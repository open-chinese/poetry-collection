[
    {
        "title": "张湛",
        "author": "林同",
        "content": "下车父母国，自重岂其轻。\n谓我诈为善，何忧被此名。",
        "dynasty": "宋",
        "collection_info": null
    },
    {
        "title": "冯豹",
        "author": "林同",
        "content": "中人持被覆，尚得帝恩深。\n子职竟何是，终求慰母心。",
        "dynasty": "宋",
        "collection_info": null
    },
    {
        "title": "孔奋",
        "author": "林同",
        "content": "甘同妻菜茹，极奉母珍羞。\n一任时人笑，脂膏不自谋。",
        "dynasty": "宋",
        "collection_info": null
    },
    {
        "title": "伏湛",
        "author": "林同",
        "content": "向来父学显，别自以家名。\n不是能传业，如何着孝声。",
        "dynasty": "宋",
        "collection_info": null
    },
    {
        "title": "郑敬",
        "author": "林同",
        "content": "几曾慕巢许，非是薄伊周。\n何忍的的去，先人有墓丘。",
        "dynasty": "宋",
        "collection_info": null
    },
    {
        "title": "古初",
        "author": "林同",
        "content": "长沙有孝子，姓字死犹香。\n料得郡举首，他无人敢当。",
        "dynasty": "宋",
        "collection_info": null
    },
    {
        "title": "江革",
        "author": "林同",
        "content": "挽车极劳苦，逃贼最间关。\n太息江巨孝，能为人所难。",
        "dynasty": "宋",
        "collection_info": null
    },
    {
        "title": "蔡顺",
        "author": "林同",
        "content": "贼疑拾葚异，母怪弃薪还。\n雷震辄圜冢，火飞因伏棺。",
        "dynasty": "宋",
        "collection_info": null
    },
    {
        "title": "姜诗",
        "author": "林同",
        "content": "日常供鲤鲙，旦辄汲江流。\n儿溺言游学，妻还感遗羞。",
        "dynasty": "宋",
        "collection_info": null
    },
    {
        "title": "郭巨",
        "author": "林同",
        "content": "为养宁埋子，那知地有金。\n如何有天赐，且復怕官侵。",
        "dynasty": "宋",
        "collection_info": null
    },
    {
        "title": "班固",
        "author": "林同",
        "content": "前烈知纯淑，孤踪愧眇蒙。\n果能笔叙传，不枉赋幽通。",
        "dynasty": "宋",
        "collection_info": null
    },
    {
        "title": "刘平",
        "author": "林同",
        "content": "弟类那容绝，吾雏听自生。\n刘平端为母，伯道特沽名。",
        "dynasty": "宋",
        "collection_info": null
    },
    {
        "title": "郭基",
        "author": "林同",
        "content": "岂伊东閤裏，无似督邮贤。\n直把孝行荐，今人少孟坚。",
        "dynasty": "宋",
        "collection_info": null
    },
    {
        "title": "廉范",
        "author": "林同",
        "content": "亲丧徒步负，万里历岷峨。\n何事今人说，惟知襦袴歌。",
        "dynasty": "宋",
        "collection_info": null
    },
    {
        "title": "邓彪",
        "author": "林同",
        "content": "让国异母弟，如彪正自奇。\n今人有同产，煮豆且燃萁。",
        "dynasty": "宋",
        "collection_info": null
    },
    {
        "title": "张歆",
        "author": "林同",
        "content": "去官因脱囚，为感戴天雠。\n史氏乃失实，却云逃报仇。",
        "dynasty": "宋",
        "collection_info": null
    },
    {
        "title": "清河王庆",
        "author": "林同",
        "content": "乞以臣骸骨，下从樊濯原。\n生虽阙亲养，没拟报私恩。",
        "dynasty": "宋",
        "collection_info": null
    },
    {
        "title": "鲁恭",
        "author": "林同",
        "content": "可能来太学，即得誉诸儒。\n岂以习诗苦，应云与母俱。",
        "dynasty": "宋",
        "collection_info": null
    },
    {
        "title": "黄香",
        "author": "林同",
        "content": "冬月常温席，炎天每扇床。\n如何汉天下，只有一黄香。",
        "dynasty": "宋",
        "collection_info": null
    },
    {
        "title": "乐恢",
        "author": "林同",
        "content": "父今为令繫，号泣不停声。\n彼令亦人耳，而宁不我矜。",
        "dynasty": "宋",
        "collection_info": null
    },
    {
        "title": "仲长统",
        "author": "林同",
        "content": "羡入帝王门，扬名与立身。\n何如养亲膳，每日得兼珍。",
        "dynasty": "宋",
        "collection_info": null
    },
    {
        "title": "薛包",
        "author": "林同",
        "content": "所惧子不孝，何愁父失慈。\n涕流分出日，天定感还时。",
        "dynasty": "宋",
        "collection_info": null
    },
    {
        "title": "张霸",
        "author": "林同",
        "content": "幼也知孝让，居然合礼仪。\n休疑汝尚小，须信我饶为。",
        "dynasty": "宋",
        "collection_info": null
    },
    {
        "title": "窦章",
        "author": "林同",
        "content": "蔬食可堪贫，勤哉孝养亲。\n蓬莱知不远，应是着斯人。",
        "dynasty": "宋",
        "collection_info": null
    },
    {
        "title": "苏不韦",
        "author": "林同",
        "content": "要使生者毒，休讥枯骨雠。\n看他郭太论，比似伍员优。",
        "dynasty": "宋",
        "collection_info": null
    },
    {
        "title": "郭林宗",
        "author": "林同",
        "content": "不愿诸侯友，那容天子臣。\n贞乎宁绝俗，隠也不违亲。",
        "dynasty": "宋",
        "collection_info": null
    },
    {
        "title": "蔡邕",
        "author": "林同",
        "content": "自非易寒暑，未始解衣襟。\n不谓母疾久，三年惟一心。",
        "dynasty": "宋",
        "collection_info": null
    },
    {
        "title": "杨震",
        "author": "林同",
        "content": "尚自畏四知，于亲岂忍欺。\n种蓝有助者，拔去不妨奇。",
        "dynasty": "宋",
        "collection_info": null
    },
    {
        "title": "姜肱",
        "author": "林同",
        "content": "鼎镬皆知避，何心愿代烹。\n恐伤父母意，不独弟兄情。",
        "dynasty": "宋",
        "collection_info": null
    },
    {
        "title": "陈元方",
        "author": "林同",
        "content": "如何百城内，一一画元方。\n劝孝贤刺史，观风职所当。",
        "dynasty": "宋",
        "collection_info": null
    },
    {
        "title": "茅容",
        "author": "林同",
        "content": "鸡乃为母设，蔬惟与客同。\n贤哉茅季伟，误矣郭林宗。",
        "dynasty": "宋",
        "collection_info": null
    },
    {
        "title": "范滂",
        "author": "林同",
        "content": "宁将身塞祸，不忍母流离。\n我自不为恶，黄泉今有辞。",
        "dynasty": "宋",
        "collection_info": null
    },
    {
        "title": "鲍永",
        "author": "林同",
        "content": "礼经条七出，叱狗不言焉。\n一旦鲍妻去，那知在母前。",
        "dynasty": "宋",
        "collection_info": null
    },
    {
        "title": "仇览",
        "author": "林同",
        "content": "蒲亭一长耳，何许得歌声。\n化我鸱枭类，而令哺所生。",
        "dynasty": "宋",
        "collection_info": null
    },
    {
        "title": "赵咨",
        "author": "林同",
        "content": "贼来那可迩，而敢以身迎。\n身岂不知爱，心乎恐母惊。",
        "dynasty": "宋",
        "collection_info": null
    },
    {
        "title": "郑康成",
        "author": "林同",
        "content": "播殖为亲养，家贫至假田。\n焉知后学者，尽唤作儒先。",
        "dynasty": "宋",
        "collection_info": null
    },
    {
        "title": "李昙",
        "author": "林同",
        "content": "养亲还乐道，不仕至终身。\n海内称高士，非专乡里人。",
        "dynasty": "宋",
        "collection_info": null
    },
    {
        "title": "徐季登",
        "author": "林同",
        "content": "南州徐高士，姓字满东都。\n有子笃孝行，终丧竟隠居。",
        "dynasty": "宋",
        "collection_info": null
    },
    {
        "title": "周燮",
        "author": "林同",
        "content": "未能追绮季，且復守东冈。\n为有先庐在，它山忍遁藏。",
        "dynasty": "宋",
        "collection_info": null
    },
    {
        "title": "王修",
        "author": "林同",
        "content": "去年今社日，抚事倍酸辛。\n罢社为儿泣，乡邻定可人。",
        "dynasty": "宋",
        "collection_info": null
    },
    {
        "title": "徐庶",
        "author": "林同",
        "content": "不胜方寸乱，岂暇二心持。\n忍矣王陵将，贤哉徐庶辞。",
        "dynasty": "宋",
        "collection_info": null
    },
    {
        "title": "孟宗",
        "author": "林同",
        "content": "万象死灰色，千林号怒声。\n何人苦哀泣，冻竹强抽萌。",
        "dynasty": "宋",
        "collection_info": null
    },
    {
        "title": "顾悌",
        "author": "林同",
        "content": "地远隔亲面，惟凭一纸书。\n句终辄应诺，直是听于无。",
        "dynasty": "宋",
        "collection_info": null
    },
    {
        "title": "陆绩",
        "author": "林同",
        "content": "陆郎作宾客，怀橘欲何为。\n遗母当然事，袁公乃尔奇。",
        "dynasty": "宋",
        "collection_info": null
    },
    {
        "title": "李密",
        "author": "林同",
        "content": "事亲苦日短，为子愿为兄。\n恳恳报刘语，令人涕泗横。",
        "dynasty": "宋",
        "collection_info": null
    },
    {
        "title": "和峤",
        "author": "林同",
        "content": "要以礼法论，休言哀毁同。\n但观生和峤，定胜死王戎。",
        "dynasty": "宋",
        "collection_info": null
    },
    {
        "title": "王裒",
        "author": "林同",
        "content": "悲哉生我句，柰此念亲何。\n墓侧有枯树，诗中无蓼莪。",
        "dynasty": "宋",
        "collection_info": null
    },
    {
        "title": "荀何",
        "author": "林同",
        "content": "古称有曾闵，今復见荀何。\n为孝一而已，能行无甚高。",
        "dynasty": "宋",
        "collection_info": null
    },
    {
        "title": "王祥",
        "author": "林同",
        "content": "风柰应难守，冬鱼未易求。\n剖冰不辞冻，抱树可胜愁。",
        "dynasty": "宋",
        "collection_info": null
    },
    {
        "title": "祖纳",
        "author": "林同",
        "content": "视膳子之职，何须自执炊。\n闲将心比并，合是手成持。",
        "dynasty": "宋",
        "collection_info": null
    },
    {
        "title": "丁仪子",
        "author": "林同",
        "content": "尚自不与米，何堪大遗金。\n丁仪为有子，文略是诬亲。",
        "dynasty": "宋",
        "collection_info": null
    },
    {
        "title": "范宣",
        "author": "林同",
        "content": "手直微伤尔，如何忽改容。\n不能全所受，此痛政无穷。",
        "dynasty": "宋",
        "collection_info": null
    },
    {
        "title": "戴逵子",
        "author": "林同",
        "content": "戴琴妙一世，二子得其声。\n不忍遗音奏，各将新弄行。",
        "dynasty": "宋",
        "collection_info": null
    },
    {
        "title": "赵至",
        "author": "林同",
        "content": "莫致儿荣养，翻令父苦耕。\n可怜废书泣，不忍叱牛声。",
        "dynasty": "宋",
        "collection_info": null
    },
    {
        "title": "陶侃",
        "author": "林同",
        "content": "陶公宴参佐，限极每欢余。\n忆与亡亲约，凄然不敢踰。",
        "dynasty": "宋",
        "collection_info": null
    },
    {
        "title": "桓冲",
        "author": "林同",
        "content": "不辞身作质，只为母须羊。\n此日江州牧，当年买德郎。",
        "dynasty": "宋",
        "collection_info": null
    },
    {
        "title": "盛彦",
        "author": "林同",
        "content": "既知为异物，号泣绝还生。\n未有蛴螬炙，翻令母目明。",
        "dynasty": "宋",
        "collection_info": null
    },
    {
        "title": "王延",
        "author": "林同",
        "content": "酷矣杖流血，奇哉鱼跃冰。\n能令母心悟，不异己亲生。",
        "dynasty": "宋",
        "collection_info": null
    },
    {
        "title": "褚德逸",
        "author": "林同",
        "content": "至老能无倦，真为善事亲。\n叔褒非佞者，何事拜邻人。",
        "dynasty": "宋",
        "collection_info": null
    },
    {
        "title": "王悦",
        "author": "林同",
        "content": "色养倾余子，高名重一时。\n足为丞相喜，岂计外人知。",
        "dynasty": "宋",
        "collection_info": null
    },
    {
        "title": "许孜",
        "author": "林同",
        "content": "能感猛鸷类，都无搏噬心。\n同游至鹿虎，共宿有鸠鹰。",
        "dynasty": "宋",
        "collection_info": null
    },
    {
        "title": "卞壸子",
        "author": "林同",
        "content": "父虽得死所，儿岂望生存。\n忠孝古难并，于今萃一门。",
        "dynasty": "宋",
        "collection_info": null
    },
    {
        "title": "皇甫谧",
        "author": "林同",
        "content": "尽弃平生物，惟赍一孝经。\n死犹不忘孝，临没苦丁宁。",
        "dynasty": "宋",
        "collection_info": null
    },
    {
        "title": "郭原平",
        "author": "林同",
        "content": "忍向父母墓，前头裸袒耕。\n农时每束带，犹自泣原平。",
        "dynasty": "宋",
        "collection_info": null
    },
    {
        "title": "二王",
        "author": "林同",
        "content": "要以孝行取，宁将学业论。\n锡无惭玉友，铨可谓金昆。",
        "dynasty": "宋",
        "collection_info": null
    },
    {
        "title": "乐颐之",
        "author": "林同",
        "content": "痛殊未易忍，绝不一呻吟。\n岂復知身疾，惟愁戚母心。",
        "dynasty": "宋",
        "collection_info": null
    },
    {
        "title": "何子平",
        "author": "林同",
        "content": "干禄本为养，资身岂所安。\n珍肴与白粲，虽美若为餐。",
        "dynasty": "宋",
        "collection_info": null
    },
    {
        "title": "解叔谦",
        "author": "林同",
        "content": "胆医颜母疾，藤疗解亲风。\n忽不见童子，俄然失老公。",
        "dynasty": "宋",
        "collection_info": null
    },
    {
        "title": "王秀之",
        "author": "林同",
        "content": "一事真堪笑，今人妾直灵。\n都缘无至性，徒欲乱多声。",
        "dynasty": "宋",
        "collection_info": null
    },
    {
        "title": "谢皭",
        "author": "林同",
        "content": "一家感儿孝，不欲使亲惊。\n尽作屏气语，咸为纳屦行。",
        "dynasty": "宋",
        "collection_info": null
    },
    {
        "title": "谢朏",
        "author": "林同",
        "content": "直以父名戏，其为君命同。\n胐能礼自处，似是胜超宗。",
        "dynasty": "宋",
        "collection_info": null
    },
    {
        "title": "古成诜",
        "author": "林同",
        "content": "礼岂为我设，如伤风教何。\n不堪睎阮籍，直欲刃韦高。",
        "dynasty": "宋",
        "collection_info": null
    },
    {
        "title": "华宝",
        "author": "林同",
        "content": "忆父去时语，尔来七十秋。\n终焉不忍冠，洒泪望秦州。",
        "dynasty": "宋",
        "collection_info": null
    },
    {
        "title": "宗元卿",
        "author": "林同",
        "content": "异哉宗子孝，亲疾远关心。\n每验痛大小，因知疾浅深。",
        "dynasty": "宋",
        "collection_info": null
    },
    {
        "title": "刘苞",
        "author": "林同",
        "content": "扇席更温枕，古人谁与同。\n一心奉二母，自是胜黄童。",
        "dynasty": "宋",
        "collection_info": null
    },
    {
        "title": "刘灵哲",
        "author": "林同",
        "content": "谁言梦想裏，所见总空花。\n灵哲枕间药，宋琼秋季瓜。",
        "dynasty": "宋",
        "collection_info": null
    },
    {
        "title": "刘瓛",
        "author": "林同",
        "content": "先生天下士，偶迫诏书行。\n勿谓无奇对，惟言在孝经。",
        "dynasty": "宋",
        "collection_info": null
    },
    {
        "title": "王僧儒",
        "author": "林同",
        "content": "孝经虽始教，何但习于初。\n欲得如儿愿，常常诵此书。",
        "dynasty": "宋",
        "collection_info": null
    },
    {
        "title": "江泌",
        "author": "林同",
        "content": "菜心且不食，亲念一何深。\n为尔有生意，存吾不忍心。",
        "dynasty": "宋",
        "collection_info": null
    },
    {
        "title": "庾道愍",
        "author": "林同",
        "content": "交州一村裏，有妪负薪行。\n万里庾道愍，心知为所生。",
        "dynasty": "宋",
        "collection_info": null
    },
    {
        "title": "张冲",
        "author": "林同",
        "content": "未尝无果菜，何至取吴中。\n祭我必土产，遗言敢不共。",
        "dynasty": "宋",
        "collection_info": null
    },
    {
        "title": "顾欢",
        "author": "林同",
        "content": "枕边何所有，一卷仲尼居。\n无处觅卢扁，应当宝此书。",
        "dynasty": "宋",
        "collection_info": null
    },
    {
        "title": "江淹",
        "author": "林同",
        "content": "卖薪图养母，何许得貂蝉。\n知在采薪处，庸非吉兆然。",
        "dynasty": "宋",
        "collection_info": null
    },
    {
        "title": "庾黔娄",
        "author": "林同",
        "content": "惊心已云异，尝粪不妨难。\n庾令何为者，凭君着眼看。",
        "dynasty": "宋",
        "collection_info": null
    },
    {
        "title": "庾域",
        "author": "林同",
        "content": "惜矣戴良诞，贤哉庾域诚。\n真能感鹤唳，何至学馿鸣。",
        "dynasty": "宋",
        "collection_info": null
    },
    {
        "title": "任昉",
        "author": "林同",
        "content": "晳常嗜羊枣，遥亦重槟榔。\n参至不忍食，昉宁能独尝。",
        "dynasty": "宋",
        "collection_info": null
    },
    {
        "title": "陆襄",
        "author": "林同",
        "content": "忧居五十载，陆子最堪悲。\n恽独非人子，而云有既时。",
        "dynasty": "宋",
        "collection_info": null
    },
    {
        "title": "褚翔",
        "author": "林同",
        "content": "谨毋昧方寸，是处有神明。\n夜半为亲祷，空中弹指声。",
        "dynasty": "宋",
        "collection_info": null
    },
    {
        "title": "徐孝克",
        "author": "林同",
        "content": "自今所赐馔，特敕许将还。\n为尔心饷母，君前无所餐。",
        "dynasty": "宋",
        "collection_info": null
    },
    {
        "title": "阮孝绪",
        "author": "林同",
        "content": "觅参不可得，忽感鹿前行。\n行到鹿灭处，元来此地生。",
        "dynasty": "宋",
        "collection_info": null
    },
    {
        "title": "袁君正",
        "author": "林同",
        "content": "家人劝我睡，共说不眠难。\n官既未得差，眠时自不安。",
        "dynasty": "宋",
        "collection_info": null
    },
    {
        "title": "皇侃",
        "author": "林同",
        "content": "儒释本同途，遗经非尔殊。\n未应普门品，胜似仲尼居。",
        "dynasty": "宋",
        "collection_info": null
    },
    {
        "title": "吉翂",
        "author": "林同",
        "content": "父身如可代，子死乃其情。\n尹待我何薄，而将此买名。",
        "dynasty": "宋",
        "collection_info": null
    },
    {
        "title": "吴明彻",
        "author": "林同",
        "content": "苗枯亲未葬，号泣日于田。\n谁谓竟不雨，而能独有年。",
        "dynasty": "宋",
        "collection_info": null
    },
    {
        "title": "徐份",
        "author": "林同",
        "content": "父疾亦云笃，如何豁尔平。\n孝经惟泣诵，昼夜不停声。",
        "dynasty": "宋",
        "collection_info": null
    },
    {
        "title": "雷绍",
        "author": "林同",
        "content": "行莫大于孝，其如违养何。\n只消一句子，安用读书多。",
        "dynasty": "宋",
        "collection_info": null
    },
    {
        "title": "杨愔",
        "author": "林同",
        "content": "渭阳曾读未，对酒偶言诗。\n舅作如此语，儿那能不悲。",
        "dynasty": "宋",
        "collection_info": null
    },
    {
        "title": "赵琰",
        "author": "林同",
        "content": "礼称亲未葬，丧服不除焉。\n食麦断盐味，悲哉四十年。",
        "dynasty": "宋",
        "collection_info": null
    },
    {
        "title": "寇祖训",
        "author": "林同",
        "content": "必如寇祖训，始不死其亲。\n孟德空遗令，丕乎真罪人。",
        "dynasty": "宋",
        "collection_info": null
    },
    {
        "title": "王崇",
        "author": "林同",
        "content": "风雹忽止处，禾麦独依然。\n料得天公意，知为孝子田。",
        "dynasty": "宋",
        "collection_info": null
    },
    {
        "title": "房景伯",
        "author": "林同",
        "content": "亲见房太守，殷勤奉旨甘。\n那能不心愧，岂止是颜惭。",
        "dynasty": "宋",
        "collection_info": null
    },
    {
        "title": "元子华",
        "author": "林同",
        "content": "未必食有毒，人言疑似间。\n不辞噉母吐，图得母心宽。",
        "dynasty": "宋",
        "collection_info": null
    },
    {
        "title": "刘献之",
        "author": "林同",
        "content": "百行孝为首，诸人傥未知。\n下帷空自苦，蹑屩竟何裨。",
        "dynasty": "宋",
        "collection_info": null
    },
    {
        "title": "崔道固",
        "author": "林同",
        "content": "是谁迫我母，持炙致诸宾。\n惊起自接取，云宾此老亲。",
        "dynasty": "宋",
        "collection_info": null
    },
    {
        "title": "于仲文",
        "author": "林同",
        "content": "读书无见处，与不读书同。\n勿谓儿年小，能知孝与忠。",
        "dynasty": "宋",
        "collection_info": null
    },
    {
        "title": "李贤",
        "author": "林同",
        "content": "谁知学进处，不在好为师。\n好把铭心底，分明说与伊。",
        "dynasty": "宋",
        "collection_info": null
    },
    {
        "title": "李崇",
        "author": "林同",
        "content": "侯封何尔泣，儿幼乃无勋。\n恐莫终亲养，应将报主恩。",
        "dynasty": "宋",
        "collection_info": null
    },
    {
        "title": "李士谦",
        "author": "林同",
        "content": "杀生非孝也，人未必云然。\n绝口杀害语，君看自小年。",
        "dynasty": "宋",
        "collection_info": null
    },
    {
        "title": "文中子",
        "author": "林同",
        "content": "先人旧所理，汾曲有田庐。\n何意求闻达，弹琴自着书。",
        "dynasty": "宋",
        "collection_info": null
    },
    {
        "title": "房玄龄",
        "author": "林同",
        "content": "人皆因禄富，我独以官贫。\n佩父清白训，为唐第一人。",
        "dynasty": "宋",
        "collection_info": null
    },
    {
        "title": "陈叔达",
        "author": "林同",
        "content": "蒲萄归遗母，所嗜固应思。\n卿乃有母遗，谁知此语悲。",
        "dynasty": "宋",
        "collection_info": null
    },
    {
        "title": "韦陆",
        "author": "林同",
        "content": "不惜以身谏，惟愁失母慈。\n景融常自楚，嗣立每求笞。",
        "dynasty": "宋",
        "collection_info": null
    },
    {
        "title": "狄仁杰",
        "author": "林同",
        "content": "狄请使绝域，柳甘易播州。\n为怜刘母在，深恐郑亲忧。",
        "dynasty": "宋",
        "collection_info": null
    },
    {
        "title": "崔元暐",
        "author": "林同",
        "content": "若为从官好，不异在家贫。\n忍以恶消息，而令戚我亲。",
        "dynasty": "宋",
        "collection_info": null
    },
    {
        "title": "李迥秀",
        "author": "林同",
        "content": "生我者为母，无缘贵贱分。\n不思駡婢语，何可使亲闻。",
        "dynasty": "宋",
        "collection_info": null
    },
    {
        "title": "韦虚心",
        "author": "林同",
        "content": "父居郎省日，莳柳向庭中。\n对柳如对父，那能不敛容。",
        "dynasty": "宋",
        "collection_info": null
    },
    {
        "title": "欧阳通",
        "author": "林同",
        "content": "夜直藉藁寝，入朝徒跣行。\n虽知迫明诏，可惜欠陈情。",
        "dynasty": "宋",
        "collection_info": null
    },
    {
        "title": "刘袆之",
        "author": "林同",
        "content": "卿家着忠孝，朕子頼师模。\n蓬在麻中直，多应不待扶。",
        "dynasty": "宋",
        "collection_info": null
    },
    {
        "title": "韦景骏",
        "author": "林同",
        "content": "长抱罔极痛，嗟余少不天。\n汝今幸有母，不省汝胡然。",
        "dynasty": "宋",
        "collection_info": null
    },
    {
        "title": "张九龄",
        "author": "林同",
        "content": "连理庭中木，丛生坐侧芝。\n未尝闻孝感，一一有兹奇。",
        "dynasty": "宋",
        "collection_info": null
    },
    {
        "title": "颜真卿",
        "author": "林同",
        "content": "祇是见忠节，何曾省孝诚。\n唐宗休叹息，犹未识真卿。",
        "dynasty": "宋",
        "collection_info": null
    },
    {
        "title": "韩思復",
        "author": "林同",
        "content": "向来曹孟德，曾拟表征西。\n那得忠孝字，金书作墓题。",
        "dynasty": "宋",
        "collection_info": null
    },
    {
        "title": "崔纵",
        "author": "林同",
        "content": "直以母事妾，祇云父所安。\n可怜遭楚毒，加意更承颜。",
        "dynasty": "宋",
        "collection_info": null
    },
    {
        "title": "崔沔",
        "author": "林同",
        "content": "忆昨升堂拜，何曾有杂宾。\n事亡忍废礼，不復问疎亲。",
        "dynasty": "宋",
        "collection_info": null
    },
    {
        "title": "李乂",
        "author": "林同",
        "content": "俱以文章显，无惭孝谨称。\n弟兄同一集，华萼着嘉名。",
        "dynasty": "宋",
        "collection_info": null
    },
    {
        "title": "裴子余",
        "author": "林同",
        "content": "直以孝为谥，真无愧此心。\n可怜张说叹，知得子余深。",
        "dynasty": "宋",
        "collection_info": null
    },
    {
        "title": "李勉",
        "author": "林同",
        "content": "不诛人厌己，而恕子祈亲。\n贤矣李观察，今无復此人。",
        "dynasty": "宋",
        "collection_info": null
    },
    {
        "title": "阳城",
        "author": "林同",
        "content": "学者学为孝，诸生久讲明。\n谒归二十辈，毋乃为阳城。",
        "dynasty": "宋",
        "collection_info": null
    },
    {
        "title": "段秀实",
        "author": "林同",
        "content": "意其失兵久，怏怏必吾从。\n夺笏直前击，那知是孝童。",
        "dynasty": "宋",
        "collection_info": null
    },
    {
        "title": "李晟",
        "author": "林同",
        "content": "箇是一孤儿，曾闻事母时。\n身能几许大，却佩国安危。",
        "dynasty": "宋",
        "collection_info": null
    },
    {
        "title": "元德秀",
        "author": "林同",
        "content": "进士能毋举，偏亲可忍离。\n紫芝亦良苦，负母入京师。",
        "dynasty": "宋",
        "collection_info": null
    },
    {
        "title": "穆宁",
        "author": "林同",
        "content": "傥非亲所乐，至枉道而行。\n虽以三牲养，难辞不孝名。",
        "dynasty": "宋",
        "collection_info": null
    },
    {
        "title": "侯程",
        "author": "林同",
        "content": "三年天下共，胡尔独终身。\n无处着深痛，何心求过人。",
        "dynasty": "宋",
        "collection_info": null
    },
    {
        "title": "李唐",
        "author": "林同",
        "content": "我念卿毋怪，难拚膝上儿。\n好将南内意，说与肃宗知。",
        "dynasty": "宋",
        "collection_info": null
    },
    {
        "title": "韩滉",
        "author": "林同",
        "content": "谨勿第门坏，那容堂庑增。\n父犹足乎此，我顾莫之承。",
        "dynasty": "宋",
        "collection_info": null
    },
    {
        "title": "贾直言",
        "author": "林同",
        "content": "几曾闻饮鸩，有不陨其身。\n那得独全活，天应知代亲。",
        "dynasty": "宋",
        "collection_info": null
    },
    {
        "title": "李景让",
        "author": "林同",
        "content": "既尔家能孝，还于国尽忠。\n谁宜举斯爵，知是莫如公。",
        "dynasty": "宋",
        "collection_info": null
    },
    {
        "title": "韩愈",
        "author": "林同",
        "content": "未有子之孝，而公不用情。\n大书甄济传，更作董生行。",
        "dynasty": "宋",
        "collection_info": null
    },
    {
        "title": "柳宗元",
        "author": "林同",
        "content": "乃翁定奇士，先友尽斯人。\n福畤智已故，仪曹意转新。",
        "dynasty": "宋",
        "collection_info": null
    },
    {
        "title": "甄逢",
        "author": "林同",
        "content": "史书良为稹，褒诏却因袁。\n足使济不朽，何堪逢自言。",
        "dynasty": "宋",
        "collection_info": null
    },
    {
        "title": "董召南",
        "author": "林同",
        "content": "躬稼復樵渔，养亲还读书。\n不闻官赐帛，惟见吏催租。",
        "dynasty": "宋",
        "collection_info": null
    },
    {
        "title": "李兴",
        "author": "林同",
        "content": "刲股如为孝，还应载圣经。\n莫明柳子意，因甚取残形。",
        "dynasty": "宋",
        "collection_info": null
    },
    {
        "title": "何蕃",
        "author": "林同",
        "content": "五载莫归省，双亲孰问安。\n固云亲有命，不谓我何颜。",
        "dynasty": "宋",
        "collection_info": null
    },
    {
        "title": "郑潜曜",
        "author": "林同",
        "content": "愿以身代母，书焚上彻天。\n若非神许我，未必字依然。",
        "dynasty": "宋",
        "collection_info": null
    },
    {
        "title": "裴敬彝",
        "author": "林同",
        "content": "亲命悬医手，敢将亲命轻。\n为舆不辞往，重母故身迎。",
        "dynasty": "宋",
        "collection_info": null
    },
    {
        "title": "张志宽",
        "author": "林同",
        "content": "何忽省母病，每因身疾知。\n可怜张里正，尚得令君疑。",
        "dynasty": "宋",
        "collection_info": null
    },
    {
        "title": "赵隠",
        "author": "林同",
        "content": "至今说花县，当日奉潘舆。\n未必若赵母，回班候起居。",
        "dynasty": "宋",
        "collection_info": null
    },
    {
        "title": "路隋",
        "author": "林同",
        "content": "儿貌酷类父，母知儿不知。\n可堪引镜照，正復益儿悲。",
        "dynasty": "宋",
        "collection_info": null
    },
    {
        "title": "李讷",
        "author": "林同",
        "content": "先人敝庐在，触目百悲辛。\n忍作优笑地，图娱权贵人。",
        "dynasty": "宋",
        "collection_info": null
    },
    {
        "title": "许孝谨",
        "author": "林同",
        "content": "既不忍饮乳，还能知奉亲。\n何曾自人教，端是出天真。",
        "dynasty": "宋",
        "collection_info": null
    },
    {
        "title": "柳玭",
        "author": "林同",
        "content": "名父难为子，纤瑕即辱身。\n直须留面目，他日见先人。",
        "dynasty": "宋",
        "collection_info": null
    },
    {
        "title": "韦温",
        "author": "林同",
        "content": "常恐愧屋漏，追怀在室诗。\n可怜忍死诵，不负乃今知。",
        "dynasty": "宋",
        "collection_info": null
    },
    {
        "title": "林攒",
        "author": "林同",
        "content": "七闽独莆郡，双阙鬰相望。\n岂识林孝子，曾来尉福唐。",
        "dynasty": "宋",
        "collection_info": null
    },
    {
        "title": "释迦",
        "author": "林同",
        "content": "入般涅槃际，拳拳报母知。\n从棺更涌出，为母说分离。",
        "dynasty": "宋",
        "collection_info": null
    },
    {
        "title": "老子",
        "author": "林同",
        "content": "子之于父母，毋以有其身。\n老子玄虚祖，谆谆此语人。",
        "dynasty": "宋",
        "collection_info": null
    },
    {
        "title": "孝悌王",
        "author": "林同",
        "content": "七星明历历，万古仰煌煌。\n谁识斗宫内，中居孝悌王。",
        "dynasty": "宋",
        "collection_info": null
    },
    {
        "title": "目连会",
        "author": "林同",
        "content": "能将身入地，拔取母生天。\n岁岁盂兰会，今犹说目连。",
        "dynasty": "宋",
        "collection_info": null
    },
    {
        "title": "许真君",
        "author": "林同",
        "content": "乡以孝廉举，仙为孝道宗。\n谓予言不信，君请问兰公。",
        "dynasty": "宋",
        "collection_info": null
    },
    {
        "title": "吴真君",
        "author": "林同",
        "content": "何事不驱蚊，癯然床下身。\n伤肤非所惧，所惧去伤亲。",
        "dynasty": "宋",
        "collection_info": null
    },
    {
        "title": "六祖",
        "author": "林同",
        "content": "新州在何处，有箇养亲人。\n一旦成佛去，那知昔卖薪。",
        "dynasty": "宋",
        "collection_info": null
    },
    {
        "title": "睦州",
        "author": "林同",
        "content": "舍俗还将母，禅关晦迹深。\n共呼担板汉，谁识织蒲心。",
        "dynasty": "宋",
        "collection_info": null
    },
    {
        "title": "苏仙公",
        "author": "林同",
        "content": "世传苏氏子，白日去登仙。\n念母留空柜，敲时即得钱。",
        "dynasty": "宋",
        "collection_info": null
    },
    {
        "title": "寒山子",
        "author": "林同",
        "content": "锅裏爷娘语，寒山太猛生。\n不妨时着眼，直是得人惊。",
        "dynasty": "宋",
        "collection_info": null
    },
    {
        "title": "辟司徒妻",
        "author": "林同",
        "content": "君父今安在，谆谆免矣乎。\n可怜齐女子，不问辟司徒。",
        "dynasty": "宋",
        "collection_info": null
    },
    {
        "title": "雍姬",
        "author": "林同",
        "content": "可怜姬告母，父孰与夫亲。\n能置此一问，未为愚妇人。",
        "dynasty": "宋",
        "collection_info": null
    },
    {
        "title": "卫女",
        "author": "林同",
        "content": "归宁不可得，何以写吾忧。\n不似肥泉水，悠悠淇上流。",
        "dynasty": "宋",
        "collection_info": null
    },
    {
        "title": "北宫女",
        "author": "林同",
        "content": "妾身期不嫁，至老养双亲。\n何意赵威后，殷勤问使人。",
        "dynasty": "宋",
        "collection_info": null
    },
    {
        "title": "秋胡子妻",
        "author": "林同",
        "content": "妾面羞君面，君心异妾心。\n那能不念母，却遗别人金。",
        "dynasty": "宋",
        "collection_info": null
    },
    {
        "title": "赵津吏女",
        "author": "林同",
        "content": "傥得代父死，诚非爱妾身。\n不图君聘妾，向道有严亲。",
        "dynasty": "宋",
        "collection_info": null
    },
    {
        "title": "如姬",
        "author": "林同",
        "content": "底事能令妾，为君死不辞。\n不思君遣客，报妾父雠时。",
        "dynasty": "宋",
        "collection_info": null
    },
    {
        "title": "缇萦",
        "author": "林同",
        "content": "仁矣文皇诏，悲哉少女书。\n至今民受赐，非但活淳于。",
        "dynasty": "宋",
        "collection_info": null
    },
    {
        "title": "陈孝妇",
        "author": "林同",
        "content": "妾昔与夫别，夫曾共妾言。\n忍能幸夫死，不復顾姑存。",
        "dynasty": "宋",
        "collection_info": null
    },
    {
        "title": "东海孝妇",
        "author": "林同",
        "content": "如何杀一妇，能致旱三年。\n妇孝无知者，知之惟老天。",
        "dynasty": "宋",
        "collection_info": null
    },
    {
        "title": "曹娥",
        "author": "林同",
        "content": "上虞一巫女，名乃至今垂。\n端的由纯孝，非专在好辞。",
        "dynasty": "宋",
        "collection_info": null
    },
    {
        "title": "梁夫人嬺",
        "author": "林同",
        "content": "能返母万里，还荣父九原。\n可怜帝有母，亦自待人言。",
        "dynasty": "宋",
        "collection_info": null
    },
    {
        "title": "孔融女",
        "author": "林同",
        "content": "不忧身即死，惟恐死无知。\n傥得从父母，宁非我所期。",
        "dynasty": "宋",
        "collection_info": null
    },
    {
        "title": "宣文君",
        "author": "林同",
        "content": "难把父书读，祇因手泽存。\n遗言汝可受，忍使世无闻。",
        "dynasty": "宋",
        "collection_info": null
    },
    {
        "title": "宛陵女子",
        "author": "林同",
        "content": "异哉一女子，独抱母啼号。\n非但脱虎口，还能落兽毛。",
        "dynasty": "宋",
        "collection_info": null
    },
    {
        "title": "卢元礼妻",
        "author": "林同",
        "content": "贞孝谥已美，何堪復女宗。\n一朝下明诏，千载被流风。",
        "dynasty": "宋",
        "collection_info": null
    },
    {
        "title": "木兰",
        "author": "林同",
        "content": "谨勿悲生女，均之有至情。\n萦能赎父罪，兰亦替爷征。",
        "dynasty": "宋",
        "collection_info": null
    },
    {
        "title": "郑义宗妻",
        "author": "林同",
        "content": "抵死侍姑侧，宁知有妾身。\n若怀白刃顾，尚得谓之人。",
        "dynasty": "宋",
        "collection_info": null
    },
    {
        "title": "李孝女",
        "author": "林同",
        "content": "奔丧脱贼手，庐墓至终身。\n此大丈夫事，谁云一妇人。",
        "dynasty": "宋",
        "collection_info": null
    },
    {
        "title": "唐氏妇",
        "author": "林同",
        "content": "姑今病且死，颇愧妇恩深。\n但愿妇有子，皆如妇用心。",
        "dynasty": "宋",
        "collection_info": null
    },
    {
        "title": "东夷大连少连",
        "author": "林同",
        "content": "大连少连者，夫子笔之书。\n谁谓东夷子，而于丧善居。",
        "dynasty": "宋",
        "collection_info": null
    },
    {
        "title": "若鞮单于",
        "author": "林同",
        "content": "汉语杂胡语，堪嗤莽太愚。\n安知若鞮字，已是孝单于。",
        "dynasty": "宋",
        "collection_info": null
    },
    {
        "title": "休屠王子金日磾",
        "author": "林同",
        "content": "牧马一胡儿，如何却受遗。\n多因汉宫裏，泣拜画阏氏。",
        "dynasty": "宋",
        "collection_info": null
    },
    {
        "title": "西羌东吾",
        "author": "林同",
        "content": "循循祇自守，何独此羌然。\n直以父在汉，忍将身犯边。",
        "dynasty": "宋",
        "collection_info": null
    },
    {
        "title": "号吾",
        "author": "林同",
        "content": "如何降塞下，不復恋羌中。\n既是能将母，还应知向风。",
        "dynasty": "宋",
        "collection_info": null
    },
    {
        "title": "百济王扶余义慈",
        "author": "林同",
        "content": "夷方虽尔异，天性本然同。\n自昔闻曾子，如今在海东。",
        "dynasty": "宋",
        "collection_info": null
    },
    {
        "title": "扶桑国",
        "author": "林同",
        "content": "不食至七日，能将礼自居。\n既然严像设，亦復奠朝晡。",
        "dynasty": "宋",
        "collection_info": null
    },
    {
        "title": "吐谷浑叶延",
        "author": "林同",
        "content": "父雠已屠脍，射草復何为。\n岂不念无益，其如罔极悲。",
        "dynasty": "宋",
        "collection_info": null
    },
    {
        "title": "回纥",
        "author": "林同",
        "content": "瞥尔惊吾父，同然拜令公。\n遥知恩义重，恰似与真同。",
        "dynasty": "宋",
        "collection_info": null
    },
    {
        "title": "沙陀阿跌光进",
        "author": "林同",
        "content": "三年不归寝，至性切于亲。\n不信沙陀种，还生如此人。",
        "dynasty": "宋",
        "collection_info": null
    },
    {
        "title": "乌",
        "author": "林同",
        "content": "灵乌噪何许，反哺向中林。\n人可不如鸟，而无忧母心。",
        "dynasty": "宋",
        "collection_info": null
    },
    {
        "title": "鹤",
        "author": "林同",
        "content": "好是鹤鸣阴，居然子和声。\n休云气所感，自是物之情。",
        "dynasty": "宋",
        "collection_info": null
    },
    {
        "title": "燕雀",
        "author": "林同",
        "content": "共母一屋下，宁知屋欲然。\n不须讥寡智，相哺政堪怜。",
        "dynasty": "宋",
        "collection_info": null
    },
    {
        "title": "虎狼",
        "author": "林同",
        "content": "虎狼不仁也，何乃谓之仁。\n仁之于父子，父子亦相亲。",
        "dynasty": "宋",
        "collection_info": null
    },
    {
        "title": "猿",
        "author": "林同",
        "content": "不忍身逃箭，知为母塞疮。\n人心有如此，兽面本何常。",
        "dynasty": "宋",
        "collection_info": null
    },
    {
        "title": "犬",
        "author": "林同",
        "content": "食肉隠两颊，饲母向颓垣。\n终感主养母，能将死报恩。",
        "dynasty": "宋",
        "collection_info": null
    },
    {
        "title": "羊羔",
        "author": "林同",
        "content": "已分机上肉，谁藏腹下刀。\n安知羊不死，乃復自羊羔。",
        "dynasty": "宋",
        "collection_info": null
    },
    {
        "title": "豺獭",
        "author": "林同",
        "content": "曾闻豺祭兽，还见獭陈鱼。\n人苟不知祭，能如豺獭乎。",
        "dynasty": "宋",
        "collection_info": null
    },
    {
        "title": "蛇",
        "author": "林同",
        "content": "似有人传讣，来从榛莽中。\n叩头至流血，垂泣有哀容。",
        "dynasty": "宋",
        "collection_info": null
    },
    {
        "title": "青蚨",
        "author": "林同",
        "content": "子母不相离，何心办捣蚨。\n忍能利铜臭，不枉唤钱愚。",
        "dynasty": "宋",
        "collection_info": null
    },
    {
        "title": "偈颂四十一首  其一",
        "author": "释普宁",
        "content": "迷悟两门，圣凡二路。\n总与诸人开闢了也，普请一时证入。",
        "dynasty": "宋",
        "collection_info": null
    },
    {
        "title": "偈颂四十一首  其二",
        "author": "释普宁",
        "content": "坐断千差，当阳烜赫。\n任是须弥灯王，也须望空斫额。",
        "dynasty": "宋",
        "collection_info": null
    },
    {
        "title": "偈颂四十一首  其三",
        "author": "释普宁",
        "content": "释迦不出世，四十九年说。\n祖师不西来，少林有妙诀。",
        "dynasty": "宋",
        "collection_info": null
    },
    {
        "title": "偈颂四十一首  其四",
        "author": "释普宁",
        "content": "披野干皮，作狮子吼。\n指东为西，将无作有，惊起法身藏北斗。",
        "dynasty": "宋",
        "collection_info": null
    },
    {
        "title": "偈颂四十一首  其五",
        "author": "释普宁",
        "content": "荷叶团团团似镜，菱角尖尖尖似锥。\n风吹柳絮毛毬走，雨打梨花蛱蝶飞。",
        "dynasty": "宋",
        "collection_info": null
    },
    {
        "title": "偈颂四十一首  其六",
        "author": "释普宁",
        "content": "一夏九十日，不觉已过半。\n管带牯牛儿，切忌随物转。\n紧把鼻头索，莫放令宽缓。\n如是十二时，时时无间断。\n收得纯熟，斥之不去。\n受人言语，不动不变。\n觌面当机，当机觌面。",
        "dynasty": "宋",
        "collection_info": null
    },
    {
        "title": "偈颂四十一首  其七",
        "author": "释普宁",
        "content": "目前无法，意在目前。\n东西十万，南北八千。\n达磨不来东土，二祖不往西天。\n点检将来，只见一边。",
        "dynasty": "宋",
        "collection_info": null
    },
    {
        "title": "偈颂四十一首  其八",
        "author": "释普宁",
        "content": "没絃琴，指趣深。\n尖新曲调，须遇知音。\n高山流水无穷意，落落断崖千万寻。",
        "dynasty": "宋",
        "collection_info": null
    },
    {
        "title": "偈颂四十一首  其九",
        "author": "释普宁",
        "content": "寒食清明节，家家拜扫时。\n木人空嘆息，石女泪双垂。\n惟有林下道人，绝学无为。\n百不会，百不知。\n拈起少林无孔笛，逆风吹了顺风吹。",
        "dynasty": "宋",
        "collection_info": null
    },
    {
        "title": "偈颂四十一首  其一○",
        "author": "释普宁",
        "content": "诸方安居结制，灵岩结制安居。\n虽是一般规矩，于中大有差殊。\n赵州东壁挂葫芦。",
        "dynasty": "宋",
        "collection_info": null
    },
    {
        "title": "偈颂四十一首  其一一",
        "author": "释普宁",
        "content": "拄杖子，无偏党。\n遍界不曾藏，通身无影像。\n妖怪尽剿除，佛魔俱扫荡。\n普天皇道无遮障。",
        "dynasty": "宋",
        "collection_info": null
    },
    {
        "title": "偈颂四十一首  其一二",
        "author": "释普宁",
        "content": "顽处非常放软顽，偏能陆地要撑船。\n蓦然撑向龙门去，踪迹不知往那边。\n几多望断空惆怅，亦復嗟嘆泪潸然，安得鸾胶续断絃。",
        "dynasty": "宋",
        "collection_info": null
    },
    {
        "title": "偈颂四十一首  其一三",
        "author": "释普宁",
        "content": "我有一句子，不封亦不树。\n不在舌头边，亦非思忆处。",
        "dynasty": "宋",
        "collection_info": null
    },
    {
        "title": "偈颂四十一首  其一四",
        "author": "释普宁",
        "content": "拄杖子，化为龙。\n拏云攫雾，妙应难穷。\n霈然洪霔，四海皆通。\n五谷结实，万物归功。\n鼓腹讴歌忘世事，太阳依旧海门东。",
        "dynasty": "宋",
        "collection_info": null
    },
    {
        "title": "偈颂四十一首  其一五",
        "author": "释普宁",
        "content": "直下犹难会，寻言转更赊。\n若言佛与祖，特地隔天涯。",
        "dynasty": "宋",
        "collection_info": null
    },
    {
        "title": "偈颂四十一首  其一六",
        "author": "释普宁",
        "content": "拆东篱，补西壁。\n从空架空，以楔出楔。\n佗时耸壑昂霄，须信不劳余力。",
        "dynasty": "宋",
        "collection_info": null
    },
    {
        "title": "偈颂四十一首  其一七",
        "author": "释普宁",
        "content": "我此门风，孤危不立。\n若是临济儿孙，便请单刀直入。",
        "dynasty": "宋",
        "collection_info": null
    },
    {
        "title": "偈颂四十一首  其一八",
        "author": "释普宁",
        "content": "出现在杨州，留锡于此地。\n宝塔凌高空，声光动万里。\n利物应群机，如月分众水。\n我来爇瓣香，一瞻一顶礼。\n从教人道自倒还自起。",
        "dynasty": "宋",
        "collection_info": null
    },
    {
        "title": "偈颂四十一首  其一九",
        "author": "释普宁",
        "content": "向上一路滑，壁立千仞险。\n南禅不立阶级，直与当头坐断。",
        "dynasty": "宋",
        "collection_info": null
    },
    {
        "title": "偈颂四十一首  其二○",
        "author": "释普宁",
        "content": "折脚铛，破木杓。\n无柄霸，难摸索。\n横拈倒用，破二作三。\n正按傍提，七穿八穴。",
        "dynasty": "宋",
        "collection_info": null
    },
    {
        "title": "偈颂四十一首  其二一",
        "author": "释普宁",
        "content": "心随万境转，转处实能幽。\n随流认得性，无喜亦无忧。\n山僧官差不自由，只得随流入流。",
        "dynasty": "宋",
        "collection_info": null
    },
    {
        "title": "偈颂四十一首  其二二",
        "author": "释普宁",
        "content": "东涧水，清且泚。\n源远流长，波腾鼎沸。\n从这裏入，不知其几。\n是则是，只如国一禅师经过梁溪，蓦将泗州大圣鼻孔一捏，直得无处出气。\n为復压良为贱，为復神通游戏。\n君子可入。",
        "dynasty": "宋",
        "collection_info": null
    },
    {
        "title": "偈颂四十一首  其二三",
        "author": "释普宁",
        "content": "弟应兄呼，自扬家丑。\n倒却剎竿，全机漏逗。\n虽有西湖月如昼，何似南禅铁苕箒。",
        "dynasty": "宋",
        "collection_info": null
    },
    {
        "title": "偈颂四十一首  其二四",
        "author": "释普宁",
        "content": "金乌急，玉兔速，百岁光阴一瞬息。\n惟有拄杖子，硬葛狚，黑粼皴，勿变迁，无面目。\n三月护生，九旬禁足。\n酌然使得十二时，不被十二时催促。\n任他门外红尘扰扰，来往憧憧，肥马碌碌，瘦马碌碌。\n蓦然翻变化为龙，为雨为霖俱莫测。",
        "dynasty": "宋",
        "collection_info": null
    },
    {
        "title": "偈颂四十一首  其二五",
        "author": "释普宁",
        "content": "梁渚溪边下直鈎，波翻浪辊费牵抽。\n六年用尽腕头力，收卷丝纶恁性游。\n不着此岸，不着彼岸，不滞中流，欵乃一声天地秋。",
        "dynasty": "宋",
        "collection_info": null
    },
    {
        "title": "偈颂四十一首  其二六",
        "author": "释普宁",
        "content": "出得油缸入醤缸，通身是口若为谈。\n老拳尚有些筋力，拚命来机为指南。",
        "dynasty": "宋",
        "collection_info": null
    },
    {
        "title": "偈颂四十一首  其二七",
        "author": "释普宁",
        "content": "右胁纔生，便放拍盲。\n指天指地，独步纵横。\n云门要打杀，建长助掘坑。\n恶种从教不復萌，虽然也是贼过后张弓。",
        "dynasty": "宋",
        "collection_info": null
    },
    {
        "title": "偈颂四十一首  其二八",
        "author": "释普宁",
        "content": "昨日晴，今日雨。\n春夏交承，时节顺序。\n一似林下衲僧，不越规矩。\n三月安居，克期而取。\n西天以蜡人冰，云峰以铁弹子。\n建长亦有一条活路，饥则餐，渴则饮，闲则坐，困则眠，以此为据。\n诸人但任么参，决不赚忤。",
        "dynasty": "宋",
        "collection_info": null
    },
    {
        "title": "偈颂四十一首  其二九",
        "author": "释普宁",
        "content": "解开布袋头，纵横得自由。\n其住也无拘无束，其去也南州北州。\n放牧沩山水牯牛，不风流处也风流。",
        "dynasty": "宋",
        "collection_info": null
    },
    {
        "title": "偈颂四十一首  其三○",
        "author": "释普宁",
        "content": "为国为民运此心，果符虔祷获丰荣。\n时清道泰封疆阔，合国欢呼贺太平。",
        "dynasty": "宋",
        "collection_info": null
    },
    {
        "title": "偈颂四十一首  其三一",
        "author": "释普宁",
        "content": "一尘入正定，诸尘三昧起。\n诸尘入正定，一尘三昧起。\n三昧与正受，土块泥裏洗。\n咦，白日堂堂眼见鬼。\n非不非，是不是。\n甲子乙丑海中金，丙午丁未天河水。",
        "dynasty": "宋",
        "collection_info": null
    },
    {
        "title": "偈颂四十一首  其三二",
        "author": "释普宁",
        "content": "南山白额虫，撞倒太白峰。\n直得西湖彻底枯竭，东海怒浪翻空。\n安汉圭峰拊掌，天台尊者槌胸。\n郎忙日本国裏打鼓，大唐国裏撞钟。\n兄弟添十字，此意孰能穷。",
        "dynasty": "宋",
        "collection_info": null
    },
    {
        "title": "偈颂四十一首  其三三",
        "author": "释普宁",
        "content": "同饮龙渊，同依师席。\n切瑳琢磨，相滋相益。\n分袂东西，各提祖令。\n越漠来投，心胆倾尽。\n执别恰恰一周，千里俯垂辉映。\n举众再奉慈光，无异拨云见日。\n若是向上向下，总将靠之一壁。\n忆得凌霄蛊毒之家，水也不曾沾他一滴。\n阿呵呵，会也么。\n青山不锁长飞势，沧海合知来处高。",
        "dynasty": "宋",
        "collection_info": null
    },
    {
        "title": "偈颂四十一首  其三四",
        "author": "释普宁",
        "content": "吾本来兹土，传法救迷情。\n一花开五叶，结果自然成。",
        "dynasty": "宋",
        "collection_info": null
    },
    {
        "title": "偈颂四十一首  其三五",
        "author": "释普宁",
        "content": "人从天台来，却得西川信。\n报道万年松，生在石桥顶。",
        "dynasty": "宋",
        "collection_info": null
    },
    {
        "title": "偈颂四十一首  其三六",
        "author": "释普宁",
        "content": "近得远来口传信，报道年来颇安静。\n唯有太白瑞岩翁，撞破虚空有杂碎。\n惊起西川大蓬山上石女泪双垂，引得扶桑巨福山中木人空嘆息。\n同饮龙渊无义水，手足义重如胶漆。\n断絃安得鸾胶续。",
        "dynasty": "宋",
        "collection_info": null
    },
    {
        "title": "偈颂四十一首  其三七",
        "author": "释普宁",
        "content": "圆同太虚，无欠无余。\n良由取舍，所以不如。",
        "dynasty": "宋",
        "collection_info": null
    },
    {
        "title": "偈颂四十一首  其三八",
        "author": "释普宁",
        "content": "冬至寒食一百五，中有一转平实语。\n缺齿老胡举不全，赚他立雪人莽卤。\n猫儿偏解捉老鼠。",
        "dynasty": "宋",
        "collection_info": null
    },
    {
        "title": "偈颂四十一首  其三九",
        "author": "释普宁",
        "content": "腊月八夜眼见鬼，便开大口说道理。\n若向衲僧门下过，烂槌一顿无疑矣。",
        "dynasty": "宋",
        "collection_info": null
    },
    {
        "title": "偈颂四十一首  其四○",
        "author": "释普宁",
        "content": "梦中演说六波罗，觉时同别苦问他。\n今日最明重演说，更无一字有誵讹。",
        "dynasty": "宋",
        "collection_info": null
    },
    {
        "title": "偈颂四十一首  其四一",
        "author": "释普宁",
        "content": "每年三月十八，忆着痛恨入骨。\n巨福山上望凌霄，万重山海烟波阔。\n谩爇一炷兜罗木，唵，喷喷昻昻。",
        "dynasty": "宋",
        "collection_info": null
    },
    {
        "title": "樗寮字阿弥陀经书偈送最明寺殿",
        "author": "释普宁",
        "content": "我有大经卷，量等三千界。\n亲付最明殿，祝寿如沧海。\n但愿得此经，当下明此心。\n的知胡达磨，元不在少林。",
        "dynasty": "宋",
        "collection_info": null
    },
    {
        "title": "最明寺殿契悟说付法偈",
        "author": "释普宁",
        "content": "我无佛法一字说，子亦无心无所得。\n无说无得无心中，释迦亲见燃灯佛。",
        "dynasty": "宋",
        "collection_info": null
    },
    {
        "title": "最明寺殿悟道后赠之助道颂五首  其一",
        "author": "释普宁",
        "content": "老僧初到与三拳，埋恨胸中结此冤。\n痛恨忽消开正眼，方知吾不妄宣传。",
        "dynasty": "宋",
        "collection_info": null
    },
    {
        "title": "最明寺殿悟道后赠之助道颂五首  其二",
        "author": "释普宁",
        "content": "悟了还同未悟时，着衣吃饭顺时宜。\n起居动静曾无别，始信拈花第二机。",
        "dynasty": "宋",
        "collection_info": null
    },
    {
        "title": "最明寺殿悟道后赠之助道颂五首  其三",
        "author": "释普宁",
        "content": "二十一年曾苦辛，寻经讨论枉精神。\n蓦然摸着娘生鼻，翻笑胡僧弄吻唇。",
        "dynasty": "宋",
        "collection_info": null
    },
    {
        "title": "最明寺殿悟道后赠之助道颂五首  其四",
        "author": "释普宁",
        "content": "治国治民俱外事，存心存念自工夫。\n心思路绝略观看，佛也无兮法也无。",
        "dynasty": "宋",
        "collection_info": null
    },
    {
        "title": "最明寺殿悟道后赠之助道颂五首  其五",
        "author": "释普宁",
        "content": "壬戌十月十六朝，虚空拳踢不相饶。\n等闲打破疑团后，大地黄金也合消。",
        "dynasty": "宋",
        "collection_info": null
    },
    {
        "title": "最明梦一善知识教训坚固参禅醒后亲绘供养越两年值老僧到先来参礼果与梦见一同契悟后捧呈所画顶相求赞",
        "author": "释普宁",
        "content": "千煅万炼工夫熟，感得梦见善知识。\n力劝加工用行修，果获契悟心满足。\n自彰丑恶自涂糊，佛祖仰望俱失色。\n老僧更与添一重，急急如律令勑。",
        "dynasty": "宋",
        "collection_info": null
    },
    {
        "title": "偈颂二十一首  其一",
        "author": "释普宁",
        "content": "檀那梦见大栋梁，高僧罗汉满云堂。\n慷慨重新铺盖就，比之兜率更尤强。\n衲子办道耐长久，成佛作祖法中王。\n下等愚迷无正念，镕铜灌口卧铁床。",
        "dynasty": "宋",
        "collection_info": null
    },
    {
        "title": "偈颂二十一首  其二",
        "author": "释普宁",
        "content": "有处不是有，无处不是无。\n有无不到处，馨香满道涂。",
        "dynasty": "宋",
        "collection_info": null
    },
    {
        "title": "偈颂二十一首  其三",
        "author": "释普宁",
        "content": "出水未出水，心疑生暗鬼。\n巩县造茶瓶，一隻三箇嘴。",
        "dynasty": "宋",
        "collection_info": null
    },
    {
        "title": "偈颂二十一首  其四",
        "author": "释普宁",
        "content": "青州布衫重七斤，由来错认定盘星。\n那知富士山孤峻，到顶须行三日程。",
        "dynasty": "宋",
        "collection_info": null
    },
    {
        "title": "偈颂二十一首  其五",
        "author": "释普宁",
        "content": "东望大乘器，区区十万里。\n因这一着错，累及人断臂。\n彼错犹且可，此错无巴鼻。\n彼错此错诉之谁，倒拈铁笛逆风吹。",
        "dynasty": "宋",
        "collection_info": null
    },
    {
        "title": "偈颂二十一首  其六",
        "author": "释普宁",
        "content": "夜夜明星现，时时两眼开。\n如何腊月八，特地嘆奇哉。\n引得随邪逐恶者，至今一味狗来腮。",
        "dynasty": "宋",
        "collection_info": null
    },
    {
        "title": "偈颂二十一首  其七",
        "author": "释普宁",
        "content": "无心游此国，有心復宋国。\n有心无心中，通天路头活。\n拄杖头边挑日月。",
        "dynasty": "宋",
        "collection_info": null
    },
    {
        "title": "偈颂二十一首  其八",
        "author": "释普宁",
        "content": "衲僧门下，活路通天。\n脚头脚底，能方能圆。\n照顾踏破常住砖。",
        "dynasty": "宋",
        "collection_info": null
    },
    {
        "title": "偈颂二十一首  其九",
        "author": "释普宁",
        "content": "如何是佛殿裏底，无端开口便臭气。\n掩鼻不及，只得五体投地。",
        "dynasty": "宋",
        "collection_info": null
    },
    {
        "title": "偈颂二十一首  其一○",
        "author": "释普宁",
        "content": "七佛引其前，维摩接其后。\n一盲引众盲，至今不唧𠺕。",
        "dynasty": "宋",
        "collection_info": null
    },
    {
        "title": "偈颂二十一首  其一一",
        "author": "释普宁",
        "content": "向上一路，千圣不传。\n等闲踏着，不直半钱。",
        "dynasty": "宋",
        "collection_info": null
    },
    {
        "title": "偈颂二十一首  其一二",
        "author": "释普宁",
        "content": "拄杖头边，草鞋跟底。\n随缘放旷，隠遁过时。\n岂谓业债难逃，復落他家绻缋，扶病拖泥带水。\n只得竖四横三，乘时拽取。\n正续山与云黄山斗额，为復是神通游戏。\n为復是法尔如然。\n不见道，浙东山，浙西水，四海五湖皇化裏。",
        "dynasty": "宋",
        "collection_info": null
    },
    {
        "title": "偈颂二十一首  其一三",
        "author": "释普宁",
        "content": "久嚮双林，可曾游历。\n及乎到来，果是殊别。\n山环水绕，寺广人稀。\n内空外空，无彼无此。\n彷佛威音那畔，分明古佛家风。\n不妨按下云头，钵囊暂且高挂。\n坐则同坐，行则同行。\n同苦同甘，同忧同乐。\n必竟事作么生，但看人情若好，自然吃水也肥。",
        "dynasty": "宋",
        "collection_info": null
    },
    {
        "title": "偈颂二十一首  其一四",
        "author": "释普宁",
        "content": "破砂盆，漏灯盏。\n死偷心，灭正眼。\n近之则愈远，亲之则愈疎。\n瞻之在前，忽然在后。\n全明全暗，双放双收。\n番復看来，当甚热大。\n是则也是，只如进前叉手。",
        "dynasty": "宋",
        "collection_info": null
    },
    {
        "title": "偈颂二十一首  其一五",
        "author": "释普宁",
        "content": "一阳来復，暖回幽谷。\n云黄山上，喜气浮空。\n绣水溪头，疏影含玉。\n老胡不会转身句，无节目中生节目。\n累及拄杖子，皮肤脱落尽，通身乌律漆。",
        "dynasty": "宋",
        "collection_info": null
    },
    {
        "title": "偈颂二十一首  其一六",
        "author": "释普宁",
        "content": "云门一曲，调高千古。\n子细推穷，从来无谱。\n此曲只应天上有，大士得来无本据。\n今日当阳分付，新年诸路化主。\n在处富有知音，遇着知音举似。\n举似则不无，且道是何曲调，腊月二十五。",
        "dynasty": "宋",
        "collection_info": null
    },
    {
        "title": "偈颂二十一首  其一七",
        "author": "释普宁",
        "content": "有处不是有，无处不是无。\n有无不到处，馨香满道途。",
        "dynasty": "宋",
        "collection_info": null
    },
    {
        "title": "偈颂二十一首  其一八",
        "author": "释普宁",
        "content": "这箇老汉，软顽希罕。\n煨而不熟，煮而不烂。\n没兴遭他负累，被陷云黄苦难。\n怨之不已，恨之不休，且将这箇雪冤雠。",
        "dynasty": "宋",
        "collection_info": null
    },
    {
        "title": "偈颂二十一首  其一九",
        "author": "释普宁",
        "content": "去年十月十七，被命来尸败席。\n陈逋弊积如山，中外仓库赤立。\n勉效佛在世时，持钵沿门求乞。\n不惮涉险登危，波波为众竭力。\n逗到四月十五，恰满六箇月日。\n诸方禁足安居，双林岂容禁足。\n领众展转求贤，然后求己的实。\n心空及第归来，和这自己抛掷。\n更有一事告报，古圣言端语的。\n宁可热铁缠身，不受信心人衣。\n宁可镕铜灌口，不受信心人食。\n吃饭忽咬着砂，一生参学事毕。\n若不量彼来处，水也难消一滴。\n且誵讹在什么处，直待当来问弥勒。",
        "dynasty": "宋",
        "collection_info": null
    },
    {
        "title": "偈颂二十一首  其二○",
        "author": "释普宁",
        "content": "诸方此日，安居禁足。\n双林难说，禁足安居。\n厨乏聚蝇之糁，廪无隔宿之储。\n策杖遍叩檀度，免我一众饥虚。\n休以蜡人为验，但愿处处逢渠。\n早知今日事，悔不慎当初。",
        "dynasty": "宋",
        "collection_info": null
    },
    {
        "title": "偈颂二十一首  其二一",
        "author": "释普宁",
        "content": "往復落人绻缋间，那知同步不同行。\n当初乍可无容质，别作心肠过一生。",
        "dynasty": "宋",
        "collection_info": null
    },
    {
        "title": "出山相赞",
        "author": "释普宁",
        "content": "入山出山，何异何别。\n六年所成，一时漏泄。\n那堪满口嚼冰雪。",
        "dynasty": "宋",
        "collection_info": null
    },
    {
        "title": "渡江达磨赞",
        "author": "释普宁",
        "content": "道箇不识，自生荆棘。\n曈曈渡江，忍羞面壁。\n頼有神光与雪屈。",
        "dynasty": "宋",
        "collection_info": null
    },
    {
        "title": "寒山拾得赞",
        "author": "释普宁",
        "content": "指东画西，眼笑眉垂。\n心似秋月，髮如乱丝。\n吟句不成句，题诗不是诗。\n丰干轻饶舌，败缺一时知。\n善哉苦哉，敢称七佛之师。",
        "dynasty": "宋",
        "collection_info": null
    },
    {
        "title": "行道持数珠观音赞",
        "author": "释普宁",
        "content": "从闻思修，入三摩地。\n八万行门，一十九类。\n寻声救苦越尘沙，一串数珠数不已。",
        "dynasty": "宋",
        "collection_info": null
    },
    {
        "title": "布袋赞",
        "author": "释普宁",
        "content": "杖头挑百亿干坤，布袋贮三千世界。\n闹市丛中等箇人，不知谁是知音者。",
        "dynasty": "宋",
        "collection_info": null
    },
    {
        "title": "普化赞",
        "author": "释普宁",
        "content": "踢倒饭床，特地乖张。\n指空话空，撤颠撤狂。\n木槌拈来换人眼，赢得恶声满大唐。",
        "dynasty": "宋",
        "collection_info": null
    },
    {
        "title": "鱼妇观音赞",
        "author": "释普宁",
        "content": "提起活鱍鱍，马郎亦被惑。\n度生虽愿重，那知成败缺。",
        "dynasty": "宋",
        "collection_info": null
    },
    {
        "title": "灵照女赞",
        "author": "释普宁",
        "content": "拈将破笊篱，风前卖与谁。\n搀行夺市处，非独老爷知。",
        "dynasty": "宋",
        "collection_info": null
    },
    {
        "title": "无准和尚顶相赞",
        "author": "释普宁",
        "content": "文武火煨杀人，千衲子恨难伸。\n五处主法，双径两新。\n内庭敷演，赐号超伦。\n自创正续梵苑，延纳云水高宾。\n将谓多少奇特，依前满面埃尘。",
        "dynasty": "宋",
        "collection_info": null
    },
    {
        "title": "义简禅人画圆相请赞",
        "author": "释普宁",
        "content": "圆同太虚，无欠无余。\n良由取舍，所以不如。\n恁么说话，早是起模画样了。\n殊不知纔拟任么，便不任么。\n更问如何若何，笑倒嵩山破竈堕。",
        "dynasty": "宋",
        "collection_info": null
    },
    {
        "title": "最明寺殿真像赞",
        "author": "释普宁",
        "content": "掌持国土，天下安堵。\n信向佛法，运心坚固。\n德重丘山，名播寰宇。\n清白传家，望隆今古。\n参透吾宗，眼眉卓竖。\n末后一机，超佛越祖。\n汝辜负吾，吾辜负汝。",
        "dynasty": "宋",
        "collection_info": null
    },
    {
        "title": "正传寺住持安东岩请赞",
        "author": "释普宁",
        "content": "生缘于西蜀，非独游日本。\n十方国土中，当头俱坐断。",
        "dynasty": "宋",
        "collection_info": null
    },
    {
        "title": "宏海侍者请赞",
        "author": "释普宁",
        "content": "这川䖃苴，全不仁者。\n握起老拳，佛祖也怕。",
        "dynasty": "宋",
        "collection_info": null
    },
    {
        "title": "小师景用请赞",
        "author": "释普宁",
        "content": "要赞而无德可赞，要駡而无过可駡。\n赞与駡不及处，大地而不能载。",
        "dynasty": "宋",
        "collection_info": null
    },
    {
        "title": "正因法孙命工绘吾幻质炷礼请赞",
        "author": "释普宁",
        "content": "箇样面嘴，阿谁敢拟。\n威凛凛生，气愤愤地。\n临济德山，望风敬畏。\n和苏噜之。",
        "dynasty": "宋",
        "collection_info": null
    },
    {
        "title": "无锡刘相干笃信佛法常来参请自和雪窦罂粟颂来呈老僧即次韵酬之云",
        "author": "释普宁",
        "content": "一实包含万点春，收来粒粒是家珍。\n些儿圆转谁能委，唯一身分百亿身。",
        "dynasty": "宋",
        "collection_info": null
    },
    {
        "title": "铁壁",
        "author": "释普宁",
        "content": "刚然隔断太虚空，缝罅浑无拶不通。\n顽钝碓夫觑不破，倩人书处转乖宗。",
        "dynasty": "宋",
        "collection_info": null
    },
    {
        "title": "铁牛",
        "author": "释普宁",
        "content": "骨格纯刚蹄角全，轩然鼻孔自辽天。\n不贪陕府栏边草，肯遍耕翻祖父田。",
        "dynasty": "宋",
        "collection_info": null
    },
    {
        "title": "海月",
        "author": "释普宁",
        "content": "金波涌出烂银盆，黑白亏盈湛不痕。\n莫谓清波无透路，珊瑚枝上影团团。",
        "dynasty": "宋",
        "collection_info": null
    },
    {
        "title": "竹溪",
        "author": "释普宁",
        "content": "空服高心耐岁寒，滔滔声价没遮拦。\n自从南北分枝派，搅动江西十八滩。",
        "dynasty": "宋",
        "collection_info": null
    },
    {
        "title": "雪窦前堂音座寮有炼指行人求颂",
        "author": "释普宁",
        "content": "未彻根源肯便休，炼磨三种愈精修。\n发辉自己光明藏，抹过俱胝一指头。",
        "dynasty": "宋",
        "collection_info": null
    },
    {
        "title": "写华严经求颂",
        "author": "释普宁",
        "content": "破一微尘出此经，因该果海果该因。\n无端却被管城子，名句文俱错指陈。",
        "dynasty": "宋",
        "collection_info": null
    },
    {
        "title": "画髑髅檐人我檐者求颂",
        "author": "释普宁",
        "content": "自从尘劫至于今，执着无明人我心。\n蓦忽眼睛俱突出，干坤大地孰知音。",
        "dynasty": "宋",
        "collection_info": null
    },
    {
        "title": "栽松道者",
        "author": "释普宁",
        "content": "栽培得地，节操苍然。\n死而復活，身后身前。\n楖𣗖横肩阿剌剌，再来不直半分钱。",
        "dynasty": "宋",
        "collection_info": null
    },
    {
        "title": "亮知客",
        "author": "释普宁",
        "content": "主中宾句验来端，四海禅流总被瞒。\n铁磨机轮难比拟，逢人即出舌翻澜。",
        "dynasty": "宋",
        "collection_info": null
    },
    {
        "title": "南洲",
        "author": "释普宁",
        "content": "赡部那边沙际间，鬨然魔子恣纵横。\n周金刚带不平气，勘破却从潭上行。",
        "dynasty": "宋",
        "collection_info": null
    },
    {
        "title": "龟山祷雨",
        "author": "徐梦发",
        "content": "久困焦熬裏，持香谒二禅。\n会留一宿觉，了得寸心缘。\n鹤识小溪路，钟闻上界天。\n龙湫分勺水，法海遍三千。",
        "dynasty": "宋",
        "collection_info": null
    },
    {
        "title": "支提禅寺",
        "author": "徐梦发",
        "content": "来谒支提古道场，几年袍锦韵犹香。\n芙蓉梦裏僧趺坐，薝卜林中佛放光。\n禅语了参一宿觉，尘缘顿悟半生忙。\n若分座下龙王水，免使春田待插秧。",
        "dynasty": "宋",
        "collection_info": null
    },
    {
        "title": "凤山禅寺",
        "author": "徐梦发",
        "content": "百役红尘吏，过门一解鞍。\n频来无事干，孤坐有山看。\n留月不掩户，招风长倚栏。\n马嘶催去路，吾道尚盘桓。",
        "dynasty": "宋",
        "collection_info": null
    },
    {
        "title": "超览亭",
        "author": "徐梦发",
        "content": "壬子岁二月，亭成始宴宾。\n扁题原用旧，轮奂喜更新。\n远眺江逾碧，静观山自春。\n亭边山更好，一洗簿书尘。",
        "dynasty": "宋",
        "collection_info": null
    },
    {
        "title": "挽胡季昭  其一",
        "author": "李庭芝",
        "content": "绿鬓两科好，丹心一片忠。\n言言关国体，蹇蹇匪渠躬。\n谁谓鸳行底，能持鲠论公。\n象台死得所，万古忆清风。",
        "dynasty": "宋",
        "collection_info": null
    },
    {
        "title": "挽胡季昭  其二",
        "author": "李庭芝",
        "content": "玉李当春孟，公书以讣闻。\n但期同气骨，不作异乡坟。\n岂料鳞音后，俄传蝶梦云。\n想教宁越水，恨不识朱云。",
        "dynasty": "宋",
        "collection_info": null
    },
    {
        "title": "游大涤",
        "author": "张濡",
        "content": "危楼拱翠出层空，画栋朱栏缥缈中。\n客散月明风露下，一奁天棘伴丝桐。",
        "dynasty": "宋",
        "collection_info": null
    },
    {
        "title": "和回山人榴皮题壁旧韵",
        "author": "张濡",
        "content": "芒鞋记踏青犹软，野径萦纡雪尚余。\n走笔锓珉增媿色，可无换谷一篇书。",
        "dynasty": "宋",
        "collection_info": null
    },
    {
        "title": "湖上别墅",
        "author": "张濡",
        "content": "弱柳舒眉学远山，四山斜亸绿云鬟。\n平湖如鑑一回照，西子明妆浓淡间。",
        "dynasty": "宋",
        "collection_info": null
    },
    {
        "title": "浯溪读中兴颂",
        "author": "李芾",
        "content": "羯鼓梨园迹已荒，斯文犹在日星光。\n我来细拂青苔石，不忆三郎忆漫郎。",
        "dynasty": "宋",
        "collection_info": null
    },
    {
        "title": "题考功印纸",
        "author": "曾如骥",
        "content": "谨将节义二字，结果印纸一宗。\n了却神游何处，澄江明月清风。",
        "dynasty": "宋",
        "collection_info": null
    },
    {
        "title": "绝命诗",
        "author": "邓得遇",
        "content": "宋室忠臣，邓氏孝子。\n不忍偷生，宁甘溺死。\n彭咸故居，乃吾潭府。\n屈公子平，乃吾伴侣。\n优哉悠哉，吾得其所。",
        "dynasty": "宋",
        "collection_info": null
    },
    {
        "title": "桐江晓泊",
        "author": "刘澜",
        "content": "风萧萧，冰瑟瑟，淡烟空蒙冠朝日。\n滩头枯木如画出，鸜鹆飞来添一笔。",
        "dynasty": "宋",
        "collection_info": null
    },
    {
        "title": "夜访侃直翁",
        "author": "刘澜",
        "content": "疏瓴乱见星，危坐冷无灯。\n索句髭先白，餐蔬貌欲青。\n栖禽翻麓雪，堕栗破溪冰。\n昨夜中峰顶，同看海日升。",
        "dynasty": "宋",
        "collection_info": null
    },
    {
        "title": "句",
        "author": "刘澜",
        "content": "东风半绿官圩草，西日遥红别岸山。",
        "dynasty": "宋",
        "collection_info": null
    },
    {
        "title": "句  其一",
        "author": "林乔",
        "content": "斗州无顿閒身处，时向梅花走一遭。",
        "dynasty": "宋",
        "collection_info": null
    },
    {
        "title": "句  其二",
        "author": "林乔",
        "content": "醮坛夜朝斗在目，石室昼卧云生胸。",
        "dynasty": "宋",
        "collection_info": null
    },
    {
        "title": "明妃",
        "author": "程鸣凤",
        "content": "汉宫粉黛应无数，明妃却向毡城路。\n自怜倾国不用金，翻被一生颜色误。\n世间那有真妍媸，明妃马上休伤悲。\n不信但看奇男子，多少尘埋未见知。",
        "dynasty": "宋",
        "collection_info": null
    },
    {
        "title": "晦庵亭",
        "author": "程鸣凤",
        "content": "古来何物支干坤，除四书外旁无门。\n晦翁乘风游混沦，天宇扫扫浮云昏。\n周程扶起周孔尊，隻手闸断狂澜奔。\n当时正气横八垠，犹尔不免遭群喧。\n曾几何日班廷鸳，晓梦有栩枌榆村。\n翁已仙去谁招魂，有亭渠渠波沄沄。\n风烟苔径新屐痕，滕侯肯堂之弟昆。\n溪山荏苒更寒暄，空余碧树吟霜猿。\n人间兴废谁能论，桑田可变海可翻。\n翁之所恃无有焉，斯文不死道常存。",
        "dynasty": "宋",
        "collection_info": null
    },
    {
        "title": "杨历岩",
        "author": "程鸣凤",
        "content": "银河底穿不可塞，一泻砰砰下空碧。\n峰高云邃源荒茫，但见岩飞练千尺。\n我来导之赴苍壑，流出凌江散天泽。\n余波直赴黄木湾，飓卷鳌翻浪花白。\n竟从海若膏干坤，岂但梅边沃甘液。",
        "dynasty": "宋",
        "collection_info": null
    },
    {
        "title": "题陈少阳先生上书稿后",
        "author": "赵时瓈",
        "content": "胡马昔长驱，高屋建瓴水。\n权奸误国家，和议甘骫骳。\n遂令九庙尊，冒没在棘枳。\n带甲百余万，一啸自披靡。\n堂堂谏议公，屹若颓波砥。\n叩阍斥时宰，不惜用一死。\n此死不足道，闻者自兴起。\n一木支大厦，于时不可尔。\n使早定大计，何物摩壁垒。\n可怜绍兴间，赙赠官其子。\n我得覩遗稿，感慨宁已矣。\n千载凛如生，作者书于纸。",
        "dynasty": "宋",
        "collection_info": null
    },
    {
        "title": "句",
        "author": "王实之",
        "content": "碧鷄金马非吾事，白鹭青原欠子诗。",
        "dynasty": "宋",
        "collection_info": null
    },
    {
        "title": "元夕",
        "author": "李彭老",
        "content": "斜阳尽处荡轻烟，辇路东风入管絃。\n五夜好春随步暖，一年明月打头圆。\n香尘掠粉翻罗带，蜜炬笼绡斗玉钿。\n人影渐稀花露冷，踏歌声度晓云边。",
        "dynasty": "宋",
        "collection_info": null
    },
    {
        "title": "贾秋壑故居",
        "author": "李彭老",
        "content": "瑶房锦榭曲相通，能几番春事已空。\n惆怅旧时吹笛处，隔窗风雨剥青红。",
        "dynasty": "宋",
        "collection_info": null
    },
    {
        "title": "白际岭下即目",
        "author": "汪若楫",
        "content": "白际摩天秀，秋光满蓼汀。\n山呈金字面，田画井文形。\n夜出萤相照，更阑鷄可听。\n杉松柯不改，点染四时青。",
        "dynasty": "宋",
        "collection_info": null
    },
    {
        "title": "开窗",
        "author": "汪若楫",
        "content": "草色侵书绿，依山多得阴。\n月高猿挂树，惊起夜栖禽。",
        "dynasty": "宋",
        "collection_info": null
    },
    {
        "title": "夜坐",
        "author": "汪若楫",
        "content": "鑪煨榾柮烟容冷，酒泻茅柴春色轻。\n夜坐不眠人悄悄，梅梢随月绕窗行。",
        "dynasty": "宋",
        "collection_info": null
    },
    {
        "title": "久雨",
        "author": "汪若楫",
        "content": "连连春雨几黄昏，溪岸人家水近门。\n借问人家水曾落，竹林枝上看风痕。",
        "dynasty": "宋",
        "collection_info": null
    },
    {
        "title": "门前松棚",
        "author": "汪若楫",
        "content": "突兀山边屋数间，每嫌斜照上阑干。\n当门只得添松盖，未到秋来夜已寒。",
        "dynasty": "宋",
        "collection_info": null
    },
    {
        "title": "青山",
        "author": "汪若楫",
        "content": "万木惊秋各自残，蛩声扶砌诉新寒。\n西风不是吹黄落，要放青山与客看。",
        "dynasty": "宋",
        "collection_info": null
    },
    {
        "title": "淳佑壬子王正人谒仙荐芗有感而题",
        "author": "赵善浥",
        "content": "企仰仙岩岁已深，此行一见即知音。\n水帘不卷非朝夕，芝石长生到古□。\n孤鹤来迎疑识面，片云飞去出无□。\n相逢总是旌阳侣，唤起先生问剑□。",
        "dynasty": "宋",
        "collection_info": null
    },
    {
        "title": "讽州守",
        "author": "刘炎",
        "content": "未到桃源来，长忆出家景。\n及到桃源了，还是鑑中影。",
        "dynasty": "宋",
        "collection_info": null
    },
    {
        "title": "和钟守宴建昌耋老",
        "author": "苏某",
        "content": "使君尊老致聃彭，跻彼公堂醉兕觥。\n祝饐俾观亲礼节，纵谈犹说旧昇平。\n厖眉昔有商山皓，尚齿当年洛社英。\n盛事欢传旴水上，赓歌归美属儒生。",
        "dynasty": "宋",
        "collection_info": null
    },
    {
        "title": "题东老庵",
        "author": "张衡",
        "content": "东老遗风且百年，乡评犹嘆子孙贤。\n金丹数满三千行，玉笈名留十八仙。\n座上杯盘由好客，鼎中饘粥且随缘。\n相逢咸恨匆匆去，绝胜空回访戴船。",
        "dynasty": "宋",
        "collection_info": null
    },
    {
        "title": "榴皮题壁",
        "author": "朱景行",
        "content": "白酒延宾出自如，收书养性务三余。\n山人醉吐惊人句，却向东庵素壁书。",
        "dynasty": "宋",
        "collection_info": null
    },
    {
        "title": "白龙洞磨崖",
        "author": "史少南",
        "content": "一自凌空降节飞，日瞻华表望翁归。\n今犹香气浮丹竈，时有仙韶殷翠微。\n青鸟山深藏宿雾，白猿洞敞纳晨晖。\n榴房桃李年年实，底事游人遇者稀。",
        "dynasty": "宋",
        "collection_info": null
    },
    {
        "title": "春晖亭为榉川子赋",
        "author": "王奕",
        "content": "昔人念亲心何如，喻彼百草蒙春晖。\n一川含绿草方长，满地落红春已归。\n草欲报春春忽改，子欲养亲亲不待。\n嗟哉物尔人亦然，对草无言泪如海。\n阳春有脚还復来，今年花谢明年开。\n慈亲一去不復见，画图空写春风面。\n榉川有子思报亲，结茅竹亭留白云。\n亲恩难酬春易过，独倚栏干怨春暮。\n寄言孝子须惜时，流光暗促亲颜移。\n春盘荐脆须及早，莫待酒浇坟上草。",
        "dynasty": "宋",
        "collection_info": null
    },
    {
        "title": "宝香院",
        "author": "王奕",
        "content": "山如螺髻塔如簪，三面江环一径深。\n晓雾拂岩凝蜃气，夜潮归壑听龙吟。\n恋凉人坐临流石，带暝禽投隔岸林。\n独憾宝香名未称，只应唤作小江心。",
        "dynasty": "宋",
        "collection_info": null
    },
    {
        "title": "观潮阁",
        "author": "王奕",
        "content": "南岸客来过北岸，浙山尽处见闽山。\n清秋井邑棋枰裏，落日汀洲画轴间。",
        "dynasty": "宋",
        "collection_info": null
    },
    {
        "title": "仙华重午",
        "author": "张森",
        "content": "空山值端午，采蒲南涧滨。\n蒲生裹白石，涧水清粼粼。\n蟠根寸九节，服食能通真。\n采之不盈掬，土洁含芳辛。\n行行登绝境，有花如车轮。\n奇哉世莫识，持扣山中人。\n山人耳垂肩，羽佩青衣巾。\n乘飈控玄鹤，泛景下苍岷。\n我行意其仙，再拜询所因。\n仙人揽花笑，见尔还千春。\n语我勿復道，倏去无留尘。\n归来有余叹，三嚥华池津。",
        "dynasty": "宋",
        "collection_info": null
    },
    {
        "title": "赠逍遥子",
        "author": "蔡元厉",
        "content": "身在逍遥境，开庵寓此身。\n红尘不到处，白日独閒人。\n月满云山夜，花留玉洞春。\n坐中无俗客，猿鹤故相亲。",
        "dynasty": "宋",
        "collection_info": null
    },
    {
        "title": "孤青峰",
        "author": "蔡元厉",
        "content": "琳馆松扉白昼扃，骖鸾人去已冥冥。\n天开远画楼台古，地得遗丹草木灵。\n万壑野云晴酿雨，一池秋水夜涵星。\n麻姑仙驭今何在，槛外孤峰晚更青。",
        "dynasty": "宋",
        "collection_info": null
    },
    {
        "title": "中阁",
        "author": "蔡元厉",
        "content": "万仞仙山插太空，山腰依约见蓬宫。\n人寰隔绝无烟到，洞府深沉有路通。\n石罅生云埋柱础，海光浮日照帘栊。\n野僧斋罢凭栏久，千里秋毫一望中。",
        "dynasty": "宋",
        "collection_info": null
    },
    {
        "title": "彩云轩",
        "author": "蔡元厉",
        "content": "洞府神仙此是家，麻姑曾驻五云车。\n峰前三尺寒泉水，犹有白莲开旧花。",
        "dynasty": "宋",
        "collection_info": null
    },
    {
        "title": "遗履轩",
        "author": "蔡元厉",
        "content": "仙客相从往玉都，轩前惟见老松枯。\n春来试问梁间燕，还是当时旧履无。",
        "dynasty": "宋",
        "collection_info": null
    },
    {
        "title": "白云庵  其一",
        "author": "逍遥子",
        "content": "山居常与白云俱，小筑东轩着药炉。\n消遣客魔须底物，竹间叶叶有灵符。",
        "dynasty": "宋",
        "collection_info": null
    },
    {
        "title": "白云庵  其二",
        "author": "逍遥子",
        "content": "泉流东畔是蓬莱，我爱青山为展开。\n独倚瘦筇谁是伴，白云日晚自归来。",
        "dynasty": "宋",
        "collection_info": null
    },
    {
        "title": "白云庵  其三",
        "author": "逍遥子",
        "content": "洞底菖蒲绿作坡，松根况有茯苓多。\n自能饱饭太平日，不学式微歌浩歌。",
        "dynasty": "宋",
        "collection_info": null
    },
    {
        "title": "白云庵  其四",
        "author": "逍遥子",
        "content": "蚁窠得意从渠计，螳翳忘言息我机。\n寒尽山庵无历日，野花啼鸟又春归。",
        "dynasty": "宋",
        "collection_info": null
    },
    {
        "title": "茶庵",
        "author": "逍遥子",
        "content": "道人宴坐碧山阿，啄木敲门拟客过。\n吾境本无妖魅事，日长翻有睡为魔。",
        "dynasty": "宋",
        "collection_info": null
    },
    {
        "title": "罗浮茶",
        "author": "逍遥子",
        "content": "活水仍将活火煎，茶经妙处莫虚传。\n陆颠所在闲题品，未试罗浮第一泉。",
        "dynasty": "宋",
        "collection_info": null
    },
    {
        "title": "游清源洞",
        "author": "释圆悟",
        "content": "清旦寻幽洞，攀跻有同游。\n雾雨藏诸峰，万窍响飕飕。\n树杪飞磴悬，岩外见客舟。\n藓藤垂翠琰，风叶随清流。\n百丈崖班驳，千尺木耸修。\n乌啼旸谷晓，云淡海城秋。\n莓苔蚀丹竈，山房花竹幽。\n疎烟生墟落，远水浮汀洲。\n朝斗空坛在，昇仙往事悠。\n倚阑吟未就，归屐少迟留。",
        "dynasty": "宋",
        "collection_info": null
    },
    {
        "title": "山中四首  其一",
        "author": "释圆悟",
        "content": "飞瀑挂高崖，幽禽响虚谷。\n怜此一片景，借得数椽屋。\n涧木卧槎牙，岩花散芳馥。\n策杖从所之，偶到南山麓。",
        "dynasty": "宋",
        "collection_info": null
    },
    {
        "title": "山中四首  其二",
        "author": "释圆悟",
        "content": "疎林过微雨，西岭收残晖。\n草露湿我屦，松风吹我衣。\n坐久四山暝，吟余独鸟飞。\n归来不知晚，萝月盈窗扉。",
        "dynasty": "宋",
        "collection_info": null
    },
    {
        "title": "山中四首  其三",
        "author": "释圆悟",
        "content": "雅怀无所拘，偶行度前岗。\n长松发佳色，澄潭閟幽光。\n而我亦何幸，于此得相羊。\n低头心语口，兹游那可忘。",
        "dynasty": "宋",
        "collection_info": null
    },
    {
        "title": "山中四首  其四",
        "author": "释圆悟",
        "content": "暝色敛平川，云归日已夕。\n閒行信杖藜，倦坐憇苔石。\n花亦满意红，草自无心碧。\n吾亦乐吾年，人生不满百。",
        "dynasty": "宋",
        "collection_info": null
    },
    {
        "title": "海云阁",
        "author": "释圆悟",
        "content": "天风来海门，惊浪作飞雨。\n岸云过已尽，陇树青可数。\n挂帆鸥鸟外，清吟正凝伫。\n欲去犹未能，渔灯粲烟渚。",
        "dynasty": "宋",
        "collection_info": null
    },
    {
        "title": "重游清源洞",
        "author": "释圆悟",
        "content": "此地今重到，藤萝长碧阴。\n缅思仙去后，长有客来吟。\n出鸟江涛白，连云岭树深。\n杖藜宜少驻，灵迹尚堪寻。",
        "dynasty": "宋",
        "collection_info": null
    },
    {
        "title": "小立",
        "author": "释圆悟",
        "content": "小立当清晓，一筇吟影孤。\n兰香和雾湿，竹老带藤枯。\n野水流将合，春山淡欲无。\n雨晴犹未卜，劳尔鹁鸠呼。",
        "dynasty": "宋",
        "collection_info": null
    },
    {
        "title": "晚渡",
        "author": "释圆悟",
        "content": "桥巷低临水，数家深掩门。\n路穷生寂寞，人渡更黄昏。\n风色占帆席，潮痕认柳根。\n岸回林影暝，渔火满沙村。",
        "dynasty": "宋",
        "collection_info": null
    },
    {
        "title": "游静真观",
        "author": "释圆悟",
        "content": "古观门幽寂，来游亦夙缘。\n林堪巢老鹤，坛可礼真仙。\n秋晚寒生屋，雨深苔印砖。\n旧藏多御赐，应识尚留传。",
        "dynasty": "宋",
        "collection_info": null
    },
    {
        "title": "题泉州张许祠",
        "author": "释圆悟",
        "content": "泉与睢阳隔，事闻犹涕零。\n人虽死忠义，祠自活英灵。\n坏砌寒云聚，空庭古柏青。\n功名见信史，何必更碑铭。",
        "dynasty": "宋",
        "collection_info": null
    },
    {
        "title": "和胡教授山庵见访归韵",
        "author": "释圆悟",
        "content": "因赴山中约，归途带暝痕。\n禽声沉众树，人影背孤村。\n雾起寒城裏，江流古岸根。\n行吟多得句，知欲与谁论。",
        "dynasty": "宋",
        "collection_info": null
    },
    {
        "title": "大帽山",
        "author": "释圆悟",
        "content": "众山皆弭伏，独让此峰尊。\n绝顶时犹雨，中林昼亦昏。\n逆风松势偃，触石水声喧。\n定有幽栖者，何因得晤言。",
        "dynasty": "宋",
        "collection_info": null
    },
    {
        "title": "山中夜归",
        "author": "释圆悟",
        "content": "一鹤候柴关，林空境自閒。\n竹房秋后冻，病叟夜深还。\n树密疑无路，月明犹在山。\n幽居便所适，已是十年閒。",
        "dynasty": "宋",
        "collection_info": null
    },
    {
        "title": "瑞兴寺",
        "author": "释圆悟",
        "content": "路僻今芜翳，寒厨尚起烟。\n僧依三佛住，门与数峰连。\n雨润苔封塔，年深竹覆泉。\n创时灵异事，犹有断碑传。",
        "dynasty": "宋",
        "collection_info": null
    },
    {
        "title": "真人洞",
        "author": "释圆悟",
        "content": "扪葛敲幽户，空山得遍观。\n云离朝拜石，苔积上昇坛。\n秋晚涧声涩，月明松影寒。\n真人不可遇，谁復此烧丹。",
        "dynasty": "宋",
        "collection_info": null
    },
    {
        "title": "和黄瑞玉山庵",
        "author": "释圆悟",
        "content": "偶寻孤隠处，幽僻远腥荤。\n结屋聊依石，栽松却傍坟。\n山深长雾雨，海近渺风云。\n不必称昏聩，自然疎见闻。",
        "dynasty": "宋",
        "collection_info": null
    },
    {
        "title": "赵山神祠",
        "author": "释圆悟",
        "content": "山中虽隐迹，名被世人知。\n无策欲干主，有诗还立祠。\n水云通别渚，枳槲荫空墀。\n多少能吟者，焚香为拂碑。",
        "dynasty": "宋",
        "collection_info": null
    },
    {
        "title": "题秦君亭",
        "author": "释圆悟",
        "content": "昔只为吟隠，偶然依佛居。\n路逢阴壑尽，云抱晓岩虚。\n亭在因人重，山深与世疎。\n倘怀名利念，到此欲何如。",
        "dynasty": "宋",
        "collection_info": null
    },
    {
        "title": "承天寺寻勤上人",
        "author": "释圆悟",
        "content": "古寺多陈迹，幽花祇自开。\n凈无秋后暑，远绝市中埃。\n苔色侵碑石，松阴蔽月台。\n山人迟未至，欲去重徘徊。",
        "dynasty": "宋",
        "collection_info": null
    },
    {
        "title": "次姜秦祠和胡教授韵",
        "author": "释圆悟",
        "content": "晓谒崇祠雾霭深，行藏因识二贤心。\n榻前自有孤忠疏，林下谁赓招隠吟。\n寂寂精庐苍藓入，堂堂遗像暗尘侵。\n客中莫致生刍奠，聊汲山泉荐菊斟。",
        "dynasty": "宋",
        "collection_info": null
    },
    {
        "title": "题宝山寺二首  其一",
        "author": "释圆悟",
        "content": "寓此曾三夏，重来隔五年。\n溪山亦良是，怀想转凄然。",
        "dynasty": "宋",
        "collection_info": null
    },
    {
        "title": "题宝山寺二首  其二",
        "author": "释圆悟",
        "content": "去腊应差暖，今春定有寒。\n涧梅花半树，侵晓又凋残。",
        "dynasty": "宋",
        "collection_info": null
    },
    {
        "title": "宿友人白云庵三首  其一",
        "author": "释圆悟",
        "content": "不到岁时久，重来人事疎。\n扫云僧亦去，谁伴主翁居。",
        "dynasty": "宋",
        "collection_info": null
    },
    {
        "title": "宿友人白云庵三首  其二",
        "author": "释圆悟",
        "content": "万籁夜俱寂，蒲团清可禅。\n林疎窗过月，岩远竹通泉。",
        "dynasty": "宋",
        "collection_info": null
    },
    {
        "title": "宿友人白云庵三首  其三",
        "author": "释圆悟",
        "content": "城裏秋犹热，山中寒已浓。\n紫檀时小炷，危坐听晨钟。",
        "dynasty": "宋",
        "collection_info": null
    },
    {
        "title": "送壁上人归承天寺",
        "author": "释圆悟",
        "content": "城寺思归兴忽生，又携筇杖出云扃。\n月明后夜空山裏，绕屋泉声只自听。",
        "dynasty": "宋",
        "collection_info": null
    },
    {
        "title": "方海丰诗境楼分赋得春风",
        "author": "释圆悟",
        "content": "暖袭游人陌上尘，不知花信几番新。\n莫教吹到荼䕷处，吹到荼䕷是晚春。",
        "dynasty": "宋",
        "collection_info": null
    },
    {
        "title": "寄方俊甫",
        "author": "释圆悟",
        "content": "市桥劳送别，转影又经时。\n几度月圆夜，独行谁共时。\n菊寒开欲遍，书远到应迟。\n西瀑成庵未，幽楼莫负期。",
        "dynasty": "宋",
        "collection_info": null
    },
    {
        "title": "句",
        "author": "释圆悟",
        "content": "独怜万木凋零后，屹立风霜惨澹中。",
        "dynasty": "宋",
        "collection_info": null
    },
    {
        "title": "内司毁林建寺",
        "author": "淳佑士人",
        "content": "合抱长材卧壑深，于今惟恨不空林。\n谁知广厦千斤斧，斲尽人间孝子心。",
        "dynasty": "宋",
        "collection_info": null
    },
    {
        "title": "二吴谣",
        "author": "淳佑民谣",
        "content": "大蜈蚣，小蜈蚣，尽是人间业毒虫。\n夤缘扳附有百足，若使飞天能食龙。",
        "dynasty": "宋",
        "collection_info": null
    },
    {
        "title": "都门送杜枢院",
        "author": "区仕衡",
        "content": "赫赫中兴业，黼扆咨明辅。\n锋车召黄岩，端笏拜西府。\n昔簉讲筵班，倏接仪曹武。\n庶几进谠言，衮职万一补。\n璚琚厕珷玞，楩柟杂榛楛。\n镜几祈圣哲，厦构谋梁柱。\n云何梦傅时，而乃与哙伍。\n指图玩金瓯，进箴骄玉斧。\n旦夕尚逡巡，调剂竭肝腑。\n志竟不可谐，洁身谢鹓羽。\n道岂荣抽簪，思恒记铭釜。\n公行且居东，衮归谒朱户。",
        "dynasty": "宋",
        "collection_info": null
    },
    {
        "title": "黄恺刘黻赵蕃王元野会讲佑国僧舍",
        "author": "区仕衡",
        "content": "城角晓方罢，斋钟时一鸣。\n良候属春鶑，求友来嘤嘤。\n吾侪二三子，簪盍怀同声。\n相期辨初志，视履规安行。\n道岂讲解得，学以磨琢精。\n释氏辨一心，且不蕲修名。\n齐盟共商求，勉旃在明诚。",
        "dynasty": "宋",
        "collection_info": null
    },
    {
        "title": "闻徐右史暴亡",
        "author": "区仕衡",
        "content": "议论风生神采端，一身不保更论官。\n泉台此恨谁能诉，雪涕空山白日寒。",
        "dynasty": "宋",
        "collection_info": null
    },
    {
        "title": "酬吕监簿叔朝垂示试草",
        "author": "区仕衡",
        "content": "礼乐三千不可闻，彤墀诸草似刘蕡。\n莫嗟起部官犹左，尺疏公田頼有君。",
        "dynasty": "宋",
        "collection_info": null
    },
    {
        "title": "祭酒慈溪公以月令劝讲兼示诸生感事有作",
        "author": "区仕衡",
        "content": "按月明堂令，斋居古自稽。\n四时曾不忒，七政已能齐。\n礼向经帷奏，笺来学省题。\n元龟何用卜，伯起在关西。",
        "dynasty": "宋",
        "collection_info": null
    },
    {
        "title": "送刘声伯赴南安军羁置",
        "author": "区仕衡",
        "content": "凤山君出早，马厩我来迟。\n盘辟分斋日，流涕伏阙时。\n谪堪栽岭树，愁莫赋江蓠。\n横浦看前辈，应刘铁汉诗。",
        "dynasty": "宋",
        "collection_info": null
    },
    {
        "title": "寄赵仲白先辈",
        "author": "区仕衡",
        "content": "章台杜牧之，长安孟东野。\n忆君飞笔时，何处木兰下。",
        "dynasty": "宋",
        "collection_info": null
    },
    {
        "title": "观参寥手书",
        "author": "区仕衡",
        "content": "鵰飞鸷举百篇诗，谁是浮屠玅总师。\n若把贯休齐己论，风流惟有大苏知。",
        "dynasty": "宋",
        "collection_info": null
    },
    {
        "title": "喜声伯谪还",
        "author": "区仕衡",
        "content": "生还今日寸心明，客泪初收恨亦平。\n岂有安危关一疏，不知流逐到诸生。\n钱塘江上船犹待，玉枕山前屋未成。\n畎亩余忠刘子政，也应全不为修名。",
        "dynasty": "宋",
        "collection_info": null
    },
    {
        "title": "赠稠长老",
        "author": "区仕衡",
        "content": "双树林间结草庵，拈花一笑拜瞿昙。\n玄风橡栗餐亭午，堂下门徒且放参。",
        "dynasty": "宋",
        "collection_info": null
    },
    {
        "title": "建昌憩李尚书山房",
        "author": "区仕衡",
        "content": "旧里鸣珂一下车，蓬山西观更谁如。\n木天清梦何人到，花雨空林有客居。\n楼迥更堪看蠡泽，云深犹自护匡庐。\n高斋曲馆新增色，读尽尚书万卷余。",
        "dynasty": "宋",
        "collection_info": null
    },
    {
        "title": "过金坛遇刘宰",
        "author": "区仕衡",
        "content": "故人逢傲吏，问驿下西关。\n制锦谁能似，鸣琴尔自闲。\n京江三国地，斗野五州山。\n去矣繁霜鬓，烟波照白纶。",
        "dynasty": "宋",
        "collection_info": null
    },
    {
        "title": "答赵宗白宣州寄诗次韵",
        "author": "区仕衡",
        "content": "三载樟亭信到迟，偏劳双鲤寄相思。\n玄晖有兴期频订，太白曾游亦自奇。\n顾我尝为秋圃客，知君不废敬亭诗。\n未须更道澄江练，只候飞鳬上赤墀。",
        "dynasty": "宋",
        "collection_info": null
    },
    {
        "title": "与客西湖上感事",
        "author": "区仕衡",
        "content": "湖头双桨藕花新，五嫂鱼羹麯院春。\n只道西陵松柏下，繁台宾客更何人。",
        "dynasty": "宋",
        "collection_info": null
    },
    {
        "title": "闻张山翁入黄鹄山",
        "author": "区仕衡",
        "content": "采薇黄鹄岭，投迹去无踪。\n我亦从今逝，浮云四百峰。",
        "dynasty": "宋",
        "collection_info": null
    },
    {
        "title": "萧叶二子夜过",
        "author": "区仕衡",
        "content": "褐衣曾替衮衣愁，肉食谁知藿食忧。\n斩马尚方无可借，夜深灯下看吴钩。",
        "dynasty": "宋",
        "collection_info": null
    },
    {
        "title": "胡生行",
        "author": "区仕衡",
        "content": "君不见平陵班仲升，君不见句章阚德润。\n二子佣书日苦贫，投笔诵经总才隽。\n又不见二子之后有胡生，寸管从人落魄行。\n往往自诧骨非贱，口述二子功与名。\n凿空绝域称使者，孝廉为郎补中舍。\n都乡拜爵金印持，定远封侯玉门射。\n胡生果是大耳儿，蛟龙尺水自有时。\n长安乞米齿编贝，且得待诏聊免饥。\n不能持钓富春泽，只解校文天禄阁。\n丈夫岂必终落魄，他时人认佣书客。",
        "dynasty": "宋",
        "collection_info": null
    },
    {
        "title": "书事",
        "author": "区仕衡",
        "content": "南渡衣冠废蒯缑，中原尽载向湖游。\n胡尘不谓飞滇海，鬼火何因暗鄂州。\n竟使兵家劳策画，到今国是计恩仇。\n草茅死未忘哀愤，岂但燕云恨白沟。",
        "dynasty": "宋",
        "collection_info": null
    },
    {
        "title": "还家",
        "author": "区仕衡",
        "content": "刍荛计已非，戆直得全稀。\n久病畏风露，深居思蕨薇。\n豹藏宁是隠，鸟倦早知归。\n但有黔娄妇，犹堪老布衣。",
        "dynasty": "宋",
        "collection_info": null
    },
    {
        "title": "游曹溪六祖寺",
        "author": "区仕衡",
        "content": "智药曾过此，溪源掬水香。\n西天传鹫至，南海见龙藏。\n菩萨一心竟，伽梨六代长。\n千年法珠在，持得照迷方。",
        "dynasty": "宋",
        "collection_info": null
    },
    {
        "title": "登西樵后即往罗浮山",
        "author": "区仕衡",
        "content": "大科百丈兴翛然，东向朱明七洞天。\n蹑级修衢通绝巘，凿空灵窦架飞烟。\n凤毛五色天岩上，竹篆千秋石室前。\n两入名山劳蜡屐，安期于世竟能仙。",
        "dynasty": "宋",
        "collection_info": null
    },
    {
        "title": "石竹花",
        "author": "区仕衡",
        "content": "风摇衡浦岸边凉，露结江皋叶上霜。\n小玉移来窗槛裏，不胜愁思满潇湘。",
        "dynasty": "宋",
        "collection_info": null
    },
    {
        "title": "长林馆",
        "author": "区仕衡",
        "content": "司空修史王官谷，贞白藏书句曲山。\n我愧汗青无日就，深林空自掩柴关。",
        "dynasty": "宋",
        "collection_info": null
    },
    {
        "title": "郑寺丞邓山长来访林中",
        "author": "区仕衡",
        "content": "喧传彩鹢下江干，村北村南稚子看。\n呼酒咄嗟欣有客，住山寥落幸无官。\n不惭居士新藤帽，亦醉田家老瓦盆。\n君爱幽居寻旧好，几来林下共清欢。",
        "dynasty": "宋",
        "collection_info": null
    },
    {
        "title": "雨中",
        "author": "区仕衡",
        "content": "蓬窗竹户小园东，湿尽残红又浅红。\n羡杀乌栖深树稳，豆花篱落雨声中。",
        "dynasty": "宋",
        "collection_info": null
    },
    {
        "title": "五十",
        "author": "区仕衡",
        "content": "早衰方五十，短髮已成翁。\n客向閒居谢，诗因老病工。\n残更啼络纬，细雨落梧桐。\n明日晴当出，看山兴未穷。",
        "dynasty": "宋",
        "collection_info": null
    },
    {
        "title": "柴门",
        "author": "区仕衡",
        "content": "岂少安危事，柴门独倚楼。\n溪纔通舴艋，林已叫钩辀。\n归鬓霜俱落，冥心水不流。\n荆轲何用咏，剑术转堪羞。",
        "dynasty": "宋",
        "collection_info": null
    },
    {
        "title": "岭南大雪",
        "author": "区仕衡",
        "content": "海冻珊瑚万里沙，炎方六出尽成花。\n洛阳纵有行春令，谁问袁安处士家。",
        "dynasty": "宋",
        "collection_info": null
    },
    {
        "title": "读景炎福州诏书",
        "author": "区仕衡",
        "content": "多难兴邦海舰移，忽逢祀夏配天时。\n小臣不死留双眼，东向行都望六师。",
        "dynasty": "宋",
        "collection_info": null
    },
    {
        "title": "太玉洞听琴",
        "author": "刘黻",
        "content": "无絃不成声，有絃多失真。\n真声在何所，和陶方寸春。\n文操惜已远，孔坛嗟復陈。\n所以桑濮响，郑卫波嬴秦。\n讵知幽谷间，乃闻太古淳。\n游鱼出春水，鸣鹤横霜晨。\n休羡广陵秘，是雅皆怡神。",
        "dynasty": "宋",
        "collection_info": null
    },
    {
        "title": "接家书",
        "author": "刘黻",
        "content": "朝朝听来鸿，来鸿一何邈。\n秋往冬又至，尔鸿胡来迟。\n凝眸屡东眺，飞云渺天角。\n薄晚云四低，来鸿似微雀。\n习习远近人，尺书坠犹玉。\n亟启读平安，字字发天乐。\n殷勤谢来鸿，相过勿惮数。",
        "dynasty": "宋",
        "collection_info": null
    },
    {
        "title": "中兴更化诗",
        "author": "刘黻",
        "content": "东南天一隅，谁起铜驼思。\n雁荡山之臞，匕饭悲黍离。\n矫首中兴期，儒风昌四维。\n阴霾苦凝冱，光景几逶迟。\n鸱鸮腾恶音，蛇虺纷剥脂。\n忠愤发夜气，历历排姦辞。\n黎明叫阊阖，骨鲠苍旻知。\n阳嘘一脉春，万宇同掀眉。\n睿智觉今是，庙断消前非。\n畴昔两揆贤，烛照朋邪欺。\n化絃易新调，活着扶危机。\n孽蜮遁妖迹，鸣凤览德辉。\n聋聩一苏醒，皇运兴炎基。\n耿耿忠孝图，炳炳恢復规。\n有志竟成事，失机将奚为。\n布帛可御寒，谷粟能疗饥。\n盘错见利器，疾病知良医。\n今日坠悠邈，千古羞涂碑。",
        "dynasty": "宋",
        "collection_info": null
    },
    {
        "title": "悼孙龙坡居士",
        "author": "刘黻",
        "content": "世教嗟芜棘，独立狷者俦。\n寄隠万卷林，不知霜满头。\n抗论异端息，观志天爵修。\n一室即着庭，圣贤时与酬。\n编摩发云汉，千古芸香留。\n毋云食报邈，诸郎稼方收。",
        "dynasty": "宋",
        "collection_info": null
    },
    {
        "title": "前庑两学录罢职公堂求经明行修之士充员时蜀人杨时发当其选杨君以贱姓名荐或谓余求之蜀人董□行越人俞季渊永嘉陈行之咸以为不然余亦自揆焉而记以诗云",
        "author": "刘黻",
        "content": "汲古绠惧绝，植德根惧斸。\n绳枢守穷贱，旦旦天境续。\n防意如长城，视身等良玉。\n祢荐非吾荣，臧毁讵吾辱。\n暗漏但勿欺，人心胜明烛。",
        "dynasty": "宋",
        "collection_info": null
    },
    {
        "title": "挽新昌俞夫人母",
        "author": "刘黻",
        "content": "我与令子交，道味见颜色。\n乃知贻教来，谆谆及岐嶷。\n世多谀墓文，令子序其实。\n范身唯礼闲，齐家本天则。\n子哀难尽书，母德更何极。\n寒风号古林，慈乌绕珉刻。",
        "dynasty": "宋",
        "collection_info": null
    },
    {
        "title": "寄徐子苍",
        "author": "刘黻",
        "content": "洙泗千载孤，师友道已寂。\n柯山风雪间，古韵响金石。\n予生眇云晚，志苦毛髮赤。\n大道惟一中，如渴饥饮食。\n智过愚不及，均之失天则。\n虚舟发真机，户庭满春色。\n印之贤圣言，充然乃有得。",
        "dynasty": "宋",
        "collection_info": null
    },
    {
        "title": "风水",
        "author": "刘黻",
        "content": "不雨五十日，一雨生意回。\n讵料雨復痴，日日闻震雷。\n中元节倏届，巨飈恣喧豗。\n故挽水倒流，能撼山欲摧。\n掀茅与扬沙，境境人号哀。\n余禾垫西甽，大木横荒垓。\n芝田逮楠溪，廛井归丘莱。\n飘骸填港汇，悲魄栖山隈。\n吁嗟今之人，瘥札相辘轠。\n吁天岂耄昏，静□□□□。\n积乖必致盭，养烬终成炲。\n造化一感应，予夺何心哉。\n未闻豳诗官，租税星火催。",
        "dynasty": "宋",
        "collection_info": null
    },
    {
        "title": "癸丑九月苦雨和宋饮冰韵",
        "author": "刘黻",
        "content": "旱潦苦伤稼，景象难休休。\n老农早夜祝，愿见虞与周。\n弥望泪欲滴，相对如楚囚。\n苍天叫不应，空使霜白头。\n市廛强喧饰，村落多阒幽。\n偻指千载间，曾无三两秋。\n竈冷蛙产釜，瓮閒埃积蒭。\n长此更不已，菜色沦荒丘。\n阳精赫阴霾，庶宽漆室忧。",
        "dynasty": "宋",
        "collection_info": null
    },
    {
        "title": "代寿徐意一参政",
        "author": "刘黻",
        "content": "东南仁气氲堪舆，武夷相望钟真儒。\n考亭西山接伊洛，户庭坦荡除榛芜。\n意一先生续正传，刚以直养轲其徒。\n端平御史凛风节，历历抗疏诛姦谀。\n爱君忧国根性天，实与名称名非沽。\n艺祖所谓社稷臣，四海欢呼登政途。\n津梁善类植泰道，柱石明堂开远模。\n丹心炳炳照白髮，力扶国是消民愈。\n共期圣祉登嵩华，长使廊庙闻都俞。\n黎元翘首望太平，愿斡圣化还唐虞。",
        "dynasty": "宋",
        "collection_info": null
    },
    {
        "title": "哭艺堂汤先生",
        "author": "刘黻",
        "content": "天地之性人为贵，四体百骸仁义具。\n先生领之皇降初，繇稚及耆全故步。\n深居独观昭旷原，学不师传能自悟。\n真贫不挠万境融，实行已熟群□□。\n深衣褒带山泽癯，经史百家罗府库。\n东南清叙知几何，见谓生贤扶世数。\n申公不召老丘园，共惜烟霞早成痼。\n予尝北面承至言，如立明堂闻大濩。\n是时年方二十三，自叹抠趋已云暮。\n讵知穷饿驱远游，倏忽五年疏杖屦。\n世界剥烂志士稀，稽首斯文独终慕。\n家书一幅来雁山，报言先生溘朝露。\n肝肠欲断声欲瘖，六月悲风起荒圃。\n先生谅与混沌游，魂魄聪明还太素。\n生兮无辱死有荣，虎护龙居老师墓。",
        "dynasty": "宋",
        "collection_info": null
    },
    {
        "title": "焦溪茶",
        "author": "刘黻",
        "content": "上犹石硙天下无，霏霏吐出焦溪腴。\n龟泉二湛康庐如，瓦鼎纔跳鱼眼珠。\n顾我常苦书肠枯，一汲河润九里余。\n山精木怪不作魔，浇过秦论风生裾。\n几回唤醒眉山苏，诗句零落樵与渔。\n向非朔洛角植党，焦溪安得声价俱。\n似闻东观罗遗逸，烦君寄上图经书。",
        "dynasty": "宋",
        "collection_info": null
    },
    {
        "title": "东坡竹石",
        "author": "刘黻",
        "content": "坡翁北归留戏笔，数竹离奇生磈石。\n世如有凤必先知，碌碌凡禽谁得识。\n风不声兮月不影，山僧笑我移枯瘠。\n岭阯每苦烟瘴深，烟瘴何曾祸忠直。\n天使无垢来此邦，要与坡翁发真迹。\n大书特书等傲岸，方寸一虚隘八极。\n何年移植蓬莱宫，清风逼人寒半壁。\n枝可磨，叶可摘，石上根，祗如昔。",
        "dynasty": "宋",
        "collection_info": null
    },
    {
        "title": "用韵酬胡编校",
        "author": "刘黻",
        "content": "诗成断肝腑，寄我光焰长。\n贞女守閒寂，志士多悲伤。\n烟云起寒屿，风雨喧夕窗。\n忧时付酒斚，惜日惟书斚。\n颐养匪丹汞，坤德明黄裳。\n羡君富奇植，独榦难为芳。",
        "dynasty": "宋",
        "collection_info": null
    },
    {
        "title": "追和渊明贫士诗七首  其一",
        "author": "刘黻",
        "content": "贫士何所营，但知贫可依。\n日月照不尽，朝暮常分晖。\n水瘦鱼自跃，林寒鸟亦飞。\n纷纷苦多求，此境谁同归。\n石田久不种，难免良夜饥。\n饥本士之常，独抱嫠妇悲。",
        "dynasty": "宋",
        "collection_info": null
    },
    {
        "title": "追和渊明贫士诗七首  其二",
        "author": "刘黻",
        "content": "把书不释手，非志冕与轩。\n昔有董仲舒，三载不窥园。\n道味归肝脾，遑恤厨无烟。\n家贫未为贫，有书足可研。\n寤寐千载心，俗子难与言。\n勿叹师友寂，日日亲圣贤。",
        "dynasty": "宋",
        "collection_info": null
    },
    {
        "title": "追和渊明贫士诗七首  其三",
        "author": "刘黻",
        "content": "高山与流水，妙趣归之琴。\n吾媿学未成，匪叹无知音。\n但向胸中会，毋劳指下寻。\n种菊或可茹，得酒聊復斟。\n穷达非所期，动静一以钦。\n发为琴之声，邈矣天地心。",
        "dynasty": "宋",
        "collection_info": null
    },
    {
        "title": "追和渊明贫士诗七首  其四",
        "author": "刘黻",
        "content": "平生抱狷介，深愧唾面娄。\n蒿莱常闭门，与世疏应酬。\n奈何世患稔，鲠鲠如马周。\n颠顿亦良苦，饥羸非所忧。\n皇路益以榛，忍作寒蝉俦。\n口祸渺无际，困辱祗自求。",
        "dynasty": "宋",
        "collection_info": null
    },
    {
        "title": "追和渊明贫士诗七首  其五",
        "author": "刘黻",
        "content": "静对松竹枝，一尘无相干。\n饮酒不至醉，读书匪求官。\n畦瘠多种菊，采采亦可餐。\n衣冠背时样，笔砚同岁寒。\n但求圣贤心，肯效儿女颜。\n纷纷往来者，笑我柴门关。",
        "dynasty": "宋",
        "collection_info": null
    },
    {
        "title": "追和渊明贫士诗七首  其六",
        "author": "刘黻",
        "content": "人生特寄耳，何往非萍蓬。\n世挟智反愚，予谓拙乃工。\n渊明有姱节，高迈疏与龚。\n大抵豪杰士，所见自略同。\n箪瓢非遂穷，轩冕岂真通。\n倘不达至理，冥雾将奚从。",
        "dynasty": "宋",
        "collection_info": null
    },
    {
        "title": "追和渊明贫士诗七首  其七",
        "author": "刘黻",
        "content": "扁舟溯西江，忽抵梅花州。\n二忠俨遗像，予愧非其俦。\n肝胆照冰雪，要亦狷者流。\n言直不砭时，掇祸贻亲忧。\n山禽似相盼，来往疑劝酬。\n阒坐生万感，矫首观前修。",
        "dynasty": "宋",
        "collection_info": null
    },
    {
        "title": "兀兀栖精庐",
        "author": "刘黻",
        "content": "兀兀栖精庐，青山日相对。\n静照年少非，动虞壮士悔。\n耕锄计已晚，畚筑力犹耐。\n夜卧司马衾，晨餐鲁直菜。\n自计清庙修，谁知圜壁坏。\n人情春水波，世事寒云态。\n直道丛百谪，孤踪绕群吠。\n拘纍僒形骸，忧危积肝肺。\n逢人口即瘖，出户足如碍。\n周程俨范模，刘张遗謦欬。\n涤垢学归愚，达增务韬晦。\n志苦秋不磨，髮白春匪载。\n采菊聊倾觞，延兰可纫佩。\n官馈乏三月，家书隔千载。\n楚语欲听惯，峒关惊未溃。\n冥冥瘴雾间，冋冋灵光在。\n莫挥感时泪，山水怡吾爱。",
        "dynasty": "宋",
        "collection_info": null
    },
    {
        "title": "和张无垢胡澹庵二先生清江亭记  其一",
        "author": "刘黻",
        "content": "一静心境融，飞跃昭上下。\n大道元不磨，人情自荣谢。\n两翁投遐荒，浩然独余暇。\n悲此当道狐，羞彼立仗马。\n命义俯仰间，谁復论冬夏。\n一笑清江滨，瓦杯胜琼斚。",
        "dynasty": "宋",
        "collection_info": null
    },
    {
        "title": "和张无垢胡澹庵二先生清江亭记  其二",
        "author": "刘黻",
        "content": "丙子復丙辰，居然百载下。\n青山招我来，寒燠任更谢。\n寤寐古人心，处变亦如暇。\n纷纷艷孔张，翕翕啧贾马。\n世道长江流，何人屹中夏。\n漆室空兴嗟，且酌宜城斚。",
        "dynasty": "宋",
        "collection_info": null
    },
    {
        "title": "寄时天彝",
        "author": "刘黻",
        "content": "亭亭万木林，古柏集新翠。\n凌厉雪与霜，不凋自天粹。\n清庙嗟欲颓，谁堪栋梁器。\n之材百世珍，造物巧相遗。\n予抱忧国心，相逢喜忘寐。",
        "dynasty": "宋",
        "collection_info": null
    },
    {
        "title": "草",
        "author": "刘黻",
        "content": "万卉争献奇，小草亦足贵。\n四时春不断，可识天地意。\n穉子谨勿斲，叶叶含元气。\n人皆讶姑息，姑息特细事。\n祗恐生道灭，形色鼎中沸。",
        "dynasty": "宋",
        "collection_info": null
    },
    {
        "title": "菜",
        "author": "刘黻",
        "content": "锄荒种新雨，擢秀美且艷。\n生理未羞窄，采撷足饫餍。\n每擅筐筥芳，湘以盐与酽。\n舌根多嗜珍，味尔乃针砭。\n充之宇宙间，境境浩无欠。",
        "dynasty": "宋",
        "collection_info": null
    },
    {
        "title": "夏夜",
        "author": "刘黻",
        "content": "青灯人语寂，池塘响蛙蛤。\n孤坐如老禅，门开风自阖。",
        "dynasty": "宋",
        "collection_info": null
    },
    {
        "title": "谢惠笋",
        "author": "刘黻",
        "content": "饥肠数日吼，往往茄苋争。\n幽人盼寂寥，饷我慈竹萌。\n斑斑未离䙀，白下莫与京。\n寒泉煮青茆，手调玉版羹。\n招僧招不来，贳酒乃独烹。\n茄苋避三舍，纸帐午梦宁。",
        "dynasty": "宋",
        "collection_info": null
    },
    {
        "title": "月",
        "author": "刘黻",
        "content": "天公属月为眼睛，晓夜不息天中行。\n痴人习见圆復缺，谓此眼睛非长明。\n渠思一照千古白，奚分朔望阴与晴。\n彼昏病痴苦营营，以月视之蝇在罂。",
        "dynasty": "宋",
        "collection_info": null
    },
    {
        "title": "赠江山人",
        "author": "刘黻",
        "content": "相山如相人，不论肥与瘠。\n神气参有无，毫釐千里隔。\n今古非茫茫，山骨水为液。\n谁欤璞辂翁，眼为天地碧。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一",
        "author": "刘黻",
        "content": "至理根一初，精微实高广。\n寄之形气中，今来齐古往。\n众曜列太空，环侍惟斗仰。\n变化妙不测，虚灵本常朗。\n井坐识易陋，帘窥学云罔。\n静玩感兴篇，剖陈如指掌。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其二",
        "author": "刘黻",
        "content": "阴阳着太极，万化惟一中。\n权衡迭轩轾，枢纽相始终。\n人受命以生，今古穉耄同。\n彼昏自不觉，安用尤聩聋。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其三",
        "author": "刘黻",
        "content": "仰观復俯察，上下融真机。\n元气无奇耦，鱼跃鸢自飞。\n神圣奠中域，静动心勿违。\n天地敛诸躬，照以日月辉。\n逊志纳众有，先虑周万微。\n胞与岂不伙，游泳皇极归。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其四",
        "author": "刘黻",
        "content": "造化洩元秘，河洛图书出。\n龟龙亦何心，以灵乃受役。\n微旨竟先天，妙用普经国。\n三圣受心印，执中数语毕。\n诂学长枝蔓，往往胶陈迹。\n伟哉千载下，元公指无极。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其五",
        "author": "刘黻",
        "content": "文盛起太息，姬壤半沦夷。\n仁积天所亲，道丧人已离。\n霸图迭雄长，明诅兴自兹。\n王纲久不竞，览卷空涕洏。\n日月照干戈，风雨撼璧珪。\n仲尼不梦周，世道无復为。\n元气日以薾，荏苒朝露悲。\n嫠妇抱隠忧，忠矣非知机。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其六",
        "author": "刘黻",
        "content": "宇宙浩无际，主静即其纲。\n静非寂以槁，密运治乃良。\n公明闿晏灿，忠悫消彊梁。\n山河帝居壮，日月天德光。\n八荒囿一和，此界均彼疆。\n鸱鸮息昼鸣，凤凰梧桐翔。\n黔黎歌尔极，逢掖趋大方。\n皇风播品物，道闢淑运昌。\n枢机不盈握，妙斡见弛张。\n奈何动志静，反袂千古伤。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其七",
        "author": "刘黻",
        "content": "我闻嬴秦氏，威力横提封。\n北方迤长城，中土销春风。\n阡陌鞅肆孽，简编斯造凶。\n民命眇以坠，天势巍且崇。\n中焦痼成痞，怨气蟠壤穹。\n炎汉一洗之，讵诧百战功。\n规模纳群策，意度恢大公。\n约法止三章，赤子归包容。\n溺冠胶余习，莫致商山翁。\n过鲁尝蒇祠，犹足醒昏蒙。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其八",
        "author": "刘黻",
        "content": "东都党锢祸，机阱深九渊。\n标榜起俊厨，接踵沈黄泉。\n西园久握爵，龙门昧几先。\n忠魂招不返，炎祚孰以绵。\n谅矣文君痴，犹觊冷烬然。\n吁嗟万钧压，一綫那能牵。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其九",
        "author": "刘黻",
        "content": "坤舆载五岳，干象垂三光。\n太极宰元化，俯仰无低昂。\n一理贯万有，形色皆停当。\n晋风竞清谈，幽眇夸辉煌。\n坐销白昼尽，狐兔睨其旁。\n天地亦为愁，何但颓偏方。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一○",
        "author": "刘黻",
        "content": "立朝观大节，炳炳在行己。\n李唐号多才，屹立整颓纪。\n前狄后有韩，高风世仰止。\n孤忠翼正祚，大论闢非礼。\n老榦挺冬岭，明魄浸秋水。\n均抱扶世心，勋学岂殊轨。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一一",
        "author": "刘黻",
        "content": "默观羲圣书，先天着復坤。\n画画妙理具，森立河图文。\n宇宙斡生意，日月宁辞奔。\n乘承着不息，反穷性存存。\n透彼名利关，洞此道义门。\n用功不精密，频復何由敦。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一二",
        "author": "刘黻",
        "content": "诗道发金石，世苦壁听讹。\n正色落刍荛，一掬真意多。\n众窍本虚寂，其如天籁何。\n不悟康衢谣，不识黍离歌。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一三",
        "author": "刘黻",
        "content": "礼乐节性情，工夫贵深省。\n爱亲笃冰履，酬世尚锦絅。\n勿任忘与助，一敬收众骋。\n威仪筋骸束，趣味精神领。\n相彼屋漏中，森若指见炳。\n穷达付天分，灵光勿随境。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一四",
        "author": "刘黻",
        "content": "书法严贬褒，明辨邪正根。\n寒暑自迭禅，日星常与存。\n浮云岂不翳，昭晰谁其昏。\n笔削匪烂报，执拗开乱原。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一五",
        "author": "刘黻",
        "content": "仙佛各有门，託言深入山。\n一探寂灭宗，一透铅汞关。\n菩提悟非树，刀圭诧灵丹。\n槁形付尘幻，蜕骨冲飞翰。\n咄咄亦奇事，讵惮力到难。\n儒先着明训，整辔皇路安。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一六",
        "author": "刘黻",
        "content": "智巧役一世，往往悲古愚。\n触蛮荣利场，白日事浮虚。\n情流失固有，意骛希本无。\n相与龙断登，独不捷径趋。\n是非遂倒植，大道归糊涂。\n发愤中夜思，犹有未亡书。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一七",
        "author": "刘黻",
        "content": "扶舆播清淑，何代不毓才。\n森森万壑松，盍厚拱把培。\n蒙养正性存，临教大义开。\n嗟哉古道息，习气少已乖。\n区区黄册子，所事惟夺魁。\n户庭且得色，斯文何望哉。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一八",
        "author": "刘黻",
        "content": "人生戒悠悠，早已闇大方。\n卓尔志有立，不坠炎与凉。\n孙弟浃闾里，孝爱充室堂。\n应对动以恪，操存静而庄。\n见善如乘珠，视恶如釜汤。\n毫釐贵明辨，造次宜谨详。\n勿谓居壮年，光阴隙驹忙。\n穷理养夜气，任运为沈翔。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其一九",
        "author": "刘黻",
        "content": "交游重金石，里巷毋泛寻。\n胸中抱明镜，妍丑不相侵。\n热交但以貌，冷交惟其心。\n势利易苟合，道义难力任。\n咏春发真趣，邀月开凡襟。\n夷险祇一节，鸡鸣风雨林。",
        "dynasty": "宋",
        "collection_info": null
    },
    {
        "title": "和紫阳先生感兴诗二十首  其二○",
        "author": "刘黻",
        "content": "圣人不可见，犹幸闻绪言。\n万古宇宙立，一脉理义温。\n专门凿私智，百家起豗喧。\n太阳炳离照，坐收烟雾昏。\n鲁语本非略，轲书岂为繁。\n资之岁月深，左右皆逢原。",
        "dynasty": "宋",
        "collection_info": null
    },
    {
        "title": "送茶",
        "author": "刘黻",
        "content": "我得新焙珍如金，持以饷君将我心。\n纵无龙文与棋局，白云一椀搜书林。\n玉川不作陆羽沈，茫茫世上谁知音。\n昙济道人亦復往，八公山顶留荒岑。\n我生与渠似有分，一日不见几成瘖。\n槟榔是弟橄榄兄，大抵苦涩味乃深。\n车声出鼎策奇隽，书窗静坐闻山禽。",
        "dynasty": "宋",
        "collection_info": null
    },
    {
        "title": "悼使君赵计院",
        "author": "刘黻",
        "content": "我作寿公诗，倏闻公已古。\n道路涕行人，田闾愕农父。\n谓公肫肫仁，润泽溢横浦。\n谷我艰尔振，寇我惊尔抚。\n涉我病尔梁，役我殚尔宇。\n冬我瘴尔雪，夏我魃尔雨。\n饮乡罗俎豆，建学闱仪矩。\n善政袭西都，文风被东鲁。\n阖一郡三邑，担簦白绣斧。\n草木为动色，禽鱼亦掀舞。\n谁趣玉楼文，竟夺鲤城主。\n人物落晓星，如公不多数。\n岂但贺白伦，端与间平伍。\n我崎岖远来，不绝命如缕。\n凄风守憔悴，暖意勤噢咻。\n我生特蝗粟，公死即倾柱。\n顾我莫赎公，龙德啬下土。",
        "dynasty": "宋",
        "collection_info": null
    },
    {
        "title": "矻矻何所思",
        "author": "刘黻",
        "content": "矻矻何所思，一默照群妄。\n门外风雨深，山鸟亦不访。\n有书足遮眼，寤寐古人样。\n菜根清苦趣，木朽支离状。\n深衣持夜香，往往御烟瘴。\n矫首知己贤，大有苍生望。",
        "dynasty": "宋",
        "collection_info": null
    },
    {
        "title": "饯傅理掾",
        "author": "刘黻",
        "content": "一郡一理掾，横浦为之宗。\n青青草不枯，曾识无极翁。\n遂宁起鼻祖，陆续书问通。\n乃今有耳孙，力学追遐踪。\n洁静二湛水，峭介双秀峰。\n平反几春意，坐令古犴空。\n政最復政最，匪诧赫赫功。\n庭草色若何，还与庆历同。\n归欤浩无怍，扁舟惊轻篷。\n邦民再见公，绣斧番禺东。",
        "dynasty": "宋",
        "collection_info": null
    },
    {
        "title": "寄与权器之二友",
        "author": "刘黻",
        "content": "鸿钧盎一宇，何物非生意。\n轮囷得此剥，而有此憔悴。\n根蠹聚螾蛭，榦古御魑魅。\n旦旦斧斤寻，九殒特其易。\n飞鸟不敢栖，何哉蓊蔚芘。\n风雨极震凌，霜雪苦颠踬。\n天地大父母，荣枯均厚施。\n腐植产灵芝，至美终不閟。\n桃李信春妍，奈何骨妩媚。",
        "dynasty": "宋",
        "collection_info": null
    },
    {
        "title": "秋心",
        "author": "刘黻",
        "content": "秋日日苦短，秋夜夜苦长。\n长短不易晷，处厄心自伤。\n秋风独有声，叶叶闯我窗。\n秋月岂无情，隙隙窥我床。\n苒苒寒事迫，孰整衾与裳。\n故乡隔万山，篱菊那能芳。",
        "dynasty": "宋",
        "collection_info": null
    },
    {
        "title": "城中有高树",
        "author": "刘黻",
        "content": "城中有高树，与我相为邻。\n薄味生古道，静坐疏今人。\n渊明酷爱菊，张翰勤思莼。\n莼菊我何有，一杯天地春。",
        "dynasty": "宋",
        "collection_info": null
    },
    {
        "title": "避寇",
        "author": "刘黻",
        "content": "戊午九月十，汹汹群寇生。\n疋枹与赤水，参会童石氓。\n烹牛饫凶竖，剚人谄妖灵。\n长驱无龃龉，四境腾沸羹。\n野庐竞趋察，廛市争奔城。\n啼号震暮夜，阴气昏冥冥。\n携持半箱筥，扛舁及瓮罂。\n鸡豕头骈阗，胁息惊吞声。\n宇内同一胞，何事起搀枪。\n据险恶氛聚，血牙余种狞。\n原岭迤巢穴，习斗惟轻生。\n掷首视为戏，揭竿谁敢撄。\n父老谓曩日，草窃恣横行。\n郡将出奇计，一剿诸峒平。\n老熊痛已定，悍虎谋方兴。\n若非急讨捕，终难保桑耕。\n官兵驻大曷，警报驰飞星。\n探旗逼军旅，登城罗义丁。\n菱角隠阨塞，松明通晓更。\n山前号令肃，铃阁筹算精。\n疋马熟往来，老穉倚以宁。\n溪潜鳞且遁，林散翼亦惊。\n顾予久放逐，逢此增伶俜。\n夜寝不忍睫，朝餐何所营。\n无垢画火攻，坐令妖祲清。\n孰谓毛锥钝，不逮蝥旗登。",
        "dynasty": "宋",
        "collection_info": null
    },
    {
        "title": "雪屋为吴梦蟾赋",
        "author": "刘黻",
        "content": "一庐天地宽，玉雪照四壁。\n天风吹不摇，夜半响铁笛。\n彼美人无眠，梅花对岑寂。\n访戴独回舟，破蔡谁草檄。\n静坐敛逸气，中边透虚白。",
        "dynasty": "宋",
        "collection_info": null
    },
    {
        "title": "平寇",
        "author": "刘黻",
        "content": "西江十二州，自昔闻寇警。\n按图览上游，峒俗号最梗。\n嗜杀等儿戏，纵掠恣狼犷。\n右通崆峒东，左接梅花岭。\n郴桂贯肘腋，相据易驰骋。\n巢穴聚一邑，流毒烈四境。\n宝佑戊午春，童石肆不静。\n蔓延及夏秋，养成痈在颈。\n聚落焦山寨，廛市空竈井。\n田野寂牛鸣，道路息人影。\n焚劫不可计，闻问已先哽。\n太守赵大夫，一念切救拯。\n符移密有置，纪律务森整。\n宪钤选精锐，薙狝赫弄梃。\n凶丑恶已贯，屠掳势犹逞。\n提兵总郡将，指授疾雷霆。\n直捣姜坑屯，锋交生死顷。\n夹击驰若神，贼溃乱奔町。\n辎重委荆棘，纍纍殊首领。\n义丁群搜山，擒械半雄猛。\n天俾歼其渠，阳精遂昭炳。\n窠蜂果何号，花兽亦终穽。\n顾汝宇宙同，乃甘犬羊并。\n如醉復饮酒，亡生不知醒。\n圣德溥涵濡，皇心极忉怲。\n造化开生机，春寄雪霜冷。",
        "dynasty": "宋",
        "collection_info": null
    },
    {
        "title": "咏月追和韩昌黎韵",
        "author": "刘黻",
        "content": "初秋十五夕，皓月来沧溟。\n白鹭与共色，乌鹊能践灵。\n逢掖觅桂荫，孩提窥兔形。\n凉气浄余暑，浮光滑青冥。\n列宿各韬彩，腐草休衒萤。\n浩荡灵槎泛，莹洁仙掌泠。\n门静送佳客，窗虚照群经。\n佛阁高低见，谯更远近聆。\n竹风摇琐碎，花影列娉婷。\n静坐禅安室，閒行诗绕庭。\n银河占米价，璇象认文星。\n何处笛传浦，谁家酒散亭。\n深闺悲蟋蟀，逆旅愬蓬萍。\n水阔平连素，山低远抹青。\n有心齐肘腋，无计得轮停。\n八蜡神司社，方诸溜纳瓶。\n鱼翻波可乐，禽警露频听。\n历历天疑近，沈沈夜不扃。\n广寒非寂寞，沙界遍辉荧。\n盈阙天之理，尧阶任落蓂。",
        "dynasty": "宋",
        "collection_info": null
    },
    {
        "title": "饯李叔飞赴刘朔斋招",
        "author": "刘黻",
        "content": "五侯之鲭紫驼峰，鹿鹿斗鬬难争雄。\n世多果腹鲜知味，北斗以南推朔翁。\n桂林延入莲花丛，相邀皓月烹清风。\n讵羡鲊麋与胹熊，座有一珍羣品空。\n舂容樽俎须却戎，海戢鲸波列上功。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 静友",
        "author": "刘黻",
        "content": "静友性不凡，惟嗜土石瘦。\n与草似无愈，于吾如有旧。\n抱独足养真，韬芳何深茂。\n清风苦好事，揄扬古今宙。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 直友",
        "author": "刘黻",
        "content": "直友古耐交，莫问三两箇。\n玉立君子姿，足以警吾惰。\n虚心内有容，劲节老无挫。\n荒远亲旧违，得汝乃自贺。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 浄友",
        "author": "刘黻",
        "content": "浄友何亭亭，修洁得自性。\n本生淤泥中，乃与玉同莹。\n一浄消万暑，特立起群敬。\n色香非色香，是谓花之圣。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 高友",
        "author": "刘黻",
        "content": "高友住山中，无心涉尘圃。\n山中有明月，明月照栖鹭。\n幽人眠不成，披衣起閒步。\n相得静无际，勿讶秦官污。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 节友",
        "author": "刘黻",
        "content": "节友独爱秋，相得匪迟暮。\n受气惟至正，睟见黄与素。\n饱谙风露味，甘守烟霞痼。\n如何千载人，仅一渊明遇。",
        "dynasty": "宋",
        "collection_info": null
    },
    {
        "title": "六友诗寄林景云留寿国林道初俞季渊 清友",
        "author": "刘黻",
        "content": "清友天赋完，岁晚树独暖。\n粲此白玉英，瑟彼清庙瓒。\n香自根中来，冰雪匪压断。\n一见一回老，殷勤呼茗椀。",
        "dynasty": "宋",
        "collection_info": null
    },
    {
        "title": "还谭鸣玉北枝稿",
        "author": "刘黻",
        "content": "天下惟此花，渠町南与北。\n有翁号北枝，似惋宇宙塞。\n纷纷红紫蹊，阳春岂不力。\n枝北春虽迟，今古冰霜特。",
        "dynasty": "宋",
        "collection_info": null
    },
    {
        "title": "赠钟春谷星学",
        "author": "刘黻",
        "content": "五星聚东井，老人现端门。\n总是太平象，浑仪妙用存。\n岩傅本骑箕，执筑付无言。\n一旦寄霖雨，夜梦形至尊。\n试问古冯相，此数如何论。\n太乙照西蜀，子午斜谷昏。\n毘陵星霣石，田里春风温。\n穹壤一理气，理为气之根。\n步推寻其元，太极昭干坤。",
        "dynasty": "宋",
        "collection_info": null
    },
    {
        "title": "饯湖南赵提举",
        "author": "刘黻",
        "content": "丹湖伟人维南城，胸有老范真甲兵。\n挈来庾江镇鱼垒，坐令□□□无惊。\n峒獠习斗不识机，亦以出草为常程。\n痛剿根株詟群鬨，方知弄梃不如耕。\n吾皇诏趣度湘水，溪蛮辟易枭休声。\n玉节清风肃九郡，清风肃处春风生。\n邦民借寇欲断桥，愿公为我诛鲵鲸。\n邦民爱公欲植棠，愿公为我销欃枪。\n爱旗猎猎罗道左，竹马截镫儿童争。\n我为峒寇特区区，更有西江狡谋成。\n蜀危纍卵淮破甑，声东击西谁拄撑。\n二矛重弓列御屏，衡山云起潇湘清。\n指日南城障东南，托天半壁一柱擎，愿摩浯石歌中兴。",
        "dynasty": "宋",
        "collection_info": null
    },
    {
        "title": "古兴和饶云峰韵  其一",
        "author": "刘黻",
        "content": "贫妇守蓬藋，顦顇无颜姿。\n挈瓶养公姑，肯涉山径蹊。\n夫君昵浮响，疏越成暌离。\n家欠蚕织具，茹苦宁力支。\n叫天天不应，听彼风雨迷。\n明月古玄镜，清夜长分辉。\n见月如见君，此道惟心知。\n造化毋群动，一耦仍一奇。\n得耦固有分，失意吾何悲。\n绿髮已改色，素节难转移。\n君有内觉时，伯牙逢子期。",
        "dynasty": "宋",
        "collection_info": null
    },
    {
        "title": "古兴和饶云峰韵  其二",
        "author": "刘黻",
        "content": "贱妾命犹纸，青灯傍低墙。\n群艷逞春娇，半叶难言芳。\n手织补天线，五色生辉光。\n主家不顾盼，内美谁铺张。\n妾命痛在身，病痞非病狂。\n滴滴肝胃泣，奚暇宫样妆。\n层阴阁深燠，雨露胶雪霜。\n犹记承恩时，曾不一饷忘。\n忠劝勿饮酒，□恕乃溢觞。\n妾心谅安往，勿饮君寿长。\n渠知沧海深，难以升斗量。",
        "dynasty": "宋",
        "collection_info": null
    },
    {
        "title": "闻陈正学理琴",
        "author": "刘黻",
        "content": "闻君整琴待秋风，我欲从之魂梦通。\n素麻髣髴苍髯翁，扬休山立崆峒东。\n泪痕犹湿龙门桐，有曲无音悲天公。\n猗兰未冷拘幽浓，那知斯道将遂穷。\n山矸石烂冥感丛，枝蜩盘蝇迭相雄。\n两耳年来怪不聪，群哇扰杂安于聋。\n烦君为我调怔忡，流泉隠隠深涧中。\n春温廉折各不同，声虽在指意在胸。\n云飘柳絮风入松，恍然楼阁坐虚空。\n伯牙所知何必钟，白鹤飞来采芹宫。",
        "dynasty": "宋",
        "collection_info": null
    },
    {
        "title": "梅使君守横浦擒寇闵雨",
        "author": "刘黻",
        "content": "猛虎久负嵎，吞噬草木痏。\n流毒烈赣吉，一呼蜂猬起。\n老天福黔黎，雪村镇梅垒。\n指授讨捕略，前驱谢张李。\n火箭穷其巢，推算捷如驶。\n露布星火驰，余狞悉披靡。\n大暑炽焚惔，心芗焫一缕。\n甘泽随车至，咸曰雪村雨。\n人事天道协，除恶乃臻媺。\n洞落洗腥秽，生意从此始。\n鸡豚醉秋社，老农自相语。\n生长子復孙，一饭不安匕。\n南人今不反，合爪鲤城主。\n愿缓除书来，德风遍田里。",
        "dynasty": "宋",
        "collection_info": null
    },
    {
        "title": "喜雨呈赵使君",
        "author": "刘黻",
        "content": "闰余五月即六月，一雨不来天欲裂。\n邦侯赤心走群望，唤醒痴龙睡时节。\n雷车风驭相后先，甘霔连天声未歇。\n茅檐静听老农语，今岁夐与他年别。\n烟瘴压低曾见雪，晴未兼旬雨復咽。\n区区枯草宁有知，孕出灵芝光吐结。\n邦侯求仁求此心，表裏不欺天地彻。\n为霖何暇蜥藏瓮，占云已喜鹳鸣垤。\n斗顿溪流高一尺，尽与疲氓洗炎热。\n晚禾猎猎实方腴，早稻津津香已馝。\n饥者可饱饱者逸，深夜城箫响清绝。\n持此丰年还圣主，愿同何武歌休烈。",
        "dynasty": "宋",
        "collection_info": null
    },
    {
        "title": "与李叔夔钱子云同游兴教寺约齐都巡",
        "author": "刘黻",
        "content": "古寺坏壁存菩提，又有达磨苍龙如。\n我来问讯若旧知，宇宙中间真蘧庐。\n朋侪邂逅谁亲疏，秋风相对一笑醵。\n杯行草草復徐徐，山僧野朴谈古初。\n谓元城老当此居，浩叹不足歌继之。\n满庭灿灿木芙蕖，疑是莱柏邓栟榈。\n人多病俗不可医，天欲废道还从渠。\n儒生腹大能几围，但教盛酒勿盛书。",
        "dynasty": "宋",
        "collection_info": null
    },
    {
        "title": "和酬张梅野",
        "author": "刘黻",
        "content": "郭行载酒相挈提，蹑根探窟天津如。\n相逢何必皆亲知，天地许大犹吾庐。\n矫首梅涧迹若疏，舂容婉画妨清醵。\n诗如琴絃分疾徐，惊我一声聋聩初。\n萧萧白日金仙居，东西求仲时从之。\n静对夕阳搴红蕖，或听夜雨邻翠榈。\n国步孔棘须神医，纵有鹊酰谁信渠。\n风传西事方解围，愿君勿藏圯上书。",
        "dynasty": "宋",
        "collection_info": null
    },
    {
        "title": "和谭学士见寄",
        "author": "刘黻",
        "content": "大道久磔裂，啾啾夸毗子。\n彷佛皮毛鲜，孰探古人髓。\n我亦坐兹疾，默阒照非是。\n束身云瘴乡，凡论悉掩耳。\n梦不到伊傅，志惟高角绮。\n人生驹过隙，鹿鹿何时已。\n耽书夜不睡，省事日高起。\n疏苎寒亦燠，硬菜苦犹美。\n非忘漆室忧，莫救沙界痏。\n生死不可料，何哉为泰否。\n佛祖显云封，道源开岭趾。\n谁云筑底邦，亶为通德里。\n庐陵有可人，访梅一至此。\n扣我理义关，无言但心只。\n新篇发天趣，步骤古诗史。\n穷通从所择，柔舌与刚齿。",
        "dynasty": "宋",
        "collection_info": null
    },
    {
        "title": "一舸",
        "author": "刘黻",
        "content": "一舸泛漭沆，风涛正掀舞。\n驾空赫鱼龙，沈浮未知所。\n同舟一性命，俱父父母母。\n倚门望儿归，天亦谅辛苦。\n胡为託笑言，射影学溪弩。",
        "dynasty": "宋",
        "collection_info": null
    },
    {
        "title": "猩猩行",
        "author": "刘黻",
        "content": "肩髮肖人形，言语剧机警。\n罝罣不可招，幽旷从驰骋。\n胡为所嗜偏，遇醪即首肯。\n染指疑含沙，浸淫归酩酊。\n蹀履意欲欢，孰知堕深穽。\n鄙哉酣爵人，白头犹未醒。",
        "dynasty": "宋",
        "collection_info": null
    },
    {
        "title": "畏虎行",
        "author": "刘黻",
        "content": "于菟伏林薄，樵者远斤斧。\n宁甘骨肉饥，毋蹈爪牙苦。\n山居聚落消，十室九闭户。\n形影自相弔，祝神为驱祸。\n兽毒犹可逃，急征罄罍鬴。",
        "dynasty": "宋",
        "collection_info": null
    },
    {
        "title": "董孝子行",
        "author": "刘黻",
        "content": "嵊有董孝子，父病刲其肝。\n肝还犹可刲，一念充之难。\n遗体戒毁伤，此毁乃为完。\n萧条村落区，四顾药饵艰。\n亲病日且革，不疗何由安。\n有父始有身，无父身奚存。\n裂肝粥以进，果获急证宽。\n嗟哉古道阒，天纪纷夷残。\n讼讟滓官府，县尹悲溢颜。\n惓惓敦教化，各各还根元。\n邑民以孝闻，莫喻心所欢。\n大篇述梗概，讵侈词藻繁。\n託之剡山川，千古礼义宣。",
        "dynasty": "宋",
        "collection_info": null
    },
    {
        "title": "戍妇吟",
        "author": "刘黻",
        "content": "月色暗还明，邻家砧杵声。\n有衣难寄远，无衣不关情。\n冰合长沙渡，霜枯细柳营。\n北征人未返，鸿雁又南征。",
        "dynasty": "宋",
        "collection_info": null
    },
    {
        "title": "和赵寺丞忆鹤吟",
        "author": "刘黻",
        "content": "既名仙者物，何恙亦沈冥。\n弔月怜孤影，埋云惜瘦形。\n琴中空作操，诗外不消铭。\n叶落鸣皋处，犹疑昨夜听。",
        "dynasty": "宋",
        "collection_info": null
    },
    {
        "title": "三十一岁吟",
        "author": "刘黻",
        "content": "三十一年鸿荡癯，隻影流落长江湄。\n耐寒忍苦还力饥，寤寐千古圣贤书。\n有时理到意独会，有时慾动心如痴。\n有时目睫交宇宙，有时咫尺生藩篱。\n有时开口邈豪杰，有时瞑目惭婴儿。\n坚凝力量在深省，但守潇潇风雨鸡。",
        "dynasty": "宋",
        "collection_info": null
    },
    {
        "title": "丙辰吟",
        "author": "刘黻",
        "content": "熙宁岁丙辰，海内厄安石。\n庆元岁丙辰，僞学禁如织。\n宝佑復丙辰，衣冠堕荆棘。\n龙蛇数云恶，郑玄炳先识。\n诸生不齚舌，投荒诚予职。\n鸺鹠号屋头，鼯鼠搅床侧。\n云集肤已粟，日出汗欲赤。\n瘴疠半南州，可轩靠神力。\n所寓乃略同，苍苔共岑寂。\n丙辰自丙辰，焚香且读易。",
        "dynasty": "宋",
        "collection_info": null
    },
    {
        "title": "五穷吟",
        "author": "刘黻",
        "content": "智学文交与命穷，瘴江风雨值衰翁。\n昌黎送别劳三揖，何似檀栾一笑中。",
        "dynasty": "宋",
        "collection_info": null
    },
    {
        "title": "四不吟",
        "author": "刘黻",
        "content": "大寒风雨暑不出，公会坐广醵不赴。\n我奉遗体投遐荒，相尔室中胡不惧。",
        "dynasty": "宋",
        "collection_info": null
    },
    {
        "title": "六无吟",
        "author": "刘黻",
        "content": "食无肉兮出无友，居无室兮病无医。\n冬无炭兮夏无泉，祠有坡翁慰我思。",
        "dynasty": "宋",
        "collection_info": null
    },
    {
        "title": "田家吟",
        "author": "刘黻",
        "content": "旧谷未没新谷登，家家击壤含欢声。\n惭愧今年雨水足，隻鸡斗酒相逢迎。\n豪家征敛纵狞隶，单巾大帕如蛮兵。\n索钱沽酒不满欲，大者罗织小者惊。\n谷有扬簸实亦簸，鉅斛凸概谋其赢。\n讵思一粒復一粒，尽是农人汗血成。",
        "dynasty": "宋",
        "collection_info": null
    },
    {
        "title": "四十吟三首  其一",
        "author": "刘黻",
        "content": "四十年来父子情，吁嗟今日任飘零。\n虽惭负米供三釜，莫悔倾籯教一经。\n饮水西江甘冷味，炷香南极祝高龄。\n白云纵隔三千里，诗礼朝朝似过庭。",
        "dynasty": "宋",
        "collection_info": null
    },
    {
        "title": "四十吟三首  其二",
        "author": "刘黻",
        "content": "四十年来兄弟情，渠渠天理境中行。\n形如鹤瘦困书癖，志不蝇营守笔耕。\n庭燎献箴知圣主，台评飞劾到诸生。\n阿奴抑鬰休嫌拙，门户如冰耐拄撑。",
        "dynasty": "宋",
        "collection_info": null
    },
    {
        "title": "四十吟三首  其三",
        "author": "刘黻",
        "content": "四十年来朋友情，朱絃疏越最希声。\n閒思白日同天乐，每向清宵坐月明。\n世事只随沤起灭，故交不趁木枯荣。\n早知党祸今如织，祇合渔樵老此生。",
        "dynasty": "宋",
        "collection_info": null
    },
    {
        "title": "寄菊庐舅氏",
        "author": "刘黻",
        "content": "文章时不偶，鬓影想苍苍。\n抱剑客千里，忆家书数行。\n草莱荒菊圃，风雨冷诗堂。\n若问求安策，东归策最长。",
        "dynasty": "宋",
        "collection_info": null
    },
    {
        "title": "过白沙",
        "author": "刘黻",
        "content": "出郭纔数里，片景尽渔家。\n夜静惟闻犬，潮平不见沙。\n寒风欺槿叶，淡月让芦花。\n世路几销歇，一翁常施茶。",
        "dynasty": "宋",
        "collection_info": null
    },
    {
        "title": "题花岩",
        "author": "刘黻",
        "content": "厌听朝鸡唱，归来觅柳栽。\n半山张锦绣，一水隔尘埃。\n寻壑疑无路，看潮别有台。\n仙人不可见，孤鹤夜深迴。",
        "dynasty": "宋",
        "collection_info": null
    },
    {
        "title": "淮上",
        "author": "刘黻",
        "content": "翠华南渡后，此地独防秋。\n明月家家泪，西风处处愁。\n鼓鼙寒出塞，烽火夜分楼。\n征战何时息，长河万古流。",
        "dynasty": "宋",
        "collection_info": null
    },
    {
        "title": "访石门洞",
        "author": "刘黻",
        "content": "洞中谁是主，一树野桃开。\n仙驾青牛去，瀑疑碧汉来。\n门閒云阖闢，山好客徘徊。\n已拟归休日，临溪筑钓台。",
        "dynasty": "宋",
        "collection_info": null
    },
    {
        "title": "登舟西郭别城友",
        "author": "刘黻",
        "content": "久静还思动，离觞江上斟。\n文章关世道，科目坏人心。\n门掩溪云早，舟横野水深。\n清猿不解事，应向故山寻。",
        "dynasty": "宋",
        "collection_info": null
    },
    {
        "title": "赋渔村晚照",
        "author": "刘黻",
        "content": "自许同渔者，筑庐云水乡。\n利名俱是幻，鸥鹭亦相忘。\n古塔明秋树，归舟动夕阳。\n临流不尽意，何必问潇湘。",
        "dynasty": "宋",
        "collection_info": null
    },
    {
        "title": "冷泉亭",
        "author": "刘黻",
        "content": "两峰相对立，佛屋住中央。\n有水地偏洁，无风心自凉。\n林虚猿应谷，人定月归廊。\n造物余清供，山栀一树香。",
        "dynasty": "宋",
        "collection_info": null
    },
    {
        "title": "寄冯贺州",
        "author": "刘黻",
        "content": "鸣凤起朝阳，斯文气脉昌。\n谏书留北阙，诗笔化南荒。\n湖柳生新意，冈梅续旧芳。\n相期功行远，何但说龚黄。",
        "dynasty": "宋",
        "collection_info": null
    },
    {
        "title": "灵岩",
        "author": "刘黻",
        "content": "千岩围一寺，入境便无尘。\n古木犹知己，高崖若正人。\n山灵袪虎迹，石髓幻龙身。\n上有通天窍，民愁独未伸。",
        "dynasty": "宋",
        "collection_info": null
    },
    {
        "title": "大龙湫",
        "author": "刘黻",
        "content": "总是佳山水，龙居又不同。\n神明专一壑，气势压群雄。\n派想从天落，湫疑与海通。\n高秋看不厌，宴坐雨声中。",
        "dynasty": "宋",
        "collection_info": null
    },
    {
        "title": "斗山接待",
        "author": "刘黻",
        "content": "云水无南北，几人相往还。\n井深应接海，石显为开山。\n佛塔寒流上，渔帆夕照间。\n何当脱尘鞅，分石伴僧閒。",
        "dynasty": "宋",
        "collection_info": null
    },
    {
        "title": "和朱运筦郊行",
        "author": "刘黻",
        "content": "扁舟随处泊，山影动清波。\n柳惜春风老，花嗔宿雨多。\n野棋惊鹤梦，僧磬答渔歌。\n灵运经行地，今年几度过。",
        "dynasty": "宋",
        "collection_info": null
    },
    {
        "title": "永春道中呈贾九",
        "author": "刘黻",
        "content": "永春春不断，桑柘满林丘。\n云薄无多雨，山清即是秋。\n浅沙寒立鹭，小径晚归牛。\n不惯同为客，逢人问宿头。",
        "dynasty": "宋",
        "collection_info": null
    },
    {
        "title": "腊雪",
        "author": "刘黻",
        "content": "八窗唯一色，穉子诧天花。\n不稔已多岁，无寒能几家。\n山川增古老，宇宙顿奢华。\n冻坐无他事，呼松自煮茶。",
        "dynasty": "宋",
        "collection_info": null
    },
    {
        "title": "东皋",
        "author": "刘黻",
        "content": "天然岩壑怪，官况此中閒。\n台阁人烟上，阑干树影间。\n引泉归月沼，分菊上秋山。\n咫尺神仙洞，听笙忘却还。",
        "dynasty": "宋",
        "collection_info": null
    },
    {
        "title": "沧浪阁为王宪使赋",
        "author": "刘黻",
        "content": "独得萧台趣，心清不受尘。\n我多临水屋，谁是濯缨人。\n波渺涵天阔，沙渟印月真。\n忘机有鸥鹭，浑不厌相亲。",
        "dynasty": "宋",
        "collection_info": null
    },
    {
        "title": "游长渠石洞",
        "author": "刘黻",
        "content": "六月访古壑，衣巾全似秋。\n多无百年寿，能得几番游。\n泛酒月流硖，听笙云满楼。\n相忘有樵者，来往共夷犹。",
        "dynasty": "宋",
        "collection_info": null
    },
    {
        "title": "游灵岩天竺",
        "author": "刘黻",
        "content": "秋气饱林壑，清旷悦所性。\n山禽不避人，野猿亦从命。\n临流悟世情，过剎知民病。\n论交慎勿忘，森森古松劲。",
        "dynasty": "宋",
        "collection_info": null
    },
    {
        "title": "赋顽石坐寄中上人",
        "author": "刘黻",
        "content": "一日復一日，坐来空世尘。\n清潭常见月，老木不知春。\n室静佛为证，山深石作邻。\n莫询门外路，风雨暗荆榛。",
        "dynasty": "宋",
        "collection_info": null
    },
    {
        "title": "哭菊庐舅氏",
        "author": "刘黻",
        "content": "舅甥三十年，生别且潸然。\n书落雁来处，病深秋到边。\n故人伤远道，孤子伴归船。\n定有焚黄日，西山松树阡。",
        "dynasty": "宋",
        "collection_info": null
    },
    {
        "title": "赋鹿岩贾司理所筑怀京台",
        "author": "刘黻",
        "content": "铜驼无万里，长忆再游难。\n岁月英雄老，山河草木寒。\n梦随归雁远，愁頼酒杯宽。\n寂寞先朝事，斜阳莫倚阑。",
        "dynasty": "宋",
        "collection_info": null
    },
    {
        "title": "赵坟",
        "author": "刘黻",
        "content": "客愁同路入，行不尽青松。\n水去成双瀑，山来竖一峰。\n土坟存旧垒，木主上新封。\n勿谓寻龙贵，苍姬积在农。",
        "dynasty": "宋",
        "collection_info": null
    },
    {
        "title": "剡县呈何视履",
        "author": "刘黻",
        "content": "剡为山水宅，中有隠沦居。\n未续戴逵赞，閒寻支遁书。\n云深丹井远，城老古州余。\n何事频来往，愧看人钓鱼。",
        "dynasty": "宋",
        "collection_info": null
    },
    {
        "title": "寄解性存",
        "author": "刘黻",
        "content": "相望纔咫尺，会面若登天。\n破屋人多厌，空山月独怜。\n未贫犹有易，屡旱却无田。\n时到青松下，西风伴鹤眠。",
        "dynasty": "宋",
        "collection_info": null
    },
    {
        "title": "思弟",
        "author": "刘黻",
        "content": "久客知秋早，近湖秋更多。\n以予眠不稳，知汝夜难过。\n岁俭山空粟，门閒路没莎。\n归期毋太晚，亲老鬓俱皤。",
        "dynasty": "宋",
        "collection_info": null
    },
    {
        "title": "寄缪景文",
        "author": "刘黻",
        "content": "髫年闻俊发，两岁喜相过。\n薄俗交游少，清谈警处多。\n巷深留虎迹，树老集禽窠。\n无计买邻住，青铜谁共磨。",
        "dynasty": "宋",
        "collection_info": null
    },
    {
        "title": "南山龙门",
        "author": "刘黻",
        "content": "山椒谁立石，人说有龙居。\n此地终招隠，何年定结庐。\n云封秋嶂老，瀑倒夕林虚。\n不似膺门峻，为谋恐未疏。",
        "dynasty": "宋",
        "collection_info": null
    },
    {
        "title": "旱",
        "author": "刘黻",
        "content": "一雨连三月，当秋乃亢晴。\n不知老天意，何忍悞民生。\n川竭无云起，山凉有月明。\n忧时心欲折，空听海鱓声。",
        "dynasty": "宋",
        "collection_info": null
    },
    {
        "title": "牛头庵次王九山宪使韵",
        "author": "刘黻",
        "content": "有此投閒处，群山绕地图。\n声名出朝士，笑语乐樵夫。\n招鹤松为主，开泉月作模。\n犹嫌居欠僻，来往是征途。",
        "dynasty": "宋",
        "collection_info": null
    },
    {
        "title": "游太玉峰",
        "author": "刘黻",
        "content": "一秋吟不尽，才拙媿黄花。\n极目皆成市，论心有几家。\n淡交期白髮，清话证丹砂。\n却忆分携处，寒林集暮鸦。",
        "dynasty": "宋",
        "collection_info": null
    },
    {
        "title": "白石洞",
        "author": "刘黻",
        "content": "片石立云端，群峰向下看。\n夜坛星斗近，秋阁洞天寒。\n泉滴疑传漏，人危怯倚阑。\n降魔孤剑在，却并御书安。",
        "dynasty": "宋",
        "collection_info": null
    },
    {
        "title": "溪上翁",
        "author": "刘黻",
        "content": "问年知近百，伛偻合龟形。\n不理儿孙事，惟占水旱星。\n惯医閒施草，贳酒自携瓶。\n劝世行方便，何消念佛经。",
        "dynasty": "宋",
        "collection_info": null
    },
    {
        "title": "寄朱德卿",
        "author": "刘黻",
        "content": "世事何拘束，清吟祗羡君。\n半窗听夜雨，一雁叫秋云。\n壁润琴音涩，山寒酒力分。\n何时野堂上，重与看骚文。",
        "dynasty": "宋",
        "collection_info": null
    },
    {
        "title": "出邑",
        "author": "刘黻",
        "content": "出邑欣逢友，不知三岭遥。\n云深山失树，月上海生潮。\n县小官租急，年荒酒户销。\n且寻僧舍泊，第一免喧嚣。",
        "dynasty": "宋",
        "collection_info": null
    },
    {
        "title": "西际",
        "author": "刘黻",
        "content": "一径寒松老，因来采茯苓。\n水禽鸣杞涧，野鹿卧椶亭。\n瀑近云根湿，仙遗石井灵。\n守庐青道者，不厌客频经。",
        "dynasty": "宋",
        "collection_info": null
    },
    {
        "title": "腊月六日见雪",
        "author": "刘黻",
        "content": "一冬长是暖，见雪独精神。\n田野眠方稳，湖山认不真。\n众禽忧失树，孤客喜忘贫。\n只此严凝气，中含造化仁。",
        "dynasty": "宋",
        "collection_info": null
    },
    {
        "title": "暮春寄友",
        "author": "刘黻",
        "content": "春归无路寻，烟水一村深。\n中酒易成癖，惜花空用心。\n嫩刍青引犊，新树绿藏禽。\n每念离乡友，经年不寄吟。",
        "dynasty": "宋",
        "collection_info": null
    },
    {
        "title": "过柘溪得西字",
        "author": "刘黻",
        "content": "晴雨春无定，东风忽转西。\n地肥桑眼大，天暖麦鬚齐。\n食顿寻幽所，舟行畏恶溪。\n野禽如避客，飞上半山啼。",
        "dynasty": "宋",
        "collection_info": null
    },
    {
        "title": "西湖",
        "author": "刘黻",
        "content": "沧波混碧空，杨柳路皆通。\n列岫疑奔马，新桥学跨虹。\n东风香迹满，西日乐声丛。\n总是游观者，幽人趣不同。",
        "dynasty": "宋",
        "collection_info": null
    },
    {
        "title": "扫松",
        "author": "刘黻",
        "content": "西原百五日，寂寞故松阡。\n挑饭瘗黄土，酹觞焚纸钱。\n烟林窥老狖，雨岛哭蛮鹃。\n旧植亭前桂，一年高一年。",
        "dynasty": "宋",
        "collection_info": null
    },
    {
        "title": "朱菊山汪眉山会宿萧寺",
        "author": "刘黻",
        "content": "共游溪上寺，因得话诗缘。\n客鬓添新雪，梅花似去年。\n疏钟含暮雨，古木带寒烟。\n后会知难定，分题废夕眠。",
        "dynasty": "宋",
        "collection_info": null
    },
    {
        "title": "题吟所",
        "author": "刘黻",
        "content": "为吟新构屋，喧寂一溪分。\n洗竹夜留月，开门朝放云。\n佛藏孤塔见，虎啸别山闻。\n予喜频来此，幽情尔共云。",
        "dynasty": "宋",
        "collection_info": null
    },
    {
        "title": "仁静山房为孙君赋",
        "author": "刘黻",
        "content": "一庐含万象，古意在听琴。\n虽有种瓜事，却无锄草金。\n山幽驯野鹿，树老带巢禽。\n自得延生法，从渠事养心。",
        "dynasty": "宋",
        "collection_info": null
    },
    {
        "title": "见东阁",
        "author": "刘黻",
        "content": "大唐诗派远，今復有唐人。\n慎吐冰霜句，恐妨天地春。\n闭门惟嗜古，养鹤亦甘贫。\n未识孤高貌，梅花想逼真。",
        "dynasty": "宋",
        "collection_info": null
    },
    {
        "title": "悼许氏柔则",
        "author": "刘黻",
        "content": "青青北山柏，苍苍南山松。\n属彼冰雪姿，无言意趣同。\n造物何冥冥，摧以头夜风。\n伤心復伤心，忍听风中钟。",
        "dynasty": "宋",
        "collection_info": null
    },
    {
        "title": "輓陈太傅",
        "author": "刘黻",
        "content": "由来安澹泊，人叹历官迟。\n两邑犹思宰，诸生共哭师。\n文名如日在，心事只天知。\n未竟经纶业，传家有桂枝。",
        "dynasty": "宋",
        "collection_info": null
    },
    {
        "title": "赋林氏集云庵",
        "author": "刘黻",
        "content": "云入此山深，余常拄屦行。\n客樵分茗处，碑碛半苔侵。\n地僻终招隠，池清独照心。\n顺宁皆是道，谨勿厌书林。",
        "dynasty": "宋",
        "collection_info": null
    },
    {
        "title": "别修门",
        "author": "刘黻",
        "content": "晓发别修门，湖山雾气昏。\n百年培正脉，今日罪忠言。\n死节关宗社，生还頼圣恩。\n问天天不语，愿及见亲存。",
        "dynasty": "宋",
        "collection_info": null
    },
    {
        "title": "过富阳",
        "author": "刘黻",
        "content": "是非终有定，世路苦多屯。\n山色难留客，江湖亦送人。\n牛羊寒日晚，桑柘一阳新。\n早悟深矰缴，山中合隠沦。",
        "dynasty": "宋",
        "collection_info": null
    },
    {
        "title": "呈赣守陈千峰先生",
        "author": "刘黻",
        "content": "此行滩最险，犹幸拜先生。\n身与天俱远，心惟月共明。\n家书何日到，世路几时平。\n岁晚嗟寥落，春风独满城。",
        "dynasty": "宋",
        "collection_info": null
    },
    {
        "title": "别闻益谦大有",
        "author": "刘黻",
        "content": "岁事十分九，吾为梅岭行。\n人皆忧路滑，天独惜霜晴。\n公论无今古，忠臣有死生。\n玉溪一杯酒，话别若无情。",
        "dynasty": "宋",
        "collection_info": null
    },
    {
        "title": "二月十五日游兴教寺",
        "author": "刘黻",
        "content": "一僧癯似竹，结坐对观音。\n但见夕阳过，不知春事深。\n茗芳留野客，树老集巢禽。\n卓锡泉千古，泠然照此心。",
        "dynasty": "宋",
        "collection_info": null
    },
    {
        "title": "横浦十咏 周程三先生书院",
        "author": "刘黻",
        "content": "千载斯文冷，先生以道鸣。\n山川师友趣，日月弟兄情。\n门静一松在，源深双浦横。\n儿童游里巷，犹喜说周程。",
        "dynasty": "宋",
        "collection_info": null
    },
    {
        "title": "横浦十咏 二忠堂",
        "author": "刘黻",
        "content": "斯道今犹古，相望百载间。\n孤忠如白日，遗像对青山。\n寂寞吾儒事，崎岖世路艰。\n圣朝仁脉在，先后惨生还。",
        "dynasty": "宋",
        "collection_info": null
    },
    {
        "title": "横浦十咏 横浦",
        "author": "刘黻",
        "content": "地与崆峒接，中多隠者韬。\n山腰僧寺小，水口古榕高。\n粗石草木瘦，细民衣食劳。\n予来无一事，吟荇补离骚。",
        "dynasty": "宋",
        "collection_info": null
    },
    {
        "title": "横浦十咏 湛泉",
        "author": "刘黻",
        "content": "境僻远尘迹，湛然风雨林。\n一泉通地脉，千古照人心。\n灌菊增花蘤，煎茶得味深。\n石渠纔此尔，谁向道山寻。",
        "dynasty": "宋",
        "collection_info": null
    },
    {
        "title": "横浦十咏 贤女祠",
        "author": "刘黻",
        "content": "山崦人家聚，路旁贤女祠。\n不移初嫁志，宁殒及笄时。\n古木有生意，清潭即旧知。\n吾宗女犹尔，况復号男儿。",
        "dynasty": "宋",
        "collection_info": null
    },
    {
        "title": "横浦十咏 梅岭",
        "author": "刘黻",
        "content": "曲江曾凿险，梅岭到今夸。\n何代移来树，几人羞此花。\n诛茅新佛屋，盖竹半樵家。\n冷暖分南北，谁兴世道嗟。",
        "dynasty": "宋",
        "collection_info": null
    },
    {
        "title": "横浦十咏 六祖",
        "author": "刘黻",
        "content": "碓头功行满，非意祖师名。\n世事春风过，禅心夜月明。\n清泉灵石窦，老钵镇山城。\n冷看梅花笑，纷纷事送迎。",
        "dynasty": "宋",
        "collection_info": null
    },
    {
        "title": "横浦十咏 东坡祠",
        "author": "刘黻",
        "content": "何年海上还，坐镇此山川。\n笔砚归京阙，衣冠带瘴烟。\n一生忠胆在，万古党名传。\n吾道多流落，西风问老天。",
        "dynasty": "宋",
        "collection_info": null
    },
    {
        "title": "横浦十咏 宝界寺",
        "author": "刘黻",
        "content": "城中惟一寺，僧老雪盈头。\n曾识神仙到，仍多谏议游。\n钟闻香火夕，碑隠桂杉秋。\n可惜高堂上，双趺石不留。",
        "dynasty": "宋",
        "collection_info": null
    },
    {
        "title": "横浦十咏 解太尉墓",
        "author": "刘黻",
        "content": "桧肉不可食，但增忠义悲。\n焚香临决日，扼腕议和时。\n偃月人何在，凌烟草亦知。\n曾闻无垢语，刊入墓头碑。",
        "dynasty": "宋",
        "collection_info": null
    },
    {
        "title": "思西弟",
        "author": "刘黻",
        "content": "栖栖梅岭下，禁足老僧如。\n白髮双亲泪，青灯一纸书。\n应门犹看汝，强饭莫思予。\n何事成乖隔，低头媿荷锄。",
        "dynasty": "宋",
        "collection_info": null
    },
    {
        "title": "夜气",
        "author": "刘黻",
        "content": "夜气不盈握，浩然天地清。\n风行石不动，云走月常明。\n陋巷颜回乐，深山大舜耕。\n此心无旦昼，万物自生生。",
        "dynasty": "宋",
        "collection_info": null
    },
    {
        "title": "次酬吴仙尉张都监游兴教寺",
        "author": "刘黻",
        "content": "野寺坐寥閴，跫然闻足音。\n四山经雨过，六月似秋深。\n灯静窥饥鼠，钟清悟宿禽。\n元城今已远，共此白云心。",
        "dynasty": "宋",
        "collection_info": null
    },
    {
        "title": "次酬胡编校",
        "author": "刘黻",
        "content": "癯然同旦过，一饭鼓鱼音。\n对俗情全懒，忘言道亦深。\n斜阳浮野马，明月照栖禽。\n谁续梅花赋，相期铁石心。",
        "dynasty": "宋",
        "collection_info": null
    },
    {
        "title": "寿胡编校",
        "author": "刘黻",
        "content": "岭根逢诞日，相对意如何。\n直道遭时少，清贫得寿多。\n仙茅丹已熟，邻秫味方和。\n休说南冠事，穷通付浩歌。",
        "dynasty": "宋",
        "collection_info": null
    },
    {
        "title": "和康节三诗 安分",
        "author": "刘黻",
        "content": "所寓即为乡，萧萧竹护房。\n山中观造化，世上任炎凉。\n鷃莫攀鹏大，鳬难比鹤长。\n荣枯从堕地，全不着商量。",
        "dynasty": "宋",
        "collection_info": null
    },
    {
        "title": "和康节三诗 晨起",
        "author": "刘黻",
        "content": "一日事在寅，晨兴宜自今。\n天澄万古气，人醒半生心。\n残月留僧阁，寒烟度石林。\n营营何所得，白髮易相寻。",
        "dynasty": "宋",
        "collection_info": null
    },
    {
        "title": "和康节三诗 听琴",
        "author": "刘黻",
        "content": "何人不爱琴，难听是真声。\n急雨蓬中过，流泉石底鸣。\n忧时身欲瘦，历处梦犹惊。\n拟续昌黎操，泠泠写此情。",
        "dynasty": "宋",
        "collection_info": null
    },
    {
        "title": "逢腊",
        "author": "刘黻",
        "content": "一岁忽逢腊，倚阑清气浮。\n雪飞浙山上，月照楚江头。\n家远易成梦，酒悭难散愁。\n读书果何补，自笑不骑牛。",
        "dynasty": "宋",
        "collection_info": null
    },
    {
        "title": "得弟书",
        "author": "刘黻",
        "content": "我自甘流落，翻令汝不眠。\n世嗤伯氏拙，家頼阿奴贤。\n地恶烟为瘴，书迟日作年。\n何时风雨夕，炙火勘新编。",
        "dynasty": "宋",
        "collection_info": null
    },
    {
        "title": "立春",
        "author": "刘黻",
        "content": "腊月廿四夕，冷坐梅花州。\n无梦到金马，有诗迎土牛。\n半生常见肘，一岁又从头。\n形影人相释，先生达理否。",
        "dynasty": "宋",
        "collection_info": null
    },
    {
        "title": "谢胡编校惠药医膝病遂以药名赋",
        "author": "刘黻",
        "content": "益智莫如愚，谁甘遂作非。\n年增思续断，亲老忆当归。\n起石安吟久，防风见客稀。\n前胡古君子，松节自相依。",
        "dynasty": "宋",
        "collection_info": null
    },
    {
        "title": "元夕",
        "author": "刘黻",
        "content": "一来生万感，动是两番春。\n俗朴少灯火，年丰多醉人。\n远乡犹有旧，明月只如新。\n无奈梅花落，相看老树身。",
        "dynasty": "宋",
        "collection_info": null
    },
    {
        "title": "寄郭仙尉",
        "author": "刘黻",
        "content": "三千里外人，梅下忽逢君。\n共对鸦山月，如依雁荡云。\n命奇明主弃，心白老天闻。\n贳酒非耽饮，烦渠御瘴氛。",
        "dynasty": "宋",
        "collection_info": null
    },
    {
        "title": "饯张都巡",
        "author": "刘黻",
        "content": "有梅横石涧，庾岭树还同。\n名更因诗重，心常与月通。\n期君坚老节，媿我作颓翁。\n此去天风便，吹归馆阁中。",
        "dynasty": "宋",
        "collection_info": null
    },
    {
        "title": "飘零",
        "author": "刘黻",
        "content": "飘零吾道在，安处即为家。\n夜雨生蒲叶，秋风到蓼花。\n貌添平日瘦，学悟少年差。\n白足閒相问，蕉溪一供茶。",
        "dynasty": "宋",
        "collection_info": null
    },
    {
        "title": "偶作",
        "author": "刘黻",
        "content": "四十一年身，天南作逐臣。\n病居僧却到，淡饭仆犹嗔。\n州浅稀高木，山荒阙伏神。\n退藏还有味，所憾远双亲。",
        "dynasty": "宋",
        "collection_info": null
    },
    {
        "title": "寺居",
        "author": "刘黻",
        "content": "寺居贫亦乐，多被忆家分。\n井脉寒生雾，钟声远入云。\n青松知出处，白髮耐耕耘。\n此地民风古，如何弄梃闻。",
        "dynasty": "宋",
        "collection_info": null
    },
    {
        "title": "閒步",
        "author": "刘黻",
        "content": "出门俱寂寞，短褐步东皋。\n语简反疑傲，诗枯亦近骚。\n水轮寒碓急，山寨晚烟高。\n邈矣飞来雁，令人赋折刀。",
        "dynasty": "宋",
        "collection_info": null
    },
    {
        "title": "拜无垢先生祠",
        "author": "刘黻",
        "content": "中兴遗此老，梦寐亦中原。\n泣血两朝事，披肝一万言。\n名方登禁掖，身已谪南源。\n苦学无寒暑，双趺片石存。",
        "dynasty": "宋",
        "collection_info": null
    },
    {
        "title": "饮啄",
        "author": "刘黻",
        "content": "饮啄天之分，吾何泣远涂。\n落身近南粤，结梦屡西湖。\n僱仆知乡谊，依僧免屋租。\n新栽窗外竹，明月照同癯。",
        "dynasty": "宋",
        "collection_info": null
    },
    {
        "title": "和题临赋  其一",
        "author": "刘黻",
        "content": "近南逢剧暑，多病客难禁。\n与物甘同静，何人肯见寻。\n望云生远梦，看月得禅心。\n咫尺西关路，输君杖履临。",
        "dynasty": "宋",
        "collection_info": null
    },
    {
        "title": "和题临赋  其二",
        "author": "刘黻",
        "content": "输君杖履临，草径静深深。\n野鸟随晴步，邻钟答晚吟。\n飞沈皆有趣，穷达付无心。\n对月悭于酒，寒泉聊一斟。",
        "dynasty": "宋",
        "collection_info": null
    },
    {
        "title": "饯别郭帚斋游湘南",
        "author": "刘黻",
        "content": "扁舟今日去，昨夜月添愁。\n诗满湘波上，名高庾岭头。\n友朋千载事，今古一般秋。\n石鼓多遗刻，君能寄雁不。",
        "dynasty": "宋",
        "collection_info": null
    },
    {
        "title": "寄云峰饶安国",
        "author": "刘黻",
        "content": "千年古松树，树下两翁吟。\n语不到时事，笑皆非壮心。\n江添明月浄，山共白云深。\n寂寞砖趺在，何时重许寻。",
        "dynasty": "宋",
        "collection_info": null
    },
    {
        "title": "和南涧叔见寄",
        "author": "刘黻",
        "content": "五年风雨别，家信忆浮沈。\n独隠金仙屋，谁明铁汉心。\n粤邻蛮瘴恶，蜀急客忧深。\n此地无黄犬，朝朝说寄音。",
        "dynasty": "宋",
        "collection_info": null
    },
    {
        "title": "和杜老人龙门寺诗题宝界东柱",
        "author": "刘黻",
        "content": "招提有宿缘，坐此豁心境。\n风来松寄声，月过竹移影。\n殿依鲤石古，井汲龟泉冷。\n究竟定慧门，如何日三省。",
        "dynasty": "宋",
        "collection_info": null
    },
    {
        "title": "赋云山阁呈贰车",
        "author": "刘黻",
        "content": "万山列屏障，来往一溪云。\n倚槛古今异，望阙南北分。\n地清梅是主，天阔鹭成群。\n唐相经行处，勋名更属君。",
        "dynasty": "宋",
        "collection_info": null
    },
    {
        "title": "迂拙",
        "author": "刘黻",
        "content": "迂拙全无补，区区祇耐劳。\n青灯常独照，白髮不相饶。\n恋阙江云隔，忆家山月高。\n武夷有余稿，何事注离骚。",
        "dynasty": "宋",
        "collection_info": null
    },
    {
        "title": "园翁",
        "author": "刘黻",
        "content": "租得西山数亩园，自甘学圃竟穷年。\n芟锄如秉太史笔，种接应分造化权。\n编竹为防邻犬践，蟠花不碍树禽眠。\n圣朝征士惟科目，束帛无因到尔前。",
        "dynasty": "宋",
        "collection_info": null
    },
    {
        "title": "梅花",
        "author": "刘黻",
        "content": "之子孤高势莫攀，分甘肥遯此林间。\n独先草木有生意，几历风霜无老颜。\n气质泠泠全太古，声名籍籍重孤山。\n时人却拟调羹手，到底调羹不似閒。",
        "dynasty": "宋",
        "collection_info": null
    },
    {
        "title": "苇航",
        "author": "刘黻",
        "content": "世路崎岖即险滩，扁舟随处着渔竿。\n主盟鸥鹭交全淡，管领江湖梦亦安。\n吟定月侵蓬户静，钓閒潮打石矶寒。\n即今航国真难事，莫作寻常一苇看。",
        "dynasty": "宋",
        "collection_info": null
    },
    {
        "title": "钱塘观潮",
        "author": "刘黻",
        "content": "此是东南形胜地，子胥祠下步周遭。\n不知几点英雄泪，翻作千年愤怒涛。\n雷鼓远惊江怪蛰，雪车横驾海门高。\n吴儿视命轻犹叶，争舞潮头意气豪。",
        "dynasty": "宋",
        "collection_info": null
    },
    {
        "title": "偶得",
        "author": "刘黻",
        "content": "淡饭清茶处处安，学儒容易识真难。\n风无形迹通群窍，日有光明阻覆盘。\n竹色满庭留夜气，柳阴夹径怯秋寒。\n世间万象俱呈露，输与山人自在看。",
        "dynasty": "宋",
        "collection_info": null
    },
    {
        "title": "王宗臣赵处仁郑季克同游分得村字",
        "author": "刘黻",
        "content": "出关非为看桃李，爱识西山深处村。\n舟泊野桥分柳色，屐寻閒径破苔痕。\n鸠占欲雨唤夫妇，鸡傍残阳聚子孙。\n得友不知商议久，归来灯火已黄昏。",
        "dynasty": "宋",
        "collection_info": null
    },
    {
        "title": "黄山楼",
        "author": "刘黻",
        "content": "风生汐恶舟难去，独上危楼立暮云。\n数片斜阳随处没，一声清磬隔江闻。\n庙灵古木悬新纸，碑老苍苔补断文。\n惭愧年丰官酒贱，往来人每乐醺醺。",
        "dynasty": "宋",
        "collection_info": null
    },
    {
        "title": "雨中和酬贾君宝",
        "author": "刘黻",
        "content": "廉纤花雨送残春，不出书楼动数旬。\n閒梦有鱼占乐岁，瘦形如鹤耐清贫。\n漏欺白屋添苔晕，泽浊青林长树身。\n惟忆西湖旧游夕，光风霁月几精神。",
        "dynasty": "宋",
        "collection_info": null
    },
    {
        "title": "寄魏佥判",
        "author": "刘黻",
        "content": "君住龟山我雁山，天教识面帝圻间。\n书楼自喜看山色，诗卷相寻待月删。\n镜不可欺知貌改，寝惟无梦觉心閒。\n西湖大有真泉石，何日携琴更出关。",
        "dynasty": "宋",
        "collection_info": null
    },
    {
        "title": "寄徐径畈吏部",
        "author": "刘黻",
        "content": "舍则安贫用则行，休嗟时事几番更。\n鸾皇只向明时出，鬼魅偏为暗处生。\n改秩屡勤天子诏，养亲甘共野人耕。\n要知出处惟参易，莫学鸱夷变姓名。",
        "dynasty": "宋",
        "collection_info": null
    },
    {
        "title": "又寄  其一",
        "author": "刘黻",
        "content": "元阳诏墨动天霞，喜到东都处士家。\n世路几年滋艾草，道山今日聚梅花。\n作舟济国看商傅，槃石补天过女娲。\n珍重诸贤扶大道，声名毋使后人嗟。",
        "dynasty": "宋",
        "collection_info": null
    },
    {
        "title": "又寄  其二",
        "author": "刘黻",
        "content": "愧不柯山与执经，曾将尺纸话飘萍。\n六年忆别心如醉，一日相逢眼倍醒。\n结友苦无鸥共志，癖书瘦得鹤同形。\n自怜所性惟方拙，水洁山高即座铭。",
        "dynasty": "宋",
        "collection_info": null
    },
    {
        "title": "题江湖伟观",
        "author": "刘黻",
        "content": "柳残荷老客凄凉，独对西风立上方。\n万井人烟环魏阙，千年王气到钱塘。\n湖澄古塔明寒屿，江远归舟动夕阳。\n北望中原在何所，半生赢得鬓毛霜。",
        "dynasty": "宋",
        "collection_info": null
    },
    {
        "title": "投赵玉堂使君",
        "author": "刘黻",
        "content": "銮坡荣拜锦袍新，雁荡行春作守臣。\n无扰可回民气脉，有才能振国精神。\n柝沈海峤三更月，草长池塘一雨春。\n闻道铃斋少公事，肯分吟席与樵人。",
        "dynasty": "宋",
        "collection_info": null
    },
    {
        "title": "和何明府爱莲诗",
        "author": "刘黻",
        "content": "濂溪题品非轻许，祗爱亭亭臭味同。\n日晚色归霞照裏，夜凉香在月明中。\n独惭冬叶留寒翠，却笑春花学醉红。\n天付清姿尝浄植，曾闻结社有陶公。",
        "dynasty": "宋",
        "collection_info": null
    },
    {
        "title": "次何爱山喜雨韵",
        "author": "刘黻",
        "content": "梵宫默祷託炉烟，火伞愁张六月天。\n雨倏随车符蚁垤，水分沃野免龟田。\n已知帘影多琴暇，更与花封结饭缘。\n坐听四方同润泽，庶几大有特书年。",
        "dynasty": "宋",
        "collection_info": null
    },
    {
        "title": "偕剡中诸友游明心寺",
        "author": "刘黻",
        "content": "一春风雨掩柴扉，今日相羊竟晚晖。\n山远从谁寻古蹟，水高何处认渔矶。\n衣冠揖逊禽鱼悦，觞咏流行草树馡。\n共出戴公亭下路，邑人疑是舞雩归。",
        "dynasty": "宋",
        "collection_info": null
    },
    {
        "title": "輓赵少卿",
        "author": "刘黻",
        "content": "班升金掌擢清才，苦欲归田挽不回。\n浙右尚思菩萨去，荆南空望使星来。\n苔侵书阁秋山静，竹锁吟庭夜鹤哀。\n路出箫台多巷祭，几人和泪折寒梅。",
        "dynasty": "宋",
        "collection_info": null
    },
    {
        "title": "輓曹夫人",
        "author": "刘黻",
        "content": "一见丰碑已怆情，大家名重乞谁铭。\n金花屡锡华封诰，白髮重看禁从荣。\n三世种成庭上桂，一生读尽藏中经。\n当年曾佐先夫子，誓守潼川寇自平。",
        "dynasty": "宋",
        "collection_info": null
    },
    {
        "title": "輓杨砥轩录参",
        "author": "刘黻",
        "content": "讣落乡山各泪倾，世间难泯是贤名。\n一生官正为州掾，到死人称似砥平。\n夜烛已残宾馆寂，晓梅空点墨池清。\n祗应养得丹砂熟，却向金华洞裏行。",
        "dynasty": "宋",
        "collection_info": null
    },
    {
        "title": "輓万竹西隠君",
        "author": "刘黻",
        "content": "哭到先生道已穷，夕阳千古起悲风。\n耆英会上减名哲，高士传中添此翁。",
        "dynasty": "宋",
        "collection_info": null
    },
    {
        "title": "呈径畈徐左司",
        "author": "刘黻",
        "content": "五载相违一日过，巷无车迹有樵歌。\n因嗟世上深危证，合住山中养太和。\n蔓草不知春事去，梅花曾识岁寒多。\n予今问道三千里，白髮双亲可奈何。",
        "dynasty": "宋",
        "collection_info": null
    },
    {
        "title": "贵溪道中",
        "author": "刘黻",
        "content": "自昔输忠多贾祸，逢人何敢说抨弹。\n三杯村酒逐时醉，五里堠碑随处看。\n行李无金童仆叹，深林有虎路涂难。\n流行坎止吾儒事，但把胸中易自宽。",
        "dynasty": "宋",
        "collection_info": null
    },
    {
        "title": "赋求仁斋和赵使君",
        "author": "刘黻",
        "content": "一编论语半言仁，克復工夫理趣真。\n敛在黄堂三寸地，散为横浦十分春。\n元阳有宰群霾伏，太极无边万象陈。\n生意源源如谷种，即为天地本来身。",
        "dynasty": "宋",
        "collection_info": null
    },
    {
        "title": "道源",
        "author": "刘黻",
        "content": "父师兄弟一堂深，貌像如生世所钦。\n直向端倪明万古，不专占毕诏来今。\n地灵香火溪山护，岭近衣冠岚雾侵。\n千派万流同一水，来从濂洛洗人心。",
        "dynasty": "宋",
        "collection_info": null
    },
    {
        "title": "和酬刘监岳",
        "author": "刘黻",
        "content": "四十余程到庾关，到来无日不看山。\n誓持冰雪松筠操，肯学春风桃李颜。\n一饭不忘三祝处，瓣香何慊二忠间。\n梵宫咫尺骚坛近，犹愿奚囊续往还。",
        "dynasty": "宋",
        "collection_info": null
    },
    {
        "title": "横浦有感",
        "author": "刘黻",
        "content": "风雨忧时梦不成，忍将佞舌博功名。\n学如谷永生何辱，节若刘陶死亦荣。\n苍藓无心同客静，寒梅有眼照人明。\n此邦风物多淳古，曾识濂溪与二程。",
        "dynasty": "宋",
        "collection_info": null
    },
    {
        "title": "思亲",
        "author": "刘黻",
        "content": "拟着青衫归拜亲，青衫未着已危身。\n鸦山地阻无书到，雁荡峰高有梦频。\n节物荒凉嗟远客，家庭笑语愧乡人。\n葵心但秉丹衷在，冬极从来又有春。",
        "dynasty": "宋",
        "collection_info": null
    },
    {
        "title": "和赵友竹呈求仁使君",
        "author": "刘黻",
        "content": "贤哉太守即长城，领客郊行天放晴。\n鸥鸟不惊知政静，樵夫相对说官清。\n骚坛突兀谁劘垒，学海苍寒敢濯缨。\n世事无如一杯酒，龙门谨勿太标名。",
        "dynasty": "宋",
        "collection_info": null
    },
    {
        "title": "次酬胡编校赋竹屋  其一",
        "author": "刘黻",
        "content": "癖为看书借壁光，肯随鹏鷃论行藏。\n听僧鱼鼓斋粮办，留客茶杯礼数常。\n小屋槃姗贪巷静，矮檐伛偻笑身长。\n黄花也识人寥落，不待重阳已吐香。",
        "dynasty": "宋",
        "collection_info": null
    },
    {
        "title": "次酬胡编校赋竹屋  其二",
        "author": "刘黻",
        "content": "紫气曾临屋有光，老僧相对说修藏。\n貌癯渐觉衣冠古，交淡谁知道谊常。\n文类锦机君独艷，才如袜线我无长。\n近来悟得安心法，菜饭蒲团一炷香。",
        "dynasty": "宋",
        "collection_info": null
    },
    {
        "title": "次酬胡编校赋竹屋  其三",
        "author": "刘黻",
        "content": "一屋中含万象光，掩关独坐类龟藏。\n梧桐弄月思康节，枫柞吟秋忆履常。\n事到中年心更懒，人从多难识应长。\n几回梦觉南窗下，闻得邻家煮稻香。",
        "dynasty": "宋",
        "collection_info": null
    },
    {
        "title": "赋望云寮",
        "author": "刘黻",
        "content": "家山一望三千里，华髮双亲七十稀。\n自许朴忠宽社稷，谁知甘旨悞庭闱。\n菜根有味逢春雨，草色无边傍日晖。\n总总白云何处是，夜寒结梦但东归。",
        "dynasty": "宋",
        "collection_info": null
    },
    {
        "title": "谪居",
        "author": "刘黻",
        "content": "无垢双趺十四年，予今恰已一年全。\n开窗剩向春风坐，闭户閒听暮雨眠。\n白髮相寻非偶尔，青山可对只依然。\n蘧庐世事皆如此，且诵先生庭草篇。",
        "dynasty": "宋",
        "collection_info": null
    },
    {
        "title": "次酬杨德中",
        "author": "刘黻",
        "content": "丹心炯炯老天知，莫问人间识者稀。\n孤雁过门思古荡，慈鸦满树忆重闱。\n醉因酒贱歌丰岁，寒觉衣单恋晚晖。\n珍重五穷同寂寞，忍教结柳向谁归。",
        "dynasty": "宋",
        "collection_info": null
    },
    {
        "title": "輓妻母郑夫人  其一",
        "author": "刘黻",
        "content": "诗礼传家耦吉人，雍雍完得性中仁。\n乡评莫识生前面，堂影惟悲死后身。\n孀节虎号坟柏夜，妇仪鱼忆涧头春。\n九泉寂寂应无憾，双璧分明作世珍。",
        "dynasty": "宋",
        "collection_info": null
    },
    {
        "title": "輓妻母郑夫人  其二",
        "author": "刘黻",
        "content": "幸壻名门仅两年，一编心事苦难笺。\n袖因哭妇痕犹湿，觞未登堂讣已传。\n自悟浮生如泡幻，渠知党祸炽株连。\n墓头片石垂千古，亦把蛮烟姓字镌。",
        "dynasty": "宋",
        "collection_info": null
    },
    {
        "title": "此意",
        "author": "刘黻",
        "content": "此意苍苍晓不难，罚令狂士受饥寒。\n春风纵好惟贪坐，夜月虽明亦懒看。\n杜老却因贫得句，陶潜非为拙辞官。\n世情一味嫌清淡，多刈幽兰种牡丹。",
        "dynasty": "宋",
        "collection_info": null
    },
    {
        "title": "寿赵使君计院求仁先生",
        "author": "刘黻",
        "content": "西江郡以梅花重，无愧梅花有此翁。\n学到静边皆实地，仁常熟处更春风。\n吏看判笔如神异，民拟生祠与佛同。\n愿为八荒开寿域，欢声何但鲤城中。",
        "dynasty": "宋",
        "collection_info": null
    },
    {
        "title": "次胡潜父先辈",
        "author": "刘黻",
        "content": "圣世如何肯弃贤，唐书笔削頼君传。\n山云相望三千里，岭雾同游恰一年。\n才刃固难居众后，智囊犹欠烛几先。\n嗟吁寄迹寒梅下，白首青灯哭诉天。",
        "dynasty": "宋",
        "collection_info": null
    },
    {
        "title": "用韵自述",
        "author": "刘黻",
        "content": "掩关谁復抱琴来，静坐工夫欲换胎。\n事到平心方是道，行希前哲奈非才。\n镜中华髮侵寻矣，松下衰翁矍铄哉。\n畎亩未能忘一饭，经纶犹愿济云雷。",
        "dynasty": "宋",
        "collection_info": null
    },
    {
        "title": "喜刘主簿归",
        "author": "刘黻",
        "content": "同是青藜一祖来，晚成天欲老其才。\n家传虎榜新承渥，人说牺经旧屡魁。\n春色风流都羡柳，岁寒事业莫过梅。\n谁怜历落如蕡者，閒把离骚嚥一杯。",
        "dynasty": "宋",
        "collection_info": null
    },
    {
        "title": "病鹭",
        "author": "刘黻",
        "content": "得汝相依若友朋，无端鸣啄顿伶俜。\n莫亲野水应生梦，几立斜阳不整翎。\n肩耸可齐工部瘦，神清犹逐楚臣醒。\n人言气习多濡染，却笑吾今鬓亦星。",
        "dynasty": "宋",
        "collection_info": null
    },
    {
        "title": "问鼠",
        "author": "刘黻",
        "content": "隻影投荒阅两秋，汝曹何苦侮畸囚。\n诗书尽嚙从谁愬，冠履俱伤重我羞。\n相国溷人宁处垢，永州某氏未轻投。\n翻盆搅瓮何时了，肯事张汤法吏不。",
        "dynasty": "宋",
        "collection_info": null
    },
    {
        "title": "偶书",
        "author": "刘黻",
        "content": "暮云漠漠数行鸦，心事凄凉正忆家。\n不向孤山留谏草，那能庾岭见梅花。\n峒丁嗜斗牙成血，楚俗趋蛮髮半髽。\n明日绝粮难早计，好𣂏流水嚼胡麻。",
        "dynasty": "宋",
        "collection_info": null
    },
    {
        "title": "梅花",
        "author": "刘黻",
        "content": "人夸之子得春早，道眼看来春最迟。\n万木已悲山欲瘦，一花纔与水相宜。\n干坤寂寞常如客，今古平章无尽诗。\n说着色香犹近俗，丹心祗许伯夷知。",
        "dynasty": "宋",
        "collection_info": null
    },
    {
        "title": "章江信笔",
        "author": "刘黻",
        "content": "自从谪向章江上，两饭惟听宝界钟。\n尚忆贾生陈痛哭，肯为胡广说中庸。\n春风举世知骑鹤，夜雨何人识卧龙。\n吾道未嫌拘絷苦，一编炯炯照人胸。",
        "dynasty": "宋",
        "collection_info": null
    },
    {
        "title": "和陈大庾新建邑庠讲堂",
        "author": "刘黻",
        "content": "从来道体播翔沈，黉序舂容领佩衿。\n庭草静中春不老，岭梅孤处日相寻。\n艮蒙已探圣贤藴，剥復方知天地心。\n頼有诸公扶大道，如予未害入深林。",
        "dynasty": "宋",
        "collection_info": null
    },
    {
        "title": "和酬黄霞砀见寄",
        "author": "刘黻",
        "content": "此心难与俗人言，终日深居养浩然。\n学到苦时方见道，数当厄处不由天。\n烟霞约客成三友，风雨忧时及四边。\n珍重故人相劳苦，器之元与铁同坚。",
        "dynasty": "宋",
        "collection_info": null
    },
    {
        "title": "十月十三生日",
        "author": "刘黻",
        "content": "居常出户便思亲，况復流离值诞辰。\n命薄不嫌增甲子，骚清犹可记庚寅。\n菊香留晚招同醉，梅意纔先喜卜邻。\n警省工夫须力进，客髭已有数茎新。",
        "dynasty": "宋",
        "collection_info": null
    },
    {
        "title": "和郭帚斋咏龟泉",
        "author": "刘黻",
        "content": "镕出形模造化工，石龟中有冽泉通。\n来从西峡虾蟆碚，静镇南源玛瑙宫。\n润泽一城消众渴，澄波千古照孤忠。\n贪廉名氏俱标榜，无涸无盈道不穷。",
        "dynasty": "宋",
        "collection_info": null
    },
    {
        "title": "春雪和谭知县韵酬北枝",
        "author": "刘黻",
        "content": "雪到南边不论春，倚阑万象纵横陈。\n糢糊世界山川老，轩豁人心宇宙新。\n镜沼窥鸾应眩眼，蓝关拥马最伤神。\n功名悟到空花处，输与当年高卧人。",
        "dynasty": "宋",
        "collection_info": null
    },
    {
        "title": "诸葛武侯",
        "author": "刘黻",
        "content": "高卧曾吟梁父诗，痛无鍼石活当时。\n天公未坠炎刘祀，心事能令先主知。\n八阵尚存惊对垒，一星纔落便无师。\n勋忠遗舄藏岷蜀，老柏苍苍万古思。",
        "dynasty": "宋",
        "collection_info": null
    },
    {
        "title": "韩文公",
        "author": "刘黻",
        "content": "斯文久矣叹荆榛，一疏披忠彻紫宸。\n不忍中原沦左袵，甘寻南土作纍臣。\n邹轲以后功何逊，鲁道于今脉尚新。\n宇宙欲昏星斗落，空山韩木亦悲春。",
        "dynasty": "宋",
        "collection_info": null
    },
    {
        "title": "杜工部",
        "author": "刘黻",
        "content": "禾黍秋深泣乱离，尽将岁月付于诗。\n天高有语云霾隔，夜半无眠神鬼知。\n心抱孤忠生已晚，身逢多难死应迟。\n自从大雅收声后，頼有篇章续楚辞。",
        "dynasty": "宋",
        "collection_info": null
    },
    {
        "title": "和帚斋见寄",
        "author": "刘黻",
        "content": "栖栖惯听鼓鱼声，心印相传第几灯。\n江有白鸥閒似我，地惟苍藓懒于僧。\n吟难用世皆东野，穷亦忧时祗少陵。\n多谢故人相厚意，一笺当暑敌凝冰。",
        "dynasty": "宋",
        "collection_info": null
    },
    {
        "title": "咏桂呈张贰车",
        "author": "刘黻",
        "content": "昨夜秋风吹作花，异香早已满天涯。\n蓬莱深处两三树，风月分来第一家。\n绰约道妆如侍案，婆娑醉影欲乘槎。\n广寒莫遣痴蟆食，留取芬芳与世夸。",
        "dynasty": "宋",
        "collection_info": null
    },
    {
        "title": "饯梅提刑",
        "author": "刘黻",
        "content": "梅花山下送先生，持节西江衣锦荣。\n国步正巇须砥柱，边尘方涨待澄清。\n来时野草知春暖，去路山禽语日晴。\n不怕风寒今满地，摩挲浯石记勋名。",
        "dynasty": "宋",
        "collection_info": null
    },
    {
        "title": "听松",
        "author": "刘黻",
        "content": "寺门松未老，早有鹤来栖。\n一夜枕衾冷，半天风雨啼。",
        "dynasty": "宋",
        "collection_info": null
    },
    {
        "title": "同俞季渊访王修斋遇雨次季渊韵",
        "author": "刘黻",
        "content": "投宿西山雨，抗论由群居。\n冥冥白雾深，谁卧隆中庐。",
        "dynasty": "宋",
        "collection_info": null
    },
    {
        "title": "次酬五羊李子先见寄",
        "author": "刘黻",
        "content": "山深万木寂，一片古心枯。\n昨夜梅花月，相期道不孤。",
        "dynasty": "宋",
        "collection_info": null
    },
    {
        "title": "饯潘吴二察院去国五首  其一",
        "author": "刘黻",
        "content": "两豸归欤一相留，孤山草木亦含羞。\n忠言不必排阊阖，付与钱塘江自流。",
        "dynasty": "宋",
        "collection_info": null
    },
    {
        "title": "饯潘吴二察院去国五首  其二",
        "author": "刘黻",
        "content": "涂碑共说台官去，局面还忧宰相来。\n今古几多兴废事，只缘忠佞是胚胎。",
        "dynasty": "宋",
        "collection_info": null
    },
    {
        "title": "饯潘吴二察院去国五首  其三",
        "author": "刘黻",
        "content": "谁新白屋当灵鹫，倚汉横霓几栋梁。\n因想中原陵寝处，断垣衰草正斜阳。",
        "dynasty": "宋",
        "collection_info": null
    },
    {
        "title": "饯潘吴二察院去国五首  其四",
        "author": "刘黻",
        "content": "宰相从来号读书，晚年似欲效痴儿。\n痴儿多病伤于饱，爵禄如何对饱时。",
        "dynasty": "宋",
        "collection_info": null
    },
    {
        "title": "饯潘吴二察院去国五首  其五",
        "author": "刘黻",
        "content": "生节雷声午夜残，囊封一疏夺冰寒。\n先生此去非沽誉，留与时人作样看。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其一",
        "author": "刘黻",
        "content": "料理楚辞甘冷阒，卜邻惟喜近渔家。\n昨宵雨过平湖阔，閒看菰蒲添几花。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其二",
        "author": "刘黻",
        "content": "半生心力在吟编，炼得形如孟浩然。\n水屋数间城市隔，客来无路只呼船。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其三",
        "author": "刘黻",
        "content": "老松瘦竹可相俦，穉髮骎骎到白头。\n世道已如寒日晚，惟消把酒赋三休。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其四",
        "author": "刘黻",
        "content": "非远城中欲避尘，渔村邻里笑言真。\n自从范子扁舟后，肯着蓑衣有几人。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其五",
        "author": "刘黻",
        "content": "酒欲醒时邻已静，斗横月落尚闻桡。\n炷香杯茗灯相照，不枉人生又一宵。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其六",
        "author": "刘黻",
        "content": "甘友渔樵懒做官，静占时事转艰难。\n近来地气如南瘴，腊月梅花不识寒。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其七",
        "author": "刘黻",
        "content": "苜蓿村中卜钓矶，临流构屋不嫌低。\n屋头所种无多树，大有新来白鹭栖。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其八",
        "author": "刘黻",
        "content": "情性常嗤俗者劳，世间何处免风涛。\n小舟泊向荷花荡，一箇渔翁熟睡高。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其九",
        "author": "刘黻",
        "content": "幸观世事已忘机，觞咏流行度几时。\n万物本来同一性，可知猿鸟不相疑。",
        "dynasty": "宋",
        "collection_info": null
    },
    {
        "title": "和薛仲止渔村杂诗十首  其一○",
        "author": "刘黻",
        "content": "白髮疏疏青道衣，苦吟应有鬼神知。\n篇章但可陶情性，羞杀唐人自献诗。",
        "dynasty": "宋",
        "collection_info": null
    },
    {
        "title": "寄西弟六首  其一",
        "author": "刘黻",
        "content": "寂寂书堂秋夜凉，一编心画一炉香。\n弟兄动是经年别，羞见天边有雁行。",
        "dynasty": "宋",
        "collection_info": null
    },
    {
        "title": "寄西弟六首  其二",
        "author": "刘黻",
        "content": "儒生事业戒悠悠，凿井求泉须到头。\n要识汝兄勤苦事，顶门白髮一茎秋。",
        "dynasty": "宋",
        "collection_info": null
    },
    {
        "title": "寄西弟六首  其三",
        "author": "刘黻",
        "content": "千里家山入梦频，又封书尺寄行人。\n未惭定省多疏阔，守道安贫即是亲。",
        "dynasty": "宋",
        "collection_info": null
    },
    {
        "title": "寄西弟六首  其四",
        "author": "刘黻",
        "content": "汝兄望汝撑门户，汝不耽书奈汝何。\n汝看二程兄弟传，肯将几月付蹉跎。",
        "dynasty": "宋",
        "collection_info": null
    },
    {
        "title": "寄西弟六首  其五",
        "author": "刘黻",
        "content": "向上工夫肯惮难，须知篑土可为山。\n若还志力无回转，直透龙门亦等閒。",
        "dynasty": "宋",
        "collection_info": null
    },
    {
        "title": "寄西弟六首  其六",
        "author": "刘黻",
        "content": "一别狮山千载期，萧条吟屋费修治。\n手栽门户新杨柳，试问春风长几枝。",
        "dynasty": "宋",
        "collection_info": null
    },
    {
        "title": "访西湖",
        "author": "刘黻",
        "content": "东风吹客到西湖，汀草沙禽半识吾。\n惟欠数间茅屋在，种梅花处伴林逋。",
        "dynasty": "宋",
        "collection_info": null
    },
    {
        "title": "寄社中",
        "author": "刘黻",
        "content": "暗壁寒螀聚夜愁，孤灯相忆话绸缪。\n雁来不接西风字，又见黄花老却秋。",
        "dynasty": "宋",
        "collection_info": null
    },
    {
        "title": "讥刘秘监献佞固宠",
        "author": "刘黻",
        "content": "白玉堂中翰墨师，忍令奏牍玷涂碑。\n向时刚道梅花累，今累梅花自不知。",
        "dynasty": "宋",
        "collection_info": null
    },
    {
        "title": "题禹庙",
        "author": "刘黻",
        "content": "云痴雨妬不相干，古庙深山万木寒。\n水土平治今几载，犹听父老说艰难。",
        "dynasty": "宋",
        "collection_info": null
    },
    {
        "title": "京邸思家",
        "author": "刘黻",
        "content": "小楼终日户全扃，诗卷閒消客子檠。\n城裏不曾闻杜宇，尚疑三月未清明。",
        "dynasty": "宋",
        "collection_info": null
    },
    {
        "title": "赋何明府爱山堂",
        "author": "刘黻",
        "content": "终日看山终日好，山不悦人人不老。\n爱山谁识爱山心，瘦竹长松兼碧草。",
        "dynasty": "宋",
        "collection_info": null
    },
    {
        "title": "皇恐滩",
        "author": "刘黻",
        "content": "十八滩中第一滩，舟行风顺不知艰。\n诸生历落诚皇恐，世上何人敢犯颜。",
        "dynasty": "宋",
        "collection_info": null
    },
    {
        "title": "和姚正字用赵信庵韵题召星馆",
        "author": "刘黻",
        "content": "朔风吹客上江西，历遍山厓与石溪。\n野鸟不知言有祸，晚窗犹自向人啼。",
        "dynasty": "宋",
        "collection_info": null
    },
    {
        "title": "和叶正父见寄",
        "author": "刘黻",
        "content": "前生疑是老头陀，却笑今生狷愤多。\n谪向梅花岭根住，禅关参得祖师么。",
        "dynasty": "宋",
        "collection_info": null
    },
    {
        "title": "寄友",
        "author": "刘黻",
        "content": "瘴云未免钟仪絷，夜雨应怜范叔寒。\n尚有慈闱年九十，空挥客泪落江干。",
        "dynasty": "宋",
        "collection_info": null
    },
    {
        "title": "和渔翁四绝  其一",
        "author": "刘黻",
        "content": "沧波万顷即良田，一舸东西卧碧天。\n鬓髮如银长是醉，不知生甲是何年。",
        "dynasty": "宋",
        "collection_info": null
    },
    {
        "title": "和渔翁四绝  其二",
        "author": "刘黻",
        "content": "得鱼换米傍村归，篷底烟生湿草炊。\n醉倒船头呼不起，斜阳捉蝨有孙儿。",
        "dynasty": "宋",
        "collection_info": null
    },
    {
        "title": "和渔翁四绝  其三",
        "author": "刘黻",
        "content": "收网移舟月上时，西风吹浪脍鲈肥。\n任渠官买高声叫，醉卧芦花别处矶。",
        "dynasty": "宋",
        "collection_info": null
    },
    {
        "title": "和渔翁四绝  其四",
        "author": "刘黻",
        "content": "世业相承不裹头，一家全在水中浮。\n有鱼便可供沈醉，休问清流与浊流。",
        "dynasty": "宋",
        "collection_info": null
    },
    {
        "title": "砚",
        "author": "刘黻",
        "content": "色若马肝微带紫，星如鹆眼更添青。\n端方一静浑无语，即是吾今座右铭。",
        "dynasty": "宋",
        "collection_info": null
    },
    {
        "title": "十六夜月",
        "author": "刘黻",
        "content": "何处吹来笛一声，长空如水浸江城。\n中秋有月云偏妬，底事今宵放得明。",
        "dynasty": "宋",
        "collection_info": null
    },
    {
        "title": "次酬陈云谷",
        "author": "刘黻",
        "content": "书空咄咄懒题诗，深媿敲门客问奇。\n嚮晚小窗閒远眺，西风吹雾出秋峗。",
        "dynasty": "宋",
        "collection_info": null
    },
    {
        "title": "和建小学韵呈赵求仁使君  其一",
        "author": "刘黻",
        "content": "黉舍临溪静最安，朋来俊少共窥斑。\n能知格物如星秤，即是程门第一关。",
        "dynasty": "宋",
        "collection_info": null
    },
    {
        "title": "和建小学韵呈赵求仁使君  其二",
        "author": "刘黻",
        "content": "理非精妙事非粗，一性空明彻万殊。\n白髮圣人由稚子，常惺惺处是工夫。",
        "dynasty": "宋",
        "collection_info": null
    },
    {
        "title": "和建小学韵呈赵求仁使君  其三",
        "author": "刘黻",
        "content": "衿佩欢迎师帅来，读书种子頼栽培。\n他年济济云霄路，谁信清朝叹乏才。",
        "dynasty": "宋",
        "collection_info": null
    },
    {
        "title": "和建小学韵呈赵求仁使君  其四",
        "author": "刘黻",
        "content": "浦出西江有此名，道源澄湛自天成。\n屋头松树年多少，曾识濂溪授二程。",
        "dynasty": "宋",
        "collection_info": null
    },
    {
        "title": "对月",
        "author": "刘黻",
        "content": "三千里外无家客，四十年间苦学人。\n山隔不知云近远，祗将明月作乡亲。",
        "dynasty": "宋",
        "collection_info": null
    },
    {
        "title": "谢李叔飞惠酒",
        "author": "刘黻",
        "content": "清谈莫疗颠危证，白堕堪浇磊块胸。\n今日得生今日福，世间万事付青松。",
        "dynasty": "宋",
        "collection_info": null
    },
    {
        "title": "赠相士",
        "author": "刘黻",
        "content": "火色鸢肩类马周，南冠濩落楚江头。\n道人莫说閒荣辱，且对梅花索笑休。",
        "dynasty": "宋",
        "collection_info": null
    },
    {
        "title": "赠五星术士",
        "author": "刘黻",
        "content": "星斗扪胸遡李袁，岭梅谁问命艰难。\n彊宫缘被孤星主，合向山中守岁寒。",
        "dynasty": "宋",
        "collection_info": null
    },
    {
        "title": "用坡仙梅花十韵 爱梅",
        "author": "刘黻",
        "content": "被酒閒凭茗主和，恼人风动不消多。\n月高片影横窗上，夜半无眠客奈何。",
        "dynasty": "宋",
        "collection_info": null
    },
    {
        "title": "用坡仙梅花十韵 访梅",
        "author": "刘黻",
        "content": "山寒木落峭孤台，南北常分冷暖开。\n自笑三生如结习，每来月下立苍苔。",
        "dynasty": "宋",
        "collection_info": null
    },
    {
        "title": "用坡仙梅花十韵 见梅",
        "author": "刘黻",
        "content": "水边林表几徘徊，索笑清尊不惮开。\n祗恐对花无好句，却成辜负一年来。",
        "dynasty": "宋",
        "collection_info": null
    },
    {
        "title": "用坡仙梅花十韵 探梅",
        "author": "刘黻",
        "content": "只办茶杯与酒尊，山中寒日易黄昏。\n今年闰月迟消息，枉费清宵几梦魂。",
        "dynasty": "宋",
        "collection_info": null
    },
    {
        "title": "用坡仙梅花十韵 咏梅",
        "author": "刘黻",
        "content": "草木班中有此花，暗香浮动影横斜。\n古今陶写閒情性，惟说西湖处士家。",
        "dynasty": "宋",
        "collection_info": null
    },
    {
        "title": "用坡仙梅花十韵 遇梅",
        "author": "刘黻",
        "content": "冷淡生涯合晚开，老天故遣雪频催。\n相逢唤醒平生梦，不悞山翁特地来。",
        "dynasty": "宋",
        "collection_info": null
    },
    {
        "title": "用坡仙梅花十韵 愬梅",
        "author": "刘黻",
        "content": "清入肝脾冷入肌，天机忽露两三枝。\n为渠瘦得身如鹤，诗病除非诗可医。",
        "dynasty": "宋",
        "collection_info": null
    },
    {
        "title": "用坡仙梅花十韵 拟梅",
        "author": "刘黻",
        "content": "花事俱空叶乱飞，孤标强项发枯枝。\n溪山的皪无人问，铁石心肠雪冻时。",
        "dynasty": "宋",
        "collection_info": null
    },
    {
        "title": "用坡仙梅花十韵 友梅",
        "author": "刘黻",
        "content": "玉骨冰肌练帨轻，纵教雪压色逾明。\n太清不入尘人眼，完得平生淡性情。",
        "dynasty": "宋",
        "collection_info": null
    },
    {
        "title": "用坡仙梅花十韵 赞梅",
        "author": "刘黻",
        "content": "万卉千葩总一家，木心纔蠹脉皆邪。\n山窗玉立如风宪，人指为花不是花。",
        "dynasty": "宋",
        "collection_info": null
    },
    {
        "title": "寄寿二亲三首  其一",
        "author": "刘黻",
        "content": "万竹森森一水泓，堂名劲逸即蓬瀛。\n赋诗何必多工部，怕与梅花共瘦生。",
        "dynasty": "宋",
        "collection_info": null
    },
    {
        "title": "寄寿二亲三首  其二",
        "author": "刘黻",
        "content": "荣拜花封感圣主，寿杯阻莫捧亲前。\n岭梅尚有逢春日，办取斑衣听老天。",
        "dynasty": "宋",
        "collection_info": null
    },
    {
        "title": "寄寿二亲三首  其三",
        "author": "刘黻",
        "content": "甘向清朝作逐臣，茹蔬观草即经纶。\n心香都在寒梅上，宇宙常逢不老春。",
        "dynasty": "宋",
        "collection_info": null
    },
    {
        "title": "赋韦轩",
        "author": "刘黻",
        "content": "人性之偏惧不知，西门为此佩柔皮。\n报巫依旧伤于急，涵养工夫熟者谁。",
        "dynasty": "宋",
        "collection_info": null
    },
    {
        "title": "横浦操",
        "author": "刘黻",
        "content": "山峩兮水泚，地鳞鳞兮岭之阯。\n睠林木兮多焦，盼美人兮曷处。\n矩古兮碍今，行植兮毁深。\n岂不能喑喑兮与时浮沈，奈抱此蹇蹇兮若膏肓其不可鍼。\n横浦兮幽绝，梅贞兮兰洁。\n蜂蝶远兮一气冽烈，宇宙皎兮明月。",
        "dynasty": "宋",
        "collection_info": null
    },
    {
        "title": "四先生像赞 晦庵朱文公",
        "author": "刘黻",
        "content": "天振斯文，紫阳木铎。\n博详反约，是继绝学。\n日月昭炳，揭之以行。\n閒居野服，身屈道亨。",
        "dynasty": "宋",
        "collection_info": null
    },
    {
        "title": "四先生像赞 南轩张宣公",
        "author": "刘黻",
        "content": "玉质金相，卓尔良贵。\n有鑑在心，明利与义。\n大原斯阐，维世之模。\n表裏不贰，皇皇圣途。",
        "dynasty": "宋",
        "collection_info": null
    },
    {
        "title": "四先生像赞 东莱吕成公",
        "author": "刘黻",
        "content": "探微极深，经纬万象。\n不显其杰，沈潜直养。\n体立同着，惟和且平。\n甘雨润泽，古井渊渟。",
        "dynasty": "宋",
        "collection_info": null
    },
    {
        "title": "四先生像赞 象山陆文安公",
        "author": "刘黻",
        "content": "卓学迈伦，居超径诣。\n观我灵龟，以烛来世。\n展矣君子，克广厥居。\n澄然自得，春风咏归。",
        "dynasty": "宋",
        "collection_info": null
    },
    {
        "title": "偈颂一百零二首  其一",
        "author": "释绍昙",
        "content": "西子湖边泛渺茫，一堤寒绿看垂杨。\n谁知业债难逃避，开眼堂堂入镬汤。",
        "dynasty": "宋",
        "collection_info": null
    },
    {
        "title": "偈颂一百零二首  其二",
        "author": "释绍昙",
        "content": "奴颜婢膝走人间，羞见羊裘七里滩。\n文叔虽为天子贵，子陵只作故人看。",
        "dynasty": "宋",
        "collection_info": null
    },
    {
        "title": "偈颂一百零二首  其三",
        "author": "释绍昙",
        "content": "人家竞赏元宵，佛陇百无一有。\n管宴虽愧空疏，宾主不分新旧。\n陇头月助放光明，谷口松编排节奏。\n春风舞袖乐昇平，不知身在然灯后。",
        "dynasty": "宋",
        "collection_info": null
    },
    {
        "title": "偈颂一百零二首  其四",
        "author": "释绍昙",
        "content": "春日晴，烧痕青。\n锦云片片，花雾溟溟。\n无位真人，面门出入，贼精贼精。",
        "dynasty": "宋",
        "collection_info": null
    },
    {
        "title": "偈颂一百零二首  其五",
        "author": "释绍昙",
        "content": "山舍春深，生涯日贫。\n桃花烂熳，不见灵云。",
        "dynasty": "宋",
        "collection_info": null
    },
    {
        "title": "偈颂一百零二首  其六",
        "author": "释绍昙",
        "content": "赤脚走红尘，全身入荒草。\n费了几精神，不若居山好。\n一坞闲云，千峰啼鸟。\n声色纯真，是非不到。\n堪悲堪笑寒山子，十年归不得，忘却来时道。",
        "dynasty": "宋",
        "collection_info": null
    },
    {
        "title": "偈颂一百零二首  其七",
        "author": "释绍昙",
        "content": "松粉飘香，麦鬚弄黄。\n今朝春告别，无处觅行藏。\n燕子知不迁义，深谈实相，对语雕梁。\n见汝诸人不会，衔泥营故垒，飞过莫家塘。",
        "dynasty": "宋",
        "collection_info": null
    },
    {
        "title": "偈颂一百零二首  其八",
        "author": "释绍昙",
        "content": "父不慈，子恶毒。\n热血相喷，痛拳相𡎺。\n不共戴天雠，推入阿鼻狱。\n此冤此恨与谁论，海月山云亦断魂。",
        "dynasty": "宋",
        "collection_info": null
    },
    {
        "title": "偈颂一百零二首  其九",
        "author": "释绍昙",
        "content": "平如镜面，险似悬崖。\n不容拟议，岂属安排。\n闪电光中行活路，大悲院裏赴村斋。",
        "dynasty": "宋",
        "collection_info": null
    },
    {
        "title": "偈颂一百零二首  其一○",
        "author": "释绍昙",
        "content": "这一粒，甚处生。\n阴阳未判，芽孽先萌。\n开花也一川雪霁，结实也万顷云横。\n收拾归来香满钵，饭余散步自闲行。",
        "dynasty": "宋",
        "collection_info": null
    },
    {
        "title": "偈颂一百零二首  其一一",
        "author": "释绍昙",
        "content": "仙苑名花取次粧，冬冬羯皷谩催芳。\n春风不费纤毫力，拂掠枝头便有香。",
        "dynasty": "宋",
        "collection_info": null
    },
    {
        "title": "偈颂一百零二首  其一二",
        "author": "释绍昙",
        "content": "地僻云深，秋高境寂。\n堂户凄凉，无人面壁。\n虽然，浄地上谁肯狼藉。",
        "dynasty": "宋",
        "collection_info": null
    },
    {
        "title": "偈颂一百零二首  其一三",
        "author": "释绍昙",
        "content": "秋叶飘零，秋虫夜鸣。\n色不是色，声不是声。\n达磨九年会不得，急携隻履问归程。",
        "dynasty": "宋",
        "collection_info": null
    },
    {
        "title": "偈颂一百零二首  其一四",
        "author": "释绍昙",
        "content": "撞烟楼，不知羞。\n闢蟭螟眼，辊百花毬。\n四七二三阿辘辘，不思万里有崖州。",
        "dynasty": "宋",
        "collection_info": null
    },
    {
        "title": "偈颂一百零二首  其一五",
        "author": "释绍昙",
        "content": "佛垄山上云，一片三四片。\n忽遇客推门，零乱舒还卷。\n有踪由却没踪由，通身是眼寻难见。\n寻得见，木落千林，光浮碧巘。",
        "dynasty": "宋",
        "collection_info": null
    },
    {
        "title": "偈颂一百零二首  其一六",
        "author": "释绍昙",
        "content": "头上漫漫，脚下漫漫。\n拈掇不得，地阔天宽，老僧住持事繁。",
        "dynasty": "宋",
        "collection_info": null
    },
    {
        "title": "偈颂一百零二首  其一七",
        "author": "释绍昙",
        "content": "横该竖抹，古路封苔。\n圣凡情尽，马腹馿胎。\n不用闭门防俗客，爱闲能有几人来。",
        "dynasty": "宋",
        "collection_info": null
    },
    {
        "title": "偈颂一百零二首  其一八",
        "author": "释绍昙",
        "content": "山木阴阴，寒花浅深。\n巢云鹤怨，挂月猿吟。\n王维妙手画不得，神光徒自觅安心。",
        "dynasty": "宋",
        "collection_info": null
    },
    {
        "title": "偈颂一百零二首  其一九",
        "author": "释绍昙",
        "content": "三十余僧眼似眉，白云深处聚头嬉。\n烧枯柴火煨山芋，拽木罗笼总不知。",
        "dynasty": "宋",
        "collection_info": null
    },
    {
        "title": "偈颂一百零二首  其二○",
        "author": "释绍昙",
        "content": "一坞耕樵，门扃绿萝。\n富骄时少，贫乐时多。\n妇摇机轧轧，儿弄口喎喎。\n涧水松声交节奏，何似东山瓦皷歌。",
        "dynasty": "宋",
        "collection_info": null
    },
    {
        "title": "偈颂一百零二首  其二一",
        "author": "释绍昙",
        "content": "山鬟风急坠松钗，冷竈凝烟午未斋。\n黄独煨香不能熟，老僧忍冻拾枯柴。\n见成活业，出格安排。\n懒瓒穷不彻，粪火一生埋。",
        "dynasty": "宋",
        "collection_info": null
    },
    {
        "title": "偈颂一百零二首  其二二",
        "author": "释绍昙",
        "content": "岁除生怕管筵空，品味无多只要丰。\n掇转虚空为桉板，薄𠜱明月切清风。",
        "dynasty": "宋",
        "collection_info": null
    },
    {
        "title": "偈颂一百零二首  其二三",
        "author": "释绍昙",
        "content": "春日打春牛，一击百杂碎。\n黄梅石女暗惊胎，生下无名物一块。\n问四圣四圣不知，问六凡六凡不会。\n风前散作万家春，贱似黄金贵似尘。",
        "dynasty": "宋",
        "collection_info": null
    },
    {
        "title": "偈颂一百零二首  其二四",
        "author": "释绍昙",
        "content": "惟一坚密身，一切尘中现。\n老婆腰繫紫纱裙，娇儿手把红罗扇。\n南岙东村，张坊李店。\n拜贺新年，春风满面。\n欢悰不觉语声高，惊落梅花一片两片三四片。",
        "dynasty": "宋",
        "collection_info": null
    },
    {
        "title": "偈颂一百零二首  其二五",
        "author": "释绍昙",
        "content": "憎金以黄，谤沉无香。\n达磨不会，历魏游梁。\n更有不识好恶底，齐腰立雪，寄食穷乡，巴峡闻猿空断肠。",
        "dynasty": "宋",
        "collection_info": null
    },
    {
        "title": "偈颂一百零二首  其二六",
        "author": "释绍昙",
        "content": "秘魔擎叉，俱胝竖指。\n邪法难扶，如何得是。\n山僧冷地思量，不觉吞声饮气。\n攻乎异端，斯害也矣。",
        "dynasty": "宋",
        "collection_info": null
    },
    {
        "title": "偈颂一百零二首  其二七",
        "author": "释绍昙",
        "content": "万里澄江雪霁时，玉壶一色冷含辉。\n渔翁认得烟村路，柳线穿鱼带月归。",
        "dynasty": "宋",
        "collection_info": null
    },
    {
        "title": "偈颂一百零二首  其二八",
        "author": "释绍昙",
        "content": "鈯斧埋藏岁月深，岩居日与白云邻。\n业风无奈重飘皷，又作担柴卖筊人。",
        "dynasty": "宋",
        "collection_info": null
    },
    {
        "title": "偈颂一百零二首  其二九",
        "author": "释绍昙",
        "content": "堋八剌札，新翻曲调，逸格乡谈。\n意随流水远，声遏莫云寒，月移花影上栏干。",
        "dynasty": "宋",
        "collection_info": null
    },
    {
        "title": "偈颂一百零二首  其三○",
        "author": "释绍昙",
        "content": "一不做，二不休。\n得人一马，还人一牛。\n岂不见临济三遭白棒，大愚肋下三拳痛𡎺，不共戴天雠。\n休休，说着令人满面羞。",
        "dynasty": "宋",
        "collection_info": null
    },
    {
        "title": "偈颂一百零二首  其三一",
        "author": "释绍昙",
        "content": "不可以智知，金刚手把八棱槌。\n不可以识识，镇州出箇大萝卜。\n不可以语言造，山禽聚集啼清晓。\n不可以寂默通，赤眼乌龟吞大虫。",
        "dynasty": "宋",
        "collection_info": null
    },
    {
        "title": "偈颂一百零二首  其三二",
        "author": "释绍昙",
        "content": "觌面当机，东涌西没。\n平地上险崖，惺惺中淈𣸩。\n不是心，不是佛，不是物，贬向无生国。",
        "dynasty": "宋",
        "collection_info": null
    },
    {
        "title": "偈颂一百零二首  其三三",
        "author": "释绍昙",
        "content": "出匣神锋莹鸊鹈，将军珍袭已多时。\n相承不是屠龙手，只作三文补履锥。",
        "dynasty": "宋",
        "collection_info": null
    },
    {
        "title": "偈颂一百零二首  其三四",
        "author": "释绍昙",
        "content": "八月初，何处热。\n出门荒草离披，四壁寒蛩凄切。\n衲僧家眼裏着得须弥山，耳裏着得四大海。\n声色纯真，只得一橛。",
        "dynasty": "宋",
        "collection_info": null
    },
    {
        "title": "偈颂一百零二首  其三五",
        "author": "释绍昙",
        "content": "有一物，黑似漆，常在面门出入。\n骑声盖色，妙密中险崖。\n倒用逆施，险崖中妙密。\n三世诸佛远之愈亲，白牯狸奴得之转失。\n法华不惜眉毛，为汝当阳拈出。\n夭夭矫矫，粼粼皴皴，将谓南山鳖鼻，却是天台楖𣗖。",
        "dynasty": "宋",
        "collection_info": null
    },
    {
        "title": "偈颂一百零二首  其三六",
        "author": "释绍昙",
        "content": "妙斲鼻头墁，巧运风斤手。\n千圣头边盖覆来，密密绵绵无渗漏。\n不辞合土和灰，成就牛栏马廐。\n只图一箇不知恩，噇饭噇眠，易宵为昼。\n翻笑胁尊者，胁不至席不唧𠺕。\n又笑棱道者，坐破七蒲团，馿前马后，至今湖海扬家丑。",
        "dynasty": "宋",
        "collection_info": null
    },
    {
        "title": "偈颂一百零二首  其三七",
        "author": "释绍昙",
        "content": "弃金轮王位，尊贵不尊贵。\n冻饿深雪中，冷地裏短气。\n见明星，没巴鼻。\n更言大地一切众生成正觉，吽吽，棒折也未。",
        "dynasty": "宋",
        "collection_info": null
    },
    {
        "title": "偈颂一百零二首  其三八",
        "author": "释绍昙",
        "content": "高不高肤寸，低不低太华。\n深不深蹄涔，浅不浅溟渤。\n法华高低深浅，瞒诸人一点不得。\n诸人高低深浅，亦瞒法华一点不得。\n尽情画断，更莫论量。\n缀钵饭抄云子白，晴瓯茶泛雪花香。",
        "dynasty": "宋",
        "collection_info": null
    },
    {
        "title": "偈颂一百零二首  其三九",
        "author": "释绍昙",
        "content": "玉几凌霄，横趋密室。\n如风吹水自成纹，掷剑挥空无朕迹。\n子细思量，令人气急。\n白木既无香，秤槌宁有汁。",
        "dynasty": "宋",
        "collection_info": null
    },
    {
        "title": "偈颂一百零二首  其四○",
        "author": "释绍昙",
        "content": "三月春云暮，韶华似酒浓。\n鶑啼杨柳雨，蝶弄海棠风。\n若作境会，过山寻蚁迹，不作境会，度水觅鱼踪。\n故国归路远，日暮泣途穷。",
        "dynasty": "宋",
        "collection_info": null
    },
    {
        "title": "偈颂一百零二首  其四一",
        "author": "释绍昙",
        "content": "雪峰辊毬，睦州担板。\n展尽神通，构得一半。\n那一半，戴嵩牛卧绿杨阴，韩干马嘶芳草岸。",
        "dynasty": "宋",
        "collection_info": null
    },
    {
        "title": "偈颂一百零二首  其四二",
        "author": "释绍昙",
        "content": "水洗硬石头，浪打枯杨树，浄智庄严功德聚。",
        "dynasty": "宋",
        "collection_info": null
    },
    {
        "title": "偈颂一百零二首  其四三",
        "author": "释绍昙",
        "content": "红锦缠头舞醉身，笙歌声沸凤楼春。\n百花丛裏扶归去，谁道儿郎彻骨贫。",
        "dynasty": "宋",
        "collection_info": null
    },
    {
        "title": "偈颂一百零二首  其四四",
        "author": "释绍昙",
        "content": "千圣灵枢，妙在转处。\n烁尽玄微，更进一步，莫来拦我毬门路。",
        "dynasty": "宋",
        "collection_info": null
    },
    {
        "title": "偈颂一百零二首  其四五",
        "author": "释绍昙",
        "content": "万戟森严细柳营，信威独许汉将军。\n谁知袖隠屠龙手，却把蒿枝箭策勋。",
        "dynasty": "宋",
        "collection_info": null
    },
    {
        "title": "偈颂一百零二首  其四六",
        "author": "释绍昙",
        "content": "百二十日夏，今朝始发头。\n饭抄云子白，羹煮菜香浮。\n未问寒山子，先看水牯牛。\n山前千顷地，信脚踏翻休。",
        "dynasty": "宋",
        "collection_info": null
    },
    {
        "title": "偈颂一百零二首  其四七",
        "author": "释绍昙",
        "content": "狗舐油铛，鼠咬甑箅。\n用尽机思，吃没滋味。",
        "dynasty": "宋",
        "collection_info": null
    },
    {
        "title": "偈颂一百零二首  其四八",
        "author": "释绍昙",
        "content": "一雨润枯焦，扫尽流金暑。\n熏风殿阁凉，诸佛出身处。\n堪笑勤川无义语，引得花木瓜，变成烂苦瓠。\n走徧衡梅卖与谁，一十三人声怨皷。",
        "dynasty": "宋",
        "collection_info": null
    },
    {
        "title": "偈颂一百零二首  其四九",
        "author": "释绍昙",
        "content": "洞庭七十二峰，飞雪一千余丈。\n晨昏说法琅琅，谁谓卢公已往。\n元不往，在这裏。\n优昙火裏开，嗅着无香气。",
        "dynasty": "宋",
        "collection_info": null
    },
    {
        "title": "偈颂一百零二首  其五○",
        "author": "释绍昙",
        "content": "小小青山，丛丛翠竹。\n野景无多，怡然纵目。\n明觉老人，向独脱无依处。\n闲坐解疏慵，为静胜所缚。\n拄杖子，一夏同辙不同途。\n见山不是山，居竹不见竹。\n业识忙忙卒未休，忙中解唱阳春曲，欵乃一声山水绿。",
        "dynasty": "宋",
        "collection_info": null
    },
    {
        "title": "偈颂一百零二首  其五一",
        "author": "释绍昙",
        "content": "正因二字得闻，鼠粪污一釜羹。\n乳峰初无箇事，饱噇饭了闲行。\n松门雨霁，苔径云横。\n堤防平地上，着脚是深坑。",
        "dynasty": "宋",
        "collection_info": null
    },
    {
        "title": "偈颂一百零二首  其五二",
        "author": "释绍昙",
        "content": "一宿觉，三担土。\n脚未跨门，丰骨已露。\n等闲举一步，危径结寒花，信彩示一机，断崖飞瀑布。",
        "dynasty": "宋",
        "collection_info": null
    },
    {
        "title": "偈颂一百零二首  其五三",
        "author": "释绍昙",
        "content": "社燕催归，宾鸿欲返。\n雪点白苹洲，锦铺红蓼岸。\n虾蟆入汝鼻孔裏，毒蛇穿汝眼睛中。",
        "dynasty": "宋",
        "collection_info": null
    },
    {
        "title": "偈颂一百零二首  其五四",
        "author": "释绍昙",
        "content": "死柴头，无烟火。\n信口一吹，面门烁破。\n可怜龙门远知客礼首座。\n火炉头热血相喷，分争你我，笑倒嵩山破竈堕。",
        "dynasty": "宋",
        "collection_info": null
    },
    {
        "title": "偈颂一百零二首  其五五",
        "author": "释绍昙",
        "content": "上下三指，彼此七马。\n眼见如盲，口说如哑。\n拄杖子忍俊不禁，等闲捉败。\n休休，尽法恐无民，且放天寒赦。",
        "dynasty": "宋",
        "collection_info": null
    },
    {
        "title": "偈颂一百零二首  其五六",
        "author": "释绍昙",
        "content": "不绍金轮尊贵位，被人打落当门齿。\n难亸梁王掘地埋，脱身留得空棺履。\n死款供成，临文不讳。\n乳窦今朝报不平，臭烟蓬㶿熏他鼻。\n任是老顽，也须喷嚏。",
        "dynasty": "宋",
        "collection_info": null
    },
    {
        "title": "偈颂一百零二首  其五七",
        "author": "释绍昙",
        "content": "烟雨溟蒙望眼迷，兰舟小泊画桥西。\n儿童不识春流涨，却怪湖边柳树低。",
        "dynasty": "宋",
        "collection_info": null
    },
    {
        "title": "偈颂一百零二首  其五八",
        "author": "释绍昙",
        "content": "天寒人寒，滴水滴冻。\n赤脚走冰棱，力负千钧重。\n堪笑霜趺拥叶人，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其五九",
        "author": "释绍昙",
        "content": "野客吟残，中岩月落。\n坐断白云，死不再活。\n只将宗镜鑑惟心，法眼重重添翳膜。\n翳无药，光烁烁。\n要识永明妙旨，更添香着。",
        "dynasty": "宋",
        "collection_info": null
    },
    {
        "title": "偈颂一百零二首  其六○",
        "author": "释绍昙",
        "content": "发得一机活，出得一言当。\n万里无片云，青天合吃棒。\n不待春风着意吹，暗香已在梅花上。",
        "dynasty": "宋",
        "collection_info": null
    },
    {
        "title": "偈颂一百零二首  其六一",
        "author": "释绍昙",
        "content": "川僧素无头脑，步步引人入草。\n忽惊野鸭群飞，便把鼻头捏扭。\n哭不成哭，笑不成笑。\n只因家富小儿娇，七世门风都坏了。",
        "dynasty": "宋",
        "collection_info": null
    },
    {
        "title": "偈颂一百零二首  其六二",
        "author": "释绍昙",
        "content": "未见岑大虫，狐胆先惊破。\n密室不通风，家私狼藉了。\n更说新开乳窦山，无端刻粪作旃檀。",
        "dynasty": "宋",
        "collection_info": null
    },
    {
        "title": "偈颂一百零二首  其六三",
        "author": "释绍昙",
        "content": "威音前，咸淳后。\n一箇黑粼皴，机发牢关透。\n全身游戏生死园林，信脚踏翻圣凡窠臼。\n笑释迦客梦未醒，耻弥勒藩篱未剖。\n客梦醒，藩篱剖，贬入无何有。",
        "dynasty": "宋",
        "collection_info": null
    },
    {
        "title": "偈颂一百零二首  其六四",
        "author": "释绍昙",
        "content": "陌上语声喧，贺岁人来去。\n秋韆擘晓烟，绿盖翻春雾。\n佛法无多，两手分付。\n更问如何与若何，咸淳丙寅正月五。",
        "dynasty": "宋",
        "collection_info": null
    },
    {
        "title": "偈颂一百零二首  其六五",
        "author": "释绍昙",
        "content": "一喝三日聋，大寂门风丧。\n深掘陷人坑，密布漫天网。\n笑一上，哭一上。\n做尽死模活样，乳峰子细思量。\n沉本无香，何须起谤。",
        "dynasty": "宋",
        "collection_info": null
    },
    {
        "title": "偈颂一百零二首  其六六",
        "author": "释绍昙",
        "content": "花禁冷叶红，草敌虚岚翠。\n清浄卢舍那，全身荆棘裏。",
        "dynasty": "宋",
        "collection_info": null
    },
    {
        "title": "偈颂一百零二首  其六七",
        "author": "释绍昙",
        "content": "唤作如如，早是变了也。\n那堪世尊拈花，百鸟衔花，南泉一枝花，灵云见桃花，石上栽花。\n总是虚花，且莫眼花。\n野老不知亡国恨，隔江犹唱后庭花。",
        "dynasty": "宋",
        "collection_info": null
    },
    {
        "title": "偈颂一百零二首  其六八",
        "author": "释绍昙",
        "content": "玉几山前，凌霄峰下。\n热血嗔拳，做人话欛。\n犀牛扇扬向他方，捋虎鬚拦胸便打。\n一炷兜娄怨结成，贵买贱卖。",
        "dynasty": "宋",
        "collection_info": null
    },
    {
        "title": "偈颂一百零二首  其六九",
        "author": "释绍昙",
        "content": "桑畴雨过罗纨腻，麦陇风来餠饵香。\n揭示西来端的意，好商量处错商量。",
        "dynasty": "宋",
        "collection_info": null
    },
    {
        "title": "偈颂一百零二首  其七○",
        "author": "释绍昙",
        "content": "塞北安南几战争，老来卜筑傍烟村。\n却将旧斩楼兰剑，换得黄牛教子孙。",
        "dynasty": "宋",
        "collection_info": null
    },
    {
        "title": "偈颂一百零二首  其七一",
        "author": "释绍昙",
        "content": "幕挂春烟，簟铺秋水。\n高枕横眠，鼻雷聒耳。\n烁石流金总不知，何须殿阁熏风至。\n又谁管九十日种粟烧畬，说什么十三番悟明自己。\n灼然是箇无惭愧，阎罗王倒退三千里。",
        "dynasty": "宋",
        "collection_info": null
    },
    {
        "title": "偈颂一百零二首  其七二",
        "author": "释绍昙",
        "content": "旱地奔雷，青天撒雨。\n六户不扃，龙无龙句。\n田地稳密底死汗迸流，妙用纵横底寒毛卓竖。\n万别千差透密机，撼动憨眠拄杖子。\n拄杖子喏，老老大大。\n百念灰寒，因甚被人唆使。\n只向道，四皓出商山，汉业归明主。",
        "dynasty": "宋",
        "collection_info": null
    },
    {
        "title": "偈颂一百零二首  其七三",
        "author": "释绍昙",
        "content": "一雨润焦枯，大地承恩泽。\n黄铺𤱶亩云，青锁郊原色。\n刈禾镰子疾如风，收放全归掌握中。",
        "dynasty": "宋",
        "collection_info": null
    },
    {
        "title": "偈颂一百零二首  其七四",
        "author": "释绍昙",
        "content": "一径直，二周遮。\n眉毛眼睫，地角天涯。\n云门胡餠赵州茶，惠崇芦鴈赵昌花。\n会则星河秋一雁，不会砧杵夜千家。",
        "dynasty": "宋",
        "collection_info": null
    },
    {
        "title": "偈颂一百零二首  其七五",
        "author": "释绍昙",
        "content": "虬龙一滴涎，凤凰五色髓。\n扑扑喷清香，穿却衲僧鼻。\n通身是，徧身是，吾无隠乎尔。",
        "dynasty": "宋",
        "collection_info": null
    },
    {
        "title": "偈颂一百零二首  其七六",
        "author": "释绍昙",
        "content": "判虚空笔，摛锦绣文。\n光腾万丈，入石三分。\n恶迹既被点破，只得饮气吞声。\n自有傍人道不平。",
        "dynasty": "宋",
        "collection_info": null
    },
    {
        "title": "偈颂一百零二首  其七七",
        "author": "释绍昙",
        "content": "读破灯窗万卷书，经纶勋业付洪儒。\n古今鼎鼐调羹手，幼学谁人不顺朱。",
        "dynasty": "宋",
        "collection_info": null
    },
    {
        "title": "偈颂一百零二首  其七八",
        "author": "释绍昙",
        "content": "万壑乔松，九枝灵草。\n瑞气久钟，清声远播。\n材大今为宗庙梁，国香世产芝房宝。\n别露风规，寻僧论道。\n十二峰高势莫齐，到顶方知天下小。",
        "dynasty": "宋",
        "collection_info": null
    },
    {
        "title": "偈颂一百零二首  其七九",
        "author": "释绍昙",
        "content": "活鱍鱍，硬纠纠，明眼人觑不透。\n刚被春山杜宇知，点血啼清昼。\n临风𨁝跳撼坤维，馿前马后。",
        "dynasty": "宋",
        "collection_info": null
    },
    {
        "title": "偈颂一百零二首  其八○",
        "author": "释绍昙",
        "content": "三月青春弹指过，九旬朱夏又从头。\n茶抽雀舌郎忙摘，麦弄虾鬚逐旋收。\n炽然说法，声撼林丘。",
        "dynasty": "宋",
        "collection_info": null
    },
    {
        "title": "偈颂一百零二首  其八一",
        "author": "释绍昙",
        "content": "十二峰前块石头，雨洗风磨浄无染。\n苔衣剥落耿光寒，因甚诸人觑不见。\n覤得见，丈六金身，时时出现。",
        "dynasty": "宋",
        "collection_info": null
    },
    {
        "title": "偈颂一百零二首  其八二",
        "author": "释绍昙",
        "content": "以大圆觉，为我伽蓝。\n牛头向北，马头向南。\n身心安居，平等性智。\n背负须弥，无息肩地。\n释迦老子，不善用心，掘窖埋人，无一箇出头得，只得短气。\n瑞岩一众，善恶不思，机智俱泯。\n青松白石，饱饭憨眠。\n成龙昇天，成蛇窜草，一丝毫羁绊他不得。\n凤雏自有冲霄志，肯学鹪鹩恋一枝。",
        "dynasty": "宋",
        "collection_info": null
    },
    {
        "title": "偈颂一百零二首  其八三",
        "author": "释绍昙",
        "content": "进人若将加诸膝，退人若将坠诸渊。\n云门放去较憨，雪窦收来较险。",
        "dynasty": "宋",
        "collection_info": null
    },
    {
        "title": "偈颂一百零二首  其八四",
        "author": "释绍昙",
        "content": "玉栏花药斗春工，雨湿胭脂脸晕红。\n丝管纷纷来赏翫，可怜吹落五更风。",
        "dynasty": "宋",
        "collection_info": null
    },
    {
        "title": "偈颂一百零二首  其八五",
        "author": "释绍昙",
        "content": "结夏已十日了也，寒山子作么生。\n村诗吟落韵，竹管贮残羹。\n结夏已十日了也，水牯牛作么生。\n爱从荒草去，不向坦途行。\n精神陡顿，头角峥嵘。\n好把一坑埋瘗却，千峰云静月华明。",
        "dynasty": "宋",
        "collection_info": null
    },
    {
        "title": "偈颂一百零二首  其八六",
        "author": "释绍昙",
        "content": "紫芝峰下，小小山居。\n家风淡薄，堂供萧疏。\n茭粽叶包蒸米饭，野山茶点石菖蒲。\n天中令节，不用书符。\n百怪千妖自扫除，张道士、李师巫。\n望崖争却步，遗下药胡芦。",
        "dynasty": "宋",
        "collection_info": null
    },
    {
        "title": "偈颂一百零二首  其八七",
        "author": "释绍昙",
        "content": "放下着，莫妄想。\n无孔铁槌，半斤八两。\n面门抛掷，土旷人稀。\n堪笑赵州无业，一味凤林咤之。",
        "dynasty": "宋",
        "collection_info": null
    },
    {
        "title": "偈颂一百零二首  其八八",
        "author": "释绍昙",
        "content": "鈎饵深抛五十年，鲸鰲吞海误吞鈎。\n急翻身逐洪波去，暗织沧溟一片愁。",
        "dynasty": "宋",
        "collection_info": null
    },
    {
        "title": "偈颂一百零二首  其八九",
        "author": "释绍昙",
        "content": "一块松根石，顽然自古来。\n更无人觑着，岁岁长莓苔。",
        "dynasty": "宋",
        "collection_info": null
    },
    {
        "title": "偈颂一百零二首  其九○",
        "author": "释绍昙",
        "content": "云居闻板声，见神见鬼。\n瑞岩闻板声，普请瞌睡。\n梦中唤醒主人翁，鼻孔元来在眼底。",
        "dynasty": "宋",
        "collection_info": null
    },
    {
        "title": "偈颂一百零二首  其九一",
        "author": "释绍昙",
        "content": "公灯不照私，渡水不湿脚。\n连累老北堂，此错非常错。\n功回位转，偏正中来。\n凤宿龙巢金殿晓，香车应不碾宸苔。",
        "dynasty": "宋",
        "collection_info": null
    },
    {
        "title": "偈颂一百零二首  其九二",
        "author": "释绍昙",
        "content": "庄上吃油糍，鬼精魂罢休拈弄。\n雁影沉寒水，穷伎俩何用施呈。\n虽云博饭栽田，何似归堂向火，静悄悄，暖烘烘。\n不劳共话无宾主，衲被蒙头万境空，死水何曾有活龙。",
        "dynasty": "宋",
        "collection_info": null
    },
    {
        "title": "偈颂一百零二首  其九三",
        "author": "释绍昙",
        "content": "弃万乘金轮，栖六年雪岭。\n相从外道游，不离那伽定。\n无奈凶星照命宫，积世箕裘都丧尽。\n虽云自业所招，且喜因邪打正。",
        "dynasty": "宋",
        "collection_info": null
    },
    {
        "title": "偈颂一百零二首  其九四",
        "author": "释绍昙",
        "content": "蔓草繫罗裙，山云笼席帽。\n皷舞贺元正，石女呵呵笑。\n唤作新年头佛法，赚度人不少。\n不唤作新年头佛法，赚度人不少。",
        "dynasty": "宋",
        "collection_info": null
    },
    {
        "title": "偈颂一百零二首  其九五",
        "author": "释绍昙",
        "content": "索寞芝峰，赏元宵节。\n佳宾到来，如何铺设。\n能挑海底灯，细剪山头月。\n东山瓦皷歌，堋八剌札，不是知音向谁说。",
        "dynasty": "宋",
        "collection_info": null
    },
    {
        "title": "偈颂一百零二首  其九六",
        "author": "释绍昙",
        "content": "骨瘦如柴，机深似井。\n划地为牢，酷行商令。\n儿孙无地雪深冤，烧炷兜娄苦告天。",
        "dynasty": "宋",
        "collection_info": null
    },
    {
        "title": "偈颂一百零二首  其九七",
        "author": "释绍昙",
        "content": "钵饭糁桃花，釜羹烹野菜。\n吃了日烘烘，曝背茅檐下。\n佛法身心烂似泥，千圣眼觑无缝罅。\n吽吽，伎死禅和，唤起来打。",
        "dynasty": "宋",
        "collection_info": null
    },
    {
        "title": "偈颂一百零二首  其九八",
        "author": "释绍昙",
        "content": "风前不见花中叶，雨后难寻叶底花。\n蜂蝶纷纷过墙去，只疑春色在邻家。",
        "dynasty": "宋",
        "collection_info": null
    },
    {
        "title": "偈颂一百零二首  其九九",
        "author": "释绍昙",
        "content": "瑞岩彻骨穷，最苦冤憎会。\n厨无糁聚蝇，将何物分岁。\n拟烹露地牛，催纳筋角反为忧。\n拟取凤凰髓，伤损太平祥瑞气。\n拟吞栗棘蓬，塞断咽喉气不通。\n拟包铁酸馅，欠紫丝头难措办。\n不如据见定，随家丰俭。\n泉𣂏圣井，盘簇灵芝，鲙缕绿云，餠翻剪月，饭后更煎茶一盏。",
        "dynasty": "宋",
        "collection_info": null
    },
    {
        "title": "偈颂一百零二首  其一○○",
        "author": "释绍昙",
        "content": "雪径封寒蝶未知，暗香谁遣好风吹。\n野桥漏泄春光处，正是横斜一两枝。",
        "dynasty": "宋",
        "collection_info": null
    },
    {
        "title": "偈颂一百零二首  其一○一",
        "author": "释绍昙",
        "content": "是是，荆棘丛林，黄金田地。\n非非，伊兰旃卜，甘露蒺藜。\n是不是，非不非，鹤健将雏去，猿闲抱子归。",
        "dynasty": "宋",
        "collection_info": null
    },
    {
        "title": "偈颂一百零二首  其一○二",
        "author": "释绍昙",
        "content": "向上机，顶门眼。\n碗脱丘，漏灯盏。\n从上诸祖，已错拈提，瑞岩今朝分明剖判。\n夜后打眠，斋时吃饭。",
        "dynasty": "宋",
        "collection_info": null
    },
    {
        "title": "世尊乞食归放拄杖以手拄颐坐眠赞",
        "author": "释绍昙",
        "content": "雪岭曾经苦，勤行七佛仪。\n持钵不得食，诈道不闻饥。\n六环锡重，无力扶持。\n扬下拄颐眠一觉，梦中消息许谁知。",
        "dynasty": "宋",
        "collection_info": null
    },
    {
        "title": "出山相赞",
        "author": "释绍昙",
        "content": "六年雪冻不死，见明星便说悟。\n走出山来一窖无，被人唤作赤鬚胡。",
        "dynasty": "宋",
        "collection_info": null
    },
    {
        "title": "宝公赞",
        "author": "释绍昙",
        "content": "折杖头，闲骨董。\n惑梁王，少卖弄。\n鹰巢不至生鸾凤。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "破布囊，无一窖。\n靠着便憨眠，全不知天晓。\n若言弥勒分身，你且莫来謼我。",
        "dynasty": "宋",
        "collection_info": null
    },
    {
        "title": "寒山题诗赞",
        "author": "释绍昙",
        "content": "国清窃得残羹饭，也学人前弄竹篙。\n欲写断崖无活句，心如秋月待如何。",
        "dynasty": "宋",
        "collection_info": null
    },
    {
        "title": "拾得磨墨赞",
        "author": "释绍昙",
        "content": "面皮顽恶髮鬚松，磨墨元来也不中。\n冷看他人书淡字，不知污得布裙浓。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释绍昙",
        "content": "断线无蹊，折针缺鼻。\n提得完全，金乌西坠。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释绍昙",
        "content": "五教三乘，之遶葛藤。\n一言道尽，玉兔东昇。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释绍昙",
        "content": "手把猪头不自噇，面前背后鬼分赃。\n重重败阙无人识，赢得涂糊老定光。",
        "dynasty": "宋",
        "collection_info": null
    },
    {
        "title": "嵩岳珪禅师移树图赞",
        "author": "释绍昙",
        "content": "野树无根作么移，盖头茅免八风吹。\n直饶深入那伽定，弄鬼精魂谁不知。",
        "dynasty": "宋",
        "collection_info": null
    },
    {
        "title": "智者大师迁葬图赞",
        "author": "释绍昙",
        "content": "当年杜撰讲天台，活被平人掘窖埋。\n若是黄金铸灵骨，臭尸不到鬼扛抬。",
        "dynasty": "宋",
        "collection_info": null
    },
    {
        "title": "船子赞",
        "author": "释绍昙",
        "content": "千钧重寄一丝轮，三寸离鈎抑逼人。\n莫道踏翻船便了，夹山未必是金鳞。",
        "dynasty": "宋",
        "collection_info": null
    },
    {
        "title": "谢三郎赞",
        "author": "释绍昙",
        "content": "雨笠烟蓑体露风，只传渔业当心宗。\n当时过得飞猿岭，不到通身是烂脓。",
        "dynasty": "宋",
        "collection_info": null
    },
    {
        "title": "痴绝和尚赞",
        "author": "释绍昙",
        "content": "淳乎淳，没机心。\n撮茎草作翳睛药，锻黄丹成遶指金。\n发汾阳怒駡伤人语恶，中曹源蛊毒刻骨冤深。\n扫狐兔露苍鹰牙爪，咬猪狗添老虎精神。\n是师真，非师真。\n僧繇描不得，阁笔几沉吟。",
        "dynasty": "宋",
        "collection_info": null
    },
    {
        "title": "佛鑑禅师赞",
        "author": "释绍昙",
        "content": "奸豩顽蛮，更加白㑃。\n文武火煨石要香，麻皮头缠人必倒。\n五处开场弄活机，是龙昇天蛇窜草。\n千不合，万不合，凤口山前，乞指路头。\n被老破庵凌辱不少，至今忘却来时道。",
        "dynasty": "宋",
        "collection_info": null
    },
    {
        "title": "大川和尚赞",
        "author": "释绍昙",
        "content": "面皮刮得霜，脊梁生铁铸。\n活弄恶机关，真本奉化子。\n据南山白额落却威，锁冷泉清波无透路。\n最无端是不近人情，把断贯索，倒悬佛祖，四海禅流恶见渠。\n任妙手僧繇，画得全真，且无着处。",
        "dynasty": "宋",
        "collection_info": null
    },
    {
        "title": "别山和尚赞",
        "author": "释绍昙",
        "content": "严冷面皮，软顽肠肚。\n对同参唱菩萨蛮，与行家说无义语。\n纵苍鹰搏物机，闢狮子翻身路。\n医衲僧病下天王补心圆，移覩史宫换长庚大火聚。\n虽潜行密用处鹘眼迷踪，点捡将来也是果州饭布。",
        "dynasty": "宋",
        "collection_info": null
    },
    {
        "title": "送林荆州归蓬莱",
        "author": "释绍昙",
        "content": "蓬莱山翁抱仙骨，稳跨长鲸游八极。\n玉壶深贮海山云，十载穷幽归未得。\n年来骨蜕壶倒空，长鲸又化为苍龙。\n了无一物可依倚，卷舒出没云无踪。\n而今返旆蓬莱去，直欲追寻赤松子。\n与渠击碎大还丹，为渠塞断长生路。\n示之肘后符，佛魔敛袵龙蛇趋。\n授之不传诀，珊瑚枝枝撑着月。\n阿呵呵，胸次风流知几何，我分岩扃饱黄独，佳音听取到烟萝。",
        "dynasty": "宋",
        "collection_info": null
    },
    {
        "title": "贺顽极和尚住越州光孝",
        "author": "释绍昙",
        "content": "越王城北唐朝寺，千间老屋摧风雨。\n塔影凌空落鑑湖，劫初铃子丁东语。\n久无本色住山人，愁杀檀门许元度。\n剥否穷时復泰来，选差铁面顽翁住。\n倒携无柄苕箒桩，积世狐踪尽扫去。\n就翻鳗井逗曹源，浩浩汤汤流溢江湖无着处。\n岂不胜越人歌来何暮，平生无襦今五袴。",
        "dynasty": "宋",
        "collection_info": null
    },
    {
        "title": "听乌槛角有感送衍上人归乡",
        "author": "释绍昙",
        "content": "黄牛背上乌槛角，声声吹作村田乐。\n低入重渊高入云，拟别宫商都是错。\n断烟明灭柘岗西，这呜咿唤那呜咿。\n天地豁空群动息，野花惊秀不萌枝。\n古今酬唱知何限，记得完全忘一半。\n木人巧弄没絃琴，石女细呈毡柏板。\n年来节奏总输君，听彻无声自返闻。\n一曲还乡人错听，聚头唤作梅花引。",
        "dynasty": "宋",
        "collection_info": null
    },
    {
        "title": "舜侍者以拙自处请语为警",
        "author": "释绍昙",
        "content": "大地人求巧，子独全其拙。\n吃饭倒把匙，刺眼翻着袜。\n只知困守株，不愁飞辩月。\n天真未解分，混沌一团铁。\n抱璞寻鑪锤，巧手难施设。\n朅来就拙玲珑阴，毡拍板合无絃琴。\n摘杨黄花嗑然笑，樵童牧竖皆知音。\n岂不见棱道者，破七蒲团无缝罅。\n鬼窟翻身呼大差，卷起帘来见天下。\n又不见隆藏主，此是吾家睡虎子。\n气肃西风牙爪露，千林扫迹无狐兔。\n须知巧自拙中出，巧拙到头无处觅。\n无寻觅处知端的，急来与汝粗拳吃。",
        "dynasty": "宋",
        "collection_info": null
    },
    {
        "title": "日本国光禅人旋乡求语",
        "author": "释绍昙",
        "content": "大唐国，日本国，临风放出辽天鹘。\n不隔重溟见得亲，依然却被重溟隔。\n光禅拚不顾浑身，咬定牙关力访寻。\n白浪堆头航一苇，普通年远只如今。\n焚香扣我西来旨，三十乌藤敲出髓。\n非佛非物亦非心，拟议白云千万里。\n结成不共戴天冤，怒气蒸云走出门。\n这回必要讨分晓，归问阿爷隆长老。",
        "dynasty": "宋",
        "collection_info": null
    },
    {
        "title": "日本慈源禅人归国请偈",
        "author": "释绍昙",
        "content": "牧间今年六十八，湖上掩关期养拙。\n万缘不挂一丝头，对客懒饶三寸舌。\n问吾道，秧田泼绿农夸好。\n问吾禅，烟林噪晚声未闻。\n无端外国人瞒我，插片木头讨甚么。\n吃盏粗茶送出门，海山啼断催归鸟。",
        "dynasty": "宋",
        "collection_info": null
    },
    {
        "title": "日本玄志禅人请语",
        "author": "释绍昙",
        "content": "上人幼负凌云志，十五为僧今廿二。\n鲸波不怕崄如崖，远涉要明西祖意。\n老松阴下扣烟扉，未透慈溪劈箭机。\n满口乡谈学唐语，帝都丁唤那斯祁。\n粗拳便欲拦胸𡎺，又恐傍观分背触。\n快归省问老传衣，古磵寒泉休瞪目。",
        "dynasty": "宋",
        "collection_info": null
    },
    {
        "title": "示日本景用禅人",
        "author": "释绍昙",
        "content": "日本国与大唐国，一片皇风无间隔。\n如将枣叶置针锋，破草鞋跟天地窄。\n上人满腹𡎺疑团，夷夏区分扣牧间。\n老懒不能分说得，隔林春鸟语绵蛮。\n当机为汝分明举，不涉离微急荐取。\n佛祖玄关错踏翻，金乌飞上珊瑚树。",
        "dynasty": "宋",
        "collection_info": null
    },
    {
        "title": "示宝头陀之径山打钟",
        "author": "释绍昙",
        "content": "劳生梦寐分途辙，深省一声何处发。\n客繫枫林半夜舟，僧敲烟寺黄昏月。\n争似凌霄峰顶头，怒鲸吼彻千林秋。\n饱噇眠汉不知晓，有眼如盲还听否。\n我侬会得无闻性，说与头陀终不信。\n不信试归撞击看，风递落花山意寒。",
        "dynasty": "宋",
        "collection_info": null
    },
    {
        "title": "煨芋",
        "author": "释绍昙",
        "content": "山房不识春风面，地炉宿火煨红软。\n寒涕垂颐午梦醒，饥肠殷殷晴雷转。\n霜猿剥啄启岩扉，漏泄天香入翠微。\n雾幕烟笼收不得，等闲勾引白云归。\n破藤床上生涯足，和土和灰擘柔玉。\n放憨一饱万缘空，口唱山歌手扪腹。\n可中真味与谁论，脯麟脍凤徒腥羶。\n向使懒残知有此，肯把虚名眩天子。",
        "dynasty": "宋",
        "collection_info": null
    },
    {
        "title": "挑荠",
        "author": "释绍昙",
        "content": "小奚挑荠携篮去，寻遍颓垣与荒圃。\n根染微黄怯晓霜，叶铺嫩绿滋春雨。\n沙瓶鸣井𣂏寒泉，膏泥濯尽夸芳鲜。\n松风飋飋沸茶鼎，晴窗唤醒幽人眠。\n细嚼甘香凝齿颊，味与首阳薇不别。\n茆舍清贫乐未涯，搜吟况有梅梢月。\n五陵玉筯耽膏腴，岂知菜味天渊殊。\n茶罢筇枝发清兴，山后山前行一转。",
        "dynasty": "宋",
        "collection_info": null
    },
    {
        "title": "贺天童灭翁和尚",
        "author": "释绍昙",
        "content": "老饕八十再生牙，烂嚼虚空吐出滓。\n点缀玲珑岩下草，枝枝叶叶是昙花。",
        "dynasty": "宋",
        "collection_info": null
    },
    {
        "title": "送僧参太白痴绝和尚并石溪和尚挂牌",
        "author": "释绍昙",
        "content": "前宝公兮后宝公，分身说法在玲珑。\n参寻不用论宾主，十二面门元一同。",
        "dynasty": "宋",
        "collection_info": null
    },
    {
        "title": "送悟侍者参育王偃溪和尚",
        "author": "释绍昙",
        "content": "茂阴深处击寒冰，洗得娘生两耳清。\n塞断不听呼小玉，顺风来听偃溪声。",
        "dynasty": "宋",
        "collection_info": null
    },
    {
        "title": "送云卧接待庵主",
        "author": "释绍昙",
        "content": "云卧遗风仰正传，接人全在镢头边。\n临机不用闲忉怛，自有春山蕨竖拳。",
        "dynasty": "宋",
        "collection_info": null
    },
    {
        "title": "贺弁山和尚自双林赴金山",
        "author": "释绍昙",
        "content": "双梼定起月三更，倒跨金鰲戏八纮。\n袖裏门槌恶剌剌，德云不敢占先行。",
        "dynasty": "宋",
        "collection_info": null
    },
    {
        "title": "送鑑禅人自天童之江心",
        "author": "释绍昙",
        "content": "东谷生涯彻骨贫，烦君说与了师兄。\n一从凤宿龙巢后，宝殿无人步月明。",
        "dynasty": "宋",
        "collection_info": null
    },
    {
        "title": "贺天童心首座出世仗锡",
        "author": "释绍昙",
        "content": "懒织蒲鞋罢养亲，入蟭螟眼皷烟尘。\n只将打发云门手，更与玲珑接一人。",
        "dynasty": "宋",
        "collection_info": null
    },
    {
        "title": "古樵",
        "author": "释绍昙",
        "content": "七佛已前曾卖弄，分明一块烂枯柴。\n老卢不解担当得，火种只今无地埋。",
        "dynasty": "宋",
        "collection_info": null
    },
    {
        "title": "雪矶",
        "author": "释绍昙",
        "content": "访戴归来就繫舟，冻云凝锁玉花浮。\n渔蓑钓罢寻盟去，近岸不知飞白鸥。",
        "dynasty": "宋",
        "collection_info": null
    },
    {
        "title": "无闻",
        "author": "释绍昙",
        "content": "缺齿胡僧戏剧多，打虚空皷唱巴歌。\n山河大地连声笑，争奈聋人耳朶何。",
        "dynasty": "宋",
        "collection_info": null
    },
    {
        "title": "镜堂",
        "author": "释绍昙",
        "content": "非明非暗亦非台，万像从教影现来。\n刚被老卢书破壁，没尘埃却有尘埃。",
        "dynasty": "宋",
        "collection_info": null
    },
    {
        "title": "西窗",
        "author": "释绍昙",
        "content": "格样亲传鼻祖家，短檐时见夕阳斜。\n看渠巨闢通方眼，牛过依然露尾巴。",
        "dynasty": "宋",
        "collection_info": null
    },
    {
        "title": "古桃",
        "author": "释绍昙",
        "content": "仙苑春风几奏名，三千年实结初成。\n曾将一点枝头血，换得灵云两眼睛。",
        "dynasty": "宋",
        "collection_info": null
    },
    {
        "title": "松州",
        "author": "释绍昙",
        "content": "一道阴凉自古来，依稀临济手亲栽。\n枝枝叶叶垂清露，点得合城人眼开。",
        "dynasty": "宋",
        "collection_info": null
    },
    {
        "title": "石井",
        "author": "释绍昙",
        "content": "打硬工夫构得深，谁知水底有蓬尘。\n放开一线路头活，落赚几多明眼人。",
        "dynasty": "宋",
        "collection_info": null
    },
    {
        "title": "古衲",
        "author": "释绍昙",
        "content": "半肩寒拥片残云，七佛相传直至今。\n破碎不堪提掇处，朝阳正好下金针。",
        "dynasty": "宋",
        "collection_info": null
    },
    {
        "title": "即翁",
        "author": "释绍昙",
        "content": "万象森罗等印心，了无一物可疏亲。\n大梅坐此成窠窟，到老何曾解转身。",
        "dynasty": "宋",
        "collection_info": null
    },
    {
        "title": "寄石溪和尚自鴈宕归",
        "author": "释绍昙",
        "content": "鴈峰削玉锁层阴，彷佛梅阳瘴面春。\n回首揭天挝毒皷，声怨何止十三人。",
        "dynasty": "宋",
        "collection_info": null
    },
    {
        "title": "题老融羣牛图",
        "author": "释绍昙",
        "content": "三三五五戏平芜，踏裂春风百草枯。\n莫写沩山僧某甲，恐人悟作祖师图。",
        "dynasty": "宋",
        "collection_info": null
    },
    {
        "title": "题坐禅虾蟆",
        "author": "释绍昙",
        "content": "一从识得性分明，懒作春池皷吹声。\n闲把六门深锁断，白莲香散水风清。",
        "dynasty": "宋",
        "collection_info": null
    },
    {
        "title": "偈颂一百零二首  其一",
        "author": "释绍昙",
        "content": "大解脱门，无入作处。\n掣断玄关，头头活路。\n信脚何妨行数步。",
        "dynasty": "宋",
        "collection_info": null
    },
    {
        "title": "偈颂一百零二首  其二",
        "author": "释绍昙",
        "content": "德山软顽，云门放憨。\n救不得也，瞿昙瞿昙。\n我也无端入闹篮。",
        "dynasty": "宋",
        "collection_info": null
    },
    {
        "title": "偈颂一百零二首  其三",
        "author": "释绍昙",
        "content": "震旦心宗，竺干正眼。\n觌面当机，是非俱刬。\n不落思惟透险崖，阶下汉。",
        "dynasty": "宋",
        "collection_info": null
    },
    {
        "title": "偈颂一百零二首  其四",
        "author": "释绍昙",
        "content": "临崖挤人，恶语伤人。\n冤深潮海，嚼齿吞龈。\n哑，说着无非是恶心。",
        "dynasty": "宋",
        "collection_info": null
    },
    {
        "title": "偈颂一百零二首  其五",
        "author": "释绍昙",
        "content": "未入鸡足山，不踏黄梅路。\n恶业苦无多，平白披毛去。\n明眼人前，一场笑具。",
        "dynasty": "宋",
        "collection_info": null
    },
    {
        "title": "偈颂一百零二首  其六",
        "author": "释绍昙",
        "content": "现成箇，见得到，行得到，说得到。\n须弥灯王，狼籍不少。",
        "dynasty": "宋",
        "collection_info": null
    },
    {
        "title": "偈颂一百零二首  其七",
        "author": "释绍昙",
        "content": "山雨酿春寒，晓湿梅花重。\n结实较迟迟，且听香浮动。\n化工有意待重来，永为鼎鼐调羹用。",
        "dynasty": "宋",
        "collection_info": null
    },
    {
        "title": "偈颂一百零二首  其八",
        "author": "释绍昙",
        "content": "妙应群机，亨衢得路。\n浩浩尘中，如何辨主。\n辨得主，进退随宜，不妨去住。\n倒跨杨岐三脚馿，南北东西夸独步。",
        "dynasty": "宋",
        "collection_info": null
    },
    {
        "title": "偈颂一百零二首  其九",
        "author": "释绍昙",
        "content": "拘尸罗城，娑罗双树。\n死款难翻，贼身全露。\n引得波旬，丛然笑舞。\n后代儿孙口似椎，有屈谁伸诉，山花点滴啼红雨。",
        "dynasty": "宋",
        "collection_info": null
    },
    {
        "title": "偈颂一百零二首  其一○",
        "author": "释绍昙",
        "content": "衲僧拄杖头，一升三合米。\n今年春雨多，一饱应难拟。\n觉海山仙，闻如是语。\n怒髮衝冠，驱神驾鬼。\n诛云师，扫烟翠。\n放出金乌出海门，且听歌舞乐丰年，只图一箇不知恩。",
        "dynasty": "宋",
        "collection_info": null
    },
    {
        "title": "偈颂一百零二首  其一一",
        "author": "释绍昙",
        "content": "寒食清明节，人家拜扫时。\n纸灰粘蝶翅，啼血染花枝。\n追亲思远，写恨含悲。\n不论富贵，大小由之。\n唯有林泉衲子，无思无念，无欲无为。\n圆蒲静倚，瘦策闲戏。\n燕子自长春寂寂，长歌一曲啰啰哩，不是知音说向谁。",
        "dynasty": "宋",
        "collection_info": null
    },
    {
        "title": "偈颂一百零二首  其一二",
        "author": "释绍昙",
        "content": "从上爪牙，千差万别。\n截鹤续鳬，伤龟恕鼈。\n拄杖子，不入这保社。\n颟颟顸顸，跛跛挈挈。\n有眼如盲，有舌如结。\n静倚松根，憨眠不彻。\n佛法从教烂似泥，不说不说。",
        "dynasty": "宋",
        "collection_info": null
    },
    {
        "title": "偈颂一百零二首  其一三",
        "author": "释绍昙",
        "content": "薄福住山，浑无暇日。\n忙时直是闲，缓处非常急。\n驱园夫奴子，锄菜地，扫松行；指莫监杨团，拆东篱，补西壁。\n眼前事乱如麻，脚跟下黑如漆。\n蓦有箇汉出来道，长老何太区区，只向道，任是七佛祖师，亦无这箇消息。",
        "dynasty": "宋",
        "collection_info": null
    },
    {
        "title": "偈颂一百零二首  其一四",
        "author": "释绍昙",
        "content": "撼茶树，偷笋去。\n角虎出林，铁蛇横路，毒气炎炎如火聚。\n眨上眉毛见得亲，灵迹不在猿啼处。",
        "dynasty": "宋",
        "collection_info": null
    },
    {
        "title": "偈颂一百零二首  其一五",
        "author": "释绍昙",
        "content": "祖翁田地绝边垠，契券分明孰敢侵。\n削尽春风闲草木，松涛翻月竹筛金。",
        "dynasty": "宋",
        "collection_info": null
    },
    {
        "title": "偈颂一百零二首  其一六",
        "author": "释绍昙",
        "content": "肥马碌碌，瘦马碌碌。\n医得眼前疮，剜却心头肉。\n朝不足，莫不足，六六依然三十六。\n云门见睦州，良遂参麻谷。",
        "dynasty": "宋",
        "collection_info": null
    },
    {
        "title": "偈颂一百零二首  其一七",
        "author": "释绍昙",
        "content": "万机休罢住云间，门掩青萝竟日闲。\n时听呜咿歌一曲，倒骑黄犊出松关。\n若作佛法会，锦包特石。\n若作世谛会，铁裹泥团。\n惆怅无人知此意，临风拍碎石阑干。",
        "dynasty": "宋",
        "collection_info": null
    },
    {
        "title": "偈颂一百零二首  其一八",
        "author": "释绍昙",
        "content": "有服药，甚功效。\n不收肘后方书，不入神农本草。\n善财采处不识真，文殊用之不得妙。\n佛垄信手拈来，百病根源俱扫。",
        "dynasty": "宋",
        "collection_info": null
    },
    {
        "title": "偈颂一百零二首  其一九",
        "author": "释绍昙",
        "content": "烟晴竹树啼姑恶，月冷松梢哭子规。\n莫谓一声声破梦，未归须忆到家时。",
        "dynasty": "宋",
        "collection_info": null
    },
    {
        "title": "偈颂一百零二首  其二○",
        "author": "释绍昙",
        "content": "三日晴，五日雨。\n无象太平，满田禾黍。\n不作佛法商量，亦非世谛流布。\n碧眼黄头总不知，问讯轮皴拄杖子，牢记取。",
        "dynasty": "宋",
        "collection_info": null
    },
    {
        "title": "偈颂一百零二首  其二一",
        "author": "释绍昙",
        "content": "显大机，明大用，六月黄河连底冻。\n千圣不携，已灵不重。\n带角披毛异类行，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其二二",
        "author": "释绍昙",
        "content": "有亦不管，无亦不管。\n饭来开口，睡来合眼。",
        "dynasty": "宋",
        "collection_info": null
    },
    {
        "title": "偈颂一百零二首  其二三",
        "author": "释绍昙",
        "content": "出佛身血，破和合僧。\n馿腮马颔，逞技矜能。\n堪笑灵山儿戏剧，聚头争看蜡人冰。",
        "dynasty": "宋",
        "collection_info": null
    },
    {
        "title": "偈颂一百零二首  其二四",
        "author": "释绍昙",
        "content": "丹桂飘庭际，寒蛩语砌阴。\n声声调雅奏，点点簇黄金。\n尽情拈出，宴乐嘉宾，佛垄虽贫未是贫。",
        "dynasty": "宋",
        "collection_info": null
    },
    {
        "title": "偈颂一百零二首  其二五",
        "author": "释绍昙",
        "content": "有一物，无人识。\n或在东南，或居西北。\n破草鞋跟踏着，价重千金；折拄杖头挑来，分文不直。\n识不识，吴地冬瓜，镇州萝卜。",
        "dynasty": "宋",
        "collection_info": null
    },
    {
        "title": "偈颂一百零二首  其二六",
        "author": "释绍昙",
        "content": "一月行空，千门赏玩。\n自己光明，几人着眼。\n马师父子尽力揩磨，不得一半。\n诸人要见真月么，何似破漆碗。",
        "dynasty": "宋",
        "collection_info": null
    },
    {
        "title": "偈颂一百零二首  其二七",
        "author": "释绍昙",
        "content": "正令全提，无在不在。\n簸箕有唇，洞庭无盖。\n若作奇特商量，入地狱如箭射。\n不作奇特商量，入地狱如箭射。",
        "dynasty": "宋",
        "collection_info": null
    },
    {
        "title": "偈颂一百零二首  其二八",
        "author": "释绍昙",
        "content": "地僻云深，秋高境寂。\n堂户凄凉，无人面壁。\n浄地上谁肯狼籍。",
        "dynasty": "宋",
        "collection_info": null
    },
    {
        "title": "偈颂一百零二首  其二九",
        "author": "释绍昙",
        "content": "甘菊舒黄，茱萸喷香。\n渊明错会，耽赏重阳。\n采采东篱下，南山见未忘。\n刚道花枝有短长。",
        "dynasty": "宋",
        "collection_info": null
    },
    {
        "title": "偈颂一百零二首  其三○",
        "author": "释绍昙",
        "content": "茧足寻庄到海门，天衣往事与谁论。\n长空雁影沉寒水，瘦立西风几断魂。",
        "dynasty": "宋",
        "collection_info": null
    },
    {
        "title": "偈颂一百零二首  其三一",
        "author": "释绍昙",
        "content": "鼠窃竺干，身逃震旦。\n合火分赃，儿孙无眼。\n死款诸方不言，今朝佛垄分明断。\n以何为据，看。",
        "dynasty": "宋",
        "collection_info": null
    },
    {
        "title": "偈颂一百零二首  其三二",
        "author": "释绍昙",
        "content": "无量劫来，七颠八倒。\n打破虚空，全身入草。",
        "dynasty": "宋",
        "collection_info": null
    },
    {
        "title": "偈颂一百零二首  其三三",
        "author": "释绍昙",
        "content": "佛垄开炉，寒灰死火。\n拨着星儿，弥天罪过。\n笑倒嵩山破竈堕。",
        "dynasty": "宋",
        "collection_info": null
    },
    {
        "title": "偈颂一百零二首  其三四",
        "author": "释绍昙",
        "content": "冬至日舒长，这箇长多少。\n虚空为尺不能量，蟭螟眼中盛恰好。\n盛恰好，衒惑神光，迷逢达磨。",
        "dynasty": "宋",
        "collection_info": null
    },
    {
        "title": "偈颂一百零二首  其三五",
        "author": "释绍昙",
        "content": "我也无端到住山，忙忙业识不曾闲。\n白云拂尽到枯叶，恐碍采樵人往还。\n寒松瑟瑟，幽鸟关关。\n家私花擘尽，谁道语音蛮。",
        "dynasty": "宋",
        "collection_info": null
    },
    {
        "title": "偈颂一百零二首  其三六",
        "author": "释绍昙",
        "content": "生平说大脱空，今受活地狱报。\n一片无骨舌头，数日和根烂了。",
        "dynasty": "宋",
        "collection_info": null
    },
    {
        "title": "偈颂一百零二首  其三七",
        "author": "释绍昙",
        "content": "古桧吟风，寒鸦布阵。\n不落见闻，几人错认。\n不错认，道士擎拳，阇梨问讯。",
        "dynasty": "宋",
        "collection_info": null
    },
    {
        "title": "偈颂一百零二首  其三八",
        "author": "释绍昙",
        "content": "祝融峰，万年松。\n翠阴笼鹤，瑞气蟠龙。\n用献圣明天子寿，枝枝叶叶自春风。",
        "dynasty": "宋",
        "collection_info": null
    },
    {
        "title": "偈颂一百零二首  其三九",
        "author": "释绍昙",
        "content": "入荒田不拣，信手拈来草。\n纬地与经天，头头俱是妙。\n打成一片见全功，碧眼黄头俱靠倒。\n岂不见长庆棱道者坐破蒲团，一箇两箇三箇，四五六七箇，家风狼籍知多少。",
        "dynasty": "宋",
        "collection_info": null
    },
    {
        "title": "偈颂一百零二首  其四○",
        "author": "释绍昙",
        "content": "大道无方，至尊无位。\n睿哲文明，垂衣而治。\n尧风舜日万斯年，举世无思不戴天。",
        "dynasty": "宋",
        "collection_info": null
    },
    {
        "title": "偈颂一百零二首  其四一",
        "author": "释绍昙",
        "content": "高价卖生姜，雪真珠满床。\n清贫虽彻骨，富敢斗君王。\n灼然如是，脍身为食，渍血为浆，尽情供养，犹未相当。\n若也未是，和烟耕绿野，枯笛送斜阳。",
        "dynasty": "宋",
        "collection_info": null
    },
    {
        "title": "偈颂一百零二首  其四二",
        "author": "释绍昙",
        "content": "这一灯，处甚起。\n没踪由，难拟议。\n三贤十圣眼见如盲，芥狗泥猪放光动地。\n大家吹灭暗中行，然灯佛在你脚底。",
        "dynasty": "宋",
        "collection_info": null
    },
    {
        "title": "偈颂一百零二首  其四三",
        "author": "释绍昙",
        "content": "浪荡贪观野鸭儿，犯丛林合讲清规。\n鼻头捏破知惭愧，烧炷枫香供养伊。",
        "dynasty": "宋",
        "collection_info": null
    },
    {
        "title": "偈颂一百零二首  其四四",
        "author": "释绍昙",
        "content": "枯木糁瑶花，虚庭封玉砌。\n少室谩安心，神光空折臂。\n不堕功勋一色边，阑干谁共倚。",
        "dynasty": "宋",
        "collection_info": null
    },
    {
        "title": "偈颂一百零二首  其四五",
        "author": "释绍昙",
        "content": "四十九年，欺胡谩汉。\n疾入涅槃，救得一半。\n谛观紫磨金色身，涴却娘生眼。",
        "dynasty": "宋",
        "collection_info": null
    },
    {
        "title": "偈颂一百零二首  其四六",
        "author": "释绍昙",
        "content": "我有一机，极尽玄微。\n饥来吃饭，寒来着衣。\n我有一句，包罗今古。\n犬吠枯桩，猫捉老鼠。",
        "dynasty": "宋",
        "collection_info": null
    },
    {
        "title": "偈颂一百零二首  其四七",
        "author": "释绍昙",
        "content": "花锦蝶翻红，柳烟鶑织晓。\n曾不动机丝，夺尽春工巧。\n玄中玄，妙中妙。\n三世诸佛觑不破，历代祖师穷不到。\n穷得到，寒食清明，家家拜扫。",
        "dynasty": "宋",
        "collection_info": null
    },
    {
        "title": "偈颂一百零二首  其四八",
        "author": "释绍昙",
        "content": "路透清波，山横翠壁。\n楼阁门开，从这里入。",
        "dynasty": "宋",
        "collection_info": null
    },
    {
        "title": "偈颂一百零二首  其四九",
        "author": "释绍昙",
        "content": "三十二相，八十种好。\n马颔馿腮，弥天罗过。\n新法华，因甚刺脑入胶盆。\n过在你，殃及我。",
        "dynasty": "宋",
        "collection_info": null
    },
    {
        "title": "偈颂一百零二首  其五○",
        "author": "释绍昙",
        "content": "正直聪明，风流儒雅。\n坚护法城，策勋千载。\n李将军有佳声在。",
        "dynasty": "宋",
        "collection_info": null
    },
    {
        "title": "偈颂一百零二首  其五一",
        "author": "释绍昙",
        "content": "灵鹫峰前，热血相喷。\n觉城东际，陷坑无底。\n失脚休论后与先，痴翁何似我风颠。",
        "dynasty": "宋",
        "collection_info": null
    },
    {
        "title": "偈颂一百零二首  其五二",
        "author": "释绍昙",
        "content": "智与理冥，神与境会。\n碎维摩床，断毗卢髻。\n碧眼黄头着眼觑，百杂碎。",
        "dynasty": "宋",
        "collection_info": null
    },
    {
        "title": "偈颂一百零二首  其五三",
        "author": "释绍昙",
        "content": "顶𩕳机，法空座。\n不涉思而知，不动步而到，无端入荒草。",
        "dynasty": "宋",
        "collection_info": null
    },
    {
        "title": "偈颂一百零二首  其五四",
        "author": "释绍昙",
        "content": "借家传帝网丝，下公子仙鳌钓。\n捩转衲僧鼻头，撩拨诸方一笑。\n鲲化鹏飞总未知，推蓬对月平分破。\n却请维那，扬帆皷棹。",
        "dynasty": "宋",
        "collection_info": null
    },
    {
        "title": "偈颂一百零二首  其五五",
        "author": "释绍昙",
        "content": "韩柳肺肠，苏黄骨髓。\n点着禅衣，香风匝地。\n七十二峰增秀气。",
        "dynasty": "宋",
        "collection_info": null
    },
    {
        "title": "偈颂一百零二首  其五六",
        "author": "释绍昙",
        "content": "共饭江湖，何须晙斗。\n含血喷人，先污其口。\n结成不共戴天冤，句句无非是駡门。",
        "dynasty": "宋",
        "collection_info": null
    },
    {
        "title": "偈颂一百零二首  其五七",
        "author": "释绍昙",
        "content": "三百斤铁枷，数载无人荷。\n扬在壁根头，只得冤雠到。\n口款分明不可翻，老肩无力也须担。",
        "dynasty": "宋",
        "collection_info": null
    },
    {
        "title": "偈颂一百零二首  其五八",
        "author": "释绍昙",
        "content": "尊贵中来，报土无差。\n琼琚庭院，锦绣楼台。\n何似灵山听法华，联镳稳驾白牛车。",
        "dynasty": "宋",
        "collection_info": null
    },
    {
        "title": "偈颂一百零二首  其五九",
        "author": "释绍昙",
        "content": "老倒住山，全无伎俩。\n揖客低腰，逢僧合掌。\n虽然俯顺时宜，不碍当机收放。\n鲲化鹏飞羽翼齐，抟扶一举青霄上。",
        "dynasty": "宋",
        "collection_info": null
    },
    {
        "title": "偈颂一百零二首  其六○",
        "author": "释绍昙",
        "content": "卢老无端扬下柴，碓头舂出古菱花。\n恶声千载成狼籍，养子谁人解克家。",
        "dynasty": "宋",
        "collection_info": null
    },
    {
        "title": "偈颂一百零二首  其六一",
        "author": "释绍昙",
        "content": "三伏走人间，炎蒸汗如雨。\n非无休歇时，亦无栖泊处。\n拄杖子，脊梁生铁铸，浩浩尘中能辨主。\n归来息影翠微深，抹月披云，截断千差路。",
        "dynasty": "宋",
        "collection_info": null
    },
    {
        "title": "偈颂一百零二首  其六二",
        "author": "释绍昙",
        "content": "篱菊铺黄，茱萸喷香。\n渊明错会，耽赏重阳。\n何似林间衲子，无荣无辱，无可思量。\n饱噇香积饭，高卧古禅床。\n是佛是魔俱扫迹，献花无路鸟空忙。",
        "dynasty": "宋",
        "collection_info": null
    },
    {
        "title": "偈颂一百零二首  其六三",
        "author": "释绍昙",
        "content": "湖山苍苍，湖水茫茫。\n丹枫飘锦，金橘铺黄。\n明眼衲僧，随境转圣凡，无处觅行藏。",
        "dynasty": "宋",
        "collection_info": null
    },
    {
        "title": "偈颂一百零二首  其六四",
        "author": "释绍昙",
        "content": "太白峰前施小伎，渊嘿雷霆人自畏。\n瓦砾翻成释梵宫，古佛门风重振起。\n不堕功勋，等闲游戏。\n金毛狮子忽翻身，草木昆虫俱收泪。",
        "dynasty": "宋",
        "collection_info": null
    },
    {
        "title": "偈颂一百零二首  其六五",
        "author": "释绍昙",
        "content": "觉城东际，小小丛林。\n旃檀围绕，狮子嚬呻。\n萝月四窗云万壑，见成一片祖师心。\n眼裏无筋一世贫。",
        "dynasty": "宋",
        "collection_info": null
    },
    {
        "title": "偈颂一百零二首  其六六",
        "author": "释绍昙",
        "content": "落寞山家，忙如火急。\n趁晴刈茆，带霜收橘。\n山僧冷地思量，尽把家私狼籍。\n日日日东上，日日日西没。",
        "dynasty": "宋",
        "collection_info": null
    },
    {
        "title": "偈颂一百零二首  其六七",
        "author": "释绍昙",
        "content": "久病脚力衰，婴儿学移步。\n丧尽目前机，辩得麈中主。\n鼻直眼横，皮穿骨露。\n馿不成兮马不成，且无描摸处。\n赚杀僧繇吴道子。",
        "dynasty": "宋",
        "collection_info": null
    },
    {
        "title": "偈颂一百零二首  其六八",
        "author": "释绍昙",
        "content": "大康山，杨浮山。\n撞头搕额，共打乡谈。\n其中切脚无人会，一大藏教，华梵重翻。",
        "dynasty": "宋",
        "collection_info": null
    },
    {
        "title": "偈颂一百零二首  其六九",
        "author": "释绍昙",
        "content": "西风簇浪花，太湖连底冻。\n冷照玉奁清，一片无瑕缝。\n面目分明，眼睛定动。\n不墯虚凝裂万差，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其七○",
        "author": "释绍昙",
        "content": "梅开的皪花，径糁模糊雪。\n装点早春容，庆贺新年节。\n少室家风，全机漏泄。\n堪笑神光不识瞥，白把一枝臂折。\n有屈难伸说，无端拄杖重饶舌。",
        "dynasty": "宋",
        "collection_info": null
    },
    {
        "title": "偈颂一百零二首  其七一",
        "author": "释绍昙",
        "content": "生诸冯，御飞龙。\n昇平寰宇，舜日尧风。\n林下野人思报德，只凭拄杖为流通。\n云卧难逃至化中。",
        "dynasty": "宋",
        "collection_info": null
    },
    {
        "title": "偈颂一百零二首  其七二",
        "author": "释绍昙",
        "content": "杨岐栗棘蓬，临际清凉树。\n镢头无柄，正好栽培，版齿生毛，不妨吞吐。\n一抽三，二添四，跛脚云门，干坤独步。\n瞎人天眼分缁素。",
        "dynasty": "宋",
        "collection_info": null
    },
    {
        "title": "偈颂一百零二首  其七三",
        "author": "释绍昙",
        "content": "人间万斛金莲，竞赏元宵佳节。\n法华彻骨贫穷，斗胜不如斗劣。\n室内一盏灯，灿灿心花发。\n不夜光明照古今，见得分明，眼裏重添屑。",
        "dynasty": "宋",
        "collection_info": null
    },
    {
        "title": "偈颂一百零二首  其七四",
        "author": "释绍昙",
        "content": "脚跨马师门，便有弥天过。\n喝得耳朶聋，扭得鼻头破。\n纵大雄老虎略露爪牙，脱百丈野狐不昧因果。\n说条念贯，监本无端，不独瞒人亦自瞒。",
        "dynasty": "宋",
        "collection_info": null
    },
    {
        "title": "偈颂一百零二首  其七五",
        "author": "释绍昙",
        "content": "冻折枯梅，三两枝亚。\n香度野桥，影横茆舍。\n道人鼻观相忘，有眼如盲，不被这些留碍。\n可怜鬼窟藏身，唤起来，雪团打，雪团打。",
        "dynasty": "宋",
        "collection_info": null
    },
    {
        "title": "偈颂一百零二首  其七六",
        "author": "释绍昙",
        "content": "拽杖出烟霞，红尘去路赊。\n淡金垂柳线，寒玉点梅花。\n触目分羣象，当机裂万差。\n岂不见太原孚上座，楼头吹画角，丧尽泼生涯。\n活与深深掘窖埋。",
        "dynasty": "宋",
        "collection_info": null
    },
    {
        "title": "偈颂一百零二首  其七七",
        "author": "释绍昙",
        "content": "百鸟啼春风，村村自花柳。\n揭示目前机，大地人知有。\n随声逐色，活陷重围。\n盖色骑声，翻成窠臼。\n牢关击碎，海岳平沈。\n山鸟自啼花自笑，到头一点不关心。",
        "dynasty": "宋",
        "collection_info": null
    },
    {
        "title": "偈颂一百零二首  其七八",
        "author": "释绍昙",
        "content": "家住云坳，盖头把茆。\n蓬门无钥，谁解推敲。\n万籁声沈，鸟啼幽谷。\n千林色静，月挂寒梢。\n风檐索寞人投宿，睡到平明手脚交。\n更问其中端的，床头木枕子，葛坦半中凹。",
        "dynasty": "宋",
        "collection_info": null
    },
    {
        "title": "偈颂一百零二首  其七九",
        "author": "释绍昙",
        "content": "毒窠蜂，恶相从。\n棒不至心死，喝不到耳聋。\n拨玄枢于机轮转处，丧家私于小玉声中。\n怨无穷，恨无穷。\n有口不能分雪得，一年一度，且听落花啼鸟诉春风。",
        "dynasty": "宋",
        "collection_info": null
    },
    {
        "title": "偈颂一百零二首  其八○",
        "author": "释绍昙",
        "content": "拽转十二时，不与诸尘对。\n饱和罗饭，瘦策闲嬉。\n三箇成团，四箇作队。\n向云坳磵曲，采蕨蕈煎茶，缕笋芹为脍。\n弥勒不知，释迦不会。\n刚被春风透密机，高林破晓鶑吟碎。\n眼裏闻声，且居门外。",
        "dynasty": "宋",
        "collection_info": null
    },
    {
        "title": "偈颂一百零二首  其八一",
        "author": "释绍昙",
        "content": "玩犀牛，呼小玉。\n一种风标，十分尘俗。\n勤巴子病入膏肓，老盐官笑含鸩毒。\n花簇簇，锦簇簇，云峰老人曾刮目。\n我从山水窟中来，自谓一生看不足。\n看不足，眨得眼来，云归幽谷。",
        "dynasty": "宋",
        "collection_info": null
    },
    {
        "title": "偈颂一百零二首  其八二",
        "author": "释绍昙",
        "content": "路隔重湖，一尘不到。\n片段白云，绵蛮幽鸟。\n静倚石阑听，稳拂苔衣卧，此乐只应林下有，人间少。\n衲僧家，眼裏着得须弥山，耳裏着得四大海，声色堆头，闲行闲坐，全身入荒草。",
        "dynasty": "宋",
        "collection_info": null
    },
    {
        "title": "偈颂一百零二首  其八三",
        "author": "释绍昙",
        "content": "水洗硬石头，浪打枯杨树。\n浄智装严功德聚。\n虽然脱体无尘，未是透法身句。\n如何是透法身句，只有湖水无行路。",
        "dynasty": "宋",
        "collection_info": null
    },
    {
        "title": "偈颂一百零二首  其八四",
        "author": "释绍昙",
        "content": "触翻茶瓢，眉毛挂剑。\n杀活不分，邪正难辨。\n古今同辙不同途，妙悟玄机辘辘转。",
        "dynasty": "宋",
        "collection_info": null
    },
    {
        "title": "偈颂一百零二首  其八五",
        "author": "释绍昙",
        "content": "燕语雕梁，绿阴覆墙。\n缲车声轧轧，风递茧丝香。",
        "dynasty": "宋",
        "collection_info": null
    },
    {
        "title": "偈颂一百零二首  其八六",
        "author": "释绍昙",
        "content": "不拟寒山落韵诗，未传卢老泼禅衣。\n脚头活取通霄路，来透庭前刬草机。",
        "dynasty": "宋",
        "collection_info": null
    },
    {
        "title": "偈颂一百零二首  其八七",
        "author": "释绍昙",
        "content": "枕石安眠，山云四屯。\n救不得也，浣盆浣盆。\n更说甚德山临际，棒如雨点，喝似雷奔。\n草迷人去路，月挂客愁村。",
        "dynasty": "宋",
        "collection_info": null
    },
    {
        "title": "偈颂一百零二首  其八八",
        "author": "释绍昙",
        "content": "茆屋赋新诗，内院寻知识。\n身从胜境中来，句自活法中得。\n非身非句，绝毫绝釐，慈氏少陵安得知。\n法华不敢轻饶舌，只恐山禽语带徼。",
        "dynasty": "宋",
        "collection_info": null
    },
    {
        "title": "偈颂一百零二首  其八九",
        "author": "释绍昙",
        "content": "鸩鸟毛，蛊毒水。\n毒不伤人，何妨服饵。\n只有这些儿，含毒喷人，深入骨髓。\n三世诸佛畏之如兔见苍鹰，历代祖师远之如龙怖金翅。\n唯有活衲僧，嗜之如鼎味，粉骨碎身犹未已。\n贪他底，着他底。\n佛也如何救得你。",
        "dynasty": "宋",
        "collection_info": null
    },
    {
        "title": "偈颂一百零二首  其九○",
        "author": "释绍昙",
        "content": "打头不遇作家，谩说俱轮先度。\n饶伊诸漏顿超，到底终成染污。\n不染污，活眼点开，光吞寰宇。",
        "dynasty": "宋",
        "collection_info": null
    },
    {
        "title": "偈颂一百零二首  其九一",
        "author": "释绍昙",
        "content": "六用门头，力战争夺，鎗杀贼阵云横。\n群魔窜入藕丝孔，竟挽天河洗甲兵。\n凌烟阁就，汗血功成。\n高枕圆蒲尘梦破，隔窗幽鸟话昇平。\n灼然如是，千圣同盟。\n诸禅德，若也脚跟浮逼逼，画堂立变铁围城。",
        "dynasty": "宋",
        "collection_info": null
    },
    {
        "title": "偈颂一百零二首  其九二",
        "author": "释绍昙",
        "content": "久雨不晴，高低水平。\n浸烂释迦鼻孔，淹鳖迦叶眼睛。\n拄杖子，天造草昧，宜建侯而不宁。\n豁开正眼明如日，扫荡重昏天宇清。",
        "dynasty": "宋",
        "collection_info": null
    },
    {
        "title": "偈颂一百零二首  其九三",
        "author": "释绍昙",
        "content": "住院恰周年，日夜荒忙杀。\n园荒手自鉏，屋老身惊压。\n费尽心神，百丑千拙。\n翻思三条椽下，噇饭噇眠。\n凡圣情空，心行处灭，赤条条地生涯别。\n生涯别，羊头车子推明月。",
        "dynasty": "宋",
        "collection_info": null
    },
    {
        "title": "偈颂一百零二首  其九四",
        "author": "释绍昙",
        "content": "南宕湖边，天台山上。\n踏断石桥，绝人来往，难透无过者。\n一关望崖，多少空惆怅。\n握不成拳，伸不成掌。\n活语翻成死款招，谩说藕丝牵玉象。",
        "dynasty": "宋",
        "collection_info": null
    },
    {
        "title": "偈颂一百零二首  其九五",
        "author": "释绍昙",
        "content": "诸庄旱涝不为忧，只恐难调水牯牛。\n拽脱鼻绳憨睡稳，数声羌笛野田秋。\n绝无形影，谁放谁收。\n通身白了通身黑，游戏风烟百草头。",
        "dynasty": "宋",
        "collection_info": null
    },
    {
        "title": "偈颂一百零二首  其九六",
        "author": "释绍昙",
        "content": "三伏炎蒸，汗流如雨。\n老倒白云，说迷说悟。\n一茎草上建琼楼，熟睡饶谵语。",
        "dynasty": "宋",
        "collection_info": null
    },
    {
        "title": "偈颂一百零二首  其九七",
        "author": "释绍昙",
        "content": "觌体全彰，曾无覆藏。\n蝉声集古寺，鸟影度寒塘。\n眼裏无筋，偷观即瞎，耳中有窍，绝听何伤。\n堪笑勤川孟八郎，不知诸佛出身处，错抟量。\n熏风自南来，殿阁生微凉。\n引得傍人斗热荒，鹊石何曾解放光。",
        "dynasty": "宋",
        "collection_info": null
    },
    {
        "title": "偈颂一百零二首  其九八",
        "author": "释绍昙",
        "content": "不守蜡人冰，不怜鹅护雪。\n互用六根门，大地一团铁。\n百杂碎了也，妙尽依亡。\n肱枕绿萝形影绝，献花百鸟自空忙。",
        "dynasty": "宋",
        "collection_info": null
    },
    {
        "title": "偈颂一百零二首  其九九",
        "author": "释绍昙",
        "content": "墅里山前，一棚傀儡。\n箇东箇西，或进或退。\n打东山皷乐，断送及时。\n着杨岐戏衫，编排合制。\n虽由行主线牵抽，妙舞三台谁不会。\n谁不会，喝彩一声，鸦飞鹊喙。",
        "dynasty": "宋",
        "collection_info": null
    },
    {
        "title": "偈颂一百零二首  其一○○",
        "author": "释绍昙",
        "content": "司南车，辘辘转。\n务与冥行指迷，肯被傍人指点。\n三脚馿却步不前，老杨歧恶殽难掩。",
        "dynasty": "宋",
        "collection_info": null
    },
    {
        "title": "偈颂一百零二首  其一○一",
        "author": "释绍昙",
        "content": "四十余年，白云高卧。\n无端刺脑胶盆，日夜烹煎家火。\n庄田淹没，与死为邻，屋舍倾颓，安身难保。\n山僧冷地思量，不觉呵呵大笑。\n定业难逃，何妨笑破。\n頼有东村王老知，绕笆篱唱哩哩啰，何似大石调。",
        "dynasty": "宋",
        "collection_info": null
    },
    {
        "title": "偈颂一百零二首  其一○二",
        "author": "释绍昙",
        "content": "明月可中庭，雁影沉寒水。\n烹金炉冷岁华深，九鼎遗言犹在耳。\n深深拨着，宿火通红。\n不假一槌成大器，刈禾镰子疾如风。",
        "dynasty": "宋",
        "collection_info": null
    },
    {
        "title": "偈颂一百零二首  其一○三",
        "author": "释绍昙",
        "content": "秋晚台星照命宫，不亨通事亦亨通。\n持还赵国连城璧，换我萝窗一枕风。",
        "dynasty": "宋",
        "collection_info": null
    },
    {
        "title": "偈颂一百零四首  其一",
        "author": "释绍昙",
        "content": "殿成不必拆，佛生何用打。\n烧炷兜楼香，共说家私话。\n以力假人者霸。",
        "dynasty": "宋",
        "collection_info": null
    },
    {
        "title": "偈颂一百零四首  其二",
        "author": "释绍昙",
        "content": "鸩鸟毛，乌喙药。\n毒无医，休动着。\n轻动着，尽大地人，皮肤脱落。",
        "dynasty": "宋",
        "collection_info": null
    },
    {
        "title": "偈颂一百零四首  其三",
        "author": "释绍昙",
        "content": "大觉无心，九峰饶舌。\n较短量长，家私漏洩。\n引惹平人入祸门，金刚脑后抽生铁。",
        "dynasty": "宋",
        "collection_info": null
    },
    {
        "title": "偈颂一百零四首  其四",
        "author": "释绍昙",
        "content": "丈夫膝下有黄金，争肯与他人作礼。\n须弥灯王，脚头脚底。",
        "dynasty": "宋",
        "collection_info": null
    },
    {
        "title": "偈颂一百零四首  其五",
        "author": "释绍昙",
        "content": "妙摄化权，使不辱命。\n鹤唳东皋，云归乳岭。\n拄杖子，黑粼皴，困卧壁根，声前唤醒。\n舞蹈清风两腋生，安闲又入萝窗定。\n宾主历然，头正尾正。",
        "dynasty": "宋",
        "collection_info": null
    },
    {
        "title": "偈颂一百零四首  其六",
        "author": "释绍昙",
        "content": "南山灿灿，白石烂烂。\n觌当面机，瞎人天眼。\n拄杖子，闻如是语，从定而起，向香积世界，乳窦峰前。\n转法轮，抟香饭。\n听之双耳聋，嗅之舌头烂。\n何似杨岐栗棘蓬，秦时𨍏轹钻。\n哑，仁义尽从贫处断。",
        "dynasty": "宋",
        "collection_info": null
    },
    {
        "title": "偈颂一百零四首  其七",
        "author": "释绍昙",
        "content": "雕梁燕语，乔木鶑吟。\n秋田水足，麦岭云深。\n声色纯真浑声色，无端花擘祖师心。\n耳无轮，眼无筋。\n优游子圣外，阆荡拾花针。",
        "dynasty": "宋",
        "collection_info": null
    },
    {
        "title": "偈颂一百零四首  其八",
        "author": "释绍昙",
        "content": "宿雨初晴，岚光翠滴。\n瀑泻悬崖，云笼怪石。\n无位真人，面门出入。\n浄地上不许狼籍。",
        "dynasty": "宋",
        "collection_info": null
    },
    {
        "title": "偈颂一百零四首  其九",
        "author": "释绍昙",
        "content": "乳窦翠峰，何分彼此。\n遂府糖霜，口甜心苦。\n灭却云门一字宗，断崖飞瀑冤难诉。",
        "dynasty": "宋",
        "collection_info": null
    },
    {
        "title": "偈颂一百零四首  其一○",
        "author": "释绍昙",
        "content": "醭醭红尘，炎炎火聚。\n着脚无踪，翻身有路。\n去时山色惨愁容，归来幽鸟啼芳树。\n不涉去来，如何吐露。\n碧眼黄头总不知，问讯粼皴拄杖子，逢人不得错举。",
        "dynasty": "宋",
        "collection_info": null
    },
    {
        "title": "偈颂一百零四首  其一一",
        "author": "释绍昙",
        "content": "八月秋，何处热，尽大地，一团铁。\n衲僧家向南北东西，草鞋跟踏得裂，拄杖头挑得折。\n蓦札相逢，德山棒，临济喝，百怪千妖，如何计结。\n噁，邪法难扶，莫说莫说。",
        "dynasty": "宋",
        "collection_info": null
    },
    {
        "title": "偈颂一百零四首  其一二",
        "author": "释绍昙",
        "content": "秋气肃金，秋旸鏖战。\n林间秋叶片片凋零，砌下秋虫声声凄怨。\n满眼听不闻，满耳觑不见。\n听得闻，觑得见，声前句后新罗箭。",
        "dynasty": "宋",
        "collection_info": null
    },
    {
        "title": "偈颂一百零四首  其一三",
        "author": "释绍昙",
        "content": "积癈未苏，连遭荒旱。\n铁作心肠，也须寸断。\n山僧自小不喜煎熬，幸遇中秋，何妨赏翫。\n皓月流辉，觉天云散。\n倒跨杨岐三脚馿，深村荒草闲行看。\n光境俱忘，瞎干坤眼。",
        "dynasty": "宋",
        "collection_info": null
    },
    {
        "title": "偈颂一百零四首  其一四",
        "author": "释绍昙",
        "content": "水牯牛，偏捩拗。\n酷暑云林，恣情𨁝跳。\n山前祖父田园，忍见离离荒草。\n秋风正要及时耕，脱落鞭绳无鼻窍。\n去住自如，收放在我。\n牧笛声声送暮霞，故家深入千峰杳。\n呜咿呜咿，莫教忘却来时道。",
        "dynasty": "宋",
        "collection_info": null
    },
    {
        "title": "偈颂一百零四首  其一五",
        "author": "释绍昙",
        "content": "东篱菊染黄，秋浦茱凝翠。\n古佛放光明，助发实相义。\n渊明有眼无筋，错认白衣人至。\n金风剪剪，玉露团团。\n故人知此意，笑拍玉阑干。",
        "dynasty": "宋",
        "collection_info": null
    },
    {
        "title": "偈颂一百零四首  其一六",
        "author": "释绍昙",
        "content": "隰州佛放光，远射千峰顶。\n锦镜冷交辉，瀑花寒斗影。\n非虚非实，非色非空。\n举世无人描邈得，只凭这箇为流通。",
        "dynasty": "宋",
        "collection_info": null
    },
    {
        "title": "偈颂一百零四首  其一七",
        "author": "释绍昙",
        "content": "花禁冷叶红，草滴虚岚翠。\n清浄卢舍那，全身荆棘裏。",
        "dynasty": "宋",
        "collection_info": null
    },
    {
        "title": "偈颂一百零四首  其一八",
        "author": "释绍昙",
        "content": "翳眼药，文武火。\n用得亲，煨得过。\n翠岩落尽眉毛眼愈明，乳窦烂却皮肤骨将槁。\n家丑分明说向谁，握手松根忘汝我。\n冷地思量，誾誾而笑。\n曾陷迷魂八阵图，梦中惊入夔门道。",
        "dynasty": "宋",
        "collection_info": null
    },
    {
        "title": "偈颂一百零四首  其一九",
        "author": "释绍昙",
        "content": "大众问讯，侍者烧香。\n曲录棚上，说黑道黄。\n七世冤憎同劫会，泥犁拔舌自担当。\n麟凤出时山总秀，芝阑生处草俱芳。",
        "dynasty": "宋",
        "collection_info": null
    },
    {
        "title": "偈颂一百零四首  其二○",
        "author": "释绍昙",
        "content": "小春纔过，冬至相催。\n光阴驹过隙，鬚鬓雪成堆。\n松根石上，槁木寒灰。\n冻膝拥深霜树叶，禅心清点野桥梅。\n唤起来打，更莫迟回。\n蛰龙须奋跃，何待禹门雷。",
        "dynasty": "宋",
        "collection_info": null
    },
    {
        "title": "偈颂一百零四首  其二一",
        "author": "释绍昙",
        "content": "干非上，坤非下。\n一画先天，包含八卦。\n推穷爻象，凶吉不分，说尽繫辞，疑难未解。\n吉凶分，疑难解。\n阿魏无真，水银无假。",
        "dynasty": "宋",
        "collection_info": null
    },
    {
        "title": "偈颂一百零四首  其二二",
        "author": "释绍昙",
        "content": "统御金轮四十年，拱垂衣化育黎元。\n万机休罢昇遐去，四海无思不断魂。\n林间衲子，感戴深恩。\n合掌迎归兜率院，当来成佛补慈尊。",
        "dynasty": "宋",
        "collection_info": null
    },
    {
        "title": "偈颂一百零四首  其二三",
        "author": "释绍昙",
        "content": "三度拂蒿枝，秦时𨍏轹钻。\n拶得火星飞，结得弓弦断。\n用尽自己心，瞎却他人眼。\n千里玄枢错踏翻，神驹十影无羁绊。\n业风吹上乳窦峰前，点一杯茶向伊道，且缓缓。",
        "dynasty": "宋",
        "collection_info": null
    },
    {
        "title": "偈颂一百零四首  其二四",
        "author": "释绍昙",
        "content": "天巧剪瑶花，六出缤纷落。\n二祖立腰酸，杨岐嗟项缩。\n争似火炉头柮榾高烧，纸衾包却暖烘烘。\n憨睡着，不堕凝寒一色边，错错。",
        "dynasty": "宋",
        "collection_info": null
    },
    {
        "title": "偈颂一百零四首  其二五",
        "author": "释绍昙",
        "content": "復见天地心，举世皆知有。\n山意衝寒欲放梅，岸容待腊将舒柳。\n惟有拄杖子，黑粼皴，元依旧。\n受霜冻不枯，遇阳和不秀。\n壁角落头，块然拙守。\n终日谈玄口不开，喷嚏也成狮子吼。",
        "dynasty": "宋",
        "collection_info": null
    },
    {
        "title": "偈颂一百零四首  其二六",
        "author": "释绍昙",
        "content": "大慈苕菷生，倒拈风飒飒。\n扫尽大地尘，赵州惊吐舌。\n蓦札相逢玉乳峰，殷勤为扫寒岩雪。\n拄杖子，爱客情深，把火助热。\n卓破苔钱画断云，放出寒梅南枝北枝，一花两花三四花。\n疏影横溪，暗香浮月，无端尽把春容泄。\n清不彻恼碎心，广平似铁。",
        "dynasty": "宋",
        "collection_info": null
    },
    {
        "title": "偈颂一百零四首  其二七",
        "author": "释绍昙",
        "content": "道至无难，惟嫌拣择。\n混俗通真，骑声盖色。\n近在口皮边，远过河沙国。\n慈明揭示，借鬼画桃符。\n雪窦标题，去猊悬白泽。\n一见便见，迅雷陶壁奋飞梭。\n拟议寻思，逆浪禹门遭点额。",
        "dynasty": "宋",
        "collection_info": null
    },
    {
        "title": "偈颂一百零四首  其二八",
        "author": "释绍昙",
        "content": "道无可成，法无可说。\n黄面瞿昙，重重败缺。\n家丑岂容外泄，刚被儿孙告讦。\n图形画影与人看，乳窦门风添暖热。\n彷彷佛佛，一似阆州城南锦屏山，子细看来，却是鹿苑衔花，竺峰积雪。\n添得时人眼中屑。",
        "dynasty": "宋",
        "collection_info": null
    },
    {
        "title": "偈颂一百零四首  其二九",
        "author": "释绍昙",
        "content": "柳条弓，蒿枝箭，射中虚空成两片。\n狸奴白牯，雷厉风行。\n碧眼黄头，星飞电卷，拟构珠林嚙镞机。\n险。",
        "dynasty": "宋",
        "collection_info": null
    },
    {
        "title": "偈颂一百零四首  其三○",
        "author": "释绍昙",
        "content": "咸淳更号，立见昇平。\n两朝圣化，四海欢声。\n乳窦家贫开宴，用度非轻。\n锦云山瀑帽，珠雪瀑悬缨。\n步步寒花翠结，关关幽鸟琴清。\n排当不知因底事，大众万福，庆贺元正。",
        "dynasty": "宋",
        "collection_info": null
    },
    {
        "title": "偈颂一百零四首  其三一",
        "author": "释绍昙",
        "content": "寂寞万峰头，佳节成虚度。\n贫无一盏灯，好有多般事。\n洞山姜索价太穹，无缝塔入门辨主。\n厕筹子动地放光，利市官招财满库。\n不作佛法商量，亦非世谛流布。",
        "dynasty": "宋",
        "collection_info": null
    },
    {
        "title": "偈颂一百零四首  其三二",
        "author": "释绍昙",
        "content": "半夜客船钟，渔火愁眠省。\n不见老寒山，泪湿吴云冷。\n幽鸟啼霜月影斜，野桥枫叶翻红锦。\n击碎重关，枯山未泯。",
        "dynasty": "宋",
        "collection_info": null
    },
    {
        "title": "偈颂一百零四首  其三三",
        "author": "释绍昙",
        "content": "春山青，春水绿，鸟弄笙簧，梅飘香玉。\n具足清白梵行之相，声色纯真岂容攒簇。\n听不足，观不足，一会灵山俨未分，断絃须是鸾胶续。",
        "dynasty": "宋",
        "collection_info": null
    },
    {
        "title": "偈颂一百零四首  其三四",
        "author": "释绍昙",
        "content": "坐断白云，万机寝息。\n黄叶止啼，总不消得。\n闲倚危阑看瀑花，纵干坤眼清无极。\n清无极，自谓太平僧，岂知尧舜力。",
        "dynasty": "宋",
        "collection_info": null
    },
    {
        "title": "偈颂一百零四首  其三五",
        "author": "释绍昙",
        "content": "达磨眼睛，天台骨髓。\n鈎锁连环，提掇不起。\n提得起，湖头春水绿成纹，竹外清风来未已。",
        "dynasty": "宋",
        "collection_info": null
    },
    {
        "title": "偈颂一百零四首  其三六",
        "author": "释绍昙",
        "content": "天高地厚，水阔山遥。\n古今常理，何用忉忉。\n衲僧家，脚跟下一段光明，十日并照，明察秋毫。\n不拣侯门射策，何须华顶降魔。\n孤迥迥，冷萧萧，无端翻黑月，魑魅哭连宵。",
        "dynasty": "宋",
        "collection_info": null
    },
    {
        "title": "偈颂一百零四首  其三七",
        "author": "释绍昙",
        "content": "二月十五，瞿昙灭度。\n足示双趺，胸摩卍字。\n山愁惨莫云，花泪啼红雨。\n去年一次，今年一次，明年一次。\n辄莫明年更明年百千年，年年一次。\n狼籍涅槃心，此恨凭谁诉。\n頼有粼皴拄杖子，牢记取。",
        "dynasty": "宋",
        "collection_info": null
    },
    {
        "title": "偈颂一百零四首  其三八",
        "author": "释绍昙",
        "content": "天地不仁，以万物为刍狗。\n圣人不仁，以百姓为刍狗。\n拄杖子不仁，以三世诸佛历代祖师四圣六凡为刍狗。\n化育春阳煦妪前，摧残霜雪凭陵后。\n截鹤续鳬，折衡剖斗。\n力尽神疲困壁根，笑破他人口。",
        "dynasty": "宋",
        "collection_info": null
    },
    {
        "title": "偈颂一百零四首  其三九",
        "author": "释绍昙",
        "content": "春日晴，春雨足，玉龙怒喷悬崖瀑。\n花簇簇，锦簇簇，满山桃李嫌粗俗。\n休捏目，直饶伊向声色堆头。\n密透重尘，坐卧经行，了无拘束。\n砒霜未是毒。",
        "dynasty": "宋",
        "collection_info": null
    },
    {
        "title": "偈颂一百零四首  其四○",
        "author": "释绍昙",
        "content": "关雎颂德，樛木垂阴。\n八荒开寿域，万国奉君心。\n亘古今为诸佛母，昙花时现觉园春。",
        "dynasty": "宋",
        "collection_info": null
    },
    {
        "title": "偈颂一百零四首  其四一",
        "author": "释绍昙",
        "content": "黄河清，圣人生。\n体天行健，浚哲文明。\n率土更新尧舜化，八荒无地着欢声。",
        "dynasty": "宋",
        "collection_info": null
    },
    {
        "title": "偈颂一百零四首  其四二",
        "author": "释绍昙",
        "content": "锦镜浓粧十样花，练拖寒瀑挂苍崖。\n无宾主句全机露，见得分明眼着砂。\n依亡妙尽，犹隔天涯。\n夺取黄梅无底钵，且教卢老去担柴。",
        "dynasty": "宋",
        "collection_info": null
    },
    {
        "title": "偈颂一百零四首  其四三",
        "author": "释绍昙",
        "content": "父豩顽，子恶毒。\n热血相喷，嗔拳相𡎺。\n如风吹水自成纹，医得耳聋成瞎秃。\n冷地思量，笑不成哭。\n乳峰将底报深冤，捩鼻木。",
        "dynasty": "宋",
        "collection_info": null
    },
    {
        "title": "偈颂一百零四首  其四四",
        "author": "释绍昙",
        "content": "活马骝，百十箇。\n乳窦峰前，追风跳竈。\n杨岐三脚馿，尽力跂步不前；江西千里驹，奋鬣追踪不到。\n更饶伊象头檀特，九十六种，见鞭影而行，蹶蹄不少。\n未奏沙场汗血功，便思嚼嚙天闲草。\n好则甚好，明觉老人笑须绝倒。",
        "dynasty": "宋",
        "collection_info": null
    },
    {
        "title": "偈颂一百零四首  其四五",
        "author": "释绍昙",
        "content": "绿暗红稀，人家翠微。\n杜鹃啼月，紫燕衔泥。\n莫春者，浴乎沂，风乎舞雩，咏而归。\n本是儒家闲戏剧，刚言漏泄祖师机。\n是不是，非不非，老倒乳峰那得知。\n松根憨睡足，闲把瘦藤戏，侍者无事相随。",
        "dynasty": "宋",
        "collection_info": null
    },
    {
        "title": "偈颂一百零四首  其四六",
        "author": "释绍昙",
        "content": "万本青松，后人标榜。\n临济儿孙，当机不让。\n千古清凉树荫人，法门梁栋真堪赏。\n初莫学黄梅道者，贪传破钵盂，连累周家女。\n无地着浑身空惆怅，丛林难免无根谤。",
        "dynasty": "宋",
        "collection_info": null
    },
    {
        "title": "偈颂一百零四首  其四七",
        "author": "释绍昙",
        "content": "仙苑蟠桃不老春，三千年实荐芳新。\n锡开王母瑶池宴，满簇金盘寿圣人。\n虽云绝品，未足为珍。\n幸有菩提真妙果，年年同献佛生辰。",
        "dynasty": "宋",
        "collection_info": null
    },
    {
        "title": "偈颂一百零四首  其四八",
        "author": "释绍昙",
        "content": "无忧树下风如箭，九龙吐出水含毒。\n涓滴沾身痛入心。\n霎时吹面刀剜肉。\n不知悉达为何因，纔出母胎罹此酷。\n后代儿孙忍见渠，一年一度香汤浴。\n我今灌沐诸如来，浄智庄严功德聚，只恐不是玉。",
        "dynasty": "宋",
        "collection_info": null
    },
    {
        "title": "偈颂一百零四首  其四九",
        "author": "释绍昙",
        "content": "闻道金轮出母胎，尽河沙界扫氛埃。\n想应新整干坤手，多带尧风舜日来。\n普天率土，寿域宏开。\n林下野人何祝献，一茎草上玉楼台。",
        "dynasty": "宋",
        "collection_info": null
    },
    {
        "title": "偈颂一百零四首  其五○",
        "author": "释绍昙",
        "content": "百二十日夏，今朝始发头。\n饭抄云子白，羹煮菜香浮。\n未问寒山子，先看水牯牛。\n山前千顷地，信脚踏翻休。",
        "dynasty": "宋",
        "collection_info": null
    },
    {
        "title": "偈颂一百零四首  其五一",
        "author": "释绍昙",
        "content": "一口吸西江，赤土涂牛奶。\n荡尽圣凡情，犹欠这一解。\n丹霞马祖，眼见如盲，灵照庞婆，口说如哑。\n蓦札相逢露一机，惊翻岩瀑苍龙挂。\n虽然斫额望乡关，前头大有路在。",
        "dynasty": "宋",
        "collection_info": null
    },
    {
        "title": "偈颂一百零四首  其五二",
        "author": "释绍昙",
        "content": "玉版阿师，锦綳稚子。\n颖脱丛林，头角呈露。\n参透油煎石磉盘，饱经鰲炼翻身去。\n塞断咽喉，更须吞吐。\n毗耶未识香来处。",
        "dynasty": "宋",
        "collection_info": null
    },
    {
        "title": "偈颂一百零四首  其五三",
        "author": "释绍昙",
        "content": "箨包角黍，茶点菖蒲。\n香浮毛孔，清透肌肤。\n肱枕藜床心醉月，驱邪何用挂神符。\n汨罗人去远，还有独醒无。",
        "dynasty": "宋",
        "collection_info": null
    },
    {
        "title": "偈颂一百零四首  其五四",
        "author": "释绍昙",
        "content": "云收麦垄，水足秋田。\n茧缲白雪，鶑弄朱絃。\n无象太平还有象，蒉桴土皷乐尧年。\n谁知声色裏，心印是渠传。",
        "dynasty": "宋",
        "collection_info": null
    },
    {
        "title": "偈颂一百零四首  其五五",
        "author": "释绍昙",
        "content": "活衲僧，生铁铸。\n吐出铁心肝，挂起铁面具。\n蚊子上铁牛，无你啖啄处。\n素纨摇月，碧帐含烟。\n或放或收皆在我，长伸两脚放憨眠。\n灼然如是，天地相悬。\n开眼不知天大晓，阎家催索水浆钱。",
        "dynasty": "宋",
        "collection_info": null
    },
    {
        "title": "偈颂一百零四首  其五六",
        "author": "释绍昙",
        "content": "一湖横陈，七峰环遶。\n妙转玄枢，死生关破。\n去何有偈，流水渡百滩，来本无言，疾风号万窍。\n更问如何与若何，珍重便行。\n髑髅前失照，断猿哭月千林晓。",
        "dynasty": "宋",
        "collection_info": null
    },
    {
        "title": "偈颂一百零四首  其五七",
        "author": "释绍昙",
        "content": "薄福住山，百无所取。\n何以表勤，惟诚为主。\n祈晴便得晴，祈雨便得雨。",
        "dynasty": "宋",
        "collection_info": null
    },
    {
        "title": "偈颂一百零四首  其五八",
        "author": "释绍昙",
        "content": "乳窦相从几弟兄，忘形骸外又忘情。\n炊香好甑和箩饭，鼠粪无端污却羹。\n隣僧扣齿，诉不平声。\n折筯何妨挑剔去，壁根不到碍人行。",
        "dynasty": "宋",
        "collection_info": null
    },
    {
        "title": "偈颂一百零四首  其五九",
        "author": "释绍昙",
        "content": "虚空包不包，大地坏不坏。\n行脚不遇人，出语无頼聊。\n谩言密室不通风，湿纸如何裹大虫。",
        "dynasty": "宋",
        "collection_info": null
    },
    {
        "title": "偈颂一百零四首  其六○",
        "author": "释绍昙",
        "content": "巴南巴西，水流巴字。\n古篆分明，心画显着。\n游泳江湖四十年，与世同波无彼此。\n朅来千丈岩前路，截流机透险崖句，辨龙蛇眼明今古。\n何侣老赵州，略彴桥头，滴水丈波。\n吃茶去。",
        "dynasty": "宋",
        "collection_info": null
    },
    {
        "title": "偈颂一百零四首  其六一",
        "author": "释绍昙",
        "content": "社燕催归，宾鸿欲返。\n雪点白苹洲，锦铺红蓼岸。",
        "dynasty": "宋",
        "collection_info": null
    },
    {
        "title": "偈颂一百零四首  其六二",
        "author": "释绍昙",
        "content": "灵山话月，曹溪指月。\n玉乳峰前，相呼看月。\n纵饶光透十虚，未免成第二月。\n诸人要见真月么，非暗非明，非圆非缺。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂一百零四首  其六三",
        "author": "释绍昙",
        "content": "目前机，真实相。\n张都料轮材底轮材，李作头𡎺磉底𡎺磉。\n动静奚分两处看，太平基业初无象。\n迥出常情，与谁共赏。\n佳客欢呼自往来，瑞岩拍掌仙岩唱。\n潦倒庞公，精神迭宕。",
        "dynasty": "宋",
        "collection_info": null
    },
    {
        "title": "偈颂一百零四首  其六四",
        "author": "释绍昙",
        "content": "共住孤峰顶，霜牙咬菜根。\n一身尘不染，千古道长存。\n石竹闲眠鹿，岩松冷挂猿。\n我行荒草裏，汝又入荒村。",
        "dynasty": "宋",
        "collection_info": null
    },
    {
        "title": "偈颂一百零四首  其六五",
        "author": "释绍昙",
        "content": "一二千硕谷，四五百箩粟。\n䆉稏熟天风，高低布云麓。\n辛勤收拾归来，碓捣明玑，钵盛香玉。\n无位真人手扪腹，口唱无生曲。\n花簇簇，听不足，欵乃一声山水绿。",
        "dynasty": "宋",
        "collection_info": null
    },
    {
        "title": "偈颂一百零四首  其六六",
        "author": "释绍昙",
        "content": "乳窦家私，寸无可取。\n分明彻骨贫，刚道熏天富。\n纲宗委地，力要匡扶。\n大厦倾颓，直须撑拄。\n不学老杨岐，破屋雪真珠，缩项暗嗟吁。\n不学大愚芝，脱粟淡黄虀，不吃从君去。\n千圣头边露一机，灵踪不在猨啼处。",
        "dynasty": "宋",
        "collection_info": null
    },
    {
        "title": "偈颂一百零四首  其六七",
        "author": "释绍昙",
        "content": "合水和泥，打成一片。\n脱却胚腪，重加煅炼。\n渗漏全无盖覆人，平地昇高乘快便。\n若非众手出力扶持，心印蒙尘，光难发现。\n美则美矣，只如古人道，明堂瓦插檐。",
        "dynasty": "宋",
        "collection_info": null
    },
    {
        "title": "偈颂一百零四首  其六八",
        "author": "释绍昙",
        "content": "趁晴盖却屋，捉空种了麦。\n安身立命既无忧，只须体究庭前柏。\n坚守岁寒，青无变色。\n唤作西来直指宗，瞎。",
        "dynasty": "宋",
        "collection_info": null
    },
    {
        "title": "偈颂一百零四首  其六九",
        "author": "释绍昙",
        "content": "月下扣朱门，不会推敲句。\n满面是埃尘，低头陪笑语。\n不重己灵，诸圣不慕。\n拍盲入草寻人去，归来羞对白云，倦倚寒岩枯树。\n笑倒粼皴拄杖子，逢人但恁么举。",
        "dynasty": "宋",
        "collection_info": null
    },
    {
        "title": "偈颂一百零四首  其七○",
        "author": "释绍昙",
        "content": "凤辇昇遐恰一周，思君心切泪交流。\n攀龙无路空摧哽，凝望苍梧几许愁。",
        "dynasty": "宋",
        "collection_info": null
    },
    {
        "title": "偈颂一百零四首  其七一",
        "author": "释绍昙",
        "content": "统御金轮四十春，笃行舜德与尧仁。\n莫言过去无踪踪，卢舍时时现本身。",
        "dynasty": "宋",
        "collection_info": null
    },
    {
        "title": "偈颂一百零四首  其七二",
        "author": "释绍昙",
        "content": "吴江风急浪翻空，声击枫林半夜钟。\n惊起客船尘梦破，踏翻大地去无踪。\n寒山抚掌，庞老槌胸。\n少室门庭空寂寂，凝寒古路绿苔封。",
        "dynasty": "宋",
        "collection_info": null
    },
    {
        "title": "偈颂一百零四首  其七三",
        "author": "释绍昙",
        "content": "史笔书云，绣闺添线。\n爱日舒长，丰年取验。\n衲僧不被四时迁，妙应圆机辘辘转。\n喝散岭上白云，掣断脚跟红线，阴极阳生总不知。\n曝背晴檐，手摘寒梅。\n一点两点三四点，拈花微笑今重见。",
        "dynasty": "宋",
        "collection_info": null
    },
    {
        "title": "偈颂一百零四首  其七四",
        "author": "释绍昙",
        "content": "如来禅，祖师意，落叶锦翻空，乱山云积翠。\n见得分明隔万层，道得完全失千里。\n非不非，是不是。\n达磨大师，无当门齿。",
        "dynasty": "宋",
        "collection_info": null
    },
    {
        "title": "偈颂一百零四首  其七五",
        "author": "释绍昙",
        "content": "铁团栾，无缝罅。\n上下三指，彼此七马。\n德山临济，眼见如盲，云门赵州，口说如哑。\n拄杖子，忍俊不禁，等闲捉败。\n休休，尽法恐无民，且放天寒赦。",
        "dynasty": "宋",
        "collection_info": null
    },
    {
        "title": "偈颂一百零四首  其七六",
        "author": "释绍昙",
        "content": "庾岭春归，溪梅早知。\n雪破寒英，一点半点，月横疏影，三枝两枝。\n未放高楼吹笛，且听茆舍吟诗。\n十分潇洒，一段清奇。\n将谓黄梅消息绝，暗香犹有好风吹。",
        "dynasty": "宋",
        "collection_info": null
    },
    {
        "title": "偈颂一百零四首  其七七",
        "author": "释绍昙",
        "content": "灵江月，中岩月。\n交影松萝，断猿啼切。\n声色纯真见一边，骑声盖色天然别。\n别别，明觉掀眉，长庚吐舌。",
        "dynasty": "宋",
        "collection_info": null
    },
    {
        "title": "偈颂一百零四首  其七八",
        "author": "释绍昙",
        "content": "迅瀑千寻，悬崖万仞。\n说法声高，验人机峻。\n要扶法眼门风，花衲元非古锦。\n堪笑高丽四九僧，面门搭了冬瓜印。\n乳窦谤沉无香，是可忍孰不可忍。",
        "dynasty": "宋",
        "collection_info": null
    },
    {
        "title": "偈颂一百零四首  其七九",
        "author": "释绍昙",
        "content": "图画天开，春风剪裁。\n烂银庭院，白玉楼台。\n将谓乳峰贫彻骨，敌君王富自何来。",
        "dynasty": "宋",
        "collection_info": null
    },
    {
        "title": "偈颂一百零四首  其八○",
        "author": "释绍昙",
        "content": "松顶雪簪花，山头云裹帽。\n呼唤贺元正，粲发溪声笑。\n一不成单，二无两箇。\n漏洩元元化母机，春风未必能包裹。",
        "dynasty": "宋",
        "collection_info": null
    },
    {
        "title": "偈颂一百零四首  其八一",
        "author": "释绍昙",
        "content": "昨夜唧蟟吞跛鳖，天明屙出一团铁。\n平地翻身触险崖，擘破昆崙成八橛。\n捻土为香供养伊，细问因由不肯说。\n不肯说，太饶舌。\n莫管他人屋上霜，自家扫取门前雪。",
        "dynasty": "宋",
        "collection_info": null
    },
    {
        "title": "偈颂一百零四首  其八二",
        "author": "释绍昙",
        "content": "道教灰飞，佛灯花灿。\n大地欢悰，笙歌赏玩。\n拄杖子，按下云头，得失是非，浑然不管。\n一点光明耀十虚，古今阅几平人眼。\n因甚如此，司空见惯。",
        "dynasty": "宋",
        "collection_info": null
    },
    {
        "title": "偈颂一百零四首  其八三",
        "author": "释绍昙",
        "content": "未有清规，人能弘道。\n纔涉典章，翻成机巧。\n华屋春风锦绣围，草庐不见人高卧。\n哑，刻粪为香，是谁之过。",
        "dynasty": "宋",
        "collection_info": null
    },
    {
        "title": "偈颂一百零四首  其八四",
        "author": "释绍昙",
        "content": "飘蓬四十余年，梦遶晶然山路。\n才见广安军人，便忆破庵师祖。\n摵破碎沙盆，打动虾蟆皷。\n惊落蛟龙虎兕威，知音不在频频举。",
        "dynasty": "宋",
        "collection_info": null
    },
    {
        "title": "偈颂一百零四首  其八五",
        "author": "释绍昙",
        "content": "光明幢，如来藏。\n八面玲珑，十方通畅。\n拭佛祖大病之疮疣，见鬼神幽愁之情状。\n抬你爷，抬你娘，抬上方丈，洞山宁免无根谤。",
        "dynasty": "宋",
        "collection_info": null
    },
    {
        "title": "偈颂一百零四首  其八六",
        "author": "释绍昙",
        "content": "瞿昙丑恶，临死犹多。\n足下轮辐显露，胸前卍字揩磨。\n抱桥澡洗，寄帽投河。\n举世无人援手得，竟随残梦入无何。",
        "dynasty": "宋",
        "collection_info": null
    },
    {
        "title": "偈颂一百零四首  其八七",
        "author": "释绍昙",
        "content": "庭院春深，和风翠阴。\n桃花簇锦，柳线摇金。\n无眼灵云徒说悟，一生埋没祖师心。",
        "dynasty": "宋",
        "collection_info": null
    },
    {
        "title": "偈颂一百零四首  其八八",
        "author": "释绍昙",
        "content": "焚香书写佛名经，窗外幽禽报喜声。\n次补数中添一位，大唐国裏圣人生。",
        "dynasty": "宋",
        "collection_info": null
    },
    {
        "title": "偈颂一百零四首  其八九",
        "author": "释绍昙",
        "content": "凿透耳聋，板夹背伛。\n只要医行，不管人苦。\n拄杖子，不别时宜，强行直路。\n大地羊肠遶棘林。\n何处去。",
        "dynasty": "宋",
        "collection_info": null
    },
    {
        "title": "偈颂一百零四首  其九○",
        "author": "释绍昙",
        "content": "落頼门风，大家撑拄。\n量田底量田，种树底种树。\n带雨扶犁绿野耕，和云荷镢千峰去。\n有甚心情，管得南泉猫儿，赵州狗子，勘证平田婆，连累周家女。\n棘林中有通天路，饱饭狂歌，閒行几步，脚头山色无重数。",
        "dynasty": "宋",
        "collection_info": null
    },
    {
        "title": "偈颂一百零四首  其九一",
        "author": "释绍昙",
        "content": "金轮王宅，恶业无多。\n不知何事，生此妖魔。\n打与狗噇顽不杀，好将恶水劈头浇。",
        "dynasty": "宋",
        "collection_info": null
    },
    {
        "title": "偈颂一百零四首  其九二",
        "author": "释绍昙",
        "content": "布关雎化袭宫闱，万国人趋奉母仪。\n寿结蟠桃千载实，年年天仗宴瑶池。",
        "dynasty": "宋",
        "collection_info": null
    },
    {
        "title": "偈颂一百零四首  其九三",
        "author": "释绍昙",
        "content": "九曲黄河彻底清，六龙干会圣人生。\n周行七步称尊处，山岳齐呼万岁声。",
        "dynasty": "宋",
        "collection_info": null
    },
    {
        "title": "偈颂一百零四首  其九四",
        "author": "释绍昙",
        "content": "共住不知名，千圣亦不识，无端平地生荆棘。\n兄呼弟应，与世同波，笑独醒人死汨罗。\n恁么也好，不恁么也好。\n手拍阑干唱竹枝，哩哩啰，天涯望远无人到。",
        "dynasty": "宋",
        "collection_info": null
    },
    {
        "title": "偈颂一百零四首  其九五",
        "author": "释绍昙",
        "content": "撮药场中验作家，一枝手髂两条蛇。\n刘寄奴草虽灵验，已是遭它毒口来。",
        "dynasty": "宋",
        "collection_info": null
    },
    {
        "title": "偈颂一百零四首  其九六",
        "author": "释绍昙",
        "content": "九曲明珠久藴藏，走盘时见发寒光。\n当阳拈出还收拾，瞎眼波斯自着忙。",
        "dynasty": "宋",
        "collection_info": null
    },
    {
        "title": "偈颂一百零四首  其九七",
        "author": "释绍昙",
        "content": "鑑在机先，妙在转处。\n碧眼胡儿，全无肯路，行一步是一步。\n信脚错踏翻，大地无寸土。\n业风吹上乳窦山，来点一杯茶，徐徐向伊道，提鞋去。",
        "dynasty": "宋",
        "collection_info": null
    },
    {
        "title": "偈颂一百零四首  其九八",
        "author": "释绍昙",
        "content": "蒿篱关猛虎，笔管养苍龙。\n稳帖帖藏牙伏爪，黑漫漫怪雨颠风。\n临济小厮儿惊心欲折，丰干老冻脓睡思方浓。\n山蒙蒙，水溶溶。\n干坤无碧落，收放绝行踪。",
        "dynasty": "宋",
        "collection_info": null
    },
    {
        "title": "偈颂一百零四首  其九九",
        "author": "释绍昙",
        "content": "幕挂春烟，簟铺秋水。\n高枕横眠，鼻雷聒耳。\n烁石流金总不知，何须殿阁熏风至。\n又谁管九十日种粟烧畬，说甚么十三番悟明自己。\n灼然是箇无烦恼，阎家倒退三千里。\n其或未然，莫道瓮中常有米。",
        "dynasty": "宋",
        "collection_info": null
    },
    {
        "title": "偈颂一百零四首  其一○○",
        "author": "释绍昙",
        "content": "三伏炎蒸，汗流如雨。\n一茎草上建琼楼，彻骨贫穷敌国富。",
        "dynasty": "宋",
        "collection_info": null
    },
    {
        "title": "偈颂一百零四首  其一○一",
        "author": "释绍昙",
        "content": "三界炎炎如火聚，搅扰劳生困蒸煮。\n邪见稠林蔽祖庭，孰为临济阴凉树。\n拄杖子，回避无门，全身荷负。\n特立独行，危分险布。\n扫除枝叶不留踪，普覆大地人，彻骨清凉去。\n虽然如是，赵婆酤醋。",
        "dynasty": "宋",
        "collection_info": null
    },
    {
        "title": "偈颂一百零四首  其一○二",
        "author": "释绍昙",
        "content": "寺踞千峰，十方同聚。\n家贼难防，令人惊怖。\n正法明王，怒髮衝冠。\n作如是言休惊怖，侬家自有降魔杵。\n粉碎髑髅，裂开肠肚。\n热铁洋铜满满盛，鼻绳牵入泥犁去。\n佛子将谓出家行菩提路，谁知反不如狼虎，累及七代先灵，生身父母。\n号天血泪啼红雨，哑，怨恨凭谁诉。",
        "dynasty": "宋",
        "collection_info": null
    },
    {
        "title": "偈颂一百零四首  其一○三",
        "author": "释绍昙",
        "content": "有一物，全机用。\n尘劳之俦，如来之种。\n轻若鸿毛轻，重若丘山重。\n乳峰信手拈来，点破劳生尘梦。\n刚被秋虫落叶知，清声戛玉寒，翠色黄金弄。\n虽然不直分文，掷地金声，令人惊悚。",
        "dynasty": "宋",
        "collection_info": null
    },
    {
        "title": "偈颂一百零四首  其一○四",
        "author": "释绍昙",
        "content": "百戏场中赛锦标，蜜脾古马舞儿多。\n头筹暗被夺将去，行主喃喃强说呵。",
        "dynasty": "宋",
        "collection_info": null
    },
    {
        "title": "偈颂一百零四首  其一○五",
        "author": "释绍昙",
        "content": "地上翻瓢，眉间挂剑。\n古道虽微，恶声难掩。\n穷则通，通则变。\n倒跨杨岐三脚馿，踏破山前祖父田园，一片两片，四五六七片。",
        "dynasty": "宋",
        "collection_info": null
    },
    {
        "title": "偈颂一百零四首  其一○六",
        "author": "释绍昙",
        "content": "千丈悬崖弄险巇，草鞋修整已多时。\n秋风偿尽皮毛债，散步闲云快活戏。",
        "dynasty": "宋",
        "collection_info": null
    },
    {
        "title": "偈颂一百一十七首  其一",
        "author": "释绍昙",
        "content": "池开古镜奁，山耸青螺髻。\n急着眼来看，不得作境会。\n觌体全彰解脱门，一踏牢关百杂碎。",
        "dynasty": "宋",
        "collection_info": null
    },
    {
        "title": "偈颂一百一十七首  其二",
        "author": "释绍昙",
        "content": "你面黄，我面黑。\n是马是馿，各随业力。\n蓦札相牵入草窠，鼻头香臭不争多。",
        "dynasty": "宋",
        "collection_info": null
    },
    {
        "title": "偈颂一百一十七首  其三",
        "author": "释绍昙",
        "content": "十二瑞峰前，一火白拈贼。\n佛面夜叉心，是何等相识。\n烧香供养，使自知非，剪月初无陷虎机。",
        "dynasty": "宋",
        "collection_info": null
    },
    {
        "title": "偈颂一百一十七首  其四",
        "author": "释绍昙",
        "content": "瘦藤枝，乌律卒。\n入草寻人，揣空出骨。\n不是心不是佛不是物，贬向无生国。",
        "dynasty": "宋",
        "collection_info": null
    },
    {
        "title": "偈颂一百一十七首  其五",
        "author": "释绍昙",
        "content": "入微尘，含法界。\n顶𩕳机，看脚下。\n须弥灯王，冰消瓦解。",
        "dynasty": "宋",
        "collection_info": null
    },
    {
        "title": "偈颂一百一十七首  其六",
        "author": "释绍昙",
        "content": "杓柄短长，锅儿大小，家丑无端花擘了。\n狼籍不小，惭惶不少。\n藏主师兄，平跋则个。",
        "dynasty": "宋",
        "collection_info": null
    },
    {
        "title": "偈颂一百一十七首  其七",
        "author": "释绍昙",
        "content": "逼人上树拔却梯，推人入井覆却桶。\n江湖用此恶心肠，谁云契义金兰重。\n怪语颠言，开眼说梦。",
        "dynasty": "宋",
        "collection_info": null
    },
    {
        "title": "偈颂一百一十七首  其八",
        "author": "释绍昙",
        "content": "蛇头揩痒，虎口拔牙。\n拚得性命，始是作家。",
        "dynasty": "宋",
        "collection_info": null
    },
    {
        "title": "偈颂一百一十七首  其九",
        "author": "释绍昙",
        "content": "国有世臣，伊周是则。\n神政冰清，忠谟鲠直。\n存方寸地子孙耕，黍稷非馨深种德。\n美则美矣，这争如何。\n巨闢十三华藏界，藏身无迹海腾波。",
        "dynasty": "宋",
        "collection_info": null
    },
    {
        "title": "偈颂一百一十七首  其一○",
        "author": "释绍昙",
        "content": "万迭青山，一溪寒水。\n花禁冷叶红，草滴虚岚翠，无位真人祇者是。\n不离当处当湛然，左右逢原无二体。\n觑之瞎双眸，即之云万里。\n祇如坚持汉节，贱卖生姜，妙悟水因，重光佛日。",
        "dynasty": "宋",
        "collection_info": null
    },
    {
        "title": "偈颂一百一十七首  其一一",
        "author": "释绍昙",
        "content": "再世唐尧，更生虞舜。\n统御金轮，永膺天命。\n林泉何以报生成，一缕檀烟万佛名。",
        "dynasty": "宋",
        "collection_info": null
    },
    {
        "title": "偈颂一百一十七首  其一二",
        "author": "释绍昙",
        "content": "浄饭王宫积恶多，从天降谪个妖魔。\n指天指地胡挥揎，无柰通身秽污何。\n瑞岩无柄杓，恶水劈头浇，特石须顽也合消。",
        "dynasty": "宋",
        "collection_info": null
    },
    {
        "title": "偈颂一百一十七首  其一三",
        "author": "释绍昙",
        "content": "跛脚阿师，弄蹄馿子。\n一字关徒费分疏，栗棘蓬恣情吞吐。\n凌灭祖师禅，函盖干坤句。\n孤危不立自孤危，万仞雪崖丰骨露。\n十二峰前，斫额望汝。\n洞山佛无光，无你扪摸处，无你栖泊处。",
        "dynasty": "宋",
        "collection_info": null
    },
    {
        "title": "偈颂一百一十七首  其一四",
        "author": "释绍昙",
        "content": "苦涩菖蒲茶，胶粘青蒻粽。\n嗅着鼻头辛，咬得牙关肿。\n佛病祖病蠲除，妖星怪星惊悚。\n善才采药，扬在壁根。\n天师书符，抗藏衣笼。\n和盘掇出宴佳宾，山鸟山花欣然。\n锦绣铺陈，笙簧品弄。\n啰啰招，啰啰送，莫怪空疏，伏惟珍重。",
        "dynasty": "宋",
        "collection_info": null
    },
    {
        "title": "偈颂一百一十七首  其一五",
        "author": "释绍昙",
        "content": "半晴半雨，酿成梅溽。\n无位真人，口生白醭。\n玄谈发渊默之雷，妙应答传声之谷。\n花簇簇，锦簇簇，听不足，玩不足。\n哑，六六依前三十六。",
        "dynasty": "宋",
        "collection_info": null
    },
    {
        "title": "偈颂一百一十七首  其一六",
        "author": "释绍昙",
        "content": "一二三四五六七，数目分明谁委悉。\n李淳风与袁天纲，推尽先天算不出。\n算得出，昨日五月尽，今朝六月一。",
        "dynasty": "宋",
        "collection_info": null
    },
    {
        "title": "偈颂一百一十七首  其一七",
        "author": "释绍昙",
        "content": "诸庄收敛，几样心肠。\n忧风忧雨，忧旱忧荒。\n刈禾镰虽云快利，要用处不犯锋铓。\n策勋汗血，别甑炊香。\n饭裏有沙如咬着，方知禾熟不临场。",
        "dynasty": "宋",
        "collection_info": null
    },
    {
        "title": "偈颂一百一十七首  其一八",
        "author": "释绍昙",
        "content": "天地不仁，人心招感。\n田稼如云，一风消散。\n农家血泪流，肝肠断。\n惟有林间衲子，有亦不知，无亦不管。\n圆蒲拥雪衾，缀钵盛香饭。\n放憨一饱万缘空，冷笑傍人忙似钻。\n灼然如是，万两黄金也合消，其或未然，切莫怪阎家打算。",
        "dynasty": "宋",
        "collection_info": null
    },
    {
        "title": "偈颂一百一十七首  其一九",
        "author": "释绍昙",
        "content": "善护菩提树有年，金枝玉叶荫儿孙。\n大功难纪人间世，千佛名书补处尊。",
        "dynasty": "宋",
        "collection_info": null
    },
    {
        "title": "偈颂一百一十七首  其二○",
        "author": "释绍昙",
        "content": "衲僧家，无本据。\n暑退凉生，任情去住。\n折拄杖，挑拨红尘堆裏人，破草鞋，踏断枯木岩前路。\n无佛处，急赴过，有佛处，不得住。\n捏聚大千无寸土，业风吹上十二峰。\n来，徐徐向伊道，提鞋去。",
        "dynasty": "宋",
        "collection_info": null
    },
    {
        "title": "偈颂一百一十七首  其二一",
        "author": "释绍昙",
        "content": "截流机，分泾渭。\n清浊浅深，穷源倒底。\n三脚馿子弄蹄行，踏过何曾沾着水。\n芝峰家丑外扬，也是碓坊洿米。\n低声低声，墙壁有耳。\n座满江南客，何须唱鹧鸪。",
        "dynasty": "宋",
        "collection_info": null
    },
    {
        "title": "偈颂一百一十七首  其二二",
        "author": "释绍昙",
        "content": "寒空书雁，破壁吟螀。\n井梧翻叶，岩桂飘香。\n无位真人，横拖倒拽，无地埋藏。\n举世生盲人不识，分拏摸象恣猖狂。\n徒劳香至子，历魏与游梁。\n哑，鹊石何曾解放光。",
        "dynasty": "宋",
        "collection_info": null
    },
    {
        "title": "偈颂一百一十七首  其二三",
        "author": "释绍昙",
        "content": "札得脚跟牢，不怕风涛险。\n大田多稼如云，只要及时收敛。\n归来香积国经行，喜见飞檐翔唇吻。\n议赏元勋，高低有分。",
        "dynasty": "宋",
        "collection_info": null
    },
    {
        "title": "偈颂一百一十七首  其二四",
        "author": "释绍昙",
        "content": "凤宿龙巢，宸车苔辗。\n前不构村，后不迭店。\n疑杀天下人，自疑犹未免。\n瞥转一机，星驰电捲。\n飞来峰刮地风寒，冷泉水滔天浪衮。\n死句翻成活句传，大冶精金经百炼。\n哑，退耕师兄，能事云周，一死何憾。",
        "dynasty": "宋",
        "collection_info": null
    },
    {
        "title": "偈颂一百一十七首  其二五",
        "author": "释绍昙",
        "content": "拄杖子，黑粼皴。\n韬藏头角，枯槁身心。\n刚被业风飘皷，忙忙入草寻人。\n奔驰鸟道，簸弄馿唇。\n湖海听闻齐掩耳，只宜藏拙古岩阴。",
        "dynasty": "宋",
        "collection_info": null
    },
    {
        "title": "偈颂一百一十七首  其二六",
        "author": "释绍昙",
        "content": "万迭青山，一溪流水。\n幽鸟绵蛮，烟萝锁翠。\n瑞岩活计无多，徒挂傍人唇齿。\n彻骨贫穷，熏天富贵。\n一阵西风丹桂香。\n二三子，吾无隠乎尔。",
        "dynasty": "宋",
        "collection_info": null
    },
    {
        "title": "偈颂一百一十七首  其二七",
        "author": "释绍昙",
        "content": "沧溟深，未必深。\n须弥险，未必险。\n衲僧家险崖机不可挨，深密心不可察。\n拄杖子忍俊不禁，试与探测看。\n深无半寸，平如镜面。\n浩大雷声，全无雨点。\n只好深云龟六藏，佛眼迷踪寻不见。\n寻得见，瑞岩点一杯茶，徐徐向伊道，日暮穷途，家乡尚远。",
        "dynasty": "宋",
        "collection_info": null
    },
    {
        "title": "偈颂一百一十七首  其二八",
        "author": "释绍昙",
        "content": "没絃琴，有遗音。\n调高流水，声振缁林。\n碧眼黄头争品弄，无端花擘祖师心。\n瑞岩素非妙手，效颦弹一曲看。\n叮当叮当，绝听子期迷节奏，和云高挂古松阴。",
        "dynasty": "宋",
        "collection_info": null
    },
    {
        "title": "偈颂一百一十七首  其二九",
        "author": "释绍昙",
        "content": "荆棘林，大火聚。\n峭壁深阬，无栖泊处。\n直饶伊瞥转一机，转得身，通得步。\n瑞岩未敢轻相许，何故凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百一十七首  其三○",
        "author": "释绍昙",
        "content": "书载五云，绣添一线。\n剥尽羣阴，天心復见。\n惟有龟毛拂，今古无迁变。\n松根石上笑谈空，切忌随他语脉转。",
        "dynasty": "宋",
        "collection_info": null
    },
    {
        "title": "偈颂一百一十七首  其三一",
        "author": "释绍昙",
        "content": "大智洞明，十方虚彻。\n玄枢妙转，千圣迷踪。\n直饶透箐眼明，截流机峻。\n须知更有向上一路在，这里见得彻去，方知东山五祖老冻脓。",
        "dynasty": "宋",
        "collection_info": null
    },
    {
        "title": "偈颂一百一十七首  其三二",
        "author": "释绍昙",
        "content": "太阿久瘗丰城剑，纔遇张华便发光。\n积世冤雠都扫却，蛰龙银匣袭珍藏。",
        "dynasty": "宋",
        "collection_info": null
    },
    {
        "title": "偈颂一百一十七首  其三三",
        "author": "释绍昙",
        "content": "扭碎东山鼻孔，牵断佛眼耳轮。\n一等施呈毒手，腕头力重千钧。\n饫饕法味，饱听圆音。\n汉室威仪重復见，紫芝香散碧岩春。",
        "dynasty": "宋",
        "collection_info": null
    },
    {
        "title": "偈颂一百一十七首  其三四",
        "author": "释绍昙",
        "content": "忠清千古灿奎文，盖世功名富贵生。\n旌佩拥云何处去，毗卢楼阁款经行。",
        "dynasty": "宋",
        "collection_info": null
    },
    {
        "title": "偈颂一百一十七首  其三五",
        "author": "释绍昙",
        "content": "簸弄干坤，灵蛇在掌。\n露刃含霜，阿谁近傍。\n歼厥渠魁未得时，蛰龙护匣牢收抗。\n还他道地，剑州与太阿无两样。\n携来剪月亭前，共聚五湖禅流，拭目纵观，连声称赏。",
        "dynasty": "宋",
        "collection_info": null
    },
    {
        "title": "偈颂一百一十七首  其三六",
        "author": "释绍昙",
        "content": "半夜逾城，六年栖雪。\n饿得肠枯，冻得骨折。\n那更见明星，两眼添重屑。\n后代儿孙苦证羊，一年一度争饶舌。\n正法眼藏，宜乎向这瞎馿边灭。",
        "dynasty": "宋",
        "collection_info": null
    },
    {
        "title": "偈颂一百一十七首  其三七",
        "author": "释绍昙",
        "content": "正月一，是新年。\n家家庆贺，处处喧阗。\n惟有拄杖子，不随时变。\n松根稳坐，石上安眠。\n蓦地放憨歌一曲，啰啰哩啰啰哩啰。\n木人听不足，瘦立绿萝烟。",
        "dynasty": "宋",
        "collection_info": null
    },
    {
        "title": "偈颂一百一十七首  其三八",
        "author": "释绍昙",
        "content": "一点心灯，寒光灿烂。\n今古长明，几人着眼。\n诸方老冻脓，烧畬种粟，三呼三应，妙悟水因，眉间挂剑。\n虽然列焰分辉，当暗中有明，当明中有暗。\n而今拈出普请看，出格元宵，何妨赏翫。",
        "dynasty": "宋",
        "collection_info": null
    },
    {
        "title": "偈颂一百一十七首  其三九",
        "author": "释绍昙",
        "content": "独坐大雄峰，临机多弄险。\n遭虎口杀活不分，脱狐身真假难辨。\n那堪创立清规，平地深深坑壍。\n结成不共戴天雠，烧炷枫香解释休。",
        "dynasty": "宋",
        "collection_info": null
    },
    {
        "title": "偈颂一百一十七首  其四○",
        "author": "释绍昙",
        "content": "人从雪峰来，接得乳峰信。\n报道古磵寒泉，涌出千丈飞雪。\n推倒妙高台，掀翻乌石岭。\n松山土主冷地翻身，隠潭龙王梦中惊醒。\n郎忙抖擞精神，念一道离怖畏真言，南无三满多，没驮喃，唵部龄，唵齿龄。\n吽吽，急急如律令。\n三世诸佛立地听，梵语华言难改正。",
        "dynasty": "宋",
        "collection_info": null
    },
    {
        "title": "偈颂一百一十七首  其四一",
        "author": "释绍昙",
        "content": "家在蓬莱，霓裾粲霞。\n步虚声有节，观徼念无差。\n护剑苍虬鸣宝匣，听琴瘦鹤倚庭花。\n丹成九转，符扫群邪。\n不负东林莲社约，乘轺来访竺僊家。\n虎溪分未得，款吃赵州茶。",
        "dynasty": "宋",
        "collection_info": null
    },
    {
        "title": "偈颂一百一十七首  其四二",
        "author": "释绍昙",
        "content": "祖父田园，积年荒废。\n农不务耕，渔专讨利。\n彻底掀翻自有人，去尽残芦并败苇。\n鴈过长空，影沉寒水，字字声声说大义。",
        "dynasty": "宋",
        "collection_info": null
    },
    {
        "title": "偈颂一百一十七首  其四三",
        "author": "释绍昙",
        "content": "九十日春今欲过，人生能见几韶光。\n秦源方被桃花误，隋岸还看柳絮狂。\n拄杖子，知不迁义，缄封不密，满口嚼冰霜。\n千言万语无人会，又逐流鶑过短墙。",
        "dynasty": "宋",
        "collection_info": null
    },
    {
        "title": "偈颂一百一十七首  其四四",
        "author": "释绍昙",
        "content": "长鬚翁，久不见。\n壁角深藏，心灰百炼。\n将期休影息阴，岂谓明明弄险。\n点出夜叉心，擘开菩萨面。\n丑恶既乖张，佛手难遮掩。\n赢得春山哭杜鹃，鲜血染花枝，声声怨。",
        "dynasty": "宋",
        "collection_info": null
    },
    {
        "title": "偈颂一百一十七首  其四五",
        "author": "释绍昙",
        "content": "秋旸肆酷，秋暑炎蒸。\n不容鹅护雪，难保蜡人冰。\n一夏噇眠虚过了，秋风拈弄刈禾镰。\n权有用，无党无偏。\n几箇祖师头割了，立教凶岁变丰年。",
        "dynasty": "宋",
        "collection_info": null
    },
    {
        "title": "偈颂一百一十七首  其四六",
        "author": "释绍昙",
        "content": "秋阳肆酷，划地奔雷。\n洗涤袢襟，喜而不寐。\n懿德山王赠之以偈：大旱逢甘雨，他乡遇故知。\n攧崖泉漱玉，尝稻雪翻匙。\n咿呜咿，谁知艰棘际，復见太平时。\n拄杖子，暗中闻得，手之舞之，足之蹈之。\n暑退凉生前路活，化龙一跃出天池，赢得庞公笑展眉。",
        "dynasty": "宋",
        "collection_info": null
    },
    {
        "title": "偈颂一百一十七首  其四七",
        "author": "释绍昙",
        "content": "僧钵一粒饭，农家一滴血。\n战争收拾归，知费几牙颊。\n明玑杵白，别甑炊香。\n伴客地炉烧榾柮，无宾主话商量。\n切忌增金以黄。",
        "dynasty": "宋",
        "collection_info": null
    },
    {
        "title": "偈颂一百一十七首  其四八",
        "author": "释绍昙",
        "content": "雨后溪声寒弄玉，风前木叶碎飘金。\n见闻互用非声色，花劈威音古佛心。\n见成家乐，管宴佳宾。\n莫谓瑞岩岑寂甚，一回拈出一回新。",
        "dynasty": "宋",
        "collection_info": null
    },
    {
        "title": "偈颂一百一十七首  其四九",
        "author": "释绍昙",
        "content": "打破剑门关，未死先辞世。\n书偈自涂糊，白把骊珠碎。\n口款细供通，自首原其罪。\n木人歌舞石人悲。\n声遏行云，鴈序分，影落千峰外。",
        "dynasty": "宋",
        "collection_info": null
    },
    {
        "title": "偈颂一百一十七首  其五○",
        "author": "释绍昙",
        "content": "兜率天宫初说梦，修多罗藏又谈空。\n一人人饱纯陀味，不与寻常至节同。\n娟娟萝月，瑟瑟松风。\n四壁生涯贫彻骨，敌君王富乐无穷。",
        "dynasty": "宋",
        "collection_info": null
    },
    {
        "title": "偈颂一百一十七首  其五一",
        "author": "释绍昙",
        "content": "万金包裹烂泥团，不惜当场撮弄看。\n败阙遭人窥觑了，末梢依旧被渠瞒。",
        "dynasty": "宋",
        "collection_info": null
    },
    {
        "title": "偈颂一百一十七首  其五二",
        "author": "释绍昙",
        "content": "一点心灯，灵明炳焕。\n去古来今，清光无间。\n不同万斛金莲，惑乱痴人赏翫。\n今朝上元节，拈出普请看。\n拟议寻思，空华翳眼。",
        "dynasty": "宋",
        "collection_info": null
    },
    {
        "title": "偈颂一百一十七首  其五三",
        "author": "释绍昙",
        "content": "厮扑场中作断交，拳来趯去不相饶。\n谁知用尽平生力，却傍被人夺锦标。",
        "dynasty": "宋",
        "collection_info": null
    },
    {
        "title": "偈颂一百一十七首  其五四",
        "author": "释绍昙",
        "content": "上林春色正繁华，公子联镳去赏花。\n贪弄玉杯泥样醉，笙歌丛里簇归家。",
        "dynasty": "宋",
        "collection_info": null
    },
    {
        "title": "偈颂一百一十七首  其五五",
        "author": "释绍昙",
        "content": "远望蓬莱去学仙，途中忽遇李先生。\n还丹一粒吞还吐，回首空山独自行。",
        "dynasty": "宋",
        "collection_info": null
    },
    {
        "title": "偈颂一百一十七首  其五六",
        "author": "释绍昙",
        "content": "大悲正眼露堂堂，百步当摇闪电光。\n被掣风颠医瞎子，暗中拖拽下禅床。",
        "dynasty": "宋",
        "collection_info": null
    },
    {
        "title": "偈颂一百一十七首  其五七",
        "author": "释绍昙",
        "content": "岭上云磨松偃蹇，岩前瀑漱石琮琤。\n瞿昙面目全彰露，谁道今朝始诞生。\n跛云门棒，休放拍盲。\n一杓香汤三拜着，听渠千古恶名行。",
        "dynasty": "宋",
        "collection_info": null
    },
    {
        "title": "偈颂一百一十七首  其五八",
        "author": "释绍昙",
        "content": "一春连雨，民心忧惧。\n妻子号饥，米无籴处。\n珍重活衲僧福德聚，衲被蒙头无思无虑。\n九旬禁足，钝鸟栖芦。\n三月安居，蛰虫坏户。\n翻转铁面皮，嫌佛不肯做。",
        "dynasty": "宋",
        "collection_info": null
    },
    {
        "title": "偈颂一百一十七首  其五九",
        "author": "释绍昙",
        "content": "前宵剪月亭边，曲奏高山流水。\n虽云狮子筋絃，品弄必资妙指，不落宫商人耸耳。\n嘉州大像增百倍精神，荆溪老龙添十分活意。\n正音将谓绝无闻，谁料郑声乱雅中，有此清弹尔。\n惭愧惭愧。",
        "dynasty": "宋",
        "collection_info": null
    },
    {
        "title": "偈颂一百一十七首  其六○",
        "author": "释绍昙",
        "content": "雷轰荐福碑，天秘无文印。\n字义既难明，心传谁得正。\n东湖泻恨浪滔天，惊𢞕瑞岩残梦醒。\n猛拍阑干，叫天不应。\n哭不成兮笑不成，野花泪湿千峰影。",
        "dynasty": "宋",
        "collection_info": null
    },
    {
        "title": "偈颂一百一十七首  其六一",
        "author": "释绍昙",
        "content": "三月休征，修文偃武。\n治格太平，生灵鼓舞。\n无端塞马嘶风，又欲扬尘簸土。\n密运机筹，肃行师旅。\n塞北安南一战收，生死冤魔都扫去。\n重赏元勋，凯歌声撼芝峰路。",
        "dynasty": "宋",
        "collection_info": null
    },
    {
        "title": "偈颂一百一十七首  其六二",
        "author": "释绍昙",
        "content": "九月授衣天，芝峰无可授。\n破衲拥寒云，对客慵开口。",
        "dynasty": "宋",
        "collection_info": null
    },
    {
        "title": "偈颂一百一十七首  其六三",
        "author": "释绍昙",
        "content": "成癖襟怀为爱山，不逢佳处不开颜。\n锦屏剑阁重相见，疑在岷峨翠霭间。",
        "dynasty": "宋",
        "collection_info": null
    },
    {
        "title": "偈颂一百一十七首  其六四",
        "author": "释绍昙",
        "content": "一二三四五，六七八九十。\n梵语华言译不成，玉几重新添註解。\n字义炳然，无人领解。\n頼有同风知，点头道奇怪。\n彷彷佛佛，一似东山瓦鼓歌。\n腔调宛同，声无高下。\n彭八剌拶，未在未在。",
        "dynasty": "宋",
        "collection_info": null
    },
    {
        "title": "偈颂一百一十七首  其六五",
        "author": "释绍昙",
        "content": "书云开管宴，法轮食轮转。\n觑之双眼盲，味之唾三嚥。\n云门胡餠，谩自夸张，杨岐栗蓬，急须收卷。\n露柱灯笼，春风满面。",
        "dynasty": "宋",
        "collection_info": null
    },
    {
        "title": "偈颂一百一十七首  其六六",
        "author": "释绍昙",
        "content": "道德五千言，深明玄妙句。\n云门一字关，截断横陈路。\n十二峰前，危分险布。\n唤醒惺惺石上瞌睡主人公，握手评论，掀眉笑语。\n惊放寒梅一两花，漏洩先春，奔驰驿使。\n哑，寻香逐臭人无数。",
        "dynasty": "宋",
        "collection_info": null
    },
    {
        "title": "偈颂一百一十七首  其六七",
        "author": "释绍昙",
        "content": "向上机，顶门眼。\n察秋毫处暗昏昏，透险崖中平坦坦。\n三世诸佛，正视无门，白牯狸奴，活埋何限。",
        "dynasty": "宋",
        "collection_info": null
    },
    {
        "title": "偈颂一百一十七首  其六八",
        "author": "释绍昙",
        "content": "亲随弥勒下长汀，一字王书奉化名。\n辅国功成归内院，子孙恩被锦衣荣。",
        "dynasty": "宋",
        "collection_info": null
    },
    {
        "title": "偈颂一百一十七首  其六九",
        "author": "释绍昙",
        "content": "无辨古今眼，有辨古今舌。\n说得十分真，何如见得彻。\n见得彻，耿耿心灯夺夜寒。\n年年宴赏元宵节。",
        "dynasty": "宋",
        "collection_info": null
    },
    {
        "title": "偈颂一百一十七首  其七○",
        "author": "释绍昙",
        "content": "茅舍春深，韶华可人。\n山花裛翠，烟草如茵。\n况有寻幽客至，锦囊探句，藜杖挑琴。\n握手松根同一笑，高风曾不护东林。",
        "dynasty": "宋",
        "collection_info": null
    },
    {
        "title": "偈颂一百一十七首  其七一",
        "author": "释绍昙",
        "content": "广汉马驹子，十方罗汉僧。\n不吃金鷄粟，专衔血战冤。\n古龙渊吸干到底，清凉树靠倒无根。\n五处移场弄巇险，化机曾不涉春缘。\n休征藏密，地陷天崩。\n棠棣花残鴈沉影，椎胸未免哭苍天。",
        "dynasty": "宋",
        "collection_info": null
    },
    {
        "title": "偈颂一百一十七首  其七二",
        "author": "释绍昙",
        "content": "三月青春弹指过，九旬朱夏又从头。\n茶抽雀舌郎忙摘，麦弄虾鬚逐旋收。\n炽然说法，声撼林丘。",
        "dynasty": "宋",
        "collection_info": null
    },
    {
        "title": "偈颂一百一十七首  其七三",
        "author": "释绍昙",
        "content": "结夏已半月了也，水牯牛作么生。\n爱从荒草去，不向坦途行。\n闹中牵索，静处加鞭。\n月白风清眠露地，声声牧笛响烟村。",
        "dynasty": "宋",
        "collection_info": null
    },
    {
        "title": "偈颂一百一十七首  其七四",
        "author": "释绍昙",
        "content": "小供天中节，家贫乐有余。\n蒻包粳米粽，茶点石菖蒲。\n不用童寻药，何须鬼画符。\n千妖俱扫迹。\n长夏得安居。\n衲僧门下，天地悬殊。",
        "dynasty": "宋",
        "collection_info": null
    },
    {
        "title": "偈颂一百一十七首  其七五",
        "author": "释绍昙",
        "content": "放下着，莫妄想。\n无孔铁锤，半斤八两。\n面门抛掷，土旷人稀。\n无业赵州元不会，凤林徒自说咤之。",
        "dynasty": "宋",
        "collection_info": null
    },
    {
        "title": "偈颂一百一十七首  其七六",
        "author": "释绍昙",
        "content": "六月苦炎热，蜡人何似生。\n火云烹得解，解后却完全。\n堪笑云门老，杲掣风颠，通身臭汗。\n微凉生殿阁，打失鬼精魂。\n要会诸佛出身处，馿年馿年。",
        "dynasty": "宋",
        "collection_info": null
    },
    {
        "title": "偈颂一百一十七首  其七七",
        "author": "释绍昙",
        "content": "雨足龙闲，年丰民乐。\n袖出刈禾镰，大地全收却。\n归来十二峰前，别甑炊香，明玑满钵。\n餵饱活衲僧，曲肱酣睡着。\n佛法身心烂似泥，哑，医无药。",
        "dynasty": "宋",
        "collection_info": null
    },
    {
        "title": "偈颂一百一十七首  其七八",
        "author": "释绍昙",
        "content": "十二峰前傀儡棚，尽由行主线抽牵。\n编排科段无新旧，歌舞秋风乐管筵。",
        "dynasty": "宋",
        "collection_info": null
    },
    {
        "title": "偈颂一百一十七首  其七九",
        "author": "释绍昙",
        "content": "人从福州来，接得江西信。\n报道雪峰木毬，辊入育王鳗井。\n怒浪翻空，鱼龙乞命。\n秋风吹落惺惺石上，惊触主人翁酣睡醒。\n掀眉一笑千峰静。",
        "dynasty": "宋",
        "collection_info": null
    },
    {
        "title": "偈颂一百一十七首  其八○",
        "author": "释绍昙",
        "content": "八月十五中秋节，人皆竞赏天边月。\n心月孤圆自不知，不涉圆亏光影灭。\n马师父子错商量，拂袖便行犹未彻。\n诸人还见心月么，急着眼看，重重金屑。",
        "dynasty": "宋",
        "collection_info": null
    },
    {
        "title": "偈颂一百一十七首  其八一",
        "author": "释绍昙",
        "content": "岩桂飘香，井梧凋叶。\n活祖师机，重重漏洩。\n见得分明眼似眉，道得完全舌如结。\n诸人要知亲切句么，蒲团三月冷如冰，今朝稳坐，静听渠分说。",
        "dynasty": "宋",
        "collection_info": null
    },
    {
        "title": "偈颂一百一十七首  其八二",
        "author": "释绍昙",
        "content": "九月九，重阳节。\n不向东篱赏菊花，只点茱萸茶一啜。\n苦涩难尝舌如㔢，更吞栗棘蓬肝肠裂。\n且道陶渊明，还曾知此味么。\n莫说莫说。",
        "dynasty": "宋",
        "collection_info": null
    },
    {
        "title": "偈颂一百一十七首  其八三",
        "author": "释绍昙",
        "content": "九月授衣天，山林无可授。\n破衲拥残云，痴坐蒲团透。\n长庆棱捲帘悟道，病眼见空花。\n香林远纸袄大书，破袖争出手。\n鳬短鹤长，馿前马后，不知笑破他人口。",
        "dynasty": "宋",
        "collection_info": null
    },
    {
        "title": "偈颂一百一十七首  其八四",
        "author": "释绍昙",
        "content": "绣閤新添一綫长，金针斗巧制鸳鸯。\n不知这箇长多少，莫把龟毛乱较量。",
        "dynasty": "宋",
        "collection_info": null
    },
    {
        "title": "偈颂一百一十七首  其八五",
        "author": "释绍昙",
        "content": "要见心珠发耿光，只消一念破悭囊。\n昆虫草木承恩力，世世丛林建法幢。",
        "dynasty": "宋",
        "collection_info": null
    },
    {
        "title": "偈颂一百一十七首  其八六",
        "author": "释绍昙",
        "content": "十方义聚，和气如春。\n非魔非佛，无主无宾。\n食法二轮能妙转，不虚剪月过书云。\n闻韶不知味，门户喜重新。",
        "dynasty": "宋",
        "collection_info": null
    },
    {
        "title": "偈颂一百一十七首  其八七",
        "author": "释绍昙",
        "content": "当年不合弃金轮，忍冻吞饥度六春。\n又被毛头星换眼，至今苦屈未能伸。\n瑞岩不孝，尚有慈心。\n烧块木头修薄供，且图温饱过，切忌赚他人。",
        "dynasty": "宋",
        "collection_info": null
    },
    {
        "title": "偈颂一百一十七首  其八八",
        "author": "释绍昙",
        "content": "兆应丰年，单明一色。\n玉作楼台，银连巷陌。\n新晴人喜贺元正，不识春山头併白。",
        "dynasty": "宋",
        "collection_info": null
    },
    {
        "title": "偈颂一百一十七首  其八九",
        "author": "释绍昙",
        "content": "茶迎过客无新旧，秤定须弥有重轻。\n活弄手头虽得妙，何如闻爆桶箍声。",
        "dynasty": "宋",
        "collection_info": null
    },
    {
        "title": "偈颂一百一十七首  其九○",
        "author": "释绍昙",
        "content": "今朝二月十五，黄面瞿昙灭度。\n诸方挝皷声冤，尽是闲言长语。\n一点涅槃心，无人知落处。\n山花泪滴如红雨。",
        "dynasty": "宋",
        "collection_info": null
    },
    {
        "title": "偈颂一百一十七首  其九一",
        "author": "释绍昙",
        "content": "久雨新晴，物情显焕。\n蝶弄海棠阴，鶑啼杨柳岸。\n声色纯真，不得一半。\n堪笑灵云活眼睛，却被桃花换。\n哑，瞎汉瞎汉。",
        "dynasty": "宋",
        "collection_info": null
    },
    {
        "title": "偈颂一百一十七首  其九二",
        "author": "释绍昙",
        "content": "杨岐栗棘蓬，赵州殿裏底。\n一句当机裂万差，尽大地人扶不起。",
        "dynasty": "宋",
        "collection_info": null
    },
    {
        "title": "偈颂一百一十七首  其九三",
        "author": "释绍昙",
        "content": "四十年同参，廿余年相别。\n不唱菩萨蛮，何暇说佛法。\n蓦札相逢十二峰，我患生盲你患聋。\n是圣是凡都莫问，且分苔石憩松风。",
        "dynasty": "宋",
        "collection_info": null
    },
    {
        "title": "偈颂一百一十七首  其九四",
        "author": "释绍昙",
        "content": "客路奔驰岁月深，朝游东鲁暮西秦。\n子规苦劝人归去，血溅岩花几见春。",
        "dynasty": "宋",
        "collection_info": null
    },
    {
        "title": "偈颂一百一十七首  其九五",
        "author": "释绍昙",
        "content": "示大家身，为帝王母。\n与佛同生，福兼寰宇。\n万国欢悰庆诞弥，蟠桃何止宴瑶池。",
        "dynasty": "宋",
        "collection_info": null
    },
    {
        "title": "偈颂一百一十七首  其九六",
        "author": "释绍昙",
        "content": "九曲河清产圣人，行尧舜道觉斯民。\n万邦翘仰垂衣化，皷舞春风贺太平。",
        "dynasty": "宋",
        "collection_info": null
    },
    {
        "title": "偈颂一百一十七首  其九七",
        "author": "释绍昙",
        "content": "九旬禁足，困鱼止泺。\n三月安居，钝鸟栖芦。\n圆觉伽蓝俱扫迹，释迦弥勒是他奴。",
        "dynasty": "宋",
        "collection_info": null
    },
    {
        "title": "偈颂一百一十七首  其九八",
        "author": "释绍昙",
        "content": "筀笋剪龙鬚，山茶烹雀舌。\n款客话家私，各打乡谈说。\n闽蜀同风，浙音迥别。\n老倒芝峰耳重听，子规声诉三更月。",
        "dynasty": "宋",
        "collection_info": null
    },
    {
        "title": "偈颂一百一十七首  其九九",
        "author": "释绍昙",
        "content": "倾倒投子油瓶，拗折龙孙头角。\n大鑪鞴裏烹煎，香透千岩万壑。\n殷勤奉供昔年高卧白云僧，与无舌人从头咬嚼。\n咬得着，鼓舞昇平，唱村田乐。",
        "dynasty": "宋",
        "collection_info": null
    },
    {
        "title": "偈颂一百一十七首  其一○○",
        "author": "释绍昙",
        "content": "跨弄蹄馿，住疎壁院，千古遗风今再见。\n吞吐何须栗棘蓬，煅炼已成丹九转。\n倾出瓶壶，寒光闪电，扶危妙在通权变。",
        "dynasty": "宋",
        "collection_info": null
    },
    {
        "title": "偈颂一百一十七首  其一○一",
        "author": "释绍昙",
        "content": "九旬禁足已嫌多，那更重加一月遥。\n不解六根门互用，蜡人铁做也应消。",
        "dynasty": "宋",
        "collection_info": null
    },
    {
        "title": "偈颂一百一十七首  其一○二",
        "author": "释绍昙",
        "content": "八月秋，何处热。\n塞鴈来宾，井梧凋叶。\n衲僧拄杖知时节，千里万里一条铁。",
        "dynasty": "宋",
        "collection_info": null
    },
    {
        "title": "偈颂一百一十七首  其一○三",
        "author": "释绍昙",
        "content": "监本祖庭花，东西争擢秀。\n一等放清香，不分新与旧。\n枝枝叶叶，陡顿精神，粧点芝园劫外春。",
        "dynasty": "宋",
        "collection_info": null
    },
    {
        "title": "偈颂一百一十七首  其一○四",
        "author": "释绍昙",
        "content": "秋菊铺黄，茱萸裛翠。\n彭泽渊明，清吟浊醉。\n一年一度赏东篱，蹉过重阳总不知。\n因甚如此，逐物意移。",
        "dynasty": "宋",
        "collection_info": null
    },
    {
        "title": "偈颂一百一十七首  其一○五",
        "author": "释绍昙",
        "content": "䆉稏黄云，精神玉粒。\n熟知稼穑人，着意勤收拾，已收拾，舂石坠腰，炊香满室。\n客来唱曲贺丰年，抚髀清欢，莫嫌贫极。",
        "dynasty": "宋",
        "collection_info": null
    },
    {
        "title": "偈颂一百一十七首  其一○六",
        "author": "释绍昙",
        "content": "杨岐馿弄蹄，天衣雁沉影。\n两个老无知，语不分邪正。\n何似火炉头话，无主无宾。\n是非审定，不违法印。\n我王库内岂有是刀哉，古今多少人以橘皮为火，纷然错认。\n哑，死灰煨杀谁深省。",
        "dynasty": "宋",
        "collection_info": null
    },
    {
        "title": "偈颂一百一十七首  其一○七",
        "author": "释绍昙",
        "content": "航海而来，面壁而坐。\n未明直指单传，先被梁王勘破。\n当门齿露风，隻履归何早。\n熊耳峰前，纍纍荒草，至今惹得行人笑。",
        "dynasty": "宋",
        "collection_info": null
    },
    {
        "title": "偈颂一百一十七首  其一○八",
        "author": "释绍昙",
        "content": "昨宵送旧，今日迎新。\n迎新送旧，费尽精神。\n新旧两头忘记了，始知今日是元正。\n不用借婆衫子拜，今年人是去年人。",
        "dynasty": "宋",
        "collection_info": null
    },
    {
        "title": "偈颂一百一十七首  其一○九",
        "author": "释绍昙",
        "content": "贫苦芝峰，赏元宵节。\n宴乐佳宾，将何铺设。\n明挑海底灯，细剪亭前月。\n打拍东山瓦皷歌，掤八剌札，乐有余，清不彻。\n趣味森严，恰似赵州，曾到未到，吃杯杯茶，洞山生姜不改辣。\n哑，不是知心向谁说。",
        "dynasty": "宋",
        "collection_info": null
    },
    {
        "title": "偈颂一百一十七首  其一一○",
        "author": "释绍昙",
        "content": "二月十五，瞿昙灭度。\n山鸟悲春，山花泣雨。\n尽大地人，有屈无伸处。\n独有瑞岩拄杖子，铁作心肠浑不顾。\n唱太平歌，欢声满路。\n因甚如此，歼厥渠魁，澄清寰宇。",
        "dynasty": "宋",
        "collection_info": null
    },
    {
        "title": "偈颂一百一十七首  其一一一",
        "author": "释绍昙",
        "content": "浴乎沂，舞雩归。\n道存目击，乐以忘机。\n嗟叹奔驰途路客，抛家失业有谁知。\n杜鹃啼出血，劝得几人归。",
        "dynasty": "宋",
        "collection_info": null
    },
    {
        "title": "偈颂一百一十七首  其一一二",
        "author": "释绍昙",
        "content": "薄福值荒年，日餐三顿粥。\n两眼挂青山，真味填枵腹。\n贫有余，乐不足。\n谁管古人见延寿不见延寿，山前麦熟与未熟。\n无事岩泉洗耳听，幽禽巧奏阳春曲。\n好大哥，快活快活。",
        "dynasty": "宋",
        "collection_info": null
    },
    {
        "title": "偈颂一百一十七首  其一一三",
        "author": "释绍昙",
        "content": "五髻峰头，怨憎会苦。\n热血相喷，重重染污。\n箇样老妖魔，惭愧今朝死。\n粗茶一瓯，粗香一炷，供养阿侬。\n愿百劫千生，蓦札相逢，好眼看承，好心攀顾。\n切莫重行巇险路，背后恐遭人指註。",
        "dynasty": "宋",
        "collection_info": null
    },
    {
        "title": "偈颂一百一十七首  其一一四",
        "author": "释绍昙",
        "content": "大地全荒总不忧，夺饥人食缚耕牛。\n衲僧举止合如是，百炼精金肯博鍮。",
        "dynasty": "宋",
        "collection_info": null
    },
    {
        "title": "偈颂一百一十七首  其一一五",
        "author": "释绍昙",
        "content": "捞摝群迷，示生五浊。\n臭秽通身，如何洗却。\n百滚洋铜浇一杓，彻骨清凉，快活快活。",
        "dynasty": "宋",
        "collection_info": null
    },
    {
        "title": "偈颂一百一十七首  其一一六",
        "author": "释绍昙",
        "content": "六年偿债芝峰寺，费尽衣盂用尽心。\n今日杖藜行活路，笑看花木媚清阴。",
        "dynasty": "宋",
        "collection_info": null
    },
    {
        "title": "偈颂十九首  其一",
        "author": "释绍昙",
        "content": "草舍开张小小筵，炊无米饭爨无烟。\n通身饱暖憨憨睡，梦到沧洲白鸟边。",
        "dynasty": "宋",
        "collection_info": null
    },
    {
        "title": "偈颂十九首  其二",
        "author": "释绍昙",
        "content": "宫花压鬓坠乌云，倾国风流宛胜秦。\n玉笛插藏人不见，夜深吹起凤楼春。",
        "dynasty": "宋",
        "collection_info": null
    },
    {
        "title": "偈颂十九首  其三",
        "author": "释绍昙",
        "content": "万里无寸草，出门便是草。\n支筇寂寞中，望断无人到。",
        "dynasty": "宋",
        "collection_info": null
    },
    {
        "title": "偈颂十九首  其四",
        "author": "释绍昙",
        "content": "槽厂安身不记年，一心希慕岭南能。\n肩头扬下泼柴担，要汝来传佛祖灯。",
        "dynasty": "宋",
        "collection_info": null
    },
    {
        "title": "偈颂十九首  其五",
        "author": "释绍昙",
        "content": "一茎草外隠全形，翳尽丛林活眼睛。\n破绽莫教轻捉着，堂前高挂赎金名。",
        "dynasty": "宋",
        "collection_info": null
    },
    {
        "title": "偈颂十九首  其六",
        "author": "释绍昙",
        "content": "千丈岩头太险生，无端更掘陷人阬。\n深深迭石防颓岸，要汝临崖撒手行。",
        "dynasty": "宋",
        "collection_info": null
    },
    {
        "title": "偈颂十九首  其七",
        "author": "释绍昙",
        "content": "绿萝深处卧云烟，触战蛮征事悄然。\n临老无端重出丑，借婆裙子拜婆年。",
        "dynasty": "宋",
        "collection_info": null
    },
    {
        "title": "偈颂十九首  其八",
        "author": "释绍昙",
        "content": "抛舍箕裘要出家，学卢行者去担柴。\n脊梁不具黄金骨，碓米坊中被活埋。",
        "dynasty": "宋",
        "collection_info": null
    },
    {
        "title": "偈颂十九首  其九",
        "author": "释绍昙",
        "content": "万法是心光，诸缘惟性晓。\n本无迷悟人，祇要今日了。",
        "dynasty": "宋",
        "collection_info": null
    },
    {
        "title": "偈颂十九首  其一○",
        "author": "释绍昙",
        "content": "腊月三十日，腊月二十九。\n等是岁华终，无事穷相守。",
        "dynasty": "宋",
        "collection_info": null
    },
    {
        "title": "偈颂十九首  其一一",
        "author": "释绍昙",
        "content": "大地踏翻无寸土，昆虫介甲绝行踪。\n护生禁足元勋在，圆觉伽蓝一扫空。",
        "dynasty": "宋",
        "collection_info": null
    },
    {
        "title": "偈颂十九首  其一二",
        "author": "释绍昙",
        "content": "瑞岩频唤主人翁，彻底惺惺不若聋。\n裂尽见闻行活路，乡关犹隔海千重。",
        "dynasty": "宋",
        "collection_info": null
    },
    {
        "title": "偈颂十九首  其一三",
        "author": "释绍昙",
        "content": "松下扫除青草径，磵边开闢绿阴亭。\n饭余握手闲行坐，唱曲山歌贺太平。\n遏云古调，流水新声。\n眼裏无筋听不足，临风击碎圣凡情。",
        "dynasty": "宋",
        "collection_info": null
    },
    {
        "title": "偈颂十九首  其一四",
        "author": "释绍昙",
        "content": "不业农商不业儒，菑田弗下寸根株。\n馿年斫倒菩提树，羞见新州箇老卢。",
        "dynasty": "宋",
        "collection_info": null
    },
    {
        "title": "偈颂十九首  其一五",
        "author": "释绍昙",
        "content": "十万同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈颂十九首  其一六",
        "author": "释绍昙",
        "content": "东村王老夜烧钱，拈引山云海月魂。\n贫极瑞岩轻助荐，尽教无佛处称尊。",
        "dynasty": "宋",
        "collection_info": null
    },
    {
        "title": "偈颂十九首  其一七",
        "author": "释绍昙",
        "content": "瑞岩唤醒主人翁，把手经行禁网中。\n踏断纲宗开活眼，笑听山鸟话家风。",
        "dynasty": "宋",
        "collection_info": null
    },
    {
        "title": "偈颂十九首  其一八",
        "author": "释绍昙",
        "content": "五十三年行脚，走遍天涯海角。\n早知唐丧光阴，悔不闭门独活。\n古松下苔石憨眠，野溪边筇枝倒卓。\n幽鸟啼春水奏流，凑成一曲村田乐。",
        "dynasty": "宋",
        "collection_info": null
    },
    {
        "title": "偈颂十九首  其一九",
        "author": "释绍昙",
        "content": "五千黄叶止儿啼，不异渝江碧落碑。\n古篆分明无贋本，具看经眼不难窥。",
        "dynasty": "宋",
        "collection_info": null
    },
    {
        "title": "颂古五十五首  其一",
        "author": "释绍昙",
        "content": "古洞桃花发嫩枝，施朱施粉两相宜。\n要渠成结千年实，多谢春风着意吹。",
        "dynasty": "宋",
        "collection_info": null
    },
    {
        "title": "颂古五十五首  其二",
        "author": "释绍昙",
        "content": "田库翁翁两鬓霜，苦贪浊酒弄觥觞。\n儿孙步步相随逐，扶得归家又发狂。",
        "dynasty": "宋",
        "collection_info": null
    },
    {
        "title": "颂古五十五首  其三",
        "author": "释绍昙",
        "content": "收拾成都卖卜家，君平术肆独宏开。\n闹中人献支机石，掀倒卦盘归去来。",
        "dynasty": "宋",
        "collection_info": null
    },
    {
        "title": "颂古五十五首  其四",
        "author": "释绍昙",
        "content": "一块郴州铁，浑崙擘不开。\n轮槌轻击着，雪刃暗飞来。",
        "dynasty": "宋",
        "collection_info": null
    },
    {
        "title": "颂古五十五首  其五",
        "author": "释绍昙",
        "content": "势罢奴欺主，年衰鬼弄人。\n南泉招致得，冷泪湿衣巾。",
        "dynasty": "宋",
        "collection_info": null
    },
    {
        "title": "颂古五十五首  其六",
        "author": "释绍昙",
        "content": "落頼儿郎自小愚，为贪花酒废诗书。\n当时早得严师训，破坏箕裘未到渠。",
        "dynasty": "宋",
        "collection_info": null
    },
    {
        "title": "颂古五十五首  其七",
        "author": "释绍昙",
        "content": "美如西子离金阙，娇似杨妃倚玉楼。\n犹把琵琶半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古五十五首  其八",
        "author": "释绍昙",
        "content": "拂苔高卧白云根，梦绕春风锦绣园。\n蓦听采樵歌一曲，醒来月挂客愁村。",
        "dynasty": "宋",
        "collection_info": null
    },
    {
        "title": "颂古五十五首  其九",
        "author": "释绍昙",
        "content": "碧绿青红百样花，尽从春色巧安排。\n不知春色端倪处，平地危分万仞崖。",
        "dynasty": "宋",
        "collection_info": null
    },
    {
        "title": "颂古五十五首  其一○",
        "author": "释绍昙",
        "content": "黄金肌骨铁心肠，晓出重城眩巧粧。\n赚入涅槃门路去，连天荒草看人忙。",
        "dynasty": "宋",
        "collection_info": null
    },
    {
        "title": "颂古五十五首  其一一",
        "author": "释绍昙",
        "content": "拟学鹏抟九万风，谁知折翅鸟窠中。\n至今秦望山前雨，血泪千林花泪红。",
        "dynasty": "宋",
        "collection_info": null
    },
    {
        "title": "颂古五十五首  其一二",
        "author": "释绍昙",
        "content": "苦恋京华不肯归，行装须待送穷时。\n茆舡寂寞烟汀月，别后何人更有诗。",
        "dynasty": "宋",
        "collection_info": null
    },
    {
        "title": "颂古五十五首  其一三",
        "author": "释绍昙",
        "content": "仙翁还旆武陵家，仙女欢迎步彩霞。\n贪弄玉箫频劝酒，不知凋尽碧桃花。",
        "dynasty": "宋",
        "collection_info": null
    },
    {
        "title": "颂古五十五首  其一四",
        "author": "释绍昙",
        "content": "南阳家法是人知，刚被丹霞教坏伊。\n致使亲生龙凤子，一时翻作鼠黏儿。",
        "dynasty": "宋",
        "collection_info": null
    },
    {
        "title": "颂古五十五首  其一五",
        "author": "释绍昙",
        "content": "送目群飞野鸭边，不胜情事与谁论。\n轻轻扭定娘生鼻，海月山云亦断魂。",
        "dynasty": "宋",
        "collection_info": null
    },
    {
        "title": "颂古五十五首  其一六",
        "author": "释绍昙",
        "content": "脱体无依是病由，直须大死一回休。\n西江吸尽无涓滴，便解人前不识羞。",
        "dynasty": "宋",
        "collection_info": null
    },
    {
        "title": "颂古五十五首  其一七",
        "author": "释绍昙",
        "content": "闪电光中夺信旗，怒雷一击丧全机。\n从兹独据雄峰顶，佛祖低头听指挥。",
        "dynasty": "宋",
        "collection_info": null
    },
    {
        "title": "颂古五十五首  其一八",
        "author": "释绍昙",
        "content": "鼻孔亲遭扭捏来，乞儿得食向人夸。\n雄峰独坐称奇特，断绠何曾是活蛇。",
        "dynasty": "宋",
        "collection_info": null
    },
    {
        "title": "颂古五十五首  其一九",
        "author": "释绍昙",
        "content": "破镜生儿惜似金，晨昏不敢离烟林。\n羽毛长就飞求食，聚口纷争吃母心。",
        "dynasty": "宋",
        "collection_info": null
    },
    {
        "title": "颂古五十五首  其二○",
        "author": "释绍昙",
        "content": "学得陶朱小术些，当场撮弄数般花。\n虽然过得常人眼，到底难瞒是作家。",
        "dynasty": "宋",
        "collection_info": null
    },
    {
        "title": "颂古五十五首  其二一",
        "author": "释绍昙",
        "content": "云鬓慵梳劣性多，逢人专要逞岝崿。\n门前落节归夸俊，不柰爷爷咬齿何。",
        "dynasty": "宋",
        "collection_info": null
    },
    {
        "title": "颂古五十五首  其二二",
        "author": "释绍昙",
        "content": "飞骑将军入虏庭，兵机炼得十分精。\n谁知败绩缘欺敌，致使凌烟易姓名。",
        "dynasty": "宋",
        "collection_info": null
    },
    {
        "title": "颂古五十五首  其二三",
        "author": "释绍昙",
        "content": "南国江山入战图，生灵何处问渔樵。\n凭君休说封侯事，一将功成万骨枯。",
        "dynasty": "宋",
        "collection_info": null
    },
    {
        "title": "颂古五十五首  其二四",
        "author": "释绍昙",
        "content": "柳挂金丝鶑织晓，花铺翠锦蝶眠春。\n见成一幅新图画，不待王维手眼亲。",
        "dynasty": "宋",
        "collection_info": null
    },
    {
        "title": "颂古五十五首  其二五",
        "author": "释绍昙",
        "content": "胡餠朝朝供一僧，知他结了几生冤。\n甜瓜换得胡卢种，才出头来便灭门。",
        "dynasty": "宋",
        "collection_info": null
    },
    {
        "title": "颂古五十五首  其二六",
        "author": "释绍昙",
        "content": "赤穷王老卖浑身，贱似黄金贵似尘。\n不费分文收买得，一程送与采樵人。",
        "dynasty": "宋",
        "collection_info": null
    },
    {
        "title": "颂古五十五首  其二七",
        "author": "释绍昙",
        "content": "太平时节岁丰登，旅不赍粮户不扃。\n官路无人夜无月，唱歌归去月三更。",
        "dynasty": "宋",
        "collection_info": null
    },
    {
        "title": "颂古五十五首  其二八",
        "author": "释绍昙",
        "content": "村落谁家丑女儿，爱将苕菷画蛾眉。\n逢人掩鼻嫌腥秽，鸦臭当风自不知。",
        "dynasty": "宋",
        "collection_info": null
    },
    {
        "title": "颂古五十五首  其二九",
        "author": "释绍昙",
        "content": "白髮宫娃不解愁，满头犹自插花枝。\n曾缘玉儿君王宠，准拟人看似旧时。",
        "dynasty": "宋",
        "collection_info": null
    },
    {
        "title": "颂古五十五首  其三○",
        "author": "释绍昙",
        "content": "霜拂金鞍玉坠腰，鷄声催入紫宸朝。\n何如云壑饱清梦，残月半窗松影摇。",
        "dynasty": "宋",
        "collection_info": null
    },
    {
        "title": "颂古五十五首  其三一",
        "author": "释绍昙",
        "content": "浊酒松醪吃两钟，醉拖长袖舞春风。\n天崩地裂谁能管，几见落花堆乱红。",
        "dynasty": "宋",
        "collection_info": null
    },
    {
        "title": "颂古五十五首  其三二",
        "author": "释绍昙",
        "content": "吃粥吃饭过，听风听雨眠。\n风光俱买尽，不费一文钱。",
        "dynasty": "宋",
        "collection_info": null
    },
    {
        "title": "颂古五十五首  其三三",
        "author": "释绍昙",
        "content": "十字街头铺席开，牛溲马勃尽收来。\n等闲落在名医手，贵贱无非是药材。",
        "dynasty": "宋",
        "collection_info": null
    },
    {
        "title": "颂古五十五首  其三四",
        "author": "释绍昙",
        "content": "八面玲珑逗月寒，要寻形影十分难。\n无端平地生层级，湘北潭南作样看。",
        "dynasty": "宋",
        "collection_info": null
    },
    {
        "title": "颂古五十五首  其三五",
        "author": "释绍昙",
        "content": "扬下山藤设意深，嗅乌喙药祸沾身。\n脚跟未断红丝线，智鑑难逃明眼人。",
        "dynasty": "宋",
        "collection_info": null
    },
    {
        "title": "颂古五十五首  其三六",
        "author": "释绍昙",
        "content": "爝火初经一线开，宝盘终日自萦迴。\n也知物理关人事，历尽崎岖心始灰。",
        "dynasty": "宋",
        "collection_info": null
    },
    {
        "title": "颂古五十五首  其三七",
        "author": "释绍昙",
        "content": "荒废人家命蹇迍，行年在坎鬼临身。\n烧钱远送他方去，转祸来为五福神。",
        "dynasty": "宋",
        "collection_info": null
    },
    {
        "title": "颂古五十五首  其三八",
        "author": "释绍昙",
        "content": "幼小勤书懒出门，春风花柳自村村。\n芳心不被笙歌引，时把唐虞子细论。",
        "dynasty": "宋",
        "collection_info": null
    },
    {
        "title": "颂古五十五首  其三九",
        "author": "释绍昙",
        "content": "剪酥蹙锦上林花，晓怯春寒不放开。\n蓦听一声挝羯鼓，檀心远送异香来。",
        "dynasty": "宋",
        "collection_info": null
    },
    {
        "title": "颂古五十五首  其四○",
        "author": "释绍昙",
        "content": "白髮将军坐碧油，教婴儿打百花毬。\n被人驰马拏将去，犹把兵书说未休。",
        "dynasty": "宋",
        "collection_info": null
    },
    {
        "title": "颂古五十五首  其四一",
        "author": "释绍昙",
        "content": "飞骑将军入虏庭，鎗旗未动死生分。\n战酣驰入中军寨，且听元戎议赏勋。",
        "dynasty": "宋",
        "collection_info": null
    },
    {
        "title": "颂古五十五首  其四二",
        "author": "释绍昙",
        "content": "笼养翎毛不记名，春来巧弄百般声。\n临风放出丹山凤，多谢箫韶奏九成。",
        "dynasty": "宋",
        "collection_info": null
    },
    {
        "title": "颂古五十五首  其四三",
        "author": "释绍昙",
        "content": "霜风括地扫枯荄，谁觉东君令已回。\n唯有岭梅曾漏洩，一枝先向雪中开。",
        "dynasty": "宋",
        "collection_info": null
    },
    {
        "title": "颂古五十五首  其四四",
        "author": "释绍昙",
        "content": "绿萝窗底枕肱时，梦遶华胥客路迷。\n听得烟村一声笛，醒来元是住居西。",
        "dynasty": "宋",
        "collection_info": null
    },
    {
        "title": "颂古五十五首  其四五",
        "author": "释绍昙",
        "content": "九十芳春日，游蜂竞采花。\n花归蜜房尽，残叶落谁家。",
        "dynasty": "宋",
        "collection_info": null
    },
    {
        "title": "颂古五十五首  其四六",
        "author": "释绍昙",
        "content": "道冠儒履佛袈裟，弄鬼精魂却有些。\n多谢宝公勤照拂，双梼枯尽再生花。",
        "dynasty": "宋",
        "collection_info": null
    },
    {
        "title": "颂古五十五首  其四七",
        "author": "释绍昙",
        "content": "拍板门槌伎俩穷，人前偏要辱宗风。\n馿鸣狗吠成狼籍，瞒得梁王屈宝公。",
        "dynasty": "宋",
        "collection_info": null
    },
    {
        "title": "颂古五十五首  其四八",
        "author": "释绍昙",
        "content": "十年不作觚棱梦，一旦来从帝苑游。\n召对金鸾酬一问，布衣脱下便封侯。",
        "dynasty": "宋",
        "collection_info": null
    },
    {
        "title": "颂古五十五首  其四九",
        "author": "释绍昙",
        "content": "春有百花秋有月，夏有凉风冬有雪。\n莫将闲事挂心头，便是人间好时节。",
        "dynasty": "宋",
        "collection_info": null
    },
    {
        "title": "颂古五十五首  其五○",
        "author": "释绍昙",
        "content": "竺干逴得屠龙技，袖隠神锋入海南。\n弄巧不消人一笑，九年面壁好羞惭。",
        "dynasty": "宋",
        "collection_info": null
    },
    {
        "title": "颂古五十五首  其五一",
        "author": "释绍昙",
        "content": "平白将身入草窠，折娘生臂冻馿腰。\n一年一度嵩山雪，雪有消时恨不消。",
        "dynasty": "宋",
        "collection_info": null
    },
    {
        "title": "颂古五十五首  其五二",
        "author": "释绍昙",
        "content": "通身红烂业非轻，血染千山草木腥。\n一阵西风捲黄叶，月华如水满空庭。",
        "dynasty": "宋",
        "collection_info": null
    },
    {
        "title": "颂古五十五首  其五三",
        "author": "释绍昙",
        "content": "幽赏春华到画桥，金丝拖柳锦翻桃。\n临风不识东皇意，却听流鶑舌弄娇。",
        "dynasty": "宋",
        "collection_info": null
    },
    {
        "title": "颂古五十五首  其五四",
        "author": "释绍昙",
        "content": "身后身前不丈夫，镢头边事想含糊。\n不知费几苍松机，换得渠侬破钵盂。",
        "dynasty": "宋",
        "collection_info": null
    },
    {
        "title": "颂古五十五首  其五五",
        "author": "释绍昙",
        "content": "不依本分去担柴，负石黄梅验作家。\n半夜三更设分晓，和糠舂出古菱花。",
        "dynasty": "宋",
        "collection_info": null
    },
    {
        "title": "跋禅会图",
        "author": "释绍昙",
        "content": "禅既强名，会亦妄立。\n一火无知，打棚杂剧。\n百样乔粧诳世人，千般怪语瞒天日。\n若是本色行家，不打这般皷笛。\n画影图形转弗堪，丛林千古成狼籍。\n不狼籍，留与仁禅遮破壁。",
        "dynasty": "宋",
        "collection_info": null
    },
    {
        "title": "跋北磵和尚自赞灵照颂",
        "author": "释绍昙",
        "content": "丹霞庞老总妖人，不减狞争蛊毒神。\n灵照专行禁邪法，相逢便捋鬼头巾。",
        "dynasty": "宋",
        "collection_info": null
    },
    {
        "title": "跋永明惟心诀",
        "author": "释绍昙",
        "content": "心已强名，诀从何来。\n永明剜肉作疮，何山隔壁猜谜。\n急急将来付丙丁，大丈夫儿休拟议。\n如拟议，三级浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "漩翁",
        "author": "释绍昙",
        "content": "和泥合水几经春，只贵随流转得身。\n白浪堆头深掘窖，老来偏解活埋人。",
        "dynasty": "宋",
        "collection_info": null
    },
    {
        "title": "黑山",
        "author": "释绍昙",
        "content": "佛祖仰望不及处，暗昏昏地悄巍巍。\n放开闪电光中路，拶着全身陷铁围。",
        "dynasty": "宋",
        "collection_info": null
    },
    {
        "title": "双溪",
        "author": "释绍昙",
        "content": "朝宗正派竞分支，那箇源头肯放低。\n堪笑截流人不荐，从东过了又从西。",
        "dynasty": "宋",
        "collection_info": null
    },
    {
        "title": "云溪",
        "author": "释绍昙",
        "content": "一从锁断清波路，密影重重布画桥。\n着脚不知深浅处，定应攧折瞎馿腰。",
        "dynasty": "宋",
        "collection_info": null
    },
    {
        "title": "兀庵",
        "author": "释绍昙",
        "content": "身同枯木倚寒岩，铄尽玄微没许般。\n只么守些獃怛怛，从教壁倒与篱坍。",
        "dynasty": "宋",
        "collection_info": null
    },
    {
        "title": "谦翁",
        "author": "释绍昙",
        "content": "具通方眼放𥉍盲，争肯先人一步行。\n穷四部洲求逊让，看来不出老先生。",
        "dynasty": "宋",
        "collection_info": null
    },
    {
        "title": "龙渊",
        "author": "释绍昙",
        "content": "未施爪距攫风云，玉鑑光寒不染尘。\n昨夜寒涛轻蘸月，赚他无限抉珠人。",
        "dynasty": "宋",
        "collection_info": null
    },
    {
        "title": "古岸",
        "author": "释绍昙",
        "content": "干坤未剖立雄基，雪衮寒涛日打围。\n脚下尽教浮逼逼，直通一路与人归。",
        "dynasty": "宋",
        "collection_info": null
    },
    {
        "title": "无见",
        "author": "释绍昙",
        "content": "色尘销尽眼头空，着得须弥山万重。\n不似灵云存鑑觉，被桃花换主人翁。",
        "dynasty": "宋",
        "collection_info": null
    },
    {
        "title": "浒眼",
        "author": "释绍昙",
        "content": "万派奔流触断崖，涡漩一窍绝安排。\n渊深彻见灵源底，裏许如何着得沙。",
        "dynasty": "宋",
        "collection_info": null
    },
    {
        "title": "大用",
        "author": "释绍昙",
        "content": "二三四七恶机关，互逞辞锋斗热瞒。\n不必山僧一弹指，尽情贬向铁围山。",
        "dynasty": "宋",
        "collection_info": null
    },
    {
        "title": "无尽",
        "author": "释绍昙",
        "content": "老胡移种觉园花，五叶联芳次第来。\n恼乱春风没休日，一枝开了一枝开。",
        "dynasty": "宋",
        "collection_info": null
    },
    {
        "title": "樵隠",
        "author": "释绍昙",
        "content": "斫得块柴担不起，和云扬下枕头边。\n梦魂不涉人间世，肯把黄梅破钵传。",
        "dynasty": "宋",
        "collection_info": null
    },
    {
        "title": "石壁",
        "author": "释绍昙",
        "content": "一方峭峻绝安排，立处还同万仞崖。\n卢老倩人书不得，春日濈濈长莓苔。",
        "dynasty": "宋",
        "collection_info": null
    },
    {
        "title": "假庵",
        "author": "释绍昙",
        "content": "穿凿虚空幻架成，从来共住不知名。\n笑他借位明功底，错认檐头雨滴声。",
        "dynasty": "宋",
        "collection_info": null
    },
    {
        "title": "瓢泉",
        "author": "释绍昙",
        "content": "当阳剖破劫壶来，见彻根源眼有沙。\n临际爷爷得一杓，葛藤浸烂又萌芽。",
        "dynasty": "宋",
        "collection_info": null
    },
    {
        "title": "栖岩",
        "author": "释绍昙",
        "content": "拗折瘦藤枝，靠倒险崖句。\n佛祖谩寻踪，无你凑泊处。",
        "dynasty": "宋",
        "collection_info": null
    },
    {
        "title": "休征",
        "author": "释绍昙",
        "content": "击碎轩辕镜，焚烧黄石书。\n瘦筇春力健，带月访樵渔。",
        "dynasty": "宋",
        "collection_info": null
    },
    {
        "title": "雪崖  其一",
        "author": "释绍昙",
        "content": "壁立千寻度玉风，绝扪摩处有行踪。\n草鞋踏出毗卢印，见得分明隔万重。",
        "dynasty": "宋",
        "collection_info": null
    },
    {
        "title": "雪崖  其二",
        "author": "释绍昙",
        "content": "空花翳眼没根茎，平白谁知太险生。\n穷一色边须撒手，且无玄路与人行。",
        "dynasty": "宋",
        "collection_info": null
    },
    {
        "title": "愚翁",
        "author": "释绍昙",
        "content": "聪明点尽若盲聋，没变通时有变通。\n漏得黄梅无底钵，笑开老眼醉春风。",
        "dynasty": "宋",
        "collection_info": null
    },
    {
        "title": "虚叟",
        "author": "释绍昙",
        "content": "千圣机尘一洗清，心渊绝滓自灵明。\n白头谩说无功用，种得空花结果成。",
        "dynasty": "宋",
        "collection_info": null
    },
    {
        "title": "元叟",
        "author": "释绍昙",
        "content": "构得先天那一机，胸中字脚没星儿。\n直从千圣头边坐，不许儿孙取次知。",
        "dynasty": "宋",
        "collection_info": null
    },
    {
        "title": "平山",
        "author": "释绍昙",
        "content": "一镜面铺非刬削，且无高下与人争。\n拟从顶𩕳寻玄路，着脚须防有赚坑。",
        "dynasty": "宋",
        "collection_info": null
    },
    {
        "title": "浒眼",
        "author": "释绍昙",
        "content": "一生逐浪与随流，未见根源未肯休。\n孔窍不知深几许，临崖看着使人愁。",
        "dynasty": "宋",
        "collection_info": null
    },
    {
        "title": "疏山塔  其一",
        "author": "释绍昙",
        "content": "衲僧毛病没星星，刚被傍人授记成。\n万壑松涛撼明月，隔溪误认倒屙声。",
        "dynasty": "宋",
        "collection_info": null
    },
    {
        "title": "疏山塔  其二",
        "author": "释绍昙",
        "content": "活被人埋汝水濆，新丰一曲杳无闻。\n可怜娇舞曹家女，不嫁春风嫁白云。",
        "dynasty": "宋",
        "collection_info": null
    },
    {
        "title": "惺惺石",
        "author": "释绍昙",
        "content": "主人翁已强安名，何待区区唤一声。\n坐得石头穿透底，依然打箇不惺惺。",
        "dynasty": "宋",
        "collection_info": null
    },
    {
        "title": "煨芋",
        "author": "释绍昙",
        "content": "粪火香凝午梦初，烂煨黄独替春蔬。\n山童急把柴门掩，只恐闲云引诏书。",
        "dynasty": "宋",
        "collection_info": null
    },
    {
        "title": "送雪窦圆兄归疏山",
        "author": "释绍昙",
        "content": "锦镜浓粧蜀样花，没尘埃处惹尘埃。\n好归说与曹家女，已是当堂打破来。",
        "dynasty": "宋",
        "collection_info": null
    },
    {
        "title": "送椿兄之蒋山",
        "author": "释绍昙",
        "content": "老倒凌霄彻骨穷，强书白契卖虚空。\n要将刀尺分长短，须向钟山问宝公。",
        "dynasty": "宋",
        "collection_info": null
    },
    {
        "title": "送如兄见枯桩",
        "author": "释绍昙",
        "content": "枯桩一语错流传，碍塞平人万万千。\n百杂碎时须跳出，莫教坐在法身边。",
        "dynasty": "宋",
        "collection_info": null
    },
    {
        "title": "送明兄之天童",
        "author": "释绍昙",
        "content": "古蛮丝裹块焦桐，色带凌霄劫火红。\n送与天童弹一操，风前月下滴丁东。",
        "dynasty": "宋",
        "collection_info": null
    },
    {
        "title": "送清兄见天童并扣石溪",
        "author": "释绍昙",
        "content": "前宝公兮后宝公，分身说法在玲珑。\n访寻不用论宾主，十二面门元一同。",
        "dynasty": "宋",
        "collection_info": null
    },
    {
        "title": "送杰兄归子云墨池",
        "author": "释绍昙",
        "content": "凌风倒握瘦藤枝，来探坡僊浣墨池。\n染污一身难洗雪，到家莫使子云知。",
        "dynasty": "宋",
        "collection_info": null
    },
    {
        "title": "送悦兄归篆江省母",
        "author": "释绍昙",
        "content": "万迭秾阴衬落花，一江流水篆纹斜。\n娘生面目无遮护，见得分明始到家。",
        "dynasty": "宋",
        "collection_info": null
    },
    {
        "title": "石溪自鴈宕避难回天童巢云",
        "author": "释绍昙",
        "content": "苍鹰俊翼倦摩霄，岩下深云稳寄巢。\n且放愁胡双眼闭，恐惊群鹭宿寒梢。",
        "dynasty": "宋",
        "collection_info": null
    },
    {
        "title": "送东川本之太白",
        "author": "释绍昙",
        "content": "万松关险路萦纡，门掩深云窄有余。\n佛过低头不妨得，且图人见额边珠。",
        "dynasty": "宋",
        "collection_info": null
    },
    {
        "title": "送俊兄归桃源省母",
        "author": "释绍昙",
        "content": "故国胡尘蔽不开，拏舟深入武陵家。\n野桃花映娘生面，莫学灵云眼着沙。",
        "dynasty": "宋",
        "collection_info": null
    },
    {
        "title": "疏山送道州如矮归湘西",
        "author": "释绍昙",
        "content": "笔头俊逸眼头亲，邈得疎山矮子真。\n落鴈图边轻展看，谁云不是道州人。",
        "dynasty": "宋",
        "collection_info": null
    },
    {
        "title": "疏山送日兄归玄沙",
        "author": "释绍昙",
        "content": "疏山觅得曹家女，娇舞西风不解羞。\n归与谢郎称万福，免教红烂在渔舟。",
        "dynasty": "宋",
        "collection_info": null
    },
    {
        "title": "悼时愚庵主",
        "author": "释绍昙",
        "content": "诏书扬在破床头，高枕松根睡觉休。\n啼尽山禽惊不醒，萝窗空锁暮云愁。",
        "dynasty": "宋",
        "collection_info": null
    },
    {
        "title": "送镜兄之虎丘",
        "author": "释绍昙",
        "content": "虎岩老虎太威狞，平地拏人死復生。\n背却西风行一转，髭鬚倒捋两三茎。",
        "dynasty": "宋",
        "collection_info": null
    },
    {
        "title": "采蕨",
        "author": "释绍昙",
        "content": "拨云寻蕨到层峰，荆棘林中有路通。\n拈起一拳全杀活，漏篮无底贮春风。",
        "dynasty": "宋",
        "collection_info": null
    },
    {
        "title": "烧笋",
        "author": "释绍昙",
        "content": "稚子相呼脱锦衣，饷春不减首山薇。\n翻身跳入炉中浴，透得山僧嚙镞机。",
        "dynasty": "宋",
        "collection_info": null
    },
    {
        "title": "刈茆",
        "author": "释绍昙",
        "content": "百草头边活路通，崄崖机透几千重。\n长长短短删除了，收放全归掌握中。",
        "dynasty": "宋",
        "collection_info": null
    },
    {
        "title": "划柴",
        "author": "释绍昙",
        "content": "纷纷枝叶乱如麻，不惜从头与一划。\n惊起铁蛇忙窜草，樵歌声彻老卢家。",
        "dynasty": "宋",
        "collection_info": null
    },
    {
        "title": "寄紫箨茶与虎丘石溪",
        "author": "释绍昙",
        "content": "箨龙衔味噀春英，香入萝窗午梦清。\n笑汲新泉烦陆羽，贵图尊宿眼增明。",
        "dynasty": "宋",
        "collection_info": null
    },
    {
        "title": "寄贺天童灭翁和尚",
        "author": "释绍昙",
        "content": "接人筹室肯雷同，用治兵机不犯锋。\n把定牢关轻放过，一人标记一株松。",
        "dynasty": "宋",
        "collection_info": null
    },
    {
        "title": "写华严求偈",
        "author": "释绍昙",
        "content": "衲僧用处得能乖，肯向龙宫鼻嗅来。\n黑墨浓磨涂白纸，重重无尽杂花开。",
        "dynasty": "宋",
        "collection_info": null
    },
    {
        "title": "天童送深兄归湖州",
        "author": "释绍昙",
        "content": "采樵深入万松关，踏破烟云几朶山。\n担折蓦知柴束重，掉头归唱月弯弯。",
        "dynasty": "宋",
        "collection_info": null
    },
    {
        "title": "送佑兄之仰山",
        "author": "释绍昙",
        "content": "仰山活业苦无多，畬片荒田种粟箩。\n去与一锄翻到底，听渠叉手道如何。",
        "dynasty": "宋",
        "collection_info": null
    },
    {
        "title": "浄慈送拱侍者之天童参天目",
        "author": "释绍昙",
        "content": "无孔铁锤三五百，烹金鑪裏铸成来。\n就将一箇轻抛掷，击得玲珑窍子开。",
        "dynasty": "宋",
        "collection_info": null
    },
    {
        "title": "明月谷血书华严蒙恩宣入内庭",
        "author": "释绍昙",
        "content": "一回𡎺破娘生指，血染春风开杂花。\n香喷龙王宫殿满，胡僧嗅得鼻头喎。",
        "dynasty": "宋",
        "collection_info": null
    },
    {
        "title": "平溪",
        "author": "释绍昙",
        "content": "一片寒光湛不流，古今谁解觅源头。\n东西虽有地如掌，未许南泉闲牧牛。",
        "dynasty": "宋",
        "collection_info": null
    },
    {
        "title": "古柏",
        "author": "释绍昙",
        "content": "不识威音劫外春，错将西祖意瞒人。\n纷纷多是寻枝叶，谁向枯桩透法身。",
        "dynasty": "宋",
        "collection_info": null
    },
    {
        "title": "涌溪",
        "author": "释绍昙",
        "content": "平地忽翻千尺浪，吞空沃日势滔滔。\n截流机峻无人荐，谩说茶陵踏断桥。",
        "dynasty": "宋",
        "collection_info": null
    },
    {
        "title": "泉山",
        "author": "释绍昙",
        "content": "接得灵源正脉亲，险崖机裏解翻身。\n莫教倒岳倾湫去，浸杀茫茫大地人。",
        "dynasty": "宋",
        "collection_info": null
    },
    {
        "title": "巨源",
        "author": "释绍昙",
        "content": "元无一滴皷波澜，发得头来海样宽。\n举棹迷踪知几许，桃花误作武陵看。",
        "dynasty": "宋",
        "collection_info": null
    },
    {
        "title": "竹房",
        "author": "释绍昙",
        "content": "三茎曲与两茎斜，径直门风八字开。\n拟向翠微寻路入，知他赚却几人来。",
        "dynasty": "宋",
        "collection_info": null
    },
    {
        "title": "舜兄南山为僧后归东林",
        "author": "释绍昙",
        "content": "新生白额眼光摇，肯向南山恋旧巢。\n背踏西风行一转，人惊不过虎溪桥。",
        "dynasty": "宋",
        "collection_info": null
    },
    {
        "title": "缘兄求住不得乞语",
        "author": "释绍昙",
        "content": "磬峰小小陷人坑，始道平夷又险生。\n不是不容轻插脚，要伊别讨路头行。",
        "dynasty": "宋",
        "collection_info": null
    },
    {
        "title": "送老闻归安公",
        "author": "释绍昙",
        "content": "楼至一双粗脚踪，分明弄假却成真。\n去将锹子从跟刬，免踏春泥惑乱人。",
        "dynasty": "宋",
        "collection_info": null
    },
    {
        "title": "送悟侍者归天台葬父",
        "author": "释绍昙",
        "content": "不学那咤拆肉还，小沙弥有恶机关。\n一拳𡎺杀深埋了，倒卓天台作寿山。",
        "dynasty": "宋",
        "collection_info": null
    },
    {
        "title": "现上人字空甫求语",
        "author": "释绍昙",
        "content": "二十玄门尽扫除，太虚寥豁月轮孤。\n翻身直透威音外，着得狂花翳眼无。",
        "dynasty": "宋",
        "collection_info": null
    },
    {
        "title": "蓬维那号鰲山求语",
        "author": "释绍昙",
        "content": "掣断任公子钓轮，波腾岳立几千寻。\n曾郎梦觉方惊险，撒手悬崖死却心。",
        "dynasty": "宋",
        "collection_info": null
    },
    {
        "title": "安兄号不动求语",
        "author": "释绍昙",
        "content": "万牛挽不回，轮槌击不破。\n者样顽石头，世间无两箇。",
        "dynasty": "宋",
        "collection_info": null
    },
    {
        "title": "破衲",
        "author": "释绍昙",
        "content": "通身百杂碎，谁解成褫得。\n鷄足紧收藏，当来问弥勒。",
        "dynasty": "宋",
        "collection_info": null
    },
    {
        "title": "太虚",
        "author": "释绍昙",
        "content": "廓然寥豁绝边垠，一点云生翳眼尘。\n真达不疑融万象，更须知有路翻身。",
        "dynasty": "宋",
        "collection_info": null
    },
    {
        "title": "送僧归岳麓印传灯",
        "author": "释绍昙",
        "content": "袖舞秋风尾瘦藤，南归岳麓看传灯。\n先寻古殿经行处，唤醒当年吃攧僧。",
        "dynasty": "宋",
        "collection_info": null
    },
    {
        "title": "月翁",
        "author": "释绍昙",
        "content": "午夜光浮玉兔胎，行空无迹镜奁开。\n老僧不在明白裏，向未生前相见来。",
        "dynasty": "宋",
        "collection_info": null
    },
    {
        "title": "化冬果",
        "author": "释绍昙",
        "content": "黄蘗树头生蜜果，趁书云节要拈提。\n舌头具眼百杂碎，抹过庞翁向上机。",
        "dynasty": "宋",
        "collection_info": null
    },
    {
        "title": "懒翁",
        "author": "释绍昙",
        "content": "口生白醭怕开言，几度抬身又困眠。\n佛法从教陈烂却，权衡不在老夫边。",
        "dynasty": "宋",
        "collection_info": null
    },
    {
        "title": "老农",
        "author": "释绍昙",
        "content": "畬田击壤乐年丰，不与儿曹戏剧同。\n问着羲皇已前事，镢头倒把舞春风。",
        "dynasty": "宋",
        "collection_info": null
    },
    {
        "title": "行者智猷求偈之天童",
        "author": "释绍昙",
        "content": "太白峰前古镜台，没尘埃却惹尘埃。\n担头扬下烂柴橛，快与当堂打破来。",
        "dynasty": "宋",
        "collection_info": null
    },
    {
        "title": "葛坡",
        "author": "释绍昙",
        "content": "滋蔓年来愈更深，一刀截断了无因。\n不知大道陵迟处，绊倒几多忙走人。",
        "dynasty": "宋",
        "collection_info": null
    },
    {
        "title": "讷翁",
        "author": "释绍昙",
        "content": "纵悬河辩诳痴愚，理尽辞穷口嗫嚅。\n卒急未能谈吐得，相看摩捋白髭鬚。",
        "dynasty": "宋",
        "collection_info": null
    },
    {
        "title": "送辩兄归松江",
        "author": "释绍昙",
        "content": "听清猿罢啼烟霞，声色纯真未到家。\n一曲吴歌归棹稳，松江雪点白苹花。",
        "dynasty": "宋",
        "collection_info": null
    },
    {
        "title": "玄峰",
        "author": "释绍昙",
        "content": "极尽幽微裂万差，天然鸟道绝安排。\n欲穷顶𩕳翻身句，妙密中防有险崖。",
        "dynasty": "宋",
        "collection_info": null
    },
    {
        "title": "题披云亭",
        "author": "释绍昙",
        "content": "大地黑漫漫，日月久韬□。\n山藤聊一挥，神与境相会。\n八纮浄无尘，万象镜中翳。\n天外出头看，笑擘阑干碎。",
        "dynasty": "宋",
        "collection_info": null
    },
    {
        "title": "继浄头归天衣故里",
        "author": "释绍昙",
        "content": "归访荆溪旧钓簑，看长空鴈影沉波。\n临风一扫无踪迹，浄地岂容人放屙。",
        "dynasty": "宋",
        "collection_info": null
    },
    {
        "title": "一翁",
        "author": "释绍昙",
        "content": "独立坤维老作家，心无二用裂千差。\n自从行道威音外，见着枯桩几度花。",
        "dynasty": "宋",
        "collection_info": null
    },
    {
        "title": "节夫",
        "author": "释绍昙",
        "content": "一生坚守居延操，历尽间关见老成。\n菊噀晚香松傲雪，短筇扶瘦日寻盟。",
        "dynasty": "宋",
        "collection_info": null
    },
    {
        "title": "延庆化禅观地平",
        "author": "释绍昙",
        "content": "屏息诸缘入定时，脚跟下事烂如泥。\n睦州片板轻担出，禅病蠲除不用医。",
        "dynasty": "宋",
        "collection_info": null
    },
    {
        "title": "山叟",
        "author": "释绍昙",
        "content": "不识红尘有利名，閒听幽鸟静看云。\n羲皇世上无穷乐，曝背茅檐策几勋。",
        "dynasty": "宋",
        "collection_info": null
    },
    {
        "title": "危峰",
        "author": "释绍昙",
        "content": "石头机路难栖泊，险布还同万仞崖。\n到顶方知天下小，草鞋跟断更须挨。",
        "dynasty": "宋",
        "collection_info": null
    },
    {
        "title": "铁钉",
        "author": "释绍昙",
        "content": "恶钳锤下翻身去，箇箇当阳要出尖。\n钉得虚空无缝罅，有完全有不完全。",
        "dynasty": "宋",
        "collection_info": null
    },
    {
        "title": "石灰",
        "author": "释绍昙",
        "content": "鑪鞴亲从锻炼来，十分确硬亦心灰。\n盖空王殿承渠力，合水和泥做一回。",
        "dynasty": "宋",
        "collection_info": null
    },
    {
        "title": "磉石",
        "author": "释绍昙",
        "content": "锤凿工夫见十全，润时知雨玉余温。\n看渠负载擎天柱，箇箇无非硬脚跟。",
        "dynasty": "宋",
        "collection_info": null
    },
    {
        "title": "板黄",
        "author": "释绍昙",
        "content": "良工采得木千章，如析旃檀片片香。\n黄面瞿昙承盖覆，抛砖打瓦又何妨。",
        "dynasty": "宋",
        "collection_info": null
    },
    {
        "title": "瓦",
        "author": "释绍昙",
        "content": "脚尖踢出烂泥团，妙在陶轮转处看。\n盖覆虚空无渗漏，从教头上黑漫漫。",
        "dynasty": "宋",
        "collection_info": null
    },
    {
        "title": "定庵",
        "author": "释绍昙",
        "content": "云尽风休万籁沈，柴门深锁绿萝春。\n石床昼静跏趺稳，百鸟衔花不见人。",
        "dynasty": "宋",
        "collection_info": null
    },
    {
        "title": "筠溪",
        "author": "释绍昙",
        "content": "虚心中有箭锋机，妙密谁云立处危。\n大道陵迟全劲节，香严一击未忘知。",
        "dynasty": "宋",
        "collection_info": null
    },
    {
        "title": "月岩",
        "author": "释绍昙",
        "content": "平如镜面险如崖，光境俱忘裂万差。\n这里无伊蹲坐处，空生徒自惹天花。",
        "dynasty": "宋",
        "collection_info": null
    },
    {
        "title": "爱山",
        "author": "释绍昙",
        "content": "酷将嗜好片闲心，散作千岩万壑春。\n拚得一生看不足，险崖句裏要翻身。",
        "dynasty": "宋",
        "collection_info": null
    },
    {
        "title": "见湖心老僧暑夜发书因成口占",
        "author": "释绍昙",
        "content": "八十山翁夜发书，援毫气蹙汗流珠。\n自怜一把清闲骨，家火无端炼得枯。",
        "dynasty": "宋",
        "collection_info": null
    },
    {
        "title": "朴庵",
        "author": "释绍昙",
        "content": "确实行藏与古俦，略无半点诈明头。\n竖粗拳验方来眼，未跨门时见便休。",
        "dynasty": "宋",
        "collection_info": null
    },
    {
        "title": "因事书座右",
        "author": "释绍昙",
        "content": "促膝寒窗淡话时，告休说是与论非。\n须知世路风波恶，百匝千重设祸机。",
        "dynasty": "宋",
        "collection_info": null
    },
    {
        "title": "雪牛",
        "author": "释绍昙",
        "content": "堕在虚凝一色边，完全头角不完全。\n溪东西岸难收放，纯白何妨露地眠。",
        "dynasty": "宋",
        "collection_info": null
    },
    {
        "title": "照知客求无碍",
        "author": "释绍昙",
        "content": "捉得蓬蒿箭一枝，等闲射透五须弥。\n千重百匝机先路，破的初无抵滞时。",
        "dynasty": "宋",
        "collection_info": null
    },
    {
        "title": "江西宝兄乞东际",
        "author": "释绍昙",
        "content": "当阳一路没途程，剖破藩篱即觉成。\n震旦心宗凌灭尽，到家犹自隔重溟。",
        "dynasty": "宋",
        "collection_info": null
    },
    {
        "title": "隠山",
        "author": "释绍昙",
        "content": "触战蛮征一扫空，和云占断最高峰。\n单提破镢头边事，佛祖当机不见踪。",
        "dynasty": "宋",
        "collection_info": null
    },
    {
        "title": "契庵",
        "author": "释绍昙",
        "content": "语言道断转玄枢，千圣机关尽密符。\n接向上人通一路，拳头竖起莫嫌粗。",
        "dynasty": "宋",
        "collection_info": null
    },
    {
        "title": "维石",
        "author": "释绍昙",
        "content": "一路机先滑似苔，葛藤窠裏出头来。\n等闲击着火星迸，霍得大唐人眼开。",
        "dynasty": "宋",
        "collection_info": null
    },
    {
        "title": "寄华严赜讲师",
        "author": "释绍昙",
        "content": "半生不覩德云翁，悬想经行在别峰。\n破一微尘相见了，揭翻华藏十三重。",
        "dynasty": "宋",
        "collection_info": null
    },
    {
        "title": "送勉华严见本师",
        "author": "释绍昙",
        "content": "秦望山前撞老爷，一拳打得鼻头喎。\n衲僧气息都忘了，无復寻香嗅杂华。",
        "dynasty": "宋",
        "collection_info": null
    },
    {
        "title": "为友于题水禽",
        "author": "释绍昙",
        "content": "衰草汀烟寂寞秋，忍寒孤立懒盟鸥。\n江湖风味骎骎恶，得缩头时且缩头。",
        "dynasty": "宋",
        "collection_info": null
    },
    {
        "title": "拗云",
        "author": "释绍昙",
        "content": "出头天外便纵横，谁信无心箇样生。\n捩调不从龙驾御，要渠西去却东行。",
        "dynasty": "宋",
        "collection_info": null
    },
    {
        "title": "为月上人颂秋潭",
        "author": "释绍昙",
        "content": "白苹香细桂华清，彻底无痕漾水晶。\n刚被寒山心点污，至今照影欠分明。",
        "dynasty": "宋",
        "collection_info": null
    },
    {
        "title": "丈亭道者干缘求颂",
        "author": "释绍昙",
        "content": "破镢头边用得亲，入廛不拨万机尘。\n牢关札断三江口，要被随波逐浪人。",
        "dynasty": "宋",
        "collection_info": null
    },
    {
        "title": "南桥",
        "author": "释绍昙",
        "content": "渡馿渡马已多时，踏断何妨入水泥。\n赡部洲人争弄险，要渠知有截流机。",
        "dynasty": "宋",
        "collection_info": null
    },
    {
        "title": "古岩",
        "author": "释绍昙",
        "content": "揭示先天那一机，孤危不立自孤危。\n悬崖撒手人无数，石烂松枯总不知。",
        "dynasty": "宋",
        "collection_info": null
    },
    {
        "title": "璞庵",
        "author": "释绍昙",
        "content": "含藏一片玉连城，三度亲曾献楚庭。\n未跨门时琢雕了，春风深锁绿萝扃。",
        "dynasty": "宋",
        "collection_info": null
    },
    {
        "title": "哭栅石壁",
        "author": "释绍昙",
        "content": "心镜交光十四年，谁知失照髑髅前。\n春风梦绕福城路，忍听乱啼花坞鹃。",
        "dynasty": "宋",
        "collection_info": null
    },
    {
        "title": "涌泉阁",
        "author": "释绍昙",
        "content": "肆无碍辩若悬河，尺水能兴万丈波。\n平地无端立层级，登高人少逐流多。",
        "dynasty": "宋",
        "collection_info": null
    },
    {
        "title": "送载上人往天童更依",
        "author": "释绍昙",
        "content": "教眼年深似拍盲，金篦刮了膜重生。\n说天童有翳睛药，妙手轻轻点即明。",
        "dynasty": "宋",
        "collection_info": null
    },
    {
        "title": "天童德大师火后粧五百罗汉画五十三参建浄髮库砌松行求纪其实二偈赠之  其一",
        "author": "释绍昙",
        "content": "南询五十三知识，辊入天台五百牛。\n总被东山涂污了，馿腮马颔得人羞。",
        "dynasty": "宋",
        "collection_info": null
    },
    {
        "title": "天童德大师火后粧五百罗汉画五十三参建浄髮库砌松行求纪其实二偈赠之  其二",
        "author": "释绍昙",
        "content": "剃得头光快活生，万松影裏唱歌行。\n脚头脚底通霄路，平处孤危险处平。",
        "dynasty": "宋",
        "collection_info": null
    },
    {
        "title": "冢间",
        "author": "释绍昙",
        "content": "湖山倒影水吞空，鸥鹭忘机万境融。\n不用深深埋暗箭，活人全在死人中。",
        "dynasty": "宋",
        "collection_info": null
    },
    {
        "title": "古源",
        "author": "释绍昙",
        "content": "七佛相承寿脉深，只图入水见长人。\n截流机有青波路，天下滔滔谁问津。",
        "dynasty": "宋",
        "collection_info": null
    },
    {
        "title": "梦庵",
        "author": "释绍昙",
        "content": "肱枕萝窗饱黑甜，华胥游徧鹤蹁跹。\n不思议境全机路，何待逢人竖起拳。",
        "dynasty": "宋",
        "collection_info": null
    },
    {
        "title": "自得",
        "author": "释绍昙",
        "content": "宝山有宝费搜寻，何似形山宝最亲。\n左右逢原好收取，丝毫全不假他人。",
        "dynasty": "宋",
        "collection_info": null
    },
    {
        "title": "无庵",
        "author": "释绍昙",
        "content": "销铄玄微万境空，衔花百鸟谩寻踪。\n莫教顽坐精灵窟，门锁乱云千万重。",
        "dynasty": "宋",
        "collection_info": null
    },
    {
        "title": "北山",
        "author": "释绍昙",
        "content": "占断幽都立孤危，周遭密布险崖机。\n翻身斗裏深藏稳，斫额人多到顶稀。",
        "dynasty": "宋",
        "collection_info": null
    },
    {
        "title": "竹窗",
        "author": "释绍昙",
        "content": "密叶节金点碧沙，月和梅影冷移来。\n香岩瓦砾徒抛掷，门锁重阴击不开。",
        "dynasty": "宋",
        "collection_info": null
    },
    {
        "title": "返照轩",
        "author": "释绍昙",
        "content": "灵根豁达绝纤尘，只贵回光见得亲。\n日斜半窗梅弄影，客程犹有未归人。",
        "dynasty": "宋",
        "collection_info": null
    },
    {
        "title": "石庵",
        "author": "释绍昙",
        "content": "确硬工夫做十全，牢关深锁绿萝烟。\n崄崖机峻无人透，几见春山蕨竖拳。",
        "dynasty": "宋",
        "collection_info": null
    },
    {
        "title": "送舜侍者见万寿退耕和尚",
        "author": "释绍昙",
        "content": "湖山深处侍巾瓶，错认频呼小玉声。\n急掩耳待寻活路，司南车在阖闾城。",
        "dynasty": "宋",
        "collection_info": null
    },
    {
        "title": "放山室送芳上人见浄慈偃溪和尚",
        "author": "释绍昙",
        "content": "南山鳖鼻虽无毒，触着依前解丧身。\n不信当头揩痒看，浑钢底也没全人。",
        "dynasty": "宋",
        "collection_info": null
    },
    {
        "title": "浄妙室为竹院可都正说",
        "author": "释绍昙",
        "content": "一尘不立所依亡，脱体灵明自放光。\n巨闢三玄三要语，接人无力下禅床。",
        "dynasty": "宋",
        "collection_info": null
    },
    {
        "title": "贤首灯侍者求无尽",
        "author": "释绍昙",
        "content": "灿发心灯耿夜台，一花开了一花开。\n普光明殿重重见，端的传从七佛来。",
        "dynasty": "宋",
        "collection_info": null
    },
    {
        "title": "松上人求古林",
        "author": "释绍昙",
        "content": "秀擢威音劫外春，灵根盘结几何深。\n挺生临济清凉树，尽大地人来息阴。",
        "dynasty": "宋",
        "collection_info": null
    },
    {
        "title": "别源",
        "author": "释绍昙",
        "content": "不续曹溪正脉，支分一派朝宗。\n弘满清凉窟宅，春雷变化鱼龙。",
        "dynasty": "宋",
        "collection_info": null
    },
    {
        "title": "月磵",
        "author": "释绍昙",
        "content": "即虚明处发灵源，坐在沉沉湛湛边。\n勇退截流机路活，揭翻光影未生前。",
        "dynasty": "宋",
        "collection_info": null
    },
    {
        "title": "昌侍者求斯道",
        "author": "释绍昙",
        "content": "一念平常裂万差，觉斯民处贵无邪。\n古今错透长安路，狼藉春风一径花。",
        "dynasty": "宋",
        "collection_info": null
    },
    {
        "title": "空华严号明海",
        "author": "释绍昙",
        "content": "一片虚凝鑑古今，持蠡难测几何深。\n十三华藏重重现，照彻微尘古佛心。",
        "dynasty": "宋",
        "collection_info": null
    },
    {
        "title": "蓬州如行图僧求偈",
        "author": "释绍昙",
        "content": "懒受神仙不死方，弃蓬莱入野僧房。\n莫教错下风幡语，头被傍人剃得光。",
        "dynasty": "宋",
        "collection_info": null
    },
    {
        "title": "赠浄书状",
        "author": "释绍昙",
        "content": "不学寒山落韵诗，翻身来透祖师机。\n碓头舂出非台镜，错受黄梅半夜衣。",
        "dynasty": "宋",
        "collection_info": null
    },
    {
        "title": "禅房十事 蒲龛",
        "author": "释绍昙",
        "content": "百匝千重包裹，未免黑山裏坐。\n古今多少生盲，引得全身入草。",
        "dynasty": "宋",
        "collection_info": null
    },
    {
        "title": "禅房十事 纸被",
        "author": "释绍昙",
        "content": "通身不挂寸丝，单明一色边事。\n要知结角罗纹，径问床分枕子。",
        "dynasty": "宋",
        "collection_info": null
    },
    {
        "title": "禅房十事 禅板",
        "author": "释绍昙",
        "content": "要成片段工夫，须是全身倚靠。\n虽然只见一边，未许睦州担荷。",
        "dynasty": "宋",
        "collection_info": null
    },
    {
        "title": "禅房十事 蒲团",
        "author": "释绍昙",
        "content": "百草头边荐得，何妨打块成团。\n直下千差坐断，无心犹隔重关。",
        "dynasty": "宋",
        "collection_info": null
    },
    {
        "title": "禅房十事 拄杖",
        "author": "释绍昙",
        "content": "格外丛林选出，生缘不在天台。\n虽然乌律卒地，力扶多少人来。",
        "dynasty": "宋",
        "collection_info": null
    },
    {
        "title": "禅房十事 拂子",
        "author": "释绍昙",
        "content": "才得柄霸入手，便要呵佛駡祖。\n还他本色真椶，不比寻常谈麈。",
        "dynasty": "宋",
        "collection_info": null
    },
    {
        "title": "禅房十事 钵盂",
        "author": "释绍昙",
        "content": "做处全无渗漏，用时开口向天。\n尽大地人饫饱，只图个不知恩。",
        "dynasty": "宋",
        "collection_info": null
    },
    {
        "title": "禅房十事 戒刀",
        "author": "释绍昙",
        "content": "恶钳锤下番身，未必锋芒发露。\n不惟斩得猫儿，也解煞佛煞祖。",
        "dynasty": "宋",
        "collection_info": null
    },
    {
        "title": "禅房十事 香印",
        "author": "释绍昙",
        "content": "要识分明古篆，一槌打得完全。\n烧炷旃檀牛粪，衲僧鼻孔楔穿。",
        "dynasty": "宋",
        "collection_info": null
    },
    {
        "title": "禅房十事 痒和子",
        "author": "释绍昙",
        "content": "既就良工雕琢，何妨出手扶持。\n抓着衲僧痒处，赏伊一枚荔枝。",
        "dynasty": "宋",
        "collection_info": null
    },
    {
        "title": "横江",
        "author": "释绍昙",
        "content": "素练翻花浪拍堤，声前声后截流机。\n清波路险无人透，芦苇风生白鸟飞。",
        "dynasty": "宋",
        "collection_info": null
    },
    {
        "title": "南山",
        "author": "释绍昙",
        "content": "寿岳名标自古今，万年松矮翠成阴。\n东篱采菊悠然见，珍重渊明眼有筋。",
        "dynasty": "宋",
        "collection_info": null
    },
    {
        "title": "贺洪锦溪出世鴈山能仁  其一",
        "author": "释绍昙",
        "content": "诸方口裏水漉漉，一滴何如龙鼻头。\n涨起春溪新濯锦，触崖翻瀑浪花浮。",
        "dynasty": "宋",
        "collection_info": null
    },
    {
        "title": "贺洪锦溪出世鴈山能仁  其二",
        "author": "释绍昙",
        "content": "冷泉二月雷惊蛰，烧尾金鳞化作龙。\n拖去鼻头涓滴水，洗清雁宕几千峰。",
        "dynasty": "宋",
        "collection_info": null
    },
    {
        "title": "团垸俞大夫",
        "author": "释绍昙",
        "content": "结凤团花巧施设，黑漫漫地转希奇。\n做教底板坚牢着，自有傍人彩画伊。",
        "dynasty": "宋",
        "collection_info": null
    },
    {
        "title": "王鞔鼓",
        "author": "释绍昙",
        "content": "鼓两片皮谩自己，一回拈出一回新。\n揭天声响疑涂毒，自有临风侧耳人。",
        "dynasty": "宋",
        "collection_info": null
    },
    {
        "title": "矮道者",
        "author": "释绍昙",
        "content": "身如椰子口宏开，看尽诸方鬼戏来。\n放一头低人不识，疎山师叔是同胎。",
        "dynasty": "宋",
        "collection_info": null
    },
    {
        "title": "邻峰艮上人  其一",
        "author": "释绍昙",
        "content": "四十余年别故乡，梦魂时復到藏王。\n春风九曲溪头寺，桃花翻霞柳弄黄。",
        "dynasty": "宋",
        "collection_info": null
    },
    {
        "title": "邻峰艮上人  其二",
        "author": "释绍昙",
        "content": "短筇扶瘦扣烟萝，款问东山瓦皷歌。\n老倦不能讴唱得，隔窗幽鸟语尤多。",
        "dynasty": "宋",
        "collection_info": null
    },
    {
        "title": "琏监寺  其一",
        "author": "释绍昙",
        "content": "烹金炉裏脱胚腪，妙斲初无斧凿痕。\n汝质自成瑚琏器，我侬甘作破沙盆。",
        "dynasty": "宋",
        "collection_info": null
    },
    {
        "title": "琏监寺  其二",
        "author": "释绍昙",
        "content": "曾把杨岐破屋撑，闲骑馿子弄蹄行。\n犯寒踏月慈溪上，冷笑梅兄太瘦生。",
        "dynasty": "宋",
        "collection_info": null
    },
    {
        "title": "日本澄上人",
        "author": "释绍昙",
        "content": "扫尽机缘万法空，澄潭不许卧苍龙。\n翻身踏断来时路，家在海山云外峰。",
        "dynasty": "宋",
        "collection_info": null
    },
    {
        "title": "日本然上人  其一",
        "author": "释绍昙",
        "content": "横担楖𣗖走诸方，佛祖玄关路转长。\n放下身心归故隠，金乌依旧出扶桑。",
        "dynasty": "宋",
        "collection_info": null
    },
    {
        "title": "日本然上人  其二",
        "author": "释绍昙",
        "content": "奔趋客路困尘泥，蚁梦方酣蝶梦飞。\n頼有啼鹃知此意，一声声劝不如归。",
        "dynasty": "宋",
        "collection_info": null
    },
    {
        "title": "化城山主化田",
        "author": "释绍昙",
        "content": "古柳堤边展化机，要人一饱便忘饥。\n谁将夺食驱耕手，拚却良田种蒺藜。",
        "dynasty": "宋",
        "collection_info": null
    },
    {
        "title": "人我担",
        "author": "释绍昙",
        "content": "骨露皮穿未肯休，冥机蛮触战蜗牛。\n一肩人我都担了，遍界从教是髑髅。",
        "dynasty": "宋",
        "collection_info": null
    },
    {
        "title": "慧禅人",
        "author": "释绍昙",
        "content": "翠织岷峨锦绣春，堪嗟扑扑蔽胡尘。\n金鷄衔粟余殃在，谁继神驹踏杀人。",
        "dynasty": "宋",
        "collection_info": null
    },
    {
        "title": "从禅人",
        "author": "释绍昙",
        "content": "临济阴凉树已枯，片无霜叶拥禅趺。\n儿孙不解浇培得，翫作山门境致图。",
        "dynasty": "宋",
        "collection_info": null
    },
    {
        "title": "宁藏主省师兄求语",
        "author": "释绍昙",
        "content": "橘州文学石桥书，妙画雄才举世无。\n宗说俱通心眼活，奇哉老蚌出双珠。\n百年凛有遗风烈，行处同途不同辙。\n痴翁真得虎头痴，月峰清照峨嵋月。\n分飞雁影各东西，几对秋风叹离别。\n去去吴天浄如洗，淡墨联书形字义。\n且教人道渠和侬，好对难兄与难弟。",
        "dynasty": "宋",
        "collection_info": null
    },
    {
        "title": "缘侍者之浙右",
        "author": "释绍昙",
        "content": "一本潼川花瑞菜，全蜀知名谁不爱。\n夜雨丛凝色染蓝，春风花噀香如麝。\n不知何处得灵根，栽遍牛头山后前。\n古佛低头看不厌，声闻鼻孔被渠穿。\n上人携种游江浙，味与首阳薇不别。\n伏虎岩前清客尝，老饕嚼断娘生舌。\n余香分饷老芝峰，彷佛家园小摘同。\n此去零星休卖弄，珍藏大作苏陀供。",
        "dynasty": "宋",
        "collection_info": null
    },
    {
        "title": "观知客归葬亲求语",
        "author": "释绍昙",
        "content": "道人观方知彼去，入门要验宾中主。\n吃一杯茶即转身，谁能掉舌论今古。\n危机俊逸旱雷轰，苍鹰折翅猎狗烹。\n老明觉举手加额，韩大伯敢搀先行。\n秋深拨草天台路，灵骨要寻亲父母。\n破镢头边掘窖埋，断猿哭月风号树。",
        "dynasty": "宋",
        "collection_info": null
    },
    {
        "title": "律宗玉维那三人礼石佛求语",
        "author": "释绍昙",
        "content": "老倒南山犯真律，三生凿破寒岩石。\n不立名中强立名，弗狼籍处成狼籍。\n儿孙膝下有黄金，拨草瞻风远访寻。\n三拜起来发一嘆，方知老子错留心。\n天真自性佛不管，顽石头边讨甚椀。\n费尽钳锤多破绽，乌藤紧捉从头看。",
        "dynasty": "宋",
        "collection_info": null
    },
    {
        "title": "妙恩侍者求语",
        "author": "释绍昙",
        "content": "一奁春锦斗鲜明，较古菱花越样清。\n照影不应呼小玉，至今湖海客关情。",
        "dynasty": "宋",
        "collection_info": null
    },
    {
        "title": "又省师",
        "author": "释绍昙",
        "content": "逴得诸方恶毒些，归寻刻骨旧冤家。\n深深掘窖都埋了，翻铁面皮谁识爷。",
        "dynasty": "宋",
        "collection_info": null
    },
    {
        "title": "鄱阳恭上人求语",
        "author": "释绍昙",
        "content": "鄱阳风鼓浪千寻，彻底探穷不顾身。\n塔主连声呼莫莫，截流机峻恐惊人。",
        "dynasty": "宋",
        "collection_info": null
    },
    {
        "title": "灵叟小师悟垓侍者求语",
        "author": "释绍昙",
        "content": "碧落一碑无贋本，非草非真非隶篆。\n镜样渝江彻底清，字义炳然人少见。\n灵叟珍藏岁月深，南来吴越人争寻。\n瘗鹤铭辞匪同调，寒山诗句非知音。\n纷纷问字谁亲切，勾不成勾丿不丿。\n争得卢公赛子云，一肩担荷柴衝折。\n临行密付阿谁边，妙处休云子不传。\n索性扫除元字脚，义天云浄月孤玄。",
        "dynasty": "宋",
        "collection_info": null
    },
    {
        "title": "简州性上人求语",
        "author": "释绍昙",
        "content": "春山杜鹃啼，苦劝人归去。\n声碎竹林风，血染花梢雨。\n我老无家可得归，萝窗睡饱云黏衣。\n山童推枕破残梦，报道有僧开竹扉。\n何方圣者来寻讨，解包扬下青龙钞。\n便欲庭前纵火焚，浄地岂容狼藉了。\n问渠何日离飞来，两月奔驰未到家。\n好劝急归休歇去，春风落尽武林花。",
        "dynasty": "宋",
        "collection_info": null
    },
    {
        "title": "周上人求语",
        "author": "释绍昙",
        "content": "忆昔周当仁，手握金刚杵。\n愤气向南方，誓灭诸魔子。\n老婆蓦札点三心，走入龙潭恨转深。\n扫荡家私无一窖，胡挥白棒到平人。\n牧閒冷坐思高躅，断絃争得鸾胶续。\n扣门听得简州人，倒屐相迎几折足。\n略寒温外问来端，叉手丁宁觅指南。\n未举纸灯明说了，隔窗春鸟语绵蛮。",
        "dynasty": "宋",
        "collection_info": null
    },
    {
        "title": "西水浄土庵奉寄具足孤松老师",
        "author": "释绍昙",
        "content": "闻道虚空曾解讲，信疑往决西山亮。\n烟雨溟蒙藓石温，六藏影迹难寻访。\n小径披榛扣竹扉，道人一见笑掀眉。\n布衲横肩瘦如削，口持密语没停时。\n云檐扫榻延居夏，白莲香散东林社。\n涧水松风说苦空，不资中有生清泰。\n殷勤寄问老孤松，具足门中有正宗。\n灼然嫌佛不肯做，凤栖不在梧桐树。",
        "dynasty": "宋",
        "collection_info": null
    },
    {
        "title": "为叔向题坐禅虾蟆",
        "author": "释绍昙",
        "content": "一从识得性分明，懒作春池鼓吹声。\n闲把六根门锁断，白莲香散水风清。",
        "dynasty": "宋",
        "collection_info": null
    },
    {
        "title": "题直夫牛图",
        "author": "释绍昙",
        "content": "三三五五戏平芜，踏裂春风百草枯。\n莫写沩山僧某甲，恐人误作祖师图。",
        "dynasty": "宋",
        "collection_info": null
    },
    {
        "title": "题老融猿",
        "author": "释绍昙",
        "content": "危坐禅枝冷，机含毒果深。\n直饶扪摸着，未必死偷心。",
        "dynasty": "宋",
        "collection_info": null
    },
    {
        "title": "题圆泽图",
        "author": "释绍昙",
        "content": "月下骑寒犊，三生事细论。\n已遭人点检，休弄鬼精魂。",
        "dynasty": "宋",
        "collection_info": null
    },
    {
        "title": "题拗缰牛",
        "author": "释绍昙",
        "content": "陇树冥冥日向西，苦贪芳草不知归。\n牧童尽力拽得转，在在暝烟深翠微。",
        "dynasty": "宋",
        "collection_info": null
    },
    {
        "title": "坦老求题真歇宏智竹庵同游雁山酬唱真蹟轴后",
        "author": "释绍昙",
        "content": "天生三箇老冤魔，狭路相逢没柰何。\n□把肚肠搂抉看，曲于四十九盘多。",
        "dynasty": "宋",
        "collection_info": null
    },
    {
        "title": "题放山堂",
        "author": "释绍昙",
        "content": "一击牢关八字开，石头机路滑如苔。\n危分险布知多少，排闼从渠辊入来。",
        "dynasty": "宋",
        "collection_info": null
    },
    {
        "title": "杜甫骑馿游春图",
        "author": "释绍昙",
        "content": "客路如天远，吟身太瘦生。\n无家归未得，策蹇傍春行。",
        "dynasty": "宋",
        "collection_info": null
    },
    {
        "title": "李白醉骑馿图",
        "author": "释绍昙",
        "content": "酒渴思鲸饮，金鸾早退朝。\n醉身扶不起，压折老馿腰。",
        "dynasty": "宋",
        "collection_info": null
    },
    {
        "title": "题秋堂四兰  其一",
        "author": "释绍昙",
        "content": "指玉弹晓，喙檀噀春。\n倏尔生妬，阴飈不仁。",
        "dynasty": "宋",
        "collection_info": null
    },
    {
        "title": "题秋堂四兰  其二",
        "author": "释绍昙",
        "content": "湘英整佩，楚衣告纫。\n羲黄荐馥，采采疑真。",
        "dynasty": "宋",
        "collection_info": null
    },
    {
        "title": "题秋堂四兰  其三",
        "author": "释绍昙",
        "content": "纷披佩玉，仆委苔痕。\n檐花写恨，难拈楚魂。",
        "dynasty": "宋",
        "collection_info": null
    },
    {
        "title": "题秋堂四兰  其四",
        "author": "释绍昙",
        "content": "幽石封白，深林掩芳。\n隠德不耀，何矜色香。",
        "dynasty": "宋",
        "collection_info": null
    },
    {
        "title": "题兰蕙  其一",
        "author": "释绍昙",
        "content": "色淡而清，节香而贞。\n隠德不耀，咀华含英。\n君子同其芳洁，写真不堕丹青。\n宜乎孕潇湘幽楚之灵。",
        "dynasty": "宋",
        "collection_info": null
    },
    {
        "title": "题兰蕙  其二",
        "author": "释绍昙",
        "content": "一茎四花，挺然拔萃。\n其臭如兰，其标如芷。\n檀喙簇烟而不繁，劲节疾风而不倚。\n是以昂山有山林轩昂之志。",
        "dynasty": "宋",
        "collection_info": null
    },
    {
        "title": "题四兰  其一",
        "author": "释绍昙",
        "content": "深藏岩谷里，初不要人知。\n苦是香难掩，春风得意吹。",
        "dynasty": "宋",
        "collection_info": null
    },
    {
        "title": "题四兰  其二",
        "author": "释绍昙",
        "content": "喜晴弹玉指，林下见幽人。\n楚楚湘灵样，肌肤不染尘。",
        "dynasty": "宋",
        "collection_info": null
    },
    {
        "title": "题四兰  其三",
        "author": "释绍昙",
        "content": "佩玉半零乱，繄谁吊楚英。\n醉香魂未返，愁听打蓬声。",
        "dynasty": "宋",
        "collection_info": null
    },
    {
        "title": "题四兰  其四",
        "author": "释绍昙",
        "content": "一再荒林雪，全身掩薜萝。\n直饶埋没得，争柰鼻头何。",
        "dynasty": "宋",
        "collection_info": null
    },
    {
        "title": "题秋堂四兰  其一",
        "author": "释绍昙",
        "content": "灵均侈山林之乐，薄笼绡袴，幽放檀心。\n娇舞春风身醉香，力难扶也。",
        "dynasty": "宋",
        "collection_info": null
    },
    {
        "title": "题秋堂四兰  其二",
        "author": "释绍昙",
        "content": "久居深林幽寂中，虽隠德不耀。\n遇春阳姁妪，笑弹玉指，十倍精神。\n所虑楚俗尚芳，纫而为佩，使不克终其天矣。",
        "dynasty": "宋",
        "collection_info": null
    },
    {
        "title": "题秋堂四兰  其三",
        "author": "释绍昙",
        "content": "娥英吊舜于九疑，泣泪如雨。\n佩玉零乱，半委尘泥。\n愚恐离骚九歌，曲尽其哀，香魂冷而卒难拈也。",
        "dynasty": "宋",
        "collection_info": null
    },
    {
        "title": "题秋堂四兰  其四",
        "author": "释绍昙",
        "content": "大雪申威，万木摧拉，独能擢芳于凝冱中，虽百折不委。\n非素有所养，宁不为外侮凭凌者欤。",
        "dynasty": "宋",
        "collection_info": null
    },
    {
        "title": "为丘桂岩司门题和靖雪后看梅图",
        "author": "释绍昙",
        "content": "破晓湖山入画时，短篷摇雪傍疏篱。\n一心只在梅花上，冻损吟身也不知。",
        "dynasty": "宋",
        "collection_info": null
    },
    {
        "title": "元晖山水图",
        "author": "释绍昙",
        "content": "簇簇烟林挂酒帘，山藏古寺寂无僧。\n瘦筇便欲幽寻去，隔岸小舟呼不应。",
        "dynasty": "宋",
        "collection_info": null
    },
    {
        "title": "为张良臣知府题梅图",
        "author": "释绍昙",
        "content": "一篷春雪泛西湖，不觉和身入画图。\n千古暗香疏影在，谁云骨冷不容呼。",
        "dynasty": "宋",
        "collection_info": null
    },
    {
        "title": "山水图",
        "author": "释绍昙",
        "content": "招提依约在烟萝，酒旆风微拂钓蓑。\n欲税云林归卜隠，山灵应笑赚人多。",
        "dynasty": "宋",
        "collection_info": null
    },
    {
        "title": "为友于题水禽",
        "author": "释绍昙",
        "content": "淅淅西风肃杀时，枯荷余得折残枝。\n疾风凌雨多翻覆，只处姑姑立处危。",
        "dynasty": "宋",
        "collection_info": null
    },
    {
        "title": "拱秀阁",
        "author": "释绍昙",
        "content": "万迭遥岑绿打围，晓寒空翠泼禅衣。\n幽禽唤起萝窗定，闲看春云带雨归。",
        "dynasty": "宋",
        "collection_info": null
    },
    {
        "title": "为圆雪崖题待月",
        "author": "释绍昙",
        "content": "终日忙忙继月明，要看杜撰八阳经。\n直饶读到流通分，未必芭蕉着耳听。",
        "dynasty": "宋",
        "collection_info": null
    },
    {
        "title": "为行可维那题子陵钓台",
        "author": "释绍昙",
        "content": "七里滩头古木阴，眼空寰海老垂纶。\n无端钓得刘文叔，却把羊裘污俗尘。",
        "dynasty": "宋",
        "collection_info": null
    },
    {
        "title": "题许由弃瓢图",
        "author": "释绍昙",
        "content": "视尧天下一瓢轻，厌听风梢历历声。\n扬下不须频顾恋，始终存取隠沦名。",
        "dynasty": "宋",
        "collection_info": null
    },
    {
        "title": "礼大梅塔",
        "author": "释绍昙",
        "content": "即心即佛已随邪，况与庞翁乱撒沙。\n茅舍从兹混尘迹，老梅羞放雪中花。",
        "dynasty": "宋",
        "collection_info": null
    },
    {
        "title": "题荷衣沼",
        "author": "释绍昙",
        "content": "绿荷亲制蔽穷身，池面香风噀古今。\n百万军藏藕丝孔，岂知绵密度金针。",
        "dynasty": "宋",
        "collection_info": null
    },
    {
        "title": "为元首座纸灯船",
        "author": "释绍昙",
        "content": "轻轻点着发光寒，这里停桡舞棹难。\n明暗路岐都照破，放行初不犯波澜。",
        "dynasty": "宋",
        "collection_info": null
    },
    {
        "title": "题佛迹岩",
        "author": "释绍昙",
        "content": "一度拚身透险崖，石头机路滑如苔。\n脚跟点地不点地，立处何曾踏实来。",
        "dynasty": "宋",
        "collection_info": null
    },
    {
        "title": "礼香山汤禅师",
        "author": "释绍昙",
        "content": "寂寞空山宴坐时，千钧重寄一丝危。\n直饶双眼频开合，着处由来不自知。",
        "dynasty": "宋",
        "collection_info": null
    },
    {
        "title": "送绵袄与东冈",
        "author": "释绍昙",
        "content": "罗纹结角见踪由，翻着从教刺眼休。\n线路放开绵密密，瞿昙踢出脚尖头。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其一",
        "author": "释绍昙",
        "content": "烹金鑪去杳无踪，沉影愁看鴈过空。\n出手与渠重结了，未应碧眼是顽铜。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其二",
        "author": "释绍昙",
        "content": "钱王活业付东林，古墓埋藏暗箭深。\n机正发时谁中的，空山落日几惊心。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其三",
        "author": "释绍昙",
        "content": "法身边事会多时，端的枯桩弗用疑。\n无柄铁锤轻击碎，心花粲发不萌枝。",
        "dynasty": "宋",
        "collection_info": null
    },
    {
        "title": "悼云泉老师",
        "author": "释绍昙",
        "content": "夺得犀牛便跺跟，苹洲玩月角生纹。\n翻身入海无消息，惊散沙鸥白鹭群。",
        "dynasty": "宋",
        "collection_info": null
    },
    {
        "title": "贺友山新建东皋接待",
        "author": "释绍昙",
        "content": "分袂南湖十数春，近闻华构策奇勋。\n钵从金粟抟香饭，僧自东皋接水云。\n柔玉新拳春坞蕨，懒黄新缕晓溪芹。\n定应容我分陈榻，曝背晴檐醉夕曛。",
        "dynasty": "宋",
        "collection_info": null
    },
    {
        "title": "礼云门千岁塔",
        "author": "释绍昙",
        "content": "越山清绝无尘翳，不到胡僧取次埋。\n辄莫更加千岁寿，也须和骨洗将来。",
        "dynasty": "宋",
        "collection_info": null
    },
    {
        "title": "梅窗",
        "author": "释绍昙",
        "content": "溢目湖山看不足，引清吟有此云房。\n檐牙挂月横疎影，隙眼通风度暗香。\n夜掩只疑和靖宅，晓开争看寿阳粧。\n兰兄矾弟休相怜，斗室难为纳众芳。",
        "dynasty": "宋",
        "collection_info": null
    },
    {
        "title": "隠秀",
        "author": "释绍昙",
        "content": "触战蛮征总不知，乐羲皇世遯嘉肥。\n馨香静掩芝兰室，文采深藏锦绣机。\n伴野僧眠嵩少石，汲蒙泉煮首阳薇。\n箪瓢饫味□贫趣，争得红尘染着衣。",
        "dynasty": "宋",
        "collection_info": null
    },
    {
        "title": "竹云",
        "author": "释绍昙",
        "content": "春锦千綳玉万竿，岚光翠裛渭川寒。\n油然已作从龙势，只恐仙陂化蛰难。",
        "dynasty": "宋",
        "collection_info": null
    },
    {
        "title": "王庵和刘府教",
        "author": "释绍昙",
        "content": "鹿眠芳草印春庭，月挂萝窗晓半扃。\n白髮老僧偏爱客，忍寒同看换鹅经。",
        "dynasty": "宋",
        "collection_info": null
    },
    {
        "title": "游九峰",
        "author": "释绍昙",
        "content": "攀石扪萝入杳冥，凌虚潜觉胆魂惊。\n阴崖撷瀑瑶花碎，枯叶翻霜锦树荣。\n汲水僧归龙洞去，采薇人踏虎踪行。\n风流二老遗音在，度曲松涛万壑清。\n双磵奔流战玉龙，浮屠云锁翠千重。\n只将一疏传天下，大觉馿年识九峰。",
        "dynasty": "宋",
        "collection_info": null
    },
    {
        "title": "清凉礼先师遗像",
        "author": "释绍昙",
        "content": "白云迷谷雪铺阶，老倒清凉眼着沙。\n若问普通年远事，三千里外摘杨花。",
        "dynasty": "宋",
        "collection_info": null
    },
    {
        "title": "兴化寺",
        "author": "释绍昙",
        "content": "门照双池镜样明，东西廊喝寂无声。\n紫罗帐裏机玄密，虽有珍珠撒未成。",
        "dynasty": "宋",
        "collection_info": null
    },
    {
        "title": "焙经",
        "author": "释绍昙",
        "content": "老胡监本诳人天，开口无非吐黑烟。\n五热炙身甘自受，要翻元款待馿年。",
        "dynasty": "宋",
        "collection_info": null
    },
    {
        "title": "为惟翁题非画图",
        "author": "释绍昙",
        "content": "误入蓬壶影裏游，谕盟白鸟下沧洲。\n吞波岛屿鰲身黑，映日楼台蜃气浮。\n门逆潮开喧海市，网沿堤晒簇渔舟。\n晦明晴雨时时别，难把王维腕力收。",
        "dynasty": "宋",
        "collection_info": null
    },
    {
        "title": "登金峨峰顶",
        "author": "释绍昙",
        "content": "拨开空翠上危颠，路遶羊肠石齿尖。\n到顶方知天下小，攀高似取世人嫌。\n碧连蓬岛云千迭，冷照东溟镜一奁。\n归去松窗伴禅老，此山佳致话无厌。",
        "dynasty": "宋",
        "collection_info": null
    },
    {
        "title": "为圣俞颂橘岩",
        "author": "释绍昙",
        "content": "洞庭秋晚半青黄，须待霜林熟自香。\n不向悬崖亲撒手，认皮作火错承当。",
        "dynasty": "宋",
        "collection_info": null
    },
    {
        "title": "闻竺寺迎号服因成口号  其一",
        "author": "释绍昙",
        "content": "丝管纷纷鼓乱挝，两山迎接赐衣来。\n白云恐污山翁耳，重锁柴门不放开。",
        "dynasty": "宋",
        "collection_info": null
    },
    {
        "title": "闻竺寺迎号服因成口号  其二",
        "author": "释绍昙",
        "content": "祖庭秋晚日增悲，见得芙蓉便展眉。\n不与狂花争琐细，淄川缘有拒霜枝。",
        "dynasty": "宋",
        "collection_info": null
    },
    {
        "title": "六言山居  其一",
        "author": "释绍昙",
        "content": "野菜花飞胡蝶，古藤枝挂清猿。\n闲倚柴门看倦，枕肱高卧云根。",
        "dynasty": "宋",
        "collection_info": null
    },
    {
        "title": "六言山居  其二",
        "author": "释绍昙",
        "content": "积雪封无过路，乱云堆满空庭。\n我也谁能扫得，掩关且读残经。",
        "dynasty": "宋",
        "collection_info": null
    },
    {
        "title": "六言山居  其三",
        "author": "释绍昙",
        "content": "盘石新封翠藓，破龛重绕青萝。\n唤起惊回残梦，月筛林影婆娑。",
        "dynasty": "宋",
        "collection_info": null
    },
    {
        "title": "六言山居  其四",
        "author": "释绍昙",
        "content": "粉芋头煨软火，懒黄菁煮沙瓶。\n饭后乌藤用事，小奚忙启岩扃。",
        "dynasty": "宋",
        "collection_info": null
    },
    {
        "title": "六言山居  其五",
        "author": "释绍昙",
        "content": "石磵霜凝松粉，竹篱雪点梅肤。\n春到山家日远，愧贫管领全无。",
        "dynasty": "宋",
        "collection_info": null
    },
    {
        "title": "六言山居  其六",
        "author": "释绍昙",
        "content": "晓径旋除榛翳，午厨要款隣僧。\n童子扫云归晚，忍饥趁□娇藤。",
        "dynasty": "宋",
        "collection_info": null
    },
    {
        "title": "六言山居  其七",
        "author": "释绍昙",
        "content": "香雾晓垂帘幕，幽禽春弄笙簧。\n谁料贫无一物，迩来富敌君王。",
        "dynasty": "宋",
        "collection_info": null
    },
    {
        "title": "六言山居  其八",
        "author": "释绍昙",
        "content": "两耳炉焚柏子，一拳不养菖蒲。\n客至莫谈尘事，略寒温外跏趺。",
        "dynasty": "宋",
        "collection_info": null
    },
    {
        "title": "六言山居  其九",
        "author": "释绍昙",
        "content": "得失心无半点，圣凡机裂千差。\n终日山禽聚集，且无箇去衔花。",
        "dynasty": "宋",
        "collection_info": null
    },
    {
        "title": "六言山居  其一○",
        "author": "释绍昙",
        "content": "香醉人寻梅坞，马嘶声度云坳。\n急把柴门深掩，从教小外推敲。",
        "dynasty": "宋",
        "collection_info": null
    },
    {
        "title": "悼芳洲忏首  其一",
        "author": "释绍昙",
        "content": "不忍萤窗赚一生，翻身义虎顶头行。\n金篦刮尽空花膜，喜得天台教眼明。",
        "dynasty": "宋",
        "collection_info": null
    },
    {
        "title": "悼芳洲忏首  其二",
        "author": "释绍昙",
        "content": "烟渚春融岸碧绡，采兰人竞唱离骚。\n曲终翻作无生调，听着愁魂似雪消。",
        "dynasty": "宋",
        "collection_info": null
    },
    {
        "title": "送剡源讲师住华亭延庆",
        "author": "释绍昙",
        "content": "三周讲得坠天花，法眼无瑕却有瑕。\n切莫朱泾访船子，一桡摵碎泼生涯。",
        "dynasty": "宋",
        "collection_info": null
    },
    {
        "title": "依愚谷韵悼无己  其一",
        "author": "释绍昙",
        "content": "中金蚕毒好埋冤，家丑难将岁月论。\n冷地思量吃亏处，咬牙不觉把龈吞。",
        "dynasty": "宋",
        "collection_info": null
    },
    {
        "title": "依愚谷韵悼无己  其二",
        "author": "释绍昙",
        "content": "雪真珠布满阶庭，急把杨岐破屋撑。\n死伎穷时机路活，倒骑馿子弄蹄行。",
        "dynasty": "宋",
        "collection_info": null
    },
    {
        "title": "依愚谷韵悼无己  其三",
        "author": "释绍昙",
        "content": "末后苏州作断□，手头活弄死蛇条。\n暗遭一口通身烂，累合城人哭几朝。",
        "dynasty": "宋",
        "collection_info": null
    },
    {
        "title": "定侍者奔乃师丧诸公以偈乃求题其后",
        "author": "释绍昙",
        "content": "五逆从前恨阿爷，几思吞併老尸骸。\n无端更被人撺掇，愤愤扶锹去活埋。",
        "dynasty": "宋",
        "collection_info": null
    },
    {
        "title": "送径山圆兄乱后归乡",
        "author": "释绍昙",
        "content": "故国烟尘惨甲兵，劳生终日望昇平。\n军持带得龙渊水，归去何妨一洗清。",
        "dynasty": "宋",
        "collection_info": null
    },
    {
        "title": "挽颜伯涯制斡",
        "author": "释绍昙",
        "content": "握手论盟二十年，瘦筇曾约上危巅。\n雪崖未遂同观瀑，玉沼何期促孕莲。\n桐叶成阴愁引月，菊花无酒冷含烟。\n细看新补东林传，十八贤中又一贤。",
        "dynasty": "宋",
        "collection_info": null
    },
    {
        "title": "送节操翁住阎寺",
        "author": "释绍昙",
        "content": "早年教海已驰名，破衲青灯究一经。\n不借虚空开口说，肯教顽石点头听。\n宸奎锡命旌梅坞，丹桂飘香供柏庭。\n指日白云禅坐稳，献花无地着山灵。",
        "dynasty": "宋",
        "collection_info": null
    },
    {
        "title": "南杨判镇以诗问安次韵",
        "author": "释绍昙",
        "content": "拙养自林泉，鏖战惊蛮触。\n心灰百念寒，虐焰肯停蓄。\n猗欤子云翁，惜我如龟玉。\n无復献楚庭，终期毁于椟。",
        "dynasty": "宋",
        "collection_info": null
    },
    {
        "title": "寄梅墟陈提干",
        "author": "释绍昙",
        "content": "齿履登临乏款延，熏风报谒鬰蓝天。\n拂尘未下云檐榻，采宝新归海国船。\n乘兴□□迷柳下，搜吟□梦到梅边。\n何时握手东林社，重结三生未尽缘。",
        "dynasty": "宋",
        "collection_info": null
    },
    {
        "title": "怀樗寮",
        "author": "释绍昙",
        "content": "半生鱼佩解黄金，泉石郊垧得趣深。\n幽兴发时闲副墨，俗尘捐处静观心。\n圣贤炉冶镕声色，妙密工夫铿古今。\n遐想莲居驰梦远，未应轻易到瑶林。",
        "dynasty": "宋",
        "collection_info": null
    },
    {
        "title": "挽王知县",
        "author": "释绍昙",
        "content": "东晋风流继令名，家传真本换鹅经。\n廉勤自得官中趣，贫节亲书座右铭。\n民感庥仁忘赴壑，子明诗礼为趋庭。\n疾风谁料摧梁木，猿鹤悲鸣不忍听。",
        "dynasty": "宋",
        "collection_info": null
    },
    {
        "title": "听叫居亲求语",
        "author": "释绍昙",
        "content": "幼把儒冠扬壁根，朅来巾侍乳峰僧。\n吟诗清苦规寒子，舂碓辛勤慕老能。\n锦镜闲看花琐碎，瀑崖戏击玉棱层。\n惜分阴语宜鞭策，望汝来挑暗室灯。",
        "dynasty": "宋",
        "collection_info": null
    },
    {
        "title": "仁座主自西山来求语",
        "author": "释绍昙",
        "content": "灯窗苦读觉身癯，暂握筇枝访野夫。\n爱竹劲思持玉节，看梅闲共数银鬚。\n西山月冷归招隠，南岳风清欲步趋。\n灵利莫教人指去，且教船子老江湖。",
        "dynasty": "宋",
        "collection_info": null
    },
    {
        "title": "赋梅",
        "author": "释绍昙",
        "content": "雪边春信到衡茅，谁遣梅兄慰寂寥。\n秀气一枝抽嫩玉，寒英五叶剪生绡。\n月移疏影窗前挂，风递清香竹外飘。\n几许吟魂招不返，急催兰弟读离骚。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "握藤枝，驮布袋。\n转脑回头，使些奉化。\n逢人谩说觅文钱，乞儿乞儿，败缺了也。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "远离竺国见梁王，五鬼临身讨苦噇。\n面面相看言不识，秋风一苇急横江。",
        "dynasty": "宋",
        "collection_info": null
    },
    {
        "title": "灵照女赞",
        "author": "释绍昙",
        "content": "几对丹霞斗活机，恶心肠有老爷知。\n笊篱舀得春风满，不直分文卖与谁。",
        "dynasty": "宋",
        "collection_info": null
    },
    {
        "title": "渔篮妇赞",
        "author": "释绍昙",
        "content": "短裳褰起露珠珍，云鬓慵梳惑乱人。\n弄得篮中鱼再活，禹门未必解翻身。",
        "dynasty": "宋",
        "collection_info": null
    },
    {
        "title": "大慧禅师赞",
        "author": "释绍昙",
        "content": "熏风南来，凉生殿阁。\n诸佛出身，开口即错。\n错错，赢得衡梅十七年，馿前马后无归着。",
        "dynasty": "宋",
        "collection_info": null
    },
    {
        "title": "慈林讲师顶相",
        "author": "释绍昙",
        "content": "气宇兮春温，风标兮凛然。\n律虎出林兮，裂破开遮持犯。\n经龙搅海兮，探穷顿渐偏圆。\n句法清新兮，吟彻山庄梅竹。\n胸襟妙藴兮，包罗丘壑风烟。\n友缙绅兮，非权门炙手。\n荷佛法兮，思重负赪肩。\n煨芋香兮，无心收涕。\n卧云深兮，岂意朝天。\n邈真容兮，明镜绘像。\n付箕裘兮，神珠藏渊。\n夫是之谓慈林克家之子，真鸾胶而续絃者也。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "殚千金产学屠龙，袖隠吹毛不露锋。\n洎见真龙元不识，郎忙航苇去无踪。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "楖栗横肩拖布袋，回头转脑小儿嬉。\n休言兜率宫中事，已被渠侬捉败伊。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "内院不肯安店，长汀分甘落泊。\n拄杖不解拈提，布袋徒然倚託。\n肚中计较百般，要睡何曾睡着。\n睡得着，铁奉化人须软脚。",
        "dynasty": "宋",
        "collection_info": null
    },
    {
        "title": "天台三隠赞",
        "author": "释绍昙",
        "content": "门鈎弗解开扃，苕箒不能扫地。\n解说杜撰文书，背后有人切齿。\n将谓寒山听信他，不知笑裏暗藏刀。",
        "dynasty": "宋",
        "collection_info": null
    },
    {
        "title": "大慈环峰和尚赞",
        "author": "释绍昙",
        "content": "肚肠深，用白粘贼翳睛药，定沧海舶指南针。\n出智门莲花，换人鼻孔。\n握大慈苕箒，扫世烟尘。\n忘忌讳，绝疏亲。\n病在膏肓加蛊毒，直教石佛汗通身。",
        "dynasty": "宋",
        "collection_info": null
    },
    {
        "title": "观音赞",
        "author": "释绍昙",
        "content": "百八摩尼杏叶光，圆通门户日开张。\n度生莫恃莲舟稳，恶浪狂风自着忙。",
        "dynasty": "宋",
        "collection_info": null
    },
    {
        "title": "丰干赞",
        "author": "释绍昙",
        "content": "加纱挂头何规矩，眼要看经不识字。\n差般差样掣风颠，硬作斑猫骑作虎。\n道是弥陀，有何本据。\n闾丘太守，似苏州子。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "一苇横江，九年面壁。\n直指单传，人信不及。\n面对梁王言不识，泥团乱抛掷。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "靠布袋坐，听岩瀑笑。\n手把轮珠，数个什么。\n内院抛离岁月深，忘却来时道。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释绍昙",
        "content": "是甚经，欠翻译。\n用尽心，看不出。\n看得出，月挂松梢，烟笼藓石。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释绍昙",
        "content": "死铁针，无鼻窍。\n眼昏花，穿不过。\n穿得过，云拥禅衣，风生木杪。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "远泛鲸波入大唐，廓然无圣触梁王。\n九年冷坐精灵窟，怕见嵩山下雪霜。",
        "dynasty": "宋",
        "collection_info": null
    },
    {
        "title": "石室和尚赞",
        "author": "释绍昙",
        "content": "面孔得人憎，脑中秋月皎。\n做处没瘢痕，用时成要妙。\n见明极透出夜明帘，依圆照烂煨文武火。\n几处移场弄险机，电卷风旋人绝倒。\n夫是之谓石室道人，前身后身，一梦两觉。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释绍昙",
        "content": "被髮袒肩，全身入草。\n是真文殊，何须恁么。\n手里底拈不出，觑不破。\n七佛之师，败缺不少。",
        "dynasty": "宋",
        "collection_info": null
    },
    {
        "title": "观音赞",
        "author": "释绍昙",
        "content": "随类分身万百千，真圆通境落谁边。\n小儿戏剧无人会，万顷沧波一叶莲。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "竺干窃得屠龙伎，袖隠神锋入南海。\n暨见真龙元不识，九年面壁好羞惭。",
        "dynasty": "宋",
        "collection_info": null
    },
    {
        "title": "小师写真请赞",
        "author": "释绍昙",
        "content": "眉似箒粗，面如漆墨。\n人道慈悲，谁知恶毒。\n蒿篱关猛虎，宽处有威。\n笔管养苍龙，直中藏曲。\n喜臧仓沮，不遇鲁侯。\n忍伯夷饥，不食周粟。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "驮布袋，握藤枝。\n一肚皮恶毒，好使你门知。\n转脑回头望阿谁，髯公知此意，冷笑贼风吹。",
        "dynasty": "宋",
        "collection_info": null
    },
    {
        "title": "讚延庆谦山主寿像",
        "author": "释绍昙",
        "content": "谦德有光，慈心摄物。\n等冤亲不与较量，混尘俗初无间隔。\n熙熙然气融冰谷之春，汪汪乎胸吞云梦之泽。\n乐羲皇世，含饴弄孙。\n下陈蕃榻，倒屐迎客。\n眼睛头烨烨光明幢，脚跟下尘尘清泰国。\n卜隣陋巷，慕孔圣人获麟作传之风规。\n摵碎明珠，有郁山主骑馿过桥之标格。\n诚所谓入廛垂手，我自调心。\n继百世凛然，见古道之颜色。",
        "dynasty": "宋",
        "collection_info": null
    },
    {
        "title": "丹霞见庞居士灵照敛手而立图赞",
        "author": "释绍昙",
        "content": "放下菜篮，深深敛袂。\n瞒得丹霞，难瞒自己。\n恶机关被老爷知，赤土涂牛奶赏伊。",
        "dynasty": "宋",
        "collection_info": null
    },
    {
        "title": "居士问马祖不与万法为侣图赞",
        "author": "释绍昙",
        "content": "万法本空，与谁为侣。\n道得十成，难为共语。\n饶伊一口吸西江，也是芭蕉深夜雨。",
        "dynasty": "宋",
        "collection_info": null
    },
    {
        "title": "团栾说无上话图赞",
        "author": "释绍昙",
        "content": "夙世冤憎，聚头合脑。\n面面相看，说箇甚么。\n低声切莫使人知，竹石无情须笑倒。",
        "dynasty": "宋",
        "collection_info": null
    },
    {
        "title": "居士看日灵照先化去图赞",
        "author": "释绍昙",
        "content": "这豆娘儿，短头折脚。\n弄鬼精魂，搀先一着。\n看日庞公监本獃，深深好与一坑埋。",
        "dynasty": "宋",
        "collection_info": null
    },
    {
        "title": "庞婆报儿儿即倚锄立化图赞",
        "author": "释绍昙",
        "content": "小姝先行，老爷踵去。\n无意奔丧，急寻死路。\n哭煞孤孀这老娘，镢头边事难分付。",
        "dynasty": "宋",
        "collection_info": null
    },
    {
        "title": "李翱见药山图赞",
        "author": "释绍昙",
        "content": "天本藏云，瓶元贮水。\n不会看经，那堪指示。\n寄语唐朝李相公，只须着眼听松风。",
        "dynasty": "宋",
        "collection_info": null
    },
    {
        "title": "裴相国参黄蘗图赞",
        "author": "释绍昙",
        "content": "大小痴禅，对谈甚底。\n背后人听，不能夺耳。\n切莫求安古佛名，当头便触贤侯讳。",
        "dynasty": "宋",
        "collection_info": null
    },
    {
        "title": "吕洞宾见黄龙图赞",
        "author": "释绍昙",
        "content": "铛煮干坤，粟藏世界。\n纵得长生，终成败坏。\n不是黄龙盖覆伊，太阿补履岂如锥。",
        "dynasty": "宋",
        "collection_info": null
    },
    {
        "title": "为昌州月上人赞布袋",
        "author": "释绍昙",
        "content": "拄杖不能倚靠，稳跨布袋打坐。\n莫怪喷嚏不成，鼻孔元来无窍。",
        "dynasty": "宋",
        "collection_info": null
    },
    {
        "title": "严阳南泉泉大道船子赞",
        "author": "释绍昙",
        "content": "未透赵州关，看牛事转繁。\n死蛇弄不活，只好踏船翻。",
        "dynasty": "宋",
        "collection_info": null
    },
    {
        "title": "赵州问牛迹圆泽扣角政黄牛平田婆赞",
        "author": "释绍昙",
        "content": "这畜从来恶迹多，角尖头也解狂歌。\n桥边白鹭擎拳听，急杀耕田臭老婆。",
        "dynasty": "宋",
        "collection_info": null
    },
    {
        "title": "代赞罗汉  其一",
        "author": "释绍昙",
        "content": "古桧含烟，青山展画。\n题目分明，何须管带。\n待你炷得香来，鸣磬一下。\n蹉过了也。",
        "dynasty": "宋",
        "collection_info": null
    },
    {
        "title": "代赞罗汉  其二",
        "author": "释绍昙",
        "content": "靠葛藤桩，握龟毛拂。\n绝学无为，黑山鬼窟。\n直饶瞥转机轮，眼裏闻香，耳中观色。\n我且问，瓶内底是何物。",
        "dynasty": "宋",
        "collection_info": null
    },
    {
        "title": "蚬子和尚赞",
        "author": "释绍昙",
        "content": "除了捞波一窖无，逢人谩说走江湖。\n虾针取你性捞摝，不到得拏龙颔珠。",
        "dynasty": "宋",
        "collection_info": null
    },
    {
        "title": "郁山主赞",
        "author": "释绍昙",
        "content": "落魄茶陵少见闻，进竿头步与谁言。\n明珠打得馿腰折，不信阇梨个样村。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释绍昙",
        "content": "一生孤苦窃诗名，沉醉风烟两眼青。\n黄犊不曾知稼穑，引渠吟得瘦竛竮。",
        "dynasty": "宋",
        "collection_info": null
    },
    {
        "title": "普化赞",
        "author": "释绍昙",
        "content": "大悲院裏趁村斋，卒死无人出地埋。\n捏怪凌空摇木铎，春风处处露尸骸。",
        "dynasty": "宋",
        "collection_info": null
    },
    {
        "title": "端师子赞",
        "author": "释绍昙",
        "content": "爪牙虽弄未全真，驳绿斑釐着一身。\n彩好不曾哮吼得，听闻将谓吓村人。",
        "dynasty": "宋",
        "collection_info": null
    },
    {
        "title": "言法华赞",
        "author": "释绍昙",
        "content": "心迷几被法华转，狂发罗斋走帝宫。\n对圣十三呼不正，无端咄咄强书空。",
        "dynasty": "宋",
        "collection_info": null
    },
    {
        "title": "泉大道赞",
        "author": "释绍昙",
        "content": "赤身跳入毒龙潭，血战知他死几番。\n诤撰出来噇钵酒，郴州六月火云寒。",
        "dynasty": "宋",
        "collection_info": null
    },
    {
        "title": "船子赞",
        "author": "释绍昙",
        "content": "心含恶毒气炎炎，倒捉麤桡管甚天。\n打得夹山撺入水，趁无入见急翻船。",
        "dynasty": "宋",
        "collection_info": null
    },
    {
        "title": "丰干赞",
        "author": "释绍昙",
        "content": "冷坐松阴指顾谁，说无义语放憨痴。\n多方引得闾丘笑，彩好斑斑睡不知。",
        "dynasty": "宋",
        "collection_info": null
    },
    {
        "title": "寒拾赞",
        "author": "释绍昙",
        "content": "笑裏藏刀语诈淳，握生苕箒鼓烟尘。\n谩将心污秋潭月，未必渠侬肯比伦。",
        "dynasty": "宋",
        "collection_info": null
    },
    {
        "title": "出山相赞",
        "author": "释绍昙",
        "content": "半夜逾城，六年栖雪。\n饿得眼花，冻得骨折。\n死伎穷时走出山，儿孙开眼被渠瞒。",
        "dynasty": "宋",
        "collection_info": null
    },
    {
        "title": "肩袋过水布袋赞",
        "author": "释绍昙",
        "content": "这汉一生弄险，爱向风波裏辊。\n肩个布袋截流，脚下不知深浅。\n劈箭机先，路通一线。",
        "dynasty": "宋",
        "collection_info": null
    },
    {
        "title": "靠布袋看髑髅不开口笑赞",
        "author": "释绍昙",
        "content": "笑不露唇，见不透脱。\n布袋靠得虽牢，髑髅枯眼再活。\n若要活奉化，肚肠尽情拈却。",
        "dynasty": "宋",
        "collection_info": null
    },
    {
        "title": "靠袋睡赞  其一",
        "author": "释绍昙",
        "content": "自与尘劳交辊，肚裏千机万变。\n虽然靠布被头，疑你睡得未稳。",
        "dynasty": "宋",
        "collection_info": null
    },
    {
        "title": "靠袋睡赞  其二",
        "author": "释绍昙",
        "content": "弄尽千般死伎，布袋全身靠倚。\n寻思总是虚花，不如打觉瞌睡。",
        "dynasty": "宋",
        "collection_info": null
    },
    {
        "title": "靠布袋常思惟赞",
        "author": "释绍昙",
        "content": "赤骨律穷，单靠布袋。\n子细思量，大有事在。\n平地要昇兜率天，你这汉是颠是騃。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释绍昙",
        "content": "驮布袋，放痴憨。\n回头一笑，捏怪千般。\n走徧长汀人不识，诳言弥勒示人间。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释绍昙",
        "content": "驮布袋，笑誾誾。\n智无一两，肉重千斤，转脑回头等个人。\n率陀归路远，满面是埃尘。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释绍昙",
        "content": "杖挑布袋，冷笑誾誾。\n肚皮无窖，眼裏无筋，走长汀等个人。\n败阙了也，贼精贼精。",
        "dynasty": "宋",
        "collection_info": null
    },
    {
        "title": "布袋赞  其四",
        "author": "释绍昙",
        "content": "横挑布袋压乌藤，笑裏藏刀极可憎。\n铁奉化人浑是铁，如何容得这般僧。",
        "dynasty": "宋",
        "collection_info": null
    },
    {
        "title": "布袋赞  其五",
        "author": "释绍昙",
        "content": "布袋肩驮冷笑时，肚肠恶毒是人知。\n重重败缺难遮掩，犹自回头望阿谁。",
        "dynasty": "宋",
        "collection_info": null
    },
    {
        "title": "朝阳赞  其一",
        "author": "释绍昙",
        "content": "破襕衫，闲抖擞。\n穴鼻针，穿不透。\n穿得透，日出扶桑，朝朝如旧。\n无丝线，拽不断。\n尽力提撕，日势稍晚，馿年成片段。",
        "dynasty": "宋",
        "collection_info": null
    },
    {
        "title": "朝阳赞  其二",
        "author": "释绍昙",
        "content": "拶得当阳线路通，大千捏聚一针锋。\n不堪提掇堪提掇，破绽全无始见功。",
        "dynasty": "宋",
        "collection_info": null
    },
    {
        "title": "待月赞  其一",
        "author": "释绍昙",
        "content": "破故纸堆钻不透，可怜业识日茫茫。\n末梢一段无分晓，犹待虾蟆口放光。",
        "dynasty": "宋",
        "collection_info": null
    },
    {
        "title": "待月赞  其二",
        "author": "释绍昙",
        "content": "末后句，如何举。\n眨得眼来，月圆当户。\n何曾知落处。",
        "dynasty": "宋",
        "collection_info": null
    },
    {
        "title": "待月赞  其三",
        "author": "释绍昙",
        "content": "末后句，忒分晓。\n眼无筋，觑不破。\n觑得破，心月孤圆，千差一照。",
        "dynasty": "宋",
        "collection_info": null
    },
    {
        "title": "拾得磨墨赞",
        "author": "释绍昙",
        "content": "可怜拾得，侧望徒劳。\n墨有消时恨不消。",
        "dynasty": "宋",
        "collection_info": null
    },
    {
        "title": "天台三圣图赞",
        "author": "释绍昙",
        "content": "满地埃尘弗扫除，无端商校泼文书。\n灼然拄杖能行令，不到丰干放过渠。",
        "dynasty": "宋",
        "collection_info": null
    },
    {
        "title": "四睡赞",
        "author": "释绍昙",
        "content": "人无害虎心，虎无伤人意。\n彼此不关防，何妨打觉睡。",
        "dynasty": "宋",
        "collection_info": null
    },
    {
        "title": "曹溪六祖大师赞",
        "author": "释绍昙",
        "content": "辛州扬下两肩樵，又被黄梅石坠腰。\n虽得栽松衣钵在，暗思追逐几魂销。",
        "dynasty": "宋",
        "collection_info": null
    },
    {
        "title": "达磨渡江赞",
        "author": "释绍昙",
        "content": "圣谛义中犹不识，透清波路想应难。\n九年鬼窟深藏拙，却被神光冷眼看。",
        "dynasty": "宋",
        "collection_info": null
    },
    {
        "title": "观音大士赞",
        "author": "释绍昙",
        "content": "足下青莲花半敷，倚岩危坐手轮珠。\n普门真境难描邈，刚被人传入画图。",
        "dynasty": "宋",
        "collection_info": null
    },
    {
        "title": "鱼妇观音赞",
        "author": "释绍昙",
        "content": "不归小白花岩住，越样梳粧诳世人。\n无底篮虽提得活，禹门未必解翻身。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释绍昙",
        "content": "臭布囊，有甚底。\n才倚靠，便瞌睡。\n不知何日下生，屈数尚余一指。\n浣盆浣盆，我识得你。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释绍昙",
        "content": "紧捉布袋头，片时放不下。\n用尽恶机关，难瞒铁奉化。\n重重败缺几曾知，犹自回头望阿谁。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释绍昙",
        "content": "赤脚走红尘，道是真弥勒。\n买弄臭皮囊，大地无人识。\n无人识，急急回头，已迟八刻。",
        "dynasty": "宋",
        "collection_info": null
    },
    {
        "title": "布袋浴江图赞  其一",
        "author": "释绍昙",
        "content": "柳烟羃羃浪粼粼，脱体无依尚染尘。\n辊得通身是泥水，小儿戏剧诳谁人。",
        "dynasty": "宋",
        "collection_info": null
    },
    {
        "title": "布袋浴江图赞  其二",
        "author": "释绍昙",
        "content": "无端平地鼓波澜，揭露娘生赤肉团。\n瞒得娇拟儿女子，溪头杨柳树难瞒。",
        "dynasty": "宋",
        "collection_info": null
    },
    {
        "title": "为周上人赞观音",
        "author": "释绍昙",
        "content": "小白山头花弄影，潮音洞口浪翻空。\n圆通门启无人入，闲把轮珠立晓风。",
        "dynasty": "宋",
        "collection_info": null
    },
    {
        "title": "为缘知客求赞",
        "author": "释绍昙",
        "content": "不假闻思修，巨闢圆通路。\n更拟问如何，数珠木槌子。",
        "dynasty": "宋",
        "collection_info": null
    },
    {
        "title": "赞出山相",
        "author": "释绍昙",
        "content": "六年冻得瘦竛竮，走出山来眼未醒。\n白折金轮翻不转，谩言半夜见明星。",
        "dynasty": "宋",
        "collection_info": null
    },
    {
        "title": "赞华长老真",
        "author": "释绍昙",
        "content": "华胄兮天随故家，清名兮应庵再来。\n穷教兮佛陇精华，逃禅兮苏州思獃。\n爱梅兮冰雪襟怀，结茅兮泉石亭台。\n搜吟兮西湖巧裁，好客兮东閤大开。\n乐归隠兮百鸟衔花，尸浄土兮九莲夺胎。\n瞻遗像兮瑶林琼树之葩，挺孙枝兮雕梁画栋之材。\n作是赞兮无乃绘太虚之五采，点明镜之纷埃。",
        "dynasty": "宋",
        "collection_info": null
    },
    {
        "title": "赞国清灵叟和尚真入北□祖师会",
        "author": "释绍昙",
        "content": "貌古神清，气融性漫。\n用无准麻皮头，瞎临济正法眼。\n瘗焦山鹤，不假蓬尘。\n缚丰干虎，只消钱贯。\n八怪七乔，十马九乱。\n趁入羣牛队裏行，一年一度教人看。",
        "dynasty": "宋",
        "collection_info": null
    },
    {
        "title": "送日本尔侍者",
        "author": "释绍昙",
        "content": "径山无法与人传，几度亲遭劈面拳。\n今日大唐回首去，鼻头元在口皮边。",
        "dynasty": "宋",
        "collection_info": null
    },
    {
        "title": "送圆尔上人归日本",
        "author": "释道㻬",
        "content": "兴尽心空转海东，定应赤手展家风。\n报言日本真天子，且喜杨岐正脉通。",
        "dynasty": "宋",
        "collection_info": null
    },
    {
        "title": "送子应梅入太学",
        "author": "王希淮",
        "content": "璧流天下士，取友戒荒嬉。\n家国关身重，乡园得梦迟。\n子行虽不恶，我老自堪疑。\n莫似辽东鹤，悠悠不可期。",
        "dynasty": "宋",
        "collection_info": null
    },
    {
        "title": "越王台",
        "author": "吴浚",
        "content": "越王歌舞地，南国古繁雄。\n水阔山光迥，天低海气通。\n千舠民蛋雨，一塔贾胡风。\n欲问兴亡事，松声自半空。",
        "dynasty": "宋",
        "collection_info": null
    },
    {
        "title": "寄萧冰崖练橘里黄立轩",
        "author": "吴浚",
        "content": "破梦金川月，回头玉树风。\n烟村涵暮紫，霜叶颤晴红。\n谋国诸侯在，忘年古道同。\n干坤云一片，吾意未终穷。",
        "dynasty": "宋",
        "collection_info": null
    },
    {
        "title": "早发",
        "author": "吴浚",
        "content": "颢气澄初晓，清江百丈秋。\n桨摇山势动，船带日光流。\n禽噪应知曙，鱼沉若避鈎。\n闲身非復昔，征棹莫迟留。",
        "dynasty": "宋",
        "collection_info": null
    },
    {
        "title": "一雨",
        "author": "吴浚",
        "content": "一雨千红尽，春风奈老何。\n暝云含楚思，新涨动吴波。\n天地端倪出，朝廷俊杰多。\n马蹄江上路，吾意独蹉跎。",
        "dynasty": "宋",
        "collection_info": null
    },
    {
        "title": "重过瑞金江",
        "author": "吴浚",
        "content": "水瘦滩声健，天寒霜意新。\n犬牙舟过石，鱼贯路行人。\n到眼心应识，回头迹易陈。\n时平刀剑息，失喜问遗民。",
        "dynasty": "宋",
        "collection_info": null
    },
    {
        "title": "道中即事  其一",
        "author": "吴浚",
        "content": "露白霜清晓气浮，菊花满意为谁秋。\n西风毕竟真廉吏，狼藉金钱散不收。",
        "dynasty": "宋",
        "collection_info": null
    },
    {
        "title": "道中即事  其二",
        "author": "吴浚",
        "content": "林叶声干山影瘦，斩新霜气欲无秋。\n菊花犹护西风局，自在篱根梦蓐收。",
        "dynasty": "宋",
        "collection_info": null
    },
    {
        "title": "客中",
        "author": "吴浚",
        "content": "断雁啸云天试霜，客中何事不凄凉。\n玉梅约住春风信，更让黄花半月香。",
        "dynasty": "宋",
        "collection_info": null
    },
    {
        "title": "山行",
        "author": "吴浚",
        "content": "溪水泠泠清见沙，镜中历历走鱼虾。\n树红霜后无多叶，梅入冬来第一花。",
        "dynasty": "宋",
        "collection_info": null
    },
    {
        "title": "春日",
        "author": "吴浚",
        "content": "画堂帘箔碧笼葱，午梦模糊燕语中。\n微雨嫩晴天似醉，闹红吹上海棠风。",
        "dynasty": "宋",
        "collection_info": null
    },
    {
        "title": "春词",
        "author": "吴浚",
        "content": "是处箫声破碧云，翠梅依旧锁闲春。\n东风不负庭前柳，只负年年看柳人。",
        "dynasty": "宋",
        "collection_info": null
    },
    {
        "title": "六言",
        "author": "吴浚",
        "content": "草间路六七里，溪上梅三四花。\n日落鸟声何处，山空犬吠谁家。",
        "dynasty": "宋",
        "collection_info": null
    },
    {
        "title": "采莲曲",
        "author": "吴浚",
        "content": "见莲知菂实，寻藕□丝长。\n六月天边路，何时结得霜。",
        "dynasty": "宋",
        "collection_info": null
    },
    {
        "title": "太乙真人画像",
        "author": "吴浚",
        "content": "真人读何书，一叶凌浩溔。\n不见此舟轻，但觉天地小。",
        "dynasty": "宋",
        "collection_info": null
    },
    {
        "title": "安期生",
        "author": "吴浚",
        "content": "安期耸身坐，挥斥游太极。\n若遇谪仙人，鲸背分半席。",
        "dynasty": "宋",
        "collection_info": null
    },
    {
        "title": "中秋联句",
        "author": "吴浚",
        "content": "棘闱受得树凉多，耿耿孤灯奈夜何。\n后夜中秋可无月，雨工先为洗银河。\n中秋此去日无多，笑问青天雨若何。\n旧日仙槎应好在，西风吹送上天河。\n雨到中秋易得多，素娥争奈漏天何。\n青天四壁漫漫夜，星魁谁人见渡河。\n雨声酿得客愁多，欲赏清秋作计何。\n莫唱刘郎黄鹤句，西风举目异江河。\n三台高处五云多，如此好天良夜何。\n曾记长淮看月否，玉人何处唱西河。\n月下敲诗得句多，诗成句句敌阴何。\n夜凉不禁诗肠渴，欲作长鲸吸九河。\n风捲玄云已不多，倚栏试问夜如何。\n玉轮拟把长绳繫，生怕孤蟾没入河。\n月魄分它日影多，有盈有阙却缘何。\n世人错认娑罗树，半是青山半是河。\n孤蟾老矣阅人多，玉斧如霜不敢何。\n何似长圆如此夜，放教全影看山河。\n白凤威迟舞态多，三郎此际意如何。\n霓裳一曲君休听，曾引胡尘暗两河。\n月中桂子种来多，知得天香定属何。\n袍色明年沾柳汁，好寻年少到三河。\n干坤清气在梅多，梅属能诗水部何。\n惜不移来月中种，却教疏影入秋河。\n东隅西极往来多，玉免如今奈老何。\n瑶鑑一奁尘不染，祗应夜夜浴明河。\n栏槛前山夜景多，一声长啸入亡何。\n露花点点明秋叶，坐到楼西斗插河。\n琼楼玉宇更寒多，天上不知今夕何。\n谁遣银潢倾作酒，一时浇我舌悬河。\n梯上秋旻路不多，刚风奈此浩然何。\n瑶光冷逼萧萧髮，一叶莲舟稳泛河。\n桂香多处月明多，如此中秋有几何。\n堂上文奎炯如月，修廊灯火粲星河。\n夕佳朝爽入诗多，待不吟诗可奈何。\n过却中秋有公事，莫将风月付谈河。",
        "dynasty": "宋",
        "collection_info": null
    },
    {
        "title": "朝天宫成纪怀",
        "author": "张德兴",
        "content": "崒律千寻玉垒开，龙盘虎踞拥金台。\n云中双阙天颜近，塞山孤臣铁骑迴。\n砂壁朝疑烽火动，松风夜杂鼓笳哀。\n愿将隻手扶红日，扫尽狼烟御辇回。",
        "dynasty": "宋",
        "collection_info": null
    },
    {
        "title": "寄友伯杲",
        "author": "侯畐",
        "content": "一自城南别，无书直到今。\n凄凉春夜雨，点滴故人心。\n笋长林添竹，蚕成柘减阴。\n清溪吟历处，曾有梦相寻。",
        "dynasty": "宋",
        "collection_info": null
    },
    {
        "title": "芷溪园",
        "author": "侯畐",
        "content": "行吟溪上园，幽思与诗便。\n藤附多年树，苔生废井泉。\n瘦梅锄月种，蔓菊就篱编。\n更有三间屋，重茅盖竹椽。",
        "dynasty": "宋",
        "collection_info": null
    },
    {
        "title": "长安",
        "author": "侯畐",
        "content": "又是故山好，谁教轻别家。\n带来衣典尽，所拟事全差。\n诗债随时解，房金累月赊。\n客怀元自苦，不涉听吹笳。",
        "dynasty": "宋",
        "collection_info": null
    },
    {
        "title": "湖心寺呈箫峰陈明府",
        "author": "侯畐",
        "content": "水边曾看题碑石，知是诗人扁寺名。\n僧趁钓舟来赴供，鱼听堂鼓候抛生。\n无多空地锄松影，尽有寒湖载月明。\n只合閒身吟向此，细将心事共鸥评。",
        "dynasty": "宋",
        "collection_info": null
    },
    {
        "title": "暮雨",
        "author": "侯畐",
        "content": "暮雨生寒衣袂薄，楚乡客子正伤情。\n扁舟莫向芦边宿，夜半西风有雁声。",
        "dynasty": "宋",
        "collection_info": null
    },
    {
        "title": "柳花",
        "author": "侯畐",
        "content": "嫩水浴鳬芳草短，淡烟飞燕落花天。\n绿杨也识春来暖，一夜东风脱却绵。",
        "dynasty": "宋",
        "collection_info": null
    },
    {
        "title": "寒食",
        "author": "侯畐",
        "content": "满地落花收不得，子规声裏抱愁眠。\n贫家无日非寒食，未必今朝始禁烟。",
        "dynasty": "宋",
        "collection_info": null
    },
    {
        "title": "游洞霄",
        "author": "李时英",
        "content": "撇开尘鞅作清游，路转溪回景物幽。\n楼阁插天藏九锁，林崖飞瀑看双流。\n声锵玉佩三更月，冷浸冰壶一段秋。\n从此濯缨趋□□，□□□□□□□。",
        "dynasty": "宋",
        "collection_info": null
    },
    {
        "title": "题弥勒院",
        "author": "章孝参",
        "content": "桥通流水绿溶溶，殿阁穹然镇象龙。\n半壁石桥通雪窦，一龛丽室占雷峯。\n挂岩屋似六和塔，入路门如九里松。\n遥想空庭明月夜，浮屠桂树影重重。",
        "dynasty": "宋",
        "collection_info": null
    },
    {
        "title": "挽知容州朝请陶公  其一",
        "author": "罗一鹗",
        "content": "月旦争推重，邦人得范模。\n官资虽刺史，气味一寒儒。\n简淡根真性，清廉律薄夫。\n不知书卓行，曾入史编无。",
        "dynasty": "宋",
        "collection_info": null
    },
    {
        "title": "挽知容州朝请陶公  其二",
        "author": "罗一鹗",
        "content": "世亦多真士，当于晚节看。\n急流能勇退，袖手但旁观。\n凡卉随春尽，孤标耐岁寒。\n始终全所守，此事古来难。",
        "dynasty": "宋",
        "collection_info": null
    },
    {
        "title": "挽知容州朝请陶公  其三",
        "author": "罗一鹗",
        "content": "昔曾亲诲色，霜凛更春温。\n貌古心犹古，年尊德亦尊。\n顿惊生死隔，奈有典型存。\n愁绝飞丹旐，凭谁为返魂。",
        "dynasty": "宋",
        "collection_info": null
    },
    {
        "title": "天柱",
        "author": "谢章",
        "content": "鶑花婉娩天，晴空落红雨。\n千里赋远游，山水无重数。\n武夷天下甲，清绝多奇趣。\n名峯三十六，一一拱天柱。\n隔岸分西东，回首时一顾。\n孤高自特立，不肯相朋附。\n溪流走其下，萦纡溢清泚。\n荒烟锁寒碧，晴岚滴空翠。\n曲曲深復深，行行止且止。\n时闻欵乃歌，恍入桃源路。\n山禽相应答，岭云自吞吐。\n此境非人寰，蔚为神仙所。\n我欲深穷□，白鸥没星渚。",
        "dynasty": "宋",
        "collection_info": null
    },
    {
        "title": "题小如山庙",
        "author": "蔡志学",
        "content": "平生事可对人说，囊无一分关节钱。\n寄语江神明着眼，好分风力送归船。",
        "dynasty": "宋",
        "collection_info": null
    },
    {
        "title": "蝙蝠洞",
        "author": "倪梦龙",
        "content": "悬崖多蝙蝠，往往寿千年。\n自古人难到，如今尔得先。\n所餐崖上乳，不出瓮中天。\n自有攀援者，曾看抱朴篇。",
        "dynasty": "宋",
        "collection_info": null
    },
    {
        "title": "和太师平章魏国贾公遗潜侍郎之作",
        "author": "陈存",
        "content": "先腊催开万玉林，人心悦处即天心。\n山河洞彻重瞳远，宫阙高寒一柱任。\n瑞应崆峒知有日，尘清洄曲在斯今。\n神功变化无留迹，便放阳春捲积阴。",
        "dynasty": "宋",
        "collection_info": null
    },
    {
        "title": "挽赵良淳三首  其一",
        "author": "陈存",
        "content": "日惨天无色，城危岁迫除。\n孤忠元自许，一死不知余。\n束衽全遗体，呼儿受诀书。\n登陴才信宿，肠断正愁予。",
        "dynasty": "宋",
        "collection_info": null
    },
    {
        "title": "挽赵良淳三首  其二",
        "author": "陈存",
        "content": "忠定扶神鼎，安邦不顾身。\n曾孙能致命，属籍岂无人。\n归骨番江上，招魂霅水滨。\n死生均此念，老病泣遗民。",
        "dynasty": "宋",
        "collection_info": null
    },
    {
        "title": "挽赵良淳三首  其三",
        "author": "陈存",
        "content": "慷慨君酬国，奔逃我丧家。\n陆沈同一壑，渊涉眇无涯。\n祈死惟嫌晚，余生只自嗟。\n蒿莱连雉堞，落日噪栖鸦。",
        "dynasty": "宋",
        "collection_info": null
    },
    {
        "title": "句",
        "author": "陈存",
        "content": "云连京国深。",
        "dynasty": "宋",
        "collection_info": null
    },
    {
        "title": "茉莉花  其一",
        "author": "江奎",
        "content": "灵种传闻出越裳，何人提挈上蛮航。\n他年我若修花史，列作人间第一香。",
        "dynasty": "宋",
        "collection_info": null
    },
    {
        "title": "茉莉花  其二",
        "author": "江奎",
        "content": "虽无艷态惊群目，幸有浓香压九秋。\n应是仙娥宴归去，醉来掉下玉搔头。",
        "dynasty": "宋",
        "collection_info": null
    },
    {
        "title": "烟雨楼",
        "author": "叶隆礼",
        "content": "傍家亭馆占湖东，寂寞为邻祗陆公。\n竹树一堤如有碍，干坤万象自无穷。\n棹歌远入秋波绿，塔影中分晚照红。\n尊酒待游烟雨景，画图着我笠蓑翁。",
        "dynasty": "宋",
        "collection_info": null
    },
    {
        "title": "浯溪",
        "author": "刘锡",
        "content": "兴废由来只靠天，三郎往事亦堪怜。\n湘江直下浯溪上，翕霍于今五百年。",
        "dynasty": "宋",
        "collection_info": null
    },
    {
        "title": "月岩",
        "author": "刘锡",
        "content": "不比弋阳名浪传，迭空三日透山巅。\n岩分前后两弦缺，天到中央一月圆。\n屋拟蟾宫新学士，台存石磴旧游仙。\n玲珑望处人间近，影照奇峯千□连。",
        "dynasty": "宋",
        "collection_info": null
    },
    {
        "title": "宿冲佑观",
        "author": "车柬",
        "content": "纔说昇真意豁然，此行却喜结仙缘。\n步穿空翠云生脚，仰看飞流雪满肩。\n控鹤不来春寂寂，卧龙无底月娟娟。\n飘然便作乘风想，不待丹成到九天。",
        "dynasty": "宋",
        "collection_info": null
    },
    {
        "title": "谒文公祠",
        "author": "车柬",
        "content": "世间万境一蘧庐，与道俱存是此书。\n千载归来人化鹤，满腔真乐我知鱼。\n要将德业参天运，莫把光阴掷岁余。\n静裏功夫终透澈，一庭明月夜窗虚。",
        "dynasty": "宋",
        "collection_info": null
    },
    {
        "title": "平园",
        "author": "余季芳",
        "content": "柳暗花明自一春，青山缭绕水如襟。\n偶然觅得桃源路，便欲分栖竹屋阴。\n清昼平原寻小隠，夕阳归路入閒吟。\n迟迟风袂烟堤上，遥望环溪鸭绿深。",
        "dynasty": "宋",
        "collection_info": null
    },
    {
        "title": "宴建昌耋老",
        "author": "钟季玉",
        "content": "大老如游更老彭，迎来公宇共称觥。\n问年齐说生干道，有日重新见太平。\n八九十翁同胜会，一千余岁侈耆英。\n燕毛序齿关风化，观感油然孝敬生。",
        "dynasty": "宋",
        "collection_info": null
    },
    {
        "title": "和竹坞过曹柘岭",
        "author": "程元岳",
        "content": "浮邱千载尚相闻，解辔精蓝月未曛。\n一霎阴晴一霎雨，几重山水几重云。\n轻簧啭处闻求友，浓绿丛边对此君。\n更有山灵呈状巧，殢人花木亦欣欣。",
        "dynasty": "宋",
        "collection_info": null
    },
    {
        "title": "云岩",
        "author": "程元岳",
        "content": "直上云严绝顶峯，始知尘世有仙踪。\n悬崖藓润经年雨，满地花飘昨夜风。\n日月往来苍翠杪，烟霞舒卷画图中。\n琼台礼罢笙箫歇，万壑松声自羽宫。",
        "dynasty": "宋",
        "collection_info": null
    },
    {
        "title": "观黄山仙人药臼",
        "author": "程元岳",
        "content": "药臼空遗千载名，丹成人向九天行。\n我来欲觅刀圭剂，只听寒泉佩玉声。",
        "dynasty": "宋",
        "collection_info": null
    },
    {
        "title": "游黄山次韵",
        "author": "程元岳",
        "content": "谩宿林间夜对床，钟鱼衍度几星霜。\n月高花影频开画，风动松声自鼓簧。\n人事悬知春日好，禅心不作少年狂。\n重来为称裴公约，万绿阴中醅酒香。",
        "dynasty": "宋",
        "collection_info": null
    },
    {
        "title": "仙棋石",
        "author": "程元岳",
        "content": "传闻棋不在中峯，曾有樵夫得一逢。\n自后世人无处觅，云溪花洞几重重。",
        "dynasty": "宋",
        "collection_info": null
    },
    {
        "title": "句",
        "author": "罗太𡉷",
        "content": "素丝不改衣冠旧，黄道从教日月新。",
        "dynasty": "宋",
        "collection_info": null
    },
    {
        "title": "句",
        "author": "纪应炎",
        "content": "三年南海清心坐，一任东君冷眼看。",
        "dynasty": "宋",
        "collection_info": null
    },
    {
        "title": "建府戊午鹿呜宴",
        "author": "叶梦鼎",
        "content": "黄堂燕衎盛衣冠，人道魁星照建安。\n多士权衡推月旦，一番桃李属春官。\n升歌鸣鹿陪樽俎，好与溟鹏插羽翰。\n发策致身须正学，功名久远要人看。",
        "dynasty": "宋",
        "collection_info": null
    },
    {
        "title": "瀛洲亭",
        "author": "叶梦鼎",
        "content": "汝城高处着危阑，人在苍寒缥缈间。\n下瞰无边春境界，西来第一处江山。\n酒拈重碧酣诗思，柳曳轻黄入笑颜。\n阁老可能专此胜，蛾眉花底又催班。",
        "dynasty": "宋",
        "collection_info": null
    },
    {
        "title": "武夷鼓楼岩",
        "author": "叶梦鼎",
        "content": "鼓楼岩下鼓楼开，举世邯郸梦未回。\n安得老鼍教唤起，万人醒眼上山来。",
        "dynasty": "宋",
        "collection_info": null
    },
    {
        "title": "隔竹",
        "author": "叶梦鼎",
        "content": "隔竹斜阳唤小舟，寥寥天柱访仙游。\n风声树杪疑笙鹤，云气峰头见翠虬。\n凡骨面岩那可蜕，尘容镜水只包羞。\n几时肝胆无羁靮，卧看中天素月流。",
        "dynasty": "宋",
        "collection_info": null
    },
    {
        "title": "武夷九曲",
        "author": "叶梦鼎",
        "content": "兴穷九折更悠然，棹转船头障去川。\n留取洞中无尽意，桃花水暖鳜鱼天。",
        "dynasty": "宋",
        "collection_info": null
    },
    {
        "title": "梅林八景总咏",
        "author": "叶梦鼎",
        "content": "黄墩巨海通昌国，花园大路连西域。\n九顷农歌乐丰年，赤山牧唱喧朝夕。\n罗溪流水出通潮，仕岆高山古贤迹。\n方寺钟声诵善音，桃源击鼓评民籍。",
        "dynasty": "宋",
        "collection_info": null
    },
    {
        "title": "句",
        "author": "叶梦鼎",
        "content": "芦笋满洲银鲙美，琼花滴露玉醅醇。",
        "dynasty": "宋",
        "collection_info": null
    },
    {
        "title": "演雅  其一",
        "author": "汪韶",
        "content": "布谷不耕不穑，巧妇无褐无衣。\n提壶不可挹酒，络纬宁来贸丝。",
        "dynasty": "宋",
        "collection_info": null
    },
    {
        "title": "演雅  其二",
        "author": "汪韶",
        "content": "蜾蠃尧舜父子，鸿雁鲁卫弟兄。\n斗蚁滕薛争长，狎鸥晋郑寻盟。",
        "dynasty": "宋",
        "collection_info": null
    },
    {
        "title": "读史",
        "author": "汪韶",
        "content": "南北几离合，江山一古今。\n秋风驼卧棘，春雨燕巢林。\n家国兴亡梦，英雄胜败心。\n九疑呼不起，愁绝暮云深。",
        "dynasty": "宋",
        "collection_info": null
    },
    {
        "title": "孙武",
        "author": "汪韶",
        "content": "为忧玩色堕军实，故假陈兵去二姬。\n却恨此机深莫悟，后人不谏受西施。",
        "dynasty": "宋",
        "collection_info": null
    },
    {
        "title": "句",
        "author": "汪韶",
        "content": "十八九常如意少，百千亿任化身多。",
        "dynasty": "宋",
        "collection_info": null
    },
    {
        "title": "东湖",
        "author": "李泽民",
        "content": "四围图画簇鲜妍，为托湖天汇众川。\n蚁运笕泥千嶂满，虹牵堤势两山连。\n旌旗耀日鼓鼙壮，冠盖如云罗绮鲜。\n才謭冒然兴大役，幸而集事谢群贤。",
        "dynasty": "宋",
        "collection_info": null
    },
    {
        "title": "呈孙元素",
        "author": "吕祖异",
        "content": "匹马先来破晓云，千章乔本翠缤纷。\n山围道院窗窗见，泉出丹池处处分。\n酒好便能浇磈磊，饭香何必御羶荤。\n明朝又踏红尘去，多羡烟霞总属君。",
        "dynasty": "宋",
        "collection_info": null
    },
    {
        "title": "重游洞庭",
        "author": "吕祖异",
        "content": "重来洞庭野，往事付行云。\n乐奏思黄帝，珠寒讶鄂君。\n朝廷用儒术，兵甲洗妖氛。\n好在胸中策，堂堂整六军。",
        "dynasty": "宋",
        "collection_info": null
    },
    {
        "title": "句  其一",
        "author": "俞君锡",
        "content": "洗瓢鱼隠石，扫叶蚁移家。",
        "dynasty": "宋",
        "collection_info": null
    },
    {
        "title": "句  其二",
        "author": "俞君锡",
        "content": "野猿偷果去，村仆借书还。",
        "dynasty": "宋",
        "collection_info": null
    },
    {
        "title": "句  其三",
        "author": "俞君锡",
        "content": "教仆扫枯叶，留僧煎早茶。",
        "dynasty": "宋",
        "collection_info": null
    },
    {
        "title": "句  其四",
        "author": "俞君锡",
        "content": "荒店难寻酒，长途半趁船。",
        "dynasty": "宋",
        "collection_info": null
    },
    {
        "title": "句  其五",
        "author": "俞君锡",
        "content": "蛩声依坏砌，树影倒寒池。",
        "dynasty": "宋",
        "collection_info": null
    },
    {
        "title": "句  其六",
        "author": "俞君锡",
        "content": "半身长在旅，何日定还家。",
        "dynasty": "宋",
        "collection_info": null
    },
    {
        "title": "题天庆观碧玉堂",
        "author": "龚准",
        "content": "清晓叩玄关，忧时鬓已斑。\n何如闲道士，隔竹看君山。",
        "dynasty": "宋",
        "collection_info": null
    },
    {
        "title": "登浙江楼",
        "author": "赵与滂",
        "content": "两岸共明月，阑干霄汉间。\n风波浙江水，砥柱海门山。\n昼夜潮消长，利名人往还。\n不如沙上鹭，玉立一身闲。",
        "dynasty": "宋",
        "collection_info": null
    },
    {
        "title": "花院",
        "author": "赵与滂",
        "content": "拆了千秋院宇空，无人杨柳自春风。\n蔷薇性野难拘束，却过邻家屋上红。",
        "dynasty": "宋",
        "collection_info": null
    },
    {
        "title": "牵牛花",
        "author": "赵与滂",
        "content": "西风樵子谷，藤蔓络柴关。\n名在星河上，花开晓露间。\n秋空同碧色，晓日转红颜。\n若挂青松顶，翛然不可攀。",
        "dynasty": "宋",
        "collection_info": null
    },
    {
        "title": "山居苦",
        "author": "赵与滂",
        "content": "隠君家翠微，茆屋竹为扉。\n红日自朝暮，青山绝是非。\n野花无蝶管，怪木有神依。\n益信林泉乐，年高白髮希。",
        "dynasty": "宋",
        "collection_info": null
    },
    {
        "title": "村居",
        "author": "赵与滂",
        "content": "郊外草为堂，悠然世虑忘。\n竹衰花结实，蜂旺子分王。\n村路规模狭，溪流曲折长。\n晚山惜余景，未肯下斜阳。",
        "dynasty": "宋",
        "collection_info": null
    },
    {
        "title": "题晏国师喝水岩",
        "author": "赵与滂",
        "content": "古砖出唐井，豫识国师名。\n于此坐禅处，喝回流水声。\n如何神晏塔，移作李纲茔。\n见说山中石，不平空自鸣。",
        "dynasty": "宋",
        "collection_info": null
    },
    {
        "title": "题涌泉亭诗石",
        "author": "赵与滂",
        "content": "诗题蔗境不题名，墨蹟悬岩碧藓平。\n游宦来看心忽悟，前身应是赵先生。",
        "dynasty": "宋",
        "collection_info": null
    },
    {
        "title": "濒死自悼",
        "author": "徐琦",
        "content": "每说天兵出守疆，忽闻劲敌犯睢阳。\n火焚郡邑人民苦，血染江淮鬼物伤。\n忠报君恩名不朽，孝随亲死义难忘。\n皇天后土宜知鉴，白日英魂腾剑光。",
        "dynasty": "宋",
        "collection_info": null
    },
    {
        "title": "云溪寺",
        "author": "曾宋珍",
        "content": "溪水年年自浅深，山云日日半晴阴。\n溪山好处划开眼，看水看山悟此心。",
        "dynasty": "宋",
        "collection_info": null
    },
    {
        "title": "送方巨山",
        "author": "南康士人",
        "content": "秋崖秋壑两般秋，湖广江东事不侔。\n直到南康论体统，江西自隔两三州。",
        "dynasty": "宋",
        "collection_info": null
    },
    {
        "title": "喝水岩",
        "author": "徐锡之",
        "content": "重峦复岭锁松关，只欠泉声入座间。\n我若当年侍师侧，不教喝水过他山。",
        "dynasty": "宋",
        "collection_info": null
    },
    {
        "title": "戏友不识砚",
        "author": "戴泰",
        "content": "古今天下多奇石，甲品从来只数端。\n千丈割云潭影湿，一泓贮水月光寒。\n青瞳要辨生鸲眼，紫色须求死马肝。\n鼠璞易投荆璞价，请君试买砚笺看。",
        "dynasty": "宋",
        "collection_info": null
    },
    {
        "title": "咏练川",
        "author": "王子昭",
        "content": "吴淞江上流来水，鸭绿粼粼漾清泚。\n东风无力蔼清光，一片縠纹吹不起。\n夜来雨涨三尺深，鵁鶄鸂鶒争浮沉。\n芹芽迸土抽白玉，柳线拂浪摇青金。\n锦袍先生乘一舸，此处恍然天上坐。\n閒听渔郎唱棹歌，遥指奇峰三四朵。\n堤旁有人新结庐，轩窗瞰水宜幽居。\n村童唤渡去沽酒，野叟就船来买鱼。\n风清月淡堪娱乐，笑掬沧浪缨可濯。\n何须寻访武陵溪，不必思吞云梦泽。\n下流香水正迟迟，草边得句何新奇。\n地灵人杰萃斯景，尚传灵运严维诗。\n桃花浪暖鱼游处，三十六鳞欲飞举。\n有龙若向此中蟠，早为苍生作霖雨。",
        "dynasty": "宋",
        "collection_info": null
    },
    {
        "title": "歌",
        "author": "林自然",
        "content": "访古老洞天，撞见神仙饮三杯。\n復三杯，又三杯，不觉醺醺醉。\n回头看人间，身在青烟外。",
        "dynasty": "宋",
        "collection_info": null
    },
    {
        "title": "三禽言  其一",
        "author": "江心宇",
        "content": "我友我友，鞠衣黄裳。\n一日不见，尔何所翔。\n尔何所藏，飞鸣高树去。\n毋也不忘，噫。\n高树如何，噫。\n绿阴正多，噫。",
        "dynasty": "宋",
        "collection_info": null
    },
    {
        "title": "三禽言  其二",
        "author": "江心宇",
        "content": "燕燕尾不齐，撇裂侵泥滓，翻飞烟雨裏。\n转眼朱门委榛杞，权门如市止復止，天际翻飞鹰敛翅。",
        "dynasty": "宋",
        "collection_info": null
    },
    {
        "title": "三禽言  其三",
        "author": "江心宇",
        "content": "布布谷，哺哺雏。\n雨苦苦，去去乎。\n吾苦苦，吾苦苦，吾宋峁谩。",
        "dynasty": "宋",
        "collection_info": null
    },
    {
        "title": "诀别偈",
        "author": "汤道亨",
        "content": "八十一年饶舌，终日化缘不歇。\n重阳时节归家，一路清风明月。",
        "dynasty": "宋",
        "collection_info": null
    },
    {
        "title": "幽居杂兴",
        "author": "真山民",
        "content": "松桂小菟裘，山扉幽更幽。\n蜂王衙早晚，燕子社春秋。\n鬓秃难遮老，心宽不贮愁。\n年来把锄手，无復揖公侯。",
        "dynasty": "宋",
        "collection_info": null
    },
    {
        "title": "新春",
        "author": "真山民",
        "content": "余冻雪初干，初晴日骤暄。\n人心新岁月，春意旧干坤。\n烟碧柳生色，烧青草返魂。\n东风无厚薄，随例到衡门。",
        "dynasty": "宋",
        "collection_info": null
    },
    {
        "title": "光霁阁晚望",
        "author": "真山民",
        "content": "一阁纳万象，危阑俯渺茫。\n白沙难认月，黄叶易为霜。\n宿鸟投烟屿，归樵趁野航。\n孤吟谁是伴，渔笛起沧浪。",
        "dynasty": "宋",
        "collection_info": null
    },
    {
        "title": "兴福寺",
        "author": "真山民",
        "content": "为厌市喧杂，携诗来此吟。\n鸟声山路静，花影寺门深。\n楼阁庄严界，池塘清浄心。\n松风亦好事，送客出前林。",
        "dynasty": "宋",
        "collection_info": null
    },
    {
        "title": "夏晚江行",
        "author": "真山民",
        "content": "行尽山头路，江空带夕晖。\n风蝉声不定，水鸟影同飞。\n萧散乌藤杖，轻鬖白苎衣。\n试呼垂钓者，分我半苔矶。",
        "dynasty": "宋",
        "collection_info": null
    },
    {
        "title": "修真院访崔道士",
        "author": "真山民",
        "content": "竹扉苍藓墙，林下小丹房。\n风定香烟直，月斜帘影长。\n瀹茶泉味别，点易露痕香。\n安得栖尘外，求师却老方。",
        "dynasty": "宋",
        "collection_info": null
    },
    {
        "title": "春游和胡叔芳韵",
        "author": "真山民",
        "content": "春光泼眼明，占胜得新亭。\n棠醉风扶起，柳眠鶑唤醒。\n非无杯泛绿，安得鬓皆青。\n且事日为乐，歌声莫暂停。",
        "dynasty": "宋",
        "collection_info": null
    },
    {
        "title": "山亭避暑",
        "author": "真山民",
        "content": "怕碍清风入，丁宁莫下帘。\n地皆宜避暑，人自要趋炎。\n竹色水千顷，松声风四檐。\n此中有幽致，多取未伤廉。",
        "dynasty": "宋",
        "collection_info": null
    },
    {
        "title": "三山旅夜",
        "author": "真山民",
        "content": "独坐本无况，凄凉更旅中。\n槛低檐碍月，窗破纸吟风。\n邻馆笛三弄，谯楼鼓二通。\n半觞聊自适，新荔擘轻红。",
        "dynasty": "宋",
        "collection_info": null
    },
    {
        "title": "枕上偶成",
        "author": "真山民",
        "content": "长夜更难晓，天寒吟思清。\n梦魂山馆枕，灯影雪窗檠。\n守拙踈生理，安贫识世情。\n凄风响檐竹，岂是不平声。",
        "dynasty": "宋",
        "collection_info": null
    },
    {
        "title": "泊白沙渡",
        "author": "真山民",
        "content": "日暮片帆落，渡头生暝烟。\n与鸥分渚泊，邀月共船眠。\n灯影渔舟外，湍声客枕边。\n离怀正无奈，况復听啼鹃。",
        "dynasty": "宋",
        "collection_info": null
    },
    {
        "title": "夜话无上人房",
        "author": "真山民",
        "content": "蒲团一榻上，坐到夜将分。\n窗月灯昏见，岩泉雨歇闻。\n茶瓯胜饮酒，禅语当论文。\n只恐红尘迹，涴师松下云。",
        "dynasty": "宋",
        "collection_info": null
    },
    {
        "title": "独坐",
        "author": "真山民",
        "content": "寒斋淡无味，孤坐思悠悠。\n时事三缄口，年光一转头。\n有书遮老眼，无药疗閒愁。\n假使丹心在，衰迟也合休。",
        "dynasty": "宋",
        "collection_info": null
    },
    {
        "title": "春日",
        "author": "真山民",
        "content": "韶光今几许，我欲问流鶑。\n花影扫不去，草根锄又生。\n心空诸妄息，身老万缘轻。\n正是春风好，幽兰不肯争。",
        "dynasty": "宋",
        "collection_info": null
    },
    {
        "title": "晓行山间",
        "author": "真山民",
        "content": "出门谁是伴，只约瘦藤行。\n一二里山径，两三声晓鶑。\n乱峰相出没，初日乍阴晴。\n僧舍在何许，隔林钟磬清。",
        "dynasty": "宋",
        "collection_info": null
    },
    {
        "title": "山间次季芳韵",
        "author": "真山民",
        "content": "好山多在眼，尘事少关心。\n风竹有声画，石泉无操琴。\n许猿分野果，留鹤守云林。\n不是閒边客，谁来此地吟。",
        "dynasty": "宋",
        "collection_info": null
    },
    {
        "title": "春感",
        "author": "真山民",
        "content": "春光元自好，我却为春愁。\n但见柳青眼，不知人白头。\n一身浮似寄，百岁去如流。\n頼有芳樽在，花前日醉游。",
        "dynasty": "宋",
        "collection_info": null
    },
    {
        "title": "春晓园中",
        "author": "真山民",
        "content": "绿阴留我立，清晓小阑东。\n林外一鸠雨，柳边双燕风。\n吟怀愁渺渺，春事去匆匆。\n莫恨芳菲尽，葵榴花又红。",
        "dynasty": "宋",
        "collection_info": null
    },
    {
        "title": "溪行",
        "author": "真山民",
        "content": "春暖溪西路，行吟又几迴。\n水清明白鹭，花落失青苔。\n云过日吞吐，树摇风往来。\n渔歌听未了，欲去又徘徊。",
        "dynasty": "宋",
        "collection_info": null
    },
    {
        "title": "除夜约张梅境饮",
        "author": "真山民",
        "content": "今日又除夕，君能为我来。\n烛光红照席，酒浪绿摇杯。\n腊带愁吟去，春随笑脸回。\n相看俱健在，莫管岁华催。",
        "dynasty": "宋",
        "collection_info": null
    },
    {
        "title": "渡江之越宿萧山县",
        "author": "真山民",
        "content": "昨夜大江舟，今宵小驿楼。\n隻身千里客，孤枕一灯秋。\n市酒难成醉，乡书莫寄愁。\n胸中无史记，浪作会稽游。",
        "dynasty": "宋",
        "collection_info": null
    },
    {
        "title": "宿宝胜寺",
        "author": "真山民",
        "content": "苦吟吟未了，只向两廊行。\n月去塔无影，风来铎有声。\n禅心随水凈，佛眼共灯明。\n安得云边住，与僧分此情。",
        "dynasty": "宋",
        "collection_info": null
    },
    {
        "title": "閒居",
        "author": "真山民",
        "content": "虚明两竹窗，济楚一书房。\n风动鸟移树，花香蝶过墙。\n身安知病少，昼静觉春长。\n未必全无事，终焉也胜忙。",
        "dynasty": "宋",
        "collection_info": null
    },
    {
        "title": "兵后寓舍送春",
        "author": "真山民",
        "content": "触景多怀旧，凭栏易怆神。\n飞花游荡子，古木老成人。\n世换山如醉，田荒草自新。\n乡关渺何处，回首暗风尘。",
        "dynasty": "宋",
        "collection_info": null
    },
    {
        "title": "楼居",
        "author": "真山民",
        "content": "携书来过此，便觉少尘埃。\n檐冷留云宿，窗明报月来。\n閒愁山隔断，幽梦鸟呼回。\n湖海元龙气，从渠俗子猜。",
        "dynasty": "宋",
        "collection_info": null
    },
    {
        "title": "兰溪舟中",
        "author": "真山民",
        "content": "一舸下中流，西风两岸秋。\n橹声摇客梦，帆影挂离愁。\n落日鱼虾市，长烟芦荻洲。\n篙人夜相语，明发又严州。",
        "dynasty": "宋",
        "collection_info": null
    },
    {
        "title": "兵后刘秀宽见过",
        "author": "真山民",
        "content": "冉冉岁云暮，閒居安所之。\n途穷身是累，痛定语犹悲。\n衰鬓数茎雪，空囊一卷诗。\n儒衣例如此，惜也不逢时。",
        "dynasty": "宋",
        "collection_info": null
    },
    {
        "title": "清明",
        "author": "真山民",
        "content": "清明今日是，原上一经过。\n新葬冢无数，未来人更多。\n此生曾悟否，不乐復如何。\n莫待浇坟土，樽前且醉歌。",
        "dynasty": "宋",
        "collection_info": null
    },
    {
        "title": "临江晓行",
        "author": "真山民",
        "content": "茅舍乱鸡声，疎林淡见星。\n霜轻留草绿，雾暗失山青。\n踪迹去来燕，交游聚散萍。\n浮生原是客，不必恨飘零。",
        "dynasty": "宋",
        "collection_info": null
    },
    {
        "title": "寄郭月篷",
        "author": "真山民",
        "content": "烟波秋草外，活计一渔篷。\n淡月明寒苇，新霜醉晓枫。\n身虽殊出处，道岂有穷通。\n俯仰看人面，何如数过鸿。",
        "dynasty": "宋",
        "collection_info": null
    },
    {
        "title": "舟中峡口",
        "author": "真山民",
        "content": "乱山如碧玉，处处见鹃花。\n水涨傍分港，舟行倒走沙。\n宿依沽酒市，饭过钓鱼家。\n喜脱风波险，推篷数暝鸦。",
        "dynasty": "宋",
        "collection_info": null
    },
    {
        "title": "次韵章剑溪山居",
        "author": "真山民",
        "content": "想无书赴陇，林鹤莫惊猜。\n曳杖云同出，开帘山自来。\n池堪供洗砚，篱不碍观梅。\n静倚长松立，藤花点翠苔。",
        "dynasty": "宋",
        "collection_info": null
    },
    {
        "title": "夏日",
        "author": "真山民",
        "content": "虚窗暑亦凉，境静昼偏长。\n树色烟明灭，蝉声风抑扬。\n家贫书是业，身老睡为乡。\n赤日黄埃客，纷纷为底忙。",
        "dynasty": "宋",
        "collection_info": null
    },
    {
        "title": "岁除寄王中斋",
        "author": "真山民",
        "content": "徂岁已匆匆，何人似此翁。\n事虽随世异，道不与冬穷。\n身老心犹壮，髯斑脸自红。\n椒花一杯酒，明日又春风。",
        "dynasty": "宋",
        "collection_info": null
    },
    {
        "title": "宋道士同游白云关",
        "author": "真山民",
        "content": "扶携方外友，来入白云关。\n八九峯如画，两三人倚栏。\n棋声敲竹外，帘影落花间。\n一曲瑶琴罢，翠阴生昼寒。",
        "dynasty": "宋",
        "collection_info": null
    },
    {
        "title": "妙因寺次施敬所韵",
        "author": "真山民",
        "content": "松萝一径阴，踏破白云深。\n约客分茶供，逢僧倚竹吟。\n鼠留香篆迹，禽和阁铃音。\n话久不知晚，新萤照出林。",
        "dynasty": "宋",
        "collection_info": null
    },
    {
        "title": "晚春",
        "author": "真山民",
        "content": "有恨青春老，无营白昼长。\n叶新林换绿，花落地生香。\n雨意一番足，人家百事忙。\n为儒竟成误，悔不早农桑。",
        "dynasty": "宋",
        "collection_info": null
    },
    {
        "title": "冬雪",
        "author": "真山民",
        "content": "雪冻飞禽少，林深落叶多。\n寒塘倒山影，空谷答樵歌。\n不有梅花在，其如诗思何。\n霜风吹落帽，应嘆鬓丝皤。",
        "dynasty": "宋",
        "collection_info": null
    },
    {
        "title": "新凉",
        "author": "真山民",
        "content": "烟火人幽处，田园秋暮时。\n深村人到少，闰月稻黄迟。\n旋决渠分水，新编竹补篱。\n地炉煨芋栗，莫遣贵人知。",
        "dynasty": "宋",
        "collection_info": null
    },
    {
        "title": "江楼秋夕",
        "author": "真山民",
        "content": "楼高古城遶，无奈漏声催。\n幽梦风吹断，新吟月送来。\n江长渔唱远，云冷鴈声哀。\n明日重阳酒，黄花开未开。",
        "dynasty": "宋",
        "collection_info": null
    },
    {
        "title": "初夏访刘道士",
        "author": "真山民",
        "content": "白云随杖履，伴我到山房。\n暑薄疑天别，林深见路长。\n朮芝皆道味，花竹亦诗香。\n更待荷花后，来分半榻凉。",
        "dynasty": "宋",
        "collection_info": null
    },
    {
        "title": "春行",
        "author": "真山民",
        "content": "东风物物新，花外步清晨。\n蕉叶卷舒雨，鸠声问答春。\n园林三月景，诗酒百年身。\n试数交游侣，如今有几人。",
        "dynasty": "宋",
        "collection_info": null
    },
    {
        "title": "孤标上人留宿",
        "author": "真山民",
        "content": "山僧留我宿，我亦似山僧。\n香茗半瓯雪，寒虀一筯冰。\n廊风响黄叶，壁雨暗青灯。\n参透诗三昧，何须契一乘。",
        "dynasty": "宋",
        "collection_info": null
    },
    {
        "title": "秋晚",
        "author": "真山民",
        "content": "暮色入江郊，霜风两鬓毛。\n笛声吹月落，诗兴挟秋高。\n谢绝南柯蚁，留连左手螯。\n孤灯竹窗底，危坐一歌骚。",
        "dynasty": "宋",
        "collection_info": null
    },
    {
        "title": "李修伯山居  其一",
        "author": "真山民",
        "content": "俗子自不到，幽扉何必扃。\n苔衣和月卧，山雨杂泉听。\n有髮徒斑白，无名入汗青。\n未应閒此事，尚可扫玄经。",
        "dynasty": "宋",
        "collection_info": null
    },
    {
        "title": "李修伯山居  其二",
        "author": "真山民",
        "content": "寒灯几拨尽，借问夜何其。\n旧梦青灯在，新愁白髮知。\n昔为三遶鹊，今作五藏龟。\n多谢梅梢月，留人得睡迟。",
        "dynasty": "宋",
        "collection_info": null
    },
    {
        "title": "道逢过军投宿山寺",
        "author": "真山民",
        "content": "穷途欲焉往，薄暮此相投。\n蟋蟀数声雨，芭蕉一寺秋。\n乡关来枕畔，时事上眉头。\n长叹为僧好，今逢更说愁。",
        "dynasty": "宋",
        "collection_info": null
    },
    {
        "title": "述怀",
        "author": "真山民",
        "content": "不敢尤人敢怨天，愁来觅酒醉来眠。\n五穷有鬼徧相虐，九转无丹别自全。\n游食惧违新下令，力耕苦乏旧存田。\n灵台坐受忧兵触，荏苒霜华剥鬓玄。",
        "dynasty": "宋",
        "collection_info": null
    },
    {
        "title": "春晓雨",
        "author": "真山民",
        "content": "破晓檐花未放干，披衣和梦倚阑干。\n酿成苔晕地犹湿，老尽鶑声风正寒。\n无客醉敲金镫响，有人睡怯翠衾单。\n牡丹一夜成消瘦，下却珠帘不忍看。",
        "dynasty": "宋",
        "collection_info": null
    },
    {
        "title": "西湖图",
        "author": "真山民",
        "content": "两袖春风一杖藜，等閒踏破柳桥西。\n云开远嶂碧千迭，雨过落花红半溪。\n青旆有情邀我醉，黄鶑无恨为谁啼。\n东城正在桃林外，多少游人逐马蹄。",
        "dynasty": "宋",
        "collection_info": null
    },
    {
        "title": "隠怀",
        "author": "真山民",
        "content": "样不趋时合便休，都将往事付东流。\n眼看浮世自今古，迹与孤云同去留。\n泉石定非骑马路，功名不上钓鱼舟。\n有时但得句无问，只与渔歌互唱酬。",
        "dynasty": "宋",
        "collection_info": null
    },
    {
        "title": "游凤栖寺",
        "author": "真山民",
        "content": "十载重游古凤栖，莲宫新遶绿杨堤。\n欲谈世事佛无语，不管客愁禽自啼。\n苔滑空廊妨散步，尘昏老壁失留题。\n僧家田地邻家种，菜甲春风绿满畦。",
        "dynasty": "宋",
        "collection_info": null
    },
    {
        "title": "渔浦晚秋旅怀",
        "author": "真山民",
        "content": "西风吹梦越中游，剪剪轻寒入短裘。\n雁字不将乡信写，蛩声空和旅吟愁。\n邮亭冷雨孤灯夜，渔市斜阳一笛秋。\n是处山川即吾土，仲宣何用怯登楼。",
        "dynasty": "宋",
        "collection_info": null
    },
    {
        "title": "泊舟严滩",
        "author": "真山民",
        "content": "天色微茫入暝钟，严陵滩上繫孤篷。\n水禽与我共明月，芦叶同谁吟晚风。\n隔浦人家渔火外，满江愁思笛声中。\n云开休望飞鸿影，身即天涯一断鸿。",
        "dynasty": "宋",
        "collection_info": null
    },
    {
        "title": "题永嘉梦草堂",
        "author": "真山民",
        "content": "留得斯堂万古名，江山不敢闭英灵。\n池光曾染吟边墨，草色犹如梦裏青。\n南浦诗香流未歇，东家魂冷唤难醒。\n当时园柳俱尘迹，惟有鸣禽尚可听。",
        "dynasty": "宋",
        "collection_info": null
    },
    {
        "title": "连城春夜留别张建溪",
        "author": "真山民",
        "content": "飞絮游丝客子心，连城那忍遽分襟。\n青灯应见诗情苦，浊酒不如交味深。\n一榻暖风栖竹屋，半阑淡月立花阴。\n离怀今夜先收拾，尽付明朝马上吟。",
        "dynasty": "宋",
        "collection_info": null
    },
    {
        "title": "夜坐",
        "author": "真山民",
        "content": "匹马平生汗漫游，如今寂寞老林楸。\n小窗半夜青灯雨，幽树一庭黄叶秋。\n懒看世情宁睡去，怕伤时事莫吟休。\n寒蛩可是知人意，未到莎根只说愁。",
        "dynasty": "宋",
        "collection_info": null
    },
    {
        "title": "春行",
        "author": "真山民",
        "content": "短帽轻衫步履迟，微暄天气乍晴时。\n池融嫩碧消残冻，春剪新红缀旧枝。\n岚翠滴衣堪入画，禽声到耳足供诗。\n东风苦欲招人醉，频掉桥西卖酒旗。",
        "dynasty": "宋",
        "collection_info": null
    },
    {
        "title": "初冬",
        "author": "真山民",
        "content": "林叶新经数夜霜，地炉独拥一山房。\n尘书邀我共高阁，浊酒劝人归醉乡。\n费省家贫还似富，身閒日短亦如长。\n梅花苦欲催吟兴，又破梢头半点香。",
        "dynasty": "宋",
        "collection_info": null
    },
    {
        "title": "东粤庙",
        "author": "真山民",
        "content": "颓阑斜照网蛛丝，陈迹凄凉万古悲。\n柘水尚鸣亡国怨，山松曾见受封时。\n碑因苔蚀无完字，城为田侵失旧基。\n当日东瓯知几战，如今赢得一荒祠。",
        "dynasty": "宋",
        "collection_info": null
    },
    {
        "title": "岁暮",
        "author": "真山民",
        "content": "颜不常朱鬓易斑，流光难驻两跳丸。\n一年又是等閒过，百岁只消如此看。\n把酒何曾长在手，种桃能得几凭栏。\n痴人醉梦不知醒，日夜双眉抵死攒。",
        "dynasty": "宋",
        "collection_info": null
    },
    {
        "title": "閒居漫赋",
        "author": "真山民",
        "content": "纷纷裘马走红尘，頼得閒边可着身。\n商岭定无屠狗客，云台岂有钓鱼人。\n溪山萧散青芒履，风月夷犹乌角巾。\n万事如棋君看取，一番局面一番新。",
        "dynasty": "宋",
        "collection_info": null
    },
    {
        "title": "三峰寺",
        "author": "真山民",
        "content": "寂寞烟林噪乱鸦，青鞋步入野僧家。\n云深不碍钟声出，日转还移塔影斜。\n廊下蜗黏沿砌藓，佛前蜂恋插瓶花。\n竹床纸帐清如水，一枕松风听煮茶。",
        "dynasty": "宋",
        "collection_info": null
    },
    {
        "title": "江头春日",
        "author": "真山民",
        "content": "风暖旗亭煮酒香，醉醒始悟是他乡。\n驾言行迈路千里，岂不怀归天一方。\n春事渐消鶑语老，离愁偏胜柳丝长。\n无聊莫向城南宿，淡月梨花正断肠。",
        "dynasty": "宋",
        "collection_info": null
    },
    {
        "title": "次韵潘恕堂见寄",
        "author": "真山民",
        "content": "抱瓮区区老汉阴，空斋拥鼻日长吟。\n青山隔截市朝面，白髮消磨豪杰心。\n书既无成休学剑，贵无可买耻言金。\n情知不入鸳鸾侣，頼有鸥盟尚可寻。",
        "dynasty": "宋",
        "collection_info": null
    },
    {
        "title": "初夏",
        "author": "真山民",
        "content": "一叶熏风带暑回，雨添浓翠暗庭槐。\n不随春去鶑犹在，好竞时妆榴又开。\n剪尺旋栽新白苎，杯盘聊荐旧青梅。\n箧中敝扇投閒久，依旧团团入手来。",
        "dynasty": "宋",
        "collection_info": null
    },
    {
        "title": "閒吟初冬",
        "author": "真山民",
        "content": "一架琴书一笔床，杜门荏苒送年光。\n囊空尽可偿诗债，脚倦犹能入醉乡。\n既老菊花偏耐久，未开梅蘂已先香。\n眼边管领閒风景，不识人间更有忙。",
        "dynasty": "宋",
        "collection_info": null
    },
    {
        "title": "奉和颇动游兴呈云耕叔祖",
        "author": "真山民",
        "content": "节遇中和景渐暄，自摩倦眼望前村。\n雕锼花柳春无迹，沐浴山川雨有恩。\n忆昔踏青终日醉，如今垂白几人存。\n未应便作衰翁看，藉草犹堪倒一樽。",
        "dynasty": "宋",
        "collection_info": null
    },
    {
        "title": "夜饮赵园次徐君实韵",
        "author": "真山民",
        "content": "银台绛蜡泪成堆，四面轩窗尽放开。\n花影忽生知月到，竹梢微响觉风来。\n豪挥彩笔诗千首，醉倚红妆酒百杯。\n游玩未阑归未得，高城漏箭几相催。",
        "dynasty": "宋",
        "collection_info": null
    },
    {
        "title": "平章命",
        "author": "真山民",
        "content": "万甲蟠胸老气雄，将星光照海云东。\n声名宣尉裴中立，地步平章韩魏公。\n大纛高牙山水县，褒衣博带藻芹宫。\n书生端为斯文喜，俎豆先行军旅中。",
        "dynasty": "宋",
        "collection_info": null
    },
    {
        "title": "幽栖",
        "author": "真山民",
        "content": "鹤护松扉久不开，蒲团端坐思悠哉。\n故交只向梦中见，閒事不经心上来。\n双屐蹑云春采药，一筇拄月夜观梅。\n东风似见山童懒，自与幽人扫径苔。",
        "dynasty": "宋",
        "collection_info": null
    },
    {
        "title": "读刘元城言行录",
        "author": "真山民",
        "content": "一扫权奸九十章，七州不惮历炎荒。\n黄粱富贵百年短，青史是非千载长。\n丞相虽存心已死，先生既葬骨犹香。\n向令铁汉常留在，天下何缘有靖康。",
        "dynasty": "宋",
        "collection_info": null
    },
    {
        "title": "次李林居春晓游园",
        "author": "真山民",
        "content": "灭没晨曦弄淡晴，追随杖履竹间亭。\n花逢酒侣容先醉，柳见诗人眼剩青。\n三月光阴半流水，百年身世一浮萍。\n啼鹃只管催春去，不道衰翁已怕听。",
        "dynasty": "宋",
        "collection_info": null
    },
    {
        "title": "圣果院访忠上人不值",
        "author": "真山民",
        "content": "管领东风入杖藜，落梅香裏已招提。\n苔痕一径白云湿，花影半窗红日低。\n欲见高僧聊尔耳，便乘余兴去来兮。\n葛藤有话无人共，付与隔林幽鸟啼。",
        "dynasty": "宋",
        "collection_info": null
    },
    {
        "title": "山行",
        "author": "真山民",
        "content": "林梢初日弄阴晴，露浥溪花笑欲迎。\n涧暗只闻泉滴沥，山青剩见鹭分明。\n远峰忽转还如遶，险径徐行亦似平。\n莫谓诗成无与和，风篁也解作吟声。",
        "dynasty": "宋",
        "collection_info": null
    },
    {
        "title": "秋夜次叶一山韵",
        "author": "真山民",
        "content": "自笑秋来似转蓬，偶然飞落过山中。\n一灯幽馆菊花雨，孤枕小楼梧叶风。\n涉世悠悠旋磨蚁，怀人杳杳寄书鸿。\n浮生何预光阴事，抵死相催作老翁。",
        "dynasty": "宋",
        "collection_info": null
    },
    {
        "title": "杜鹃花得红字",
        "author": "真山民",
        "content": "愁锁巴云往事空，只将遗恨寄芳丛。\n归心千古终难白，啼血万山多是红。\n枝带翠烟深夜月，魂飞锦水旧东风。\n至今染出怀乡恨，长挂行人望眼中。",
        "dynasty": "宋",
        "collection_info": null
    },
    {
        "title": "客中临归仍送游教谕",
        "author": "真山民",
        "content": "建括相望天一涯，快哉此地话襟期。\n芹边春暖几杯酒，门外月高千首诗。\n去去先生此休矣，栖栖游子暮何之。\n送行折了邮亭柳，归卧白云歌紫芝。",
        "dynasty": "宋",
        "collection_info": null
    },
    {
        "title": "自适",
        "author": "真山民",
        "content": "年来心迹两悠悠，若比孤云尽自由。\n既不贪荣安有辱，纵饶无乐亦何忧。\n一丝风月严陵钓，千里关山季子裘。\n到底行藏定谁是，试将心事问沙鸥。",
        "dynasty": "宋",
        "collection_info": null
    },
    {
        "title": "永嘉秋夕",
        "author": "真山民",
        "content": "风战枯桐敲纸窗，拥裘无寐夜偏长。\n樵楼三鼓夜将午，云雁数声天正霜。\n寓世此身惊逆旅，宽怀何处不吾乡。\n江头风景日堪醉，酒美蟹肥橙橘香。",
        "dynasty": "宋",
        "collection_info": null
    },
    {
        "title": "醉题斋壁",
        "author": "真山民",
        "content": "此是閒中安乐窝，从渠忙处为奔波。\n人心少似秋胡妇，世事多参春梦婆。\n但把功名齐蚁蛭，定无荣辱到渔蓑。\n醉乡境界偏宽阔，天地都归一浩歌。",
        "dynasty": "宋",
        "collection_info": null
    },
    {
        "title": "客中遇乡友季芳远归省亲",
        "author": "真山民",
        "content": "河梁邂逅话襟期，猎猎西风透夹衣。\n酒脸未随红叶醉，乡心先逐白云飞。\n客中送客难为别，山上安山胡不归。\n借使家书君可寄，此间无復问庭帏。",
        "dynasty": "宋",
        "collection_info": null
    },
    {
        "title": "山人家",
        "author": "真山民",
        "content": "片云隔断嶂西峰，三两山花屋角红。\n几亩桑麻春社后，数家鸡犬夕阳中。\n拾薪涧底青裙妇，倚杖檐间白髮翁。\n我亦愿来同隠者，种桃早晚趁东风。",
        "dynasty": "宋",
        "collection_info": null
    },
    {
        "title": "刘伯山寄隠",
        "author": "真山民",
        "content": "寄隠幽踪何处寻，春风十里薜萝深。\n青山不说是非事，黄鸟自赓长短吟。\n百折畏途休着脚，十分明月是知心。\n不应误放桃花出，惹得渔翁话古今。",
        "dynasty": "宋",
        "collection_info": null
    },
    {
        "title": "朱溪涧",
        "author": "真山民",
        "content": "路转峰回又一村，天寒大半掩柴门。\n云融山脊岚生翠，水嚼沙洲树出根。\n任拥重裘风亦冷，未投荒店月先昏。\n今宵只傍梅花宿，赢得清芬入梦魂。",
        "dynasty": "宋",
        "collection_info": null
    },
    {
        "title": "丹山书堂",
        "author": "真山民",
        "content": "作室悬知要肯堂，而翁家学颇增光。\n一朝衿佩儒簪合，千古诗书屋壁香。\n鑑曲烟霞归羽馆，钟山风月落僧房。\n如何只揭精庐扁，解续斯文气燄长。",
        "dynasty": "宋",
        "collection_info": null
    },
    {
        "title": "閒中",
        "author": "真山民",
        "content": "敢咎章缝解误人，甘于閒处着閒身。\n腹中书在温仍熟，梦裏诗成记不真。\n引鹤徐行三径晓，约梅同醉一壶春。\n今朝有喜谁知得，新换衔头号散民。",
        "dynasty": "宋",
        "collection_info": null
    },
    {
        "title": "送云泉入山",
        "author": "真山民",
        "content": "薜萝丛裏鬰青青，别是幽栖一段清。\n水色山光皆画本，蝉声禽语亦吟情。\n人今不改衣冠古，道重方知富贵轻。\n为语俗交休见问，已从麋鹿订新盟。",
        "dynasty": "宋",
        "collection_info": null
    },
    {
        "title": "冬暮小斋",
        "author": "真山民",
        "content": "布袜青鞋敝絮袍，松扉柴几小衡茅。\n云酣纔酿臈三月，梅吐又横春一梢。\n炭为骤寒偏索价，酒因不饮懒论交。\n穷年兀兀从人笑，未用多方作解嘲。",
        "dynasty": "宋",
        "collection_info": null
    },
    {
        "title": "宿南峰寺",
        "author": "真山民",
        "content": "禅房花木锁深幽，借与诗人信宿留。\n幡影分来半廊月，磬声敲破一林秋。\n僧偏好事能青眼，佛本无心亦白头。\n试问青松峯外鹤，閒边曾见几人游。",
        "dynasty": "宋",
        "collection_info": null
    },
    {
        "title": "岁朝",
        "author": "真山民",
        "content": "画角声中旧岁除，新年喜气满屠苏。\n阳和忽转冰霜后，元气更如天地初。\n晚色催诗归草梦，春光随笔上桃符。\n闭门贺客相过少，静对梅花自看书。",
        "dynasty": "宋",
        "collection_info": null
    },
    {
        "title": "春晓山行",
        "author": "真山民",
        "content": "风扫连阴作快晴，瘦筇伴我出山扃。\n路从初日红边过，人在野花香裏行。\n古木殊无趋世态，幽禽懒作弄春声。\n棕鞋踏遍山南北，只与白云相送迎。",
        "dynasty": "宋",
        "collection_info": null
    },
    {
        "title": "王廉使",
        "author": "真山民",
        "content": "鼻祖名高三谏官，耳孙玉立又台端。\n气增浙左霜威动，面带终南山色寒。\n揽辔肯教狼卧地，归班便合豸峨冠。\n公余诗兴清于雪，细嚼梅花入肺肝。",
        "dynasty": "宋",
        "collection_info": null
    },
    {
        "title": "幽兴",
        "author": "真山民",
        "content": "不赋千钟赋一箪，天公有意养痴顽。\n书犹能看未曾老，诗亦莫吟方是閒。\n宽着庭除贪贮月，少栽竹树要观山。\n空阶两日无行迹，又上苔花几点斑。",
        "dynasty": "宋",
        "collection_info": null
    },
    {
        "title": "梅仙山",
        "author": "真山民",
        "content": "西都不知寿，安用独长年。\n纵有丹炉在，难吹汉火燃。",
        "dynasty": "宋",
        "collection_info": null
    },
    {
        "title": "萤火",
        "author": "真山民",
        "content": "微踪一腐草，霜重不禁秋。\n想悟浮生短，常为秉烛游。",
        "dynasty": "宋",
        "collection_info": null
    },
    {
        "title": "蜜蜂",
        "author": "真山民",
        "content": "酿成百花脾，聊尔了口腹。\n人知口中甘，谁料腹中毒。",
        "dynasty": "宋",
        "collection_info": null
    },
    {
        "title": "观书自叹",
        "author": "真山民",
        "content": "皓首抱遗经，堪怜误一生。\n空共蠹虫饱，自作忍饥声。",
        "dynasty": "宋",
        "collection_info": null
    },
    {
        "title": "吉水夜泊",
        "author": "真山民",
        "content": "入夜始维舟，黄芦古渡头。\n眠鸥知让客，飞过蓼花洲。",
        "dynasty": "宋",
        "collection_info": null
    },
    {
        "title": "草",
        "author": "真山民",
        "content": "草枯根不死，春到又敷荣。\n独有愁根在，非春亦自生。",
        "dynasty": "宋",
        "collection_info": null
    },
    {
        "title": "百舌",
        "author": "真山民",
        "content": "花间报晓晴，巧弄百般声。\n未可嫌饶舌，犹胜鴈不鸣。",
        "dynasty": "宋",
        "collection_info": null
    },
    {
        "title": "秋扇",
        "author": "真山民",
        "content": "人心有炎凉，我心无欢悲。\n箧中重自珍，会有熏风时。",
        "dynasty": "宋",
        "collection_info": null
    },
    {
        "title": "访李延不值",
        "author": "真山民",
        "content": "白云满空山，山空人未归。\n拄杖莫敲门，恐惊白云飞。",
        "dynasty": "宋",
        "collection_info": null
    },
    {
        "title": "七夕",
        "author": "真山民",
        "content": "世上痴儿女，争趋乞巧筵。\n妇鸠甘抱拙，不谄鹊桥仙。",
        "dynasty": "宋",
        "collection_info": null
    },
    {
        "title": "杨妃",
        "author": "真山民",
        "content": "三郎掩面马嵬坡，生死恩深可奈何。\n瘗土驿傍何足恨，潼关战处骨埋多。",
        "dynasty": "宋",
        "collection_info": null
    },
    {
        "title": "水墨海棠",
        "author": "真山民",
        "content": "不将翠袖捲纱红，怪得陈玄夺化工。\n想是太真春睡足，梦魂正在黑甜中。",
        "dynasty": "宋",
        "collection_info": null
    },
    {
        "title": "三月晦日与邵石诸友閒游东园分得空字",
        "author": "真山民",
        "content": "韶光收拾太匆匆，眼底浮花一扫空。\n留得数枝红药在，五更分付与东风。",
        "dynasty": "宋",
        "collection_info": null
    },
    {
        "title": "年少春游",
        "author": "真山民",
        "content": "锦袍朱带玉花骢，着意追欢紫陌东。\n只道春风属杨柳，不知杨柳有秋风。",
        "dynasty": "宋",
        "collection_info": null
    },
    {
        "title": "山间早春",
        "author": "真山民",
        "content": "小桃枝上认年华，随分红开一两花。\n将谓春风只城市，也吹春色到山家。",
        "dynasty": "宋",
        "collection_info": null
    },
    {
        "title": "三月晦日",
        "author": "真山民",
        "content": "九十风光能有几，东风遽作远行人。\n樽前莫惜今朝醉，明日鶑声不是春。",
        "dynasty": "宋",
        "collection_info": null
    },
    {
        "title": "高帝",
        "author": "真山民",
        "content": "未央前殿养亲时，想记当年俎上危。\n借问杯羹何等语，如今安用玉巵为。",
        "dynasty": "宋",
        "collection_info": null
    },
    {
        "title": "晚步",
        "author": "真山民",
        "content": "未暝先啼草际蛩，石桥暗度晚花风。\n归鸦不带残阳老，留得林梢一抹红。",
        "dynasty": "宋",
        "collection_info": null
    },
    {
        "title": "春闺词",
        "author": "真山民",
        "content": "愁锁眉尖未肯消，何心更待两蛾娇。\n一春螺黛浑无用，付与东风染柳条。",
        "dynasty": "宋",
        "collection_info": null
    },
    {
        "title": "山间秋夜",
        "author": "真山民",
        "content": "夜色秋光共一阑，饱收风露入脾肝。\n虚檐立尽梧桐影，络纬数声山月寒。",
        "dynasty": "宋",
        "collection_info": null
    },
    {
        "title": "新年",
        "author": "真山民",
        "content": "妆点春光到眼边，冻消残雪暖生烟。\n杏桃催换新颜色，惟有寒梅老一年。",
        "dynasty": "宋",
        "collection_info": null
    },
    {
        "title": "九日",
        "author": "真山民",
        "content": "懒把黄花插满头，正缘老大见花羞。\n年来颇恨儒冠误，好倩西风吹去休。",
        "dynasty": "宋",
        "collection_info": null
    },
    {
        "title": "醉余再赋",
        "author": "真山民",
        "content": "堪叹诗翁酒兴豪，醉余犹復一登高。\n西风抵死相摇撼，争奈儒冠裹得牢。",
        "dynasty": "宋",
        "collection_info": null
    },
    {
        "title": "陈云岫爱骑馿",
        "author": "真山民",
        "content": "君不学少陵骑馿金华春，一生旅食长悲辛。\n又不学浪仙骑馿长安市，凄凉落叶秋风裏。\n却学雪中骑馿孟浩然，冷湿银镫敲吟鞭。\n梅花溪上日来往，身迹懒散人中仙。\n有时清霜松下路，松风萧萧馿耳竖。\n据鞍傲兀四无人，牧子骑牛相尔汝。\n劝君但骑馿，行路稳，姑徐徐。\n九折畏途鞭快马，年来曾覆几人车。",
        "dynasty": "宋",
        "collection_info": null
    },
    {
        "title": "留槎阁寓感",
        "author": "真山民",
        "content": "俯仰干坤为一嗟，西风原上夕阳斜。\n石麟已换延陵冢，银汉今无博望槎。\n前古英雄俱寂寞，黄昏灯火自諠譁。\n不惟人事年年改，近日灵洲水没沙。",
        "dynasty": "宋",
        "collection_info": null
    },
    {
        "title": "题济川桥",
        "author": "真山民",
        "content": "十二阑干百尺台，登临洗尽眼中埃。\n沙痕长与水吞吐，桥影不妨船往来。\n两岸楼台随世换，四山图画自天开。\n槎边今古无穷思，都付西风酒一杯。",
        "dynasty": "宋",
        "collection_info": null
    },
    {
        "title": "吴王夜宴图",
        "author": "真山民",
        "content": "银漏迢迢夜未晨，管絃声裏绮罗春。\n饮阑方拥名娃醉，岂料稽山正卧薪。",
        "dynasty": "宋",
        "collection_info": null
    },
    {
        "title": "春游阻雨次韵",
        "author": "真山民",
        "content": "田里熈熈便是春，追游何必艷阳辰。\n打门吏少花村静，听雨高眠亦可人。",
        "dynasty": "宋",
        "collection_info": null
    },
    {
        "title": "雨后月明起坐戏成",
        "author": "舒岳祥",
        "content": "雨后月明，如醉而醒。\n不见其形，但见其影。\n我梦初回，非曙非暝。\n道人无言，起舞弄景。\n水鸟无声，一鹤自警。\n清风南来，露坠炯炯。\n我病不饮，酌此清泠。\n超然顿悟，九万俄顷。",
        "dynasty": "宋",
        "collection_info": null
    },
    {
        "title": "伯夷",
        "author": "舒岳祥",
        "content": "士如圭璋，自然廉隅。\n一日无耻，不可以居。\n上帝降衷，毁败是虞。\n迁史作传，爰首饿夫。",
        "dynasty": "宋",
        "collection_info": null
    },
    {
        "title": "管鲍",
        "author": "舒岳祥",
        "content": "为管则易，为鲍则难。\n相马失瘦，相士失寒。\n管贫鲍富，坦然相安。\n于利不疚，于义斯完。",
        "dynasty": "宋",
        "collection_info": null
    },
    {
        "title": "鲁二儒",
        "author": "舒岳祥",
        "content": "叔孙事秦，以谀蔽愚。\n至于归汉，荐进狡夫。\n灭我王道，甚于焚书。\n是以二儒，确乎其居。",
        "dynasty": "宋",
        "collection_info": null
    },
    {
        "title": "停云诗  其一",
        "author": "舒岳祥",
        "content": "我怀同人，如暵望雨。\n天地崩裂，干戈间阻。\n陈编孤哦，槁梧自抚。\n思而不见，援桂延伫。",
        "dynasty": "宋",
        "collection_info": null
    },
    {
        "title": "停云诗  其二",
        "author": "舒岳祥",
        "content": "千山月白，露气蒙蒙。\n四顾戃慌，素霭成江。\n飞萝扫屋，悬泉挂窗。\n之子不至，世孰吾从。",
        "dynasty": "宋",
        "collection_info": null
    },
    {
        "title": "停云诗  其三",
        "author": "舒岳祥",
        "content": "小园宛宛，水木鲜荣。\n子念及此，我宁忘情。\n曩岁中都，我归子征。\n以子出处，用观我生。",
        "dynasty": "宋",
        "collection_info": null
    },
    {
        "title": "停云诗  其四",
        "author": "舒岳祥",
        "content": "俯仰换世，昨梦蚁柯。\n故交零落，屈指无多。\n孔时尹任，夷清惠和。\n各言尔志，夫也如何。",
        "dynasty": "宋",
        "collection_info": null
    },
    {
        "title": "寓言  其一",
        "author": "舒岳祥",
        "content": "妾家有高楼，高高入青天。\n欲作万丈梯，倚空无攀援。\n良人在万里，一去几经年。\n长路与天接，举足蹑星躔。\n妾欲寻夫壻，解甲投戈鋋。\n携手上云霓，真到天河壖。\n牵牛与织女，不知妾相怜。\n姮娥惠神药，燕婉成天仙。",
        "dynasty": "宋",
        "collection_info": null
    },
    {
        "title": "寓言  其二",
        "author": "舒岳祥",
        "content": "昔有贵公子，闻鹤九皋禽。\n其先本胎化，栖止必瑶林。\n遣使三往聘，致之千黄金。\n清唳復善舞，节奏合瑶琴。\n日给费鱼米，延之如玳簪。\n衔杯为主寿，千岁无遐心。\n有客为主谋，禽荒可倾国。\n此物非洁清，其志本贪冒。\n遗矢玉阶阴，吞腥金塘侧。\n当以禽养禽，毋令食人食。\n主人颔其言，从此成捐斥。\n萧条风雨晨，蹭蹬霜雪夕。\n鹤将辞主去，顾视亦悽恻。\n谓客君少留，行当蹈吾迹。\n客亦惨不乐，相看泪霑臆。",
        "dynasty": "宋",
        "collection_info": null
    },
    {
        "title": "十虫吟  其一",
        "author": "舒岳祥",
        "content": "虫有促织儿，忧人不忧己。\n华身有龙鸾，不出工女指。\n瓦砾为堂奥，青莎作衣被。\n一身可自了，剌剌不能已。\n白露夜庭空，凄其行去矣。\n金屋白玉床，贵人呼不起。",
        "dynasty": "宋",
        "collection_info": null
    },
    {
        "title": "十虫吟  其二",
        "author": "舒岳祥",
        "content": "虫有织绢娘，轧轧鸣窗纸。\n山翁卧中闻，谓是机上婢。\n瓠花日萧疎，豆叶行披靡。\n青灯照夜阑，胡为苦如此。",
        "dynasty": "宋",
        "collection_info": null
    },
    {
        "title": "十虫吟  其三",
        "author": "舒岳祥",
        "content": "虫有络纬婆，如缫復如纺。\n豆篱秋雨余，秉烛不须网。\n置之银丝笼，因而入罗幌。\n偏资儿女玩，终夜奏繁响。",
        "dynasty": "宋",
        "collection_info": null
    },
    {
        "title": "十虫吟  其四",
        "author": "舒岳祥",
        "content": "虫有捣米叔，善跳如舂谷。\n偶与屋上尘，堕地岂好触。\n儿童仰置之，反弓奋腰腹。\n欲行復遭抑，屡作不能伏。\n非汝懒于舂，其力有不足。",
        "dynasty": "宋",
        "collection_info": null
    },
    {
        "title": "十虫吟  其五",
        "author": "舒岳祥",
        "content": "虫有卖油公，什伍处阴湿。\n长脚如蟏蛸，胫细走不及。\n儿童反接之，邀其吐微汁。\n所挟虽不多，坐此遭攟拾。\n倾资仅有此，微生何以给。",
        "dynasty": "宋",
        "collection_info": null
    },
    {
        "title": "十虫吟  其六",
        "author": "舒岳祥",
        "content": "虫有避债夫，缉茧枝间缀。\n窃食柽松毛，负之以为盖。\n首鼠开两端，见人深拒闭。\n想汝作债初，已作逃匿计。\n小儿不汝赦，推寻见根柢。\n计穷挺身走，终日失其竁。",
        "dynasty": "宋",
        "collection_info": null
    },
    {
        "title": "十虫吟  其七",
        "author": "舒岳祥",
        "content": "虫有转丸蜣，双角牛怒张。\n生子牛矢中，转圜技所长。\n两两如推车，千百满路旁。\n弹丸有不若，纍纍圆且光。\n污秽不自羞，敢比苏合香。\n惜哉尔之智，不善择其良。",
        "dynasty": "宋",
        "collection_info": null
    },
    {
        "title": "十虫吟  其八",
        "author": "舒岳祥",
        "content": "虫有蛀地牛，曲吻利如鈎。\n趯取尾作首，倒行腹为头。\n燥土作陷沙，露喙伺其幽。\n小虫误过之，一入出无由。\n小儿嫉其然，取彼众中酋。\n缚置它穴口，其类亦相仇。\n一引两得之，尽置清溪流。",
        "dynasty": "宋",
        "collection_info": null
    },
    {
        "title": "十虫吟  其九",
        "author": "舒岳祥",
        "content": "虫有撺梭子，头腹俱锐长。\n绿衣而绛裏，飞跃低踉蹡。\n名我固甚善，所愧无筐箱。\n维天有南箕，不可以簸扬。\n微虫人强名，此岂彼窃攘。\n秋田蚱蜢横，暗野如飞蝗。\n索索浅草中，不倚两股强。\n类中最善类，霜露死其常。",
        "dynasty": "宋",
        "collection_info": null
    },
    {
        "title": "十虫吟  其一○",
        "author": "舒岳祥",
        "content": "虫有蠹书鱼，白腻铅粉如。\n岐尾细而长，所嗜惟食书。\n我老书久废，儿曹復相疎。\n经年不启椟，宜尔穴以居。\n蚀纸兼啮字，古篆成纡余。\n腹中有经传，顾我何空虚。",
        "dynasty": "宋",
        "collection_info": null
    },
    {
        "title": "续十虫吟  其一",
        "author": "舒岳祥",
        "content": "虫有搏蝇虎，似蟢无网罟。\n羣蝇争嘬时，潜身入其聚。\n蝇初玩其小，突然能攫取。\n生擒加面缚，不辨头翅股。\n蝇为人所憎，同欲畀兹虎。\n其奈彼实繁，日食能几许。",
        "dynasty": "宋",
        "collection_info": null
    },
    {
        "title": "续十虫吟  其二",
        "author": "舒岳祥",
        "content": "虫有白蚁虎，食蚁功有取。\n大厦初落成，白蚁郛其础。\n日繁实有徒，岁久仆梁梠。\n闻尔能食之，往求数十许。\n纵之穴窍中，种育成生聚。\n食蚁既无余，虎自缘庭户。\n亦復生几案，徃徃入筐筥。\n主人反厌憎，拥篲务屏去。\n客谓主勿然，前劳宜论叙。",
        "dynasty": "宋",
        "collection_info": null
    },
    {
        "title": "续十虫吟  其三",
        "author": "舒岳祥",
        "content": "虫有啮桑羊，两钳如角怒。\n玄甲类蛣蜣，亦如龟背负。\n我有十亩桑，苦为渠所蠹。\n食必食其心，树死又飞去。\n不知从何来，钻凿不到处。\n上下开两窗，隠匿巧多路。\n嗟哉啄木鸟，刚吐柔不茹。",
        "dynasty": "宋",
        "collection_info": null
    },
    {
        "title": "续十虫吟  其四",
        "author": "舒岳祥",
        "content": "虫有啮菊羊，啮脑脑则死。\n人谓食且尽，细察理不尔。\n微躯细于蝇，玄甲而利嘴。\n顶上一粟红，鲜明大如虮。\n方当四五月，苗盛新怒起。\n上下截其茎，于中寄生子。\n脑瘁子乃成，分枝从此始。\n种菊须摘脑，不摘分披靡。\n理有损而益，未用分愠喜。",
        "dynasty": "宋",
        "collection_info": null
    },
    {
        "title": "续十虫吟  其五",
        "author": "舒岳祥",
        "content": "虫有土中狗，翼短身则长。\n行地如狗子，两臂健擘张。\n纵横成穴道，堀堁身蔽藏。\n握之人手中，排抉力甚强。\n夜飞能打人，有物凭为殃。\n收之入药录，虻蛭同其良。\n君看医师术，可谓宰相方。",
        "dynasty": "宋",
        "collection_info": null
    },
    {
        "title": "续十虫吟  其六",
        "author": "舒岳祥",
        "content": "虫有水走马，八脚成四蹄。\n映日如薸叶，点点水中开。\n得食时争嘬，忽然各东西。\n天牛非觳觫，水马非駃騠。\n形容贵其似，瓮舞为酰鷄。",
        "dynasty": "宋",
        "collection_info": null
    },
    {
        "title": "续十虫吟  其七",
        "author": "舒岳祥",
        "content": "虫有天水牛，两臂徒甚修。\n长尾龟其类，玄背鳖与俦。\n细评无甚似，大槩勿深求。\n终身混沮洳，亦与虾蛭游。\n或云能羽化，为蝉槐树头。\n清高乃如许，亦足掩前羞。",
        "dynasty": "宋",
        "collection_info": null
    },
    {
        "title": "续十虫吟  其八",
        "author": "舒岳祥",
        "content": "虫有蝌蚪子，初化厕羣鱼。\n鱍鱍穿绿藻，洋洋泳深蒲。\n俄然生臂股，去尾登泥涂。\n回首谓羣鱼，幸来相就居。\n神鲤为鱼长，不肯受辱污。\n答云我龙种，岂与尔为徒。",
        "dynasty": "宋",
        "collection_info": null
    },
    {
        "title": "续十虫吟  其九",
        "author": "舒岳祥",
        "content": "虫有报雨蛙，竹树能攀援。\n青褐随所处，肤如凝脂鲜。\n长颈而方颔，顾盼升高颠。\n久晴初得雨，清声满林园。\n红蕉映白日，碧苇覆清泉。\n幽居乐清浄，饮露如风蝉。\n俯视虾蟆辈，迥然异凡仙。\n能鸣復善晦，所贵身名全。",
        "dynasty": "宋",
        "collection_info": null
    },
    {
        "title": "续十虫吟  其一○",
        "author": "舒岳祥",
        "content": "虫有摇橹郎，楚楚绿衣裳。\n怒目祇自躁，奋臂倚枝长。\n附桑寄螵蛸，亦入秘术方。\n折之插屋壁，经时子穰穰。\n竹篱疎復密，牵牛花低昂。\n迎风新意气，顾盼何昂藏。\n如逢大车辙，毅然亦敢当。\n不如捕鸣蝉，脆美不尔伤。",
        "dynasty": "宋",
        "collection_info": null
    },
    {
        "title": "十二月二十七日病起行花下闻春禽有感",
        "author": "舒岳祥",
        "content": "昨日立春节，今晨春鸟鸣。\n前峯宿苍霭，风声和且平。\n南翁病来久，起绕花枝行。\n花枝向人笑，婉娈感幽情。\n摩挲朂小男，何时看汝成。\n童稚引我前，老至不觉惊。\n艰难亦已极，须汝见休明。\n望望替官役，不顾日月征。",
        "dynasty": "宋",
        "collection_info": null
    },
    {
        "title": "放言",
        "author": "舒岳祥",
        "content": "寒暑一大疟，天地一病躯。\n古来几寒暑，元气朘削余。\n人物生其中，短小一侏儒。\n神农乏药草，黄帝无医书。\n坐令豺虎横，咬嚼为膏腴。\n顽疾久不治，臟腑生虫蛆。\n愿借大雷斧，磔此害物徒。\n八荒既清廓，万古无忧虞。",
        "dynasty": "宋",
        "collection_info": null
    },
    {
        "title": "题王德渊水西藁",
        "author": "舒岳祥",
        "content": "子有婉微句，藏之平淡间。\n想子无愠色，熙熙好容颜。\n吉人罕暴戾，详缓心自閒。\n吾知子用意，欲挽陶韦还。\n欲以静息竞，欲以柔镌顽。\n坐使听者心，悠然和且安。\n子来索我语，我与子无言。\n评茶及品水，此事在舌端。\n还有分别否，归鸿没远天。",
        "dynasty": "宋",
        "collection_info": null
    },
    {
        "title": "稻花桑花",
        "author": "舒岳祥",
        "content": "稻花花中王，桑花花中后。\n余花皆嫔妃，以色媚左右。\n稻花吹早香，风露千万亩。\n上以奉玉食，粢盛及醴酒。\n下以饱苍生，亿兆餔其口。\n桑花虽无华，红葚映纤手。\n皇后首亲蚕，六宫承傅姆。\n天生众裸虫，无羽毛飞走。\n匪此皆冻死，性命安得有。\n予谓二花者，斯民之父母。\n昔予赋麦花，适当来牟候。\n未及歌二花，三花谁可后。\n请续时夏诗，以为风化首。",
        "dynasty": "宋",
        "collection_info": null
    },
    {
        "title": "春日新浴",
        "author": "舒岳祥",
        "content": "白髮美青阳，新年试新浴。\n小窗洁而明，板阁密以燠。\n帘垂风绝蹊，汤暖云升屋。\n探手酌温凉，微微浇背腹。\n上盆颒吾面，下盆濯吾足。\n初如马释鞿，渐觉蝉蜕殻。\n周浃更融怡，味如书熟读。\n澡身当去尘，洗心当脱俗。\n湛然清浄源，不遣生恶浊。\n振衣聊出门，篝烟度修竹。",
        "dynasty": "宋",
        "collection_info": null
    },
    {
        "title": "七月十七日夜翫月",
        "author": "舒岳祥",
        "content": "迟月呼不出，海气红碧嘘。\n何人捧隋璧，上处青松疎。\n松间着不得，飞彻万里衢。\n散作千山雪，芦花摇江湖。\n冰轮虽渐侧，老桂斫不枯。\n清光已非昨，来日更可吁。\n徘徊情所结，有酒且歌呼。",
        "dynasty": "宋",
        "collection_info": null
    },
    {
        "title": "借居喜杉棚成",
        "author": "舒岳祥",
        "content": "夏炎已云极，秋暑方自兹。\n借居面西日，午后如烹炊。\n主人爱敬客，架杉覆青枝。\n赫日辟三舍，鲜飈泛沦漪。\n高蝉亦好吟，振响流笙箎。\n夜静明月出，疎影復陆离。\n欹枕寝桃竹，露坐冠笋皮。\n凡此暑中事，施之无不宜。\n念我逃世难，过用恐祸随。\n昔时半山老，畏热架条枚。\n不知公相贵，清俭谅可思。\n我本无家客，禄尽寿有遗。\n得此已厚忝，衔感以成诗。",
        "dynasty": "宋",
        "collection_info": null
    },
    {
        "title": "赠医博士范心斋",
        "author": "舒岳祥",
        "content": "疾病之所生，风寒燥湿毒。\n浸淫侵臟腑，脉络起丝粟。\n有药所不攻，鍼砭功始录。\n有如龙潜见，岩穴通隠伏。\n又如善用兵，洞窟皆驱逐。\n毛皮与腠理，一二数可烛。\n刺俞已及髓，投穴不中肉。\n春回九地底，冰崖芽众绿。\n范子故书生，于此见也独。\n十年从良师，神秘卷箧椟。\n我疑秦卢扁，垣墙能外瞩。\n又疑华佗子，披臟先剖腹。\n范生何大奇，方书可无读。\n我老目已昏，烦君为濯涤。\n更阅十年书，细字蝇头黑。\n与子作佳传，当与太史续。",
        "dynasty": "宋",
        "collection_info": null
    },
    {
        "title": "幽疥",
        "author": "舒岳祥",
        "content": "性不耐喧聒，况遭疥痒牵。\n此物有朋党，一搔千窍连。\n幽阴及肘股，烂漫罗胁肩。\n城狐及社鼠，不如汝穴坚。\n蚁蝨犹外患，尔独腠理穿。\n百药既不醒，取说聊自完。\n闲邪自检束，敛容如见贤。\n彼亦畏天理，亦有负其顽。\n既不废谈笑，亦不妨食眠。\n万事贵隠忍，此方老子传。",
        "dynasty": "宋",
        "collection_info": null
    },
    {
        "title": "将别棠溪遗仲素季厚昆仲",
        "author": "舒岳祥",
        "content": "新交胜旧交，生别犹死别。\n饥魂散欲飞，愁肠鬰以结。\n去住诚两难，主客新握别。\n家山杳何许，千丈高嶻嶭。\n试登黄甘望，百里见积雪。\n我甔无储粟，我箧无重褐。\n妻孥幸团栾，忘此饥与渴。\n倚君为大厦，顾我颜色悦。\n无家未易归，无产难久歇。\n乡校着我名，免在编氓列。\n麦田望有秋，桑叶行可掇。\n贳赀延余年，空囊谁负窃。\n不敢久累君，去去春二月。\n为我谢王戴，徽音无断绝。",
        "dynasty": "宋",
        "collection_info": null
    },
    {
        "title": "食莲有感戏为古兴新体",
        "author": "舒岳祥",
        "content": "青苹先知秋，调遣入窗几。\n荷花如六郎，一笑忽堕水。\n美人坐生愁，揽衣中夜起。\n繁华难久持，零落自兹始。\n所思在远道，千里復万里。\n何处无芙蕖，秋江总相似。\n折取莲蓬看，蜜房缀蜂子。\n青茧初脱衣，瑶轸中含髓。\n食莲须食心，心中苦如此。",
        "dynasty": "宋",
        "collection_info": null
    },
    {
        "title": "寇攘之余谷五斗才易一鷄衰老多病资血味以为养求之弗可得畜二母鷄自春抱育至夏百翼不减子美生理喜而有作",
        "author": "舒岳祥",
        "content": "昔有尸乡翁，养鷄盖阡陌。\n累财千余万，积微利自博。\n子美居瀼西，此物尚百翮。\n作诗戒宗文，墙东树笼栅。\n我今山居中，生理苦迫窄。\n衰年资食治，时有不速客。\n海鱼不常储，溪蟹碎难擘。\n颇欲效两翁，字鷄供口食。\n买得双伏雌，领以一赤帻。\n户外听约束，安能污案席。\n剖坼五十卵，引哺渐开拆。\n从兹日生生，向秋益繁息。\n麦云行刈黄，可得二十石。\n已知餠臛具，不假天边翼。\n窃笑茅季伟，割烹惟一隻。\n奉亲不及宾，资生拙无策。",
        "dynasty": "宋",
        "collection_info": null
    },
    {
        "title": "古思二首  其一",
        "author": "舒岳祥",
        "content": "耿耿不可忍，相思在东北。\n花月以为姿，风露以为食。\n取我虞氏琴，一弹三叹息。\n泠然不可寻，变为湘江瑟。\n湘江深復深，哀哀泪千尺。",
        "dynasty": "宋",
        "collection_info": null
    },
    {
        "title": "古思二首  其二",
        "author": "舒岳祥",
        "content": "饥饿未必死，甘腴能杀人。\n憔悴未必殒，逸乐能丧身。\n所以岩谷槁，以俭全其真。\n秉耒自耕野，腰斧躬采薪。\n亦復诵书史，自负亨经纶。\n兵寇幸无恙，委蛇保天民。",
        "dynasty": "宋",
        "collection_info": null
    },
    {
        "title": "瞩物",
        "author": "舒岳祥",
        "content": "灼灼日及华，朝荣夕已坠。\n牵牛泫碧露，见晛歘憔悴。\n拒霜舒晓红，惟愁夕阴至。\n蜻蛚庇其根，亦復多愁思。\n容色岂不佳，浮脆何足贵。\n念此令人嗟，百年何流驶。\n所以靖节翁，把菊有深意。",
        "dynasty": "宋",
        "collection_info": null
    },
    {
        "title": "过字韵诗辱诸友联和方营度枯鄙以酬厚意偶报北兵自瓯闽回驱男女牛羊万计入蛟湖深畯出独山屯尚义由童公岭以北三日夜不休闻之惊心遂成阁笔是月十四夜对月感涕遂即前韵以纪时事奉呈诸友",
        "author": "舒岳祥",
        "content": "麦倒桑折枝，山外花门过。\n牛亡主不归，妇去蚕未卧。\n在者哭空村，吞声谁敢大。\n盲晖隠空崖，惊尘飞暗堁。\n川逝痛陵迁，春深悲国破。\n可惜此良宵，月轮升紫磨。",
        "dynasty": "宋",
        "collection_info": null
    },
    {
        "title": "十六夜月色佳甚对酒效乐天体招酒伴赏月",
        "author": "舒岳祥",
        "content": "八月十六夜，清凉明月天。\n新酒虽未熟，陈酒喜未干。\n早稻有余饭，轻衫未为寒。\n傍人见我醉，胸中故朗然。\n有诗不自作，但咏古人篇。\n唤取故山甫，醉即对床眠。",
        "dynasty": "宋",
        "collection_info": null
    },
    {
        "title": "九月十四日夜枕不寐起视明月清寒着人泠然有欲仙之意",
        "author": "舒岳祥",
        "content": "笋冠枕清泠，胡床坐空阔。\n鲜飈飞早霜，活水漾明月。\n神游十丈莲，仰卧恣天阅。\n挽取河东流，黑我头上雪。\n泥丸吐神光，陟降在金阙。\n湛然大圆镜，一悟万想灭。",
        "dynasty": "宋",
        "collection_info": null
    },
    {
        "title": "十一日夜云月点缀山气如海羁雌暗嗥倏忽东西因诵王摩诘云夜登华子冈辋水沦涟与月上下寒山远火明灭林外深巷寒犬吠声如豹村墟夜舂復与疏钟相间往往摩诘诗多描模此境界余更掇拾遗余耳",
        "author": "舒岳祥",
        "content": "孤舂出苫盖，远火翳层矶。\n云月光涎涎，露叶浄辉辉。\n此时正寂默，沙禽鸣且飞。",
        "dynasty": "宋",
        "collection_info": null
    },
    {
        "title": "琴旨",
        "author": "舒岳祥",
        "content": "重露洗丛菊，长宇流哀鸿。\n瞽月入九地，哑木号太空。\n老翁中夜起，清坐寻丝桐。\n两片干死木，和合藏深衷。\n七絃说妙义，十指扬春风。\n自古知音者，舜文周孔公。\n四圣洗忧患，琴与易道通。\n舜处嚚傲厄，文居君臣穷。\n二叔流谗言，陈蔡靡所容。\n物外有变逆，圣道当正中。\n感此悟琴旨，瞭然古人胸。\n置琴且勿弹，待我读易终。",
        "dynasty": "宋",
        "collection_info": null
    },
    {
        "title": "送达善归玉塘",
        "author": "舒岳祥",
        "content": "霜降水泉涸，风紧草木枯。\n柴扃常自闭，淡泊守园庐。\n晨有客来访，裹饭如桑舆。\n世事不欲论，幽怀咏唐虞。\n蚩尤作五兵，轩辕力诛除。\n战伐从此始，祸患引八区。\n兹事伤我心，何由返古初。\n我辈惜榆景，来往莫相疎。",
        "dynasty": "宋",
        "collection_info": null
    },
    {
        "title": "古意",
        "author": "舒岳祥",
        "content": "客从南方来，遗我熏风琴。\n熏风未易致，且奏易水吟。\n高浪忽起立，四顾变愁阴。\n征马立踟躇，旁人泪沾襟。\n壮士不畏死，怒髮竖森森。\n长揖辞四坐，秦关无阻深。\n燕客视秦王，已若罝中禽。\n一朝事不成，易水有悲音。\n请君且勿弹，此曲伤人心。",
        "dynasty": "宋",
        "collection_info": null
    },
    {
        "title": "十二月初六日龟藏夜坐有感",
        "author": "舒岳祥",
        "content": "厉厉岁于迈，栗栗风向遒。\n老骥倦长坡，卧樵如罢牛。\n时时一长吁，惭与蝼蚁俦。\n高鸿志万里，矰缴非所忧。\n胡为苦哀鸣，失类中道休。\n壮士今则已，偃仰搔白头。\n读书有分限，眼暗志未酬。\n转蓬从风起，直上晴空游。\n流星下至地，化石空山幽。\n升沉亦何常，念此涕泪流。",
        "dynasty": "宋",
        "collection_info": null
    },
    {
        "title": "子瞻在惠州以十月初吉作重九和渊明己酉九月九日韵余去年以此日奔避万山今日则有间矣有野人馈菊两丛对之叹息因继韵陶苏之后",
        "author": "舒岳祥",
        "content": "去年十月吉，四山戎马交。\n携家走万壑，惟恐草莽凋。\n今日復此日，回睇龙舒高。\n青黄杂远树，丹碧暧微霄。\n黄华一斗酒，慰此两足劳。\n念兹一釜内，触之成烂焦。\n我穷天所怜，杯水解鬰陶。\n冥心听回斡，聊以永今朝。",
        "dynasty": "宋",
        "collection_info": null
    },
    {
        "title": "十月三十日晴暖而梅意殊冷也",
        "author": "舒岳祥",
        "content": "良月今日尽，始见小春天。\n明日为子正，阳復于此焉。\n墙阴委宿莽，已觉青娟娟。\n坏壁出冻蝇，亦解飞翾翾。\n向来可憎物，今者更堪怜。\n梅梢太瘦生，此意正渺绵。\n窥园频挟策，粒吐红豆鲜。\n正须待一雪，我岂资暄妍。",
        "dynasty": "宋",
        "collection_info": null
    },
    {
        "title": "次韵袁伯长寄赠之作",
        "author": "舒岳祥",
        "content": "维时十月闰，收穫已登场。\n朋旧喜我至，殷勤置壶觞。\n问我何方来，忧墨见清扬。\n答言辱君问，欲报不成章。\n忆昔盗起初，坚冰由履霜。\n妖民纵愚妄，敢凌太阳光。\n贱子久客鄞，移家入新昌。\n完璞保贞吉，训猷谋善臧。\n嵚岖远荆棘，瘏痡辟锋铓。\n五男不挟册，四妇废条桑。\n长孙病风挛，二孙鹤未昂。\n三孙始周晬，疡垢浴兰汤。\n曾孙客中产，敢拟门户当。\n復有四女孙，包裹针线装。\n步涉青店溪，伏莽突长枪。\n性命幸完免，翁媪扶笋将。\n回首烟焰涨，搜山发窖藏。\n家林付瓦砾，书籍罹咎殃。\n赍粮中道绝，万事慨以慷。\n坟茔失洒扫，祖祢废蒸尝。\n瀼西非吾里，浣花无草堂。\n猛兽难与羣，我亦思还乡。\n又闻来屠剡，玉石恐俱伤。\n冒暑去雪村，故里隔一冈。\n棠溪吾故茇，父老不相忘。\n昔行梅未落，今憇梅再芳。\n皇皇一年余，儿孙幸成行。\n破屋涉寒暑，旧隠渺相望。\n越公之贤孙，访我欲具航。\n老我日已短，公孙意何长。\n悲歌寄赠什，歌罢復徊徨。",
        "dynasty": "宋",
        "collection_info": null
    },
    {
        "title": "次达善送赵君理韵因寄畬斋陈贵白",
        "author": "舒岳祥",
        "content": "杉棚已绝笔，復得云锦书。\n况当既望后，一镜悬空虚。\n恍然玉堂上，乘鹤来须臾。\n君健胜我健，我臞甚君臞。\n人事有离合，尺牍莫相疎。\n老骥不忘骋，老耕不忘畬。\n笔砚易干涩，时时要喣濡。\n井汲去泥鲋，清冽用有余。\n自君之往矣，我怀久不舒。\n久闻畬斋君，插架富名都。\n欲往鵁鶄市，读书借其居。\n我曾见其文，鼎脔出帅初。\n何年澄斋老，道我问其途。",
        "dynasty": "宋",
        "collection_info": null
    },
    {
        "title": "客好",
        "author": "舒岳祥",
        "content": "薄田岁罕收，柴门客多好。\n车辙自成趣，蒿莱不须扫。\n邻家知客到，亦復馈梨枣。\n酒尽当復沽，言论自颠倒。\n万事皆可谈，慎忽谈世道。",
        "dynasty": "宋",
        "collection_info": null
    },
    {
        "title": "岩间宴坐",
        "author": "舒岳祥",
        "content": "蛩泣草根露，鹤鸣松顶风。\n标格既有异，音韵那能同。\n我家水石村，圆月出中峯。\n樵子时往还，野客多仙踪。\n杳杳林表磬，冥冥岩下钟。\n雾重时作雨，衣翠湿重重。\n孔窍明似藕，肌骨通玲珑。\n岩花时嗅馥，掩冉纷青红。\n万叶互戛击，琴瑟间笙镛。\n我当大闷时，一啸来清风。\n凤鸣相应和，龙吟谐律筒。\n窍竹去其节，清响合商宫。\n累黍以为律，旋变为无穷。\n仙人授刀尺，度数合纤洪。\n此诀留岩石，千古苍苔封。",
        "dynasty": "宋",
        "collection_info": null
    },
    {
        "title": "村庄麦饭虀笋有怀达善正仲帅初因寄袁仲素季厚陈用之",
        "author": "舒岳祥",
        "content": "麦风生晓寒，梅潦藴炎溽。\n三日不出门，新笋已成竹。\n独酌固自佳，对妇亦不俗。\n黄鱼出海门，餍饫及僮仆。\n因思去年时，煎牟作糜粥。\n饥饿走荒山，羣奴深两目。\n今春幸完生，一饱万事足。\n薄蚕微有收，条桑柔更绿。\n百里无鷄豚，虽老不食肉。\n本是在家僧，杀生岂吾欲。\n颇恨在棠溪，刍豢事屠戮。\n归来卖笋翁，烧煮拟果腹。\n无奈军马嚣，十百遭缚束。\n此君何不幸，乃值汝辈辱。\n今辰斑衣郎，扣门求采录。\n开奁粲纤指，解苞剥寒玉。\n释缚李左车，拭面何平叔。\n有此席上珍，举筯诚不恶。\n风味近瑶柱，标格荐醽醁。\n似怜老翁馋，洗我尘一斛。\n蜕脱成癯仙，凌空驾黄鹄。\n吐吭出新诗，落纸欹醉墨。\n王刘戴三君，秦楚齐敌国。\n乐县森笋簴，箭锋值正鹄。\n安得长相从，大嚼篔筜谷。\n二袁竹主人，森森散林麓。\n我来不问主，竟造藏书屋。\n主人不我苛，终岁取书读。\n陈郎后来秀，长瘦带岩壑。\n挟册从我游，牛腰许成轴。",
        "dynasty": "宋",
        "collection_info": null
    },
    {
        "title": "雨余草树间羽虫乱鸣山斋晚酌朋辈已散听之不减孔稚圭两部鼓吹也既醉而卧卧而觉家人尚明灯事绩说向来鼻鼾雷鸣两山皆撼也戏作示之",
        "author": "舒岳祥",
        "content": "秋虫不用喙，动羽哀更清。\n夜长不肯默，我眠渠自鸣。\n我则异于是，鼻息为雷声。\n止作不以力，大音自天成。\n鼻吼耳不知，此乐尤难名。",
        "dynasty": "宋",
        "collection_info": null
    },
    {
        "title": "七月二日戏为纨扇新体",
        "author": "舒岳祥",
        "content": "美人弄纨扇，常恨无秋风。\n待得秋风至，弃置在箧中。\n弃置不自惜，物理有终穷。\n反恐美人宠，随手亦成空。\n十五邯郸女，玉指弄丝桐。\n秀慧解歌舞，艷彩敌芙蓉。\n一朝登上国，飞声凌后宫。\n此日邢夫人，正自难为容。\n纨扇手所题，主惠余其终。",
        "dynasty": "宋",
        "collection_info": null
    },
    {
        "title": "日食",
        "author": "舒岳祥",
        "content": "十月初吉日，四野闻惊呼。\n停杯出门看，日食将无余。\n有如黑漆盘，来掩白玉盂。\n自午而及申，磨荡未还初。\n父老涕泗语，便恐天眼枯。\n前年六月吉，昼日如煤涂。\n众星争光怪，淡月悬天衢。\n已谓毕生世，不復覩赤乌。\n须臾还旧观，田野顿昭苏。\n今胡久沦厄，翳昧不可祛。\n前时缙绅谓，占度不属吴。\n分野受其咎，天道安可诬。\n以日诿敌国，不君良可吁。\n兹辰为谁食，无路摅臣愚。\n太阳万万古，少待收桑榆。",
        "dynasty": "宋",
        "collection_info": null
    },
    {
        "title": "丙子兵祸自有宇宙宁海所未见也予家二百指甔石将罄避地入剡贷粟而食解衣偿之不敢以渊明之主人望于人也因读渊明乞食诗和韵书怀呈达善亦见达善烧痕藁中有陶公乞食颜公乞米二帖跋尾也",
        "author": "舒岳祥",
        "content": "渊明不可及，适意惟所之。\n无食不免乞，折腰乃竟辞。\n主人必义士，知心如子期。\n厚馈既赒急，復酌我以巵。\n谈谐有真味，斯人定能诗。\n柳惠未失正，鲁男岂可非。\n学陶何必乞，书此以自贻。",
        "dynasty": "宋",
        "collection_info": null
    },
    {
        "title": "次韵酬达善",
        "author": "舒岳祥",
        "content": "昔有好名者，举国让子之。\n若或非其人，箪食见色辞。\n草木固同臭，磁铁非有期。\n主人解谈谐，寓言蒙庄巵。\n陶公岂真乞，善谑淇澳诗。\n仲尼不假盖，将护子夏非。\n贤哉此宾主，不乞彼自贻。",
        "dynasty": "宋",
        "collection_info": null
    },
    {
        "title": "促纤叹",
        "author": "舒岳祥",
        "content": "刺刺重剌剌，唧唧復唧唧。\n只解促鬓丝，岂能催妇织。\n织亦何用催，有丝愿成匹。\n今夏蚕薄收，巧手闲刀尺。\n昨下急急符，三日立税籍。\n箧中无余丝，红女泪双滴。\n汝更催不休，使我不得息。\n汝因贪与嗔，形化生股翼。\n不特登我门，又入床下壁。\n号我夜不眠，墐户无计塞。\n何时清霜来，堀堁同一寂。",
        "dynasty": "宋",
        "collection_info": null
    },
    {
        "title": "十月五日风",
        "author": "舒岳祥",
        "content": "十月五日风，俗占端可验。\n常年谁能记，两岁入程椠。\n去年当此月，初三月未艷。\n暮下陈村庄，夜投象原店。\n道边人未眠，山曲灯微闪。\n时经兵火余，惊问暗窥觇。\n往扣瓜葛门，炊糜聊属厌。\n仲叔为猪肝，不辞口腹玷。\n回思万马惊，心掉舌为舚。\n恐恐如有追，昧爽踏霜霰。\n横山过西田，恶风吹欲阽。\n萧萧三两家，逋流已先占。\n怜我是官人，枯薪许分㮇。\n时艰无沽户，粗粝得充歉。\n我行仆忙追，赵坑石排剑。\n荒蹊陟崇冈，奔湍嚙深堑。\n有坞当中心，纸乡家自赡。\n主人褐宽博，黄泥补茨苫。\n邀我劝我留，铺床展伸欠。\n少妇亦解事，炉中添燄燄。\n我意自多危，岌岌急风缆。\n蓐食入雪楼，山深路犹闇。\n冰柱照层崖，霜花滑断磡。\n山家喜客来，开门容弛担。\n翁媪互行酌，畦菜许分盐。\n此日气颇舒，愁新懽得暂。\n文叔因饥寒，豆粥怀一啖。\n劳薪与炼炭，至此成鍼砭。\n颇怪少陵妻，粉黛未忘艳。\n今辰復此日，山庵私酒酽。\n扫林三日风，纸帘垂襜襜。\n患难几人全，生存吾已忝。\n十月五日风，艰难须在念。",
        "dynasty": "宋",
        "collection_info": null
    },
    {
        "title": "阴雨几月余三月初一日闻鸠鸣有作",
        "author": "舒岳祥",
        "content": "春雨蒙蒙来，花时昏昏过。\n山深多悲风，闭户祇欲卧。\n此村无杜鹃，不知桑叶大。\n滩声自不恶，頼此洗尘堁。\n晓闻晴鸠呼，云阴似将破。\n故园何时归，麦饭出舂磨。",
        "dynasty": "宋",
        "collection_info": null
    },
    {
        "title": "闻鸠有作喜为晴兆也是日开霁又喜其占之有验再赋之以贻达善季辨天色难保惟快作诗为应耳",
        "author": "舒岳祥",
        "content": "雨久成淫昏，新晴如改过。\n渐向东皋耕，还思北窗卧。\n昏眼喜天晴，观书惊字大。\n流泉无淈泥，轻风不扬堁。\n归途未须忙，差谷聊避破。\n小园迟能来，早茶看落磨。",
        "dynasty": "宋",
        "collection_info": null
    },
    {
        "title": "十月初五日重赋菊",
        "author": "舒岳祥",
        "content": "昔人十月菊，已恨光景衰。\n今兹十月菊，瘦蘂未觉迟。\n两年无官历，弦望占盈亏。\n人言闰在子，节候固应违。\n此物秉坚正，未怕风霜欺。\n宁同此身槁，不与清香离。\n香性自流传，更过梅花枝。",
        "dynasty": "宋",
        "collection_info": null
    },
    {
        "title": "赠冯法师",
        "author": "舒岳祥",
        "content": "我昔登巾山，曾题翠微阁。\n清诗照江月，月落诗不落。\n踏露沐长松，辽东一隻鹤。\n千载还归来，塔杪栖寥廓。\n过我沧海东，復作羽衣客。\n问客何处来，乃是巾山郭。\n旧题雷卷去，恐我有新作。\n赠之锦绣段，归哦耿林壑。",
        "dynasty": "宋",
        "collection_info": null
    },
    {
        "title": "初蝉",
        "author": "舒岳祥",
        "content": "雨余山气凉，高林发清樾。\n黄鹂百啭罢，初蝉始幽咽。\n独茧曳长缲，既续还又绝。\n衰年感时节，坐久心寸折。\n梦归伊川上，树深泉乱发。\n倚杖听多时，残阳满双阙。",
        "dynasty": "宋",
        "collection_info": null
    },
    {
        "title": "送陈用之远游",
        "author": "舒岳祥",
        "content": "流水写清音，青山发令姿。\n左右惟所取，囊箧恒相随。\n君游且有日，欲访燕赵奇。\n此行犹在眼，已作久别思。\n君如生马驹，腾踏不可羁。\n王良施辔勒，往献白玉墀。\n胸中二三策，和扁为国医。\n南士方世用，砭鍼贵适宜。\n腰间黄金印，季子何必归。\n丈夫轻四海，吾老不可期。\n何以为君赠，梅花千里枝。\n何以为我报，千首纪行诗。",
        "dynasty": "宋",
        "collection_info": null
    },
    {
        "title": "失题",
        "author": "舒岳祥",
        "content": "山云如练静，水云如鹤飞。\n细观聚散间，动静皆天机。\n是物本无心，出处不可期。\n我亦尝出岫，不雨竟空归。\n师今恐云去，密密关窗扉。\n收卷成坐卧，补缀为衲衣。\n此中有深意，宴坐添炉霏。",
        "dynasty": "宋",
        "collection_info": null
    },
    {
        "title": "交阮嗣宗一首",
        "author": "舒岳祥",
        "content": "贫莫客千里，富莫不出门。\n迫隘多陵辱，飘飖困风尘。\n所以丈夫志，奋翼凌清氛。\n一举蹴四海，载举登昆崙。\n玉皇顾我笑，众嫭粲以繁。\n引酒酌北斗，银河为飞翻。\n天姿固如是，龌龊何足云。\n鄙哉贫贱者，矫首望余芬。\n鹏鷃各有分，榆枋保终年。",
        "dynasty": "宋",
        "collection_info": null
    },
    {
        "title": "初九日夜月下闻蛙此物得水悦乐故鸣心事与农人相关也",
        "author": "舒岳祥",
        "content": "平田展明湖，密林含宿雾。\n整冠对明月，天眼实汝顾。\n那敢醉謼号，袒跣纵箕踞。\n清心听鸣蛙，胜与俗子语。\n青秧插已齐，决决沟底度。\n忧乐在晴雨，将非为私故。\n斯言乃知音，旁人自不喻。\n余兹适无事，泯然离好恶。\n坐久天西倾，汝鸣余睡去。",
        "dynasty": "宋",
        "collection_info": null
    },
    {
        "title": "五月初四日浴阁成",
        "author": "舒岳祥",
        "content": "罢农亦易足，麦黄秧已绿。\n早蝉发高林，晚鶑隔修竹。\n壶觞休倦劬，草阁一开浴。\n翛然非吾故，佳眠恣清熟。",
        "dynasty": "宋",
        "collection_info": null
    },
    {
        "title": "题萧照画卷",
        "author": "舒岳祥",
        "content": "远峰没空苍，近树森立壁。\n丛篁鬰长汀，茅茨露半脊。\n归舟何处家，中流弄长笛。\n或恐画师身，留此黯淡迹。",
        "dynasty": "宋",
        "collection_info": null
    },
    {
        "title": "往时予有湖湘之游同年黄东发提举以清江楮衾赠别藏之四年矣山房夜寒覆之甚佳乱后不知东发避地何处作此拟寄",
        "author": "舒岳祥",
        "content": "我昔向湘潭，故人贻我别。\n珍于锦鲸赠，未数绨袍脱。\n温如阳春曦，白似腊天雪。\n香收禅榻云，光映书斋月。\n政尔独眠佳，毋使恶卧裂。\n阴寒不内侵，和气无外泄。\n自从离乱来，袍褞罄攘夺。\n惟此寄僧房，与书俱不灭。\n我本生蠹鱼，自爱纸中穴。\n宛如蚕作茧，蛾吐眉眼出。\n夜来初肃霜，子美衾如铁。\n忽忆此青毡，覆我俭且洁。\n中有布衾铭，此铭无冷热。",
        "dynasty": "宋",
        "collection_info": null
    },
    {
        "title": "谢达善见惠碧桃古体",
        "author": "舒岳祥",
        "content": "碧桃有佳实，方春开白花。\n花悦悦花者，实惠能诗家。\n咏花不咏实，未解写嘆嗟。\n水苍充朝佩，天碧泻露华。\n空青珍莫采，帝珠浄无瑕。\n水波远涵竹，霄影浮副瓜。\n春山浄梳掠，秋烟澹笼遮。\n卵色未有别，胆形图更加。\n清酸笑金橘，寒脆压银茄。\n瑶池漱灵液，萼绿蒙翠纱。\n一食润燥吻，再食思无邪。\n三食换仙骨，四食凌飞霞。\n回首谢玉塘，吾诗不妄夸。",
        "dynasty": "宋",
        "collection_info": null
    },
    {
        "title": "周梅所还谭山",
        "author": "舒岳祥",
        "content": "柴门万物静，秋色栖四山。\n风篁自洒扫，云鸟相往还。\n而有玄寂士，泠然鸣辔环。\n此客不喜饮，举瓢酌潺湲。\n来既无所期，去亦不可攀。\n抱月入绿萝，枕石秋菲间。",
        "dynasty": "宋",
        "collection_info": null
    },
    {
        "title": "石台纪游",
        "author": "舒岳祥",
        "content": "苍山面长溪，势若饮奔马。\n层台跨其脊，万古绝萧洒。\n登临惟兹时，朋从未云寡。\n迢迢历榛莽，靡靡眺原野。\n白云与翠霞，夐在履舄下。\n穷秋向摇落，霜菊摘盈把。\n赏心孰与同，幽抱欣已写。\n邈矣千载期，名山俟来者。",
        "dynasty": "宋",
        "collection_info": null
    },
    {
        "title": "梅花石吟",
        "author": "舒岳祥",
        "content": "梅花树下梅花石，花作玉痕石铁色。\n黄筌粉本花光枝，风吹数片尤奇特。\n何年处士横斜句，影落寒溪印苔碛。\n又疑飞自罗浮来，花僊谪堕投苍璧。\n或是天星下陨时，打着梅梢灭不得。\n若非曾支织女机，机上花纹相照射。\n定是荆和泣玉时，泪入璞间余点滴。\n不然越女昔浣纱，指痕印粉难揩拭。\n荒唐诡幻不可穷，我自稽经探根极。\n傅岩人去实和羹，花落空岩余此迹。\n花开花落几春风，弃捐墙角真堪惜。\n携向檐前洗濯看，相对无言三太息。",
        "dynasty": "宋",
        "collection_info": null
    },
    {
        "title": "蜡梅咏",
        "author": "舒岳祥",
        "content": "蜜蜂数日不出衙，将谓冻蛰无生涯。\n今朝起看后园树，总将蜜蜡衔为花。\n香作蜜香色蜡色，花瓣分明是蜂翼。\n不是案头干死萤，不是营营蝇止棘。\n朝阳熠熠泛崇光，黄露溶溶蜜满房。\n柔梢不入婵娟鬓，道韵偏宜冷淡装。\n与梅同时唤作梅，风味甚似枝葩非。\n若将形色定品格，何得江珧比荔枝。",
        "dynasty": "宋",
        "collection_info": null
    },
    {
        "title": "自寿",
        "author": "舒岳祥",
        "content": "阆风老人五十九，白头饥冻荒山走。\n偶然脱命得生还，闾里相看惊老丑。\n今朝初度最可怜，五子三孙在眼前。\n老妻欲作无麵餠，问讯鸡孃渠未肯。\n海水潮小未登鱼，霜后黄柑亦自疎。\n穷人作事天不与，只有红梅相媚妩。\n为渠一笑买村酤，老夫自歌稚子舞。\n明年六十更可歌，大乱不死奈我何。",
        "dynasty": "宋",
        "collection_info": null
    },
    {
        "title": "十二月十七日归故园酌红梅花下",
        "author": "舒岳祥",
        "content": "今年剩有冬一月，今冬先得半月春。\n留春借冬皆乐事，但苦世上无閒人。\n平皋梅花如雪浪，夜色晨光迷滉漾。\n就中红香清且妍，风流故在海棠上。\n昨夜月明天不寒，梦中走马来花前。\n旧时都下千金买，翻弃草莽不值钱。\n性情贵远初厌近，久不见之端可怜。\n今朝起拣白髭鬚，未能免俗为花娱。\n小车駊騀溪石滑，一竿挂酒悬长鱼。\n无人对饮花为伴，小奴亦解吹长管。\n花应怜我老而狂，起舞踏影月凌乱。\n老人更醉三十年，不为酒僊即花僊。",
        "dynasty": "宋",
        "collection_info": null
    },
    {
        "title": "平皋木芙蓉千株烂然云锦醉行其中如游芙蓉城也作歌纪之",
        "author": "舒岳祥",
        "content": "牡丹一名木芍药，拒霜也号木芙蓉。\n好花名尽多重迭，不取枝同取貌同。\n悲鸿一声天雨血，落霞万顷江饮虹。\n水花已尽岸花出，千朵万朵能白红。\n曾共鸳鸯登绣缛，也随鸂鶒上屏风。\n金钗欲插嫌花重，玉手高攀与面重。\n弄色合欢无限思，九心千叶为谁容。\n朝看花开红偏淡，暮见花敛红转浓。\n朝开夕敛如趋市，明日风光移别蘤。\n平生爱花入骨髓，白头出没与花似。\n老我逢花六十秋，花开花落水悠悠。\n未吃太平一杯酒，岁岁花开伴白头。",
        "dynasty": "宋",
        "collection_info": null
    },
    {
        "title": "老融墨戏词",
        "author": "舒岳祥",
        "content": "寒木萧萧，寒汀渺渺。\n船尾插竿童子閒，船头推篷天欲晓，鴈鴈斜飞起衰草。\n颇记江湖独宿时，一梦十年看未了。",
        "dynasty": "宋",
        "collection_info": null
    },
    {
        "title": "赠杨佳孙",
        "author": "舒岳祥",
        "content": "作诗意得在句先，下笔直写意所到。\n世间惟俗最难医，剖石得玉加精巧。\n初如面壁无所睹，一点圆明通万窍。\n杨生杨生听我言，老语谆谆毋乃耄。\n生平十九未可量，淘洗晶荧方入妙。\n一再三见志愈坚，嘉子至意为倾倒。",
        "dynasty": "宋",
        "collection_info": null
    },
    {
        "title": "七月十一日晓闻鶑有感",
        "author": "舒岳祥",
        "content": "秋晓秋鶑鸣绿树，我自徘徊不能去。\n年年鸣值晚春时，晓窗共听人何处。\n鶑鶑少驻听我吟，我吟未成泪双注。\n来年啼上茧头山，为说老人题此句。",
        "dynasty": "宋",
        "collection_info": null
    },
    {
        "title": "题潘少白诗",
        "author": "舒岳祥",
        "content": "海飓既过天泬寥，瓦檠弄焰静自摇。\n特山吟稿适在案，读罢不知山月高。\n早从唐体入圆妥，更向派家事掀簸。\n尽囊六卷要我删，子自得之何必我。\n燕骑纷纷尘暗天，少陵诗史在眼前，我才衰退空茫然。\n君能于此更着力，唐体派家俱可捐。",
        "dynasty": "宋",
        "collection_info": null
    },
    {
        "title": "牡丹",
        "author": "舒岳祥",
        "content": "东风常带三分冷，春日自有一种香。\n百花合和不可拣，中人如酒令人狂。\n马塍卖花只贪早，野翁自爱开迟好。\n看花不可见花心，烂熳开时春已老。\n梢头茧栗幻柈杅，有许包藏费天巧。\n自携尊酒醉花阴，偃仰鹿皮听语少。",
        "dynasty": "宋",
        "collection_info": null
    },
    {
        "title": "近作对江牡丹吟七章呈正仲正仲于拙吟无不亟和者独此七章未和携而归茭湖半月矣递筒未至歌以趣之",
        "author": "舒岳祥",
        "content": "邵子花开二十四，吟诗惊动洛诸公。\n我家两株三十枝，欢喜亦与邵子同。\n作诗七绝恼正仲，过旬不见回邮筒。\n正仲材高气浩博，鄙我琐细无豪雄。\n文叔今见小敌怯，八骏岂肯盘蚁封。\n再三思索得其意，笑我不知时节异。\n洛阳城中天地中，春色花光好天气。\n此时高韵一两篇，流出胸中真乐事。\n我生初见钱塘春，歌舞西湖早已颦。\n如今不见湖山面，鸟歌似哭花为尘。\n作诗告人谁为听，当哀而乐非天真。\n我谢正仲此意厚，请不吟诗但饮酒。",
        "dynasty": "宋",
        "collection_info": null
    },
    {
        "title": "次韵和正仲碧莲花",
        "author": "舒岳祥",
        "content": "好翁和了碧桃咏，并欲尽赋园中花。\n思迟才退句未吐，高篇已捷老柏涂。\n此花蔓生枝自劲，天水碧染雪藕纱。\n振鹭蝉联苍玉佩，不比掘阅纷衣麻。\n山阿幽人贞且吉，城隅静女澹以华。\n偶然种之近苍柏，君比兔丝疑未嘉。\n兔丝无根空托附，结子滥充方药家。\n小儿欲以凌霄拟，一种麤俗堪叹嗟。\n碧莲比拟最清切，好向天苑凌青霞。",
        "dynasty": "宋",
        "collection_info": null
    },
    {
        "title": "分龙吟",
        "author": "舒岳祥",
        "content": "五月二十分龙雨，今日霏微如下土。\n前日何日何霖霪，正是分龙乃如许。\n有余不足相乘除，天道人事元非疎。\n何龙分得此乡雨，问龙先日何处居。\n我昔游三江五湖，江湖处处皆龙潴。\n我老归农卧海曲，与龙为隣无猜虞。\n一盂饱饭龙所与，一片閒云龙所嘘。\n百年地主属老夫，龙来龙去识我无。\n神龙饮食与人异，布席欲荐寒泉蔬。\n我知雨从龙身落，有时雨过堕虾鱼。\n昔年海上亲眼见，龙出沧溟腾碧虚。\n蜿蜒百丈露爪尾，黑水精灵光彻躯。\n龙兮只在人头上，人不语龙谁语乎。\n我有一寸愚，愿龙听区区。\n一村南北异时雨，天公用意何偏枯。\n愿龙溥泽均八极，东海苍生诚可吁。",
        "dynasty": "宋",
        "collection_info": null
    },
    {
        "title": "归至相见岭喜见紫海",
        "author": "舒岳祥",
        "content": "相见岭头相见少，北风吹却南翁倒。\n短日荒荒白草枯，颠狂乱叶如飞鸟。\n前峯低处紫海出，知是吾归里中道。\n父兄问讯今何如，只是相公言语好。",
        "dynasty": "宋",
        "collection_info": null
    },
    {
        "title": "潘少白前岁惠予零陵石一片方不及尺而文理巧秀有山水烟云之状予以作砚屏始成因赋长吟以遗之",
        "author": "舒岳祥",
        "content": "白云际天隅，峯峯争秀出。\n浩浩水石滩，归鸟时灭没。\n我欲茅三间，巢此重迭峰。\n我欲舟一叶，钓此苍茫中。\n君从何处得此石，千岩万壑在方尺。\n李成范宽格深秀，关仝荆浩骨峭特。\n殆非一人之所能，欲穷其源不可得。\n君言此物出零陵，远近来去皆天成。\n是中能着元次山，刻诗勒颂留孱颜。\n后来柳子曾作守，铭记摹写无遗闲。\n二子去后精魄在，文章散落水石间。\n鬼神往往窃余巧，戏弄笔墨留斑斑。\n赠我以作书砚屏，林风石月秋泠泠，萧斋静对如有聆。\n元子柳子突出也大奇，今日之事我为之。",
        "dynasty": "宋",
        "collection_info": null
    },
    {
        "title": "乐神曲",
        "author": "舒岳祥",
        "content": "污田稻子输官粮，高田豆角初上场。\n枫林沉沉谁打鼓，农家报本兼祈禳。\n打鼓打鼓急打鼓，大巫邀神小巫舞。\n绛衫绣帔朱冠裳，手持铃剑道神语。\n前年军过鸡栅空，今年一母生十雄。\n甽东种秫穫颇厚，大甑炊糍瓮成酒。\n家机白布阔且长，翁媪制作新衣裳。\n再拜奠神重酌酒，男耕女桑十倍强。\n大妇小妇别有祝，生养好男房计足。\n巫公巫公告尔神，产谷不如多产银。\n馿载马驮车碌碌，免斫柘条行棰扑。",
        "dynasty": "宋",
        "collection_info": null
    },
    {
        "title": "退之谓以鸟鸣春往往鸟以夏鸣耳古人麦黄韵鹂庚之句乃真知时山斋静听嘲哳羣萃有麦熟之鸣戏集鸟名而赋之",
        "author": "舒岳祥",
        "content": "麦熟即快活，汝不食麦空饶舌。\n前时斗粟银百星，老农无银色菜青。\n此鸟年年啄草子，今年草根救人死。\n鸟无所食饥奈何，见人食麦喜且歌。\n催人锻磨尤慇懃，前身恐是老农身。\n大麦炊糍先祭祖，小麦作餠赛田神。\n姊捉麦，姊捉麦，姊娣相随筐有获。\n田间滞穟纵復横，伛偻东阡与西陌。\n婆餠焦，断消息。\n而今麦熟婆当还，莫忧餠焦儿不食。\n脱布袴，村村雨满田无路。\n平生不惯着新衣，两腿泥深逐牛步。\n脱破袍，与郎裁衫两髀高。\n田头赫日晒额焦，脱衣挂树踏桔槔。\n画眉叫，画眉叫，抹截梳装趁炊早。\n夫妇如宾有古风，乌头白颊宜相好。\n上堂问讯白头翁，蚤晚寒温候不同。\n善事阿姑姑不恶，麤茶淡饭是家风。\n提葫芦，沽美酒，布帘书字隣家有。\n沽来行馌望田头，先酌甆瓯奉姑舅。\n不学前村百舌儿，说非说是摇花柳。\n不学桑间鸠妇相勃磎，天阴逐去晴归来。\n大妇偷，我弗偷，辨说曲直令侬羞。\n浅铺薄遍煮苋汁，二升麦餠鹘突流。\n爷饭饭，奉亲约己渠非讪。\n谁倚阑干十二红，鲜鲜翠碧乱芳丛。\n烛烧花蜡夜嫌短，词斲锦囊尊不空。\n此事有分求不得，不知归去从耕农。",
        "dynasty": "宋",
        "collection_info": null
    },
    {
        "title": "梅下洗盏酌台红感旧",
        "author": "舒岳祥",
        "content": "天台红酒须银杯，清光妙色相发挥。\n甆髹玉石岂不雅，君第酌之应自知。\n我有银杯何所宜，恕斋惠我前朝得。\n今朝把酒竟茫然，梅花万里人南北。",
        "dynasty": "宋",
        "collection_info": null
    },
    {
        "title": "赋山庵梅花",
        "author": "舒岳祥",
        "content": "庭前梅花八九树，长为春风导先路。\n他山消息未曾真，特与诗人映门户。\n无情有性悟色空，将影和香作言语。\n吴酥入酒斗轻明，是雪是花并月咀。\n折来烛下看横斜，素屏淡墨无声句。",
        "dynasty": "宋",
        "collection_info": null
    },
    {
        "title": "生日仲素惠羊酒作此奉谢",
        "author": "舒岳祥",
        "content": "去年蝶轩馈羊酒，主人怜我空无有。\n座上六客皆解吟，一翁不吟开笑口。\n今年病叟蚤还山，烹鸡炰鳖翁对媪。\n五男四妇六稚孙，更有曾孙依乳姆。\n往来两载总遭荒，瓦瓶聊以挹酒浆。\n山蔬满盘白雪白，野橘堆饤黄金黄。\n荒村得此已自足，羣奴饥啄撑空肠。\n忽闻棠溪有书至，袁诗陈赋两辉煌。\n一松正可枯蘗比，五雏真与羣鸡争。\n举家病疟涉三月，一日计减一斗粮。\n留储到此作素供，问君何为特杀生。\n臟神见梦羊踏菜，便呼茗椀来祓禳。\n君当戒屠我辟谷，轻身与蝶同飞扬。",
        "dynasty": "宋",
        "collection_info": null
    },
    {
        "title": "田公姥词",
        "author": "舒岳祥",
        "content": "田公布衣五尺长，田姥角冠八寸强。\n平生布施不造殃，教养儿孙耕与桑。\n田公姥，生为农家夫与妇。\n寿考百年作田祖，岁岁田头管风雨。\n春三秋九享鸡豚，环珓神灵如对语。\n田公姥，听侬歌，看侬舞。\n使我仓有秔，使我庾有稌，使我囷有黍。\n使我富牛羊，千斯牸兮百斯牯。\n田公姥，侬肴芬芬兮侬酒湑湑，官税既输兮公役不烦。\n男不为人驱，女不为伧妇，读书识字应门户。",
        "dynasty": "宋",
        "collection_info": null
    },
    {
        "title": "次韵和李寔父焰火行",
        "author": "舒岳祥",
        "content": "山樵夏斩樗栎枝，受尽日炙兼风吹。\n天寒岁晚见功用，春透肝鬲连腰肢。\n一室暖香胜桦烛，破衲纫缝针线续。\n床头瓮子新篘成，翁媪分虀小筵席。\n山家此乐无厌时，何须玉笋扶金巵。\n我亦平生知此味，今年此味奇更奇。\n山中低厂编错薪，不知山外飞氛尘。\n一尘一窝榾柮老稚均，此时痛快出苦辛。",
        "dynasty": "宋",
        "collection_info": null
    },
    {
        "title": "虞美人草",
        "author": "舒岳祥",
        "content": "咸阳一火烧天红，重瞳将军帝业空。\n欲据彭城作盟主，汉王随手定关中。\n垓下楚歌闻太晚，帐前惊起途已穷。\n当时楚士尽汉归，只有虞兮心不离。\n悲歌泣下计何短，项王去后知属谁。\n世传姬死横中道，怨魄悲魂化青草。\n年年摇曳舞春风，枝似柳条花似蓼。\n罗衣犹自作吴粧，也似美人颜色好。\n有人传曲入丝桐，宛转吴音泣帐中。\n试将此曲花前奏，花能起舞腰肢弓。\n但疑此事史无书，项王溃去姬何如。\n只应歌罢王自走，不为虞兮一回首。\n死耶禽耶两不知，流传想像寄花枝。\n人生变化那可料，蜀王曾化为子规。\n楚王剽悍骨肉叛，项伯私汉无亲臣。\n范增怒去黥布反，生死相随一妇人。\n吕雉前曾入楚军，项羽还之亦有恩。\n虞死不怜王土葬，帝王岂为儿女仁。\n道人能识此花名，老人为造花枝曲。\n我歌此曲花当舞，更使今人泪相续。",
        "dynasty": "宋",
        "collection_info": null
    },
    {
        "title": "庵中有红山茶一株自腊月开至二月半为蕊尚无数也盖十霜十雪矣",
        "author": "舒岳祥",
        "content": "山茶一株红胜烛，旋落旋开相陆续。\n朱霞散射晓霏晴，熠熠林光映幽谷。\n雪中见此朱砂杯，道人无情还悦目。\n端正浓粧不逞妖，处女頩然在幽独。\n有时脱蒂响苍苔，不作他花飞片逐。\n剑南樵叟设色时，就掌调丹贵匀熟。\n花容肉色两相宜，肌理细腻端不俗。\n画犹如此况天生，谓花无韵评未足。\n白茶虽白太清癯，何惜深红着深绿。",
        "dynasty": "宋",
        "collection_info": null
    },
    {
        "title": "忆筇竹杖词",
        "author": "舒岳祥",
        "content": "筇竹杖，筇竹杖，敬斋惠我侔璆荡。\n万里岷江下峡船，大竹一筒中贮两。\n四明直在海东头，我得一条长在掌。\n蛟龙已蜕脊骨全，色如黄玉中心坚。\n节围五寸茎似笔，重如铁石声铿然。\n杖兮杖兮吾与尔，曾入千岩万壑裏。\n虎豹远遁兮魑魅不逢，走及狙公兮追及鹿子。\n忽不见兮谁从，宁入水兮为龙。\n或以挝马兮其毁，不逢日暮兮山空，篁竹鬼啸兮雾雨其蒙。",
        "dynasty": "宋",
        "collection_info": null
    },
    {
        "title": "饯岁行",
        "author": "舒岳祥",
        "content": "岁来沙上草头迎，岁去梅边雪中送。\n岁去年来不自由，我亦送迎何所用。\n人情厌旧只欢新，不道新来老却人。\n喜为儿孙添一岁，可怜光景转成尘。\n送君此去信悠哉，不知明日肯重来。\n宇宙无穷迷道路，追随不见上层台。\n萧萧便恐逐风散，茫茫尚想随潮回。\n岁去怱怱不復顾，我犹留此君何处。\n非缘故岁去无情，自是新年促君去。\n送故迎新一百年，不迎不送无新故。",
        "dynasty": "宋",
        "collection_info": null
    },
    {
        "title": "守岁行",
        "author": "舒岳祥",
        "content": "一年辛苦岁终成，夜杵相闻晓甑香。\n缸面浮蛆初滃滃，小槽压作春檐鸣。\n东隣麦磨连日响，餠料已具蒌牙长。\n磨刀霍霍割红鲜，银鬣翻光趁湖上。\n岁阑无事且招邀，隣曲披榛共来往。\n为言今岁胜去年，来岁应须更胜前。\n去年除夜各走险，荒村千里无人烟。\n今年山舍一炉火，妻子甥孙相对坐。\n巷翁里媪在眼前，共酌瓦盆行果蓏。\n只怜旧岁去无还，惜此须臾未去间。\n多情一宿尚难别，况是相同一岁阑。\n固知无计得留驻，只怕眠中不知去。\n添灯续火甚慇懃，起写桃符觅诗句。",
        "dynasty": "宋",
        "collection_info": null
    },
    {
        "title": "浣纱妇",
        "author": "舒岳祥",
        "content": "修竹柴门向山路，晴日满溪春欲莫。\n浣纱少妇不知寒，两脚如霜下滩去，少年闲倚青梅树。",
        "dynasty": "宋",
        "collection_info": null
    },
    {
        "title": "一蓑",
        "author": "舒岳祥",
        "content": "蓬窗漏晚风，蓑衣盖秋雨。\n蒲白早潮来，小儿事扶橹。\n三尺鲤鱼飞上天，渔翁醉卧不能举。",
        "dynasty": "宋",
        "collection_info": null
    },
    {
        "title": "六月十四夜久雨新霁见月极佳坐观万堂中收拾尘霓湛然不作久不见此趣因书之以寄正仲",
        "author": "舒岳祥",
        "content": "久雨新霁如发蒙，嫩月出海来屋东。\n开轩静听百虫语，清光入沼翻帘栊。\n白日劳劳生万事，不如淡月含冥蒙。\n收心展体且高枕，合眼不管东方红。\n我缘居贫得清省，晏起一粥黄昏钟。\n更深一顿白汤餠，坐送落月沉西峰。\n眼昏灯下不看字，与书相忘如不逢。\n渐收少年辟谷效，养取眼力成方瞳。\n自行此法颇简易，有能修之神气充。\n临役多忧刘正仲，少忍一月毋怱怱。",
        "dynasty": "宋",
        "collection_info": null
    },
    {
        "title": "正仲次韵谢证明亦翁之作此意佳甚不次韵为报",
        "author": "舒岳祥",
        "content": "人言乍见易得好，以我观君久更佳。\n古来善友晏平仲，顾沮孔子胡为哉。\n不如寒拾两相遇，抚掌吃吃笑口开。\n虽然是中有机事，笑人恶念自堕邪。\n不如见恶亦弗笑，恻然悯悟自嘆嗟。\n醉翁四十早自号，君年五十衔始题。\n好翁地位君须到，除拜甚称何歉怀。\n他衔叙爵此叙齿，称位不以官高低。\n他年同入隠逸传，何须羊马卧青苔。",
        "dynasty": "宋",
        "collection_info": null
    },
    {
        "title": "题余文叔山间四时之楼",
        "author": "舒岳祥",
        "content": "轻财好事余文叔，磊落襟期端不俗。\n外方避地客来多，我亦从君借书屋。\n屋前曲径绕沦漪，池上高楼新结束。\n一条碧涧贯虹飞，几片青霞排闼宿。\n四时自换景自留，是中云月无春秋。\n家家见山长在眼，处处有山堪起楼。\n不如此楼能着我，磨墨题诗楼上头。\n主人之贤乐復乐，青山曾见此客不。",
        "dynasty": "宋",
        "collection_info": null
    },
    {
        "title": "杨白花",
        "author": "舒岳祥",
        "content": "杨白花，懊恼随风渡江水。\n将心莫託少年郎，少年一去轻万里。\n杨条插地便生根，花性飘扬似梦尘。\n恨不筑城高万丈，花飞莫放出重门。\n珠帘绣柱香云护，祇有黄鶑知去路。",
        "dynasty": "宋",
        "collection_info": null
    },
    {
        "title": "骑牛歌题厉归真骑牛图",
        "author": "舒岳祥",
        "content": "人骑马，我骑牛。\n骑马行大道，青丝为辔金络头。\n胡衣北笠见者走，扬鞭指顾矜朋俦。\n骑牛入山谷，不覊不勒无拘束。\n我只骑牛犊自随，母子相呼烟草绿。\n骑马不若骑牛安，牛自肥刍马伤谷。\n我见骑马郎，白金入手遭鞭朴。\n何如骑牛儿，树下高眠无宠辱。",
        "dynasty": "宋",
        "collection_info": null
    },
    {
        "title": "乌盐角行",
        "author": "舒岳祥",
        "content": "山中一种乌盐树，剥皮为角开春路。\n牧童把去上牛吹，烟草茫茫没远陂。\n一声两声兮桑青柘绿，三声四声兮麦绽秧肥。\n山花如火遮眉目，吹此田家太平曲。\n三年不听此曲声，捲却地皮人痛哭。",
        "dynasty": "宋",
        "collection_info": null
    },
    {
        "title": "碧桃",
        "author": "舒岳祥",
        "content": "碧桃本是僊人花，僊人花裏饭胡麻。\n初来此树向谁得，翠眉婵娟萼绿华。\n世间俗桃千百数，溪谷往往蒸成霞。\n纷纷见此欲羞死，乱红吹落污窗纱。\n陈宫露唾天水碧，粉黛欲学争咨嗟。\n岂知僊妃作狡狯，挼花染汁便尔嘉。\n瑶池蟠桃即此种，花飞不肯污泥沙。\n实成唯许方朔吃，时时还戏王母家。",
        "dynasty": "宋",
        "collection_info": null
    },
    {
        "title": "山甫画松",
        "author": "舒岳祥",
        "content": "山甫作古松，意造无定本。\n枝枝藏太阴，笔笔涵混沌。\n气吞千尺崖，犹作飞瀑滚。\n肺肝生洞壑，槎枒出隠嶙。\n奋臂盘礴余，墨渍笔不吮。\n若人盖天机，岂为寻丈窘。\n胸中有磥砢，欲出不可忍。\n恐是城南树，写形难自隠。\n呜呼夹山自有真松图，朝夕左右陈座隅。\n伐薪架屋听笙竽，好翁之计诚非疎。",
        "dynasty": "宋",
        "collection_info": null
    },
    {
        "title": "晓霜成花日色凄淡炙背南檐记所闻见",
        "author": "舒岳祥",
        "content": "十月二十有二日，霜凇成花泥淈淈。\n黑旗一点飞过村，居民缩头那敢出。\n又闻鄞骑入连山，搜捕乡兵火庐室。\n台明隔岭易张皇，纷纷徙家藏谷实。\n须臾又报兵首擒，向来安民今未毕。\n老夫开户望前山，且炙南檐半窗日。",
        "dynasty": "宋",
        "collection_info": null
    },
    {
        "title": "出入二岭行",
        "author": "舒岳祥",
        "content": "出童公，入童公，一岭二水分西东。\n前山万竹入新路，新路苍海通方蓬。\n入黄甘，出黄甘，一山二水分北南。\n北南百谷会江海，镇亭下注南山潭。\n问君何事经二岭，辟寇辟兵探绝境。\n青山两路双阙开，桑柘人烟在深井。\n迢迢横过澄溪头，水风激激流人影。\n篮舆落日黄泥坂，短策东风日将晚。\n深竹人家少隣并，麦苗翠被铺平田。\n忍饥犹自念民饥，餠饵风来一饱宽。\n况今圣算穷幽遐，检括丁口究阡陌。\n或说更戍起南氓，或议关防驱北客。\n中原陇土少人耕，何惜就宽因去窄。\n自古先王订版图，兵农合一如常式。\n呜呼先王为民定军例，后王为军定民籍。\n呜呼老儒临风三叹息，为国何如惜民力。",
        "dynasty": "宋",
        "collection_info": null
    },
    {
        "title": "春雪",
        "author": "舒岳祥",
        "content": "去年腊雪已四白，五白六白农夫愁。\n麦苗冻熟锄不得，菜心僵死何时抽。\n常年梅花已烂漫，今者干没如拘囚。\n枯枝尚黏红豆绿，细蘂初作苍蝇头。\n纷纷黄雀狡于鼠，穷阎有粟争呼取。\n老鸢自作攫肉谋，空屋狐貍夜相聚。\n呜呼狐貍有屋尔得居，室中居人今在无。\n或言白骨如白雪，雪亦有仁遮白骨。",
        "dynasty": "宋",
        "collection_info": null
    },
    {
        "title": "绿萼香梅十树咸淳间自内前买归乱后尚存对之感叹",
        "author": "舒岳祥",
        "content": "缟衣黄裏绿云跗，僊家结束来天隅。\n承平故态今尚尔，流落空山成叹吁。\n莫对此花被渠恼，惜花情重人先老。\n多少当时似玉人，埋没沙场随塞草。\n杳杳宫车去不回，上林雁过无书到。\n内园今更不堪看，蝶废蜂休日易昏。\n玉砌无人寒兔入，觚棱栖草野鸱蹲。\n黍离麦秀今如此，岂为梅花故断魂。",
        "dynasty": "宋",
        "collection_info": null
    },
    {
        "title": "诜十二弟以冬菊盆为余寿此花品金色而中心作葱管突起正如金荔子乃作雪中英一首谢之",
        "author": "舒岳祥",
        "content": "弟以冬菊为兄寿，临风多情为三嗅。\n煌煌金椀覆金柈，葱管玲珑明艷透。\n重阳曾见金佛头，顶似旋螺踊泡沤。\n别有一种金荔子，心中簇簇高堆起。\n此时众菊争纷敷，二品于中亦自殊。\n况此千林骨立后，何从得此金覆盂。\n从来菊号霜下杰，今当唤作雪中英。\n雪中松柏不若汝刚贞，孔云后凋特晚耳，冬岭落毛钗乱横。\n水仙山矾何足道，此花便是梅花兄。",
        "dynasty": "宋",
        "collection_info": null
    },
    {
        "title": "桂台",
        "author": "舒岳祥",
        "content": "神龙不知身变化，犹认潜鳞为故我。\n先生曾出雨八纮，浪静波恬归海卧。\n先生两处领桂台，梦寐一生游学舍。\n阿宜移扁就山窗，铁画银鈎金钮鏁。\n绿阴闭户不知春，长日观书谁觉夏。\n天上吹香遍远山，月中散影流清夜。\n先生见扁如坐斋，随行不用木上座。\n攀枝踏影弄猿鹤，万事不到桂丛下。\n天下清芬是此花，世间最俗惟檀麝。\n后车还许乐天陪，吟笔更须侯喜把。\n几人名遂不知几，一日仓皇方泪堕。\n人知德佑不出高，岂识咸淳归计果。\n平生一瓣桂台香，口诵翁诗几百过。\n旧台何在桂凋零，日暮哀禽自相和。\n今台喜见桂婆娑，往来不碍江鸥社。\n旧台不见见今台，依旧风流压江左。\n他年人访桂台游，旧名更復因今播。\n月中桂树最久长，此树还如月轮大。",
        "dynasty": "宋",
        "collection_info": null
    },
    {
        "title": "十二月初一日醉歌",
        "author": "舒岳祥",
        "content": "常年此日正月吉，今年经闰腊月一。\n岁阑喜展一月期，胜似戈挥鲁阳日。\n搔头偶见鹜陈横，曝背闲看蜂衙出。\n一冬妍暖三月晴，薄雪微雨麦壠青。\n平皋十亩锄溉毕，明年拟取甔石赢。\n归耕还有新权柄，向时樵长今里正。\n弟侄推尊不敢辞，斗酒隻鸡先自庆。\n牧猪酿秫待诛求，卖田买钞博性命。\n北人自好南人恶，人事纷纷天未定。\n君不见唐任涛宋魏闲，因诗放后逢宽令。",
        "dynasty": "宋",
        "collection_info": null
    },
    {
        "title": "九日敏求与侄璋九万载酒荪墅邀予与胡山甫潘少白及华顶周服之道士周若晦作客欲摘蕊浮杯丛委草间未有消息悯然赋之",
        "author": "舒岳祥",
        "content": "五柳先生贫欠酒，不说无花过重九。\n杜陵野客酒可赊，只恨青蕊成蹉跎。\n如今风物尤悽恻，绕丛觅蕊无消息。\n寒螀相弔野水流，病蝶来偎寒日夕。\n不见金钱将翠羽，惟有悲风吹蔓棘。\n古人爱汝非无意，志士仁人例憔悴。\n楚国无人屈子伤，陶杜凄凉唐晋季。\n此日何日悲更悲，聊嗅青枝记一时。\n往时好事环辙迹，建业钱塘华尽识。\n就中内本碧玉杯，欲买黄金惜不得。\n两都风景今何如，泪堕丛边和露滴。",
        "dynasty": "宋",
        "collection_info": null
    },
    {
        "title": "孤雁",
        "author": "舒岳祥",
        "content": "忧心悄悄睡未能，开门看月一片冰。\n窍木相磨作鬼语，冻星入牖如萤青。\n孤雁哀号向何处，老夫掩耳不欲听。\n尔从沙场经万里，昔时繫书达天子。\n如今若向上林过，纵有书来谁取视。\n阴山豁处狭如门，结阵来时各有羣。\n辛苦避鹰兼避弋，前行半度后行分。\n秋水江南无所畏，老菰沉米芦摇穗。\n鸥鳬善熟少惊猜，饮啄不争游且戏。\n不知何事背羣飞，欲宿无依去无疑。\n天长路杳翅流血，夜向霜凄声转微。\n自倚能飞无与敌，岂知天势有违机。\n作书好报前征侣，看取悲鸣落羽时。",
        "dynasty": "宋",
        "collection_info": null
    },
    {
        "title": "罪言",
        "author": "舒岳祥",
        "content": "匪兕匪虎吾道非，鸜之鹆之侯不归。\n山南山北靡有定，瀼东瀼西生计微。\n颓墙宿莽露泥泥，荒田野菊秋菲菲。\n我止安息，我行安之。\n噫吁嘻！过殷墟兮麦渐渐，览周原兮黍离离。\n黍麦之秀，黍麦之有。\n无麦无禾，不耕胡取。\n白骨兮成豀，膏肉兮成泥。\n已焉哉！想自古之如彼，匪斯今之可哀。\n死莫惩于既往，生胡保其将来。\n东溟之滨，相夺相攘。\n杀人填海，浩浩不盈。\n轮迴报復，此死彼生。\n天假手于王师，使尽殪于秦坑。\n痛临渊而一弔，悲万古之茫茫。",
        "dynasty": "宋",
        "collection_info": null
    },
    {
        "title": "杂言",
        "author": "舒岳祥",
        "content": "琐兮尾兮胡中露，鸜之鹆之在干侯。\n朝吟九叹復五噫，暮赓七歌并四愁。\n白日曀曀，中林幽幽。\n墐塞两版，蒙茸一裘。\n屋漏煤堕，糜搅粕浮。\n美人不来兮岁暮谁谓。\n霰雪滮滮，落叶如雨。",
        "dynasty": "宋",
        "collection_info": null
    },
    {
        "title": "杜鹃花",
        "author": "舒岳祥",
        "content": "杜陵野老拜杜鹃，念渠蜀王身所变。\n我今流涕杜鹃花，为是此禽流血溅。\n嗟哉杜宇何其愚，万事成败皆斯须。\n一枰黑白翻覆手，揖让放弒皆丘墟。\n汝初一身今百亿，凝滞结恋胡为乎。\n尔生不能存社稷，死怨谢豹何区区。\n至今有子不自保，寄巢生育非良图。\n百亿禽分百亿花，数若恒河沙復沙。\n此花开时此鸟至，青枫苦竹为其家。\n锦官玉垒不可念，翠华黄屋天之涯。\n不闻十月杜鹃鸟，只见十月杜鹃花。\n何必看花与听鸟，老夫日日自思家。",
        "dynasty": "宋",
        "collection_info": null
    },
    {
        "title": "解梅嘲",
        "author": "舒岳祥",
        "content": "昨夜鸺鹠声婉娈，斗觉春随呼唤转。\n今朝检历知立春，屋角梅花笑初冁。\n向人带笑復含嗔，嗔我今为异代民。\n我语梅花勿嗔笑，四海已非唐日照。\n尔花也是易姓花，憔悴荒园守空峤。\n阆风自是可怜人，六十年来逢立春。\n安危治乱几番见，到此三年哭断魂。\n我是先朝前进士，贱无职守不得死。\n难学夷齐饿首阳，聊效陶潜书甲子。\n星回世换市朝新，头白空山与鬼邻。\n更有横金拖紫客，临危不死稳藏身。",
        "dynasty": "宋",
        "collection_info": null
    },
    {
        "title": "年根雨雪行",
        "author": "舒岳祥",
        "content": "雾雨弊弊生穷岁，鸡寒入屋犬窦吠。\n老衾破絮少温存，湿薪吐汁无气势。\n一冬已近四月晴，残岁垂垂点滴声。\n人心无底难为德，一日不作将不食。\n年头未有五日粮，井花水满人闭仓。",
        "dynasty": "宋",
        "collection_info": null
    },
    {
        "title": "槐花",
        "author": "舒岳祥",
        "content": "尊贵三公府，匆忙举子装。\n周官那可见，唐制自难忘。\n夕照深宫裏，西风大道旁。\n蝉鸣犹未悟，但报早秋凉。",
        "dynasty": "宋",
        "collection_info": null
    },
    {
        "title": "有田妇献水麦甚美不知滹沱玉食曾有此否感怅作诗",
        "author": "舒岳祥",
        "content": "牟麦未全黄，和灰熟煮香。\n嚼来冰响齿，嚥下露生吭。\n肉似鸡头韧，形疑鲎子长。\n食芹应配美，吾欲献君王。",
        "dynasty": "宋",
        "collection_info": null
    },
    {
        "title": "喜食新麦",
        "author": "舒岳祥",
        "content": "乱后归田好，残生似可延。\n余花恋余景，新麦起新烟。\n𤱶浍藏科斗，园林带杜鹃。\n妻孥共甘苦，一醉慰饥年。",
        "dynasty": "宋",
        "collection_info": null
    },
    {
        "title": "春日怀帅初",
        "author": "舒岳祥",
        "content": "夜雨流如涧，春风响似雷。\n千愁芳草远，一笑百花开。\n白髮痴贪酒，昏眸懒上台。\n怀人不可见，应棹剡船回。",
        "dynasty": "宋",
        "collection_info": null
    },
    {
        "title": "八月十九日得董正翁寺丞书兵疫后城中故旧十丧八九怆怀久之顾我已多幸矣",
        "author": "舒岳祥",
        "content": "黄菊一瓶酒，青山四壁书。\n吾年余几许，天意復何如。\n寒日沙禽并，风霜野果疎。\n山城询故旧，十九是丘墟。",
        "dynasty": "宋",
        "collection_info": null
    },
    {
        "title": "溪上小憩",
        "author": "舒岳祥",
        "content": "鹊立碧峯远，鸡啼清昼宽。\n青苔留客醉，白髮借书看。\n方枕藤花软，一瓶丹井寒。\n此时无二事，藜杖共盘桓。",
        "dynasty": "宋",
        "collection_info": null
    },
    {
        "title": "种麦后栽补桑柘至田家憩息",
        "author": "舒岳祥",
        "content": "桑柘疎时补，篁茅密处删。\n水边黄叶路，雨外夕阳山。\n一鸟自啼足，两牛相对闲。\n山翁留壁记，子丑话时艰。",
        "dynasty": "宋",
        "collection_info": null
    },
    {
        "title": "有怀寄二林",
        "author": "舒岳祥",
        "content": "去矣两黄鹄，归与一老翁。\n秋虫阴雨裏，夕鸟水云中。\n今古唯愁在，干坤总幻空。\n诗成无寄处，沙上竚来鸿。",
        "dynasty": "宋",
        "collection_info": null
    },
    {
        "title": "有怀寄正仲",
        "author": "舒岳祥",
        "content": "往事沄沄逝，新愁衮衮生。\n风来看木末，月上候潮声。\n偶鸟分枝泊，邻蛩护穴鸣。\n洗忧思学易，闻尔着书成。",
        "dynasty": "宋",
        "collection_info": null
    },
    {
        "title": "百年",
        "author": "舒岳祥",
        "content": "流水故人尽，荒村落叶多。\n空余老矍铄，全是病维摩。\n齿落不知味，眼花应有魔。\n百年聊尔尔，千载欲如何。",
        "dynasty": "宋",
        "collection_info": null
    },
    {
        "title": "与正仲同游故园",
        "author": "舒岳祥",
        "content": "向老工诗句，残春尽树花。\n君来相映发，吾得减咨嗟。\n着帽风前侧，挥毫醉后斜。\n避尘如避虎，篱外便云遮。",
        "dynasty": "宋",
        "collection_info": null
    },
    {
        "title": "题正仲真游园",
        "author": "舒岳祥",
        "content": "借问真游趣，华胥路不赊。\n青黄随涧柳，红白任岩花。\n适意絃歌鸟，无私鼓吹蛙。\n秋风榛子熟，撒雹散林鸦。",
        "dynasty": "宋",
        "collection_info": null
    },
    {
        "title": "晓寒独立红茶花下",
        "author": "舒岳祥",
        "content": "长物乌皮几，宜人白氎裘。\n晓霜花口噤，午雨柳绵收。\n毛髮匆匆变，光阴冉冉休。\n直须瓜芡熟，长枕卧清秋。",
        "dynasty": "宋",
        "collection_info": null
    },
    {
        "title": "田家即事",
        "author": "舒岳祥",
        "content": "饱暖无他事，天心亦易迴。\n缫车翻急瀑，麦磨响轻雷。\n履辟行泥笋，衣蒸过雨梅。\n荒村断鱼肉，随兴酌山杯。",
        "dynasty": "宋",
        "collection_info": null
    },
    {
        "title": "灯花",
        "author": "舒岳祥",
        "content": "众花皆可喜，最好是灯花。\n好结无风屋，偏生有庆家。\n案头生瑞菌，火裏养丹砂。\n清夜开樽看，山人被诏加。",
        "dynasty": "宋",
        "collection_info": null
    },
    {
        "title": "前所咏诸花皆托物以赋者尔未若眼花乃吾身之花岂得遗乎",
        "author": "舒岳祥",
        "content": "春去花亦去，何如见此花。\n青山飞霭合，白日乱烟遮。\n望月惟昏镜，看书似隔纱。\n潇湘闻夜雨，此景属谁家。",
        "dynasty": "宋",
        "collection_info": null
    },
    {
        "title": "己丑正月二十四日避地盐楹入省坑存思庵和旧韵  其一",
        "author": "舒岳祥",
        "content": "到此于今四，情深即故乡。\n新松知改径，旧竹不依行。\n平施天犹病，周回日载阳。\n邻人馈鸡黍，厚意未能偿。",
        "dynasty": "宋",
        "collection_info": null
    },
    {
        "title": "己丑正月二十四日避地盐楹入省坑存思庵和旧韵  其二",
        "author": "舒岳祥",
        "content": "雪蕻羊羔白，菘芽栗肉黄。\n为谁端有此，正尔未能忘。\n觉后心无愠，修来面有光。\n道人参妙趣，一炷石鑪香。",
        "dynasty": "宋",
        "collection_info": null
    },
    {
        "title": "七月望日避地省坑存思庵留题时章林出白石可为水晶有旨差路县官同金玉提举差夫取凿又宿兵守之吏卒旁午指予为上户求鸡羊酒米油铁无以应其求且不堪其屡也来避于此予念自丁丑之乱至此凡三避矣僧旧屋更新怅然有感因赋之",
        "author": "舒岳祥",
        "content": "去家无十里，过岭即他乡。\n避地身三到，伤时泪数行。\n高檐齐古树，新屋背斜阳。\n我欲相邻住，青山志未偿。",
        "dynasty": "宋",
        "collection_info": null
    },
    {
        "title": "会计家酿得十石日饮三升可周一岁是日一饮成醉",
        "author": "舒岳祥",
        "content": "朱朱石榴树，白白水栀花。\n振鹭青溪客，迁莺碧柳家。\n衰年新旅食，小雨梦京华。\n贫有杯中物，宾来未用赊。",
        "dynasty": "宋",
        "collection_info": null
    },
    {
        "title": "收心",
        "author": "舒岳祥",
        "content": "山寒猨梦断，地远雁魂归。\n猎火云中树，渔榔月下矶。\n官梅撩技痒，池草见天机。\n百岁风前烛，收心坐翠微。",
        "dynasty": "宋",
        "collection_info": null
    },
    {
        "title": "谢周拙翁惠万岁藤杖",
        "author": "舒岳祥",
        "content": "周老手中杖，天封顶上藤。\n战龙纷可解，斗虎毙堪乘。\n险路扶胜仆，深林肯伴僧。\n山中行住坐，頼此好交朋。",
        "dynasty": "宋",
        "collection_info": null
    },
    {
        "title": "岁晚寄帅初",
        "author": "舒岳祥",
        "content": "车鱼鄮城馆，书画剡溪船。\n饭颗诗应瘦，灯花人未眠。\n空林带冰月，老屋架霜烟。\n寂寞凰栖叟，思君又一年。",
        "dynasty": "宋",
        "collection_info": null
    },
    {
        "title": "睡魔",
        "author": "舒岳祥",
        "content": "睡魔如疟鬼，日日应期来。\n符篆烧难却，茶枪战不开。\n中宵翻醒去，当昼又潜回。\n应是五穷数，留君共酌杯。",
        "dynasty": "宋",
        "collection_info": null
    },
    {
        "title": "白髮",
        "author": "舒岳祥",
        "content": "新髮从渠白，旧颜疑我非。\n莫嫌冠易堕，且喜蝨无依。\n镜裏星星出，梳来日日稀。\n长惭老松树，翠鬣沐烟霏。",
        "dynasty": "宋",
        "collection_info": null
    },
    {
        "title": "石莲花",
        "author": "舒岳祥",
        "content": "石上原无藕，林间自有莲。\n开花高似雪，垂实软如绵。\n不入江妃笑，祇令山鬼怜。\n芙蓉生木末，可证楚人篇。",
        "dynasty": "宋",
        "collection_info": null
    },
    {
        "title": "旱莲",
        "author": "舒岳祥",
        "content": "紫玉炎天菊，红芽陆地荷。\n孤芳羣讪集，一笑百忧多。\n美味河豚虐，妍姿鸩毒苛。\n借渠存警戒，何必辩真讹。",
        "dynasty": "宋",
        "collection_info": null
    },
    {
        "title": "去年大兵入台仙居幸免今冬屠掠无噍类衣冠妇女相随俱北闻而伤之作俘妇词",
        "author": "舒岳祥",
        "content": "初谓无兵祸，那知酷至斯。\n相看不敢哭，有死未知期。\n儿向草间没，夫随剑口离。\n琵琶犹带怨，况是作俘纍。",
        "dynasty": "宋",
        "collection_info": null
    },
    {
        "title": "次和杉棚",
        "author": "舒岳祥",
        "content": "上伏清凉散，家僮手自成。\n日斜蛟弄影，风过鼠行声。\n解助藤床冷，何妨棐几明。\n风车捲冰雪，得似此般清。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其一",
        "author": "舒岳祥",
        "content": "前壠摘茶妇，顷筐带露收。\n艰辛知有课，歌笑似无愁。\n照水眉谁画，簪花面不羞。\n人生重容貌，那得不梳头。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其二",
        "author": "舒岳祥",
        "content": "田头车水妇，挽水要流通。\n乌帽掀炎日，青裙鼓晚风。\n翻翻循故步，踏踏似虚空。\n听取劳歌意，生身莫嫁农。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其三",
        "author": "舒岳祥",
        "content": "江上提鱼妇，朝朝入市闉。\n守船留稚子，换酒醉良人。\n不着凌波袜，长垂溅水裙。\n浑家同泛客，笑杀别离津。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其四",
        "author": "舒岳祥",
        "content": "溪头汲水妇，力小憇中途。\n奉佛澄斋钵，供姑洁饭盂。\n煮蔬甘胜肉，洗布白于酥。\n酿黍修时祀，家篘不用沽。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其五",
        "author": "舒岳祥",
        "content": "欲识农家乐，听予行馌词。\n两家从结髮，一饭亦齐眉。\n世上恩多薄，田间礼莫违。\n不须言富贵，头白镇相随。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其六",
        "author": "舒岳祥",
        "content": "闺中寄衣妇，夫婿在辽阳。\n夜静翦刀响，天寒鍼线长。\n自伤乖匹偶，不肯绣鸳鸯。\n早愿王师息，我欢还故乡。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其七",
        "author": "舒岳祥",
        "content": "田家舂米妇，隔宿办朝粮。\n举臼红颜汗，投舂玉腕扬。\n鸡窥筛下米，犬舐簸前糠。\n未奉翁姑食，炊尘不敢尝。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其八",
        "author": "舒岳祥",
        "content": "种麦谁家妇，青裙皂角冠。\n从夫无燥湿，自小习艰难。\n窠浅愁鸦窃，株成畏马残。\n夜来新得雪，浊盎慰初寒。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其九",
        "author": "舒岳祥",
        "content": "妇啼如此苦，吏夺一何豪。\n尺布不得着，长年空自劳。\n剥衣聊赎命，覆体不生毛。\n念欲全家去，干坤何处逃。",
        "dynasty": "宋",
        "collection_info": null
    },
    {
        "title": "自归耕篆畦见村妇有摘茶车水卖鱼汲水行馌寄衣舂米种麦泣布卖菜者作十妇词  其一○",
        "author": "舒岳祥",
        "content": "卖菜深村妇，休嗟所获微。\n芜菁胜乳滑，莱菔似羔肥。\n橐裏腰钱去，街头买肉归。\n种蔬胜种稻，得米不忧饥。",
        "dynasty": "宋",
        "collection_info": null
    },
    {
        "title": "蝶轩读易几",
        "author": "舒岳祥",
        "content": "负薪收芋栗，扪蝨曝荆扉。\n落日乌行乱，清霜杏叶飞。\n岁穷终有復，人老自知非。\n兀兀窗西夜，吾方理易几。",
        "dynasty": "宋",
        "collection_info": null
    },
    {
        "title": "和正仲君子泉",
        "author": "舒岳祥",
        "content": "脉来层嶂远，影到片天清。\n洗砚云根起，归瓢乳味盈。\n岩花蒙润泽，水草见分明。\n已遂投簪志，何须起濯缨。",
        "dynasty": "宋",
        "collection_info": null
    },
    {
        "title": "二老亭",
        "author": "舒岳祥",
        "content": "人与松俱老，因名二老亭。\n只惭吾髮白，不及尔髯青。\n佚史应同传，幽图总写形。\n把杯长与对，我醉任渠醒。",
        "dynasty": "宋",
        "collection_info": null
    },
    {
        "title": "喜山甫相过  其一",
        "author": "舒岳祥",
        "content": "阆风有诗派，一派落山房。\n新思如春柳，别来应更长。\n相逢无可说，不见自难忘。\n此是空圆意，雨余荷叶香。",
        "dynasty": "宋",
        "collection_info": null
    },
    {
        "title": "喜山甫相过  其二",
        "author": "舒岳祥",
        "content": "梦回春草远，病起故人来。\n耿耿孤灯话，沈沈细雨杯。\n千愁双鸟过，一笑百花开。\n世事渺烟水，相携卧绿苔。",
        "dynasty": "宋",
        "collection_info": null
    },
    {
        "title": "食鹿肉谢正仲见馈",
        "author": "舒岳祥",
        "content": "山寺曾闻叫，悲哉失侣音。\n能鸣终召祸，善走竟成禽。\n设罟须新雨，寻踪恋旧林。\n衰年资血味，生杀亦何心。",
        "dynasty": "宋",
        "collection_info": null
    },
    {
        "title": "踏莎偶成三首  其一",
        "author": "舒岳祥",
        "content": "坐避窗边瀑，行便石上莎。\n清池写癯貌，空谷应悲歌。\n暮色东西合，虫声寤寐多。\n离愁谁与洗，举斗酌明河。",
        "dynasty": "宋",
        "collection_info": null
    },
    {
        "title": "踏莎偶成三首  其二",
        "author": "舒岳祥",
        "content": "两山天一路，孤石水分流。\n多难身衰日，新凉病有瘳。\n侯封竹万箇，奴课橘千头。\n生理能如此，真堪隠去休。",
        "dynasty": "宋",
        "collection_info": null
    },
    {
        "title": "踏莎偶成三首  其三",
        "author": "舒岳祥",
        "content": "玉宇浮丛雁，黄槐带化蝉。\n青山一长啸，白日半欹眠。\n机断虫虚织，囊空藓迭钱。\n去年真可怕，戎马暗山川。",
        "dynasty": "宋",
        "collection_info": null
    },
    {
        "title": "七夕",
        "author": "舒岳祥",
        "content": "河似琉璃底，水行空影中。\n槎浮应恍惚，星会恐朦胧。\n七月初七夜，一年须一逢。\n经躔那有此，吾欲问天公。",
        "dynasty": "宋",
        "collection_info": null
    },
    {
        "title": "闻鸡早起",
        "author": "舒岳祥",
        "content": "钟扣星辰动，鷄号天地开。\n夜来新过雨，行处旋生苔。\n白日一窗转，飞霜两鬓摧。\n劳生何所恋，只忆两三杯。",
        "dynasty": "宋",
        "collection_info": null
    },
    {
        "title": "十月初五日夜闻鸡",
        "author": "舒岳祥",
        "content": "荒郊寒雁起，深夜早鸡鸣。\n木枕违安寝，绳床遣不平。\n风霜双鬓晚，岁月寸心惊。\n牛具孤忠在，鸥波万事轻。",
        "dynasty": "宋",
        "collection_info": null
    },
    {
        "title": "登小山谷",
        "author": "舒岳祥",
        "content": "亭榭随人事，江山换劫灰。\n邹裾前日盛，谢屐几时来。\n红树欹城坂，黄花上石台。\n欲寻观聚赋，谁与刬蒿莱。",
        "dynasty": "宋",
        "collection_info": null
    },
    {
        "title": "茅屋",
        "author": "舒岳祥",
        "content": "茅屋不称意，清泠照此心。\n白鸥波万顷，黄鸟树千岑。\n薝卜炎天雪，蒲萄午日阴。\n旧来须此物，隘巷若为寻。",
        "dynasty": "宋",
        "collection_info": null
    },
    {
        "title": "纪事",
        "author": "舒岳祥",
        "content": "盗贼自反覆，干戈无是非。\n上谋先劫掠，善胜昧攻围。\n礼乐成乌有，诗书入翠微。\n无银堪易米，甘采首阳薇。",
        "dynasty": "宋",
        "collection_info": null
    },
    {
        "title": "咏海棠",
        "author": "舒岳祥",
        "content": "一年春潋滟，二月锦阑干。\n绿嫩难扶醉，红轻最觉寒。\n欲知花有恨，来向雨中看。\n泥饮须通晓，千枝放烛残。",
        "dynasty": "宋",
        "collection_info": null
    },
    {
        "title": "自用韵再赋海棠",
        "author": "舒岳祥",
        "content": "含羞沧海畔，移种蜀江干。\n对此花枝重，不应诗语寒。\n半开须与醉，足睡更来看。\n说与花神道，当筵莫放残。",
        "dynasty": "宋",
        "collection_info": null
    },
    {
        "title": "樵童自故园来献海棠因赋二章  其一",
        "author": "舒岳祥",
        "content": "深蔓迷归路，荒蹊未有家。\n谁知寒雨裏，也作小春花。\n菌紫松间茁，菘黄涧底芽。\n道人新破戒，窗外种红茶。",
        "dynasty": "宋",
        "collection_info": null
    },
    {
        "title": "樵童自故园来献海棠因赋二章  其二",
        "author": "舒岳祥",
        "content": "只道娇春日，谁知战朔风。\n轻霜去人远，爱景入枝红。\n依旧风情在，难将艷冶同。\n年年摇落后，来恼白头翁。",
        "dynasty": "宋",
        "collection_info": null
    },
    {
        "title": "山斋排闷",
        "author": "舒岳祥",
        "content": "耳聋便稳睡，眼暗总迷云。\n树湿直如沃，花香不待焚。\n燕归知旧主，蜂坌有新君。\n莫怪今非昔，从他聚必分。",
        "dynasty": "宋",
        "collection_info": null
    },
    {
        "title": "三月六日黄雾四塞涉三日不散木叶屋瓦积尘皆泥粉因记所见",
        "author": "舒岳祥",
        "content": "故国乌头白，太空鸡子黄。\n蒲茸千顷麦，筠粉万株桑。\n错莫昏花眼，朦胧尘土肠。\n天河如可挽，洗出太阳光。",
        "dynasty": "宋",
        "collection_info": null
    },
    {
        "title": "书事",
        "author": "舒岳祥",
        "content": "倚徙白头杖，哀伤赤子兵。\n斜封今不用，直指近方行。\n商鞅何妨徇，桑羊尽可烹。\n击蒙须用此，尺棰惜刑轻。",
        "dynasty": "宋",
        "collection_info": null
    },
    {
        "title": "即事",
        "author": "舒岳祥",
        "content": "冬旱井泉竭，霜清天宇空。\n惊心严戍马，极目览征鸿。\n弓手征中产，船官及老农。\n可怜时节在，吾道自终穷。",
        "dynasty": "宋",
        "collection_info": null
    },
    {
        "title": "物化",
        "author": "舒岳祥",
        "content": "扰扰孰分形，纷纷谁与明。\n蝼蛄擘地走，蚯蚓上阶鸣。\n随事皆天道，因人见物情。\n蝉吟兼蝶舞，风韵喜轻清。",
        "dynasty": "宋",
        "collection_info": null
    },
    {
        "title": "初食栗",
        "author": "舒岳祥",
        "content": "新凉喜见栗，物色近重阳。\n兔子成毫紫，鹅儿脱殻黄。\n寒宵蒸食暖，饥晓嚼来香。\n风味山家好，蹲鸱得共尝。",
        "dynasty": "宋",
        "collection_info": null
    },
    {
        "title": "秋晚随意行涧上值老农问劳去年避乱时事  其一",
        "author": "舒岳祥",
        "content": "书在心犹在，时艰变易衰。\n白云山半寺，红叶水西祠。\n农老言多善，乌驯噪总慈。\n谁于千载后，见我苦吟时。",
        "dynasty": "宋",
        "collection_info": null
    },
    {
        "title": "秋晚随意行涧上值老农问劳去年避乱时事  其二",
        "author": "舒岳祥",
        "content": "辋川疎旧业，復望草堂归。\n落叶无人径，残阳向水扉。\n井萤吹不灭，堑乌暗还飞。\n豺虎方当道，何时赋式微。",
        "dynasty": "宋",
        "collection_info": null
    },
    {
        "title": "初八夜遭绿林之祸因纪其事",
        "author": "舒岳祥",
        "content": "夫子赋归与，田园欲把鉏。\n春风吹故国，流水遶通衢。\n螮蝀吞沧海，蟾蜍食太虚。\n一灯深夜酒，呼子了残书。",
        "dynasty": "宋",
        "collection_info": null
    },
    {
        "title": "游天王寺",
        "author": "舒岳祥",
        "content": "客子倦行役，閒寻古剎林。\n双岩来势尽，汇水去声沈。\n经社千人会，然灯七佛深。\n松行喧万籁，僧定不知音。",
        "dynasty": "宋",
        "collection_info": null
    },
    {
        "title": "寄子堂",
        "author": "舒岳祥",
        "content": "知君不寂寞，禅悦只空房。\n书卷依经藏，吟声绕寺廊。\n早霜貍面白，新酒菊花黄。\n共此山家景，西峯隔夕阳。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其一",
        "author": "舒岳祥",
        "content": "篆畦今夜月，先暝启黄昏。\n狐叫青峯径，僧归白石源。\n分灯三户市，打鼓七郎村。\n莫管啼乌绕，吾今已断魂。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其二",
        "author": "舒岳祥",
        "content": "篆畦今夜月，涌海出初更。\n溪寺鸣钟罢，山城禁火明。\n梅光初点滴，鹤睡自凄清。\n还念故人远，灯花结未成。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其三",
        "author": "舒岳祥",
        "content": "篆畦今夜月，出峤二更初。\n蓐食催鸣碓，蒙头静着书。\n清霜闻吠犬，细火有归渔。\n一盏解寒酒，风炉煮雪蔬。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其四",
        "author": "舒岳祥",
        "content": "篆畦今夜月，有待到三更。\n水鸟隔烟叫，山樵踏雪行。\n诗成嫌烛短，酒渴爱菹清。\n此际谁为伴，梅边送影横。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其五",
        "author": "舒岳祥",
        "content": "篆畦今夜月，绝妙四更残。\n欹枕清无寐，推窗独起看。\n流鸿曳稀宿，跃鲤散微澜。\n颇记倦游日，孤舟宿雪滩。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其六",
        "author": "舒岳祥",
        "content": "篆畦今夜月，初出五更头。\n清旭辉相映，余光淡未收。\n烟消江树出，霞弄市岚浮。\n忆昔趋丹陛，鸡人唱晓筹。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其七",
        "author": "舒岳祥",
        "content": "篆畦今夜月，尊酒共论文。\n冻茁沙中笋，冰芽涧底芹。\n人生半歌哭，世事异传闻。\n风宪分流品，儒生免出军。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其八",
        "author": "舒岳祥",
        "content": "篆畦今夜月，政自使人怜。\n久废登山屐，愁催下濑船。\n衰年免黄帽，旧习守青毡。\n东浙承平地，如今是近边。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其九",
        "author": "舒岳祥",
        "content": "篆畦今夜月，特地向人明。\n海驿催传箭，荒鸡误报更。\n平生大敌勇，末暮小诗行。\n老矣今安用，深杯送此生。",
        "dynasty": "宋",
        "collection_info": null
    },
    {
        "title": "正仲思归作篆畦今夜月十诗非篆畦月乃雁苍月盖杜子美鄜州月之意也予作十章乃篆畦月也  其一○",
        "author": "舒岳祥",
        "content": "篆畦今夜月，故意照人衰。\n一梦十年过，千愁万里来。\n只今安粤徼，何日悔轮台。\n吟罢四百字，更倾三五杯。",
        "dynasty": "宋",
        "collection_info": null
    },
    {
        "title": "寄石泉策禅师",
        "author": "舒岳祥",
        "content": "不来三十载，僧与寺俱非。\n棕屦延苍藓，蒲团坐翠微。\n溪传松顶相，风助竹谈机。\n侍者能栽菊，秋深重扣扉。",
        "dynasty": "宋",
        "collection_info": null
    },
    {
        "title": "少师丞相国公西磵先生挽歌二首  其一",
        "author": "舒岳祥",
        "content": "宰辅平生望，儒酸贵日同。\n诸贤亲盛德，末俗仰高风。\n道丧悲歌凤，时乖叹卧龙。\n经纶兹日泯，忧爱与身终。",
        "dynasty": "宋",
        "collection_info": null
    },
    {
        "title": "少师丞相国公西磵先生挽歌二首  其二",
        "author": "舒岳祥",
        "content": "咸淳无正史，德佑少完人。\n他日修公传，终身作宋臣。\n渊明还死晋，商皓本逃秦。\n壮士元无泪，西风自湿巾。",
        "dynasty": "宋",
        "collection_info": null
    },
    {
        "title": "兼静黄坛杨君书室也取钱起柴门兼竹静之句名之邑里吟人题咏殆遍矣予为友作反骚不知者便谓子云与屈子异意非也",
        "author": "舒岳祥",
        "content": "本自柴门静，谁令种竹喧。\n月来将画写，风过引书翻。\n默坐雨偏响，闲眠雪易繁。\n动中还有静，此意互为根。",
        "dynasty": "宋",
        "collection_info": null
    },
    {
        "title": "余名宴居之室曰一枝巢赋诗以自遣",
        "author": "舒岳祥",
        "content": "世事随流水，年华逐北风。\n雁横残笛外，人老夕阳中。\n听雪三间永，催梅百榼空。\n沿溪漉明月，只在最高峯。",
        "dynasty": "宋",
        "collection_info": null
    },
    {
        "title": "喜帅初归剡",
        "author": "舒岳祥",
        "content": "吴客多流越，君寻古剡归。\n民贫官棰急，岁歉米船稀。\n岭鹿三丫入，溪鲈一尺肥。\n榆林知可隠，安得翅能飞。",
        "dynasty": "宋",
        "collection_info": null
    },
    {
        "title": "和亦翁韵",
        "author": "舒岳祥",
        "content": "斜日照疲蹇，茅茨葺未成。\n觇梅天气好，卧雪梦魂清。\n叶脱悬星大，溪长去火明。\n诗翁如退将，谁守五言城。",
        "dynasty": "宋",
        "collection_info": null
    },
    {
        "title": "小窗一首寄帅初",
        "author": "舒岳祥",
        "content": "爱酒不嗜饮，行藏一小窗。\n斜阳屐樵磴，细雨笠渔矼。\n红树桥边独，青禽石上双。\n永怀草庐葛，来访鹿门庞。",
        "dynasty": "宋",
        "collection_info": null
    },
    {
        "title": "为胡后山提干咏南麓古松",
        "author": "舒岳祥",
        "content": "志在千寻上，根蟠十里间。\n不除当路树，为作对门山。\n田近龙常见，枝低鹘可攀。\n向来戎马入，世故涉艰难。",
        "dynasty": "宋",
        "collection_info": null
    },
    {
        "title": "中夜对月有省",
        "author": "舒岳祥",
        "content": "风开半村雨，月吐四更潮。\n静处常参省，从来本寂寥。\n天机双鹤唳，霜信一鸿飘。\n短髮梳还痒，寒釭凝不摇。",
        "dynasty": "宋",
        "collection_info": null
    },
    {
        "title": "十月十三日嫩晴薄寒山房新构书阁去年此日北兵入是夜自中心墺徙独山",
        "author": "舒岳祥",
        "content": "雾重月无色，夜来寒有情。\n墙根余宿莽，木末弄初晴。\n去岁那知有，新冬得此生。\n拥炉谈往事，鸜鹆报三更。",
        "dynasty": "宋",
        "collection_info": null
    },
    {
        "title": "早凉出邑",
        "author": "舒岳祥",
        "content": "暑浊难为酒，秋清易得诗。\n出门残月在，骑马晓风吹。\n山厂藤萝构，荒园枳棘篱。\n新条闻快活，归路不妨迟。",
        "dynasty": "宋",
        "collection_info": null
    },
    {
        "title": "海眺",
        "author": "舒岳祥",
        "content": "自嫌林谷暗，欲作海天游。\n芦苇人家晓，蒹葭国士秋。\n树根生石上，山影占江流。\n载酒船头去，风波几瓦瓯。",
        "dynasty": "宋",
        "collection_info": null
    },
    {
        "title": "送山甫还峡中",
        "author": "舒岳祥",
        "content": "到处图松树，何曾忘却山。\n相携溪路断，愁踏夕阳还。\n田狖吟桑空，山鸡饮石间。\n所忧无可醉，天上酒星闲。",
        "dynasty": "宋",
        "collection_info": null
    },
    {
        "title": "自次前韵酬马奥诸丈见和  其一",
        "author": "舒岳祥",
        "content": "得肉鸢归树，无鱼鹤下田。\n此中藏世界，他处少人烟。\n可怪衣偏裻，何妨屐下穿。\n乱离多少事，史笔若为传。",
        "dynasty": "宋",
        "collection_info": null
    },
    {
        "title": "自次前韵酬马奥诸丈见和  其二",
        "author": "舒岳祥",
        "content": "久别形容改，相逢涕泪收。\n少陵歌裏哭，元亮饮中忧。\n岩瀑和冰下，溪楂避石流。\n故园春早动，归计莫悠悠。",
        "dynasty": "宋",
        "collection_info": null
    },
    {
        "title": "岩云",
        "author": "舒岳祥",
        "content": "岩云黏壁白，瀑雨点帘斑。\n诗句鸦初晓，乡愁日半山。\n故人来沼上，好鸟韵窗间。\n树近夜先到，村空春未还。",
        "dynasty": "宋",
        "collection_info": null
    },
    {
        "title": "怅望雁山云",
        "author": "舒岳祥",
        "content": "怅望雁山云，柴门一欠伸。\n笭箵潭底影，袯襫雨中身。\n红煮溟波日，青回烧地春。\n青城新祼奠，余景付诗人。",
        "dynasty": "宋",
        "collection_info": null
    },
    {
        "title": "庚辰元旦试笔",
        "author": "舒岳祥",
        "content": "数我初生岁，今为第二年。\n光阴六十过，行辈几人全。\n试把新诗写，闲将好梦圆。\n儿孙扶出拜，苏酒让渠先。",
        "dynasty": "宋",
        "collection_info": null
    },
    {
        "title": "夜坐",
        "author": "舒岳祥",
        "content": "黄昏风雨后，清夜圣贤心。\n松月生池底，窗灯间竹林。\n嚥津芝朮味，洗耳石泉音。\n早秫传消息，清香慰暑襟。",
        "dynasty": "宋",
        "collection_info": null
    },
    {
        "title": "矮树",
        "author": "舒岳祥",
        "content": "千年矮桃树，从昔不教长。\n静入仙人室，低亲处女粧。\n苔枝深渍雨，秋实冷含霜。\n蜂蝶谁知顾，春风四畔香。",
        "dynasty": "宋",
        "collection_info": null
    },
    {
        "title": "杨柳清明近二首  其一",
        "author": "舒岳祥",
        "content": "杨柳清明近，棠梨烟雨愁。\n红来千树色，白尽几人头。\n歌哭同途去，繁华转眼收。\n铜驼千古恨，只为一尊休。",
        "dynasty": "宋",
        "collection_info": null
    },
    {
        "title": "杨柳清明近二首  其二",
        "author": "舒岳祥",
        "content": "杨柳清明近，梨花气候寒。\n谁家争蹴踘，客子泪阑干。\n茇舍凤栖小，芹泥燕子宽。\n西湖吾旧梦，见说不堪看。",
        "dynasty": "宋",
        "collection_info": null
    },
    {
        "title": "酬张常吉",
        "author": "舒岳祥",
        "content": "凭谁诗寄我，溪水接流瓢。\n岛瘦神空泣，韩豪骨未销。\n闲眠重落叶，久坐到归樵。\n予亦逃名者，何当共寂寥。",
        "dynasty": "宋",
        "collection_info": null
    },
    {
        "title": "次韵酬正仲见和并贻用之",
        "author": "舒岳祥",
        "content": "世事多眉皱，綀衣觉鼻酸。\n老怀呼子写，瘦影引孙看。\n尔健心无事，吾贫骨带寒。\n一樽江上别，露气夜来漙。",
        "dynasty": "宋",
        "collection_info": null
    },
    {
        "title": "次韵酬用之见和",
        "author": "舒岳祥",
        "content": "秋晚如春早，晨昏海气蒙。\n霜嗥呼偶鹿，雨哑破昏钟。\n知命休行险，吟诗不怨穷。\n吾侪天所赐，出入戴青松。",
        "dynasty": "宋",
        "collection_info": null
    },
    {
        "title": "十二月十三日晒药有感",
        "author": "舒岳祥",
        "content": "卖药不二价，买书甘一贫。\n谁于无妄世，完此不赀身。\n酒熟狂连月，花香走四隣。\n因思少年事，默默自沾巾。",
        "dynasty": "宋",
        "collection_info": null
    },
    {
        "title": "咏豆蔻花  其一",
        "author": "舒岳祥",
        "content": "春晚愁偏重，垂头向下生。\n牡丹怜与叶，蕙草爱分茎。\n悬袋双鱼意，含胎少妇情。\n幽姿如冷淡，那敢拟倾城。",
        "dynasty": "宋",
        "collection_info": null
    },
    {
        "title": "咏豆蔻花  其二",
        "author": "舒岳祥",
        "content": "舌吐梅仁颗，心含豆角花。\n折来无处着，留取爱名嘉。\n脆紫深愁雨，轻红落软沙。\n虞兮成恨草，姊娣共成家。",
        "dynasty": "宋",
        "collection_info": null
    },
    {
        "title": "水阁新成与潘胡二子小饮",
        "author": "舒岳祥",
        "content": "小有龟藏意，横陈燕息初。\n一间规画舫，数板束方渠。\n隠几时听雨，开窗即钓鱼。\n天寒须共饮，吾已久捐书。",
        "dynasty": "宋",
        "collection_info": null
    },
    {
        "title": "次韵答潘宰见和送正仲多字韵诗",
        "author": "舒岳祥",
        "content": "彊健近八十，如君诚未多。\n梦中思谒帝，醉后纵悬河。\n抚事遽如许，流年奈若何。\n相期成二老，举斗酌纤阿。",
        "dynasty": "宋",
        "collection_info": null
    },
    {
        "title": "次韵答达善季辩",
        "author": "舒岳祥",
        "content": "眼暗书多误，牙摇饭着沙。\n山林消几屐，天地总浮家。\n故国帛书鴈，荒园鼓吹蛙。\n经年无驿使，何处问京华。",
        "dynasty": "宋",
        "collection_info": null
    },
    {
        "title": "次韵答陈用之王奕世袁明復三子和篇",
        "author": "舒岳祥",
        "content": "药留残焙火，枕避近溪风。\n意澹琴三迭，人和酒一中。\n自遭兵祸后，已觉世缘空。\n安得飘然去，茅庐海上峯。",
        "dynasty": "宋",
        "collection_info": null
    },
    {
        "title": "避地李山",
        "author": "舒岳祥",
        "content": "山居门早闭，雪后树重青。\n不为艰危迫，谁能险阻登。\n寒机与舂应，村诵隔溪听。\n绝顶观沧海，海平峯上层。",
        "dynasty": "宋",
        "collection_info": null
    },
    {
        "title": "蹔山",
        "author": "舒岳祥",
        "content": "薄暮悲欢意，无家去住间。\n三间临水屋，半树夕阳山。\n石雨疎成密，沙潮去未还。\n数旬成卧病，转老转多艰。",
        "dynasty": "宋",
        "collection_info": null
    },
    {
        "title": "将为鄞江之游先寄正仲三首  其一",
        "author": "舒岳祥",
        "content": "相思不在远，道地一来难。\n残月中峯见，疎星半夜看。\n江湖青草远，风雨小窗寒。\n鄞水饶鱼米，何由得共餐。",
        "dynasty": "宋",
        "collection_info": null
    },
    {
        "title": "将为鄞江之游先寄正仲三首  其二",
        "author": "舒岳祥",
        "content": "天地悲歌裏，江城战血余。\n哀湍泻坏道，斜日照残书。\n髮秃因慵栉，园荒亦懒锄。\n旧来双紫燕，随我到茅庐。",
        "dynasty": "宋",
        "collection_info": null
    },
    {
        "title": "将为鄞江之游先寄正仲三首  其三",
        "author": "舒岳祥",
        "content": "水涨苔梳髮，风晴麦漾鬚。\n茶香度深竹，灯影射平芜。\n岁月江流驶，干坤客枕孤。\n鄞乡风物好，莼菜出湘湖。",
        "dynasty": "宋",
        "collection_info": null
    },
    {
        "title": "灯花",
        "author": "舒岳祥",
        "content": "火树知谁种，灯花凝不销。\n何人知此意，有喜在明朝。\n儿爱抄诗卷，童欢进酒瓢。\n纱笼添护惜，莫要隙风摇。",
        "dynasty": "宋",
        "collection_info": null
    },
    {
        "title": "留山甫",
        "author": "舒岳祥",
        "content": "新舂知麦味，旧债了邻赊。\n借榻无鹃处，敲门有竹家。\n韭苗香煮餠，菊脑和烹茶。\n少驻还山屐，乌纱细雨斜。",
        "dynasty": "宋",
        "collection_info": null
    },
    {
        "title": "春晓",
        "author": "舒岳祥",
        "content": "高枕还慵起，晴窗晓日明。\n家贫从省事，身老放徐行。\n溪树藏村暗，山花照市明。\n园林有乐事，桑下见雏成。",
        "dynasty": "宋",
        "collection_info": null
    },
    {
        "title": "静息",
        "author": "舒岳祥",
        "content": "茅竹荒墟地，菰蒲野水天。\n故园长莽莽，归兴自翩翩。\n文字留身后，瓶罂满眼前。\n海棠知我意，故作小春妍。",
        "dynasty": "宋",
        "collection_info": null
    },
    {
        "title": "冬日过良坑冈东望沧海隠隠见渔村有感时避地者多浮海云",
        "author": "舒岳祥",
        "content": "平陆人烟险，渔舟家口肥。\n青天围篛笠，白雨澣蓑衣。\n静钓鸥分石，寒归雪满扉。\n磻溪有恨事，严濑本忘机。",
        "dynasty": "宋",
        "collection_info": null
    },
    {
        "title": "篆畦春日有怀正仲",
        "author": "舒岳祥",
        "content": "别来成隔岁，即是久相疎。\n咏物追唐律，名亭学史书。\n荑柔春霰后，花韵午晴初。\n閒日有閒课，人生无逸居。",
        "dynasty": "宋",
        "collection_info": null
    },
    {
        "title": "晓起观梅",
        "author": "舒岳祥",
        "content": "玉气占虹贯，珠光照夜阑。\n凄凉兼水浄，的皪与星残。\n欲折先呵手，谁来独倚栏。\n白螺𣂏晓露，起向月中看。",
        "dynasty": "宋",
        "collection_info": null
    },
    {
        "title": "趋农",
        "author": "舒岳祥",
        "content": "种浸清明后，芽烹谷雨前。\n未能饥守死，何不力耕田。\n溪草鳬毛滑，山花雉颊鲜。\n倦行聊少憇，茅屋带晴烟。",
        "dynasty": "宋",
        "collection_info": null
    },
    {
        "title": "次和花字韵酬正仲实父少白三友",
        "author": "舒岳祥",
        "content": "不读口生棘，多愁眼易花。\n江湖四閒客，今古几诗家。\n吟是蠲忧药，功如解困茶。\n艰难俱已历，好景夕阳斜。",
        "dynasty": "宋",
        "collection_info": null
    },
    {
        "title": "再次韵酬正仲",
        "author": "舒岳祥",
        "content": "好翁须好客，相映柳和花。\n自是曹刘匹，非分唐宋家。\n书空因学草，品水为知茶。\n爱酒欣逢伴，临风醉墨斜。",
        "dynasty": "宋",
        "collection_info": null
    },
    {
        "title": "放萤寄正仲",
        "author": "舒岳祥",
        "content": "残编百读过，年去放萤飞。\n好带随身火，休争秉烛辉。\n夜凉辞竹庋，风逆返书帏。\n未是明经日，何人拾汝归。",
        "dynasty": "宋",
        "collection_info": null
    },
    {
        "title": "萤",
        "author": "舒岳祥",
        "content": "每向坳塘照，多从曲径烧。\n无烟知有焰，着草不曾焦。\n杂燐因风乱，随星没夜遥。\n老来疏简册，四散任渠飘。",
        "dynasty": "宋",
        "collection_info": null
    },
    {
        "title": "渔童",
        "author": "舒岳祥",
        "content": "丫角长身者，依然髮懒梳。\n只将星子饵，钓得尺来鱼。\n险阻行来惯，风波舞自如。\n曾因潮岸塌，收得古人书。",
        "dynasty": "宋",
        "collection_info": null
    },
    {
        "title": "春日山居好十首  其一",
        "author": "舒岳祥",
        "content": "春日山居好，初春草色回。\n小桥帘映柳，野店烛簪梅。\n箭茁穿沙出，兰芽带雪开。\n从今排日去，连月覆樽罍。",
        "dynasty": "宋",
        "collection_info": null
    },
    {
        "title": "春日山居好十首  其二",
        "author": "舒岳祥",
        "content": "春日山居好，尤佳是仲春。\n半开花有韵，微醉酒全真。\n尧帝衣裳日，周公礼乐辰。\n枝头百舌子，播告太谆谆。",
        "dynasty": "宋",
        "collection_info": null
    },
    {
        "title": "春日山居好十首  其三",
        "author": "舒岳祥",
        "content": "春日山居好，春深自向归。\n且看成茂实，何必恋芳菲。\n树合明湖隔，蒿长远径微。\n风雩吾党事，试浴振春衣。",
        "dynasty": "宋",
        "collection_info": null
    },
    {
        "title": "春日山居好十首  其四",
        "author": "舒岳祥",
        "content": "春日山居好，春来不问深。\n柳能同燕舞，鶑解代花吟。\n有酒家闲去，无诗客莫寻。\n卖田强免役，何必苦劳心。",
        "dynasty": "宋",
        "collection_info": null
    },
    {
        "title": "春日山居好十首  其五",
        "author": "舒岳祥",
        "content": "春日山居好，闲思二月头。\n麦青农作暇，荑秀女工休。\n布谷迟催种，提壶早劝游。\n老夫同猎较，陌上暖风柔。",
        "dynasty": "宋",
        "collection_info": null
    },
    {
        "title": "春日山居好十首  其六",
        "author": "舒岳祥",
        "content": "春日山居好，西湖乐事非。\n青黄虽未接，红紫自交辉。\n酒在何忧死，诗成可疗饥。\n典书犹可醉，何必有金挥。",
        "dynasty": "宋",
        "collection_info": null
    },
    {
        "title": "春日山居好十首  其七",
        "author": "舒岳祥",
        "content": "春日山居好，柴门爱客过。\n连朝恣泥饮，随意有山歌。\n句小从人学，才衰觉气和。\n情怀依分足，好景不须多。",
        "dynasty": "宋",
        "collection_info": null
    },
    {
        "title": "春日山居好十首  其八",
        "author": "舒岳祥",
        "content": "春日山居好，寻花急占先。\n骑馿投酒市，领鹤上渔船。\n薄暖还挥扇，轻寒未替绵。\n清和时候正，丽日牡丹天。",
        "dynasty": "宋",
        "collection_info": null
    },
    {
        "title": "春日山居好十首  其九",
        "author": "舒岳祥",
        "content": "春日山居好，春园赏海棠。\n风流思妙丽，老大尚清狂。\n暂拭伤时泪，还逢绝世粧。\n倾银并注瓦，彼此一时芳。",
        "dynasty": "宋",
        "collection_info": null
    },
    {
        "title": "春日山居好十首  其一○",
        "author": "舒岳祥",
        "content": "春日山居好，光风草上浮。\n溟蒙晨霭散，澹荡夕阳收。\n发轫梅花报，攀辕芍药留。\n春来亦何好，惟有白添头。",
        "dynasty": "宋",
        "collection_info": null
    },
    {
        "title": "夏日山居好十首  其一",
        "author": "舒岳祥",
        "content": "夏日山居好，清风报断梅。\n林深蚊却退，山合鸟飞回。\n一霎过云雨，数声深水雷。\n遶园寻蠹笋，聊以荐山杯。",
        "dynasty": "宋",
        "collection_info": null
    },
    {
        "title": "夏日山居好十首  其二",
        "author": "舒岳祥",
        "content": "夏日山居好，吟来亦自豪。\n焚香诵周易，痛饮读离骚。\n莫讳无三甲，吾今已二毛。\n芜编三百卷，空费一生劳。",
        "dynasty": "宋",
        "collection_info": null
    },
    {
        "title": "夏日山居好十首  其三",
        "author": "舒岳祥",
        "content": "夏日山居好，还思童冠时。\n汗流修举业，浴罢间题诗。\n边事廷绅奏，朝除邸报驰。\n槐花时节近，新说合新知。",
        "dynasty": "宋",
        "collection_info": null
    },
    {
        "title": "夏日山居好十首  其四",
        "author": "舒岳祥",
        "content": "夏日山居好，茅檐水餠香。\n蕉衫身俭洁，纱帽顶清凉。\n润叶桑藏井，新梢笋过墙。\n莫言炎热苦，胜处苦寒乡。",
        "dynasty": "宋",
        "collection_info": null
    },
    {
        "title": "夏日山居好十首  其五",
        "author": "舒岳祥",
        "content": "夏日山居好，凉风树下生。\n三茶还可瀹，二韮尚堪烹。\n永日闲言语，平生实讲明。\n半空飞赤电，燕坐不须惊。",
        "dynasty": "宋",
        "collection_info": null
    },
    {
        "title": "夏日山居好十首  其六",
        "author": "舒岳祥",
        "content": "夏日山居好，清溪一笛风。\n瘦躯便褐短，寡髮爱梳松。\n细雨明归鹭，斜阳饮远虹。\n有时吟未稳，饱步自书空。",
        "dynasty": "宋",
        "collection_info": null
    },
    {
        "title": "夏日山居好十首  其七",
        "author": "舒岳祥",
        "content": "夏日山居好，鷄鸣桑柘烟。\n笋摇知狖过，草偃觉鹅眠。\n休问田园计，聊随饮食缘。\n经营空自苦，烦恼更谁怜。",
        "dynasty": "宋",
        "collection_info": null
    },
    {
        "title": "夏日山居好十首  其八",
        "author": "舒岳祥",
        "content": "夏日山居好，虫鸣山更幽。\n青鞋紫藤杖，玉醴绿甆瓯。\n飞露吹黄葛，凉风洒白头。\n已知时雨顺，更有虎狼忧。",
        "dynasty": "宋",
        "collection_info": null
    },
    {
        "title": "夏日山居好十首  其九",
        "author": "舒岳祥",
        "content": "夏日山居好，日长宜学文。\n金门堪避世，𤱶亩不忘君。\n林宿三冬雪，岩藏万里云。\n屈伸吾道在，何必杂人羣。",
        "dynasty": "宋",
        "collection_info": null
    },
    {
        "title": "夏日山居好十首  其一○",
        "author": "舒岳祥",
        "content": "夏日山居好，藤床面北林。\n荷心风百顷，秧底月千寻。\n幽鸟珍毛羽，流泉响磬琴。\n此中多乐事，客至亦能吟。",
        "dynasty": "宋",
        "collection_info": null
    },
    {
        "title": "秋日山居好十首  其一",
        "author": "舒岳祥",
        "content": "秋日山居好，新凉读旧书。\n黍馨秋社祭，灯灿夜滩渔。\n茄摘收花后，瓜尝脱蒂初。\n早田三得雨，一饱解忧虞。",
        "dynasty": "宋",
        "collection_info": null
    },
    {
        "title": "秋日山居好十首  其二",
        "author": "舒岳祥",
        "content": "秋日山居好，园丁贡美蔬。\n燃萁酥煮豆，拗颈烂蒸壶。\n菰首甜供茹，姜芽嫩漉菹。\n秋来风物美，何必去吾庐。",
        "dynasty": "宋",
        "collection_info": null
    },
    {
        "title": "秋日山居好十首  其三",
        "author": "舒岳祥",
        "content": "秋日山居好，吾居山海间。\n意行逢酒住，兴尽放歌还。\n稻穫归流水，林疎缩远山。\n谁知僧快活，饭饱即身閒。",
        "dynasty": "宋",
        "collection_info": null
    },
    {
        "title": "秋日山居好十首  其四",
        "author": "舒岳祥",
        "content": "秋日山居好，星河顶上悬。\n聊随儿女戏，也设果瓜筵。\n欹枕看星渡，开窗抱月眠。\n溪田六十日，接阙到红鲜。",
        "dynasty": "宋",
        "collection_info": null
    },
    {
        "title": "秋日山居好十首  其五",
        "author": "舒岳祥",
        "content": "秋日山居好，新凉及早兴。\n玉餐阳坞米，冰嚼下洪菱。\n海错来蒲港，溪鲜出石屏。\n欲从逋客逝，为此未之能。",
        "dynasty": "宋",
        "collection_info": null
    },
    {
        "title": "秋日山居好十首  其六",
        "author": "舒岳祥",
        "content": "秋日山居好，中秋兴莫违。\n四腮鲈正脆，一尺蟹初肥。\n白露秔登馔，清霜绢下机。\n急舂输井税，无事早言归。",
        "dynasty": "宋",
        "collection_info": null
    },
    {
        "title": "秋日山居好十首  其七",
        "author": "舒岳祥",
        "content": "秋日山居好，重阳庶物穰。\n剖菱红绽白，剥栗紫含章。\n黄雀绵披脊，霜貍玉截肪。\n登高惟小圃，何必上重冈。",
        "dynasty": "宋",
        "collection_info": null
    },
    {
        "title": "秋日山居好十首  其八",
        "author": "舒岳祥",
        "content": "秋日山居好，清凉鴈过初。\n鸡头消暑夕，鸭脚待霜余。\n草浄蜃虻远，瓜香蚤蚁除。\n小园新雨过，菜甲自删锄。",
        "dynasty": "宋",
        "collection_info": null
    },
    {
        "title": "秋日山居好十首  其九",
        "author": "舒岳祥",
        "content": "秋日山居好，疎明入画峯。\n猎怜依寺鹿，樵护倚祠松。\n鴈起西风笛，人居夕照舂。\n东山久不到，胜具一枝筇。",
        "dynasty": "宋",
        "collection_info": null
    },
    {
        "title": "秋日山居好十首  其一○",
        "author": "舒岳祥",
        "content": "秋日山居好，秋涛木末横。\n龙藏寒水静，鹘击广原平。\n红叶茅茨露，黄花麯糵成。\n西风轻步履，随意得閒行。",
        "dynasty": "宋",
        "collection_info": null
    },
    {
        "title": "冬日山居好十首  其一",
        "author": "舒岳祥",
        "content": "冬日山居好，茅茨不漏风。\n山厨蒸芋栗，野径扫风蓬。\n嫩酒篘初白，寒灰拨暂红。\n编氓吾未免，杜老屡囊空。",
        "dynasty": "宋",
        "collection_info": null
    },
    {
        "title": "冬日山居好十首  其二",
        "author": "舒岳祥",
        "content": "冬日山居好，谁能倚市门。\n从横鸦出郭，寂寞鹳归村。\n为念曲肱乐，因耽曝背温。\n此时新放饮，招我苦吟魂。",
        "dynasty": "宋",
        "collection_info": null
    },
    {
        "title": "冬日山居好十首  其三",
        "author": "舒岳祥",
        "content": "冬日山居好，随家丰俭宜。\n果成猿种核，薪落鹤巢枝。\n梅见天机早，菊知霜信迟。\n读书年少事，任汝眼昏眵。",
        "dynasty": "宋",
        "collection_info": null
    },
    {
        "title": "冬日山居好十首  其四",
        "author": "舒岳祥",
        "content": "冬日山居好，幽斋羃纸窗。\n温存檐鹊并，暖热竹鸠双。\n鹿下霜封堑，樵归雪印矼。\n从兹谢城府，吾志鹿门庞。",
        "dynasty": "宋",
        "collection_info": null
    },
    {
        "title": "冬日山居好十首  其五",
        "author": "舒岳祥",
        "content": "冬日山居好，尤于老叟便。\n年衰催酿酒，骨冷早装绵。\n着帽来梅下，扶舆到雪边。\n兴来聊復尔，微倦自高眠。",
        "dynasty": "宋",
        "collection_info": null
    },
    {
        "title": "冬日山居好十首  其六",
        "author": "舒岳祥",
        "content": "冬日山居好，农人告岁功。\n明朝输井税，深夜动机舂。\n木脱见山市，霜清闻涧钟。\n倘无饥冻迫，何必羡侯封。",
        "dynasty": "宋",
        "collection_info": null
    },
    {
        "title": "冬日山居好十首  其七",
        "author": "舒岳祥",
        "content": "冬日山居好，先生猎较时。\n海陂寒网鴈，岚市夜分麋。\n酒熟隣相聚，家贫盗不窥。\n偷生前进士，幸矣过耆颐。",
        "dynasty": "宋",
        "collection_info": null
    },
    {
        "title": "冬日山居好十首  其八",
        "author": "舒岳祥",
        "content": "冬日山居好，能閒乐自全。\n米丰平酒价，蔬贱减鱼钱。\n偶尔思前事，依然是少年。\n下帘高枕卧，门外北风颠。",
        "dynasty": "宋",
        "collection_info": null
    },
    {
        "title": "冬日山居好十首  其九",
        "author": "舒岳祥",
        "content": "冬日山居好，不知年又穷。\n老人六十七，破衲两三重。\n未要迎新岁，聊须驻旧冬。\n明堂知未议，安用聘申公。",
        "dynasty": "宋",
        "collection_info": null
    },
    {
        "title": "冬日山居好十首  其一○",
        "author": "舒岳祥",
        "content": "冬日山居好，能安始识閒。\n渔归溪口港，樵下屋头山。\n竹蛎含梅蘂，江鲈着玳斑。\n人生何所事，口腹最相关。",
        "dynasty": "宋",
        "collection_info": null
    },
    {
        "title": "山甫游鄞访僧復归山房",
        "author": "舒岳祥",
        "content": "麦熟归小隠，诗名留远方。\n竹冠山霭重，棕屦石苔香。\n扫径怜新笋，临池玩旧芳。\n僧交非昔比，吾党惧行藏。",
        "dynasty": "宋",
        "collection_info": null
    },
    {
        "title": "送胡山甫归山房",
        "author": "舒岳祥",
        "content": "出峡復归寺，身孤心更虚。\n半瓢岩下水，一豆雪中蔬。\n自制乌罗帽，闲将白髮梳。\n与君能几别，此意重相于。",
        "dynasty": "宋",
        "collection_info": null
    },
    {
        "title": "八月十五夜月",
        "author": "舒岳祥",
        "content": "此夜十分月，年时中半秋。\n华夷同一照，今古几多愁。\n颢气横空白，天光际海浮。\n儿时读书处，桂子落岩幽。",
        "dynasty": "宋",
        "collection_info": null
    },
    {
        "title": "戏赠陈用之羡渠食笋也",
        "author": "舒岳祥",
        "content": "食笋肥胜肉，胸吞千亩宽。\n汗青终日对，水墨一窗寒。\n吾子风流甚，此君冰雪完。\n每思参玉版，莫作北伧看。",
        "dynasty": "宋",
        "collection_info": null
    },
    {
        "title": "山行",
        "author": "舒岳祥",
        "content": "今日新晴好，东风散麦鬚。\n山泉中琴瑟，岩鸟合笙竽。\n总是太平曲，何劳击壤图。\n谁知花溅泪，杜老独嗟吁。",
        "dynasty": "宋",
        "collection_info": null
    },
    {
        "title": "忆篆畦",
        "author": "舒岳祥",
        "content": "流水人千里，清风酒一尊。\n乌头何日白，鹤髮几人存。\n石树根基壮，秋虫羽股繁。\n殷勤问来使，元亮欲归园。",
        "dynasty": "宋",
        "collection_info": null
    },
    {
        "title": "送王奕世归玉塘",
        "author": "舒岳祥",
        "content": "故人今有子，过我乞铭文。\n红树催年老，青灯话夜分。\n诗笺传父业，隶笔张吾军。\n万里青州路，沂公几代坟。",
        "dynasty": "宋",
        "collection_info": null
    },
    {
        "title": "十二月初七日补缀旧诗寄正仲",
        "author": "舒岳祥",
        "content": "岁阑思饮酒，人老且捐书。\n春日将辉贲，阴风为扫除。\n花前看灯蟹，雪后坐庵鱼。\n有约君无负，墙根摘露蔬。",
        "dynasty": "宋",
        "collection_info": null
    },
    {
        "title": "山居",
        "author": "舒岳祥",
        "content": "雀饮梅心雪，鱼吞水面云。\n山居差有味，世事不堪闻。\n野烧穷狸穴，晴霄转鴈羣。\n溪寒春未着，闰月压余分。",
        "dynasty": "宋",
        "collection_info": null
    },
    {
        "title": "借正仲韵赋牡丹",
        "author": "舒岳祥",
        "content": "洛阳宫苑地，幻出几花身。\n艷色宜当午，开时惜殿春。\n管弦非旧国，风雨易愁人。\n同是多情客，相逢说梦因。",
        "dynasty": "宋",
        "collection_info": null
    },
    {
        "title": "阪坑头上篮舆烟雨中赋此醒困",
        "author": "舒岳祥",
        "content": "下眺黄泥阪，蒙蒙晓雾漫。\n岩泉时一滴，松雨几曾干。\n利倍盐为市，耕劳石作田。\n我来聊小憇，前去路千难。",
        "dynasty": "宋",
        "collection_info": null
    },
    {
        "title": "十三日即事",
        "author": "舒岳祥",
        "content": "蒿欺菊丛瘦，蔓压橘枝低。\n应俗精神减，伤时梦寐迷。\n欹眠中夜鴈，薄饭午时鷄。\n咄咄真堪怪，秋深杜宇啼。",
        "dynasty": "宋",
        "collection_info": null
    },
    {
        "title": "春分偶饮成醉兀兀坐睡觉而残月在窗矣",
        "author": "舒岳祥",
        "content": "酒熟还成饮，花香忽过墙。\n近灯人影大，斜月树身长。\n阴洞龙藏雨，春苗麝养香。\n閒吟谁与语，醉倚一胡床。",
        "dynasty": "宋",
        "collection_info": null
    },
    {
        "title": "阙题",
        "author": "舒岳祥",
        "content": "潮分船出浦，雪破马行沙。\n去去三千里，疎疎八九家。\n矮壶分乳酪，疏竹看梅花。\n虎豹方充斥，风林噪乱鸦。",
        "dynasty": "宋",
        "collection_info": null
    },
    {
        "title": "田舍偶忆菖蒲",
        "author": "舒岳祥",
        "content": "山窗偶闲静，无事忆菖蒲。\n怪石磨剑脊，西风拂虎鬚。\n性贞偏爱洁，节劲固应癯。\n何日新书室，清泉手自𣂏。",
        "dynasty": "宋",
        "collection_info": null
    },
    {
        "title": "渚宫秋思",
        "author": "舒岳祥",
        "content": "石树表独立，瓦蛩相与言。\n双鸥定渔社，一犬护柴门。\n抱瓮非吾土，浮家何处村。\n枕边黄黍饭，用此了干坤。",
        "dynasty": "宋",
        "collection_info": null
    },
    {
        "title": "风",
        "author": "舒岳祥",
        "content": "太虚无朕兆，因物见形声。\n入竹须抢地，驱潮欲打城。\n八方随气转，万里扫尘清。\n谁道鹏抟壮，反从虎啸生。",
        "dynasty": "宋",
        "collection_info": null
    },
    {
        "title": "中秋与山甫登楼小酌",
        "author": "舒岳祥",
        "content": "莫笑斯楼小，因高势自尊。\n江山图万井，烟树点千村。\n斫却月中桂，烹他海上鲲。\n乘槎八月半，与子探河源。",
        "dynasty": "宋",
        "collection_info": null
    },
    {
        "title": "观窗前月过有感",
        "author": "舒岳祥",
        "content": "檐影倒垂地，月高窗更阴。\n残蛩沉积叶，悲鸟发遥岑。\n易下伤时泪，难平读史心。\n胸中犹若此，酒盏可辞深。",
        "dynasty": "宋",
        "collection_info": null
    },
    {
        "title": "闻有海船入鄞作诗附寄正仲",
        "author": "舒岳祥",
        "content": "华馆多髯客，深山短髮翁。\n钟声更点外，萤焰烧痕中。\n春日同倾酒，寒溪数过鸿。\n天门通海路，诗寄鄮城东。",
        "dynasty": "宋",
        "collection_info": null
    },
    {
        "title": "山甫还峡石有怀书寄",
        "author": "舒岳祥",
        "content": "静者一为别，谁将幽抱同。\n行诗求谷友，买纸嘱溪翁。\n数点淡云树，一行遥海鸿。\n莫因寻薯蓣，深入万山丛。",
        "dynasty": "宋",
        "collection_info": null
    },
    {
        "title": "坐对兰菊有樵人献石轮囷如云亦铁中铮铮也喜而成咏",
        "author": "舒岳祥",
        "content": "老入远公社，闲披贝叶文。\n移梅兼得月，买石看生云。\n潭浄知鱼数，烟青别鹭羣。\n平生有香癖，兰菊胜炉熏。",
        "dynasty": "宋",
        "collection_info": null
    },
    {
        "title": "春深赠山甫",
        "author": "舒岳祥",
        "content": "石枕空蝴蝶，山窗足杜鹃。\n春深方沃若，人意自翛然。\n衰老难为别，留连未肯眠。\n灯花知我意，今夜大如钱。",
        "dynasty": "宋",
        "collection_info": null
    },
    {
        "title": "赠周此山",
        "author": "舒岳祥",
        "content": "梅花台越路，来往此番新。\n风月三间屋，干坤六尺身。\n枕中铅汞术，笔下蕙兰春。\n听说西江事，庐山面目真。",
        "dynasty": "宋",
        "collection_info": null
    },
    {
        "title": "春晚闻霰客思凄然两日不见达善季辩书怀奉寄",
        "author": "舒岳祥",
        "content": "夜阑风薄树，雨急水坍沙。\n书在吾何恨，春深自忆家。\n高花犹着雪，浅草早鸣蛙。\n同是离居客，相逢弔岁华。",
        "dynasty": "宋",
        "collection_info": null
    },
    {
        "title": "趋俗",
        "author": "舒岳祥",
        "content": "残雪高峯外，孤猿细雨中。\n看花心未老，问事耳须聋。\n时俗同伧父，归休学塞翁。\n相随携酒去，猎较祭田公。",
        "dynasty": "宋",
        "collection_info": null
    },
    {
        "title": "葬沈氏墓",
        "author": "舒岳祥",
        "content": "连夜频梦见，那知是与非。\n天高难告诉，佛近且皈依。\n修竹坟三尺，寒梅石四围。\n有儿年十七，他日望传衣。",
        "dynasty": "宋",
        "collection_info": null
    },
    {
        "title": "哭谢尚书",
        "author": "舒岳祥",
        "content": "翰林真学士，吏部老尚书。\n蓟北非吾土，鄞江有旧庐。\n死生今已矣，出处竟何如。\n邛竹先龙化，人琴一恸余。",
        "dynasty": "宋",
        "collection_info": null
    },
    {
        "title": "哭王达善",
        "author": "舒岳祥",
        "content": "一叟经年疟，萧然强饭蔬。\n残花清供后，瘦竹苦吟余。\n女授伏生业，儿工阿买书。\n曾无一纸别，疑信问何如。",
        "dynasty": "宋",
        "collection_info": null
    },
    {
        "title": "哭李实甫",
        "author": "舒岳祥",
        "content": "帝阍尝再叩，龙颔竟难攀。\n帙散萤千点，诗留豹一斑。\n人生会有极，吾道几曾还。\n藏我择轩记，名垂天地间。",
        "dynasty": "宋",
        "collection_info": null
    },
    {
        "title": "哭匊田诗老  其一",
        "author": "舒岳祥",
        "content": "寻源自永嘉，清响黜浮葩。\n一字不犯古，五言真到家。\n思幽多掩抑，情至重咨嗟。\n欲拟征君诔，天寒日又斜。",
        "dynasty": "宋",
        "collection_info": null
    },
    {
        "title": "哭匊田诗老  其二",
        "author": "舒岳祥",
        "content": "本是攻文者，其如癖在诗。\n人皆尊岛佛，我欲效宗师。\n废圃营新屋，寒花带短篱。\n风流无此老，遗藁访佳儿。",
        "dynasty": "宋",
        "collection_info": null
    },
    {
        "title": "哭陈伯求",
        "author": "舒岳祥",
        "content": "早总淮西饷，晚为刑部郎。\n艰危身九陨，漂泊泪千行。\n天地孤忠在，山河遗恨长。\n寡妻随季女，犹得在鄞乡。",
        "dynasty": "宋",
        "collection_info": null
    },
    {
        "title": "灯下饮别",
        "author": "舒岳祥",
        "content": "岁晚客思去，天寒子肯来。\n稽留须酒熟，欢喜见梅开。\n蜡屐匆匆驻，箯舆故故迴。\n嘉平犹未尽，且欲举残杯。",
        "dynasty": "宋",
        "collection_info": null
    },
    {
        "title": "赠别山甫",
        "author": "舒岳祥",
        "content": "劳君出南峡，从我上东山。\n辟恶香萸紫，延年细菊斑。\n看云独无语，覆斗且徐还。\n说到忘机处，沙鸥也自閒。",
        "dynasty": "宋",
        "collection_info": null
    },
    {
        "title": "赠别君英",
        "author": "舒岳祥",
        "content": "相去十五里，不来几半年。\n知君有农事，疎我话诗篇。\n置石桐阴涧，开门海口天。\n老人愁此别，把酒菊丛边。",
        "dynasty": "宋",
        "collection_info": null
    },
    {
        "title": "山甫游嵊拜戴安道墓而归新年过我凤栖作此赠别",
        "author": "舒岳祥",
        "content": "尚谒死安道，宁忘生阆风。\n千岩几尊酒，百岁一枝筇。\n且可耽甜黑，何须醉软红。\n谢公高卧处，明月在岩松。",
        "dynasty": "宋",
        "collection_info": null
    },
    {
        "title": "正仲过凤栖临行赠别",
        "author": "舒岳祥",
        "content": "甲子春晴好，凤栖理去鞍。\n江湖一叶小，风雨对床寒。\n鼻鼾声何壮，灯花夜未阑。\n纷纷多盗日，吾党敢求安。",
        "dynasty": "宋",
        "collection_info": null
    },
    {
        "title": "赠正仲别",
        "author": "舒岳祥",
        "content": "一年三过我，此去定经年。\n雪压登鱼渚，云生落鴈田。\n壮游今已矣，老别自潸然。\n心事有难说，斯文属子传。",
        "dynasty": "宋",
        "collection_info": null
    },
    {
        "title": "再赠",
        "author": "舒岳祥",
        "content": "不惜此时别，毋忘别后音。\n相随溪上影，共息树边阴。\n水落行田蟹，霜晴出谷禽。\n何须拘改岁，有兴即相寻。",
        "dynasty": "宋",
        "collection_info": null
    },
    {
        "title": "四月六日绝粮用银盏易谷作诗别之",
        "author": "舒岳祥",
        "content": "从此与君别，临行更一倾。\n纵令愁作海，谁送酒如渑。\n已悟兴亡理，空留物我情。\n不知陶靖节，何物了平生。",
        "dynasty": "宋",
        "collection_info": null
    },
    {
        "title": "十六夜月蚀既",
        "author": "舒岳祥",
        "content": "虾蟆新食月，金餠曲如鈎。\n天道终还旧，书生自隠忧。\n星辰秋后烂，河汉夜深流。\n我欲骑鹏背，乘风阅九州。",
        "dynasty": "宋",
        "collection_info": null
    },
    {
        "title": "八月二十五日闻布新条",
        "author": "舒岳祥",
        "content": "民命无魂鹿，烹庖几日休。\n纷纷浑未悟，炯炯为深忧。\n并和隣舂相，分渔步网收。\n聊为目前计，甆椀汲新篘。",
        "dynasty": "宋",
        "collection_info": null
    },
    {
        "title": "过刘允叔故居",
        "author": "舒岳祥",
        "content": "流水孤村裏，先生此故居。\n风流今已矣，天道竟何如。\n古屋前朝桧，芗岩万卷书。\n苍苔封瓦砾，野燐出丘墟。",
        "dynasty": "宋",
        "collection_info": null
    },
    {
        "title": "安住寺松声",
        "author": "舒岳祥",
        "content": "晴日千竿籁，春风万鼓鼙。\n清和兼怨适，细大杂高低。\n释子聆眠石，行人听过溪。\n曾于天竺寺，为尔驻游藜。",
        "dynasty": "宋",
        "collection_info": null
    },
    {
        "title": "闻鄞兵入仙居二首  其一",
        "author": "舒岳祥",
        "content": "独岭斜阳笠，深溪夜雨灯。\n多忧未归客，万事不言僧。\n兵甲今如此，台明昔未曾。\n欲言征敛数，天远有谁能。",
        "dynasty": "宋",
        "collection_info": null
    },
    {
        "title": "闻鄞兵入仙居二首  其二",
        "author": "舒岳祥",
        "content": "细雨残阳外，孤村乱水中。\n饥年才半菽，白髮听疎舂。\n世事何曾了，吾生会有穷。\n深衣敛形日，嗟我一枝筇。",
        "dynasty": "宋",
        "collection_info": null
    },
    {
        "title": "悲来",
        "author": "舒岳祥",
        "content": "竹简千年梦，楸枰万古争。\n推敲浑细事，着述亦虚名。\n春艷无长好，秋吟恨短生。\n乃知天壤内，各以一时鸣。",
        "dynasty": "宋",
        "collection_info": null
    },
    {
        "title": "健洐仆有书五千卷藏明恩山房乱后幸存胡山甫寄一榻为吟所闻已迁入作唐律寄题",
        "author": "舒岳祥",
        "content": "岁久残僧屋，吾书故不尘。\n持经入深竹，分韵与闲人。\n花气闻慈像，松凉施四隣。\n细思贫最好，怀璧每戕身。",
        "dynasty": "宋",
        "collection_info": null
    },
    {
        "title": "雪后喜晴和正仲近诗  其一",
        "author": "舒岳祥",
        "content": "今朝天气好，寒减暖初增。\n微醉无灰酒，闲居有髮僧。\n芳情花下月，艷眼雪中灯。\n久废赓酬事，新诗忽启縢。",
        "dynasty": "宋",
        "collection_info": null
    },
    {
        "title": "雪后喜晴和正仲近诗  其二",
        "author": "舒岳祥",
        "content": "云开青镜晓，病起白头人。\n阳洞林光动，晴檐鸟语真。\n黄花修故事，新酒接比隣。\n火急输官米，寒舂连夜频。",
        "dynasty": "宋",
        "collection_info": null
    },
    {
        "title": "十一月初三日夜有兴寻梅",
        "author": "舒岳祥",
        "content": "树下春来往，窗间月死生。\n寻梅何处好，随意自溪行。\n酒债应无数，灯花各有情。\n明朝江上路，风雪一诗成。",
        "dynasty": "宋",
        "collection_info": null
    },
    {
        "title": "送潘少白游桐柏宫",
        "author": "舒岳祥",
        "content": "桐柏旧题句，方瀛新记文。\n因君重拂拭，为我致殷勤。\n仙过峰停鹤，龙藏井閟云。\n金丹如可炼，此去访方闻。",
        "dynasty": "宋",
        "collection_info": null
    },
    {
        "title": "曝书庭中即事有作因思正仲在鴈苍山南为我作小楷杂以和篇当大有可观因以寄之",
        "author": "舒岳祥",
        "content": "稍觉干戈定，聊宽旦夕忧。\n黍黄鷄应喌，草远犊呼牟。\n匣画乘阳展，庭书值雨收。\n漳滨想公干，小楷作银鈎。",
        "dynasty": "宋",
        "collection_info": null
    },
    {
        "title": "贱生之日邀正仲子堂小酌",
        "author": "舒岳祥",
        "content": "开岁恰七十，吾衰病已频。\n从今数正旦，一月有三晨。\n甲子添新志，干坤寄老身。\n晚年方学易，此意为谁陈。",
        "dynasty": "宋",
        "collection_info": null
    },
    {
        "title": "次正仲访山中留别韵",
        "author": "舒岳祥",
        "content": "及此真知老，吾初不谓然。\n相期无别事，不朽要千年。\n过我论新句，留君订旧篇。\n胡为趋归骑，忙似趁潮船。",
        "dynasty": "宋",
        "collection_info": null
    },
    {
        "title": "挽董知镇",
        "author": "舒岳祥",
        "content": "曾行栲源路，相访竹溪频。\n事帝清心旦，于人笑面春。\n升堂惊挂影，下榻忆延宾。\n风雪深尊夜，梅花满座茵。",
        "dynasty": "宋",
        "collection_info": null
    },
    {
        "title": "花鸟",
        "author": "舒岳祥",
        "content": "色与声俱妙，鸟啼花乱开。\n此时无事恼，有酒待谁来。\n漂泊迷归路，昏花恣覆杯。\n已闻雷迸笋，不怕雹惊梅。",
        "dynasty": "宋",
        "collection_info": null
    },
    {
        "title": "四月二十四日雨中分酒饷山友",
        "author": "舒岳祥",
        "content": "欲言林下趣，思共涧边行。\n细雨枇杷熟，空江杜若生。\n离居非远道，向夕自含情。\n偶此开松酒，分将一榼倾。",
        "dynasty": "宋",
        "collection_info": null
    },
    {
        "title": "楝花",
        "author": "舒岳祥",
        "content": "蒸入黄梅雨，寒收苦楝风。\n团团羽葆盖，迭迭绣熏笼。\n文锦财堪用，金铃实有功。\n小畦留一树，斤斧幸相容。",
        "dynasty": "宋",
        "collection_info": null
    },
    {
        "title": "山斋夜坐",
        "author": "舒岳祥",
        "content": "新岁纔三日，春风便不同。\n花前双鬓白，雪后一灯红。\n老去心无术，愁来佛亦空。\n吾儒真实在，千古获麟翁。",
        "dynasty": "宋",
        "collection_info": null
    },
    {
        "title": "用正仲茅字韵",
        "author": "舒岳祥",
        "content": "月白溪头石，霜清屋上茅。\n岁行天自运，人老志还劳。\n冬菊忘年友，寒梅耐久交。\n向来金椀醉，今日对陶匏。",
        "dynasty": "宋",
        "collection_info": null
    },
    {
        "title": "次张幼学见寄韵",
        "author": "舒岳祥",
        "content": "何必羡商颜，幽奇出崄艰。\n归舟天际树，宿鸟屋头山。\n畏虎长危坐，寻僧更不闲。\n酬诗无好句，奚锦得空还。",
        "dynasty": "宋",
        "collection_info": null
    },
    {
        "title": "九月朔晨起忆故园晚易",
        "author": "舒岳祥",
        "content": "晚易图书烬，篆畦花木新。\n承平三世积，丧乱一朝贫。\n清晓凭栏意，空山袖手人。\n平生欲学杜，漂泊始成真。",
        "dynasty": "宋",
        "collection_info": null
    },
    {
        "title": "赋山庵梅花",
        "author": "舒岳祥",
        "content": "水石生来瘦，干坤孕此情。\n寒溪千尺照，残雪数枝横。\n光射霜髯逼，酥浮玉面争。\n何人夜吹笛，故作断肠声。",
        "dynasty": "宋",
        "collection_info": null
    },
    {
        "title": "简胡山甫",
        "author": "舒岳祥",
        "content": "门外月谁敲，花开醉远郊。\n自寻幽寺宿，不耐俗人交。\n裘替疏泉洗，诗添续纸抄。\n一身舟不繫，万事柱难胶。",
        "dynasty": "宋",
        "collection_info": null
    },
    {
        "title": "腊月朔第二孙绳祖弥月喜其与翁同十一月而又皆乙亥时也因赋以祝之",
        "author": "舒岳祥",
        "content": "绳祖初弥月，清晨抱见翁。\n颇怜头额大，兼爱月时同。\n句法何时就，家声待汝洪。\n吾年八十二，方见汝成童。",
        "dynasty": "宋",
        "collection_info": null
    },
    {
        "title": "送潘少白赴连山馆",
        "author": "舒岳祥",
        "content": "桐木深坑岭，菊田高弟家。\n闻渠能馆致，去我使人嗟。\n箬长潜沙笋，兰开傍石花。\n古琴留挂壁，此意澹无邪。",
        "dynasty": "宋",
        "collection_info": null
    },
    {
        "title": "还龙舒旧隠",
        "author": "舒岳祥",
        "content": "今朝归小隠，隣里喜还悲。\n亡国谁修史，遗民自采诗。\n鼠营新穴壤，鹤理旧巢枝。\n见说寅年泰，冥心待运移。",
        "dynasty": "宋",
        "collection_info": null
    },
    {
        "title": "怀昔",
        "author": "舒岳祥",
        "content": "淮海新封国，东南望止戈。\n纱衣秋意早，石枕雨声多。\n白露皱红枣，西风摆老荷。\n昔年游万里，今日兴如何。",
        "dynasty": "宋",
        "collection_info": null
    },
    {
        "title": "暮春山居呈山甫正仲",
        "author": "舒岳祥",
        "content": "径盘如缪篆，石浄可横琴。\n好鸟连朝在，苍苔一寸深。\n拨泥寻笋脉，扫地引蕉阴。\n三客谁家有，风流压晋林。",
        "dynasty": "宋",
        "collection_info": null
    },
    {
        "title": "十七日夜村市",
        "author": "舒岳祥",
        "content": "今岁梅谁待，因迟却未残。\n新泉生暗谷，远烧照前滩。\n圆景终难久，残灯未肯阑。\n沉吟思往事，犹自倚阑干。",
        "dynasty": "宋",
        "collection_info": null
    },
    {
        "title": "喜见早梅花",
        "author": "舒岳祥",
        "content": "朔雪吹吟屋，春风驻酒家。\n野塘冰上鴈，官柳月中鸦。\n玉馔寒沙笋，金虀夜雨芽。\n开窗有新事，喜见早梅花。",
        "dynasty": "宋",
        "collection_info": null
    },
    {
        "title": "戏作",
        "author": "舒岳祥",
        "content": "莫笑山居僻，山居号令明。\n芭蕉工报雨，鸲鹆解知更。\n樵长专封拜，诗坛拥甲兵。\n开窗一壶酒，新句赏新晴。",
        "dynasty": "宋",
        "collection_info": null
    },
    {
        "title": "秋夕寄周炼师",
        "author": "舒岳祥",
        "content": "虫声迭哀思，树影弄清辉。\n休恨催年老，私惭昧昨非。\n倦童眠自语，惊鹤定还飞。\n远念周高志，华颠坐翠微。",
        "dynasty": "宋",
        "collection_info": null
    },
    {
        "title": "易庵道人归鴈苍两月矣作诗趣之",
        "author": "舒岳祥",
        "content": "一入鴈苍山，山苍鴈落湾。\n石螀鸣杼下，沙鸟宿窗间。\n吾子动多悔，老夫今稍闲。\n密云疎雨裏，心事极相关。",
        "dynasty": "宋",
        "collection_info": null
    },
    {
        "title": "甲申正月二十日游盘谷道院赠石涧炼师",
        "author": "舒岳祥",
        "content": "沧海连云族，青山远驿尘。\n回旋成小隠，想像着幽人。\n桃树偏临水，梅花讳说春。\n扶舆穿荦确，空翠湿衣巾。",
        "dynasty": "宋",
        "collection_info": null
    },
    {
        "title": "过明智寺",
        "author": "舒岳祥",
        "content": "每过明智寺，小寺在山前。\n老衲分云坐，山猿抱子眠。\n岩花红杂雨，野水绿平田。\n火后伤心处，青山响杜鹃。",
        "dynasty": "宋",
        "collection_info": null
    },
    {
        "title": "春晚寄二林",
        "author": "舒岳祥",
        "content": "谷雨秧芽动，楝风花信来。\n蟹奔沙上火，笋长地中雷。\n燕子巢重定，主人门早开。\n二林诗敌手，先着一篇催。",
        "dynasty": "宋",
        "collection_info": null
    },
    {
        "title": "辛卯正月二日蝶轩蚤作",
        "author": "舒岳祥",
        "content": "鸦背闪晴天，轻明紫翠烟。\n年将人老大，形与影周旋。\n鸟语催晨枕，梅花照夜编。\n池塘春草句，此意有谁传。",
        "dynasty": "宋",
        "collection_info": null
    },
    {
        "title": "吾道",
        "author": "舒岳祥",
        "content": "闻恶休三唾，怀贤赋七哀。\n衰年催白髮，细雨足红梅。\n江海归诗卷，干坤换劫灰。\n老儒何所用，吾道自须回。",
        "dynasty": "宋",
        "collection_info": null
    },
    {
        "title": "八月二十八日与潘少白刘君英草酌耕养堂时刘正仲以求免役入城予亦为羣小见厄者也",
        "author": "舒岳祥",
        "content": "二子论秋夜，秋蛩是四隣。\n叶黄狐下陇，灯暗鼠欺人。\n借誉门多客，临危俗少亲。\n平生刘正仲，于此见情真。",
        "dynasty": "宋",
        "collection_info": null
    },
    {
        "title": "约诸友九日游东山",
        "author": "舒岳祥",
        "content": "语石双蛩碎，鸣轩一叶锵。\n黄花无旧客，白髮又重阳。\n日月双飞翼，干坤几战场。\n人生一百岁，不饮自堪伤。",
        "dynasty": "宋",
        "collection_info": null
    },
    {
        "title": "山甫病中归峡作此问之",
        "author": "舒岳祥",
        "content": "山甫病归峡，僧言药有瘳。\n自怜三岁长，多白几分头。\n水鸟工吟夜，阴蛩苦话秋。\n诗人多病疟，彊饭更何忧。",
        "dynasty": "宋",
        "collection_info": null
    },
    {
        "title": "送帅初游浙西",
        "author": "舒岳祥",
        "content": "吴下吾游地，因君思又飘。\n水花香外雨，沙鸟梦边潮。\n载酒浮官舫，吟诗上驿桥。\n三高祠下过，为赋楚辞招。",
        "dynasty": "宋",
        "collection_info": null
    },
    {
        "title": "松花",
        "author": "舒岳祥",
        "content": "偃蹇不入俗，随春也作花。\n高攀许樵子，轻扫落僧家。\n功用虽非药，风标正似茶。\n秋风收子食，辟谷胜胡麻。",
        "dynasty": "宋",
        "collection_info": null
    },
    {
        "title": "消忧",
        "author": "舒岳祥",
        "content": "凤栖塘上路，春草思悠悠。\n绿树双黄鸟，青山一白头。\n诗书自有厄，盗贼本非仇。\n天道知难问，吾贫不肯忧。",
        "dynasty": "宋",
        "collection_info": null
    },
    {
        "title": "宿龟石寺",
        "author": "舒岳祥",
        "content": "朅来谁主我，野寺得闲行。\n借屋安书庋，就岩搘饭铛。\n山晴分鴈转，水暖见鱼生。\n无事人情好，相逢总笑迎。",
        "dynasty": "宋",
        "collection_info": null
    },
    {
        "title": "游龟石寺",
        "author": "舒岳祥",
        "content": "旧说龟为石，今知石化龟。\n溪分剡溪秀，亭近镇亭遗。\n沙鸟穿青樾，岩花覆碧漪。\n逢僧如雅素，携看古廊碑。",
        "dynasty": "宋",
        "collection_info": null
    },
    {
        "title": "重游龟石寺",
        "author": "舒岳祥",
        "content": "一龟先过水，更有一龟寻。\n鸟出石潭底，笋穿沙树心。\n平桥连断岸，古佛坐乔林。\n竹裏何人住，时闻啸咏音。",
        "dynasty": "宋",
        "collection_info": null
    },
    {
        "title": "晓凉",
        "author": "舒岳祥",
        "content": "秋风万里清，客子最含情。\n山路残星在，柴门野水鸣。\n平田闻鴈起，落月有人行。\n破箧无书册，何须眼復明。",
        "dynasty": "宋",
        "collection_info": null
    },
    {
        "title": "题汪日宾西楼附山甫达之",
        "author": "舒岳祥",
        "content": "不忘西来意，开窗西復西。\n柳悬鱼怒颊，蒲缚蟹团脐。\n县近更传信，寺围钟到齐。\n山翁出山处，放杖得新题。",
        "dynasty": "宋",
        "collection_info": null
    },
    {
        "title": "山窗即事思正仲有寄",
        "author": "舒岳祥",
        "content": "相怜不相见，不见自情亲。\n野水僧无影，斜阳树半身。\n懒蜂偷柏蜜，饥雀啄窗尘。\n吟就怀人杳，书成访驿频。",
        "dynasty": "宋",
        "collection_info": null
    },
    {
        "title": "独坐遣兴",
        "author": "舒岳祥",
        "content": "昏眼迷烟雨，修眉隠树林。\n杜鹃知夜半，蟋蟀俟秋音。\n静悟平生事，閒思万古心。\n嗟跎七十五，既往莫追寻。",
        "dynasty": "宋",
        "collection_info": null
    },
    {
        "title": "十月初七日山中感兴",
        "author": "舒岳祥",
        "content": "日暮空归里，时艰未到家。\n稼收迁野鼠，柿熟乱慈鸦。\n冬暖生芦笋，人閒对菊花。\n亡书何处补，无用自咨嗟。",
        "dynasty": "宋",
        "collection_info": null
    },
    {
        "title": "二月初二日山中感兴",
        "author": "舒岳祥",
        "content": "山合风多急，江寒潮易残。\n艰虞浑未息，漂泊若为安。\n脱叶投沙井，吹花点石阑。\n故园归梦切，雪潦几时干。",
        "dynasty": "宋",
        "collection_info": null
    },
    {
        "title": "赠星翁",
        "author": "舒岳祥",
        "content": "星翁言我寿，更寿復何求。\n老病花生眼，愁吟雪满头。\n髀消经万险，面皱积千忧。\n十载不看镜，今朝见自羞。",
        "dynasty": "宋",
        "collection_info": null
    },
    {
        "title": "春日与正仲坐山斋余隠几就睡既觉而正仲端坐诵书未已此意似更胜渊明卿且去之语也",
        "author": "舒岳祥",
        "content": "坐睡吾知味，观书客更嘉。\n柴门桑旧曲，石径笋新斜。\n花饱蜂归国，巢成燕着家。\n此中真有意，高柳两三鸦。",
        "dynasty": "宋",
        "collection_info": null
    },
    {
        "title": "昼睡",
        "author": "舒岳祥",
        "content": "生平慕睡乡，逃暑最为良。\n渴爱煎茶响，饥闻煮粥香。\n百年依白社，一枕熟黄粱。\n童懒呼难动，贪眠到夕阳。",
        "dynasty": "宋",
        "collection_info": null
    },
    {
        "title": "别银瓶",
        "author": "舒岳祥",
        "content": "年凶人卖子，吾亦卖银瓶。\n送老无留物，因贫总割情。\n捐躯资我饱，覆斗饯君行。\n正是花香日，凭谁细细倾。",
        "dynasty": "宋",
        "collection_info": null
    },
    {
        "title": "临水送将归",
        "author": "舒岳祥",
        "content": "落叶秋江外，孤镫远树中。\n片帆天上下，明月水西东。\n岐渚潮来白，晴霞暝更红。\n一尊临水驿，莫忘寄诗筒。",
        "dynasty": "宋",
        "collection_info": null
    },
    {
        "title": "送俞宜民归马耳峰",
        "author": "舒岳祥",
        "content": "晴雪集林薄，朝阳熙陇苗。\n青天堪数雁，白路自通樵。\n愁我未归客，别君还过桥。\n何时烧短烛，软语更终宵。",
        "dynasty": "宋",
        "collection_info": null
    },
    {
        "title": "十月初三日追记丙子岁以此日风雪中度平坑岭入马耳峰",
        "author": "舒岳祥",
        "content": "岁穷常鲜裕，人老更多悲。\n白日无閒客，青山有了时。\n干坤马迹满，风雨鹤巢危。\n去岁来坑岭，移家度崄巇。",
        "dynasty": "宋",
        "collection_info": null
    },
    {
        "title": "古渔父词二首  其一",
        "author": "舒岳祥",
        "content": "烟雨一叶小，江湖大厦宽。\n全家足风月，高枕恣波澜。\n白雪披蓑立，青山揭笠看。\n莫将文叔事，溷我钓鱼竿。",
        "dynasty": "宋",
        "collection_info": null
    },
    {
        "title": "古渔父词二首  其二",
        "author": "舒岳祥",
        "content": "是店皆赊酒，无家只有船。\n烧鱼岩下火，吹笛水中天。\n枫叶霜铺地，芦花月满川。\n风波何处静，收钓即安眠。",
        "dynasty": "宋",
        "collection_info": null
    },
    {
        "title": "衰至和王达善",
        "author": "舒岳祥",
        "content": "衰来知已渐，老去不容迟。\n居长常先导，徐行且远期。\n相看飘鹤髮，久坐绽乌皮。\n百岁休嫌短，修名千载垂。",
        "dynasty": "宋",
        "collection_info": null
    },
    {
        "title": "咏赪桐花",
        "author": "舒岳祥",
        "content": "朱草文明瑞，兹花上品朱。\n巧瑳红象珥，阔制紫云襦。\n丽夺炎精盛，名霑御赐殊。\n且贪颜色好，鹤顶似他无。",
        "dynasty": "宋",
        "collection_info": null
    },
    {
        "title": "因黄甘人便问讯帅初",
        "author": "舒岳祥",
        "content": "茇舍干戈后，班荆荐莽余。\n何人骑有鹤，顾我食无鱼。\n孤愤向谁说，倦游休上书。\n时时问甘岭，戴子近何如。",
        "dynasty": "宋",
        "collection_info": null
    },
    {
        "title": "七月初四日赋紫薇花",
        "author": "舒岳祥",
        "content": "蹙罗红线紧，镕蜡粉鬚黄。\n野寺花开日，平畴稻熟香。\n曾陪红药省，相对紫薇郎。\n尚忆丝纶閤，新秋雨露凉。",
        "dynasty": "宋",
        "collection_info": null
    },
    {
        "title": "谢刘文伯惠好翁笺",
        "author": "舒岳祥",
        "content": "春膏夸莹浄，云母斗轻明。\n吾子诚不俗，老夫安用名。\n虽非时态尚，犹见故人情。\n雅兴因君动，新吟凭几成。",
        "dynasty": "宋",
        "collection_info": null
    },
    {
        "title": "秋日书事贻潘少白",
        "author": "舒岳祥",
        "content": "树色已非昨，虫声不忍闻。\n乱鸦投急景，老树淰长云。\n百顷青黄半，一村晴雨分。\n凭阑新得句，书赠特山君。",
        "dynasty": "宋",
        "collection_info": null
    },
    {
        "title": "贻正仲",
        "author": "舒岳祥",
        "content": "月生鲸海上，人在鴈苍中。\n一巘环村转，双溪到海同。\n百年能几见，七十有三翁。\n为此当心恻，诗成走递筒。",
        "dynasty": "宋",
        "collection_info": null
    },
    {
        "title": "贻山甫",
        "author": "舒岳祥",
        "content": "多病空余老，劳生为苦思。\n偶然新得句，长是不眠时。\n鼠搅歉无肉，佣逃怨食糜。\n此怀谁可诉，只恐则山知。",
        "dynasty": "宋",
        "collection_info": null
    },
    {
        "title": "梅所将别夜坐叙怀",
        "author": "舒岳祥",
        "content": "相见岂无期，前年亦此时。\n青山吾有约，白髮子能医。\n石室谁看鼎，岩泉似散丝。\n老人偏重别，去路渺相思。",
        "dynasty": "宋",
        "collection_info": null
    },
    {
        "title": "去春帅初尝约为榆林游欲烹羊酿酒为小孟尝既而仆归凤栖后帅初亦往西浙遂不果今帅初已归当践前言但同游之客达善已下世矣因黄甘便作诗以叙其怀",
        "author": "舒岳祥",
        "content": "戴子游西浙，藕花香满船。\n因思今日日，又是去年年。\n杨果珍闽荔，榆林下剡川。\n烹羊曾有约，已失碧桃仙。",
        "dynasty": "宋",
        "collection_info": null
    },
    {
        "title": "记梦  其一",
        "author": "舒岳祥",
        "content": "春梦是耶非，终惭恋禄微。\n整冠骑马出，欹枕听鷄回。\n食蘗风霜入，还丹志愿违。\n未能忘习气，安得寸心灰。",
        "dynasty": "宋",
        "collection_info": null
    },
    {
        "title": "记梦  其二",
        "author": "舒岳祥",
        "content": "梅花清入梦，诗骨定非常。\n半树原遮藓，无风也自香。\n篮舆衝暮雪，茅舍带晨霜。\n傍竹依松处，无心肯向阳。",
        "dynasty": "宋",
        "collection_info": null
    },
    {
        "title": "八月初三日五更梦觉追记",
        "author": "舒岳祥",
        "content": "林下青衫卸，尊前白髮欹。\n少年行乐事，暮景感伤时。\n炼药嫌长懒，观书悔已迟。\n惜花心性在，时復一吟诗。",
        "dynasty": "宋",
        "collection_info": null
    },
    {
        "title": "梦回",
        "author": "舒岳祥",
        "content": "月上芙蓉浦，船依杜若洲。\n岁行人冉冉，川永梦悠悠。\n天地回青眼，江山养白头。\n老生如朽木，安识有悲秋。",
        "dynasty": "宋",
        "collection_info": null
    },
    {
        "title": "题存思庵壁",
        "author": "舒岳祥",
        "content": "香饭炊鱼白，新醅擘蟹黄。\n秋风元不恶，乡思自难忘。\n田水闲无用，山云薄有光。\n篆畦消息好，一路木樨香。",
        "dynasty": "宋",
        "collection_info": null
    },
    {
        "title": "巾山题客舍壁",
        "author": "舒岳祥",
        "content": "晓行风露清，夹径草虫鸣。\n虎近常行市，鷄啼早出城。\n路长终是到，世险自难平。\n学得王阳术，黄金可立成。",
        "dynasty": "宋",
        "collection_info": null
    },
    {
        "title": "四月初四日正仲子堂可大及梅所周炼师会耕养堂",
        "author": "舒岳祥",
        "content": "白月一家好，青山四坐迎。\n短筇看虎迹，高枕听蛙声。\n草具枇杷足，瓜庐熠耀行。\n相逢总佳士，更喜着弥明。",
        "dynasty": "宋",
        "collection_info": null
    },
    {
        "title": "含笑花",
        "author": "舒岳祥",
        "content": "半面羞藏袂，回头懒向人。\n清凉生夜气，冷淡见天真。\n此物悭开口，他花怯效颦。\n莫嫌容易落，笑罢总成尘。",
        "dynasty": "宋",
        "collection_info": null
    },
    {
        "title": "咏竹拂子谢潘可大",
        "author": "舒岳祥",
        "content": "天封竹拂子，赠我意何勤。\n白马惟余鬣，苍蝇合避人。\n柄双疑共产，身粉止留筋。\n可鄙椶毛贱，堪同麈尾珍。\n书斋添道气，入室许嘉宾。",
        "dynasty": "宋",
        "collection_info": null
    },
    {
        "title": "壬辰正月胡子持孙平叔刘正仲诸友于鴈苍建赤城先生祠赋唐律一十韵以纪其事",
        "author": "舒岳祥",
        "content": "句读从朱老，经书本释翁。\n于蓝青所出，他石玉堪攻。\n文启吾乡秀，心知百代崇。\n推尊非苟合，议论自难同。\n名节道乡峻，词章淮海雄。\n诸公交赞誉，此老定磨礲。\n旧祀儒宫侧，新祠佛寺东。\n开山犹别子，传钵许宗风。\n俎豆干戈后，诗书煨烬中。\n千年期勿坏，印印此心通。",
        "dynasty": "宋",
        "collection_info": null
    },
    {
        "title": "评花",
        "author": "舒岳祥",
        "content": "我欣牟莟重，君喜菜花黄。\n露浥虀菹味，风摇餠饵香。\n均为资食品，乍可少羹汤。\n若论充冬蓄，何如续夏粮。\n书生有定禄，百罋亦须尝。",
        "dynasty": "宋",
        "collection_info": null
    },
    {
        "title": "咏紫荆花",
        "author": "舒岳祥",
        "content": "自古惟闻棠棣咏，后人多感紫荆回。\n固知天理随机触，亦本诗人起兴来。\n枯条谁缀桃花米，嫩蕊初挼撒酒媒。\n野老门前栽一树，纔开桐角此花开。",
        "dynasty": "宋",
        "collection_info": null
    },
    {
        "title": "登楼",
        "author": "舒岳祥",
        "content": "千年日月藏丹鼎，万里干坤着白头。\n落木断虹天渺渺，閒云倦鸟日悠悠。\n开门碧海通诸岛，极目青山是别州。\n我欲便骑黄鹤去，回头还有故乡愁。",
        "dynasty": "宋",
        "collection_info": null
    },
    {
        "title": "和正仲送达善归钱塘韵",
        "author": "舒岳祥",
        "content": "二客论交自有时，篆畦相会不相期。\n家如元亮贫更好，学抵申公老未衰。\n好诗甚似无声画，昏眼羞同没字碑。\n买地近来闻闢圃，樊侯种桼未为迟。",
        "dynasty": "宋",
        "collection_info": null
    },
    {
        "title": "水金莲",
        "author": "舒岳祥",
        "content": "波心隠隠金椎出，只道冯夷先导来。\n笑口渐开黄玉罋，丹心初见小莲胎。\n步花想见江妃佩，烧烛那从水殿回。\n传记无闻今始着，莫嫌闲客少诗才。",
        "dynasty": "宋",
        "collection_info": null
    },
    {
        "title": "题巾山翠微",
        "author": "舒岳祥",
        "content": "逆水游鲲去不迴，两鬐插背尚崔嵬。\n月将塔影和峯转，风作潮花入寺来。\n星斗四垂双阙壮，干坤一览八窗开。\n山僧高卧还知否，人世如今换劫灰。",
        "dynasty": "宋",
        "collection_info": null
    },
    {
        "title": "梨花",
        "author": "舒岳祥",
        "content": "新叶轻柔宜与藉，芳心疎散不须茸。\n象床骨冷惊春梦，雾阁神清怯晓风。\n雨裏多情危有泪，月中澄莹望如空。\n清明寒食人何处，金谷昭阳事不同。",
        "dynasty": "宋",
        "collection_info": null
    },
    {
        "title": "牵牛花",
        "author": "舒岳祥",
        "content": "卉中深碧斯为最，绣蝶红蜻宿近枝。\n巧补疎篱阴漠漠，善缘高竹实纍纍。\n满承秋露瑶杯莹，半敛朝阳翠袖欹。\n入药性寒君莫弃，良医疎滞用随宜。",
        "dynasty": "宋",
        "collection_info": null
    },
    {
        "title": "石上种剑蒲其脊成矣非陶隠居所谓溪荪者耶",
        "author": "舒岳祥",
        "content": "昆山片玉天生润，鴈荡移来手自栽。\n禅客久亲清少病，山童勤拂浄无埃。\n叶端洒洒通心露，根畔疎疎引水苔。\n必有事焉还勿助，此方端自养原来。",
        "dynasty": "宋",
        "collection_info": null
    },
    {
        "title": "菖蒲最难养置而弗省则弗滋勤勤拂拭则病矣余性甚嗜之往往不特人病苗而苗亦病人矣讲求其法至备尝为之作谱书留南郭杨建处建摄令黄岩死于兵无从问矣端午日寻石菖蒲偶成一律",
        "author": "舒岳祥",
        "content": "多忘昏昏久废书，闲来石上采菖蒲。\n瘦鞭走石蛟龙窟，细叶穿苔虎豹鬚。\n阴洞容光明復晦，乳泉盈坎润难枯。\n试拈九节风前嗅，已觉登仙不用扶。",
        "dynasty": "宋",
        "collection_info": null
    },
    {
        "title": "六月十一日山窗散愁",
        "author": "舒岳祥",
        "content": "平生志大孔文举，牢落依然不可羁。\n茨阖小窗巢燕子，菰蒲新雨试鹅儿。\n胸襟大闷书不读，口吻微吟人未知。\n安得一簑江海去，持螯作鲙卧鸱夷。",
        "dynasty": "宋",
        "collection_info": null
    },
    {
        "title": "赋眼昏",
        "author": "舒岳祥",
        "content": "不为吟哦苦苦频，老逢忧患损精神。\n见人依约近方省，认字微茫久未真。\n漠漠江山浑水墨，冥冥草树隔烟尘。\n何人解呪杨枝水，洗浄从前业障因。",
        "dynasty": "宋",
        "collection_info": null
    },
    {
        "title": "次韵正仲秋晚感兴",
        "author": "舒岳祥",
        "content": "举头无路见长安，十月江南有朔寒。\n岩瀑飞来云影湿，溪霜着处叶声干。\n相思一夜心先醉，欲话前冬鼻已酸。\n爱尔和诗添记事，愁来时解锦囊看。",
        "dynasty": "宋",
        "collection_info": null
    },
    {
        "title": "次韵答胡山甫避地述怀时予有结茅马奥之意",
        "author": "舒岳祥",
        "content": "兔迒鹿町便为家，不怕飞腾万仞崖。\n此日披榛寻细路，他年买地卜幽斋。\n山风索索鸣林箨，野水洄洄泛柴。\n到此冥心齐物理，藉茅枕石氏无怀。",
        "dynasty": "宋",
        "collection_info": null
    },
    {
        "title": "有感",
        "author": "舒岳祥",
        "content": "风雨翛翛花事阑，余寒迤逦麦秋天。\n一春不见飞蝴蝶，几夜初闻叫杜鹃。\n林外画眉谁妩媚，花绣眼自便翾。\n上林还有嘤鸣否，此日春归一黯然。",
        "dynasty": "宋",
        "collection_info": null
    },
    {
        "title": "玉毬花",
        "author": "舒岳祥",
        "content": "花开压径枝堪挽，花落铺阶雪不飘。\n茧老蛾成投绿水，香干蝶散离长条。\n满地月明浓不扫，无人梅落怨难销。\n老人别有心中事，愧尔投瓜乏报瑶。",
        "dynasty": "宋",
        "collection_info": null
    },
    {
        "title": "问信",
        "author": "舒岳祥",
        "content": "凤栖老子近何如，骨格崚嶒久病余。\n新酒得时招近局，小楼无事忆亡书。\n眼昏长道青灯暗，头痒空将短髮梳。\n昨夜西风吹海动，磨刀准拟脍鲈鱼。",
        "dynasty": "宋",
        "collection_info": null
    },
    {
        "title": "蜜蜂",
        "author": "舒岳祥",
        "content": "官课有严投急影，公衙未退沸繁声。\n香材聚敛千家圃，兵卫森凝百雉城。\n额上粉轻春尚早，股间金重日初晴。\n百虫未敢梅花近，唯有渠来蹴雪英。",
        "dynasty": "宋",
        "collection_info": null
    },
    {
        "title": "题刘君英石屏",
        "author": "舒岳祥",
        "content": "天碑万古閟嶙峋，自我来追此日新。\n旭日小村鸠唤妇，寒霜疎木鴈来宾。\n路长桥断谁家店，天远舟行何处人。\n万顷黄芦秋色裏，是中着我坐垂缗。",
        "dynasty": "宋",
        "collection_info": null
    },
    {
        "title": "次韵记马耳峰旧游",
        "author": "舒岳祥",
        "content": "牙轴珠联秘籥縢，晓窗开卷见诗朋。\n曲渠荷苇鸣新雨，深院茶梅响落冰。\n山市雪晴邀试酒，溪桥月好近烧灯。\n玉泓不放花流出，闻有潜鱼解避罾。",
        "dynasty": "宋",
        "collection_info": null
    },
    {
        "title": "次韵酬正仲",
        "author": "舒岳祥",
        "content": "丝窠鼠迹锁书縢，老去斯文属友朋。\n冻芋共煨须熟火，寒葅对嚼欲生冰。\n山深有客传诗藁，庵小无僧上佛灯。\n西去芗岩才半里，有蛟寒蛰得沉罾。",
        "dynasty": "宋",
        "collection_info": null
    },
    {
        "title": "周梅所携正仲再和借书韵见示次韵报之",
        "author": "舒岳祥",
        "content": "少日从军辉绿縢，如今一室与云朋。\n低眉深闭车中妇，背俗空悬木上罾。\n何幸传衣归六祖，莫忘受记出燃灯。\n相期何止诗篇事，大节无亏誓饮冰。",
        "dynasty": "宋",
        "collection_info": null
    },
    {
        "title": "七月十五日竞传有铁骑八百来屠宁海人惧罹仙居祸僦船入海从鸱夷子游余在龙舒精舍事定而后闻之幸免奔窜深有羡于渔家之乐也作渔父一首",
        "author": "舒岳祥",
        "content": "年来避世羡渔郎，全载妻儿云水乡。\n隔苇鸣榔分细火，带苔收网晒斜阳。\n一丝寒雨鲈腮紫，半箔归潮蟹斗黄。\n欲逐鸱夷江海去，西风无奈稻花香。",
        "dynasty": "宋",
        "collection_info": null
    },
    {
        "title": "次和杨中斋读阆风菊谱因觅本植斋前韵",
        "author": "舒岳祥",
        "content": "为爱寒花晚节香，故栽松径与茅堂。\n寿思园绮眠商岭，清想夷齐遁首阳。\n俗眼只贪金带紫，丹心惟喜御袍黄。\n先生远觅陶潜种，急作山书寄孟光。",
        "dynasty": "宋",
        "collection_info": null
    },
    {
        "title": "端午感怀",
        "author": "舒岳祥",
        "content": "曾饮昌阳七十三，老来大布当轻衫。\n豫储当采三年艾，缓计空寻六日蟾。\n楚俗旧时沉黍恨，唐宫此日赐衣霑。\n栀香满院人如玉，尚想熏风半捲帘。",
        "dynasty": "宋",
        "collection_info": null
    },
    {
        "title": "正仲入鄞叙怀送别二首  其一",
        "author": "舒岳祥",
        "content": "遇事无心心自放，如今心事放尤难。\n酒开愁绪汤浇雪，书润枯肠火养丹。\n欹枕啼鸦分晓色，把杯归鴈破春寒。\n君来访我连朝雨，三日新晴理去鞍。",
        "dynasty": "宋",
        "collection_info": null
    },
    {
        "title": "正仲入鄞叙怀送别二首  其二",
        "author": "舒岳祥",
        "content": "此别未知长与短，一春风雨助凄然。\n欲随流水入城去，更繫扁舟话柳边。\n芳草斜阳新住蝶，落花飞絮乱啼鹃。\n鴈苍山好须回首，便见秋风在眼前。",
        "dynasty": "宋",
        "collection_info": null
    },
    {
        "title": "正仲有诗因次和再别",
        "author": "舒岳祥",
        "content": "好客分明为我来，不嫌茅舍似鷄栖。\n归云古树如新画，久雨苍崖失旧题。\n别我此行正月尽，怀君老眼两行啼。\n丈夫出处有常度，不为黄金颜色低。",
        "dynasty": "宋",
        "collection_info": null
    },
    {
        "title": "梦笑",
        "author": "舒岳祥",
        "content": "过尽江山十万鸿，梅花昨夜笑东风。\n客行草树绵绵外，梦觉乌鸦渺渺中。\n天道难知龟不信，人生有恨水无穷。\n今年厄闰有如此，万事绳床俯仰空。",
        "dynasty": "宋",
        "collection_info": null
    },
    {
        "title": "十二月初八日晓梦归故园",
        "author": "舒岳祥",
        "content": "红藤枕上到家园，花木萧疎可若干。\n陋巷夕阳人悄悄，旧墙新雨竹娟娟。\n数声啼鸟春愁破，几点残星夜话阑。\n世事旋消还旋积，只留青史得千年。",
        "dynasty": "宋",
        "collection_info": null
    },
    {
        "title": "野老",
        "author": "舒岳祥",
        "content": "野老巢居江上成，相亲幽事远浮名。\n近村饮酒携孙去，远寺寻兰领犬行。\n麦老秧高关念虑，花开果熟有将迎。\n旧时风俗今谁有，见尔令人忆太平。",
        "dynasty": "宋",
        "collection_info": null
    },
    {
        "title": "有怀正仲还鴈峰诗",
        "author": "舒岳祥",
        "content": "松声夜半如倾瀑，忆坐西斋共不眠。\n一鼓轻雷惊蛰后，细筛微雨落梅天。\n临流欲渡还休笑，送客归来始惘然。\n掩卷有谁知此意，一窗新绿待啼鹃。",
        "dynasty": "宋",
        "collection_info": null
    },
    {
        "title": "戏述任翻诗句酬储梅癯见和之作",
        "author": "舒岳祥",
        "content": "我爱巾山去復迴，城中平地起崔嵬。\n前村清景何人占，绝顶新凉几夜来。\n鹤起露翻松磴响，僧吟月上竹房开。\n任翻炼得清新字，想见斯人百念灰。",
        "dynasty": "宋",
        "collection_info": null
    },
    {
        "title": "四月初一日积雨新霁偶成",
        "author": "舒岳祥",
        "content": "渺然清兴忆江湖，缚住此心安破庐。\n新绿池塘鱼散子，落红园径鸟将雏。\n青梅成后少佳果，苦荬出来无好蔬。\n老疾已艰登陟具，谁能为作卧游图。",
        "dynasty": "宋",
        "collection_info": null
    },
    {
        "title": "挽爱山李德夫",
        "author": "舒岳祥",
        "content": "不为时新刺绣纹，鹄袍鹤髮自相亲。\n襄阳须有汉耆旧，彭泽终为晋隠沦。\n往往名场跻后辈，时时相衮问斯人。\n如今天道平如槩，得失荣枯一幻尘。",
        "dynasty": "宋",
        "collection_info": null
    },
    {
        "title": "即事",
        "author": "舒岳祥",
        "content": "麦熟南风挂衲畦，山禽快活晓来啼。\n中分草色柴车路，半压藤花石步溪。\n茅屋数家深避马，竹林三里远闻鸡。\n荒村得句将谁赠，墙壁还随即事题。",
        "dynasty": "宋",
        "collection_info": null
    },
    {
        "title": "次韵和正仲南风",
        "author": "舒岳祥",
        "content": "有客披襟曰快哉，岂知元自舜絃来。\n但令酷吏暑先去，足想苍生愠自开。\n树影纵横流院落，荷香来往护池台。\n公权只赋生凉句，不道闾阎正苦哀。",
        "dynasty": "宋",
        "collection_info": null
    },
    {
        "title": "十月十八日闻鴈",
        "author": "舒岳祥",
        "content": "一声空杳分千响，万里荒凉月正明。\n共说江南旧来处，还思沙漠远行程。\n如哀如怨知何事，相应相呼也有情。\n惊起芦花不成梦，江城应是报严更。",
        "dynasty": "宋",
        "collection_info": null
    },
    {
        "title": "新历未颁遗民感怆二首贻王达善曹季辩胡山甫戴帅初诸君皆避地客也  其一",
        "author": "舒岳祥",
        "content": "故国山河成断绝，孤臣江海自飘零。\n窗间取月离离白，树下窥天碎碎青。\n一鴈不来山驿静，千梅欲动客愁醒。\n新来未赐王春历，三尺尧阶自有蓂。",
        "dynasty": "宋",
        "collection_info": null
    },
    {
        "title": "新历未颁遗民感怆二首贻王达善曹季辩胡山甫戴帅初诸君皆避地客也  其二",
        "author": "舒岳祥",
        "content": "寒气着人身似病，世涂多故鬓如银。\n劫灰今信胡僧说，野燐多应战鬼新。\n兵甲纵横满天地，衣冠颠倒走风尘。\n古今历数归仁义，河洛图书属圣神。",
        "dynasty": "宋",
        "collection_info": null
    },
    {
        "title": "自和前韵答达善  其一",
        "author": "舒岳祥",
        "content": "一字不轻王达善，忽看唾玉落鈎银。\n共评中说跻尊魏，谁草玄经饰美新。\n大泽深山容避地，蓬莱弱水叹扬尘。\n与君同勘丹经诀，长饭青精养谷神。",
        "dynasty": "宋",
        "collection_info": null
    },
    {
        "title": "自和前韵答达善  其二",
        "author": "舒岳祥",
        "content": "幽幽丛薄无尘到，渺渺菅茅有露零。\n松曲似腰元自直，潭澄如眼向谁青。\n千愁淟涊那能浣，万事凄迷不欲醒。\n阴晦终逢开霁日，宫槐移影度阶蓂。",
        "dynasty": "宋",
        "collection_info": null
    },
    {
        "title": "再和前韵答达善季辩  其一",
        "author": "舒岳祥",
        "content": "屝屦送人征影远，布裘知我涕痕零。\n初愁冻雪无狐白，忽喜晴霄现卵青。\n欲向华山成稳睡，不禁楚泽自长醒。\n桃源自昔无秦历，草木荣枯是瑞蓂。",
        "dynasty": "宋",
        "collection_info": null
    },
    {
        "title": "再和前韵答达善季辩  其二",
        "author": "舒岳祥",
        "content": "北固漫夸城立铁，钱塘休说浪翻银。\n江山不改英雄泯，宇宙无穷战伐新。\n过眼烟花空似锦，到头富贵总成尘。\n旧时都下逢除夕，果食花饧祭竈神。",
        "dynasty": "宋",
        "collection_info": null
    },
    {
        "title": "绿阴",
        "author": "舒岳祥",
        "content": "野色蒙茸翠羽盖，山光澹荡碧油幢。\n午烟时引煎茶竈，晓雾还霑读易窗。\n隠映掷金鶑点点，分明藉玉鹭双双。\n莫疑蛇动杯中影，一笑开襟钓大江。",
        "dynasty": "宋",
        "collection_info": null
    },
    {
        "title": "咏鸂鶒",
        "author": "舒岳祥",
        "content": "双双游戏水仙宫，着锦衣裳舞镜空。\n晴浴桃花红影裏，雨眠莲叶翠香中。\n文禽自是风情别，野鹭休将品格同。\n寄语虞罗须取，莫令失侣各西东。",
        "dynasty": "宋",
        "collection_info": null
    },
    {
        "title": "谢御史王素行免里正之役",
        "author": "舒岳祥",
        "content": "绣衣御史当霄立，星次周流到上台。\n万里东隅观出日，十年幽蛰听惊雷。\n顿令绝学知书贵，解使贪官觉贿灾。\n恩及老生何以报，只将颂语献行台。",
        "dynasty": "宋",
        "collection_info": null
    },
    {
        "title": "感怀",
        "author": "舒岳祥",
        "content": "时事传来日日新，信疑相半向谁询。\n一寒一暑成吾老，多雨多愁过却春。\n酒畔暂休无限事，花前难买自由身。\n百年犹有四十在，须见昇平作幸民。",
        "dynasty": "宋",
        "collection_info": null
    },
    {
        "title": "对红药有感",
        "author": "舒岳祥",
        "content": "牡丹过后卖芍药，清晓天街频叫时。\n传世园林鶑自占，有名花草蝶先知。\n百年富贵一场梦，千古英雄几局棋。\n世上兴亡总如此，我今嘆老復嗟衰。",
        "dynasty": "宋",
        "collection_info": null
    },
    {
        "title": "百合",
        "author": "舒岳祥",
        "content": "收合千红不上枝，绿茎丹萼称施为。\n灯笼翠干从高揭，火伞流苏直下垂。\n文豹翻身腾綵仗，赤龙奋爪摆朱旗。\n莫疑衰老多夸语，渍蜜蒸根润上池。",
        "dynasty": "宋",
        "collection_info": null
    },
    {
        "title": "栀子花",
        "author": "舒岳祥",
        "content": "六出台成一寸心，银盘裏许贮金簪。\n月中不着蝇点璧，春过翻疑蝶满林。\n陆地水光山院静，炎天冰片石坛深。\n扬州只说琼花好，漠漠风沙何处寻。",
        "dynasty": "宋",
        "collection_info": null
    },
    {
        "title": "和王达善碧桃诗",
        "author": "舒岳祥",
        "content": "石阶无罅谁衔子，烧地成焦岂復芽。\n千岁分根染天水，单台五出异朝霞。\n朝绅济济水苍佩，仙袂盈盈萼绿华。\n作记不嫌人事晚，来年润笔到山家。",
        "dynasty": "宋",
        "collection_info": null
    },
    {
        "title": "同正仲赋赪桐彩蝶",
        "author": "舒岳祥",
        "content": "守着赪桐不为香，翩如凤子往来忙。\n徘徊最爱真红色，摇曳偏垂五彩裳。\n宁号孟蝉随鬓袅，莫为鬼蝶幻身藏。\n惜花却似诗人性，日舞中间夜宿房。",
        "dynasty": "宋",
        "collection_info": null
    },
    {
        "title": "一叶",
        "author": "舒岳祥",
        "content": "欲排江渚千鸿阵，先舞庭皋一叶秋。\n细路桑麻高下屋，平湖风雨往来舟。\n人间酒熟花为客，梦觉残灯月上楼。\n故旧凋零我老矣，少年安肯与同。",
        "dynasty": "宋",
        "collection_info": null
    },
    {
        "title": "枕上闻蛩有感",
        "author": "舒岳祥",
        "content": "桑鸟催耕缘底事，草虫促织竟何成。\n春风秋月祗垂泪，北斗南箕空得名。\n有客悲歌持筑击，何时至治以韶鸣。\n吾侪吟咏还如此，哀乐不知何处生。",
        "dynasty": "宋",
        "collection_info": null
    },
    {
        "title": "小阁省心",
        "author": "舒岳祥",
        "content": "避地逃名花裏居，春风何事转桑枢。\n退藏小阁收心静，闲下危阶放步徐。\n身到衰时方学道，眼当昏处始观书。\n一生日力悠悠度，总悔从前作计疎。",
        "dynasty": "宋",
        "collection_info": null
    },
    {
        "title": "咏蝶",
        "author": "舒岳祥",
        "content": "前身曾学昭仪舞，时样工为京兆眉。\n拣尽好枝无可意，倦寻芳草歇多时。\n晓畦雾重狂须减，风槛花飞悞与随。\n不但蛛丝深着避，更知红袖亦堪疑。",
        "dynasty": "宋",
        "collection_info": null
    },
    {
        "title": "春日即事",
        "author": "舒岳祥",
        "content": "灯夕花朝都已过，石泉槐火又将新。\n故乡失业荆榛满，客子长饥雨雪频。\n底处桃源堪避世，何人橘裏得藏身。\n朝家细核丁黄籍，食指虽多无绢银。",
        "dynasty": "宋",
        "collection_info": null
    },
    {
        "title": "次正仲赋桃花韵",
        "author": "舒岳祥",
        "content": "红红白白好容颜，笑日临风锦裹山。\n且引綵云来洞口，莫随流水去人间。\n忆游梦得嗟重到，访异驎之拟不还。\n自是刘郎有缘会，一千年后重来攀。",
        "dynasty": "宋",
        "collection_info": null
    },
    {
        "title": "咏篆畦垂丝海棠",
        "author": "舒岳祥",
        "content": "夺胎锦带仍添丽，借面芙蓉特太癯。\n睡去不禁春露压，醉来谁倩晓风扶。\n长条莫恨无新叶，纤瓣还能着细鬚。\n火急提鱼花下饮，明朝千点乱青芜。",
        "dynasty": "宋",
        "collection_info": null
    },
    {
        "title": "正月十四日小园偶坐",
        "author": "舒岳祥",
        "content": "天地元从雪后新，开帘闲坐看回春。\n谢公梦觉池生草，杜老羹成涧有芹。\n正是泰和嘉气象，好调寒暖养精神。\n花前不着多忧客，百舌何妨报事频。",
        "dynasty": "宋",
        "collection_info": null
    },
    {
        "title": "次韵答达善",
        "author": "舒岳祥",
        "content": "道不能鸣假物鸣，数篇诗见故人情。\n重经丧乱成南北，多谢交游访死生。\n我始欲愁将老至，公须少忍待时平。\n古来毁弃连城璧，不恨沈埋百世英。",
        "dynasty": "宋",
        "collection_info": null
    },
    {
        "title": "试杨日新笔次韵答戴帅初",
        "author": "舒岳祥",
        "content": "闻尔又归青嶂住，四明西畔越东头。\n山当篱外偏环屋，水到门前总合流。\n得句苦迟难附置，怀人不见更登楼。\n扫除儿女相思话，好作阆风十日游。",
        "dynasty": "宋",
        "collection_info": null
    },
    {
        "title": "寄慈林交讲师",
        "author": "舒岳祥",
        "content": "有意西林寻小隠，无田东瀼可隣家。\n闻师投谒不入巷，知我无人能点茶。\n山色一溪连雨色，雪花十里糁松花。\n秋声正与公相似，相对忘言定不差。",
        "dynasty": "宋",
        "collection_info": null
    },
    {
        "title": "咏密囿花",
        "author": "舒岳祥",
        "content": "繁枝密密宜樊圃，以此能当密囿名。\n不信嫩茎藏劲刺，试将纤手触红英。\n毛身秦女自正色，鸟爪麻姑无俗情。\n方朔窃桃何处入，只应列子御风行。",
        "dynasty": "宋",
        "collection_info": null
    },
    {
        "title": "揽秋",
        "author": "舒岳祥",
        "content": "读书瞪视眼花乱，力穑作劳足茧休。\n尊俎风流容鸭脚，语言滋味许鸿头。\n芦根繫艇谁敲火，木末开扉独揽秋。\n壮日貂裘无恙不，浩歌聊为解牢愁。",
        "dynasty": "宋",
        "collection_info": null
    },
    {
        "title": "咏佛见笑",
        "author": "舒岳祥",
        "content": "锦堂得此添春色，金屋从他着丽人。\n老佛见之怜且笑，少年休以妄为真。\n梵天宝相宜方驾，海岛金沙合效颦。\n可是好花多刺手，汉滨游女礼防身。",
        "dynasty": "宋",
        "collection_info": null
    },
    {
        "title": "蓼花",
        "author": "舒岳祥",
        "content": "曾向江湖久钓游，极怜红蓼满汀洲。\n清秋欲近先开眼，小雨纔鸣急点头。\n翡翠忽来机事动，蜻蜓不定晚风遒。\n拒霜未放菡萏谢，点缀中间一段愁。",
        "dynasty": "宋",
        "collection_info": null
    },
    {
        "title": "约平叔高秋泛海",
        "author": "舒岳祥",
        "content": "乘桴欲看日生东，借子门前一席风。\n白石凿余云补穴，青峯开处月浮宫。\n持螯斫鲙万事足，踞殻食蜊千劫空。\n剩欲作诗招酒社，恐君户小趣难同。",
        "dynasty": "宋",
        "collection_info": null
    },
    {
        "title": "冬至前一日小史自溪上献梅四枝寘之书案奇奇怪怪为赋长句志喜也",
        "author": "舒岳祥",
        "content": "中有黄金白玉姝，莫欺红粒缀茱萸。\n晓风吹面成冰脑，夜雪流脂结玉酥。\n冻蘂未期春鸟啄，寒香不上暖蜂鬚。\n一生欲压孤山句，囊锦空垂气浪麤。",
        "dynasty": "宋",
        "collection_info": null
    },
    {
        "title": "木芙蓉",
        "author": "舒岳祥",
        "content": "溪山潇洒最宜秋，缓步何须百尺楼。\n乱后见花如故旧，老来得酒更风流。\n幽荪暗折谁知处，好鸟一啼人举头。\n欲对黄花开口笑，茫然消息也堪愁。",
        "dynasty": "宋",
        "collection_info": null
    },
    {
        "title": "赠敏求",
        "author": "舒岳祥",
        "content": "抄书满架笔无尘，自是餐霞洞裏人。\n性癖贪吟如好色，话终更仆尚留宾。\n爱花更缩栽蔬地，开径还通指竹邻。\n不是不贫贫得雅，如今金坞总输贫。",
        "dynasty": "宋",
        "collection_info": null
    },
    {
        "title": "戏赠牛女",
        "author": "舒岳祥",
        "content": "掷果久怜潘岳好，投梭不放幼舆痴。\n彩云似扇羞郎面，新月如弓学妇眉。\n喜鹊成桥终有别，阳乌出海且教迟。\n如何自古占天者，不说经躔有动移。",
        "dynasty": "宋",
        "collection_info": null
    },
    {
        "title": "三月二十三日效乐天体",
        "author": "舒岳祥",
        "content": "习习东风白苎裘，余寒未尽滞清愁。\n柳疑楚舞腰偏细，鶑学吴音舌更柔。\n好景良辰千古在，骚人墨客几时休。\n一年佳致惟春莫，可惜花飞人白头。",
        "dynasty": "宋",
        "collection_info": null
    },
    {
        "title": "小酌送春",
        "author": "舒岳祥",
        "content": "春风元逐土牛来，欲去金钱买不回。\n莫道鶑花抛白髮，且将蚕豆伴青梅。\n落花流水辞梁苑，芳草斜阳上楚台。\n孝子不嫌闲寂坐，绿阴如屋两三杯。",
        "dynasty": "宋",
        "collection_info": null
    },
    {
        "title": "次韵答孙平叔感春之作  其一",
        "author": "舒岳祥",
        "content": "从教凿石置官场，不怕沧溟地脉伤。\n薜荔斸开山鬼泣，莓苔迸出水精凉。\n东周以后一春梦，西晋于今几夕阳。\n自有青天开豁处，高秋买棹泛苍茫。",
        "dynasty": "宋",
        "collection_info": null
    },
    {
        "title": "次韵答孙平叔感春之作  其二",
        "author": "舒岳祥",
        "content": "五陵三辅少年场，往事欢娱总不伤。\n阅世鶑花见兴废，随时蜂蝶有炎凉。\n原尝馆寂生春草，田窦门荒掩夕阳。\n汉殿唐宫亦如此，由来天道本茫茫。",
        "dynasty": "宋",
        "collection_info": null
    },
    {
        "title": "次韵答孙平叔感春之作  其三",
        "author": "舒岳祥",
        "content": "江湖处处寻春去，每到芳时醉不归。\n帘幙生香花欲语，池塘细雨燕交飞。\n閒思此事真难得，或恐他生愿不违。\n欲作三门终老计，买山囊罄值年饥。",
        "dynasty": "宋",
        "collection_info": null
    },
    {
        "title": "寄王真人",
        "author": "舒岳祥",
        "content": "象简银冠觐冕旒，一清沆瀣九天秋。\n西湖处士梅花屋，太乙真人莲叶舟。\n闻道辽东来白鹤，不知函谷度青牛。\n人间天上无拘束，且驾长螭赋远游。",
        "dynasty": "宋",
        "collection_info": null
    },
    {
        "title": "梅花二首遗正仲少见折赠之意",
        "author": "舒岳祥",
        "content": "晴暖不妨临石濑，清寒多是傍柴关。\n香鬚蜂咬应知苦，斜影僧眠得占闲。\n数点稀星枝上下，一痕残雪树中间。\n入冬冷落愁眉结，见尔鲜明故展颜。",
        "dynasty": "宋",
        "collection_info": null
    },
    {
        "title": "三月十七日食樱桃蚕豆知麦熟日至矣示家人为我进一杯也",
        "author": "舒岳祥",
        "content": "清明已自断百果，樱豆从头次第尝。\n青山四面欲春晚，白髮千丈照溪长。\n偶然坐石云离次，久不窥园竹乱行。\n甔石屡空惟食粥，平皋闻道麦鬚黄。",
        "dynasty": "宋",
        "collection_info": null
    },
    {
        "title": "郭似山道士寄惠竹笔两束启缄乃羊毫也作诗戏之",
        "author": "舒岳祥",
        "content": "似山惠我笋丝笔，乃是长鬚公子毫。\n竹简固应同祓涤，琅函宁肯近腥臊。\n若非月裏霜㕙，恐是仙家云鹿毛。\n润笔定须三百束，为君滴露注庄骚。",
        "dynasty": "宋",
        "collection_info": null
    },
    {
        "title": "赋素馨花",
        "author": "舒岳祥",
        "content": "小蕊清香真有韵，柔条纤叶不胜春。\n承平时节移新主，离乱风尘见故人。\n泪重阑干添婀娜，香残笃耨驻絪缊。\n旧恩深浅君自会，莫问谁家时与亲。",
        "dynasty": "宋",
        "collection_info": null
    },
    {
        "title": "赋橘花次正仲韵",
        "author": "舒岳祥",
        "content": "璘娥琢月剪冰花，着叶团团更不斜。\n只把青葱争玉树，不将夭冶斗金沙。\n吹香自满骚人国，成实还宜野叟家。\n老我真成被花恼，尊前坐嘆復行嗟。",
        "dynasty": "宋",
        "collection_info": null
    },
    {
        "title": "游潘墺魏都冶墓庵",
        "author": "舒岳祥",
        "content": "弄日微阴驾笋舆，柴桑五子共携扶。\n云门钟鼓先朝赐，丞相门庭近日殊。\n绿树两行溪贯串，青峦百摺路萦纡。\n惟余守冢鹰窠在，采捕令严无牧刍。",
        "dynasty": "宋",
        "collection_info": null
    },
    {
        "title": "萤",
        "author": "舒岳祥",
        "content": "熠熠孤光阖復开，黄金一点亦微哉。\n凌风欲作炎云助，入屋翻疑夜雨来。\n本为微明生腐草，谁知残照落莓苔。\n暗飞只合藏形影，罗扇收来却是灾。",
        "dynasty": "宋",
        "collection_info": null
    },
    {
        "title": "正仲过我一宿蓐食而行叙怀追饯之",
        "author": "舒岳祥",
        "content": "又见王师下海夷，书生笔砚自非宜。\n风尘宇内成百战，花坞山中自四时。\n故旧凋零今已矣，江山寂寞子何之。\n篮舆载雨怱怱去，一饭无因话别离。",
        "dynasty": "宋",
        "collection_info": null
    },
    {
        "title": "杨花",
        "author": "舒岳祥",
        "content": "断茸冉冉青楼外，浮影悠悠紫陌间。\n晴日暖风真得所，游丝野马与俱閒。\n舞经林苑鶑衔去，飞去帘栊燕掠还。\n莫把芦花来比拟，秋深客子更愁颜。",
        "dynasty": "宋",
        "collection_info": null
    },
    {
        "title": "三月之朔邑庠请仆升讲席说诗泮水正仲用前韵纪之因次其韵",
        "author": "舒岳祥",
        "content": "春服初成冠与童，聚观王式一衰翁。\n圆冠方屦还吾道，续衽鈎边见古风。\n投戈犹待汉符赤，藏壁不随秦火红。\n宁可短衣充博士，莫令城旦属司空。",
        "dynasty": "宋",
        "collection_info": null
    },
    {
        "title": "次和正仲咏荷花月露二景  其一",
        "author": "舒岳祥",
        "content": "天香夜气两交加，艇子欹眠宿妙花。\n谁展银泥铺水色，更调汞粉拂霜华。\n即空是色非二景，有象无声别一家。\n此际含羞花正敛，明朝一片落惊嗟。",
        "dynasty": "宋",
        "collection_info": null
    },
    {
        "title": "次和正仲咏荷花月露二景  其二",
        "author": "舒岳祥",
        "content": "风清月白天垂碧，有恨如羞半敛花。\n红袖粉痕晨带湿，翠盘珠影夜生华。\n杨枝洒润菩提雨，薇水流香仙子家。\n几度晓风过曲院，七年不见使人嗟。",
        "dynasty": "宋",
        "collection_info": null
    },
    {
        "title": "谢弥大惠万岁藤杖",
        "author": "舒岳祥",
        "content": "青山节节皆龙冢，蜕骨崚嶒幻此藤。\n栗楖生来呼上座，猕猴拾得奉胡僧。\n子能致此鬚牙具，我试携之气力增。\n欲上泰山宾出日，便须着脚共猱升。",
        "dynasty": "宋",
        "collection_info": null
    },
    {
        "title": "又咏万岁藤杖酬正仲併谢元惠主人潘少白",
        "author": "舒岳祥",
        "content": "不求海上千金药，且觅山中万岁藤。\n潘子入林亲拣得，舒翁履险力扶能。\n乞君瘦硬苍龙节，伴我清羸病鹤形。\n莫向潭边令照影，忽然变化老谁凭。",
        "dynasty": "宋",
        "collection_info": null
    },
    {
        "title": "正仲访余棠溪帅初来会正仲时余欲归阆风未能决书呈三友",
        "author": "舒岳祥",
        "content": "晴云高举雪云低，日日占天候不齐。\n菘白僵成茭白笋，麦黄淹作韭黄虀。\n江湖吐日鼋晞甲，山路成泥兽印蹄。\n老去欲休官不许，夜来魂梦旧山溪。",
        "dynasty": "宋",
        "collection_info": null
    },
    {
        "title": "暮春书怀寄董正翁寺正",
        "author": "舒岳祥",
        "content": "寻春曾作太平民，说着花时泪湿巾。\n风雨差池桃杏过，山林牢落鸟乌亲。\n书中闷见伤心事，画裏思逢避世人。\n霄汉故交今隠遁，有山堪买愿为邻。",
        "dynasty": "宋",
        "collection_info": null
    },
    {
        "title": "赋水仙花",
        "author": "舒岳祥",
        "content": "冷淡不生桃李径，只将素艷伴红梅。\n冰清玉润檀心炯，日暮天寒翠袖迴。\n似倚兰舟并桂楫，羞称金盏共银台。\n谁将六出天花种，移向人间妙夺胎。",
        "dynasty": "宋",
        "collection_info": null
    },
    {
        "title": "同正仲赋凤仙花",
        "author": "舒岳祥",
        "content": "本爱真红一种奇，后来紫白自繁滋。\n青冠轻举真仙子，彩羽来仪瑞凤儿。\n石竹通家分异样，园葵附谱亦多姿。\n莫嫌性急难撄触，我以为规胜佩韦。",
        "dynasty": "宋",
        "collection_info": null
    },
    {
        "title": "七夕呈正仲",
        "author": "舒岳祥",
        "content": "金风璧月清凉境，红蓼青苹迤逦秋。\n漠漠蛛丝穿露重，微微萤火学星流。\n何年才子诬躔象，几度佳人候女牛。\n一局烂柯经数代，人间隔岁未悠悠。",
        "dynasty": "宋",
        "collection_info": null
    },
    {
        "title": "剪春罗",
        "author": "舒岳祥",
        "content": "谁裁婺女轻罗段，我有并州快剪刀。\n色似山丹殊少肉，形如石竹亦多毫。\n臙脂初褪黄先露，蝴蝶才成翅未高。\n欲向小窗成扇面，世无陶缜倩谁描。",
        "dynasty": "宋",
        "collection_info": null
    },
    {
        "title": "又戏和正仲赋剪春罗",
        "author": "舒岳祥",
        "content": "昔时剪綵聊为假，今见裁罗却是真。\n叶底綵窠本机户，花边线草是鍼人。\n独客书斋思拆补，静姝绣阁学缝纫。\n晚花开遍幽畦草，石竹山丹及丽春。",
        "dynasty": "宋",
        "collection_info": null
    },
    {
        "title": "示儿",
        "author": "舒岳祥",
        "content": "蜕蝶将舒魄尚凝，如痴如梦復如醒。\n风吹海水飞成雪，月入梅花胶作冰。\n有口勿言唯饮酒，无家可着不如僧。\n眼前喜见行王政，已有添丁充践更。",
        "dynasty": "宋",
        "collection_info": null
    },
    {
        "title": "九日与正仲子堂君英举酒于篆畦璋万二侄男庭坚仲容仲堪叔献季临与焉",
        "author": "舒岳祥",
        "content": "登高胜具何人有，重九佳名此日临。\n老眼已昏空怅望，壮心犹在惜销沉。\n天真呈露青山瘦，世故流离白髮侵。\n汉水沈碑今出否，古来贤达共沾襟。",
        "dynasty": "宋",
        "collection_info": null
    },
    {
        "title": "九日观万堂小酌怀正仲及梅所炼师",
        "author": "舒岳祥",
        "content": "极目冥鸿颢气初，人生快意食鲈鱼。\n剪来萸菊觞新酒，麾去蚊蝇俯旧书。\n骚雅刘郎今健否，清修周老近何如。\n篆畦雨裏青蒿长，寂寞无人过草庐。",
        "dynasty": "宋",
        "collection_info": null
    },
    {
        "title": "新凉",
        "author": "舒岳祥",
        "content": "惭愧秋风慰白鬚，夜凉早已入籧篨。\n白莲社裏几人在，黄菊尊前万事疏。\n老妇自欣瓶有粟，儿童休恨食无鱼。\n故园红桂通消息，定有新诗一起予。",
        "dynasty": "宋",
        "collection_info": null
    },
    {
        "title": "六月甲申雨后凉气如秋",
        "author": "舒岳祥",
        "content": "苹花消息入踈櫺，六月何曾有此清。\n晚饭出门新雨过，深衣临水早蝉鸣。\n月西人影如鸿影，风裏松声带鹤声。\n此意寂寥谁会得，沉沉默默自含情。",
        "dynasty": "宋",
        "collection_info": null
    },
    {
        "title": "鬓边娇",
        "author": "舒岳祥",
        "content": "天工施巧亦无穷，开尽枝头入草中。\n先借豆花来作样，旋将槐蘂缀成丛。\n淡匀弄色蔷薇紫，深蒂含胎豆蔻红。\n可是夏英无胜汝，鬓云一朵爱珑松。",
        "dynasty": "宋",
        "collection_info": null
    },
    {
        "title": "免役后登山园小饮书怀",
        "author": "舒岳祥",
        "content": "深凭歌酒送流红，岸帻披襟万顷风。\n一斗白鸥苍霭上，数篇黄鸟绿阴中。\n不辞老疾余年在，已付欢哀万事空。\n新荷使家除户役，安居从此异征鸿。",
        "dynasty": "宋",
        "collection_info": null
    },
    {
        "title": "辛巳自寿",
        "author": "舒岳祥",
        "content": "六十三翁自荷天，乱余骨肉几家全。\n不材幸度龙蛇岁，多病休催犬马年。\n我老思亲空有恨，人生不饮更堪怜。\n差池九子森童冠，屡舞交酬且眼前。",
        "dynasty": "宋",
        "collection_info": null
    },
    {
        "title": "咏芭蕉",
        "author": "舒岳祥",
        "content": "虚明旱藕千丝透，清泠寒泉百脉来。\n绿烛怕烧先自障，青笺欲寄倩谁裁。\n正怜夜雨敲篷响，只恐秋风裂扇开。\n月下徘徊清影动，却疑翠凤下瑶台。",
        "dynasty": "宋",
        "collection_info": null
    },
    {
        "title": "诗诀",
        "author": "舒岳祥",
        "content": "蒉桴土鼓为声始，天球河图非琢工。\n欲自柳州参靖节，将邀东野适卢仝。\n平原骏马开黄雾，下水轻舟遇快风。\n历历瑶琴怨遥夜，泠泠玉佩度秋空。",
        "dynasty": "宋",
        "collection_info": null
    },
    {
        "title": "寒食书怀二首  其一",
        "author": "舒岳祥",
        "content": "晓寒飒飒侵驼褐，山色盈盈入酒杯。\n人物风流随逝水，故都文宪没苍苔。\n黄鹂杜宇怱忙过，卢橘杨梅次第来。\n气运总随时节变，人逢寒食自须哀。",
        "dynasty": "宋",
        "collection_info": null
    },
    {
        "title": "寒食书怀二首  其二",
        "author": "舒岳祥",
        "content": "天机妙处莫形容，难把丹青写太空。\n万古碧山留色在，千江皓月此心同。\n乌纱燕子开门雨，白髮杨妃掠面风。\n欲问清明休检历，杜鹃啼血滴岩红。",
        "dynasty": "宋",
        "collection_info": null
    },
    {
        "title": "和正仲月季花",
        "author": "舒岳祥",
        "content": "风流天下真难似，惜向篱边砌下栽。\n依旧风情三月在，斩新花叶四时开。\n莫嫌绿刺伤人手，自有妍姿劝客杯。\n不拟折来轻落去，坐看颜色总尘埃。",
        "dynasty": "宋",
        "collection_info": null
    },
    {
        "title": "咏凌霄花",
        "author": "舒岳祥",
        "content": "凌空千尺走龙蛇，隠映柴门野老家。\n拚把长缨縻落月，乱飘丹粉染晴霞。\n猿猴升惯能收药，蝴蝶低飞不到花。\n最爱豹林种处士，紫英香裏岸乌纱。",
        "dynasty": "宋",
        "collection_info": null
    },
    {
        "title": "卜居",
        "author": "舒岳祥",
        "content": "丹青不用画吾庐，小小茅茨住近湖。\n欲探春风先插柳，要看雪景更栽芦。\n野船摇处沙成迭，海鴈眠来草似铺。\n粧点箇中新景致，藤冠布褐老癯儒。",
        "dynasty": "宋",
        "collection_info": null
    },
    {
        "title": "田家纪事",
        "author": "舒岳祥",
        "content": "蒙蒙土雾连三日，父老传经十七年。\n蚕月人家多忌讳，麦秋时候好安眠。\n桑鸠逐妇应嫌雨，社燕依人不避烟。\n短策绿阴新似沃，顷筐朱实写来圆。",
        "dynasty": "宋",
        "collection_info": null
    },
    {
        "title": "山斋观物",
        "author": "舒岳祥",
        "content": "自古诗人皆格物，山斋观物意如何。\n额涂金粉蜂归穴，腹吐银丝蟢布罗。\n鸡母载雏行啄黍，雀羣欺燕坐争窠。\n纷纷扰扰为形役，閒补涪翁演雅歌。",
        "dynasty": "宋",
        "collection_info": null
    },
    {
        "title": "次韵和正仲种菜种麦二首  其一",
        "author": "舒岳祥",
        "content": "剩欲栽蔬抵食鱼，蠹繁骨立谩长吁。\n畦丁伛背挥丛篲，鸡母将鶵啄浅芜。\n菜字元修须雨长，菁名诸葛待霜腴。\n闭门欲吃无忧饭，已戒应门早了租。",
        "dynasty": "宋",
        "collection_info": null
    },
    {
        "title": "次韵和正仲种菜种麦二首  其二",
        "author": "舒岳祥",
        "content": "稻畦已改翻泥细，麦陇初分趁势斜。\n觳觫倦耕眠树下，毕逋得食下天涯。\n嫩晴微雨调时序，腊雪春风润土砂。\n避地山村成保社，倚需汤餠及邻家。",
        "dynasty": "宋",
        "collection_info": null
    },
    {
        "title": "赋苇",
        "author": "舒岳祥",
        "content": "山居种苇意如何，相见沧江渺渺波。\n窗外近移秋色早，夜来偏觉雨声多。\n微风动叶蜻蜓立，暗浪衝根郭索过。\n谁解写成团扇面，萧萧残雪卧渔蓑。",
        "dynasty": "宋",
        "collection_info": null
    },
    {
        "title": "三月三日欲过小园闻海棠未开翦韭独酌有怀",
        "author": "舒岳祥",
        "content": "寻芳自是少闲身，世故纷纷更咈人。\n一筯小园初韭脆，三杯荒舍晚醅新。\n云藏柳叶裁难断，月入梨花辨不真。\n每岁海棠时候近，今年寒重殿余春。",
        "dynasty": "宋",
        "collection_info": null
    },
    {
        "title": "九日怀故人留燕京者",
        "author": "舒岳祥",
        "content": "青山淡伫半帘雨，碧树婵娟一院阴。\n醉舞狂歌前日事，微吟浅酌此时心。\n菊花尽晚秋有味，枫叶尚彊霜着林。\n万里故人关塞隔，宾鸿应有寄来音。",
        "dynasty": "宋",
        "collection_info": null
    },
    {
        "title": "苦牙动诗",
        "author": "舒岳祥",
        "content": "身心自缚似芭蕉，安得凌风历九霄。\n闲户人随春去老，倚阑花向雨中消。\n病牙臲卼活书板，童顶羸垂倒药瓢。\n善谑偶然成句子，丛谈聊以永今朝。",
        "dynasty": "宋",
        "collection_info": null
    },
    {
        "title": "八月初十日疟起行园",
        "author": "舒岳祥",
        "content": "疟鬼自与诗人谑，小儿狡狯弄炎凉。\n蔬肥夜雨园丁逸，果熟秋风稚子忙。\n枕臂閒思新药竈，扶头欲起候茶枪。\n故园青桂华如水，归泛天风浩荡香。",
        "dynasty": "宋",
        "collection_info": null
    },
    {
        "title": "喜闻邻家食早麦",
        "author": "舒岳祥",
        "content": "七十三翁饮上池，始知糠籺也生肥。\n麦鬚似笔山雌下，荷叶如钱海鳦飞。\n天运无穷人自老，川流不返志多违。\n旧时此日尝新日，蚤笋窗前一尺围。",
        "dynasty": "宋",
        "collection_info": null
    },
    {
        "title": "正月十日新晴观正仲所写篆畦藁",
        "author": "舒岳祥",
        "content": "乱离又活十年身，帝闵吾徒已甚仁。\n近厚施为回世运，至和涵养合天真。\n花间醉客能骑马，柳外鸣禽似唤人。\n酬唱小编情性好，伊祁留得一分春。",
        "dynasty": "宋",
        "collection_info": null
    },
    {
        "title": "宝相花",
        "author": "舒岳祥",
        "content": "春风不到上林花，流落民间日又斜。\n曾向玉堂承雨露，可堪金屋委尘沙。\n生来富贵由天分，到底风流出内家。\n莫讶绿繁伤手刺，幽贞难犯可吁嗟。",
        "dynasty": "宋",
        "collection_info": null
    },
    {
        "title": "儿曹请赋草间黄花",
        "author": "舒岳祥",
        "content": "树头绿叶无花看，树下黄花带叶开。\n火化新钱忘铸字，金成小盏欠施台。\n贵人亭馆何曾识，野客园林不用栽。\n斗草儿曹求入咏，苍苔留坐独徘徊。",
        "dynasty": "宋",
        "collection_info": null
    },
    {
        "title": "赋杜若花",
        "author": "舒岳祥",
        "content": "汀州春晚乐忘归，野草幽花兴趣微。\n翠叶参差舒凤翮，斑心点缀戏儿衣。\n掌中玉燕翩将舞，钗上银蛾乱欲飞。\n便想此身为钓叟，沧江烟雨白鸥矶。",
        "dynasty": "宋",
        "collection_info": null
    },
    {
        "title": "喻客",
        "author": "舒岳祥",
        "content": "踏雪相过客定嘉，瓦灯何事冻成花。\n捕螳者雀雀忧弹，甘带为且且畏蟆。\n寒拾相逢成一笑，触蛮互胜足长嗟。\n人生只是争名利，名利看来细似麻。",
        "dynasty": "宋",
        "collection_info": null
    },
    {
        "title": "晚晴",
        "author": "舒岳祥",
        "content": "九十日春长雨雪，喜君今日咏新晴。\n绿阴四面招人坐，芳草前头试我行。\n少驻飞花终有别，爱听啼鸟忽无声。\n东坡已作秋阳赋，欲赋春阳恨未成。",
        "dynasty": "宋",
        "collection_info": null
    },
    {
        "title": "归故园  其一",
        "author": "舒岳祥",
        "content": "千家桑梓兵余痛，十世松楸火后悲。\n瓦砾成滩无鸟雀，荆蒿如杖有狐狸。\n咸平树在枝柯损，晚易书亡目录遗。\n半树瑶花微雨裏，向谁寂寞泪将垂。",
        "dynasty": "宋",
        "collection_info": null
    },
    {
        "title": "归故园  其二",
        "author": "舒岳祥",
        "content": "辟兵辟寇走他方，六遍移家路转长。\n百醉与君同出处，五穷随我共行藏。\n柳花暗度谁家竹，燕子寒归何处梁。\n最羡刘家好男女，稳抛家事客原尝。",
        "dynasty": "宋",
        "collection_info": null
    },
    {
        "title": "四月一日霖潦新霁痼疾稍瘳乍归故园拂剔丛莽",
        "author": "舒岳祥",
        "content": "衰翁病起头初裹，拄杖穿林探笋生。\n悄悄菰蒲看鸟下，疎疎杨柳见人行。\n一春长雨花全瘦，半日佳晴蝶便轻。\n小立绿阴青子下，秾华洗尽总幽情。",
        "dynasty": "宋",
        "collection_info": null
    },
    {
        "title": "和正仲咏荷",
        "author": "舒岳祥",
        "content": "曾闻画史传真诀，一叶旁边定一花。\n莫把风晴拘格范，好于月露写精华。\n耶溪舴艋花间屋，苕水鸳鸯叶底家。\n浙水东西江路绝，坐吟濂说自咨嗟。",
        "dynasty": "宋",
        "collection_info": null
    },
    {
        "title": "夜读达善烧痕漫抄次来韵奉谢",
        "author": "舒岳祥",
        "content": "桓桓松柏岁寒知，白髮相逢也自奇。\n犹记小儒曾共勘，绝怜后藁未全窥。\n斯文定价何必我，自古趋名存者谁。\n惟有立言差不朽，夫君此计未应痴。",
        "dynasty": "宋",
        "collection_info": null
    },
    {
        "title": "次韵山甫松石",
        "author": "舒岳祥",
        "content": "浮荣流潦一盈科，独此坚贞岁月多。\n入土同时成琥珀，为槎何日到天河。\n英灵真是随星陨，磥砢谁能把剑磨。\n今日尚疑龙蜕骨，当年曾见鹤成窠。",
        "dynasty": "宋",
        "collection_info": null
    },
    {
        "title": "次正仲别后见寄韵",
        "author": "舒岳祥",
        "content": "同听精舍对床雨，忆着西湖一舸天。\n何必钱神能使鬼，只须酒圣与逃禅。\n作文自昔少称意，种学何时大有年。\n冻饿一生祇百岁，声名须在后来传。",
        "dynasty": "宋",
        "collection_info": null
    },
    {
        "title": "庚辰冬帅初与正仲约过阆风既而予坐病二友亦不果至辛巳四月帅初特来访予时尚在病中为予留山庵一宿而去似不欲劳予应酬耳归至中涂有诗见寄予次韵因贻正仲也",
        "author": "舒岳祥",
        "content": "杜宇啼时多是雨，酴醿开后便无春。\n惜花底学千金子，对酒还思两玉人。\n良药草中闲长叶，幽禽花裏巧藏身。\n青山百里通来往，衰病何曾厌客频。",
        "dynasty": "宋",
        "collection_info": null
    },
    {
        "title": "正仲次帅初前韵见示数日相访再次韵酬之",
        "author": "舒岳祥",
        "content": "绝怜幽谷此相亲，屋角来禽作小春。\n梅笑故知情熟客，犬迎不是眼生人。\n青灯知子别来意，乌几扶吾病后身。\n莫怪柴门长日掩，俗交正復厌频频。",
        "dynasty": "宋",
        "collection_info": null
    },
    {
        "title": "次韵",
        "author": "舒岳祥",
        "content": "儿时人道是奇童，末路翻成毦𦗵翁。\n燕去燕来催岁月，花开花落共春风。\n有金斑鬓难重绿，无酒衰颜肯更红。\n梦境如今亲历过，何须学佛更谈空。",
        "dynasty": "宋",
        "collection_info": null
    },
    {
        "title": "金线草",
        "author": "舒岳祥",
        "content": "金线比方浑未尽，玉函收录尚多遗。\n盈盈蜂蝶菩提叶，袅袅蜻蜓菡萏枝。\n寒女有针缝不得，山人无衮补何为。\n芝茎底事生庭砌，莼叶胡为上井湄。\n剪綵不香难作实，垂丝着石便生儿。\n莫轻小草沿幽僻，也有凌霜傲雪姿。",
        "dynasty": "宋",
        "collection_info": null
    },
    {
        "title": "绿阴",
        "author": "舒岳祥",
        "content": "穉绿藉老红，政尔有余妍。\n万虑不作时，清朗见尧天。",
        "dynasty": "宋",
        "collection_info": null
    },
    {
        "title": "荷亭",
        "author": "舒岳祥",
        "content": "影浸苍凉月，香随澹荡风。\n露华初泛泛，秋思莫匆匆。",
        "dynasty": "宋",
        "collection_info": null
    },
    {
        "title": "丙子兵祸台温为烈宁海虽经焚掠然耕者不废丁丑粗为有秋但种秫者少以醉人为瑞物吾亦似陶靖节时或无酒雅咏不辍也八月初九日连日雷雨溪路阻绝山房岑寂此夕初霁浊酒新漉数酌竟步秋树阴潭鱼可数望前峰老枫数十株已无色白鸟飞翻去来是中有惠崇大年笔家人遣两力来迎因倒坐篮舆而归人或问之戏答曰吾日莫途远故倒行也记以三绝  其一",
        "author": "舒岳祥",
        "content": "事过清眠足，心宽缓步宜。\n古人无限事，烟蹙几修眉。",
        "dynasty": "宋",
        "collection_info": null
    },
    {
        "title": "丙子兵祸台温为烈宁海虽经焚掠然耕者不废丁丑粗为有秋但种秫者少以醉人为瑞物吾亦似陶靖节时或无酒雅咏不辍也八月初九日连日雷雨溪路阻绝山房岑寂此夕初霁浊酒新漉数酌竟步秋树阴潭鱼可数望前峰老枫数十株已无色白鸟飞翻去来是中有惠崇大年笔家人遣两力来迎因倒坐篮舆而归人或问之戏答曰吾日莫途远故倒行也记以三绝  其二",
        "author": "舒岳祥",
        "content": "去鸟仍回白，残阳更借红。\n伤今兵乱后，人醉不如枫。",
        "dynasty": "宋",
        "collection_info": null
    },
    {
        "title": "丙子兵祸台温为烈宁海虽经焚掠然耕者不废丁丑粗为有秋但种秫者少以醉人为瑞物吾亦似陶靖节时或无酒雅咏不辍也八月初九日连日雷雨溪路阻绝山房岑寂此夕初霁浊酒新漉数酌竟步秋树阴潭鱼可数望前峰老枫数十株已无色白鸟飞翻去来是中有惠崇大年笔家人遣两力来迎因倒坐篮舆而归人或问之戏答曰吾日莫途远故倒行也记以三绝  其三",
        "author": "舒岳祥",
        "content": "白兔秋毫绽，青虫树色并。\n兴亡谁与弔，聊復快新晴。",
        "dynasty": "宋",
        "collection_info": null
    },
    {
        "title": "花下",
        "author": "舒岳祥",
        "content": "扫石坐花阴，花阴復满襟。\n此时真昼锦，富贵亦何心。",
        "dynasty": "宋",
        "collection_info": null
    },
    {
        "title": "八月初十日夜露坐场圃新月半破前溪夜舂俯仰寥泬小儿子周在侧忽引翁袖曰月照山重也聊记其语",
        "author": "舒岳祥",
        "content": "露叶堕清响，隔烟闻暝舂。\n夕岚那可拨，月照山重重。",
        "dynasty": "宋",
        "collection_info": null
    },
    {
        "title": "柘溪道中有感",
        "author": "舒岳祥",
        "content": "得势茅欺蕙，安居爵笑鸿。\n吾年已如此，役役又西东。",
        "dynasty": "宋",
        "collection_info": null
    },
    {
        "title": "即事",
        "author": "舒岳祥",
        "content": "菜花随麦长，田水入池平。\n此景寻常有，何人自在行。",
        "dynasty": "宋",
        "collection_info": null
    },
    {
        "title": "题李唐松月",
        "author": "舒岳祥",
        "content": "明月青松枝，幽人岩下步。\n劝君早归来，草头已多露。",
        "dynasty": "宋",
        "collection_info": null
    },
    {
        "title": "懒出",
        "author": "舒岳祥",
        "content": "飞雾不成雨，幽人懒出溪。\n落红双雉过，新绿一鹃啼。",
        "dynasty": "宋",
        "collection_info": null
    },
    {
        "title": "宿龟石寺",
        "author": "舒岳祥",
        "content": "山深无横吏，客至气和平。\n野寺鸣钟罢，安眠到五更。",
        "dynasty": "宋",
        "collection_info": null
    },
    {
        "title": "齿酬舌赠",
        "author": "舒岳祥",
        "content": "子任调和逸，吾当噬嗑劳。\n生年虽后子，未老得先焦。",
        "dynasty": "宋",
        "collection_info": null
    },
    {
        "title": "齿酬唇赠",
        "author": "舒岳祥",
        "content": "刚柔君不吐，冷热我须当。\n铁石还销毁，吾今已久长。",
        "dynasty": "宋",
        "collection_info": null
    },
    {
        "title": "白雪词四首  其一",
        "author": "舒岳祥",
        "content": "一雪林屋浄，二雪皋隰新。\n三雪为瑞应，伊耆氏作春。",
        "dynasty": "宋",
        "collection_info": null
    },
    {
        "title": "白雪词四首  其二",
        "author": "舒岳祥",
        "content": "蒙蒙接白云，皎皎混清月。\n长歌古人句，山明望松雪。",
        "dynasty": "宋",
        "collection_info": null
    },
    {
        "title": "白雪词四首  其三",
        "author": "舒岳祥",
        "content": "半空纷下鹤，千尺矫游龙。\n再歌古人句，晴雪落长松。",
        "dynasty": "宋",
        "collection_info": null
    },
    {
        "title": "白雪词四首  其四",
        "author": "舒岳祥",
        "content": "古人不可见，物色故依然。\n二麦何人种，忍冻及丰年。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一",
        "author": "舒岳祥",
        "content": "独鸟怨遥夜，冷萤明远陂。\n且弄碧萝月，莫问出山期。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其二",
        "author": "舒岳祥",
        "content": "无色庭前石，无声石上琴。\n此时寂寞意，千载有知音。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其三",
        "author": "舒岳祥",
        "content": "凯风引柔蔓，时雨滋绿苔。\n寂寞无一事，空壑生悲哀。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其四",
        "author": "舒岳祥",
        "content": "晨霞冠山椒，夕虹饮涧曲。\n熊蹯未入唇，羊胛早已熟。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其五",
        "author": "舒岳祥",
        "content": "桑柘隠寒墟，牛羊杂乱石。\n林果摇青黄，已纵飞鸟吃。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其六",
        "author": "舒岳祥",
        "content": "钟声澄万室，月影散千林。\n岑寂岩栖客，应观不转心。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其七",
        "author": "舒岳祥",
        "content": "鸟鸣青溪中，人行綵虹外。\n洗药归去来，声迹两幽晦。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其八",
        "author": "舒岳祥",
        "content": "微泉静后闻，去鸟空中灭。\n耳目吾不营，烟景相与悦。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其九",
        "author": "舒岳祥",
        "content": "幽鸟时一啼，前峯晚来翠。\n人语惨澹中，復向烟雨外。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一○",
        "author": "舒岳祥",
        "content": "迢递川观明，氤氛夏条绿。\n于焉冲抱盈，缅然散烦溽。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一一",
        "author": "舒岳祥",
        "content": "绿树塞柴门，青山压茅宇。\n遥遥望来峯，日夕多风雨。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一二",
        "author": "舒岳祥",
        "content": "蛙声合川隰，荷叶等阶除。\n悠然故园思，今雨后何如。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一三",
        "author": "舒岳祥",
        "content": "远水去微茫，近峯互明晦。\n偶与农夫言，飞雨霭而至。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一四",
        "author": "舒岳祥",
        "content": "旭日原隰丽，积雨条枚新。\n万物此萧散，宇宙一欠伸。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一五",
        "author": "舒岳祥",
        "content": "雉子行傍丛，鹿麑下饮涧。\n近人固数惊，无心復远患。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一六",
        "author": "舒岳祥",
        "content": "种松为老伴，栽菊充岁粮。\n新国苦长役，遗民怀故乡。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一七",
        "author": "舒岳祥",
        "content": "珍禽好毛羽，高飞不啄粟。\n路旁挟弹儿，何自规其肉。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一八",
        "author": "舒岳祥",
        "content": "兹峯虎蛇善，月下人去来。\n濯足瀑水源，山扉终夜开。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其一九",
        "author": "舒岳祥",
        "content": "夕阳挂东峯，光色笼远树。\n西峯急雨来，童子渡溪去。",
        "dynasty": "宋",
        "collection_info": null
    },
    {
        "title": "芗岩山居孟夏二十绝  其二○",
        "author": "舒岳祥",
        "content": "雨云冒山头，晴云出坞口。\n东峯有龙湫，雨我私百亩。",
        "dynasty": "宋",
        "collection_info": null
    },
    {
        "title": "秋夜",
        "author": "舒岳祥",
        "content": "院静泉声合，夜深虫语多。\n近窗移素榻，欹枕见星河。",
        "dynasty": "宋",
        "collection_info": null
    },
    {
        "title": "除夕",
        "author": "舒岳祥",
        "content": "软暖炉星火，新香甑雪糕。\n老人消一睡，守岁为徒劳。",
        "dynasty": "宋",
        "collection_info": null
    },
    {
        "title": "游永庆寺",
        "author": "舒岳祥",
        "content": "惨澹芜城暮，萧疎野树寒。\n登山不惮远，反恐下山难。",
        "dynasty": "宋",
        "collection_info": null
    },
    {
        "title": "施元屏面  其一",
        "author": "舒岳祥",
        "content": "高树俯沧江，老屋隠乱石。\n水深羣鱼集，一网千尺碧。",
        "dynasty": "宋",
        "collection_info": null
    },
    {
        "title": "施元屏面  其二",
        "author": "舒岳祥",
        "content": "渔翁不食鱼，爱换酒子吃。\n临川羡鱼人，似喜网有得。",
        "dynasty": "宋",
        "collection_info": null
    },
    {
        "title": "题零陵石屏  其一",
        "author": "舒岳祥",
        "content": "大山插洪澜，定是关仝笔。\n缣素不能永，壁石写雄逸。",
        "dynasty": "宋",
        "collection_info": null
    },
    {
        "title": "题零陵石屏  其二",
        "author": "舒岳祥",
        "content": "青峯插天隅，淡月如可吸。\n江流疑有声，孤舟舞蓑笠。",
        "dynasty": "宋",
        "collection_info": null
    },
    {
        "title": "题零陵石屏  其三",
        "author": "舒岳祥",
        "content": "大山如大国，小山如小邦。\n低树无附丽，洪涛恣舂撞。",
        "dynasty": "宋",
        "collection_info": null
    },
    {
        "title": "题零陵石屏  其四",
        "author": "舒岳祥",
        "content": "大浪所簸摇，青山为俯仰。\n云何峯外雪，亦与相下上。",
        "dynasty": "宋",
        "collection_info": null
    },
    {
        "title": "九日",
        "author": "舒岳祥",
        "content": "万事一鸱酒，平生几蟹螯。\n悲秋仍送远，怀古更登高。",
        "dynasty": "宋",
        "collection_info": null
    },
    {
        "title": "桐乳",
        "author": "舒岳祥",
        "content": "桐乳深藏鸟，苔花暗语虫。\n谁能借修竹，为我宿清风。",
        "dynasty": "宋",
        "collection_info": null
    },
    {
        "title": "春嘆",
        "author": "舒岳祥",
        "content": "春色三分二，人生七十稀。\n蝶魂归蚁冢，花瓣泊鱼衣。",
        "dynasty": "宋",
        "collection_info": null
    },
    {
        "title": "秋日东风",
        "author": "舒岳祥",
        "content": "旧雨黄鱼簄，新霜紫蟹䈻。\n吾生了朝夕，何事忆江湖。",
        "dynasty": "宋",
        "collection_info": null
    },
    {
        "title": "晚易斋  其一",
        "author": "舒岳祥",
        "content": "百年客鬓双白，四海春风一青。\n百舌枝头分付，黄鹂叶底丁宁。",
        "dynasty": "宋",
        "collection_info": null
    },
    {
        "title": "晚易斋  其二",
        "author": "舒岳祥",
        "content": "泳道东湖联句，正仲篆畦和篇。\n半世清风朗月，十年闷雨愁烟。",
        "dynasty": "宋",
        "collection_info": null
    },
    {
        "title": "感兴",
        "author": "舒岳祥",
        "content": "梦与黄粱并熟，路寻白社同归。\n深欲蜘蛛结网，长勤络纬鸣机。",
        "dynasty": "宋",
        "collection_info": null
    },
    {
        "title": "成石屏诗后再赋六言",
        "author": "舒岳祥",
        "content": "蜡屐枝筇穿峤，蓑衣一笛横江。\n试向屏风一揽，千山万水秋窗。",
        "dynasty": "宋",
        "collection_info": null
    },
    {
        "title": "丹林有作  其一",
        "author": "舒岳祥",
        "content": "黄金为殿浄庄严，笃耨醲熏翡翠帘。\n正恐天风来拔宅，丁宁收取白银蟾。",
        "dynasty": "宋",
        "collection_info": null
    },
    {
        "title": "丹林有作  其二",
        "author": "舒岳祥",
        "content": "万古灵根种广寒，折来白日便昇仙。\n集英曾对三千字，也胜南山孟浩然。",
        "dynasty": "宋",
        "collection_info": null
    },
    {
        "title": "老椿",
        "author": "舒岳祥",
        "content": "江南江北皆宜产，濠上庄生语不虚。\n京口旧来曾记此，纸屏流落近何如。",
        "dynasty": "宋",
        "collection_info": null
    },
    {
        "title": "渔翁",
        "author": "舒岳祥",
        "content": "大男举网锦鳞红，稚子轻摇一榜风。\n微雨斜阳身半湿，瓦瓯醉酌主船翁。",
        "dynasty": "宋",
        "collection_info": null
    },
    {
        "title": "题王任所藏林逋索句图  其一",
        "author": "舒岳祥",
        "content": "清新半树横枝句，冷淡暗香疎影诗。\n谁见当时苦吟态，只应童鹤在旁知。",
        "dynasty": "宋",
        "collection_info": null
    },
    {
        "title": "题王任所藏林逋索句图  其二",
        "author": "舒岳祥",
        "content": "隠几何思此意微，鹤眠未熟觑吟机。\n踞炉炙脚童全野，应是前村踏雪归。",
        "dynasty": "宋",
        "collection_info": null
    },
    {
        "title": "题王任所藏林逋索句图  其三",
        "author": "舒岳祥",
        "content": "千秋万古梅花树，直到咸平始受知。\n若道此图真此老，何人觌面敢题诗。",
        "dynasty": "宋",
        "collection_info": null
    },
    {
        "title": "题王任所藏林逋索句图  其四",
        "author": "舒岳祥",
        "content": "身后不遗封禅藁，吟梅全是自题真。\n画工岂识凌云意，童子趋炎鹤附人。",
        "dynasty": "宋",
        "collection_info": null
    },
    {
        "title": "十月初三日自邑夜归",
        "author": "舒岳祥",
        "content": "北风茅店晚炊迟，吠犬声中踏黑归。\n溪上人家应夜绩，松明一点出疎篱。",
        "dynasty": "宋",
        "collection_info": null
    },
    {
        "title": "绿阴",
        "author": "舒岳祥",
        "content": "絮尽花空碧涨浔，幅巾藜杖度前林。\n提壶爱我烦三请，拚与长瓶卧绿阴。",
        "dynasty": "宋",
        "collection_info": null
    },
    {
        "title": "代影答赠一首",
        "author": "舒岳祥",
        "content": "寒宜絮帽蒙头坐，暑称松风洒顶凉。\n虮虱更无依附处，方知清野策为长。",
        "dynasty": "宋",
        "collection_info": null
    },
    {
        "title": "神鰲",
        "author": "舒岳祥",
        "content": "清声端是磬浮泗，黑质浑然玉剖荆。\n应是任公垂钓得，灵鰲入手出沧瀛。",
        "dynasty": "宋",
        "collection_info": null
    },
    {
        "title": "安住寺道中",
        "author": "舒岳祥",
        "content": "半村晴日乌盐角，十里春溪雀李花。\n餠饵风来香冉冉，教人那得不思家。",
        "dynasty": "宋",
        "collection_info": null
    },
    {
        "title": "观万堂前蕉苇为风雨所败对之有感",
        "author": "舒岳祥",
        "content": "绿蕉青苇列旗枪，一夜西风作战场。\n薏苡低垂菰米老，花鹅绣鸭阵横塘。",
        "dynasty": "宋",
        "collection_info": null
    },
    {
        "title": "家藏画鹊二轴其一棠梨结子青黄叶亦虫蚀尚带晚花有鹊眠枝上枝若垂垂不胜者其一作欹竹一茎有鹊把竹磔螳螂而食之叶若振振而动摇者笔意精妙非黄筌不能也  其一",
        "author": "舒岳祥",
        "content": "棠子青黄带晚妍，忘机好鹊压枝偏。\n从来报喜无憎恶，借汝庭柯取次眠。",
        "dynasty": "宋",
        "collection_info": null
    },
    {
        "title": "家藏画鹊二轴其一棠梨结子青黄叶亦虫蚀尚带晚花有鹊眠枝上枝若垂垂不胜者其一作欹竹一茎有鹊把竹磔螳螂而食之叶若振振而动摇者笔意精妙非黄筌不能也  其二",
        "author": "舒岳祥",
        "content": "粉节娟娟碧玉枝，螳螂得意更谁疑。\n旁人只与危黄雀，不道中林有鹊知。",
        "dynasty": "宋",
        "collection_info": null
    },
    {
        "title": "为昆石蒲苗删去焦叶戏成",
        "author": "舒岳祥",
        "content": "细雨幽窗晓露垂，鴈苗昆石两相宜。\n老翁拔白知无用，且为昌蒲镊退髭。",
        "dynasty": "宋",
        "collection_info": null
    },
    {
        "title": "柳市晚风",
        "author": "舒岳祥",
        "content": "手栽杨柳恰成堤，招引清风障日西。\n热客岂能知此味，请君来此听鶑啼。",
        "dynasty": "宋",
        "collection_info": null
    },
    {
        "title": "赋庭前落桂",
        "author": "舒岳祥",
        "content": "去岁花开三日事，今秋陆续两番开。\n渥丹如雨香犹好，乞与幽人护绿苔。",
        "dynasty": "宋",
        "collection_info": null
    },
    {
        "title": "老鹤",
        "author": "舒岳祥",
        "content": "霜翎沾泞衣难濯，朱顶多年色退鲜。\n曾向青云黄鹄举，如今羸损啄乌田。",
        "dynasty": "宋",
        "collection_info": null
    },
    {
        "title": "过南渡见石砾之场有感",
        "author": "舒岳祥",
        "content": "几度维舟此倚栏，伤心劫火总摧残。\n拒霜半落无人管，时有流红驻下滩。",
        "dynasty": "宋",
        "collection_info": null
    },
    {
        "title": "初七日",
        "author": "舒岳祥",
        "content": "山间烟雨闭门高，心事难平着酒消。\n今日萧萧风物好，官窑窑瓶裏插红蕉。",
        "dynasty": "宋",
        "collection_info": null
    },
    {
        "title": "秋晚过北渡",
        "author": "舒岳祥",
        "content": "凄凉客路趁长川，荷叶无衣柳不绵。\n日暮正愁无宿处，乱鸦飞下有人烟。",
        "dynasty": "宋",
        "collection_info": null
    },
    {
        "title": "铜雀瓦砚",
        "author": "舒岳祥",
        "content": "摩挲岁久马肝死，洗涤尘开鸜眼鲜。\n铜雀何人收废瓦，铭文犹记建安年。",
        "dynasty": "宋",
        "collection_info": null
    },
    {
        "title": "远浦归潮",
        "author": "舒岳祥",
        "content": "远眺沧洲十里强，早潮举网夜鸣榔。\n倦游不作吴松客，白髮归来乐故乡。",
        "dynasty": "宋",
        "collection_info": null
    },
    {
        "title": "枫树",
        "author": "舒岳祥",
        "content": "屈原庙外千株碧，高帝祠前万叶红。\n楚尾吴头风景在，片帆不復更西东。",
        "dynasty": "宋",
        "collection_info": null
    },
    {
        "title": "十三日夜山斋翫月",
        "author": "舒岳祥",
        "content": "月傍细细水波云，绣捻金描孔翠纹。\n夜半冰轮悬浄碧，太空不动扫魔羣。",
        "dynasty": "宋",
        "collection_info": null
    },
    {
        "title": "十四日夜月色颇佳山寒不出门窗间拥絮坐翫殊胜昨夜之微茫也",
        "author": "舒岳祥",
        "content": "山居寒重户先扃，自向疎窗爱月明。\n欲唤花光来貌取，入檐微见一枝横。",
        "dynasty": "宋",
        "collection_info": null
    },
    {
        "title": "十六日夜月色可爱病体怯风欹枕看窗影殊佳",
        "author": "舒岳祥",
        "content": "此夜月明胜月半，可怜衰病自欹眠。\n窗前树子如人影，渺渺羁雌叫渚田。",
        "dynasty": "宋",
        "collection_info": null
    },
    {
        "title": "樟树",
        "author": "舒岳祥",
        "content": "樛枝平地虬龙走，高干半空风雨寒。\n春来片片流红叶，谁与题诗放下滩。",
        "dynasty": "宋",
        "collection_info": null
    },
    {
        "title": "遣兴三绝  其一",
        "author": "舒岳祥",
        "content": "小小茅斋傍茂林，朝朝暮暮有鸣禽。\n道人心事无憎爱，终夜闻枭也好音。",
        "dynasty": "宋",
        "collection_info": null
    },
    {
        "title": "遣兴三绝  其二",
        "author": "舒岳祥",
        "content": "读书未尽老骎骎，更把残编往復寻。\n六籍精微心已耗，只将韩杜了光阴。",
        "dynasty": "宋",
        "collection_info": null
    },
    {
        "title": "遣兴三绝  其三",
        "author": "舒岳祥",
        "content": "老怀忽忽如中酒，短髮萧萧不受簪。\n四壁应闻长嘆息，何人知我此时心。",
        "dynasty": "宋",
        "collection_info": null
    },
    {
        "title": "晚出",
        "author": "舒岳祥",
        "content": "数树远烟藏枣栗，半村疎雨下牛羊。\n诗人过眼助成句，吟罢不知归路长。",
        "dynasty": "宋",
        "collection_info": null
    },
    {
        "title": "老儒不用忧歌",
        "author": "舒岳祥",
        "content": "衡石程书括户口，头会箕敛生干戈。\n老儒不用忧此事，苋羹麦饭醉且歌。",
        "dynasty": "宋",
        "collection_info": null
    },
    {
        "title": "和用之题剡雪  其一",
        "author": "舒岳祥",
        "content": "鲈鱼未上夜潮回，吹笛蓬窗古岸隈。\n谁遣戴公山上住，两回牵帅子猷来。",
        "dynasty": "宋",
        "collection_info": null
    },
    {
        "title": "和用之题剡雪  其二",
        "author": "舒岳祥",
        "content": "两岸青山一水流，蓑衣不着雪为裘。\n安道只应深树裏，青山不见便回舟。",
        "dynasty": "宋",
        "collection_info": null
    },
    {
        "title": "梦觉见雪",
        "author": "舒岳祥",
        "content": "青山白髮最宜看，点缀斓斑着意难。\n巧付小园浑未了，东风急处又吹残。",
        "dynasty": "宋",
        "collection_info": null
    },
    {
        "title": "晨起嚼雪老齿生冰亦一快事",
        "author": "舒岳祥",
        "content": "布衾温燠似春晴，睡足窗前一鸟鸣。\n起挽梅梢拈雪嚼，五行谁带许多清。",
        "dynasty": "宋",
        "collection_info": null
    },
    {
        "title": "近峰晴雪",
        "author": "舒岳祥",
        "content": "小楼周匝玉屏开，木落林峦入座来。\n欲唤老关商略此，两峯高并致佳哉。",
        "dynasty": "宋",
        "collection_info": null
    },
    {
        "title": "日暮雪将作扫门待之  其一",
        "author": "舒岳祥",
        "content": "冻鸦胶树水云迷，雀语相邀作早栖。\n浄扫门庭延雪集，可容圭璧委尘泥。",
        "dynasty": "宋",
        "collection_info": null
    },
    {
        "title": "日暮雪将作扫门待之  其二",
        "author": "舒岳祥",
        "content": "夜静秋清月朗天，时时霜鹤唳芝田。\n筑台正与仙人约，少驻人间五百年。",
        "dynasty": "宋",
        "collection_info": null
    },
    {
        "title": "老彭像",
        "author": "舒岳祥",
        "content": "籛铿自古寿称延，上下尧殷九百年。\n自是周遮加谨畏，至今百忌历犹传。",
        "dynasty": "宋",
        "collection_info": null
    },
    {
        "title": "四皓像",
        "author": "舒岳祥",
        "content": "商山深处养灵根，白髮昂藏满面春。\n一出汉庭安汉嗣，颇疑倾得戚夫人。",
        "dynasty": "宋",
        "collection_info": null
    },
    {
        "title": "大横屏",
        "author": "舒岳祥",
        "content": "燖鹅急雪洒斑斑，迭嶂层峦浩渺间。\n拳鹭失巢无倚着，却随蓬背下江湾。",
        "dynasty": "宋",
        "collection_info": null
    },
    {
        "title": "成石屏诗后枕上再赋",
        "author": "舒岳祥",
        "content": "十年欲作石屏题，覃思冥蒙意转迷。\n枕上呻吟翻了此，短蓬秋雨宿浯溪。",
        "dynasty": "宋",
        "collection_info": null
    },
    {
        "title": "冬日感怀",
        "author": "舒岳祥",
        "content": "四十年前不畏老，酒豪踏雪买梅花。\n如今七十愁年尽，远客匆匆梦到家。",
        "dynasty": "宋",
        "collection_info": null
    },
    {
        "title": "得正仲书相勉归乡作一绝復之",
        "author": "舒岳祥",
        "content": "老去无家天一方，安贫乐土羡刘郎。\n夜来一阵西风起，闻得山亭酒味香。",
        "dynasty": "宋",
        "collection_info": null
    },
    {
        "title": "短檠",
        "author": "舒岳祥",
        "content": "昔年曾读退之诗，墙角短檠吁可悲。\n我有短檠元不弃，自悲双眼早昏眵。",
        "dynasty": "宋",
        "collection_info": null
    },
    {
        "title": "老屋",
        "author": "舒岳祥",
        "content": "雨涴壁泥行蜥蜴，风吟窗纸落蟏蛸。\n空斋惟有书千卷，夜夜青灯共寂寥。",
        "dynasty": "宋",
        "collection_info": null
    },
    {
        "title": "静坐偶成  其一",
        "author": "舒岳祥",
        "content": "日午风休树不譁，蚀残香篆伴南华。\n忽闻霜鸟如春鸟，闲想芦花作柳花。",
        "dynasty": "宋",
        "collection_info": null
    },
    {
        "title": "静坐偶成  其二",
        "author": "舒岳祥",
        "content": "作意投床寐不熟，嗒然隠几睡偏安。\n从来万事无心好，心到无心自是难。",
        "dynasty": "宋",
        "collection_info": null
    },
    {
        "title": "寒食题山庵",
        "author": "舒岳祥",
        "content": "门插垂杨不是家，自怜飘泊似杨花。\n一樽和泪浇坟土，余馂分张及野鸦。",
        "dynasty": "宋",
        "collection_info": null
    },
    {
        "title": "题萧照山水  其一",
        "author": "舒岳祥",
        "content": "烟雨峰峦无古今，断崖迷径静愔愔。\n隔溪樵子遥相语，昨夜春流尔许深。",
        "dynasty": "宋",
        "collection_info": null
    },
    {
        "title": "题萧照山水  其二",
        "author": "舒岳祥",
        "content": "林穷磵绝石崖倾，临水幽朋更欲登。\n拟共前峯成小隠，晓来云尽见高棱。",
        "dynasty": "宋",
        "collection_info": null
    },
    {
        "title": "题萧照山水  其三",
        "author": "舒岳祥",
        "content": "何人一舸下清溪，列壑攒峯想旧栖。\n不雨石林元自湿，无云山路只长迷。",
        "dynasty": "宋",
        "collection_info": null
    },
    {
        "title": "题萧照山水  其四",
        "author": "舒岳祥",
        "content": "翩翩凉树小茅堂，揖客柴门去栈长。\n山外横舟篷不启，谁知世有送迎忙。",
        "dynasty": "宋",
        "collection_info": null
    },
    {
        "title": "次韵答戴帅初送曲二绝  其一",
        "author": "舒岳祥",
        "content": "乱离无酒何以活，最爱涓涓浅酌时。\n理到何须辨清浊，兴来谁解问醇醨。",
        "dynasty": "宋",
        "collection_info": null
    },
    {
        "title": "次韵答戴帅初送曲二绝  其二",
        "author": "舒岳祥",
        "content": "子云嗜饮苦不给，时有问字人能来。\n使我得裂醉乡土，为尔特筑黄金台。",
        "dynasty": "宋",
        "collection_info": null
    },
    {
        "title": "桐",
        "author": "舒岳祥",
        "content": "峄阳浑璞凯风心，此是姚虞膝上琴。\n我有全琴元不斲，时携枕簟卧清阴。",
        "dynasty": "宋",
        "collection_info": null
    },
    {
        "title": "山扉",
        "author": "舒岳祥",
        "content": "未要携家入远山，闭门谢俗自安閒。\n檐低还许归云度，墙短仍将迭嶂环。",
        "dynasty": "宋",
        "collection_info": null
    },
    {
        "title": "杨柳筏",
        "author": "舒岳祥",
        "content": "作此横舟古柳间，八风不动只如山。\n夜来雨涨牂牁没，却道舟移过别湾。",
        "dynasty": "宋",
        "collection_info": null
    },
    {
        "title": "十一夜月色凄淡数酌竟醉华胥国似可避世也",
        "author": "舒岳祥",
        "content": "冬暖熙熙作午晴，红梅花下一壶倾。\n衰年未夜先思睡，深闭柴门却月明。",
        "dynasty": "宋",
        "collection_info": null
    },
    {
        "title": "平泉佳景  其一",
        "author": "舒岳祥",
        "content": "清风截断排檐雨，返景烧成冠岭霞。\n定是来朝好春色，海棠须作小桃花。",
        "dynasty": "宋",
        "collection_info": null
    },
    {
        "title": "平泉佳景  其二",
        "author": "舒岳祥",
        "content": "山狖暗穿黄叶响，沙乌远叫白烟昏。\n采兰童子归来晚，一道香风先到门。",
        "dynasty": "宋",
        "collection_info": null
    },
    {
        "title": "九月二十七日晓起书梦",
        "author": "舒岳祥",
        "content": "老去无营百念宽，只余故纸未忘钻。\n小窗坐寐含幽梦，梦涉寒波赋楚兰。",
        "dynasty": "宋",
        "collection_info": null
    },
    {
        "title": "纪梦",
        "author": "舒岳祥",
        "content": "款段徐行稳不危，迢迢溪路见疎梅。\n青枝欲挽怜香雪，唤取芳尊树下来。",
        "dynasty": "宋",
        "collection_info": null
    },
    {
        "title": "梦归",
        "author": "舒岳祥",
        "content": "独行东阪茅茨屋，回望西墙竹树坡。\n愁杀曛黄归路远，兵残人少髑髅多。",
        "dynasty": "宋",
        "collection_info": null
    },
    {
        "title": "梦中作",
        "author": "舒岳祥",
        "content": "桃李成蹊春不言，有人扶瘦倚栏干。\n柔柔软软愁如困，燕子初归带薄寒。",
        "dynasty": "宋",
        "collection_info": null
    },
    {
        "title": "梦成",
        "author": "舒岳祥",
        "content": "山棠红白间青林，上有和鸣百啭禽。\n一阵晚风吹曀去，又寻桃杏说春心。",
        "dynasty": "宋",
        "collection_info": null
    },
    {
        "title": "二十五日晚西窗坐睡梦美人出纨扇索题为题一绝既觉则童子已明烛矣忘其上三句足成此篇",
        "author": "舒岳祥",
        "content": "皎皎琼华了不疑，绿窗团扇索题诗。\n风流自是天生句，燕子梨花恰并时。",
        "dynasty": "宋",
        "collection_info": null
    },
    {
        "title": "纪梦",
        "author": "舒岳祥",
        "content": "纚纚桃花万树红，径回无復辨西东。\n人间何处春风好，若欲逃秦入梦中。",
        "dynasty": "宋",
        "collection_info": null
    },
    {
        "title": "伯夷",
        "author": "舒岳祥",
        "content": "四海归周莫不臣，首阳山下饿夫身。\n清风万古何曾死，愧死当时食粟人。",
        "dynasty": "宋",
        "collection_info": null
    },
    {
        "title": "春晚还致庵",
        "author": "舒岳祥",
        "content": "乱后还山喜復哀，旧书亡失等秦灰。\n翛然山径花吹尽，蚕豆青梅荐一杯。",
        "dynasty": "宋",
        "collection_info": null
    },
    {
        "title": "蕉径小立",
        "author": "舒岳祥",
        "content": "昼夜中分凉燠平，裁新熨故体轻清。\n无端挠乱成多事，刚种芭蕉作雨声。",
        "dynasty": "宋",
        "collection_info": null
    },
    {
        "title": "二月初三日曝睡",
        "author": "舒岳祥",
        "content": "山茶花白野棠红，谇语纷纷雀闹丛。\n眼暗耳聋墙角睡，真成老退一田翁。",
        "dynasty": "宋",
        "collection_info": null
    },
    {
        "title": "去春达善分碧桃移植篆畦今春已作蕊达善前有见过之约偶立花下口占寄之  其一",
        "author": "舒岳祥",
        "content": "春衫露染玉肌寒，来自于阗植小园。\n欲寄平安无好句，不如来此共凭栏。",
        "dynasty": "宋",
        "collection_info": null
    },
    {
        "title": "去春达善分碧桃移植篆畦今春已作蕊达善前有见过之约偶立花下口占寄之  其二",
        "author": "舒岳祥",
        "content": "前年花在玉堂日，偶和成编竞出奇。\n今日篆畦同寂寞，碧桃无语我无诗。",
        "dynasty": "宋",
        "collection_info": null
    },
    {
        "title": "老猎",
        "author": "舒岳祥",
        "content": "少壮登山脚似飞，张弓安肯拟狐狸。\n老来犹向儿孙话，话着南山射虎时。",
        "dynasty": "宋",
        "collection_info": null
    },
    {
        "title": "即事",
        "author": "舒岳祥",
        "content": "渔翁一叶舞波澜，不及牛童自在眠。\n短笛数声烟草晚，柴门疎柳小星悬。",
        "dynasty": "宋",
        "collection_info": null
    },
    {
        "title": "牡丹",
        "author": "舒岳祥",
        "content": "九枝初拆御袍红，艷质煌煌日正中。\n曾对集英瞻衮冕，孤臣洒？立东风。",
        "dynasty": "宋",
        "collection_info": null
    },
    {
        "title": "老椶",
        "author": "舒岳祥",
        "content": "马鬉频剪新心吐，凤翅初开劲叶森。\n更有木鱼三百尾，山僧锅裏煮黄金。",
        "dynasty": "宋",
        "collection_info": null
    },
    {
        "title": "芰荷洲",
        "author": "舒岳祥",
        "content": "绿垤霞川濯锦香，何人着屐上溪航。\n数声疎雨鸣荷叶，两岸清蛙报水凉。",
        "dynasty": "宋",
        "collection_info": null
    },
    {
        "title": "啼乌词",
        "author": "舒岳祥",
        "content": "月明双影带霜栖，长忆青梧玉井西。\n前度碧窗惊晓梦，女奴驱遣莫教啼。",
        "dynasty": "宋",
        "collection_info": null
    },
    {
        "title": "十五日雨后微月遗安堂前有栀花一枝适开折为佛供此夜清寒",
        "author": "舒岳祥",
        "content": "雨足清寒月色微，风将幽磬落柴扉。\n一瓶薝卜修清供，童子岩腰取水归。",
        "dynasty": "宋",
        "collection_info": null
    },
    {
        "title": "西洞宿云",
        "author": "舒岳祥",
        "content": "悠然岸帻看云归，出处无心也太奇。\n未是为霖苏旱日，出山不似宿岩时。",
        "dynasty": "宋",
        "collection_info": null
    },
    {
        "title": "十一月初三日插梅花古罍洗中因成四绝  其一",
        "author": "舒岳祥",
        "content": "半映寒溪半映山，不妨朱户借清閒。\n诗人带得渠风味，也有香名满世间。",
        "dynasty": "宋",
        "collection_info": null
    },
    {
        "title": "十一月初三日插梅花古罍洗中因成四绝  其二",
        "author": "舒岳祥",
        "content": "正是江村欲雪时，柴门修竹见横枝。\n谁知句裏生香处，只许疎帘半面窥。",
        "dynasty": "宋",
        "collection_info": null
    },
    {
        "title": "十一月初三日插梅花古罍洗中因成四绝  其三",
        "author": "舒岳祥",
        "content": "雪中点缀精神好，月下横陈骨格真。\n更有风烟生别恨，隔帘遥望李夫人。",
        "dynasty": "宋",
        "collection_info": null
    },
    {
        "title": "十一月初三日插梅花古罍洗中因成四绝  其四",
        "author": "舒岳祥",
        "content": "洛水湘娥剪晓冰，枝头五出幻飞霙。\n夜来鹤踏高枝折，撒下阶前碎月明。",
        "dynasty": "宋",
        "collection_info": null
    },
    {
        "title": "和刘仙尉咏梅",
        "author": "舒岳祥",
        "content": "垂垂一树压疎篱，最爱崚嶒鹤膝枝。\n只占岁寒花尽后，不争开早与开迟。",
        "dynasty": "宋",
        "collection_info": null
    },
    {
        "title": "古铜炉",
        "author": "舒岳祥",
        "content": "殷彝周鼎几千年，土蚀苔封洗涤全。\n且与道人烧柏子，不须公子爇龙涎。",
        "dynasty": "宋",
        "collection_info": null
    },
    {
        "title": "即目",
        "author": "舒岳祥",
        "content": "藕梢菱蔓织横塘，属玉鵁鶄度渺茫。\n可怪插秧青雨裏，暮寒清切水栀香。",
        "dynasty": "宋",
        "collection_info": null
    },
    {
        "title": "槠树",
        "author": "舒岳祥",
        "content": "凌轹风霜四十围，白猿不上最高枝。\n明堂未构材何用，抛掷玄珠满地皮。",
        "dynasty": "宋",
        "collection_info": null
    },
    {
        "title": "咏龙",
        "author": "舒岳祥",
        "content": "曾见老人潭上坐，忽然不见石泓深。\n至今月白风清夜，潭底时闻似笛吟。",
        "dynasty": "宋",
        "collection_info": null
    },
    {
        "title": "戏咏玉簪花金线草二物",
        "author": "舒岳祥",
        "content": "金线草头蜂展翅，玉簪花颔鹭生儿。\n窗前野草皆天巧，也有閒人为赋诗。",
        "dynasty": "宋",
        "collection_info": null
    },
    {
        "title": "即事",
        "author": "舒岳祥",
        "content": "二月东风始见梅，山童折得数枝来。\n铜瓶棐几修清供，香鼎中间易卷开。",
        "dynasty": "宋",
        "collection_info": null
    },
    {
        "title": "小春闻提壶鸟戏成",
        "author": "舒岳祥",
        "content": "越鸟忧兄行不得，蜀禽劝客不如归。\n何如听此提壶语，美酒沽来总息机。",
        "dynasty": "宋",
        "collection_info": null
    },
    {
        "title": "谷口",
        "author": "舒岳祥",
        "content": "万朵千枝满谷中，含成谷口是墙东。\n先生老向花中坐，莫放东风落晚红。",
        "dynasty": "宋",
        "collection_info": null
    },
    {
        "title": "闻霰",
        "author": "舒岳祥",
        "content": "卷幔江湖二十年，青山兀坐学枯禅。\n夜来雪急敲窗纸，忽忆吴江听此眠。",
        "dynasty": "宋",
        "collection_info": null
    },
    {
        "title": "冬夜雪月交光忆少年见此烧烛观梅为之怅绝",
        "author": "舒岳祥",
        "content": "衰病难禁月色寒，何人更倚雪中栏。\n少年妙事今浑忘，折得梅花小阁看。",
        "dynasty": "宋",
        "collection_info": null
    },
    {
        "title": "题杏花翠羽",
        "author": "舒岳祥",
        "content": "物色春来多入画，赵昌片幅落吾家。\n翠禽欲起还休去，可是多情为杏花。",
        "dynasty": "宋",
        "collection_info": null
    },
    {
        "title": "元夕龟藏夜坐",
        "author": "舒岳祥",
        "content": "冷火寒斋酒一樽，黄柑分遗及诸孙。\n菜园罗帛灯千眼，说着承平暗断魂。",
        "dynasty": "宋",
        "collection_info": null
    },
    {
        "title": "花隠",
        "author": "舒岳祥",
        "content": "谁识菊为花隠逸，陶潜以后有濂翁。\n落花别有尧夫爱，此意与濂同不同。",
        "dynasty": "宋",
        "collection_info": null
    },
    {
        "title": "中秋风雨夜深见淡月起酌一杯",
        "author": "舒岳祥",
        "content": "风捲浮云去復来，月明惨澹半帘开。\n人生乐事不可料，万壑千岩共一杯。",
        "dynasty": "宋",
        "collection_info": null
    },
    {
        "title": "虞美人草",
        "author": "舒岳祥",
        "content": "楚粧不入汉王宫，宠爱如花悟色空。\n世上女儿休笑我，当年曾伴拔山雄。",
        "dynasty": "宋",
        "collection_info": null
    },
    {
        "title": "借居夜闻水声",
        "author": "舒岳祥",
        "content": "寒水泠泠出洞来，月明静听转清哀。\n无人与入琴丝写，流下前溪漾落梅。",
        "dynasty": "宋",
        "collection_info": null
    },
    {
        "title": "移苇",
        "author": "舒岳祥",
        "content": "洗箨移来栗玉干，翠禽相顾自依然。\n从今风雨西窗外，更忆吴江泊钓船。",
        "dynasty": "宋",
        "collection_info": null
    },
    {
        "title": "老猿",
        "author": "舒岳祥",
        "content": "一笑已霜千丈髮，三声应断九回肠。\n巴陵月暝林峦惨，巫峡江空道路长。",
        "dynasty": "宋",
        "collection_info": null
    },
    {
        "title": "乱定復过西溪",
        "author": "舒岳祥",
        "content": "不过西溪三十秋，乱余重到泪双流。\n黄蒿满地青烟少，日暮驱车不敢留。",
        "dynasty": "宋",
        "collection_info": null
    },
    {
        "title": "观万堂村饮戏成",
        "author": "舒岳祥",
        "content": "芋魁豆角乌槠子，不用山翁举箸肥。\n闻道细鳞长九寸，夜来溪火急成围。",
        "dynasty": "宋",
        "collection_info": null
    },
    {
        "title": "代梅所戏答正仲用韵赠管城子二绝  其一",
        "author": "舒岳祥",
        "content": "谁将明月作边愁，玉兔毫成是素秋。\n缚取山中毛氏族，盛行文教寝旄头。",
        "dynasty": "宋",
        "collection_info": null
    },
    {
        "title": "代梅所戏答正仲用韵赠管城子二绝  其二",
        "author": "舒岳祥",
        "content": "离离漠漠总牢愁，仰面书空一幅秋。\n比似羲皇元未画，何须小楷作蝇头。",
        "dynasty": "宋",
        "collection_info": null
    },
    {
        "title": "九月初十日山房午睡恍见梅枝已吐白矣惊喜而作",
        "author": "舒岳祥",
        "content": "生爱梅花是性情，故园阻绝泪纵横。\n梦中惊见南枝曝，起绕山边水畔行。",
        "dynasty": "宋",
        "collection_info": null
    },
    {
        "title": "老梅",
        "author": "舒岳祥",
        "content": "已经和靖吟半树，又入花光画折枝。\n此语便经三百载，此梅又阅景炎时。",
        "dynasty": "宋",
        "collection_info": null
    },
    {
        "title": "闺怨  其一",
        "author": "舒岳祥",
        "content": "一春心事许谁同，金钥无声柳絮风。\n怪得枕中黄鸟唤，不知窗外海棠红。",
        "dynasty": "宋",
        "collection_info": null
    },
    {
        "title": "闺怨  其二",
        "author": "舒岳祥",
        "content": "回廊曲径入荷花，斜隠珠帘半面遮。\n欲绣鸳鸯嫌未似，且抛针线理琵琶。",
        "dynasty": "宋",
        "collection_info": null
    },
    {
        "title": "闺怨  其三",
        "author": "舒岳祥",
        "content": "能把玉箫传远意，难将彩笔写秋光。\n翠屏金鸭芙蓉冷，梦短却嫌秋夜长。",
        "dynasty": "宋",
        "collection_info": null
    },
    {
        "title": "闺怨  其四",
        "author": "舒岳祥",
        "content": "贮雪成酥饤玉盘，劝郎抄取一匙餐。\n金针指冷愁花冻，侍婢添香却夜寒。",
        "dynasty": "宋",
        "collection_info": null
    },
    {
        "title": "春闺",
        "author": "舒岳祥",
        "content": "有恨无人可话心，闲吹柳絮度青林。\n偶然省着前年事，仰面听鶑堕玉簪。",
        "dynasty": "宋",
        "collection_info": null
    },
    {
        "title": "赠渔者  其一",
        "author": "舒岳祥",
        "content": "本是浮生江海客，持螯斫鲙酒家村。\n一瓶说与长年道，三日提鱼一到门。",
        "dynasty": "宋",
        "collection_info": null
    },
    {
        "title": "赠渔者  其二",
        "author": "舒岳祥",
        "content": "红蓼青芦媚一川，夕阳偏丽晚秋天。\n吹沙已老松鲈上，日日江头望钓船。",
        "dynasty": "宋",
        "collection_info": null
    },
    {
        "title": "清明感旧",
        "author": "舒岳祥",
        "content": "杨柳家家去下湖，有歌有哭其闉阇。\n新孀少妇深深拜，却引新夫拜故夫。",
        "dynasty": "宋",
        "collection_info": null
    },
    {
        "title": "老渔",
        "author": "舒岳祥",
        "content": "少妇提鱼入市廛，儿孙满眼不知年。\n醉眠还伴沙头雁，身在青天月满船。",
        "dynasty": "宋",
        "collection_info": null
    },
    {
        "title": "题赵大年小景",
        "author": "舒岳祥",
        "content": "三株五株依岸柳，一隻两隻钓鱼船。\n水天鹎鸭斜飞去，细草平沙兴渺然。",
        "dynasty": "宋",
        "collection_info": null
    },
    {
        "title": "题周梅所藏小景画卷",
        "author": "舒岳祥",
        "content": "小鸭鸦乌烟柳坡，鵁鶄属玉满晴莎。\n惠崇不作大年死，惆怅江湖春水多。",
        "dynasty": "宋",
        "collection_info": null
    },
    {
        "title": "燕嬉舟",
        "author": "舒岳祥",
        "content": "西湖锦舫帘垂额，越上乌篷铁簇头。\n江堰不通人已老，竹深荷浄且迟留。",
        "dynasty": "宋",
        "collection_info": null
    },
    {
        "title": "长林偶坐",
        "author": "舒岳祥",
        "content": "乔木超然兀老苍，一坡盘礴转崇冈。\n山翁偶坐谈何事，应赏江风一味凉。",
        "dynasty": "宋",
        "collection_info": null
    },
    {
        "title": "海上口占",
        "author": "舒岳祥",
        "content": "独步溪头冉冉风，莫云当面失前峰。\n近闻海戍移屯去，渔火滩头万点红。",
        "dynasty": "宋",
        "collection_info": null
    },
    {
        "title": "渔父词",
        "author": "舒岳祥",
        "content": "占断江鸥万里天，不贪城市卖鱼钱。\n前村酒熟不归舍，枫叶芦花相伴眠。",
        "dynasty": "宋",
        "collection_info": null
    },
    {
        "title": "四月一日始闻鶑",
        "author": "舒岳祥",
        "content": "最是黄鶑爱绿阴，数声消遣别春心。\n傍人只把鶑花并，不道花时却懒吟。",
        "dynasty": "宋",
        "collection_info": null
    },
    {
        "title": "墨",
        "author": "舒岳祥",
        "content": "谁传易水廷珪制，缫藉珍藏二百年。\n进御近闻翁与叶，琴形带𩊓逐时妍。",
        "dynasty": "宋",
        "collection_info": null
    },
    {
        "title": "萤",
        "author": "舒岳祥",
        "content": "老来不用映书帷，草上流光数点微。\n却忆江村无月夜，篮舆一路照人归。",
        "dynasty": "宋",
        "collection_info": null
    },
    {
        "title": "紫木笔花",
        "author": "舒岳祥",
        "content": "簪笔侍臣辉荷橐，丝纶郎省照薇花。\n管城不任中书职，咄咄书空蘸晚霞。",
        "dynasty": "宋",
        "collection_info": null
    },
    {
        "title": "无题  其一",
        "author": "舒岳祥",
        "content": "堕马乌云懒画眉，博山宿火翠烟微。\n绿窗不扫香尘护，暖日青虫化蝶飞。",
        "dynasty": "宋",
        "collection_info": null
    },
    {
        "title": "无题  其二",
        "author": "舒岳祥",
        "content": "溪草鸭头相间绿，山榴雉颊一时红。\n白鸥飞起无寻处，衮入梨花柳絮中。",
        "dynasty": "宋",
        "collection_info": null
    },
    {
        "title": "无题  其三",
        "author": "舒岳祥",
        "content": "绿树阴中春雨过，乳鸦声裏晓寒生。\n纸衾木枕清如水，暗想山城又杀更。",
        "dynasty": "宋",
        "collection_info": null
    },
    {
        "title": "无题  其四",
        "author": "舒岳祥",
        "content": "清江似酒能迷客，绿酒如江不醉人。\n似酒似江俱莫问，伤心最是艷阳春。",
        "dynasty": "宋",
        "collection_info": null
    },
    {
        "title": "无题  其五",
        "author": "舒岳祥",
        "content": "寻花不问村远近，爱酒能论巷浅深。\n江上几家官酿户，如今南北忘追寻。",
        "dynasty": "宋",
        "collection_info": null
    },
    {
        "title": "无题  其六",
        "author": "舒岳祥",
        "content": "竈户炊秔香似乳，山童切餠细如丝。\n黄鹂衔得春愁句，玉管吹成杨柳枝。",
        "dynasty": "宋",
        "collection_info": null
    },
    {
        "title": "无题  其七",
        "author": "舒岳祥",
        "content": "白鸥沧海寻盟主，黄鸟乔林命友生。\n燕子不来人独自，东风扶我趁花行。",
        "dynasty": "宋",
        "collection_info": null
    },
    {
        "title": "无题  其八",
        "author": "舒岳祥",
        "content": "春风万里虞姬草，夜月千村蜀帝花。\n已矣莫论如许事，菜畦黄蝶绕田家。",
        "dynasty": "宋",
        "collection_info": null
    },
    {
        "title": "雪村闻鹃",
        "author": "舒岳祥",
        "content": "故国亡来身已非，千年犹诉不如归。\n参天古木魂迷路，谁与黎侯赋式微。",
        "dynasty": "宋",
        "collection_info": null
    },
    {
        "title": "十五日月明悽然无况因忆方泳道挽拙斋诗有人哭台明界天昏水石村之句故用其语以叙伤感",
        "author": "舒岳祥",
        "content": "月色清寒早闭门，秋虫依旧语黄昏。\n老人心事浑如此，旧住芗岩水石村。",
        "dynasty": "宋",
        "collection_info": null
    },
    {
        "title": "雁",
        "author": "舒岳祥",
        "content": "老鴈移屯百万回，黄埃极目碛沙飞。\n春风万里梅花路，淼淼江南人未归。",
        "dynasty": "宋",
        "collection_info": null
    },
    {
        "title": "五月二十八日四绝  其一",
        "author": "舒岳祥",
        "content": "鸟独沉啼意，萤低照去踪。\n艰危吾辈老，寂寞此心同。",
        "dynasty": "宋",
        "collection_info": null
    },
    {
        "title": "五月二十八日四绝  其二",
        "author": "舒岳祥",
        "content": "蜂影过窗急，雏声出树繁。\n经时不吐句，此日独窥园。",
        "dynasty": "宋",
        "collection_info": null
    },
    {
        "title": "五月二十八日四绝  其三",
        "author": "舒岳祥",
        "content": "雨来元有路，风过本无痕。\n小立清溪曲，欹眠白石根。",
        "dynasty": "宋",
        "collection_info": null
    },
    {
        "title": "口号",
        "author": "舒岳祥",
        "content": "敏求善酿能好客，喜与老潘相往还。\n今日敏求泉下卧，老潘无酒客姜山。",
        "dynasty": "宋",
        "collection_info": null
    },
    {
        "title": "无题  其一",
        "author": "舒岳祥",
        "content": "江山有恨非吾土，花鸟相逢故恼翁。\n百岁唯余二十五，一春强半又成空。",
        "dynasty": "宋",
        "collection_info": null
    },
    {
        "title": "无题  其二",
        "author": "舒岳祥",
        "content": "宇宙千年更帝霸，春秋万世正干坤。\n阴阳定位纲常立，于此推寻见本原。",
        "dynasty": "宋",
        "collection_info": null
    },
    {
        "title": "无题  其三",
        "author": "舒岳祥",
        "content": "杏花寒气退三舍，柳絮春光减二分。\n帘外游丝飞冉冉，窗间野马走纷纷。",
        "dynasty": "宋",
        "collection_info": null
    },
    {
        "title": "无题  其四",
        "author": "舒岳祥",
        "content": "欲问醉乡过睡乡，两乡相接两相忘。\n海棠应是此乡物，醉晕深如午睡长。",
        "dynasty": "宋",
        "collection_info": null
    },
    {
        "title": "清绝",
        "author": "舒岳祥",
        "content": "道人清绝在中宵，清绝因何生寂寥。\n最爱读书窗外雨，数声残剩过芭蕉。",
        "dynasty": "宋",
        "collection_info": null
    },
    {
        "title": "老铜壶",
        "author": "舒岳祥",
        "content": "孙孙子子永享用，下有铭文谁所为。\n有色无声形制具，不得随俗插花枝。",
        "dynasty": "宋",
        "collection_info": null
    },
    {
        "title": "三月二十九日立夏喜晴稍有自适意有自旧京来者问钱湖景物又復怅然",
        "author": "舒岳祥",
        "content": "黄梅青李夏方初，新绿池塘浴小鳬。\n此日猫头削寒玉，他时鸿喙煮明珠。\n白头偷果从渠乐，绣眼穿花不我虞。\n更有长愁无遣处，只今细柳映新蒲。",
        "dynasty": "宋",
        "collection_info": null
    },
    {
        "title": "题正仲瓠斋",
        "author": "舒岳祥",
        "content": "大瓠秋成实，垂垂挂旧林。\n剖坚容五石，济急直千金。\n瓢饮希贤乐，匏尊共客斟。\n许由嫌汝聒，掷去是何心。",
        "dynasty": "宋",
        "collection_info": null
    },
    {
        "title": "新成小斋曰剡雪舟以此兴有所思也",
        "author": "舒岳祥",
        "content": "银河枕上客星来，残梦西窗水鸟啼。\n身入布衾如卧雪，当年曾泛戴公溪。",
        "dynasty": "宋",
        "collection_info": null
    },
    {
        "title": "桂台",
        "author": "舒岳祥",
        "content": "苍苔踏碎吟初就，绿荫看成老又来。\n世事悠悠吾已矣，人生扰扰亦何铡。",
        "dynasty": "宋",
        "collection_info": null
    },
    {
        "title": "和俟其按察咏县学古梅  其一",
        "author": "舒岳祥",
        "content": "前身自是傅岩梅，持斧江南得得来。\n一笑见花同臭味，百妖潜影入莓苔。\n只将冷淡全超俗，肯向繁秾浪占魁。\n爱惜耆儒如此树，二天雨露好培栽。",
        "dynasty": "宋",
        "collection_info": null
    },
    {
        "title": "和俟其按察咏县学古梅  其二",
        "author": "舒岳祥",
        "content": "四教堂前百岁梅，北方豪杰为渠来。\n清癯自许根封雪，劲峭何妨骨锁苔。\n影裏青衿饱絃诵，花前玉节照杓魁。\n林逋只向孤山种，不及文宣庙裏栽。",
        "dynasty": "宋",
        "collection_info": null
    },
    {
        "title": "问信红梅二章  其一",
        "author": "舒岳祥",
        "content": "花到红梅真有韵，人生白髮未宜愁。\n只须竟就花前醉，如此风流不外求。",
        "dynasty": "宋",
        "collection_info": null
    },
    {
        "title": "问信红梅二章  其二",
        "author": "舒岳祥",
        "content": "冻白千林须雪重，暖红一点着春多。\n哑馿瘦策平皋去，如此风流奈老何。",
        "dynasty": "宋",
        "collection_info": null
    },
    {
        "title": "对红香梅",
        "author": "舒岳祥",
        "content": "雪裏红梅树，尊前白髮翁。\n莫求颜色似，风致许渠同。",
        "dynasty": "宋",
        "collection_info": null
    },
    {
        "title": "红梅",
        "author": "舒岳祥",
        "content": "扫尽西风万叶红，梅花一色照青空。\n天公又恐太枯淡，故着红蓝染雪丛。",
        "dynasty": "宋",
        "collection_info": null
    },
    {
        "title": "三月十七日食梅子有感",
        "author": "舒岳祥",
        "content": "春事已随花事残，东风急处省凭栏。\n枝头青子生来苦，守得黄时也自酸。",
        "dynasty": "宋",
        "collection_info": null
    },
    {
        "title": "高人",
        "author": "舒岳祥",
        "content": "云日弄轻霠，前溪给缓寻。\n燕翻红雨乱，鶑出翠微深。\n迥矣苏门啸，怀哉梁父吟。\n高人不可见，谁见此时心。",
        "dynasty": "宋",
        "collection_info": null
    },
    {
        "title": "老人村",
        "author": "舒岳祥",
        "content": "绿树合来无路入，青烟起处有人居。\n衣冠从俗语言朴，礼乐相忘机巧疏。",
        "dynasty": "宋",
        "collection_info": null
    },
    {
        "title": "丙子九月陈村避地三绝  其一",
        "author": "舒岳祥",
        "content": "黑光磨荡掩阳精，兵火成霞照夜明。\n谁信天台山脚下，如今无佛救苍生。",
        "dynasty": "宋",
        "collection_info": null
    },
    {
        "title": "丙子九月陈村避地三绝  其二",
        "author": "舒岳祥",
        "content": "一溪屈曲与山随，要试跻攀脚未衰。\n隔岸人家西日外，数株红柿压疏篱。",
        "dynasty": "宋",
        "collection_info": null
    },
    {
        "title": "丙子九月陈村避地三绝  其三",
        "author": "舒岳祥",
        "content": "盘盘幽谷造云峯，应有逃秦隠此中。\n行到半山奇绝事，白鹇如练挂青松。",
        "dynasty": "宋",
        "collection_info": null
    },
    {
        "title": "行海村",
        "author": "舒岳祥",
        "content": "天远鸣榔双桨浦，夜凉吹笛十家村。\n如今鬼出无人过，深闭柴门自断魂。",
        "dynasty": "宋",
        "collection_info": null
    },
    {
        "title": "十村绝句  其一",
        "author": "舒岳祥",
        "content": "鵁鶄属玉乱横斜，石步柴门下白沙。\n长笛一声人不见，小舟风紧入蒹葭。",
        "dynasty": "宋",
        "collection_info": null
    },
    {
        "title": "十村绝句  其二",
        "author": "舒岳祥",
        "content": "深谷元无邹子律，牧童携角上牛吹。\n一声吹下柴门近，先报渠孃煮菜糜。",
        "dynasty": "宋",
        "collection_info": null
    },
    {
        "title": "十村绝句  其三",
        "author": "舒岳祥",
        "content": "朝朝腰斧采荆榛，博米求盐到海村。\n白虎当溪侬不畏，祗愁暴吏打人门。",
        "dynasty": "宋",
        "collection_info": null
    },
    {
        "title": "十村绝句  其四",
        "author": "舒岳祥",
        "content": "麦鬚剪剪吹成浪，花口吟吟笑作东。\n莫道太平无处觅，便于此处见天真。",
        "dynasty": "宋",
        "collection_info": null
    },
    {
        "title": "十村绝句  其五",
        "author": "舒岳祥",
        "content": "清晨扶杖百花源，风摺乌纱半幅翻。\n三十年前风月好，青楼白面碗如盆。",
        "dynasty": "宋",
        "collection_info": null
    },
    {
        "title": "十村绝句  其六",
        "author": "舒岳祥",
        "content": "青帘悬椀谁夸大，小閤留人更放饶。\n我有布袍堪典否，如今无客解金貂。",
        "dynasty": "宋",
        "collection_info": null
    },
    {
        "title": "十村绝句  其七",
        "author": "舒岳祥",
        "content": "桐花开处青鸠醉，桑椹甜时紫鸽忙。\n正是三眠三起日，送蚕小妇出烘房。",
        "dynasty": "宋",
        "collection_info": null
    },
    {
        "title": "十村绝句  其八",
        "author": "舒岳祥",
        "content": "煮来藤竹如轻雾，漉就槽帘不怕冰。\n辛苦饥寒缘底事，夜深甓屋尚悬灯。",
        "dynasty": "宋",
        "collection_info": null
    },
    {
        "title": "十村绝句  其九",
        "author": "舒岳祥",
        "content": "翰林子墨青毡稿，毛颖陶泓白髮交。\n寄语诸郎须祓涤，一床书卷共衡茅。",
        "dynasty": "宋",
        "collection_info": null
    },
    {
        "title": "十村绝句  其一○",
        "author": "舒岳祥",
        "content": "春风淰淰欺驼褐，客思翛翛着柳黄。\n不是兰舟共漂泊，清明何事不还乡。",
        "dynasty": "宋",
        "collection_info": null
    },
    {
        "title": "读方元善落花诗有感  其一",
        "author": "舒岳祥",
        "content": "为渠销瘦为渠愁，减却风流剩却羞。\n得雨如投碧玉井，随风似堕绿珠楼。\n医颊髓空无处觅，返魂香断为谁留。\n此诗吟罢难消得，八十翁翁一笑休。",
        "dynasty": "宋",
        "collection_info": null
    },
    {
        "title": "读方元善落花诗有感  其二",
        "author": "舒岳祥",
        "content": "次第花开次第飞，总堪饮酒与吟诗。\n绝怜新绿光如沃，何必繁英尽在枝。",
        "dynasty": "宋",
        "collection_info": null
    },
    {
        "title": "岁莫送正仲还鴈苍",
        "author": "舒岳祥",
        "content": "岁穷终有别，人老得无愁。\n眼看书先废，材衰句懒酬。\n计年知晚易，论学愧东丘。\n欲就宁川志，开春与子谋。",
        "dynasty": "宋",
        "collection_info": null
    },
    {
        "title": "和正仲赋重修篆畦亭馆韵",
        "author": "舒岳祥",
        "content": "亭馆成来三十年，主人头白与扶颠。\n已诛荐莽开瓜圃，更剪茭芦浚藕田。\n竹下鸣琴长忆鹤，花边酿酒拟留仙。\n今知烦恼都无用，修短随缘一任天。",
        "dynasty": "宋",
        "collection_info": null
    },
    {
        "title": "戒僮仆种蕉苇",
        "author": "舒岳祥",
        "content": "莫把閒愁向客谈，且看晴雪映疏帘。\n欲听夜雨无篷艇，更种红蕉碧苇添。",
        "dynasty": "宋",
        "collection_info": null
    },
    {
        "title": "寄赵敏求",
        "author": "舒岳祥",
        "content": "赵子贫愈好，吟诗送此生。\n焚巢同旅鸟，泛宅老书檠。\n八座清门户，王塘好弟兄。\n杉棚先辱和，欲报怨无琼。",
        "dynasty": "宋",
        "collection_info": null
    },
    {
        "title": "腊月二十五日偶忆孟浩然白髮催年老青阳逼岁除之句因次和此篇奉寄达善",
        "author": "舒岳祥",
        "content": "归梦涉远道，青山非故庐。\n岁时筋力减，日夜鬓毛疎。\n且免编民役，休论邸报除。\n百年余二老，莫遣寸阴虚。",
        "dynasty": "宋",
        "collection_info": null
    },
    {
        "title": "寄达善",
        "author": "舒岳祥",
        "content": "渺渺思君处，悠悠古道旁。\n柴荆人独自，榉柳月昏黄。\n渴鼠寻松溜，饥乌背夕阳。\n王塘在吾目，空费九回肠。",
        "dynasty": "宋",
        "collection_info": null
    },
    {
        "title": "寄二林",
        "author": "舒岳祥",
        "content": "久客谁为主，无归莫问家。\n古书浇茗椀，冻酒嚥梅花。\n岩静松抛子，沙虚笋养芽。\n二林谁远近，伫立日西斜。",
        "dynasty": "宋",
        "collection_info": null
    },
    {
        "title": "寄袁季源",
        "author": "舒岳祥",
        "content": "当世佳公子，枝吾雅道多。\n江南有文献，鲁国自强歌。\n火后归新第，兵余喜止戈。\n公车行有召，毋久恋松萝。",
        "dynasty": "宋",
        "collection_info": null
    },
    {
        "title": "寄帅初",
        "author": "舒岳祥",
        "content": "寄语榆林戴，年来书不灵。\n翠微双鬓白，茅舍一灯青。\n醉后穷豪在，吟成老健能。\n杨梅时节近，吾欲理行縢。",
        "dynasty": "宋",
        "collection_info": null
    },
    {
        "title": "病起寄二林",
        "author": "舒岳祥",
        "content": "心地缅然平，乔林夏气清。\n炎风疏鸟毳，凉雨滴蝉声。\n输翟专攻守，弓函誓死生。\n吟成与谁寄，二子在鄞城。",
        "dynasty": "宋",
        "collection_info": null
    },
    {
        "title": "寄子堂  其一",
        "author": "舒岳祥",
        "content": "来往畏炎热，杉篁取径微。\n蝶飞逢草住，燕出认檐归。\n云卧从衣冷，风梳爱髮稀。\n清谈能解愠，松麈为君挥。",
        "dynasty": "宋",
        "collection_info": null
    },
    {
        "title": "寄子堂  其二",
        "author": "舒岳祥",
        "content": "不践山中约，时时梦见之。\n况当春雨夜，正作韭虀思。\n种菊秋堪撷，诛茅冬未迟。\n人生难自料，身后要名垂。",
        "dynasty": "宋",
        "collection_info": null
    },
    {
        "title": "寄正仲",
        "author": "舒岳祥",
        "content": "云峰双鸟破，雪径一僧分。\n红酒回丹渥，青编笑白纷。\n风昏生月晕，水落织冰文。\n岁莫无来客，开门独候君。",
        "dynasty": "宋",
        "collection_info": null
    },
    {
        "title": "寄袁中素季原",
        "author": "舒岳祥",
        "content": "清谈疏世虑，知髮度年华。\n雀饮盆中水，蜂寻案上花。\n郊原新射雉，陂荡早开蛙。\n得句何人赠，棠溪有竹家。",
        "dynasty": "宋",
        "collection_info": null
    },
    {
        "title": "乱后寄正仲因谂恕斋枢相朔漠音耗",
        "author": "舒岳祥",
        "content": "山人水南北，别业瀼东西。\n落叶屏风石，斜阳水碓溪。\n门荒翟公雀，野迥孟尝鷄。\n枢相徂沙漠，酸风万里迷。",
        "dynasty": "宋",
        "collection_info": null
    },
    {
        "title": "帅初屡书有相访之约且求予文集知予有藏山之志也近因弥大过我知其有来日矣作此寄之",
        "author": "舒岳祥",
        "content": "流水不还剡，落花终到鄞。\n偶逢归峡客，乃是寄书人。\n古剎藏山志，他生结愿因。\n烦君同校正，字字莫留尘。",
        "dynasty": "宋",
        "collection_info": null
    },
    {
        "title": "寄子堂",
        "author": "舒岳祥",
        "content": "欲出一雨隔，相违十日强。\n鼠过松落粉，雉步麦摇芒。\n酒尽夜难过，书清日自长。\n羊求三径约，来往莫相忘。",
        "dynasty": "宋",
        "collection_info": null
    },
    {
        "title": "寄正仲",
        "author": "舒岳祥",
        "content": "相对石屏风，相邀石老翁。\n鱼游山影裏，鸟睡水声中。\n诗卷行未了，书囊倒不空。\n笭箵君莫忘，犹约待秋风。",
        "dynasty": "宋",
        "collection_info": null
    },
    {
        "title": "五月一日寄正仲",
        "author": "舒岳祥",
        "content": "住处村非远，别时山更多。\n花风起晴浪，草露落明河。\n世事老休问，故人今几何。\n朝来新酒禁，煮餠卧岩阿。",
        "dynasty": "宋",
        "collection_info": null
    },
    {
        "title": "和韵寄胡山甫",
        "author": "舒岳祥",
        "content": "乡心趋老重，见说买山成。\n静坐性情淡，孤眠滋味清。\n樵人时识面，禅客共知名。\n山色元无垢，溪声自不平。\n池荷应足制，山蓣想堪羹。\n九日如今近，思君出峡行。",
        "dynasty": "宋",
        "collection_info": null
    },
    {
        "title": "五月间与正仲立耕养堂前见石榴一花吐初因以荆公诗并俗语作对云万绿一红十风五雨好作尺牍中时令语正仲云只作诗语亦佳别后因补成章以寄之",
        "author": "舒岳祥",
        "content": "石屏溪上晚风柔，深念沉思註易楼。\n好酒自能和性气，闲愁何必上眉头。\n十风五雨天常顺，万绿一红春更留。\n竈婢解炊新麦饭，提鱼仍就篆畦游。",
        "dynasty": "宋",
        "collection_info": null
    },
    {
        "title": "寄正仲",
        "author": "舒岳祥",
        "content": "淰淰清愁变暮寒，宾鸿去后燕来还。\n流红似雨人千里，总翠如山屋万间。\n竹杖行藏观动静，柴门开阖见忙闲。\n何如上传多髯客，白饭鱼羹养好颜。",
        "dynasty": "宋",
        "collection_info": null
    },
    {
        "title": "用韵寄胡元鲁因梅所袖达",
        "author": "舒岳祥",
        "content": "宾鸿风逆断来縢，鱼腹书沉未上罾。\n镊白秋风炼药院，研朱仙露读书灯。\n青峰极目先榆景，黄鸟收声有木冰。\n欲问都城初破事，愿君秉笔直无朋。",
        "dynasty": "宋",
        "collection_info": null
    },
    {
        "title": "寄二林",
        "author": "舒岳祥",
        "content": "等闲诗句无题目，忆着二林新意生。\n月皎皎时猿一箇，风泠泠处竹千茎。\n春花不及寒花耐，山鸟何如水鸟清。\n欲放诗瓢沧海渺，不如飞鴈入鄞城。",
        "dynasty": "宋",
        "collection_info": null
    },
    {
        "title": "寄帅初",
        "author": "舒岳祥",
        "content": "西家女儿长日愁，白头鼻息撼林丘。\n老去声名惜鸡肋，世间富贵烂羊头。\n青山白鹭水天远，绿叶黄鹂风日柔。\n欲往榆林忘南北，几回吹笛上高楼。",
        "dynasty": "宋",
        "collection_info": null
    },
    {
        "title": "寄少白诗后因问讯小潘",
        "author": "舒岳祥",
        "content": "诗翁山膊鬓飕飕，只向岩幽了白头。\n欲共君家阿戎语，蝉联书笥吐难收。",
        "dynasty": "宋",
        "collection_info": null
    },
    {
        "title": "再寄正仲",
        "author": "舒岳祥",
        "content": "涧碧山红锦步障，晚菘早韭五侯鲭。\n莫道乱来无乐事，床头流水作琴听。",
        "dynasty": "宋",
        "collection_info": null
    },
    {
        "title": "寄胡山甫",
        "author": "舒岳祥",
        "content": "梅梢残雨知头数，溪上无风麦自青。\n迟子不来还独卧，踏檐啼鸟唤人醒。",
        "dynasty": "宋",
        "collection_info": null
    },
    {
        "title": "免役未几四月二十九日总府復有仓官之命五月初二日入城告愬作一绝贻如山王监簿如山前与予别谓此别不復有相见之日矣予言得十年住山不出吾事毕矣今未两月已復会面更成惨怆也",
        "author": "舒岳祥",
        "content": "前时临别语堪哀，后会无期首重回。\n我有巾山缘未继，半年两度入城来。",
        "dynasty": "宋",
        "collection_info": null
    },
    {
        "title": "再题巾山二绝贻王如山监簿  其一",
        "author": "舒岳祥",
        "content": "北山自负任翻句，多少诗人阁笔休。\n戎挟两峰怀袖去，併它句子一时收。",
        "dynasty": "宋",
        "collection_info": null
    },
    {
        "title": "再题巾山二绝贻王如山监簿  其二",
        "author": "舒岳祥",
        "content": "天将秋露沐云鬟，故遣松巅鹤势盘。\n诗客惟看半江月，不知一半在阑干。",
        "dynasty": "宋",
        "collection_info": null
    },
    {
        "title": "巾山行同王监簿作",
        "author": "舒岳祥",
        "content": "皇华真人游海东，云行急疾去若风。\n蜺旌羽节追不及，飘飖双帻堕碧空。\n六丁六甲不得取，化作两峰撑青红。\n至今八面各变态，隠见有无横復纵。\n或说苍龙从海度，潮落江干不能去。\n两角峥嵘云护之，身伏泥沙惟脊露。\n雷鸣电作定腾霄，铁锁横江截归路。\n老胡说法欲降龙，又恐钵盂藏不住。\n故将两塔压其巅，击鼓撞钟警朝暮。\n有时风雨响空岩，僧坐堂中生畏怖。\n惟有江平月照时，付与诗人题好句。",
        "dynasty": "宋",
        "collection_info": null
    },
    {
        "title": "一春四十日天气未佳花事行復已矣太息成吟",
        "author": "舒岳祥",
        "content": "积翠林塘十亩阴，雨中不觉变流音。\n江山万里登楼眼，宇宙千年隠几心。\n有客不来还日暮，掩书无语自春深。\n倚阑欲数排檐竹，故故飞花点袖襟。",
        "dynasty": "宋",
        "collection_info": null
    },
    {
        "title": "溪鱼",
        "author": "舒岳祥",
        "content": "红白溪鱼也可怜，夜凉沙静枕流眠。\n澄潭百尺无机事，自古何人作钓船。",
        "dynasty": "宋",
        "collection_info": null
    },
    {
        "title": "怀旧",
        "author": "舒岳祥",
        "content": "蔌蔌藤花满石床，道人端坐受生香。\n海棠枝上鶑啼处，二十年前事未忘。",
        "dynasty": "宋",
        "collection_info": null
    },
    {
        "title": "天门山",
        "author": "舒岳祥",
        "content": "烟树连天远，渔樵两地分。\n仙舟沧海路，僧锡石桥云。\n落日人行少，空村犬吠闻。\n谁知隠沦者，绝迹在人羣。",
        "dynasty": "宋",
        "collection_info": null
    },
    {
        "title": "天门杂咏",
        "author": "舒岳祥",
        "content": "棋寻五老智识长，茶煮八公肌骨仙。\n应是青牛遗旧迹，不知白鹿去何年。",
        "dynasty": "宋",
        "collection_info": null
    },
    {
        "title": "新脱船场提调之役柳堤閒步",
        "author": "舒岳祥",
        "content": "两两三三溪上童，口吹麦叶送迎翁。\n花间缓步阴阴日，柳畔閒行款款风。\n山鸟何愁头也白，野棠无愧面能红。\n太平五十年前过，烦恼今知万境空。",
        "dynasty": "宋",
        "collection_info": null
    },
    {
        "title": "留正仲篆畦",
        "author": "舒岳祥",
        "content": "子欲寻安道，吾方梦惠连。\n雪花成小雨，春草傍残年。\n悄悄论诗夜，阴阴驻客天。\n自惭私酿薄，一酌醉谁先。",
        "dynasty": "宋",
        "collection_info": null
    },
    {
        "title": "闻禽献咏",
        "author": "舒岳祥",
        "content": "郭公莓熟郭公语，谢豹花开谢豹啼。\n万斛愁消一樽酒，庄生物理底须齐。",
        "dynasty": "宋",
        "collection_info": null
    },
    {
        "title": "句",
        "author": "舒岳祥",
        "content": "从来明月无古今。",
        "dynasty": "宋",
        "collection_info": null
    },
    {
        "title": "句",
        "author": "袁仲素",
        "content": "一松五凤雏。",
        "dynasty": "宋",
        "collection_info": null
    },
    {
        "title": "句",
        "author": "胡山甫",
        "content": "病起百花开。",
        "dynasty": "宋",
        "collection_info": null
    },
    {
        "title": "湘中二首书县斋冰壶  其一",
        "author": "张埴",
        "content": "湘水平淼淼，鱼意活泼泼。\n绿杨盖江头，春晚阴正阔。",
        "dynasty": "宋",
        "collection_info": null
    },
    {
        "title": "湘中二首书县斋冰壶  其二",
        "author": "张埴",
        "content": "晴垄麦过花，暖泥秧出水。\n宽得一寸心，人行更千里。",
        "dynasty": "宋",
        "collection_info": null
    },
    {
        "title": "和汉东先生韵六首  其一",
        "author": "张埴",
        "content": "青瓢归自沧海头，眇然天地飞一鸥。\n今人来来古人去，我自认我山中楼。",
        "dynasty": "宋",
        "collection_info": null
    },
    {
        "title": "和汉东先生韵六首  其二",
        "author": "张埴",
        "content": "行行采芝復采芝，相期万世同一时。\n可怜群动相啖食，利害悱然争朵颐。",
        "dynasty": "宋",
        "collection_info": null
    },
    {
        "title": "和汉东先生韵六首  其三",
        "author": "张埴",
        "content": "𥬒来黄鹤问故里，养得白鸦在玄田。\n人生擘划千古岁，碧桃开向母楼前。",
        "dynasty": "宋",
        "collection_info": null
    },
    {
        "title": "和汉东先生韵六首  其四",
        "author": "张埴",
        "content": "凌明放龙去饮泉，何事此牧不在天。\n山中锄芝亦不恶，未入一班输群仙。",
        "dynasty": "宋",
        "collection_info": null
    },
    {
        "title": "和汉东先生韵六首  其五",
        "author": "张埴",
        "content": "一枰胜负何有心，往往局外多堪吟。\n今人未晤烂柯意，祗道岁月青山深。",
        "dynasty": "宋",
        "collection_info": null
    },
    {
        "title": "和汉东先生韵六首  其六",
        "author": "张埴",
        "content": "举矢欲向天狼时，草木零落美人迟。\n中年新知旧别意，悲乐相忘荃独宜。",
        "dynasty": "宋",
        "collection_info": null
    },
    {
        "title": "过洞庭书所见",
        "author": "张埴",
        "content": "湿烟吹起岸东西，渔子藏舟竹四围。\n脱下簑衣扬去雪，不教人道钓鱼归。",
        "dynasty": "宋",
        "collection_info": null
    },
    {
        "title": "东湖汤餠后进翁展墓饮嵩山踏雨泳归在行相继属和兰亭集献之噤无半语果人情耶  其一",
        "author": "张埴",
        "content": "诸老襟期三十年，看花杖屦又栖禅。\n春风不断斯文意，嘘拂衣冠着一边。",
        "dynasty": "宋",
        "collection_info": null
    },
    {
        "title": "东湖汤餠后进翁展墓饮嵩山踏雨泳归在行相继属和兰亭集献之噤无半语果人情耶  其二",
        "author": "张埴",
        "content": "溪桥三日雨轻过，归影苍凉雨奈何。\n诗落邙山松柏后，相看有媿少陵多。",
        "dynasty": "宋",
        "collection_info": null
    },
    {
        "title": "西州访旧诸公皆沿檄去偕江一父过郎官湖赋此",
        "author": "张埴",
        "content": "一池汉水秀可餐，十年借我江南看。\n阴山夜半黑风起，此水与我心都寒。\n可惜野狐不革面，当来栖凤俱生翰。\n湖亭谢荷着句稳，霜月记忆浮杯宽。\n端期岁晚同不朽，报答地主老郎官。",
        "dynasty": "宋",
        "collection_info": null
    },
    {
        "title": "杜园九日红梅主人以为瑞彭潜心索赋",
        "author": "张埴",
        "content": "鞠后西风醉饮醇，醖香酿影夺初春。\n几年江县依缘旧，一笑孙枝造化新。\n钿翠半偏如意悞，钥鱼晓放守宫人。\n是谁不识花为瑞，分寸跻攀及太真。",
        "dynasty": "宋",
        "collection_info": null
    },
    {
        "title": "春日瓶花",
        "author": "张埴",
        "content": "鸟鸣木阴深，鱼动陂水漫。\n燕坐南窗下，欣然得幽伴。\n盈盈菩萨面，一莞生几案。\n恍如空中堕，着我丈室看。\n地偏风日隔，香艷不耗散。\n无土种一根，他乡得把玩。\n娇娆目接熟，老丑面失半。\n物忌停涵久，无嫌汲新换。\n不怀妙色身，长作如是观。",
        "dynasty": "宋",
        "collection_info": null
    },
    {
        "title": "是日归馆中作",
        "author": "张埴",
        "content": "一声湖外笑掀天，谁挽杨枝舣酒船。\n倚柱宛然闻鹤语，买花却不要犀钱。\n山阴拟去重为客，路滑归来亦悟禅。\n还讶春风无勾事，绿林吹血化杜鹃。",
        "dynasty": "宋",
        "collection_info": null
    },
    {
        "title": "送衣还石泓弟  其一",
        "author": "张埴",
        "content": "十指本非扪蝨具，半生何有结鹑时。\n道安一矢不相及，管领岁寒吟此诗。",
        "dynasty": "宋",
        "collection_info": null
    },
    {
        "title": "送衣还石泓弟  其二",
        "author": "张埴",
        "content": "所不贷人惟世道，最无穷处是天机。\n昂藏池上霜枫树，寒冷年年着锦衣。",
        "dynasty": "宋",
        "collection_info": null
    },
    {
        "title": "食新",
        "author": "张埴",
        "content": "此腹有天幸，已及新谷升。\n青瑶出爨玉，几席生光明。\n执匕不求饱，人起鸡未鸣。\n六月不再雨，不裨去年耕。\n可爱善卷山，木影如水清。\n老人好击壤，老矣击不成。",
        "dynasty": "宋",
        "collection_info": null
    },
    {
        "title": "风雨后有怀",
        "author": "张埴",
        "content": "凄凄如此雨，仆仆是何人。\n野饭徒炊湿，泥行亦浃旬。\n斯文从古有，我辈及今贫。\n岁晚归南郭，为靴不用银。",
        "dynasty": "宋",
        "collection_info": null
    },
    {
        "title": "奇山在繁步二十八字迎之",
        "author": "张埴",
        "content": "闻有翛然一角巾，湖山雨亦动吟声。\n如何十里繁江路，犹待诗筒一笑迎。",
        "dynasty": "宋",
        "collection_info": null
    },
    {
        "title": "赠云留道人  其一",
        "author": "张埴",
        "content": "咸池沐髮扶桑晞，隻手横捉邓林枝。\n楚人六月请时雨，呼唤雷公似婴儿。",
        "dynasty": "宋",
        "collection_info": null
    },
    {
        "title": "赠云留道人  其二",
        "author": "张埴",
        "content": "往往诸公眼亦青，尚疑崔浩是前生。\n蚩尤堕地已为石，且道何时见景星。",
        "dynasty": "宋",
        "collection_info": null
    },
    {
        "title": "赠神目刘正卿",
        "author": "张埴",
        "content": "手捻花鬚送去春，绿阴溪曲喜逢君。\n相看时日愁千种，试说今年老几分。\n马喙信于人罕见，豺声顾不世多闻。\n长吟莫谢寥寥意，飞过南山自看云。",
        "dynasty": "宋",
        "collection_info": null
    },
    {
        "title": "曾希曾见示近作赋此赠之",
        "author": "张埴",
        "content": "孔门言志二三子，当初独取点而已。\n圣人非弃由与求，乐在春风咏沂水。\n此意简短几千年，谁欤鼓瑟声其传。\n彼其人斯掉冷语，虽在南丰犹不然。\n干坤清气宁有已，一日苍山生浪翠。\n玉局仙人喜又悲，云妍月秀无停髓，瓣香在天老英灵。\n为公少吐气，云来此山青。\n西山百年白樵户，邮筒剥剥溪扉午。\n其发何从六一乡，彼美人兮时十五。\n更二十五又外堂，小美不识西江路。\n何当刻日牢为期，青葱华裾短褐衣。\n颠倒底裏入推激，蜜柱见跋更迟迟。\n吟魄隔泉应破碎，本色终然是家世。\n明日采风闻九陛，身曳锦袍长到地，此时南丰大吐气。\n吾将拟之三语曰，后苍山，无事莫与俗人言。",
        "dynasty": "宋",
        "collection_info": null
    },
    {
        "title": "寄樊上友人",
        "author": "张埴",
        "content": "凤凰览德辉，鷾鸸恋庭宇。\n吟诗已戴白，未能参此语。\n百川谷口翁，一笑辋川路。\n桃红杨柳绿，鶑歌蝴蝶舞。\n春风吹野水，饮客如渴虎。\n夜来作老梦，鸟啼掌中偻。\n白驹千五百，乐固不偿苦。\n当来渔父湄，慷慨解力处。\n宾饯十牛鸣，分寸屐齿土。\n何如归霜崖，夜取白石煮。\n长孙汲涧水，拾薪三四五。\n日出如羊胛，家人皆可饫。",
        "dynasty": "宋",
        "collection_info": null
    },
    {
        "title": "寄马竹冈",
        "author": "张埴",
        "content": "竹冈先生一世贤，如何断我百十弦。\n苦哉几枕黄鹤梦，天风吹到吴江边。\n先生手提绿玉鞭，跨馿与我说去年。\n梦中记得去年别，缚鸡提酒送上船。\n明年奇章观前泊，捩手烹鸡持酒酌。\n饱歌醉舞插梅花，几夜月中记说着。\n谁知相逢刘太史，拭目云烟新落纸。\n便从太史使之年，恁时祗谓黄河底。\n书生欢喜斯文寿，嘱下楚云楼上酒。\n菊花九日是明朝，遥望长眉三稽首。",
        "dynasty": "宋",
        "collection_info": null
    },
    {
        "title": "寄黄秀峰",
        "author": "张埴",
        "content": "春风两眼合看花，今年却不在黄家。\n世间岂无鱼羹饭，不似黄家能顿顿。\n未应南楼復南楼，江湖添个新白头。\n午夜横眠看星斗，玉柄摇摇似招手。\n崖公失顾第四星，使我不逢渠大明。\n忽思叔度久不见，林梢飞来果一片。\n露虫啾唧四壁鸣，小虫喉中亦作声。\n太息去年十二月，秀峰先生临去说。\n明年八月九月凉，更来樊川享秋光。\n菊花不住梅花去，去借一间茅屋住。\n霜清月冷人行街，起来教我读简斋。\n红字寿安坊里路，且倩西风一传语，木枕拳拳五更鼓。",
        "dynasty": "宋",
        "collection_info": null
    },
    {
        "title": "寄贤斋",
        "author": "张埴",
        "content": "自从一掺去三千，尺宅抛来喜中年。\n每叹圣贤风泯矣，可怜母子日萧然。\n悠悠兰老离骚国，渺渺花开阳艷川。\n九月不能应十月，挂书一束放翁船。",
        "dynasty": "宋",
        "collection_info": null
    },
    {
        "title": "寄樊口郑石谷",
        "author": "张埴",
        "content": "春日曾交问，炎天不欲书。\n亦惭吾事谬，岂愿后人疏。\n古有嗤章甫，今无购子虚。\n极思樊口酒，共煮井头鱼。\n露白蒹葭冷，江清潦水除。\n年华已如此，又可膏吾车。",
        "dynasty": "宋",
        "collection_info": null
    },
    {
        "title": "拟寄雪平诸兄弟及叔侄辈  其一",
        "author": "张埴",
        "content": "八字山前一幅巾，可堪垂白向漂沦。\n平生梦寐在诸老，近者传闻失某人。\n社日鸡豚新雨泪，秋风鸿雁旧天伦。\n所期林下无穷意，护竹培花陆续春。",
        "dynasty": "宋",
        "collection_info": null
    },
    {
        "title": "拟寄雪平诸兄弟及叔侄辈  其二",
        "author": "张埴",
        "content": "桑田成海海成田，迂阔重来每自怜。\n北道主人今似月，西江回首远如天。\n青山千里復千里，白髮一年多一年。\n渺渺西风吹薄袂，能于骨肉不凄然。",
        "dynasty": "宋",
        "collection_info": null
    },
    {
        "title": "和彭秋宇四月所唐律",
        "author": "张埴",
        "content": "冁声铁聚杯湖上，霍地金舂镜石前。\n凤至祗知成二老，龙眠不作可千年。\n南楼暂阻诗同赋，东郭还存履未穿。\n一段江湖真活计，阿戎肯教第三联。",
        "dynasty": "宋",
        "collection_info": null
    },
    {
        "title": "和梅溪岁晚所寄",
        "author": "张埴",
        "content": "客裏无鱼未易禁，春风颇忆洞庭针。\n可能更问诙谐肉，髮已如今不及心。",
        "dynasty": "宋",
        "collection_info": null
    },
    {
        "title": "和舒波社日清明",
        "author": "张埴",
        "content": "小试麻鞋路半干，归来连得好诗看。\n去年曾被梅花恼，今过林边辄齿寒。",
        "dynasty": "宋",
        "collection_info": null
    },
    {
        "title": "酬刘和叔",
        "author": "张埴",
        "content": "儿时说伯亦吾羞，章甫何知不世谋。\n延伫群龙开日月，可堪两鸟聒春秋。\n十年谩说江湖尔，末路唯求饱暖休。\n心事黄花同□皦，何当篱下话从头。",
        "dynasty": "宋",
        "collection_info": null
    },
    {
        "title": "酬长沙邓寿甫",
        "author": "张埴",
        "content": "泉翁上下数千年，精力平生涑水然。\n白髮满头犹未了，青灯与影每相怜。\n书成不与无金谷，宝秘惟知有木天。\n两夜秋窗风雨暗，老人也有可炊烟。",
        "dynasty": "宋",
        "collection_info": null
    },
    {
        "title": "酬黄帝锡见和",
        "author": "张埴",
        "content": "龙髯初一振，人尽息其机。\n池静朱华出，山凉白鸟归。\n酒能无已已，诗岂去非非。\n仰面楚天远，浮云似白衣。",
        "dynasty": "宋",
        "collection_info": null
    },
    {
        "title": "湖山馆中酬谢士宜  其一",
        "author": "张埴",
        "content": "吾道不可东，老雁踏长云。\n太息復太息，青海枯成尘。\n喙短莫叫空，此物弗贷人。\n顾影正念群，一唳生湖滨。",
        "dynasty": "宋",
        "collection_info": null
    },
    {
        "title": "湖山馆中酬谢士宜  其二",
        "author": "张埴",
        "content": "春风采苹花，悠悠万里道。\n及听负囊歌，又见骑馿好。\n羲和不停策，天地日已老。\n大笑奉美人，谁言头白早。",
        "dynasty": "宋",
        "collection_info": null
    },
    {
        "title": "此心过酬韵",
        "author": "张埴",
        "content": "雨余玉带已浮杯，未办庞眉一笑陪。\n春向五更抛我去，君从何处看花来。\n商丘大夏三十魄，白水青松大小回。\n此去政须笼短帽，瑶阶领鹤恣徘徊。",
        "dynasty": "宋",
        "collection_info": null
    },
    {
        "title": "答彭以直",
        "author": "张埴",
        "content": "南山岁云莫，此日别玄同。\n至今梅花句，华耀白髮翁。\n三见秋江月，何事苦萦系。\n两夜金风生，吹清几山桂。\n所思酹尊酒，叱鬼上车柳。\n长笑镜石边，更作推敲手。\n炯然此心期，相照应万时。\n黄千不用多，拜手藏君诗。",
        "dynasty": "宋",
        "collection_info": null
    },
    {
        "title": "答曾清甫  其一",
        "author": "张埴",
        "content": "看花都是梦，听雨甚于秋。\n白石年年烂，黄金日日愁。\n有余刍一束，不足橘千头。\n我醉如眠尔，何须百尺楼。",
        "dynasty": "宋",
        "collection_info": null
    },
    {
        "title": "答曾清甫  其二",
        "author": "张埴",
        "content": "曲不闻中散，枰犹对弈愁。\n相忘君象小，忍记妇眉愁。\n周版新编齿，秦箕旧会头。\n白云知识远，跨海结成楼。",
        "dynasty": "宋",
        "collection_info": null
    },
    {
        "title": "答吴子登",
        "author": "张埴",
        "content": "闲随川上弄晴漪，归饮无何政谓宜。\n云去但惊山朵朵，月明空想佩离离。\n高楼长笛无人听，一日三秋有我诗。\n此意悠悠浮剑外，绿阴深处祇鶑知。",
        "dynasty": "宋",
        "collection_info": null
    },
    {
        "title": "答士宜  其一",
        "author": "张埴",
        "content": "老来凡事不须知，只着冲襟向圣涯。\n怊怅无人思祸水，一窗夜雨客谈诗。",
        "dynasty": "宋",
        "collection_info": null
    },
    {
        "title": "答士宜  其二",
        "author": "张埴",
        "content": "书生何饰结天知，忽放晴光渺四涯。\n一片归心湖草外，轻风摇艇自吟诗。",
        "dynasty": "宋",
        "collection_info": null
    },
    {
        "title": "答彭秉山",
        "author": "张埴",
        "content": "万里夷夏范我驱，如鸱百发一无虚。\n却呼赤手烹双鲤，便计长竿上六鱼。\n此去重看黄鹤赋，所惭未识古蒙书。\n吟身只倚春风健，道不能颇盍不蜍。",
        "dynasty": "宋",
        "collection_info": null
    },
    {
        "title": "答爱吾",
        "author": "张埴",
        "content": "无何母子靡不足，偏提进退问为谷。\n闲心青山双属玉，江南野水连天绿。",
        "dynasty": "宋",
        "collection_info": null
    },
    {
        "title": "再用还答得淳",
        "author": "张埴",
        "content": "白头復何事，又是岁寒来。\n方为狙谋芧，俄欣雀应梅。\n晨光搽户牖，春意酿盆罍。\n次第湖山境，烟云大划开。",
        "dynasty": "宋",
        "collection_info": null
    },
    {
        "title": "谢朱郎中",
        "author": "张埴",
        "content": "春风六辔丝，光华塞樊川。\n川上此何日，所向生奇妍。\n金山万丈高，但见兀在前。\n白头分堕落，剨叫鬼擘然。\n青黄夺众目，不认沟中捐。\n冥冥亦奚能，幅之使无迁。\n由来造化手，一种雨露偏。\n赋形大块间，受气小物先。\n谁意王粲孙，主人亦如天。\n买茸绣为图，香火长结缘。",
        "dynasty": "宋",
        "collection_info": null
    },
    {
        "title": "奉韵酬谢",
        "author": "张埴",
        "content": "得失无常所未论，相辉辈行几人存。\n小山政自惭为弟，老瓦何期饮到孙。\n橘盎且还诸老乐，梅花尤是丈人尊。\n向谁谓我翻公案，持向风流觅一樽。",
        "dynasty": "宋",
        "collection_info": null
    },
    {
        "title": "三用韵谢士安",
        "author": "张埴",
        "content": "清言一掬解千纷，又向名家见大君。\n北海无风鹏不运，南山有雨豹能文。\n更令此手曾扶日，未必吾冠不切云。\n鼻已辛酸復何事，天寒梅气只心闻。",
        "dynasty": "宋",
        "collection_info": null
    },
    {
        "title": "酬谢谦山所寄",
        "author": "张埴",
        "content": "老逐群儿去聚沙，不知桃子结西华。\n归来乡井半鬼录，依旧湖山一会家。\n白盖年深蜗浼浼，绿阴人静鹊槎槎。\n江流依旧皆明德，解见南涯媒北涯。",
        "dynasty": "宋",
        "collection_info": null
    },
    {
        "title": "菊后",
        "author": "张埴",
        "content": "重来风已落，寒叶集荒阶。\n竖子欺人老，先生笑道乖。\n便寻梅寄陇，无救橘逾淮。\n明日过法去，窊尊倒入怀。",
        "dynasty": "宋",
        "collection_info": null
    },
    {
        "title": "菊花盛开",
        "author": "张埴",
        "content": "玉池吹醒芙蓉醉，回头红粉都无味。\n秋宫人去金钱飞，过我茅茨若相慰。\n起来采采为三嗅，犹是上天风露气。\n餐英端可拔浊俗，南山在眼令人喟。\n幽人所知晚节好，历历青蕊开犹未。\n竹叶且与时一中，梅花后生来可畏。",
        "dynasty": "宋",
        "collection_info": null
    },
    {
        "title": "夜枕",
        "author": "张埴",
        "content": "春风陈榻下，夜月庾楼前。\n迭迭鸣檛落，翻翻警枕眠。\n祗能欹待旦，何有梦飞天。\n此意谁能解，如流二十年。",
        "dynasty": "宋",
        "collection_info": null
    },
    {
        "title": "有遗搔痒之具曰不求人又曰婆指甲约相赋",
        "author": "张埴",
        "content": "阿婆此指甲，昆吾国生长。\n当年三五时，搯花记月上。\n纤纤成老大，却作爬沙状。\n故人远持赠，慈意有着放。\n想翁乍得之，未悟为何贶。\n把玩至一再，丑妇能俱丧。\n信手弹三声，铮然送妍响。\n卯醺未全快，午偃到半饷。\n溽绉垢能寸，美曝背如盎。\n是时可柄用，于人无俯仰。\n名之必可言，翁亦费亭当。\n长吟出肺肝，闻者重惆怅。\n人生七尺外，凡物皆是长。\n维此金石交，百年相倚仗。\n痴儿麻姑爪，忍痛不忍痒。",
        "dynasty": "宋",
        "collection_info": null
    },
    {
        "title": "紫霞宫听南风操",
        "author": "张埴",
        "content": "促丝历历行泛声，紫霞仙翁之为琴。\n新声不合天地意，要写虞氏吾民心。\n嗟乎二十六字中真趣，久矣南风吹散去。\n却令紫霞宫裏翁，弹到今人未弹处。",
        "dynasty": "宋",
        "collection_info": null
    },
    {
        "title": "岁晚樊口解舟",
        "author": "张埴",
        "content": "武昌夏口之山川，天寒不见吹箫船。\n短蓬推枕酒半醒，斑斑雨裏茸茸烟。\n沙头白鸟闭目立，上下掠火交乌鸢。\n修蛇赴壑了弗顾，苟且一白春风前。\n我亦长吟上汉水，夜来参到梅花禅。\n一枝似铁忍寒冷，一枝如玉生温妍。\n老人无以饯岁事，只掉此舌为辰筵。\n江湖落魄又五年。",
        "dynasty": "宋",
        "collection_info": null
    },
    {
        "title": "解舟下石柜",
        "author": "张埴",
        "content": "枫兰行楚水，标柱压蛮烟。\n香火崇双庙，茅茨入半川。\n故人及涯返，去路与天连。\n鹿鹿皆前分，悠悠又一年。",
        "dynasty": "宋",
        "collection_info": null
    },
    {
        "title": "惠白团扇",
        "author": "张埴",
        "content": "藤经剡雪通姿晢，筠度湘秋刮骨清。\n两洁不容尘有污，一圆还与世无争。\n生来肖貌难为遁，老去挥毫岂足名。\n林下好风差自快，忍歌桃叶若为情。",
        "dynasty": "宋",
        "collection_info": null
    },
    {
        "title": "游桃川宫",
        "author": "张埴",
        "content": "瞿老亭存树插天，靖风扶醉坐云颠。\n黔中历历何千状，晋后纷纷又几年。\n扣木不知渠是圣，入桃亦认我为仙。\n山林摇落秋声起，两袂清寒一冁然。",
        "dynasty": "宋",
        "collection_info": null
    },
    {
        "title": "太白祠",
        "author": "张埴",
        "content": "翰林昭代世之雄，何止将军走下风。\n吟墨淋漓三极浃，酒杯倾倒五湖空。\n可怜墓草离离碧，不似袍花袅袅红。\n端的骑鲸何许去，娥眉亭上问渔翁。",
        "dynasty": "宋",
        "collection_info": null
    },
    {
        "title": "辛未寇莱公祠",
        "author": "张埴",
        "content": "脱去朝衣出禁天，武陵山色识瓢仙。\n匆匆岁月十数字，黯黯风烟二百年。\n自古难全唯晚节，至今犹洌是寒泉。\n几人拭目宣公笔，惆怅春秋法凛然。",
        "dynasty": "宋",
        "collection_info": null
    },
    {
        "title": "南康",
        "author": "张埴",
        "content": "彭泽鳞鳞水，匡庐漠漠烟。\n朝昏鱼作市，伏腊蚌为田。\n不共刘伶酒，惟同范蠡船。\n膊山千八百，恨未脱珉镌。",
        "dynasty": "宋",
        "collection_info": null
    },
    {
        "title": "道间语  其一",
        "author": "张埴",
        "content": "往往骑馿走一遭，江南何处识田毛。\n几人叹息秋风裏，要到天河手不高。",
        "dynasty": "宋",
        "collection_info": null
    },
    {
        "title": "道间语  其二",
        "author": "张埴",
        "content": "蹋破鸡头要作家，豚蹄不直谓污邪。\n火轮杀尽人间物，输乞淮南觳𧥆车。",
        "dynasty": "宋",
        "collection_info": null
    },
    {
        "title": "吴城山用东坡韵",
        "author": "张埴",
        "content": "半篙水映四垂山，不见年时白雨船。\n自恨阑干搔短髮，斜飞一鸟远粘天。",
        "dynasty": "宋",
        "collection_info": null
    },
    {
        "title": "山中",
        "author": "张埴",
        "content": "一笑归来百事疏，溪山随意葺吾庐。\n有时临水亦清矣，无事听禽皆起予。\n但喜达人谋熟醉，不知论者谓因余。\n马蹄未踏门前路，也怕先生废看书。",
        "dynasty": "宋",
        "collection_info": null
    },
    {
        "title": "下青峰",
        "author": "张埴",
        "content": "仆仆淮头路，一年西復东。\n春风前赤壁，冬日下青峯。\n括揭叫天曙，蒹葭行梦中。\n君无矜矍铄，我政媿龙钟。",
        "dynasty": "宋",
        "collection_info": null
    },
    {
        "title": "赤壁矶",
        "author": "张埴",
        "content": "秋清亦足发，弄水俯晴川。\n顾影非坡月，昂首是梵天。\n人才三国后，边信十年前。\n吹笛归樊口，芦花落满船。",
        "dynasty": "宋",
        "collection_info": null
    },
    {
        "title": "江涨和韵",
        "author": "张埴",
        "content": "浦溆蛟龙穴，波澜风雨声。\n天如粘梦泽，江似覆湓城。\n此地居三孝，何人汩五行。\n囊中无白璧，不得用吾情。",
        "dynasty": "宋",
        "collection_info": null
    },
    {
        "title": "江汉",
        "author": "张埴",
        "content": "桃花门外三月头，有美人兮眇中洲。\n泛呼木兰寂无语，举手相招老白鸥。\n白鸥见人头上笠，洒洒西江雨痕湿。\n足知心事两相忘，翻然飞出青苹立。\n日斜何许一笛愁，西州回首望东州。\n春风吹水柳花落，不见鹤归江上楼。\n楼前青青草尺许，中有能言两鹦鹉。\n声声浑不说他人，祗谓祢衡駡黄祖。",
        "dynasty": "宋",
        "collection_info": null
    },
    {
        "title": "八月初四夜池上",
        "author": "张埴",
        "content": "池南夜观天，斗柄长离离。\n其间第四星，此点光犹痴。\n流空万萤火，照我双鬓丝。\n相待沧海月，坐到三更时。\n须臾众色尽，造化一事奇。\n手中公瑾扇，皎然相发挥。\n风翻头上巾，舞过池影西。\n惟有鸡冠两树花，一笑如受缠头归。",
        "dynasty": "宋",
        "collection_info": null
    },
    {
        "title": "初夏湖山  其一",
        "author": "张埴",
        "content": "重台栀子玉攒花，初夏湖山一供嘉。\n三嗅馨香几欲泣，年时曾食故侯瓜。",
        "dynasty": "宋",
        "collection_info": null
    },
    {
        "title": "初夏湖山  其二",
        "author": "张埴",
        "content": "今朝二供亦相宜，眼底忘忧粲是诗。\n有恨春风不相待，山林着在日长时。",
        "dynasty": "宋",
        "collection_info": null
    },
    {
        "title": "初夏湖山  其三",
        "author": "张埴",
        "content": "三供飞来箇白鸥，炯然点破一池幽。\n午阴小扇人回首，何许白苹江上愁。",
        "dynasty": "宋",
        "collection_info": null
    },
    {
        "title": "初夏湖山  其四",
        "author": "张埴",
        "content": "山灵浑不倦差排，四供相随好雨来。\n花木成行新膏沐，麻鞋更上一层台。",
        "dynasty": "宋",
        "collection_info": null
    },
    {
        "title": "初夏湖山  其五",
        "author": "张埴",
        "content": "五供翛然可是鲜，一生只抱石头眠。\n死应不恨为冯剑，夏日攸山二十年。",
        "dynasty": "宋",
        "collection_info": null
    },
    {
        "title": "初夏湖山  其六",
        "author": "张埴",
        "content": "六供菖阳气味真，还教绳墨百年身。\n幅巾清脱山风外，都等离骚说众人。",
        "dynasty": "宋",
        "collection_info": null
    },
    {
        "title": "夏日鹄山",
        "author": "张埴",
        "content": "合昏枝上数花白，领略山中每日看。\n阅历春风人眼恕，相传此法度荒寒。",
        "dynasty": "宋",
        "collection_info": null
    },
    {
        "title": "小园桃熟",
        "author": "张埴",
        "content": "老子庐东信手栽，今经乱后实纍纍。\n天风暗拽云裳褪，晓日浓潮酒脸回。\n向上可怜无佞处，从旁只恐有偷来。\n清晨笑摘枝头熟，且献千年王母杯。",
        "dynasty": "宋",
        "collection_info": null
    },
    {
        "title": "鸡冠花  其一",
        "author": "张埴",
        "content": "墙东鸡冠树，倾艷为高红。\n旁出数十枝，犹欲助其雄。\n赪容夺朝日，桀气矜晚风。\n俨如斗胜归，欢昂出筠笼。",
        "dynasty": "宋",
        "collection_info": null
    },
    {
        "title": "鸡冠花  其二",
        "author": "张埴",
        "content": "众卉在篱下，惆怅秋光同。\n老农面寸垢，满口封培功。\n吾亦事吾事，买菊浇寒筒。",
        "dynasty": "宋",
        "collection_info": null
    },
    {
        "title": "对木犀",
        "author": "张埴",
        "content": "楚山秋色半凄凉，谁与炊成万粟黄。\n明月尚在天上本，西风未了世间香。\n猝然甚有惭羊脾，老矣何曾识蟹肠。\n若得一株红照几，白头今夕醉柴桑。",
        "dynasty": "宋",
        "collection_info": null
    },
    {
        "title": "雨后见酴醾",
        "author": "张埴",
        "content": "夜来一过雨，万红不留迹。\n草木是寻常，奈何春失色。\n园林肯忍耻，人眼看不得。\n向来倾艷时，天女几夺织。\n今朝有差事，泥土蒙文饰。\n素花最后出，到骨是一白。\n东官赏其韵，居然班十客。\n着处合摇台，残垣不三尺。\n故家美风味，可怜六月息。\n相逢各默然，笑口不得擘。\n造化则剧耳，风檐重嗟惜。",
        "dynasty": "宋",
        "collection_info": null
    },
    {
        "title": "朝阳前对红蓼",
        "author": "张埴",
        "content": "不更江上伴渔翁，独特移根一亩宫。\n人见空空当北面，谁知节节受西风。\n云衣不使通身绿，露惨能令满意红。\n却笑曾看齐物论，夜来灯火事匆匆。",
        "dynasty": "宋",
        "collection_info": null
    },
    {
        "title": "正月旦小斋观梅",
        "author": "张埴",
        "content": "粗桃俗李要风光，番雨危君白玉堂。\n迴首南枝春梦断，芳心犹忆古含章。",
        "dynasty": "宋",
        "collection_info": null
    },
    {
        "title": "苦雨过玄妙池观莲",
        "author": "张埴",
        "content": "门外似攻蠹，几间如绝机。\n飙车何处去，汗马是谁归。\n此日炎炎极，吾身往往非。\n有时同白羽，无语立红衣。",
        "dynasty": "宋",
        "collection_info": null
    },
    {
        "title": "解苍然亭",
        "author": "张埴",
        "content": "苍然亭下棹歌声，十里重湖第一程。\n岂要老来游汗漫，试扶孙去看升平。\n晴空云退青山朗，晚渚风生白鸟轻。\n历□旧游班目睫，日呼颖辈识经行。",
        "dynasty": "宋",
        "collection_info": null
    },
    {
        "title": "十三日归天光云影堂",
        "author": "张埴",
        "content": "因缘十日坐无譁，吹尽蒲香更结跏。\n几上玉鸲犹刮目，阶前金凤已衔花。\n且将柳浪还摩诘，莫去麻丘说子嗟。\n满袂木阴清似水，时看跳处是虾蟆。",
        "dynasty": "宋",
        "collection_info": null
    },
    {
        "title": "西山九曲亭",
        "author": "张埴",
        "content": "一藜屈折入高秋，惆怅天门万里头。\n世路转看无直处，黄州以后有儋州。",
        "dynasty": "宋",
        "collection_info": null
    },
    {
        "title": "合江亭",
        "author": "张埴",
        "content": "踏到城隅路尽头，烝湘两水忽交流。\n炉熏不断征蛮祀，碣墨空遗责楚羞。\n石鼓无声山落木，朱陵未觉月生洲。\n冷吟绿凈不得句，手搅天风更上楼。",
        "dynasty": "宋",
        "collection_info": null
    },
    {
        "title": "梅溪徙居吾乡北山下  其一",
        "author": "张埴",
        "content": "干坤如此我，牢落百深杯。\n腰有难相折，头无可以抬。\n南村元亮往，西瀼少陵来。\n书了深衣带，千金末矣哉。",
        "dynasty": "宋",
        "collection_info": null
    },
    {
        "title": "梅溪徙居吾乡北山下  其二",
        "author": "张埴",
        "content": "故人为籴罢，薄日杖藜明。\n天外飞鸿影，山中落木声。\n一枝栖月静，万事付云轻。\n只指梅花畔，留桥略彴行。",
        "dynasty": "宋",
        "collection_info": null
    },
    {
        "title": "梅溪徙居吾乡北山下  其三",
        "author": "张埴",
        "content": "午夜贪泥饮，深村认路归。\n千岐纷莫辨，一隙炯相辉。\n秋日无莼美，春风有蕨薇。\n人生皆寓尔，惟勿此心违。",
        "dynasty": "宋",
        "collection_info": null
    },
    {
        "title": "山阁",
        "author": "张埴",
        "content": "绛甲至今寻四百，东风吹酒楚天涯。\n有时咄咄口三唾，无事由由手一叉。\n不怨雨声聋客耳，只愁春思乱杨花。\n弄乌此日人何往，自倚小楼娱晚霞。",
        "dynasty": "宋",
        "collection_info": null
    },
    {
        "title": "歜节南司洲驿",
        "author": "张埴",
        "content": "年年漂泊得康强，美景良辰每不忘。\n千丈木兰从梦见，一瓢菖歜在淮香。\n人生慷慨黄金短，天下升平白髮长。\n回首石桥正惆怅，小儿满口日凉凉。",
        "dynasty": "宋",
        "collection_info": null
    },
    {
        "title": "果泉来馆中",
        "author": "张埴",
        "content": "渤海刀将卖，延陵剑又来。\n未莎霜后鞠，已蘤腊前梅。\n有客吟今雨，何人爱古罍。\n长裾青剡剡，不但旅颜开。",
        "dynasty": "宋",
        "collection_info": null
    },
    {
        "title": "刘元翁为索赋鞠逸  其一",
        "author": "张埴",
        "content": "回首桃花只俗休，还君本色一篱秋。\n小儿德祖渠何见，不认杨梅箇话头。",
        "dynasty": "宋",
        "collection_info": null
    },
    {
        "title": "刘元翁为索赋鞠逸  其二",
        "author": "张埴",
        "content": "与花丛薄且媻娑，早晚风霜亦奈何。\n欲待太平求不死，南阳水胜上池多。",
        "dynasty": "宋",
        "collection_info": null
    },
    {
        "title": "春日武昌南楼",
        "author": "张埴",
        "content": "客上高楼春已非，山花无语野禽啼。\n未论老子从前事，且看涪翁以后题。\n汴水悠悠云尽处，襄州漠漠月明西。\n登临岂是为行乐，试倚长风听鼓鼙。",
        "dynasty": "宋",
        "collection_info": null
    },
    {
        "title": "刘元翁索赋雩都孙氏梅轩",
        "author": "张埴",
        "content": "冰天叫镝交西湖，断桥鹤去迷烟芜。\n清时水月日入弄，欷歔三十余年无。\n秋声一夜生寥廓，晨门喜堕云中啄。\n江南所少非秀才，谁信泰山今不索。\n庭前皴树占百弓，相与岁寒为春风。\n嚼烂楚人二十五，对花一笑千愁空。\n世间佳境本有数，更有玉堂在何处。\n大庾曾长老瞒欺，旁皇不敢窥门户。\n主人轩上即送申，飞香射影到幅巾。\n雪龙背上暗摸索，何如满身也带梨花树下云。",
        "dynasty": "宋",
        "collection_info": null
    },
    {
        "title": "书萍实旅舍",
        "author": "张埴",
        "content": "身谋落落屠羊说，心事冥冥司马炎。\n告诉春风无一语，江南陌上雨廉纤。",
        "dynasty": "宋",
        "collection_info": null
    },
    {
        "title": "寄题西昌严后山三教堂",
        "author": "张埴",
        "content": "高风吹断溪桥笑，几箇庐山昏又晓。\n新开图画白鸥江，螭吻摇鬐到云表。\n长廊昼永茶烟青，参禅问道谈诗声。\n苍头卓午汗交面，烹葵菹韭炊香粳。\n中有轩轩秀眉宇，春日蓝田初过雨。\n一幅纱巾三士衣，俨然方外家人主。\n吾闻曾有奇鸢肩，亦闻曾有惊弥天。\n又曾有与花三朵，聊復尔耳能千年。\n谁信沙门头有髮，谁信道士喉无结。\n饭盂朝贮五山云，酒壶夕注沧海月。\n此月濯濯乎初明，此云冉冉乎方生。\n仓之无穷饮无竭，冁声大笑东风行。",
        "dynasty": "宋",
        "collection_info": null
    },
    {
        "title": "题钟氏深秀楼",
        "author": "张埴",
        "content": "空同之顶穹云生，吹着宝石最上层。\n俨骖太白跨坤立，雄雄空半危青撑。\n高人飞楼浮缥纱，满眼清寒生窈窕。\n苍烟白鸟出没间，几莟芙蓉秋汉晓。\n黄尘如雾交四陲，乃独脱此一揽奇。\n天风午夜啸歌歇，教人暗取寒竽吹。\n一吹吹作终南皱，濯濯春阳染曾透。\n再吹吹作琅邪图，鬰鬰林壑描新就。\n何当祗着大口吞，清晨燕以先生盘。\n次第高舂出海门，坐我茅屋东偏看。",
        "dynasty": "宋",
        "collection_info": null
    },
    {
        "title": "庚午蛾眉亭  其一",
        "author": "张埴",
        "content": "漠漠西淮云散，滔滔东海潮归。\n鸥鸟飞来石壁，柳花扑上人衣。",
        "dynasty": "宋",
        "collection_info": null
    },
    {
        "title": "庚午蛾眉亭  其二",
        "author": "张埴",
        "content": "月明宫袍窅窅，新沙钓艇浟浟。\n犀口不能一语，蛾眉只管千愁。",
        "dynasty": "宋",
        "collection_info": null
    },
    {
        "title": "由新田归故家",
        "author": "张埴",
        "content": "七月景炎炎，金神令初驰。\n辰哨掩村墟，挈家向山薇。\n左手掖慈母，右手招妻儿。\n小人俱世役，谁能抱朝饥。\n举头赤日高，茧足荒山垂。\n慰老忽喘息，抚婴母啼悲。\n吞声各偷生，莫问厉阶谁。\n纷纷事轻逞，枭獍忍若为。\n性命不直土，杀戮以当戏。\n鬼妾充所欢，皇颜色戚怡。\n恢恢不罩渠，何辜及林池。\n今经用戏地，满目腥风吹。\n少陵归草堂，曾叱群小非。\n嗟哉夫何言，收拾聊此归。\n此归实天幸，团栾如去时。\n墙西老桂色，屋南佳鞠姿。\n一笑浑未忘，主人旧须眉。\n东巷去问安，茗椀重酒巵。\n北邻了残穫，戒妇中宵炊。\n穹昊由此正，礼乐傥可期。\n悠悠风尘中，宁不剩四支。\n未识衣裳化，何年及茅茨。\n昕昏有为命，啜水当如饴。",
        "dynasty": "宋",
        "collection_info": null
    },
    {
        "title": "小斋睡起",
        "author": "张埴",
        "content": "受用本分内，三间老茅斋。\n岂无日如火，但有书能埋。\n开门乌桕影，盎水泼入怀。\n所期健拄杖，而相软麻鞋。\n旧雨来人处，青苔生土阶。",
        "dynasty": "宋",
        "collection_info": null
    },
    {
        "title": "过玉山庄居",
        "author": "张埴",
        "content": "樵路交行石，人家半住云。\n向来披野服，曾到醉山樽。\n虎迹沿坡见，鸡啼隔树闻。\n白头离乱日，只认是桃源。",
        "dynasty": "宋",
        "collection_info": null
    },
    {
        "title": "登岳阳楼  其一",
        "author": "张埴",
        "content": "临风把酒此何时，白首登临亦暮迟。\n一片湖光寒日裏，品题都是北来诗。",
        "dynasty": "宋",
        "collection_info": null
    },
    {
        "title": "登岳阳楼  其二",
        "author": "张埴",
        "content": "冻云吹尽楚天宽，鸿去冥冥叫不还。\n饶得两翁文墨在，至今楼上伴君山。",
        "dynasty": "宋",
        "collection_info": null
    },
    {
        "title": "登岳阳楼  其三",
        "author": "张埴",
        "content": "坐拥湖山把一麾，当年吏部只吟诗。\n平章功业如今许，弃了吟诗选得碑。",
        "dynasty": "宋",
        "collection_info": null
    },
    {
        "title": "登白帝城楼",
        "author": "张埴",
        "content": "春取花归去，纷纷擘柳绵。\n千年汉城郭，万里禹山川。\n西雨生新浸，东晖隔薄烟。\n客愁如峡草，生下楚台前。",
        "dynasty": "宋",
        "collection_info": null
    },
    {
        "title": "洞庭登陆池楼",
        "author": "张埴",
        "content": "成陆成池嘘吸间，是谁梦裏得其端。\n茫乎世界虚空立，到此人生束缚宽。\n潮色龙边涂月湿，卿心雁外抱云寒。\n明朝又踏桃源去，所可忧兮行路难。",
        "dynasty": "宋",
        "collection_info": null
    },
    {
        "title": "游青原饮息庵",
        "author": "张埴",
        "content": "𨸒群揭秋浅，吹醉行山阿。\n不放菊花开，无奈秋风何。\n三甃函冽髓，与山为清凉。\n路人汗如雨，秋垄方骄阳。\n天雷夜劈山，暍死意犹在。\n平原如可作，世事松声外。",
        "dynasty": "宋",
        "collection_info": null
    },
    {
        "title": "重过楚峰驿",
        "author": "张埴",
        "content": "二月风光暖正妍，楚乡醉梦忽醒然。\n闲随白鸟行江上，偶为青山立槛前。\n花影去年曾接树，橹声何处未归船。\n行湘老子唤不应，愁绝一抹村南烟。",
        "dynasty": "宋",
        "collection_info": null
    },
    {
        "title": "尚方崖赴刘次山馆见过",
        "author": "张埴",
        "content": "梅阴踏雨拾落花，鸦鸦溪上来笋车。\n插头林隙不敢问，怕是天落山人家。\n入门满衣花雨湿，执手无言惟作泣。\n十年尘土不可诗，顶破饭颗山头笠。\n呼儿剪韭为杯盘，脱套一段春宵欢。\n连州政自厌百舌，几语换诗春风寒。\n如今尚父何须钓，遇是青山且吟啸。\n溪翁说到白髮今，前度桃花也陪笑。\n故人不解赠马鞭，长吟相送吾庐前。\n丁宁传语东道主，记得石鼎新诗联。",
        "dynasty": "宋",
        "collection_info": null
    },
    {
        "title": "游洪山馆",
        "author": "张埴",
        "content": "山行成兴尽，泥饮得情亲。\n五月瓜盘美，殊乡雨话真。\n青云生此屋，白髮长吾人。\n阑外浮图立，堂堂似上宾。",
        "dynasty": "宋",
        "collection_info": null
    },
    {
        "title": "馆中写怀寄乐山琴庵",
        "author": "张埴",
        "content": "动荡六合间，是谁行春风。\n万有本天分，此气何冲融。\n一嘘着旧树，几朵班新红。\n居然受巧摘，持以当晴穹。\n相期到烂熳，一笑成舂容。\n政不满金谷，何復言锦宫。\n未尝五日雨，人事乃尔穷。\n亦思发幽抱，求勿孤天工。\n跛履去洛阳，打拐不谓同。\n旦莫造化手，倘侠辟可衷。",
        "dynasty": "宋",
        "collection_info": null
    },
    {
        "title": "冬夜李仲玉寓所",
        "author": "张埴",
        "content": "门关晡半掩，鸟雀远相呼。\n星宿生圭窦，春风在石炉。\n不胜亲友念，有恨岁年徂。\n坐久四邻静，寒灯势颇孤。",
        "dynasty": "宋",
        "collection_info": null
    },
    {
        "title": "寄题月潭方丈",
        "author": "张埴",
        "content": "嵩山古禅林，俯有潭一镜。\n中涵片月朗，了了能见性。\n月即是圆觉，潭即是清浄。\n清浄而圆觉，何以得究竟。\n鼻端一点白，而具法眼正。\n指亡轮灭没，千江烟相映。\n寒山叫不应，谁与足幽咏。\n众生在黑劫，转脚成踏暝。\n脱落众浊源，舞影秋夜静。",
        "dynasty": "宋",
        "collection_info": null
    },
    {
        "title": "小绝句  其一",
        "author": "张埴",
        "content": "解貂换美酒，半与美人醉。\n留半伴山翁，夜深谈世事。",
        "dynasty": "宋",
        "collection_info": null
    },
    {
        "title": "小绝句  其二",
        "author": "张埴",
        "content": "人言头上白，皆自愁中得。\n拍手笑沙鸥，满身都是愁。",
        "dynasty": "宋",
        "collection_info": null
    },
    {
        "title": "读陈公孟等伏阙书",
        "author": "张埴",
        "content": "世故相驱入市蓝，无情公用亦难堪。\n温乎此岂神人肯，群也其如祖父惭。\n午夜天狐摇北斗，东风雨射满江南。\n青山白迭仙吟处，岂不酣酣战阿三。",
        "dynasty": "宋",
        "collection_info": null
    },
    {
        "title": "祈雨爱蒋常请求诗",
        "author": "张埴",
        "content": "武夷老子黄弊衣，不能一煦诛虹霓。\n在家颠倒来说奇，出门有请持此归。\n龙川川上摇短藜，拦街拍手而笑之。\n六月扫空炎歊飞，厚地裂透毛可吹。\n人惟未分舂黄糜，天不下济难息机。\n忽忽三尺在睫目，川上万竈浓烟炊。\n我谷螺矣随头低，垄首日上露向晞。\n襦不及胫腰鎌谁，杜陵一饱又可期。\n只管饭颗山吟诗，不然市井含哺嬉。\n逢人手提黑羽麾，长裾短帽秃秃髭。\n嘅言人命县一丝，造化如此人不知。\n东风排云一致词，呼来雷公只婴儿。\n不妨昆明数斗泥，变化斛水为三时。\n少为枯槁生春熙，常清真人能尔为。\n武夷老子黄弊衣，不能一煦诛虹霓，噫。",
        "dynasty": "宋",
        "collection_info": null
    },
    {
        "title": "书后村诗卷",
        "author": "张埴",
        "content": "我看后村诗，未许后生到。\n油然真意兴，流出好怀抱。\n蜂蝶林中花，牛羊原上草。\n孤村来午馌，小涧生新潦。\n扶孙行更健，阻雨归不早。\n买鱼船迸滩，畏虎樵争道。\n客多待荷花，田少种粳稻。\n木龙有造化，野鹤无烦恼。\n中秋月到笛，九日鞠上帽。\n东舍帘酥胸，西邻绩鬼貌。\n剖开床头瓮，浇沃腹中稿。\n对灯舞僛僛，抚几歌浩浩。\n明朝復何事，随意足幽讨。\n墙下负暄宜，腊前得白好。\n金穰心愿遂，木刻足迹扫。\n此乐政无价，吾诗尤是宝。\n清风百世下，持以见郊岛。\n持以见郊岛，岂不一绝倒。\n岂不一绝倒，来迎玉山老。",
        "dynasty": "宋",
        "collection_info": null
    },
    {
        "title": "书彭秋卷末",
        "author": "张埴",
        "content": "雨露悽其厚地阴，千秋宰木是衣襟。\n君看江头寒食日，谁不邙山路上心。\n勿剪世无嘉树传，相寻事有后来吟。\n相堂翁仲曾传语，所谓天光要下临。",
        "dynasty": "宋",
        "collection_info": null
    },
    {
        "title": "送周叔恭远游",
        "author": "张埴",
        "content": "过眼不知骑马几，低头何啻问鸡三。\n旧游巷陌春风扫，新插田畴夏雨甘。\n白首学从无季子，青山招隠有淮南。\n人生共落三千界，未去嗔痴且去贪。",
        "dynasty": "宋",
        "collection_info": null
    },
    {
        "title": "小轩生日  其一",
        "author": "张埴",
        "content": "玉宇风清金茎，露爽五日新秋。\n正好小轩相逢，初度七十边头。",
        "dynasty": "宋",
        "collection_info": null
    },
    {
        "title": "小轩生日  其二",
        "author": "张埴",
        "content": "满前白髮翛翛，抱得曾孙弄否。\n从此长看星明，南极人醉西楼。",
        "dynasty": "宋",
        "collection_info": null
    },
    {
        "title": "句",
        "author": "张埴",
        "content": "夜静莫吟奇险句，恐惊明月堕波寒。",
        "dynasty": "宋",
        "collection_info": null
    },
    {
        "title": "句",
        "author": "张埴客",
        "content": "无双诗客到江干，愿借明珠一颗观。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释行巩",
        "content": "玉殿苔生正不居，四臣无路纳嘉谟。\n老农知是承谁力，风暖歌声落野鉏。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释行巩",
        "content": "高烧榾柮暖通身，快活难禁一屋春。\n不是谢郎来合火，谁知门外有寒人。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释行巩",
        "content": "领得沩山笑裏刀，方知不枉到明招。\n元来树倒藤枯后，了得三年五载烧。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释行巩",
        "content": "百尺竿头五两垂，穷沙绝漠任风吹。\n可怜无限沧浪客，犹把南针定所归。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释行巩",
        "content": "柴火煎熬担在身，相逢狭路不堪论。\n淡烟落日青山外，满地难收刀斧痕。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释行巩",
        "content": "错错，戏海狞龙，冲霄辽鹤。\n老慈明，无着莫，笑裏重重露拴索。\n佛手一展日月昏，大江从此风涛恶。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释行巩",
        "content": "学海波澜捲未干，几烦仙屐上林峦。\n天香吹落秋风老，不觉相携到广寒。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释行巩",
        "content": "万德不自有，十身何处藏。\n熏风生殿阁，化日正舒长。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释行巩",
        "content": "白浪堆中下一鈎，锦鳞红尾尚悠悠。\n渔翁不计竿头事，笑入芦花万顷秋。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释行巩",
        "content": "恰好被人借去了，莫言邻舍不通容。\n团圞无缝难安笔，只抹烟云一两重。",
        "dynasty": "宋",
        "collection_info": null
    },
    {
        "title": "偈颂三首  其一",
        "author": "释行巩",
        "content": "横眸碧汉，万国风清。\n垂手红尘，千峰日出。",
        "dynasty": "宋",
        "collection_info": null
    },
    {
        "title": "偈颂三首  其二",
        "author": "释行巩",
        "content": "山静课花蜂股重，林空含箨笋肌明。\n倚阑不觉成痴兀，又得黄鹂唤一声。",
        "dynasty": "宋",
        "collection_info": null
    },
    {
        "title": "偈颂三首  其三",
        "author": "释行巩",
        "content": "雪峰辊毬，禾山打鼓。\n秘魔擎叉，道吾作舞。",
        "dynasty": "宋",
        "collection_info": null
    },
    {
        "title": "送空维那",
        "author": "释行巩",
        "content": "十载中原一棹还，碧琉璃外更无山。\n扣舷三下知谁会，自作吴音唱月弯。",
        "dynasty": "宋",
        "collection_info": null
    },
    {
        "title": "句",
        "author": "黄申",
        "content": "一身留许国，诸子用传家。",
        "dynasty": "宋",
        "collection_info": null
    },
    {
        "title": "句  其一",
        "author": "罗太亨",
        "content": "且追白社为耆会，纵买黄金肯少年。",
        "dynasty": "宋",
        "collection_info": null
    },
    {
        "title": "句  其二",
        "author": "罗太亨",
        "content": "势利朋俦随处有，诗章行辈逐年无。",
        "dynasty": "宋",
        "collection_info": null
    },
    {
        "title": "登潇洒亭",
        "author": "钱可则",
        "content": "有缘结得南山境，潇洒亭高最可人。\n此景古今吟不尽，熙熙客裏且行春。",
        "dynasty": "宋",
        "collection_info": null
    },
    {
        "title": "招贤里",
        "author": "钱可则",
        "content": "学行文章彻九重，故旌闾里振颓风。\n傍人莫作寻常看，几百年中有此翁。",
        "dynasty": "宋",
        "collection_info": null
    },
    {
        "title": "谢王仲仪元日书字",
        "author": "史吉卿",
        "content": "好事东君不惮劳，点妆梅柳见才高。\n尽输好景资元日，故遣清斋入我曹。\n锦绣忽贻新笔墨，琼瑶无以报瓜桃。\n春风遍染西湖绿，且涤金杯共漱醪。",
        "dynasty": "宋",
        "collection_info": null
    },
    {
        "title": "严子陵钓台",
        "author": "史吉卿",
        "content": "功名束缚几英豪，无怪先生抵死逃。\n坐钓桐江一派水，清风千古与台高。",
        "dynasty": "宋",
        "collection_info": null
    },
    {
        "title": "溪桥晚兴",
        "author": "郑协",
        "content": "寂寞亭基野渡边，春流平岸草芊芊。\n一川晚照人閒立，满袖杨花听杜鹃。",
        "dynasty": "宋",
        "collection_info": null
    },
    {
        "title": "钱塘晚望  其一",
        "author": "郑协",
        "content": "钱塘江上夜潮过，秋静寒烟白露多。\n吴越青山明月裏，舟人齐唱异乡歌。",
        "dynasty": "宋",
        "collection_info": null
    },
    {
        "title": "钱塘晚望  其二",
        "author": "郑协",
        "content": "年年如燕一还家，又访幽居过水涯。\n风雨满城春欲暮，山中犹有碧桃花。",
        "dynasty": "宋",
        "collection_info": null
    },
    {
        "title": "千顷山  其一",
        "author": "吴珩",
        "content": "松桧阴中六月清，异花灵草不知名。\n路从琼液山前过，人在水晶宫上行。\n千尺翠岚分月色，一轩寒籁动潮声。\n登临不厌跻攀峻，贪看云从舄下生。",
        "dynasty": "宋",
        "collection_info": null
    },
    {
        "title": "千顷山  其二",
        "author": "吴珩",
        "content": "千顷山中月，三黄顶上云。\n相看无一语，今日喜逢君。",
        "dynasty": "宋",
        "collection_info": null
    },
    {
        "title": "梵安院",
        "author": "吴珩",
        "content": "山腰小径细于绳，山鸟关关喜弄晴。\n黄菊有情留客醉，白云无事伴人行。\n野流合处堪分字，草药拈来欲问名。\n回首渡头诗思逸，渔舟一笛晚风清。",
        "dynasty": "宋",
        "collection_info": null
    },
    {
        "title": "法会院",
        "author": "吴珩",
        "content": "地占金山胜，泉分银汉流。\n杉篁能护翠，猿鹤似惊秋。\n祗恨登临晚，宁辞取次游。\n列峯饶远秀，不惜上层楼。",
        "dynasty": "宋",
        "collection_info": null
    },
    {
        "title": "祈雨有感",
        "author": "史俊卿",
        "content": "亢旱田禾槁，心香祷列仙。\n沛来三寸雨，感动九重天。\n却扇清无暑，挥锄庆有年。\n神功归大造，志喜在吟篇。",
        "dynasty": "宋",
        "collection_info": null
    },
    {
        "title": "思归寄余玠",
        "author": "蒋凯",
        "content": "病觉腰金重，君恩报已辜。\n髮从秋后落，花向雨中疎。\n诗礼堪谁倚，山川頼有图。\n百年心裏事，渔钓老江湖。",
        "dynasty": "宋",
        "collection_info": null
    },
    {
        "title": "秦淮",
        "author": "刘元高",
        "content": "横凿南山贯北津，安知丰沛有真人。\n六朝不得中原土，犹使英雄欲过秦。",
        "dynasty": "宋",
        "collection_info": null
    },
    {
        "title": "冶城楼",
        "author": "刘元高",
        "content": "俯仰明知尽可悲，西风还此立多时。\n偶然唤醒东山客，便有淮淝一局棋。",
        "dynasty": "宋",
        "collection_info": null
    },
    {
        "title": "岳王墓",
        "author": "林泳",
        "content": "天意只如此，将军足可伤。\n忠无身报主，冤有骨封王。\n苔雨楼墙暗，花风庙路香。\n沉思百年事，挥泪洒斜阳。",
        "dynasty": "宋",
        "collection_info": null
    },
    {
        "title": "寒食",
        "author": "蒋梦炎",
        "content": "不暖不寒寒食天，小桥杨柳未飞绵。\n三分春色一分在，十日晴无两日全。\n桐角唤回前嶂晓，子规啼破隔江烟。\n麻裙素髻谁家女，哭向墦间送纸钱。",
        "dynasty": "宋",
        "collection_info": null
    },
    {
        "title": "邺都",
        "author": "陈昌言",
        "content": "山势崔嵬望太行，星轺迢递过临漳。\n华林园废花争发，铜雀台空草自芳。\n何必三分夸霸业，独怜千古擅文章。\n生逢乱世终非幸，疑冢纍纍挂夕阳。",
        "dynasty": "宋",
        "collection_info": null
    },
    {
        "title": "状元峰",
        "author": "欧阳麟",
        "content": "一峰高耸上参天，地势钟灵出状元。\n雪霁乍疑抽紫笋，云开忽见吐青莲。\n平明远捧金乌小，薄暮高擎玉兔圆。\n独羡唐家贤父子，芳名留得后人传。",
        "dynasty": "宋",
        "collection_info": null
    },
    {
        "title": "疏山",
        "author": "曾渊子",
        "content": "草径蜿蜒十里间，云间若在画图看。\n万松密翠地无影，一水长清空自寒。",
        "dynasty": "宋",
        "collection_info": null
    },
    {
        "title": "九日登翰苑台",
        "author": "曾渊子",
        "content": "翰苑台边拂旧题，岁华荏苒壮心违。\n看萸喜得亲长健，对菊犹惭令未归。\n秋水一江鸥共瘦，云山千里雁初飞。\n宦情有暇无风雨，把酒相酬此会稀。",
        "dynasty": "宋",
        "collection_info": null
    },
    {
        "title": "漳南示义军寄邑人谭野臣",
        "author": "曾渊子",
        "content": "漳州城南烟雾深，漳州城北氛气侵。\n忆从奸邪卖和议，汉廷君臣愁至今。\n乘舆播迁天地怒，残军掩泣眠星雾。\n黄金无收白骨多，指点枯骸拟亲故。\n昨夜羽书如电飞，报道三城又被围。\n皇家恩深重如山，英雄奋起披铁衣。\n万人同心猛如虎，关山震动挝鼙鼓。\n百战须当百胜归，凯歌唱满中原土。\n论功赏爵将宪章，汾阳异姓封侯王。\n鞠躬尽瘁固常事，愿教一涌歼豺狼。\n莫上高楼偶长望，壮怀忽忽思乡丈。\n琴台落日私语时，丹心耿耿今能忘。\n惜君忠义老无官，山河破裂泪欲干。\n衰容未画麒麟阁，目尽故园心转酸。",
        "dynasty": "宋",
        "collection_info": null
    },
    {
        "title": "客安南见进奉使回口占",
        "author": "曾渊子",
        "content": "安南莫道是天涯，岁岁人从蓟北回。\n江北江南亲故满，三年不寄一书来。",
        "dynasty": "宋",
        "collection_info": null
    },
    {
        "title": "咸淳戊辰余月下澣去郡归里因访菊岩龚先生用平舟杨公韵题蓬山堂泉石",
        "author": "洪涛",
        "content": "人生嚣尘中，几若驹过隙。\n安得坐此山，枕流復漱石。",
        "dynasty": "宋",
        "collection_info": null
    },
    {
        "title": "赋将军木",
        "author": "王执礼",
        "content": "脱急曾闻匿异人，论功仅得号将军。\n长身已逐云烟去，頼有孙枝记旧勋。",
        "dynasty": "宋",
        "collection_info": null
    },
    {
        "title": "游玉仙诸洞戏题碧云石崖",
        "author": "王执礼",
        "content": "已从鹿岩游，更入龙洞去。\n横足螃蟹行，连臂猿猱度。\n滑径铿蜡屐，阴崖然桦炬。\n振策扶颠隮，扪萝猛攀附。\n涂险几欲穷，境胜忽有遇。\n谽谺通石窦，参差流玉乳。\n形开趣弥深，兴集理自裕。\n便将遗世纷，且復恣幽步。\n纡余穷冥搜，淹留迫颓暮。\n题诗识苍壁，聊写心迹素。\n重游岂无期，恐忘来时路。",
        "dynasty": "宋",
        "collection_info": null
    },
    {
        "title": "湖山纪游",
        "author": "王执礼",
        "content": "吴山东南秀，葱鬰盘帝城。\n西湖据其趾，御气通波心。\n余膏被草木，蔚眼皆欣荣。\n□晨天宇穆，惠风泛初晴。\n春色正妍妙，放怀共扬舲。\n中流入汗漫，旷阔无埃氛。\n湖光挟山渌，倒射玻璃青。\n丝管响空翠，楼观森峥嵘。\n献酬杂歌啸，烂漫纷醉醒。\n取乐固莫并，兴怀一何深。\n缅惟昔三贤，精爽日以沈。\n但余画像在，尚想鸣佩襟。\n希古秉微尚，崇雅摅恬情。\n羌予翳蓬藋，无復企组缨。\n淡泊自有得，荣华非所欣。\n舍舟纵散策，逸兴生崚嶒。\n白云引遐眺，碧岫延深登。\n幽期浩无涯，忽到静者门。\n长松有令姿，流水无俗声。\n绝磴猿可呼，出谷鶑始鸣。\n乃知物外境，兹象本不惊。\n逝耶初无将，至耶亦无迎。\n便将谢尘鞅，兹焉支颓龄。\n山鸦接晚翅，落日催行縢。\n归欤赋新篇，聊復记吾曾。",
        "dynasty": "宋",
        "collection_info": null
    },
    {
        "title": "锦溪次赵令韵二首  其一",
        "author": "王执礼",
        "content": "微云淡日半昏明，初换春衫步屧轻。\n行到小桥幽绝处，朗吟诗句答溪声。",
        "dynasty": "宋",
        "collection_info": null
    },
    {
        "title": "锦溪次赵令韵二首  其二",
        "author": "王执礼",
        "content": "困人天气近清明，花信风来拂面轻。\n屏却鸣驺成独往，绿杨阴裏听鶑声。",
        "dynasty": "宋",
        "collection_info": null
    },
    {
        "title": "游钱王太庙",
        "author": "王执礼",
        "content": "数间老屋半欹颓，宗祏虽存没草莱。\n尚有遗民呼太庙，可堪游鹿上荒台。\n花开陌路空余恨，麦被陵陂不尽哀。\n三节还乡平日志，化为杜宇定归来。",
        "dynasty": "宋",
        "collection_info": null
    },
    {
        "title": "观傩",
        "author": "刘镗",
        "content": "寒云岑岑天四阴，画堂烛影红帘深。\n鼓声渊渊管声脆，鬼神变化供剧戏。\n金漥玉注始淙潺，眼前倏已非人间。\n夜叉蓬头铁骨朵，赭衣蓝面眼迸火。\n魆蜮罔象初偋伶，跪羊立豕相嚘嘤。\n红裳姹女掩蕉扇，绿绶髯翁握蒲剑。\n翻筋踢斗臂膊宽，张颐吐舌唇吻干。\n摇头四顾百距跃，敛身千态万斝索。\n青衫舞蹈忽屏营，采云揭帐森麾旌。\n紫衣金章独据案，马䰎牛权两披判。\n能言祸福不由天，躬履率越分愚贤。\n蒺藜奋威小甶服，䰐縿扬声大髽哭。\n白面使者竹筱鎗，自夸搜捕无遗藏。\n牛冠箝卷试阅检，虎冒肩戟光睒闪。\n五方点队乱纷纭，何物老妪绷獶熏。\n终南进士破鞮绔，嗜酒不悟鬼看觑。\n奋髯瞠目起婆娑，众邪一正将那何。\n披髮将毕飞一吷，风捲云收鼓箫歇。\n夜阑四坐惨不怡，主人送客客尽悲。\n归来桃茢坐深蕳，翠鸮黄狐犹在眼。\n自歌楚些大小招，坐久魂魄游逍遥。\n会稽山中禹非死，铸鼎息壤乃若此。\n又闻鬼姦多冯人，人姦冯鬼姦入神。\n明日冠裳好妆束，白昼通都人面目。",
        "dynasty": "宋",
        "collection_info": null
    },
    {
        "title": "咏陈后主",
        "author": "刘镗",
        "content": "晋王前殿贺平陈，从此江南雨露均。\n四百年间重混一，谁知江令是忠臣。",
        "dynasty": "宋",
        "collection_info": null
    },
    {
        "title": "句  其一",
        "author": "刘镗",
        "content": "孔曾有道官天下，韩柳无文世子孙。",
        "dynasty": "宋",
        "collection_info": null
    },
    {
        "title": "句  其二",
        "author": "刘镗",
        "content": "村桥日落市声散，山路月明人语归。",
        "dynasty": "宋",
        "collection_info": null
    },
    {
        "title": "句  其三",
        "author": "刘镗",
        "content": "月下有闻思望帝，山中无曲舞胎仙。",
        "dynasty": "宋",
        "collection_info": null
    },
    {
        "title": "句  其四",
        "author": "刘镗",
        "content": "版桥雨过秋苔滑，村碓寒吹暴稻香。",
        "dynasty": "宋",
        "collection_info": null
    },
    {
        "title": "句  其五",
        "author": "刘镗",
        "content": "尊前能是几时客，山下已成千古坟。",
        "dynasty": "宋",
        "collection_info": null
    },
    {
        "title": "句  其六",
        "author": "刘镗",
        "content": "柳条风慢天初暖，花影晴光地亦香。",
        "dynasty": "宋",
        "collection_info": null
    },
    {
        "title": "句  其七",
        "author": "刘镗",
        "content": "故人皆死谁为佛，老我犹生即是仙。",
        "dynasty": "宋",
        "collection_info": null
    },
    {
        "title": "句  其八",
        "author": "刘镗",
        "content": "草隥水流襜佩响，松梢月冷露珠圆。",
        "dynasty": "宋",
        "collection_info": null
    },
    {
        "title": "句  其九",
        "author": "刘镗",
        "content": "几番雨过山仍在，独望人间鹤未归。",
        "dynasty": "宋",
        "collection_info": null
    },
    {
        "title": "宿袁州枫林邸",
        "author": "柴随亨",
        "content": "维舟烟柳外，风健布帆轻。\n雁过家千里，鹃啼月五更。\n山川行客梦，风雨故乡情。\n问宿枫林晚，袁州第一程。",
        "dynasty": "宋",
        "collection_info": null
    },
    {
        "title": "旅舍听雨",
        "author": "柴随亨",
        "content": "夜长难得寐，况復雨淋淫。\n百事不如意，一时都上心。\n客程歧路远，归兴海涛深。\n頼有东林社，招摇赋赏音。",
        "dynasty": "宋",
        "collection_info": null
    },
    {
        "title": "题白云庵",
        "author": "柴随亨",
        "content": "散策入禅扉，愁城酒解围。\n泥黄肥客屦，云淡护僧衣。\n心事溪相照，吟情雨带归。\n未盟泉石隠，林鹤背人飞。",
        "dynasty": "宋",
        "collection_info": null
    },
    {
        "title": "偶倚",
        "author": "柴随亨",
        "content": "西风独凭阑干处，可是愁人鬓易华。\n老木不生秋后叶，孤灯空结夜来花。\n中原落日无归雁，故国青山有去鸦。\n欲向清尊消旧恨，路迷行客正思家。",
        "dynasty": "宋",
        "collection_info": null
    },
    {
        "title": "江行即事",
        "author": "柴随亨",
        "content": "读罢骚经手自抄，纫兰归计胜诛茅。\n新蚕食叶将成茧，旧燕衔泥旋补巢。\n菜老花随黄麦落，草长色与绿杨交。\n一春过尽三之二，閒倚东风忆孟郊。",
        "dynasty": "宋",
        "collection_info": null
    },
    {
        "title": "过道州谒周濂溪故居",
        "author": "柴随亨",
        "content": "迢迢豸岭水萦纡，知是元公此结庐。\n老屋至今图太极，古碑犹在勒通书。\n落花啼鸟春无恙，窗草池莲景自如。\n閒立钓游矶上石，光风霁月满庭除。",
        "dynasty": "宋",
        "collection_info": null
    },
    {
        "title": "晚春即事",
        "author": "柴随亨",
        "content": "又见东风吹路尘，伤心红紫易因循。\n杜鹃啼歇三更雨，燕子衔归一半春。\n近水夕阳凭远树，东家飞絮落西隣。\n小舟撑出前村去，忽听人声不见人。",
        "dynasty": "宋",
        "collection_info": null
    },
    {
        "title": "越镇山楼",
        "author": "柴随亨",
        "content": "百尺阑干最上头，杯中旗影动奎娄。\n海通蛮岛三千国，山镇东南数百州。\n草木更含天子气，衣冠不洗晋人羞。\n旧来越战吴争事，一曲渔歌起暮鸥。",
        "dynasty": "宋",
        "collection_info": null
    },
    {
        "title": "客中春晚",
        "author": "柴随亨",
        "content": "依依官柳暗关情，况復听人唱渭城。\n半夜客楼闻杜宇，一年春事又清明。\n帆开别浦潮如雪，花落东风雨又晴。\n光景不留人老去，浮生空自叹云萍。",
        "dynasty": "宋",
        "collection_info": null
    },
    {
        "title": "金陵怀古",
        "author": "柴随亨",
        "content": "梦觉钟山夜半钟，自怜寒月照山翁。\n曲从玉树歌声断，数逐金陵王气终。\n故老更思王化北，南人惟唱大江东。\n凭阑不见豪华事，只是江豚夜起风。",
        "dynasty": "宋",
        "collection_info": null
    },
    {
        "title": "春词",
        "author": "柴随亨",
        "content": "采蘩春日咏迟迟，何事于今咏黍离。\n夜到子中分旦气，岁从寅上授人时。\n野花啼鸟般般意，流水孤村岸岸移。\n且向醉中歌一曲，自怜吾及共吾儿。",
        "dynasty": "宋",
        "collection_info": null
    },
    {
        "title": "偶题",
        "author": "柴随亨",
        "content": "人世阴晴了未知，一僮一鹤自相随。\n已无少小尊前梦，惟有老来乱后诗。\n花落鸟啼眠几觉，水流云散醒多时。\n蟠桃结实三千岁，知熟黄粱几度炊。",
        "dynasty": "宋",
        "collection_info": null
    },
    {
        "title": "和姜居仁感时韵",
        "author": "柴随亨",
        "content": "十年泉石痼烟霞，吟看浮荣过眼花。\n归去五株彭泽柳，困来七椀玉川茶。\n功名得失藏蕉鹿，身世糊涂篆壁蜗。\n我亦厌喧求静者，故园且种邵平瓜。",
        "dynasty": "宋",
        "collection_info": null
    },
    {
        "title": "感题",
        "author": "柴随亨",
        "content": "伯夷耻周粟，仲连岂帝秦。\n清风千载上，林下一閒身。",
        "dynasty": "宋",
        "collection_info": null
    },
    {
        "title": "昭君图",
        "author": "柴随亨",
        "content": "红颜虽命薄，犹是汉宫人。\n一上玉关道，天涯沦落身。",
        "dynasty": "宋",
        "collection_info": null
    },
    {
        "title": "九日客金陵",
        "author": "柴随亨",
        "content": "菊雨凄凄江露凉，客中无酒对重阳。\n去年黑髮今年白，不似黄花岁岁黄。",
        "dynasty": "宋",
        "collection_info": null
    },
    {
        "title": "春日",
        "author": "柴随亨",
        "content": "芳草晴时春日低，樱桃花发乱鶑啼。\n也应船上看山色，不似青山送马蹄。",
        "dynasty": "宋",
        "collection_info": null
    },
    {
        "title": "春词",
        "author": "柴随亨",
        "content": "炉烟爇尽冷衣篝，长乐钟声半入楼。\n燕子不归春梦断，刺桐花月上帘钩。",
        "dynasty": "宋",
        "collection_info": null
    },
    {
        "title": "钱唐寒食",
        "author": "柴随亨",
        "content": "絮花如雪草如茵，寒食清明处处春。\n惆怅钱塘门外路，今年人哭去年人。",
        "dynasty": "宋",
        "collection_info": null
    },
    {
        "title": "题赵苇江雁荡图",
        "author": "柴随亨",
        "content": "家住温州雁荡巅，归帆曾载买山钱。\n江山寂寂芦花白，好似今朝纸上船。",
        "dynasty": "宋",
        "collection_info": null
    },
    {
        "title": "寄迭山谢年丈  其一",
        "author": "柴随亨",
        "content": "几人同抱杞天忧，戮力支撑不自由。\n却恨杜鹃啼血处，楚囚相对泣难收。",
        "dynasty": "宋",
        "collection_info": null
    },
    {
        "title": "寄迭山谢年丈  其二",
        "author": "柴随亨",
        "content": "短剑悲歌浙水湾，疾风吹梦到西山。\n应知薇蕨同滋味，莫道匡时更辙环。",
        "dynasty": "宋",
        "collection_info": null
    },
    {
        "title": "移松",
        "author": "柴随亨",
        "content": "移种青松数寸苗，俯看微小识孤标。\n他年夭矫擎寒重，莫引閒藤上碧霄。",
        "dynasty": "宋",
        "collection_info": null
    },
    {
        "title": "雨舂",
        "author": "柴随亨",
        "content": "稻粱收尽水田空，闾舍翁妪雨后舂。\n颗粒拟输官府税，只留糠覈过穷冬。",
        "dynasty": "宋",
        "collection_info": null
    },
    {
        "title": "唤渡",
        "author": "柴随亨",
        "content": "溽风吹暑透人肌，我仆云痡我马疲。\n隔岸渡船呼不应，柳阴深处立多时。",
        "dynasty": "宋",
        "collection_info": null
    },
    {
        "title": "濯清",
        "author": "柴随亨",
        "content": "世间何水独流清，惟有箕山此一泓。\n祇恨许由曾洗耳，却怜无处濯吾缨。",
        "dynasty": "宋",
        "collection_info": null
    },
    {
        "title": "忆昔",
        "author": "柴随亨",
        "content": "忆昔长安都会地，草木晴辉钟王气。\n襟带江湖气象雄，自是天王兴復际。\n春风楼阁五凤城，玉漏声催香雾盈。\n户外昭容鹤禁开，殿前执政鹓班行。\n柳绿桃红湖水曲，尽日欢娱犹不足。\n画船箫鼓绕云深，彩仗旌旗吹月色。\n谁知世道互翻覆，沧海倏变为桑田。\n胡笳哀怨动朝市，麋鹿来游旧陌阡。\n汉宫明妃空艷丽，苑外铜仙亦洒泪。\n古来社稷有兴亡，岂识于今不平事。\n禾黍离离迹可怜，伤心回首古苔边。\n清明寒食谁家酹，痛哭深山闻杜鹃。",
        "dynasty": "宋",
        "collection_info": null
    },
    {
        "title": "和赵元鼎钱塘怀古韵",
        "author": "柴随亨",
        "content": "向来钱塘歌舞地，绣鞍玉勒鸣金辔，风络柳丝鶑织翠。\n春风一曲杜韦娘，梨花窈窕歌霓裳，落花缓步弓鞋香。\n千金买笑正踟蹰，回首烟浪翻五湖，禾黍伤心周大夫。\n韶声变作笳声长，逋梅苏柳何凄凉，夜半呼天热中肠。\n但见燕麦摇春风，富贵荣华一梦中，无言咄咄谩书空。\n吴越青山落照裏，铜驼陌上栖荆杞，翻思往事徒血指。\n花兮对人花转羞，人兮对花人转愁，花老无香人白头。",
        "dynasty": "宋",
        "collection_info": null
    },
    {
        "title": "读史感兴  其一",
        "author": "黄文雷",
        "content": "人为五行精，二气相循环。\n阳明发天秀，隠约超龙蟠。\n如何椒兰芳，苦厄萧艾繁。\n良玉必火浴，利刃因崖刓。\n大钧虽无垠，岳降亦甚难。",
        "dynasty": "宋",
        "collection_info": null
    },
    {
        "title": "读史感兴  其二",
        "author": "黄文雷",
        "content": "空山有大木，琅玕叶敷腴。\n末至更摧落，岂復润朽株。\n东西四百载，天明拱黄图。\n哀哀李杜死，诸贤亦沦胥。\n庸蜀反初燃，大厦终难扶。\n长怀追爽鸠，谁復来此居。",
        "dynasty": "宋",
        "collection_info": null
    },
    {
        "title": "读史感兴  其三",
        "author": "黄文雷",
        "content": "典午固薄德，南风扇群污。\n痴儿各翻覆，血刃起相屠。\n老羝作人语，海上生羊鱼。\n山东二百州，白日栖群胡。\n更擅年代足，文皇受干符。\n泰少否则长，岂亦天意欤。",
        "dynasty": "宋",
        "collection_info": null
    },
    {
        "title": "读史感兴  其四",
        "author": "黄文雷",
        "content": "断鰲几何年，八极俨不动。\n当是有枢纽，铁网络纤空。\n偷儿睨斗柄，赤手掣天栋。\n愁杀地上人，覆压万古痛。\n书生见事浅，十算九不中。\n岂徒书生罪，要与六籍共。",
        "dynasty": "宋",
        "collection_info": null
    },
    {
        "title": "读史感兴  其五",
        "author": "黄文雷",
        "content": "子胡讥神仙，仙人轻薄俗。\n轩冕既非荣，刀锯况多辱。\n惟能小万物，是以超五欲。\n栖琼得轻安，镂玉记华馥。\n一咏太始音，灵芝悟前夙。\n小谪未可遗，裁书繫鹤足。",
        "dynasty": "宋",
        "collection_info": null
    },
    {
        "title": "读史感兴  其六",
        "author": "黄文雷",
        "content": "仙栖固多名，世但知蓬莱。\n九州復九州，广大莫可该。\n翩翩牧鹤童，巧笑如婴孩。\n授我紫玄章，归路玉笛哀。\n苍寒不可觅，但有清风来。\n偪仄宁久居，浮生多尘埃。",
        "dynasty": "宋",
        "collection_info": null
    },
    {
        "title": "和陶  其一",
        "author": "黄文雷",
        "content": "志士方进身，恨不以羽飞。\n束缚归山冈，竟为人所悲。\n白杨夜萧萧，顾此何足依。\n百岁会有尽，智愚同所归。\n奈此后之人，未老形已衰。\n有酒不暇饮，而恐心事违。",
        "dynasty": "宋",
        "collection_info": null
    },
    {
        "title": "和陶  其二",
        "author": "黄文雷",
        "content": "林表有宿霭，谷鸟相啾喧。\n听此心烦劳，启窗西南偏。\n天气总未佳，白云生陇山。\n欲访云间人，雨至或未还。\n拨灰书且住，首肯心中言。",
        "dynasty": "宋",
        "collection_info": null
    },
    {
        "title": "和陶  其三",
        "author": "黄文雷",
        "content": "黄河一再清，似是上古时。\n风雅久已降，后来无文辞。\n清风日沦落，世道皆如兹。\n工华不工实，此话我所疑。\n文章有心印，昔人端不欺。\n但恨智者少，吾亦少卑之。",
        "dynasty": "宋",
        "collection_info": null
    },
    {
        "title": "和陶  其四",
        "author": "黄文雷",
        "content": "上有碧松林，下有白石道。\n中有学仙人，自号枯松老。\n蜕身千岁余，坐息如木槁。\n面目剧严冷，但道空虚好。\n袖出天甲书，意色轻鸿宝。\n此老诚可人，吾欲从师表。",
        "dynasty": "宋",
        "collection_info": null
    },
    {
        "title": "和陶  其五",
        "author": "黄文雷",
        "content": "牧牛上阳坡，角挂上下经。\n吴童歌且谣，旨趣皆混成。\n东西两山间，饱见日月更。\n归来松阴凉，夕阳满前庭。\n黄叶从风翻，萧飒草际鸣。\n再拜谢天公，赋此小人情。",
        "dynasty": "宋",
        "collection_info": null
    },
    {
        "title": "长歌行",
        "author": "黄文雷",
        "content": "君不见游尘着空生九州，人其中间悬两眸。\n杨花化萍无根蒂，风消水长东西流。\n红南下湿人易老，过尽岁年还草草。\n长留白日照人间，榆柳浮生转枯槁。\n毬纹带绕千花黄，青娥攒眉眉细长。\n莫言一尊千万寿，乃翁身命属渠手。\n长安城中鬼笑人，水底纸钱能不朽。\n今人不见古人心，古人不见今人事。\n天上若无长生人，即是古人都尽死。\n金鳬银雁满江湖，神光夜夜开黄垆。\n年经月纬三百卷，平生欲作何人书。\n古人去去留不得，我些古人三太息。\n今人莫诧山石牢，更后十年人不识。",
        "dynasty": "宋",
        "collection_info": null
    },
    {
        "title": "观化",
        "author": "黄文雷",
        "content": "屋角有蜘蛛，结网大如箕。\n有来者蜻蜓，飞飞堕其围。\n嗟汝水之生，爬沙自足嬉。\n忽然凌空游，蜂虿避路驰。\n一朝婴祸罗，羽翼安所施。\n蜘蛛虽未出，狼狈已可期。\n我欲起救汝，正坐手足疲。\n噫吁嚱，悲弗悲，蜘蛛亦有黄雀随。\n百虫相残人不管，人兮食人天岂知。",
        "dynasty": "宋",
        "collection_info": null
    },
    {
        "title": "岁晚归自临川",
        "author": "黄文雷",
        "content": "半世生群盗，穷年见乱离。\n出门偏念母，挟策欲干谁。\n雪重人踪绝，山寒火气低。\n平时来往地，满目尽忧疑。",
        "dynasty": "宋",
        "collection_info": null
    },
    {
        "title": "无恙",
        "author": "黄文雷",
        "content": "北去初无恙，传疑路不通。\n戈鋋亭障密，牓牍训辞工。\n落日鸟飞急，空山花自红。\n若为能诅盗，桑匕斗星中。",
        "dynasty": "宋",
        "collection_info": null
    },
    {
        "title": "题醉僧图",
        "author": "黄文雷",
        "content": "僧之饮酒，地狱咫尺。\n此僧饮酒，天龙辟易。\n僧之饮酒，背面扺讳。\n此僧饮酒，口角觱沸。\n披毛带角即不理，倒阶卧路而已矣。\n一生般若几杯汤，箇是逃禅真法子。\n不忧兜率不着渠，只忧兜率无酒酤。\n临行自谤不羞耻，至今留与人画图。\n画图得龙眠，画形兼画意。\n君看阿堵中，如如元不死。\n是卧是死谁得知，手中尚记携鸱夷。\n翻河倒海不救渴，安得余沥流于斯。\n我观此僧面孔真滑稽，醉中定解草圣并赋诗。\n当其幕天席地时，惜无人以笔墨随。\n纷纷散圣今何为，頼有一醉留其奇。\n君不见夜雨闭门难学柳下惠，又不见背水置阵古来惟有韩将军。",
        "dynasty": "宋",
        "collection_info": null
    },
    {
        "title": "南纪",
        "author": "黄文雷",
        "content": "南纪霑王泽，涵濡已百年。\n故应逢小劫，何得怨苍天。\n旧观宁无日，浮生自可怜。\n永怀千古事，感慨泪涟涟。",
        "dynasty": "宋",
        "collection_info": null
    },
    {
        "title": "南丰道中  其一",
        "author": "黄文雷",
        "content": "此县闻天下，披图且万家。\n螭头余佛屋，鹿角卧江沙。\n好与苏凋瘵，谁令息叹嗟。\n春风多少意，残竹映疏花。",
        "dynasty": "宋",
        "collection_info": null
    },
    {
        "title": "南丰道中  其二",
        "author": "黄文雷",
        "content": "此亦勤农者，畬田半入云。\n龙蛇因尔杂，玉石故难分。\n天地其如数，江山未返魂。\n茅茨倦行李，何自戒重门。",
        "dynasty": "宋",
        "collection_info": null
    },
    {
        "title": "南丰道中  其三",
        "author": "黄文雷",
        "content": "此路通南国，于今人少行。\n遗民依庙住，旷野用锄耕。\n古木刀痕熟，空山鬼炎惊。\n犹闻宿师处，仓猝又招兵。",
        "dynasty": "宋",
        "collection_info": null
    },
    {
        "title": "南丰道中  其四",
        "author": "黄文雷",
        "content": "想见承平日，兹为富庶乡。\n门庭存位置，井臼隔垣墙。\n草市宜区种，空村又夕阳。\n谁欤真致此，盗贼已天亡。",
        "dynasty": "宋",
        "collection_info": null
    },
    {
        "title": "南丰道中  其五",
        "author": "黄文雷",
        "content": "大村三伯辈，同此就天诛。\n锐欲取禾耳，那知暴骨乎。\n云疑鹅鹳阵，风想虎狼都。\n掩骼行春令，毋令长媚狐。",
        "dynasty": "宋",
        "collection_info": null
    },
    {
        "title": "晓行",
        "author": "黄文雷",
        "content": "一水来不极，两山青欲连。\n夜雨瀑初涨，晓云路难缘。\n此宁有人迹，四顾风竹喧。\n渡桥復何归，倚崖桃初然。",
        "dynasty": "宋",
        "collection_info": null
    },
    {
        "title": "晚立",
        "author": "黄文雷",
        "content": "独游得荒蹊，晚意与心会。\n水声远纔闻，山色静可对。\n鸟语林塘边，犬鸣篱落外。\n柴门未须关，月在东峰背。",
        "dynasty": "宋",
        "collection_info": null
    },
    {
        "title": "古石",
        "author": "黄文雷",
        "content": "赑屃窗前石，参差类虎螭。\n秋晴藓可剥，岁晏竹相宜。\n要自山川出，那知陵谷移。\n摩挲群玉瘦，风助马王悲。",
        "dynasty": "宋",
        "collection_info": null
    },
    {
        "title": "石头怀古",
        "author": "黄文雷",
        "content": "长江日浩浩，跂予望淮南。\n禹画足广轮，王气分殽函。\n朝市一以建，蟠踞诚匪惭。\n中躔胡尘悲，六龙此停骖。\n衣冠幸有地，喙息頼未歼。\n岂惟时贤力，要是天险参。\n颇闻京洛墟，不救狐兔馋。\n厌难故有道，往悔宁非贪。\n前登石头路，得共北客谭。\n新秋带归鸿，落日随征帆。\n弔古意未厌，鼓钟已酣酣。",
        "dynasty": "宋",
        "collection_info": null
    },
    {
        "title": "金陵即事  其一",
        "author": "黄文雷",
        "content": "东庵遗像宿尘埃，追想鸡声午梦回。\n只与钟山增九鼎，当时何似早归来。",
        "dynasty": "宋",
        "collection_info": null
    },
    {
        "title": "金陵即事  其二",
        "author": "黄文雷",
        "content": "千年陈迹故难寻，向北山根识定林。\n丘壑独来差可意，断无人影古松阴。",
        "dynasty": "宋",
        "collection_info": null
    },
    {
        "title": "金陵即事  其三",
        "author": "黄文雷",
        "content": "唐晋诸人骨已磨，龙蟠虎踞自山河。\n可怜不共羊昙见，奈此秦淮落照何。",
        "dynasty": "宋",
        "collection_info": null
    },
    {
        "title": "金陵即事  其四",
        "author": "黄文雷",
        "content": "王谢风流自一时，长干古巷记乌衣。\n寻常百姓几番换，那有当年燕子飞。",
        "dynasty": "宋",
        "collection_info": null
    },
    {
        "title": "西域图",
        "author": "黄文雷",
        "content": "大哉天地间，品类不可齐。\n谁为好事人，貌此县度西。\n松花琐碎沙草肥，是间可牧羊千蹄。\n可怜群鹿正走险，或尔剥割衣其皮。\n啜湩树桦尚有理，穴𩕳插齿吁何为。\n吾闻中原全盛时，重译解辫朝京师。\n怀方象胥饬乃事，幻人诡伎何能奇。\n煌煌烈祖鉴古作，玉斧画地分华夷。\n羌浑何者宅荥洛，蠕蠕异类方纷披。\n或为盘瓠孙，或为天狼妻。\n冠带之国尽狐兔，玉门万里那得知。\n还君此画双涕洟，愿赋周官王会诗。",
        "dynasty": "宋",
        "collection_info": null
    },
    {
        "title": "二桥图",
        "author": "黄文雷",
        "content": "翔龙下卷江东土，孙郎初得桥家女。\n桥家本自重曹瞒，隻鸡斗酒空酸楚。\n衿情正用留阿瑜，尚得人前称肺腑。\n百年王气竟销沉，妙写丹青娇欲语。\n香闺搦管记何书，并蔕芙蓉按花谱。\n那知不是未嫁时，本末无从勘彤史。\n词人多事管闲愁，铜雀纷纷底歌舞。\n尽强被髮向黄垆，只与东阿传洛浦。",
        "dynasty": "宋",
        "collection_info": null
    },
    {
        "title": "昭君行",
        "author": "黄文雷",
        "content": "君不见未央前殿罗九宾，汉皇南面呼韩臣。\n无人作歌继大雅，至今遗恨悲昭君。\n丙殿春闲斗冯傅，掖庭新花隔烟雾。\n票姚枉夺燕支山，玉颜竟上毡车去。\n人生流落那得知，不应画史嫌蛾眉。\n痴心只共琵琶语，归梦空随鸿雁飞。\n穹庐随分薄梳洗，世间祸福还相倚。\n上流厌人能几时，后来燕啄皇孙死。\n野狐落中高台倾，宫人斜边曲池平。\n千秋万岁总如此，谁似青冢年年青。",
        "dynasty": "宋",
        "collection_info": null
    },
    {
        "title": "次黄存之东皋韵  其一",
        "author": "黄文雷",
        "content": "艺木东皋下，新荣冒水涯。\n锦机分箔闹，青子亚枝斜。\n犊角初生笋，龙鬚正引瓜。\n汲清双玉井，留客品尝茶。",
        "dynasty": "宋",
        "collection_info": null
    },
    {
        "title": "次黄存之东皋韵  其二",
        "author": "黄文雷",
        "content": "抱膝东皋下，春风又草庐。\n海仙将可见，溪友未宜疏。\n楷着祈年疏，闲笺种树书。\n西山颒烟雨，容易长嘉蔬。",
        "dynasty": "宋",
        "collection_info": null
    },
    {
        "title": "次黄存之东皋韵  其三",
        "author": "黄文雷",
        "content": "负耒东皋下，沟塍稻秫分。\n污邪争一溉，台笠事重耘。\n豳雅春称寿，秦讴岁劳勤。\n无功虚作传，农绩未如君。",
        "dynasty": "宋",
        "collection_info": null
    },
    {
        "title": "次黄存之东皋韵  其四",
        "author": "黄文雷",
        "content": "挟册东皋下，从人笑未玄。\n传真秧马帖，参透牧牛篇。\n列岫窗前月，平湖坞外烟。\n似蒙稽古力，钟鼎岂其然。",
        "dynasty": "宋",
        "collection_info": null
    },
    {
        "title": "冬郊",
        "author": "黄文雷",
        "content": "冬郊见初晴，空林夕阳软。\n归牛无人驱，欲涉行转缓。\n新藁明屋山，失喜鹊争唤。\n绝胜门外人，流冗及岁乱。",
        "dynasty": "宋",
        "collection_info": null
    },
    {
        "title": "送故",
        "author": "黄文雷",
        "content": "履霜着余悲，送故或古风。\n幸会草木长，土脉验隠隆。\n共惟青鸟仙，倘亦知吾穷。\n落日起秀色，军峯在云中。",
        "dynasty": "宋",
        "collection_info": null
    },
    {
        "title": "上天池寺  其一",
        "author": "黄文雷",
        "content": "蟠际均衡岳，千峯独出群。\n鲲鹏从水击，翼轸验天文。\n旷野风行雨，曾霄日贯云。\n僧言兴废事，因念福王勋。",
        "dynasty": "宋",
        "collection_info": null
    },
    {
        "title": "上天池寺  其二",
        "author": "黄文雷",
        "content": "始从平地望，宛在九霄中。\n不意身能到，平生心併空。\n江淮通好雨，日月会刚风。\n三伏凉如水，蟠拏想白龙。",
        "dynasty": "宋",
        "collection_info": null
    },
    {
        "title": "上天池寺  其三",
        "author": "黄文雷",
        "content": "今古无穷恨，山林只自豪。\n云行地欲尽，风立天相高。\n灵草如堪饵，浮生计可逃。\n人间何扰扰，万里一秋毫。",
        "dynasty": "宋",
        "collection_info": null
    },
    {
        "title": "往年因读岳王传尝为之赋今过东林睹其遗像感而申颂之  其一",
        "author": "黄文雷",
        "content": "将军英爽冠人豪，眼底山河累宝刀。\n青女护香天亦悞，黑龙饮渭数何逃。\n当时僧说松楸犯，今日人推阀阅高。\n珍重王孙方鼎贵，莫将歌舞替征袍。",
        "dynasty": "宋",
        "collection_info": null
    },
    {
        "title": "往年因读岳王传尝为之赋今过东林睹其遗像感而申颂之  其二",
        "author": "黄文雷",
        "content": "欲坏长城岂自由，江人重唱白符鸠。\n熏天富贵还须尽，从古忠良类若仇。\n狱吏但能书牍背，相公终欲割鸿沟。\n书生志念闲无用，长想朱云地下游。",
        "dynasty": "宋",
        "collection_info": null
    },
    {
        "title": "近报  其一",
        "author": "黄文雷",
        "content": "入春风雨恶情怀，谈柄谁资近报来。\n比岁时闻通国信，新年又说建行台。\n难言铁冶飞灰烬，易见铜驼出草莱。\n羌筦夜吹梅落尽，倚墙缭乱野花开。",
        "dynasty": "宋",
        "collection_info": null
    },
    {
        "title": "近报  其二",
        "author": "黄文雷",
        "content": "青青塞草始知春，又见平林枣颊頳。\n蛇起天津流枉矢，鸟飞淮甸覆行尘。\n漆城按堵宁辞荫，石马霑沟会有神。\n千古睢阳无处觅，不知臧质是何人。",
        "dynasty": "宋",
        "collection_info": null
    },
    {
        "title": "玉壶即事",
        "author": "黄文雷",
        "content": "雨过条风着柳芽，淡黄浅绿嫩如花。\n陂湖漾漾初侵路，蜂燕纷纷各理家。\n带郭园林仙苑近，送春船舫绣帘遮。\n芸窗倦倚何山翠，暖霭轻笼日脚斜。",
        "dynasty": "宋",
        "collection_info": null
    },
    {
        "title": "自广",
        "author": "黄文雷",
        "content": "今古纷纷孰控抟，太平方寸豁忧端。\n后千年去人何似，外九州来天更宽。\n风雨南山飞霹雳，江湖北斗挂阑干。\n要知元命真消息，沧海神龙自屈蟠。",
        "dynasty": "宋",
        "collection_info": null
    },
    {
        "title": "次陈刚父见简韵  其一",
        "author": "黄文雷",
        "content": "我居深山中，细哦求友篇。\n解后潮海滨，得此璧一联。\n山立古先民，期君能拍肩。\n茫茫宇宙心，楚楚东南贤。",
        "dynasty": "宋",
        "collection_info": null
    },
    {
        "title": "次陈刚父见简韵  其二",
        "author": "黄文雷",
        "content": "读书知姓名，心死非貌敬。\n昭回不在小，中天揭西柄。\n空山三木榻，绿满风雨径。\n岁寒毋忘我，细意匡山咏。",
        "dynasty": "宋",
        "collection_info": null
    },
    {
        "title": "次陈刚父见简韵  其三",
        "author": "黄文雷",
        "content": "呦呦苹野春，我友二三子。\n归山睡初足，涧壑秋风起。\n一瓣无尽香，黄云绕书几。\n别吟极隽永，形魂清九耳。",
        "dynasty": "宋",
        "collection_info": null
    },
    {
        "title": "挽程孺人",
        "author": "黄文雷",
        "content": "有炜遵彤管，无嫌各紫枢。\n清心能敏悟，雅性谢骄舒。\n奉诰期鸾彩，传经嘱凤雏。\n妙年仙格迅，琬琰不胜书。",
        "dynasty": "宋",
        "collection_info": null
    },
    {
        "title": "绝句  其一",
        "author": "黄文雷",
        "content": "乳燕飞飞帘影迟，不晴不雨晚春时。\n开窗纵目消书困，风送杨花落砚池。",
        "dynasty": "宋",
        "collection_info": null
    },
    {
        "title": "绝句  其二",
        "author": "黄文雷",
        "content": "琴剑平生嘆薄游，云间春晚思如秋。\n梦回月浸书窗冷，身在吴松江尽头。",
        "dynasty": "宋",
        "collection_info": null
    },
    {
        "title": "绝句  其三",
        "author": "黄文雷",
        "content": "一室如窝且屈蟠，稍加糊幂得心宽。\n欲教禁足名安乐，只恐难支大暑寒。",
        "dynasty": "宋",
        "collection_info": null
    },
    {
        "title": "绝句  其四",
        "author": "黄文雷",
        "content": "莫怪人言济叔痴，东行西去又思归。\n儿童旧读从温故，一笑今朝到式微。",
        "dynasty": "宋",
        "collection_info": null
    },
    {
        "title": "东塘舟中",
        "author": "黄文雷",
        "content": "初识东塘路，言寻槜李船。\n鱼盐千古地，吴越一家天。\n梦觉何为者，行藏不偶然。\n半溪疏竹影，相送海云边。",
        "dynasty": "宋",
        "collection_info": null
    },
    {
        "title": "偕周伯弜题天申宫苏文忠公画像",
        "author": "黄文雷",
        "content": "大泽沾荒裔，灵山识老臣。\n微茫云外迹，衰病瘴中身。\n湿草寒碑夕，晴花午殿春。\n高檐风雨断，犹避六丁神。",
        "dynasty": "宋",
        "collection_info": null
    },
    {
        "title": "登楼有感",
        "author": "黄文雷",
        "content": "顾陆风流几夕阳，桑畴麦陇自凄凉。\n山从地尽云垂海，水共天浮日射洋。\n门卒何年隠吴市，啬夫当日爱桐乡。\n蚁封未敢夸荣策，芳草无人且自芳。",
        "dynasty": "宋",
        "collection_info": null
    },
    {
        "title": "钱氏故园  其一",
        "author": "黄文雷",
        "content": "几年闻此好名围，平地黔巫翠扫天。\n萧岸半摧林影暗，乱萤閒自点湖烟。",
        "dynasty": "宋",
        "collection_info": null
    },
    {
        "title": "钱氏故园  其二",
        "author": "黄文雷",
        "content": "中兴次辅巧玲珑，尚带承平艮岳风。\n一朵庆云飞不去，游人眼冷夕阳中。",
        "dynasty": "宋",
        "collection_info": null
    },
    {
        "title": "山居",
        "author": "陈必復",
        "content": "接砌斜通径，缘篱矮结墙。\n地卑蜗篆壁，山暖蜜分房。\n过雨林亭静，落花春昼长。\n幽居差省事，犹有课诗忙。",
        "dynasty": "宋",
        "collection_info": null
    },
    {
        "title": "领客游闻人氏省庵园",
        "author": "陈必復",
        "content": "半夜雨方住，一春晴不常。\n倚栏听鸟语，开户纳花香。\n庭暮竹阴浄，池风水气凉。\n几番吟未稳，步月细平章。",
        "dynasty": "宋",
        "collection_info": null
    },
    {
        "title": "构得",
        "author": "陈必復",
        "content": "构得数檐椽，閒身与静便。\n半帘花影碎，一树鸟声圆。\n吟苦瘦于旧，春寒多似前。\n闭门无客过，心事付琴边。",
        "dynasty": "宋",
        "collection_info": null
    },
    {
        "title": "百五节",
        "author": "陈必復",
        "content": "独游苦无侣，偶步到前川。\n春水绿于染，山花红欲然。\n冷烟寒食月，小雨浴蚕天。\n此去嬉游少，风光又一年。",
        "dynasty": "宋",
        "collection_info": null
    },
    {
        "title": "赠林尚仁",
        "author": "陈必復",
        "content": "溪边着吟屋，亦足老生涯。\n洗砚浑池水，敲棋落案花。\n客来多载酒，童去自煎茶。\n爱尔丰标异，逢人满口夸。",
        "dynasty": "宋",
        "collection_info": null
    },
    {
        "title": "舟中得催字",
        "author": "陈必復",
        "content": "山郭少晴日，春阴欲酿梅。\n岸痕新雨过，岛色晓云开。\n数鸟烟中落，一帆天外来。\n溪行正如画，频报长年催。",
        "dynasty": "宋",
        "collection_info": null
    },
    {
        "title": "客枕",
        "author": "陈必復",
        "content": "客枕偏饶睡，春归尚拥绵。\n屋深灯易晕，漏短梦难圆。\n栖鸟警凉夜，闹蛙喧雨天。\n一声柔橹过，何处上溪船。",
        "dynasty": "宋",
        "collection_info": null
    },
    {
        "title": "归自德清",
        "author": "陈必復",
        "content": "午阴云弄日，水涨浪侵矶。\n小港渔舟聚，深村酒户稀。\n牛闲童自睡，蚕熟客方归。\n隔岸人家近，缫声出翠微。",
        "dynasty": "宋",
        "collection_info": null
    },
    {
        "title": "游前溪西庵",
        "author": "陈必復",
        "content": "为爱僧居雅，时来扣野扉。\n沼清鱼可数，轩静客忘归。\n修竹负墙立，幽禽背水飞。\n道人差不俗，洗耳听絃徽。",
        "dynasty": "宋",
        "collection_info": null
    },
    {
        "title": "赠张駉",
        "author": "陈必復",
        "content": "乍见语相合，苦吟心更亲。\n老于琴得趣，隠与牧为邻。\n一夜檐花雨，十年江树春。\n所交半湖海，恨晚识斯人。",
        "dynasty": "宋",
        "collection_info": null
    },
    {
        "title": "东野故居",
        "author": "陈必復",
        "content": "先生高隠地，遗迹尚堪寻。\n出郭祇疑近，入村还觉深。\n秋光淡平野，暝色带遥岑。\n几度祠边过，诗成不敢吟。",
        "dynasty": "宋",
        "collection_info": null
    },
    {
        "title": "响应寺",
        "author": "陈必復",
        "content": "步屧穷幽讨，扶筇上碧尖。\n山高秋易瘦，瀑小雨方添。\n寺老僧单少，潭深庙祀严。\n平生丘壑志，爱此结茅檐。",
        "dynasty": "宋",
        "collection_info": null
    },
    {
        "title": "宿龙山精舍",
        "author": "陈必復",
        "content": "偶贪禅宇静，幞被到深林。\n夜榻僧同话，寒檐客自吟。\n窗明疑积雪，树黑怪常阴。\n犹恨匆匆出，丁宁约重寻。",
        "dynasty": "宋",
        "collection_info": null
    },
    {
        "title": "僧房",
        "author": "陈必復",
        "content": "结庐修竹裏，身外世缘轻。\n滑几浄如拭，小窗低更明。\n夜深留佛火，人静听钟声。\n共拨炉灰坐，跏趺对短檠。",
        "dynasty": "宋",
        "collection_info": null
    },
    {
        "title": "山中书事",
        "author": "陈必復",
        "content": "天气如春盎，连朝未有霜。\n数蝉嘶老木，一鸟渡寒塘。\n风竹写晴影，水花临晓妆。\n静中观物化，此意等羲黄。",
        "dynasty": "宋",
        "collection_info": null
    },
    {
        "title": "晓步",
        "author": "陈必復",
        "content": "清晓步幽径，庭芜带绿莎。\n篱根惟有菊，池面已无荷。\n高树蝉声急，远山寒色多。\n小窗风日转，便觉似春和。",
        "dynasty": "宋",
        "collection_info": null
    },
    {
        "title": "吴江道中",
        "author": "陈必復",
        "content": "叶老蚕登箔，泥肥燕葺窠。\n晓风帆腹饱，夜雨柂梢高。\n久客交游少，一春行役多。\n短蓬终日坐，煮茗读离骚。",
        "dynasty": "宋",
        "collection_info": null
    },
    {
        "title": "和客用韵",
        "author": "陈必復",
        "content": "麦风翻蝶梦，花露湿蜂窠。\n水阔浪痕帖，雨晴云气高。\n酒功书下下，诗料办多多。\n拟唤三高起，豪吟些楚骚。",
        "dynasty": "宋",
        "collection_info": null
    },
    {
        "title": "舟行崇德",
        "author": "陈必復",
        "content": "落日挂征帆，西风客袂单。\n灯明村店近，船重水程宽。\n芦蓼作秋意，汀洲生晚寒。\n钟声烟外寺，山色梦中看。",
        "dynasty": "宋",
        "collection_info": null
    },
    {
        "title": "嘉禾境上",
        "author": "陈必復",
        "content": "联畴冈势断，缺岸浪痕垂。\n野店茅柴酒，人家槿树篱。\n逆风鱼上少，连雨稻开迟。\n客路秋偏好，归程尽是诗。",
        "dynasty": "宋",
        "collection_info": null
    },
    {
        "title": "寄石泉云间明府叔  其一",
        "author": "陈必復",
        "content": "容易成离索，临分重忍言。\n夜船杨柳岸，晓枕荻花村。\n山雨断云脚，溪风生浪痕。\n悬知自公退，怀抱欠同论。",
        "dynasty": "宋",
        "collection_info": null
    },
    {
        "title": "寄石泉云间明府叔  其二",
        "author": "陈必復",
        "content": "异政人能说，新吟客为传。\n一官清似水，万事信于天。\n养鹤分厨料，收书出俸钱。\n昼庭少公事，闭阁抱琴眠。",
        "dynasty": "宋",
        "collection_info": null
    },
    {
        "title": "寄石泉云间明府叔  其三",
        "author": "陈必復",
        "content": "卧念相从乐，杜门岑寂中。\n曙窗报晴色，寒叶语秋风。\n别去诗难稳，愁来酒易空。\n相看才数驿，好为寄书筒。",
        "dynasty": "宋",
        "collection_info": null
    },
    {
        "title": "席上和林端隠韵",
        "author": "陈必復",
        "content": "云压檐花重，溪禽湿不飞。\n烟林生暝色，雨砌上苔衣。\n暮鼓深村急，疏钟远寺微。\n吟窗得新句，写向锦囊归。",
        "dynasty": "宋",
        "collection_info": null
    },
    {
        "title": "梅花",
        "author": "陈必復",
        "content": "瘦得冰肌骨亦清，诗人于尔独关情。\n孤高不受尘埃涴，洁白犹嫌缟练轻。\n天下有花皆北面，岁寒惟雪可同盟。\n当时只欠灵均识，不与离骚写姓名。",
        "dynasty": "宋",
        "collection_info": null
    },
    {
        "title": "防风氏庙",
        "author": "陈必復",
        "content": "一去归期不復闻，故乡目断会稽云。\n乌江空堕将军泪，蜀国曾招望帝魂。\n两壁衣冠存古貌，千年城郭说邦君。\n遗民尚指专车骨，老树槎牙枕庙门。",
        "dynasty": "宋",
        "collection_info": null
    },
    {
        "title": "偶成",
        "author": "陈必復",
        "content": "绕屋栽梅亦可人，最怜夏月绿阴清。\n前村雨过山如洗，深径风来竹自鸣。\n涤砚不嫌池水冷，写书爱傍午窗明。\n近吟未许人知得，且向梅边隠姓名。",
        "dynasty": "宋",
        "collection_info": null
    },
    {
        "title": "舟中效东坡用韵",
        "author": "陈必復",
        "content": "底事京尘踏软红，又随征棹过吴松。\n人家半在桑柘住，春水忽迷芦苇丛。\n赤蟹白鱼今稍稍，红樱紫笋已匆匆。\n船窗尽日看山色，多少好山供眼中。",
        "dynasty": "宋",
        "collection_info": null
    },
    {
        "title": "春日偕游响应山观瀑泉饮漱玉亭上分复磴拥危泉赋磴韵十四",
        "author": "陈必復",
        "content": "溪山晴色妍，桃李春意剩。\n野服乌角巾，郊游偶乘兴。\n同行皆好宾，乐此境物胜。\n古寺临清潭，鸣泉落危磴。\n孤亭上云雨，木末渺难认。\n林深行渐迷，谷虚语相应。\n阴壑号悲风，悬萝碍飞镫。\n扫花坐寒石，意与幽事称。\n崖巅记曾游，藓湿墨痕凝。\n登高浩怀古，岁月如堕甑。\n百年几朝昏，今昔一长凭。\n道人苦将迎，颇亦厌车乘。\n他时营菟裘，隙地傥可赠。\n举杯酌山灵，兹语为我证。",
        "dynasty": "宋",
        "collection_info": null
    },
    {
        "title": "题东坡画像",
        "author": "陈必復",
        "content": "东坡先生谪仙人，骑鲸海宇几十春。\n麾呵日月斥八极，笑触丰缺天不嗔。\n万里归来故无恙，诸公非復先朝臣。\n空令后世拜公像，洛阳宫阙今成尘。",
        "dynasty": "宋",
        "collection_info": null
    },
    {
        "title": "村家",
        "author": "陈必復",
        "content": "绕郭一溪斜，溪村八九家。\n招邀过邻里，款曲话桑麻。\n老树低眠石，寒流浅漱沙。\n吾生尚萍梗，媿尔独兴嗟。",
        "dynasty": "宋",
        "collection_info": null
    },
    {
        "title": "积潦简友人",
        "author": "陈必復",
        "content": "暝锁层阴重，霾深失远峦。\n积流上篱落，飞影度栏干。\n石髮梳风瘦，垣衣护雨寒。\n深怀裹饭去，终媿往来难。",
        "dynasty": "宋",
        "collection_info": null
    },
    {
        "title": "苇径",
        "author": "陈必復",
        "content": "苇径通支港，舟行倚岸斜。\n晓沙含宿雨，老树着疏花。\n岁月春城暮，人烟水驿赊。\n仍年为客恨，飘泊祇堪嗟。",
        "dynasty": "宋",
        "collection_info": null
    },
    {
        "title": "东吴逆旅",
        "author": "陈必復",
        "content": "他乡又寒食，牢落动归心。\n世事少如意，明时无赏音。\n江湖千里客，桑柘一春深。\n昨夜还家梦，西窗见绿阴。",
        "dynasty": "宋",
        "collection_info": null
    },
    {
        "title": "远游",
        "author": "陈必復",
        "content": "关山劳眺望，宇宙忆经行。\n地隔南溟断，天低北斗横。\n高谯闻远柝，孤枕历寒更。\n隻影惟堪弔，殊乡鲜弟兄。",
        "dynasty": "宋",
        "collection_info": null
    },
    {
        "title": "雨晴小步",
        "author": "陈必復",
        "content": "蚕月家家静，村流处处深。\n草分两岸色，竹覆半池阴。\n少饮亦微醉，独行还自吟。\n儿童怪相问，争识野夫心。",
        "dynasty": "宋",
        "collection_info": null
    },
    {
        "title": "晨征",
        "author": "陈必復",
        "content": "乱山迎马首，树色辨微茫。\n犬吠一村月，鸦啼满屋霜。\n近郊人语早，远市漏声长。\n隔岸谁家圃，疏梅出短墙。",
        "dynasty": "宋",
        "collection_info": null
    },
    {
        "title": "出郭",
        "author": "陈必復",
        "content": "泥深留屐齿，出郭少人行。\n远磬含余韵，疏帘透薄明。\n浮云时态异，流水世情轻。\n只读南华了，年来悟养生。",
        "dynasty": "宋",
        "collection_info": null
    },
    {
        "title": "郊行",
        "author": "陈必復",
        "content": "夏半余寒在，新秧绿未齐。\n僧归知有寺，水尽觉无溪。\n疏径风行箨，空庭鸟篆泥。\n东郊有幽致，小暇一扶藜。",
        "dynasty": "宋",
        "collection_info": null
    },
    {
        "title": "漏长",
        "author": "陈必復",
        "content": "漏长知夜久，梦薄觉衣轻。\n曙月侵霜白，寒星度水明。\n遥空一雁过，邻屋数鸡鸣。\n着论吾宁敢，徐徐待老成。",
        "dynasty": "宋",
        "collection_info": null
    },
    {
        "title": "意行",
        "author": "陈必復",
        "content": "简出少过从，前游仙梦中。\n寒峰千岭碧，霜叶半林红。\n霁表浮余景，明边落去鸿。\n意行随所止，端未哭涂穷。",
        "dynasty": "宋",
        "collection_info": null
    },
    {
        "title": "偶出",
        "author": "陈必復",
        "content": "野店荒鸡曙，篱荆带暝开。\n漏声随雨尽，山色傍船来。\n事业归书卷，生涯付酒杯。\n溪翁往还惯，不怕白鸥猜。",
        "dynasty": "宋",
        "collection_info": null
    },
    {
        "title": "书西斋几",
        "author": "陈必復",
        "content": "半枕午窗梦，一声啼鸟清。\n雨深花有恨，春老柳无情。\n退觉身名重，閒知世事轻。\n杜门非谢客，懒甚阙将迎。",
        "dynasty": "宋",
        "collection_info": null
    },
    {
        "title": "迟客小轩",
        "author": "陈必復",
        "content": "约客久不至，春明坐小轩。\n墙阴侵霁色，檐晕上波痕。\n晴色麦花老，暖风鶑语繁。\n午庭人寂寂，桃李亦无言。",
        "dynasty": "宋",
        "collection_info": null
    },
    {
        "title": "赋参政叔祖水亭",
        "author": "陈必復",
        "content": "一段渔歌起夕阳，溪山佳处欠平章。\n受风杨柳丝丝弱，临水轩窗面面凉。\n约客有时同把酒，横琴无事自烧香。\n沙头鸥鸟忘机久，却被官船去较忙。",
        "dynasty": "宋",
        "collection_info": null
    },
    {
        "title": "夜宿山庵",
        "author": "陈必復",
        "content": "扣宿精庐旋启扉，佛香未冷坐多时。\n分僧一半云归榻，借竹几些风入诗。\n隔梦听钟疑寺远，避寒移枕觉宵迟。\n起看犹有残窗月，春雪满山啼子规。",
        "dynasty": "宋",
        "collection_info": null
    },
    {
        "title": "书斋戏题",
        "author": "陈必復",
        "content": "数檐隙地葺幽斋，小作轩窗傍竹开。\n行蚁上缘风折笋，饥鸦争啄雨残梅。\n闭门惟有读书乐，爱客苦无佳士来。\n最忆西湖柳阴底，扁舟欲去尚徘徊。",
        "dynasty": "宋",
        "collection_info": null
    },
    {
        "title": "江湖",
        "author": "陈必復",
        "content": "江湖路远总风波，欲向山中制芰荷。\n黄叶落来秋色晚，乱鸦归处夕阳多。\n惯经世态知时异，拙为身谋惜岁过。\n有屋一区田二顷，分无清梦到鸣珂。",
        "dynasty": "宋",
        "collection_info": null
    },
    {
        "title": "过隠者居",
        "author": "陈必復",
        "content": "瘦筇独与鹤相随，行尽荒郊入翠微。\n溪鸟喜晴将子浴，山蜂傍暖采花归。\n空村岁月征书晚，深径蒿莱客屦稀。\n久欲依居图别业，自愁无计泣牛衣。",
        "dynasty": "宋",
        "collection_info": null
    },
    {
        "title": "奉酬陈介庵明府桐江见寄",
        "author": "陈必復",
        "content": "寒侵征袖客先知，晓角吹霜下客衣。\n归兴只缘松菊晚，宦情肯为稻粱肥。\n山村日落人收市，海浦风生浪打围。\n怊怅诗成无便寄，夜深暗遣梦魂归。",
        "dynasty": "宋",
        "collection_info": null
    },
    {
        "title": "戏折竹叶为舟示奚奴",
        "author": "陈必復",
        "content": "乃翁儿戏可怜生，折叶浮舟趁岸行。\n有便信风翻覆易，无心逐水去留轻。\n触崖颇似乘时意，藏壑深关遯世情。\n幸喜此身元不繫，底须壁上觅寰瀛。",
        "dynasty": "宋",
        "collection_info": null
    },
    {
        "title": "元日酌悠然赋坐客悠字韵",
        "author": "陈必復",
        "content": "东风第一番春游，白袷清樽半日休。\n花气未醒蜂蝶懒，宿寒犹殢雨云愁。\n人烟带郭居全少，林沼当轩趣迥幽。\n吟过小桥归梦晚，乱钟何处思悠悠。",
        "dynasty": "宋",
        "collection_info": null
    },
    {
        "title": "重过东野故居",
        "author": "陈必復",
        "content": "郭外有村名孟堡，旧传君此卜幽栖。\n草荒东野千年宅，水绕南山一曲溪。\n人物不生诗渺渺，秋风无语恨悽悽。\n可怜如许衣冠士，不为留祠向竹西。",
        "dynasty": "宋",
        "collection_info": null
    },
    {
        "title": "归来",
        "author": "陈必復",
        "content": "小笠轻蓑卧短篷，晓歌楚曲和渔翁。\n片帆自识归来路，借得清江一钓风。",
        "dynasty": "宋",
        "collection_info": null
    },
    {
        "title": "幽兴",
        "author": "陈必復",
        "content": "自折疏花插小瓶，醉眠明月读骚经。\n白云也识幽人意，分与秋山一半青。",
        "dynasty": "宋",
        "collection_info": null
    },
    {
        "title": "山中冬至",
        "author": "陈必復",
        "content": "读易烧香自闭门，懒于世故苦纷纷。\n晓来静处参生意，春到梅花有几分。",
        "dynasty": "宋",
        "collection_info": null
    },
    {
        "title": "夜轩纳凉",
        "author": "陈必復",
        "content": "银床破睡雾笼纱，翠簟湘纹捲浪斜。\n小院夜深凉似水，一池明月浸荷花。",
        "dynasty": "宋",
        "collection_info": null
    },
    {
        "title": "五月十三日偶成",
        "author": "陈必復",
        "content": "富贵真同一蚁丘，宠荣多处独多忧。\n静观草木自生意，晚爱溪山多胜游。\n竹岂有情那得醉，鸡宁解语亦能愁。\n纷纷数子成何事，只合求田问舍休。",
        "dynasty": "宋",
        "collection_info": null
    },
    {
        "title": "漫赋",
        "author": "陈必復",
        "content": "篝灯读易听更残，微雨萧萧独闭关。\n治世岂无谋可献，书生从古命多寒。\n数茎鬚为忧时白，一点心犹报国丹。\n未肯轩裳便尘土，此身翻恐误儒冠。",
        "dynasty": "宋",
        "collection_info": null
    },
    {
        "title": "读后山诗",
        "author": "陈必復",
        "content": "百世人参杜陵句，一灯晚得后山传。\n天寒霜重隼孤击，木落江空花自妍。\n绝代文章惊此老，半生心力尽他年。\n后来不作嗟谁继，古意凄凉付断编。",
        "dynasty": "宋",
        "collection_info": null
    },
    {
        "title": "夜发江城",
        "author": "陈必復",
        "content": "移舟别浦待潮生，客子怱怱又夜行。\n云趁远帆离岛岸，风传疏角过江城。\n忧时谏草嗟无用，爱客灯花喜有情。\n愁甚不堪亲友别，小窗张酒到天明。",
        "dynasty": "宋",
        "collection_info": null
    },
    {
        "title": "闻虏退后作",
        "author": "陈必復",
        "content": "小臣忧国志，所愿见时平。\n刁斗春防塞，囊书夜入京。\n边风吹冷骨，淮月浸重城。\n失喜天骄死，传闻已息兵。",
        "dynasty": "宋",
        "collection_info": null
    },
    {
        "title": "咏狂虏",
        "author": "陈必復",
        "content": "狂虏何时静，干戈卒未休。\n干坤犹半拆，汴泗自东流。\n腥日鼪鼯野，悲风鸿雁秋。\n诸贤江左计，长为晋人羞。",
        "dynasty": "宋",
        "collection_info": null
    },
    {
        "title": "松江",
        "author": "陈必復",
        "content": "嗟我赋归役，怜君尚滞留。\n江风借行色，山月伴离愁。\n天地日以肃，星辰夜欲浮。\n东篱菊花约，莫易负清秋。",
        "dynasty": "宋",
        "collection_info": null
    },
    {
        "title": "还西里所居",
        "author": "陈必復",
        "content": "长恐山林计未成，可能俯仰羡公卿。\n鹤闲不受云拘束，梅冷惟须雪主盟。\n北阙无书休悔出，东皋有秫可归耕。\n镜容渐改惊非昔，犹喜旁人唤后生。",
        "dynasty": "宋",
        "collection_info": null
    },
    {
        "title": "春日  其一",
        "author": "陈杰",
        "content": "春日悠悠，春风载条，春酒思柔。\n念我农人，种秫在畴。",
        "dynasty": "宋",
        "collection_info": null
    },
    {
        "title": "春日  其二",
        "author": "陈杰",
        "content": "春日迟迟，春风载时，春服有晖。\n念我蚕女，勚于桑畴。",
        "dynasty": "宋",
        "collection_info": null
    },
    {
        "title": "春日  其三",
        "author": "陈杰",
        "content": "翩翩黄鸟，载好其羽。\n鲜鲜游子，式歌且舞。\n曾孙万年，敬我有土。",
        "dynasty": "宋",
        "collection_info": null
    },
    {
        "title": "江永  其一",
        "author": "陈杰",
        "content": "江之永兮，朝宗于海。\n匪江永兮，洛水攸会。\n洛书其系兮，曷敢不爱。",
        "dynasty": "宋",
        "collection_info": null
    },
    {
        "title": "江永  其二",
        "author": "陈杰",
        "content": "江之永兮，于海朝宗。\n匪江永兮，河水攸同。\n河图其系兮，曷敢不恭。",
        "dynasty": "宋",
        "collection_info": null
    },
    {
        "title": "江永  其三",
        "author": "陈杰",
        "content": "江之永兮，我瞻禹迹。\n微江之永兮，三正几息。\n三极其系兮，曷敢不惕。",
        "dynasty": "宋",
        "collection_info": null
    },
    {
        "title": "明月  其一",
        "author": "陈杰",
        "content": "悠悠明月，载盈载缺，我酒在室。",
        "dynasty": "宋",
        "collection_info": null
    },
    {
        "title": "明月  其二",
        "author": "陈杰",
        "content": "皎皎明月，载缺载盈，我酒在庭。",
        "dynasty": "宋",
        "collection_info": null
    },
    {
        "title": "明月  其三",
        "author": "陈杰",
        "content": "白日苦短，而夜苦长。\n迟尔不来，明月靡常。",
        "dynasty": "宋",
        "collection_info": null
    },
    {
        "title": "明月  其四",
        "author": "陈杰",
        "content": "载脂我车，载秣我马。\n煌煌于征，明月在下。",
        "dynasty": "宋",
        "collection_info": null
    },
    {
        "title": "元和",
        "author": "陈杰",
        "content": "元和天子圣，玉烛万方同。\n干坤一澄霁，草木皆春融。\n臣度再稽首，臣愬三鞠躬。\n一雪洗蔡州，敢有贪天功。",
        "dynasty": "宋",
        "collection_info": null
    },
    {
        "title": "清坐",
        "author": "陈杰",
        "content": "晨兴绝无思，清坐还復佳。\n夜气不啻存，俗氛殊未来。\n居然类禅定，正尔悟心斋。\n明发谢西爽，故山先梦回。",
        "dynasty": "宋",
        "collection_info": null
    },
    {
        "title": "送别",
        "author": "陈杰",
        "content": "晓色澹长路，微霜乍霑巾。\n彗妖如撒沙，下覆秋江濆。\n送君万里船，黯然及兹晨。\n岂无阳关迭，亦有酒盈樽。\n忧端塞宇宙，壮怀浩风云。\n丈夫瞩千载，薄细安足陈。\n欲语重回首，天高水无津。",
        "dynasty": "宋",
        "collection_info": null
    },
    {
        "title": "书徐经坂先志",
        "author": "陈杰",
        "content": "青霞余绚皆成章，虎变龙匿超故常。\n异时欣然读奇崛，触眼惨淡令人伤。\n矢心为词血为笔，沈恨欲诉天茫茫。\n波澜收卷见至性，星斗隠翳回幽光。\n题将片石寄冥漠，意与万古生凄凉。\n山灵护持夜半泣，悲风着木春无芳。\n伯庸罔极白日短，龙舒归梦青山长。\n万钟不解羊枣痛，一死傥补南陔亡。\n载之实录非虚誉，斯文知心地下郎。\n檀弓孝经不浪许，椽笔足征老玉堂。",
        "dynasty": "宋",
        "collection_info": null
    },
    {
        "title": "曩从玉泉道人见寿亭侯印大可方二寸併解池龙骨一枚云侯所下讨者今从玄潭道人见旌阳令剑长不过五六寸云令留以镇水妖者皆微物远不可考道人请予赋剑因併及印以起兴焉",
        "author": "陈杰",
        "content": "玉泉寺中三钮铜，十年解池讨业龙。\n当时何不佐取流马出，火德重开两都日。\n玄潭观中半圭铁，千年龙沙拟蛟孽。\n当时何不唤取泉阿归，汛洒河洛风雷飞。\n白衣摇艣天难料，鷄犬云中帝亲召。\n汉陵无树兮晋国成丘，待侯不来兮仙又竟去而莫留，徒使我百世而下生閒愁。\n荆州看印心尚烈，洪州看剑头如雪。",
        "dynasty": "宋",
        "collection_info": null
    },
    {
        "title": "和山长胡端逸辞归",
        "author": "陈杰",
        "content": "汉滨人物谁耆旧，湖上古松吾老友。\n入郭人民半是非，升堂丝竹真乌有。\n烦君楚舞吾楚歌，街头小儿笑阿婆。\n明年湖水还绿波，携诗来看田田荷。",
        "dynasty": "宋",
        "collection_info": null
    },
    {
        "title": "读史",
        "author": "陈杰",
        "content": "口体乃累人，寒饿事亦细。\n拥篲何为者，妨我雪中睡。\n先生死非令尹辱，彼四百家无罪哭。\n粟三钟，薪十束，天留先生雪楚狱。",
        "dynasty": "宋",
        "collection_info": null
    },
    {
        "title": "望庐山",
        "author": "陈杰",
        "content": "去年山中行，未了庐山意。\n今年江上望，始尽庐山势。\n只道山中行，未识庐山面。\n那知江上望，已失庐山愿。\n人生出处前料难，向来窗下有此山。\n一行作吏事便废，十年读书早已悔。\n五老招人笑举头，三老催船不自由。\n柔艣一声天似水，无情飞起两沙鸥。",
        "dynasty": "宋",
        "collection_info": null
    },
    {
        "title": "赠蔡俊民挟雷法兼眼科北行",
        "author": "陈杰",
        "content": "乖龙捲雨焦土山，妖蟆蚀晴长夜漫。\n安得霹雳鞭龙起，取光还天磔蟆死。\n寥落风霆道术空，坐看短世入盲聋。\n南人巫医尚方满，一试两长君恨晚。",
        "dynasty": "宋",
        "collection_info": null
    },
    {
        "title": "陈梅境恩科晚遇由广而江帅幕留司索赋",
        "author": "陈杰",
        "content": "昔年锄梅岭头月，今年看梅江路雪。\n月还在江雪在岭，两处开花一般境。\n道人两眼冰霜寒，道人一襟湖海宽。\n梦回纸帐北窗晓，眼前肯作南枝看。\n月夜雪天花一色，未怕孤山分破得。",
        "dynasty": "宋",
        "collection_info": null
    },
    {
        "title": "苏东坡西山诗前后和者五十余篇暇日登览怆然有感于元佑绍圣之事僭亦用韵",
        "author": "陈杰",
        "content": "槛外春江如酦醅，槛前松株逐番栽。\n西门安得陶氏柳，西岭併无坡老梅。\n惟余荒磎入烟雾，曾载辙迹行崔嵬。\n漥樽其多一卷石，清风千丈严濑台。\n人间此事固不朽，山高唐业澌成埃。\n干戈五季乱离瘼，帝命封之白云堆。\n余三百年付迁客，眼底盆盎得古罍。\n每登胜绝不忍去，往往拂枕眠其隈。\n毁书灭迹坐再闰，枝筇双屐印藓苔。\n无端玉堂牵清梦，九虎乍放天门开。\n武昌旧令偶同直，得句一粲金莲摧。\n那知白头不同趋，首倡绍述蚊成雷。\n凭高为弔千古恨，魂兮可招傥一来。\n併持公案征漫叟，立尽落日山灵哀。",
        "dynasty": "宋",
        "collection_info": null
    },
    {
        "title": "淮南看雪歌",
        "author": "陈杰",
        "content": "出门看雪一万里，闭门读书一万年。\n读书只读三皇后，看雪还看太始前。\n洪蒙以还初纪异，炼石补天灰渗地，人虫森然盗元气。\n介鳞日深蹄迹多，阃抉垠开奈若何。\n千山忽绝万径灭，宇宙鹘崙无璺裂。\n夜灯太极强披图，清晓长淮初见雪。\n丁宁莫遣风日分，暂时大地皆瑶琨，我尔一醉琼花樽。\n明朝山河各异色，独在书生头上白。",
        "dynasty": "宋",
        "collection_info": null
    },
    {
        "title": "武冈向权叔家有陈魏祠堂合祀简斋鹤山惟两公世异事殊实难牵合诸公既极推引復征予言",
        "author": "陈杰",
        "content": "简斋以诗冠两都，鹤山以文擅江东。\n兹溪僻在万山底，辽绝安能来两公。\n或撞天关忤九虎，或走穷海随六龙。\n畏途迂车一笑粲，远谪信杖双音跫。\n谁其主者林下叟，又谁嗣之大雅翁。\n诗题田家足浑朴，帖送石刻何舂容。\n百年向氏两奇遇，千载江山真发蒙。\n到今窗户有佳色，尚想林壑生清风。\n恭惟人物一代几，伊洛既竭岷峨空。\n艰虞各行天下半，名数况復参枢崇。\n高吟大册照寰宇，如此过化良亦匆。\n泥上指爪东西鸿，精神如水行地中。\n偶然流落亦安计，牵合推引惊盲聋。\n二公德业吾岂敢，浅陋最识诗文工。\n平生此两大家数，秤较力量能无同。\n创闻合祀适有契，一瓣聊借歌词通。",
        "dynasty": "宋",
        "collection_info": null
    },
    {
        "title": "重过西湖感事",
        "author": "陈杰",
        "content": "衣如飞鹑马如狗，二尺锦囊香宇宙。\n车如流水马如龙，濯龙桥边吹断蓬。\n诸公南渡亦不恶，百年西湖最行乐。\n师王园地号山庄，戚畹洞天标水乐。\n铜铺珠箔锦为茵，玉箫金管歌遏云。\n曲江三月势绝伦，此占四时长作春。\n岁月无情留不住，园上送官洞更主。\n当时一聚冶游尘，雨打风飘去安所。\n三间古屋余老梅，千年放鹤归来暮。",
        "dynasty": "宋",
        "collection_info": null
    },
    {
        "title": "寿康堂为吴氏题",
        "author": "陈杰",
        "content": "人莫不欲寿，文子之祈省非矫。\n人莫不欲康，文公之步省非狂。\n震风不贷蜗牛庐，堂中老人方晏如，笑我闭门生白鬚。\n安得八荒开寿域，却随童子咏康衢。",
        "dynasty": "宋",
        "collection_info": null
    },
    {
        "title": "维扬之役浩堂拨赐鉅舟愿易小者",
        "author": "陈杰",
        "content": "美哉不济如此水，巨川有楫春万里。\n空贻魏瓠拙用大，谁谓河广航一苇。",
        "dynasty": "宋",
        "collection_info": null
    },
    {
        "title": "御风行送武夷道人谢迭山",
        "author": "陈杰",
        "content": "武夷山中有伏龙，鬣捲云雨深重重，化为白鬚一老翁。\n疾雷破山六丁取，置卫铜镮森守虎，云是健将雨下土。\n老翁一笑百不能，山中所读皆僊经，吾亦泠然御风行。\n洪崖道上逢老友，手举无何指翁口，翁已辟谷安事酒。\n青牛紫气关河咫，大鹏风斯九万里，回首蓬莱浅清水。",
        "dynasty": "宋",
        "collection_info": null
    },
    {
        "title": "权贵人",
        "author": "陈杰",
        "content": "权贵人，多怒嗔，颐指所向四海奔。\n小忤其意中如焚，髮上指冠两目瞋，投袂而起剑及门。\n当时使气廉将军，君视孰与秦王尊。\n气力到头同一尽，牧儿持炬上丘坟。",
        "dynasty": "宋",
        "collection_info": null
    },
    {
        "title": "书孙州判澹翁再擒寇事蹟",
        "author": "陈杰",
        "content": "古丰怪事未前闻，谁遣盗起纷如云。\n民无掩骭盗乘马，民无寸铁盗铸冶。\n英英别乘紫髯风，万甲兵藏学古胸。\n前年借才从柏府，今年驾车就熟路。\n直指贼巢冞入阻，谈笑双收卞庄虎。\n十年养痈破一朝，溪山深处復渔樵。\n由来禁暴非智力，廉为先声义为的。\n苍生何时苏息在，安得邦伯皆结辈。",
        "dynasty": "宋",
        "collection_info": null
    },
    {
        "title": "和张岳州雪夜弹琴",
        "author": "陈杰",
        "content": "冻云留雪消较迟，干风飕飕时一吹。\n原野惨淡看不宜，饥乌愁绝噤寒鸱。\n饱死帐下羊羔儿，灞桥寂历久无诗。\n谁欤凝香清梦回，玉山半侧瘦藤支。\n意行髣髴鹤氅披，画堂五丈閒朱旗。\n胡床冷月浸元规，膝上素弦呵手挥。\n木声正与丝声比，避君三舍高渐离。\n忽然曲终雪满衣，洞庭水涌鱼龙知。\n急麾颓魄鞭倾曦，吾声岂与肃杀期。\n不然持此将安之，折胶无续指无医。\n我亦从君妄听奚，雪中作操终何为，古有履霜思伯奇。",
        "dynasty": "宋",
        "collection_info": null
    },
    {
        "title": "王仪仲名其读书之所曰松林愿印一言",
        "author": "陈杰",
        "content": "昔人读书松竹林，今之书林乃无竹。\n有松无竹何不可，松亦元同借邻烛。\n十年人事桑田变，隔舍丁丁斧斤蹙。\n归来窗下一灯青，夜半林空山鬼哭。\n乃知艺木印岁寒，不似闭门翻故牍。\n客来若问子孙枝，窗间正有声吾伊。",
        "dynasty": "宋",
        "collection_info": null
    },
    {
        "title": "尤物",
        "author": "陈杰",
        "content": "隋珠和璧碎一斧，尤物在镕堪万古。\n王阳巾㡚捲握多，顾家之穴董家坞。\n天生五材贵民用，饥不可糜寒不缕。\n愿天一拔好爱本，与世潜消祸乱祖。\n神奇淮南化为宝，谈笑萧齐价同土。\n尽收地力作阴产，剩长桑麻富禾黍。\n货无难得平斗量，行或不赍扣门与。\n辽东献豕易厌欲，昆山抵鹊谁争所。\n建德老死不往来，蛮触长辞血流杵。",
        "dynasty": "宋",
        "collection_info": null
    },
    {
        "title": "送彭莱山谈星",
        "author": "陈杰",
        "content": "颍川贤人聚无聚，德行何裨理乱数。\n吴中高士死不死，少微何与兴亡事。\n古来观星观用星，閒剧灾祥一羽轻。\n浑仪图上无人会，两曜五行四余外。\n有福星力关世大，一夕烦君十起看。\n光芒看取十分端，百千万亿苍生命，由来都在上头安。",
        "dynasty": "宋",
        "collection_info": null
    },
    {
        "title": "题点易窗道人苏门遗啸",
        "author": "陈杰",
        "content": "书来草木吾臭味，诗有胆气非黄冠。\n清溪研露一双鹤，苏门啸空千仞鸾。\n愁连青燐引觞醉，愤入白虹提剑看。\n谁识道人心最苦，半坛霜月夜漫漫。",
        "dynasty": "宋",
        "collection_info": null
    },
    {
        "title": "猛虎行",
        "author": "陈杰",
        "content": "北平山头羽穿石，将军醉眼横夜色。\n高堂白昼坐眈眈，想见负嵎俱辟易。\n铜镮锁深双古槐，霍地啸舞含风雷。\n三生得非故人积，变化为我腾空来。\n目光射庭威百步，童奴近前初不怒。\n再三未敢尺棰麾，生绡张罗红打围。\n头如可编鬚可捋，约莫留皮是浑脱。\n世上丹青得许神，向来叶公龙乃真。\n笑渠槛中直摇尾，不动齿牙犹咀尔。\n干坤意气空峥嵘，饥鼠倒啮云母屏，论功有不如狸狌。\n人间猛者何暇像，韩公歌行最知状。",
        "dynasty": "宋",
        "collection_info": null
    },
    {
        "title": "客谈矩山大资近事近诗及新相麻云欲浮海以安归走笔附讯",
        "author": "陈杰",
        "content": "客有云自矩山来，急欲问公起虚左。\n能言近履殊快活，更诵新篇极精妥。\n奚奴添箇富锦囊，樊子遣余疏药裹。\n田租不及胡椒斛，寿数行多念珠颗。\n江涛恼杀浮海翁，野水白鸥閒似我。",
        "dynasty": "宋",
        "collection_info": null
    },
    {
        "title": "南山青",
        "author": "陈杰",
        "content": "天公研黛朝染山，天女戏手双娥弯，挼丝试青坠人间。\n年时春山未着色，十万野条先弄碧。\n天公一笑不汝争，白华吹尽秋风生。\n肤寸长含八分雨，南山与天青万古。",
        "dynasty": "宋",
        "collection_info": null
    },
    {
        "title": "罗寿可再如旧都作归来窗以为亲悦劝之归者皆是予特下转语焉",
        "author": "陈杰",
        "content": "玉门关冷风低草，浪泊水西看飞鸟。\n柴桑松菊坐来荒，杜曲桑麻随分有。\n封侯作梦嗟晚岁，吟诗无功成白首。\n蓦波一叶故都怀，短世閒身髮方黝。\n未省匡山几卷书，能胜平乐千金酒。\n白云舍下绮疏新，行止随时总悦亲。\n君家所有吾犹赠，已负东洋北海身。",
        "dynasty": "宋",
        "collection_info": null
    },
    {
        "title": "林告院伯文送菊大如盖予谓惟黄伞两字可极形容遂赋",
        "author": "陈杰",
        "content": "碧玉琢干如拇大，黄金缕花三万箇。\n下如弗胜下如帱，疾风过前不少挠。\n园丁结束无余枝，诗翁打量四十围。\n放渠疎散得自性，十本奚啻专百畦。\n人间篱落殊短浅，曷不归来上林苑。\n两螭侍臣惯在眼，朝旭亭亭照黄伞。\n厥封黑土大斗盛，阶南尺五喘两黥。\n避堂以舍虚左迎，画梁素壁生晶荧。\n百匝环之三太息，生物何私培植力。\n轮囷正色根极香，桃李争春笑人寂。\n三葩五蘂好事家，问渠曾识如许花。\n相逢白眼花无恙，千载无人识元亮。",
        "dynasty": "宋",
        "collection_info": null
    },
    {
        "title": "题王书史百鴈图",
        "author": "陈杰",
        "content": "黄芦落木寒飕飗，平沙占断江天秋。\n嗷嗷累百来未休，宛颈相乐飞相求。\n其中各有稻粱谋，落旄海上霜满裘，不肯为渠作书邮。\n南去云峰有尽头，北归矰弋正多忧。\n冥鸿高哉独无俦，祁连将军生暮愁。",
        "dynasty": "宋",
        "collection_info": null
    },
    {
        "title": "题寄傲轩",
        "author": "陈杰",
        "content": "富贵骄人拥庐儿，寒士不逊原壤夷。\n傲称凶德无适宜，长者寄尔渠得知。\n使袜聊为廷尉重，命履乃有帝师用，苟非其人千仞凤。\n鹦鹉洲前弔月明，归来痛饮师刘伶。",
        "dynasty": "宋",
        "collection_info": null
    },
    {
        "title": "淮南听雨歌",
        "author": "陈杰",
        "content": "前檐看雨如银竹，后檐听雨如泻瀑。\n九衢对面起波涛，昨日黄埃一丈高。\n书生生无快意事，天公覆手为办此。\n邂逅一惬吾已多，千家万家丰年歌。\n三更不寐凉如水，清愁宛转秋风起。\n壮士天河更洗兵，皇威海岱一时清。\n幅巾归去江南好，长卧东皋听雨声。",
        "dynasty": "宋",
        "collection_info": null
    },
    {
        "title": "金谷客",
        "author": "陈杰",
        "content": "脱旧着新金谷客，力能除蛟并白额。\n家养飞飞角傅翼，天下风尘儿亦得。\n高才疾足长叹息，御卿无权挽无力。\n可人可人与游辟，出门实繁九千跖。",
        "dynasty": "宋",
        "collection_info": null
    },
    {
        "title": "雪禁体",
        "author": "陈杰",
        "content": "南风导前北风续，仁气潜随杀机伏。\n初疑惨淡八表昏，忽变光明大千足。\n上天之载德如毛，帝力不知封比屋。\n垢污过眼俱衣被，枯朽何心亦膏沐。\n调治竹君折节下，表显梅兄受命独。\n于至严凝见温厚，有大包容分类族。\n是空非空色非色，在坑满坑谷满谷。\n铺张元化有许奇，收敛神功又何速。\n欲搜好句极形容，回首千章成浅俗。\n夜深兽红妓打围，雪消雪落何用知。",
        "dynasty": "宋",
        "collection_info": null
    },
    {
        "title": "读苏武传",
        "author": "陈杰",
        "content": "伸脚踏沙蹟，开口吃汉天。\n见天不见雪，况辨雪与毡。\n环观不敢杀，谓是不死仙。\n汉庭方求不死诀，方士取露和玉屑，何如老臣毡夹雪。",
        "dynasty": "宋",
        "collection_info": null
    },
    {
        "title": "昭君怨",
        "author": "陈杰",
        "content": "玉筯晕深宫领巾，金槽夜琤出塞新。\n风沙陇上岁摇碧，一掬犹残长乐春。\n六奇计丑书来慢，曾是控弦三十万。\n沼仇无术遣蛾眉，此日天骄更须豢。\n黄鹄传歌天为悲，边笳按拍鹊南飞。\n琵琶远恨无人省，灼面东家晓粧影。",
        "dynasty": "宋",
        "collection_info": null
    },
    {
        "title": "乙丑元日寿昌拜表",
        "author": "陈杰",
        "content": "盛服黎明起，瞻天咫尺东。\n舒迟寅出日，清淑艮来风。\n阴尽恰亭午，景长疑再中。\n初元调玉烛，勉勉圣神功。",
        "dynasty": "宋",
        "collection_info": null
    },
    {
        "title": "天基节特晴",
        "author": "陈杰",
        "content": "东风特地奇，阁雨放朝曦。\n历数归仁寿，干坤表诞弥。\n愿敷皇极福，重立太平基。\n忠爱无疎贱，新年第一诗。",
        "dynasty": "宋",
        "collection_info": null
    },
    {
        "title": "寿昌元夕建醮",
        "author": "陈杰",
        "content": "鑪穟无风直，灯莲有月娇。\n我常占乐岁，人自看元宵。\n印信烽烟息，光辉玉烛调。\n平生笑徼福，今夕为民徼。",
        "dynasty": "宋",
        "collection_info": null
    },
    {
        "title": "苏湖道间",
        "author": "陈杰",
        "content": "风物瞻天咫，林塘占地幽。\n夹墙楼荫术，跨岸屋藏舟。\n湖近家皆给，田腴岁再秋。\n幸生无事日，更隶浙西州。",
        "dynasty": "宋",
        "collection_info": null
    },
    {
        "title": "送张教授赴广阙",
        "author": "陈杰",
        "content": "远戍不辞难，书生本色官。\n炎埃五岭热，夜雨一毡寒。\n乡信无鸿到，梅花当雪看。\n风云忽谐偶，击海起鹏抟。",
        "dynasty": "宋",
        "collection_info": null
    },
    {
        "title": "大享先玄酒",
        "author": "陈杰",
        "content": "大享先玄酒，嘉宾贵食蒿。\n不无笾豆实，正有涧溪毛。\n岁未登三鬴，家安取百牢。\n充庭君试数，一一是民膏。",
        "dynasty": "宋",
        "collection_info": null
    },
    {
        "title": "寄黄思梅就别祖德",
        "author": "陈杰",
        "content": "间阔长回首，伻来忽嗣音。\n故人今有子，吾辈数论心。\n岁晏怀甘旨，年衰毖枕衾。\n殷勤各彊健，春在北枝深。",
        "dynasty": "宋",
        "collection_info": null
    },
    {
        "title": "冶城清谈",
        "author": "陈杰",
        "content": "西周固羸国，东辙几孱王。\n信有亲亲弱，终无善善亡。\n精详隋五教，疎略汉三章。\n始悟清谈相，嘉言味最长。",
        "dynasty": "宋",
        "collection_info": null
    },
    {
        "title": "题濂溪画像",
        "author": "陈杰",
        "content": "睟盎真元会，扬休沕穆宣。\n定非三代下，自得六经先。\n翠草红莲地，光风霁月天。\n几神千载悟，纸上更须圈。",
        "dynasty": "宋",
        "collection_info": null
    },
    {
        "title": "题思妇",
        "author": "陈杰",
        "content": "碧天无过鴈，芳草静游人。\n深院绿云晓，满阶红雨春。\n钗鸾慵照影，箫凤暗栖尘。\n邻女焉知事，终朝学美矉。",
        "dynasty": "宋",
        "collection_info": null
    },
    {
        "title": "大阃拨醅于园亭坐上文武各半恰西师捷至用同官韵",
        "author": "陈杰",
        "content": "花气深迷院，湖光曲抱城。\n浅春烽火暇，细雨笑谈清。\n舁瓮看浮蚁，飞书报斩鲸。\n渔阳迴席处，半着鲁诸生。",
        "dynasty": "宋",
        "collection_info": null
    },
    {
        "title": "请代",
        "author": "陈杰",
        "content": "郡小凋残最，兵余旱疫仍。\n不能无狱讼，但见可哀矜。\n卿自别利器，吾犹治乱绳。\n新林有孳尾，珍重莫呼鹰。",
        "dynasty": "宋",
        "collection_info": null
    },
    {
        "title": "江亭秋思",
        "author": "陈杰",
        "content": "江阔初寒雨，天高欲委秋。\n轻阴明远巘，晚色澹平畴。\n桂树幽人屋，芦花钓叟舟。\n人生足清事，长遣意悠悠。",
        "dynasty": "宋",
        "collection_info": null
    },
    {
        "title": "江亭小憩",
        "author": "陈杰",
        "content": "远树依山瘦，空江抱郭斜。\n水云涵鴈影，晴雪落梅花。\n经岁长为客，方春最忆家。\n又持五字律，草草答年华。",
        "dynasty": "宋",
        "collection_info": null
    },
    {
        "title": "荆州雪",
        "author": "陈杰",
        "content": "荆州寒气盛，一尺雪花围。\n赏觉心犹在，餐怜齿寖非。\n蔡功裴度入，剡兴子猷归。\n岂不俱奇事，微醺讯玉妃。",
        "dynasty": "宋",
        "collection_info": null
    },
    {
        "title": "宣檄随府初程得风",
        "author": "陈杰",
        "content": "泝楚三千里，离淮第一程。\n海潮随意送，江月打头迎。\n西事端无恙，东风故有情。\n篙师浑未解，挂席亦欢声。",
        "dynasty": "宋",
        "collection_info": null
    },
    {
        "title": "重宿城头驿",
        "author": "陈杰",
        "content": "天地秋声早，山河夜色深。\n市荒余冷锉，村迥落孤砧。\n纸帐三生梦，蒲团万古心。\n漫漫独无旦，微步数看参。",
        "dynasty": "宋",
        "collection_info": null
    },
    {
        "title": "斗牛山登高",
        "author": "陈杰",
        "content": "佳节一消忧，携壶上斗牛。\n干坤有今日，江汉自东流。\n乱后不多菊，看来无限秋。\n凭高未能已，更为夕阳留。",
        "dynasty": "宋",
        "collection_info": null
    },
    {
        "title": "山村",
        "author": "陈杰",
        "content": "乔木藏村古，枯藤取径微。\n落红随蜡屐，空翠近荷衣。\n抱瓮云间出，吹箫月下归。\n桃源吾酷慕，何必此间非。",
        "dynasty": "宋",
        "collection_info": null
    },
    {
        "title": "景陵湖中宿人村",
        "author": "陈杰",
        "content": "孤撑出丛苇，小泊得疎林。\n两岸桑麻地，一川杨柳阴。\n鹭拳沙碛远，人语竹篱深。\n惟有波间月，照予行役心。",
        "dynasty": "宋",
        "collection_info": null
    },
    {
        "title": "冬至摄献于郊",
        "author": "陈杰",
        "content": "夙驾恭深诏，圆坛俨博临。\n献班公位亚，册捧帝书钦。\n星象开明曜，神灵毕顾歆。\n极知祈永命，犹愿戒难谌。",
        "dynasty": "宋",
        "collection_info": null
    },
    {
        "title": "出郊",
        "author": "陈杰",
        "content": "飞盖笼晴昼，行厨帐远林。\n柳塘风度絮，花径日移阴。\n翠袖穿红迥，清歌绕绿深。\n独将衰晚意，危坐数云岑。",
        "dynasty": "宋",
        "collection_info": null
    },
    {
        "title": "和叶宋英",
        "author": "陈杰",
        "content": "风叶静千林，归根深復深。\n江山皆本色，天地见初心。\n苓少和冰斸，梅残带雪吟。\n人间正雕落，春在二阳临。",
        "dynasty": "宋",
        "collection_info": null
    },
    {
        "title": "东湖夜坐松间",
        "author": "陈杰",
        "content": "夜深仍露坐，湖曲小迷藏。\n松月半身影，藕花三面香。\n虽忘入城府，终拟卜林塘。\n何日清逋贼，妖星渐不芒。",
        "dynasty": "宋",
        "collection_info": null
    },
    {
        "title": "送朱靖州",
        "author": "陈杰",
        "content": "渠水咨良牧，金台辍上宾。\n山川今后户，蛮獠亦吾人。\n保障一方寄，袴襦千里春。\n西师足家问，吉语寄邮频。",
        "dynasty": "宋",
        "collection_info": null
    },
    {
        "title": "饯西北流寓士舟赴南省",
        "author": "陈杰",
        "content": "天马从西极，云鹏起北溟。\n黍离怀故国，风景过新亭。\n文物衣冠会，山河庙社灵。\n独无中上策，一耸汉臣听。",
        "dynasty": "宋",
        "collection_info": null
    },
    {
        "title": "冬晴散步",
        "author": "陈杰",
        "content": "入夜朔风烈，出门黄叶深。\n霜曦开畅月，雪蘤动阳林。\n冬暖儿童色，时和父老心。\n百年吾此日，乘健数经寻。",
        "dynasty": "宋",
        "collection_info": null
    },
    {
        "title": "初出大江移泊别浦",
        "author": "陈杰",
        "content": "水宿乍移浦，客程初望乡。\n江涵鸥梦阔，天入鴈愁长。\n汉月关山白，淮云草树苍。\n东游何限意，搔首听鸣榔。",
        "dynasty": "宋",
        "collection_info": null
    },
    {
        "title": "归梦",
        "author": "陈杰",
        "content": "人事扰多智，天机行不言。\n庭榴华就实，梁燕子生孙。\n西岭千家月，南湖百丈潭。\n晚风吹䆉稏，归梦绕江村。",
        "dynasty": "宋",
        "collection_info": null
    },
    {
        "title": "孔明",
        "author": "陈杰",
        "content": "千载生诸葛，余才了十丕。\n百年巴蜀佐，三代渭滨师。\n礼乐无兴日，干坤有闰时。\n空留文字在，不愧说兼伊。",
        "dynasty": "宋",
        "collection_info": null
    },
    {
        "title": "仲宣楼",
        "author": "陈杰",
        "content": "地大中原接，天低七泽浮。\n山川元用武，离乱一登楼。\n平远难为画，高寒易得秋。\n无言双野鹜，相对抱清愁。",
        "dynasty": "宋",
        "collection_info": null
    },
    {
        "title": "晓登吴山二首  其一",
        "author": "陈杰",
        "content": "海水朝天白，宫云捧日红。\n衣冠四方极，正朔九夷通。\n矢射狼星北，旗迎太乙东。\n侧闻南渡意，暂与去邠同。",
        "dynasty": "宋",
        "collection_info": null
    },
    {
        "title": "晓登吴山二首  其二",
        "author": "陈杰",
        "content": "汉鼎犹分二，梁瓯未阙全。\n宸居本无外，王业偶成偏。\n艺祖肇千祀，嫡孙方四传。\n会将新雨露，遍洒旧山川。",
        "dynasty": "宋",
        "collection_info": null
    },
    {
        "title": "郊行小憩",
        "author": "陈杰",
        "content": "岚气深笼屋，机声细出林。\n落花流水径，芳草短墙阴。\n啼鸟招人处，斜阳过客心。\n明朝坐曹去，拄颊盼遥岑。",
        "dynasty": "宋",
        "collection_info": null
    },
    {
        "title": "送安常簿",
        "author": "陈杰",
        "content": "怪来留滞久，世尚识斯人。\n雨露元深厚，龙蛇互屈伸。\n定无绵蕞习，富有治安陈。\n华要方从始，青云自立身。",
        "dynasty": "宋",
        "collection_info": null
    },
    {
        "title": "天人",
        "author": "陈杰",
        "content": "天上分明暗，人间浪喜嗔。\n及鱼殃本妄，得马福非真。\n酒薄还围赵，渠成适利秦。\n圣贤惟任道，两不繫天人。",
        "dynasty": "宋",
        "collection_info": null
    },
    {
        "title": "寓舍琼花一株盛开",
        "author": "陈杰",
        "content": "疑是瑶林种，分从后土家。\n暂来为地主，相伴住天涯。\n胜日更携酒，明年谁看花。\n此生均一寄，杜曲有桑麻。",
        "dynasty": "宋",
        "collection_info": null
    },
    {
        "title": "送程楚翁归歙用其韵",
        "author": "陈杰",
        "content": "木落见江空，星回属纪穷。\n畏途兵杂盗，急景雪兼风。\n问学嗟游子，论交愧老翁。\n归来富千古，此理此心同。",
        "dynasty": "宋",
        "collection_info": null
    },
    {
        "title": "酬西山龚学谕",
        "author": "陈杰",
        "content": "畏人兼惮暑，息影正逃空。\n忽讶衣冠古，还欣臭味同。\n带来西岭雪，睡起北窗风。\n双璧无嘉报，怀斤愧郢工。",
        "dynasty": "宋",
        "collection_info": null
    },
    {
        "title": "追哭泉谷徐侍郎墓",
        "author": "陈杰",
        "content": "更化公初召，将行我赋诗。\n呼儿同肃客，谓子亦忧时。\n不尽相于意，而无再见期。\n些章惭拱木，亦復叹吾衰。",
        "dynasty": "宋",
        "collection_info": null
    },
    {
        "title": "为农",
        "author": "陈杰",
        "content": "去国已为农，忧时但愿丰。\n目光牛背上，世事草庐中。\n绝异炰羔恽，聊如艺黍通。\n新来诗亦变，稍稍近豳风。",
        "dynasty": "宋",
        "collection_info": null
    },
    {
        "title": "和后林寄以梦中不知天尽头之韵",
        "author": "陈杰",
        "content": "老子卧林丘，忧时雪满头。\n诗筒自江社，句律到夔州。\n把菊青山晚，看云白日流。\n至人安有梦，八极偶神游。",
        "dynasty": "宋",
        "collection_info": null
    },
    {
        "title": "出关和雷侍郎送行无魔不成佛观过始知仁之句",
        "author": "陈杰",
        "content": "事来思烂熟，罪去得深循。\n天壤嗟微义，风霜本至仁。\n十年江社梦，一道雪梅春。\n回首无他嘱，当言莫爱身。",
        "dynasty": "宋",
        "collection_info": null
    },
    {
        "title": "和陈别魁元吉",
        "author": "陈杰",
        "content": "穷有诗劘垒，愁无酒荡城。\n艰虞开口笑，邂逅倒衣迎。\n朔雪残榆柳，东风拂燕鶑。\n一樽何日醁，重论不嫌精。",
        "dynasty": "宋",
        "collection_info": null
    },
    {
        "title": "懋勋挽辞",
        "author": "陈杰",
        "content": "即墨当交困，金城请自行。\n剑方及蒲外，星遽陨中营。\n遗恨羊碑泪，忠魂晋柩声。\n成谋授宿将，稳为了残枰。",
        "dynasty": "宋",
        "collection_info": null
    },
    {
        "title": "理考挽词",
        "author": "陈杰",
        "content": "艺祖的孙传，仁皇享国年。\n思文重揭日，皇武再中天。\n多难扶三正，弥留痛八埏。\n干坤理最大，高益帝王前。",
        "dynasty": "宋",
        "collection_info": null
    },
    {
        "title": "黄茶陵死寇吴荆溪作碑祭文云斥彼懦夫提此英魄为赋诗以挽之",
        "author": "陈杰",
        "content": "十年三令尹，王事厄还期。\n只为生人重，非贪死节奇。\n冷云回鴈处，妖雨泣鹃时。\n提得英魂在，邦侯一片碑。",
        "dynasty": "宋",
        "collection_info": null
    },
    {
        "title": "太上务德",
        "author": "陈杰",
        "content": "太上务为德，后来纷立言。\n谁非託邹鲁，宁復得羲轩。\n吾爱黄叔度，人称李仲元。\n典刑如可作，庶用约文烦。",
        "dynasty": "宋",
        "collection_info": null
    },
    {
        "title": "春昼睡起",
        "author": "陈杰",
        "content": "柳影年华度，鶑声午梦回。\n空床静看易，满席澹凝埃。\n隠几野花落，闭门山雨来。\n无人见愁绪，欢伯一樽开。",
        "dynasty": "宋",
        "collection_info": null
    },
    {
        "title": "探梅",
        "author": "陈杰",
        "content": "要识梅孤绝，花于未叶时。\n玲珑寒玉片，点缀古铜枝。\n初雪落旄节，始删无传诗。\n东风一吹绿，万卉更能奇。",
        "dynasty": "宋",
        "collection_info": null
    },
    {
        "title": "赠孙仙辈",
        "author": "陈杰",
        "content": "株峰紫翠边，仙已住三年。\n手有屠龙技，腰无跨鹤钱。\n地图藏尚秘，山屐着多穿。\n笑指青囊道，人家要福田。",
        "dynasty": "宋",
        "collection_info": null
    },
    {
        "title": "和萧太秀中秋月言内事",
        "author": "陈杰",
        "content": "每番昏见甲，兹夕兑中天。\n金水光初满，山河影正全。\n娥曾分大药，兔敢笑华颠。\n还见乘槎使，重来犯斗年。",
        "dynasty": "宋",
        "collection_info": null
    },
    {
        "title": "客来",
        "author": "陈杰",
        "content": "院静尘嚣隔，閒看砌长苔。\n新晴农乍急，旧雨客能来。\n适报提壶劝，还惊布谷催。\n穷居有先务，一笑且持杯。",
        "dynasty": "宋",
        "collection_info": null
    },
    {
        "title": "送客",
        "author": "陈杰",
        "content": "信屐倦仍还，诗生暮霭间。\n塘蒲身共晚，野鹤意俱閒。\n送客度流水，见云归别山。\n一声长啸远，吾亦掩柴关。",
        "dynasty": "宋",
        "collection_info": null
    },
    {
        "title": "挽洛阳李教授丧北归",
        "author": "陈杰",
        "content": "华阀晁科峻，寒毡洛学开。\n燕山庭五桂，晋国手三槐。\n风幕南烹养，涂车北首哀。\n读书终不憾，九秩过江来。",
        "dynasty": "宋",
        "collection_info": null
    },
    {
        "title": "醉乡",
        "author": "陈杰",
        "content": "酒亦有何好，离人而趣天。\n干坤拨醅瓮，世界拍浮船。\n鲁赵移兵隙，淮渑互霸权。\n醉乡知许事，蜾蠃过吾前。",
        "dynasty": "宋",
        "collection_info": null
    },
    {
        "title": "挽念斋陈郎中",
        "author": "陈杰",
        "content": "少学真华国，郎潜劣晚逢。\n几看新贵驶，独抱古文终。\n梦事一丘尽，遗编千载公。\n空余细论恨，裳锦玉楼东。",
        "dynasty": "宋",
        "collection_info": null
    },
    {
        "title": "挽云屋徐侍郎",
        "author": "陈杰",
        "content": "回首前台谏，寒心事阽危。\n着高棋败后，力尽厦颠时。\n国论家无稿，民庸路有碑。\n絮觞成阻绝，洒泪对倾曦。",
        "dynasty": "宋",
        "collection_info": null
    },
    {
        "title": "登钟山憩定林",
        "author": "陈杰",
        "content": "禾黍古离宫，荒畦屈曲通。\n语音京洛近，王气海潮东。\n山色余萧寺，松声尚晋风。\n兴亡不可诘，太息定林翁。",
        "dynasty": "宋",
        "collection_info": null
    },
    {
        "title": "夜发吴城渡",
        "author": "陈杰",
        "content": "秋风江上生，秋月渡头明。\n人地籁俱寂，水天心共清。\n一双斜阁艣，二百顺流程。\n已泊还佳寐，城头劣四更。",
        "dynasty": "宋",
        "collection_info": null
    },
    {
        "title": "熊校尉挟名画来淮得官辞归",
        "author": "陈杰",
        "content": "同是饮玻人，均为骑鹤身。\n我无钱使鬼，君有画通神。\n客梦黄粱熟，边愁白髮新。\n归帆过鸥社，为拂钓簑尘。",
        "dynasty": "宋",
        "collection_info": null
    },
    {
        "title": "讯给事徐尚书自除知制诰归",
        "author": "陈杰",
        "content": "书生稽古力，词苑久虚名。\n聊远三台逼，非贪一佛荣。\n乃身自本末，岂果有亏成。\n不尽明时报，归来颂太平。",
        "dynasty": "宋",
        "collection_info": null
    },
    {
        "title": "宿东林寺",
        "author": "陈杰",
        "content": "远公招隠处，宿我上方云。\n夜永地祇出，谷虚天籁闻。\n挑灯过鴈尽，得句晓窗分。\n不寐关何事，幽栖意自欣。",
        "dynasty": "宋",
        "collection_info": null
    },
    {
        "title": "江头閒行送去客",
        "author": "陈杰",
        "content": "正有寻梅约，今朝此见梅。\n小停剡溪棹，更尽渭城杯。\n人物良堪惜，山川会復来。\n前村风雪夜，归意莫生埃。",
        "dynasty": "宋",
        "collection_info": null
    },
    {
        "title": "扬子桥送客浮湘",
        "author": "陈杰",
        "content": "客裏还分袂，樽前小繫舟。\n笛声扬子晓，帆色洞庭秋。\n万里身为本，中年别作愁。\n干坤多事在，何日各林丘。",
        "dynasty": "宋",
        "collection_info": null
    },
    {
        "title": "挽李司谏",
        "author": "陈杰",
        "content": "论建关时大，几微犯怨深。\n功名归厚福，岁月老初心。\n自以无前剑，那知不鼓琴。\n空留忠愤在，斜月暮云阴。",
        "dynasty": "宋",
        "collection_info": null
    },
    {
        "title": "吴真州屡交诗而不及见告去送别",
        "author": "陈杰",
        "content": "论心曾未面，惜别重相于。\n此復失交臂，何当逢下车。\n倚风三弄笛，搔首十年书。\n吟卷歌壶暇，春江足鲤鱼。",
        "dynasty": "宋",
        "collection_info": null
    },
    {
        "title": "清明日新霁",
        "author": "陈杰",
        "content": "昨夜风雨声，今朝鸟弄晴。\n光阴殊变态，天地本清明。\n世事观新火，年华怯冷饧。\n棠梨溪上冢，诸老得无情。",
        "dynasty": "宋",
        "collection_info": null
    },
    {
        "title": "出郭晚回",
        "author": "陈杰",
        "content": "昧谷含凉景，环涂进晚程。\n角声呼月出，鞭影御风行。\n云树故多思，暗泉偏有情。\n临关不得下，回首愧尘缨。",
        "dynasty": "宋",
        "collection_info": null
    },
    {
        "title": "还家父老见迓境上",
        "author": "陈杰",
        "content": "出塞功名薄，还家父老怜。\n尚迟一饭报，又愧五浆先。\n手本平分社，诗堪助种田。\n从今数来往，东陌与西阡。",
        "dynasty": "宋",
        "collection_info": null
    },
    {
        "title": "郊行遇乡人",
        "author": "陈杰",
        "content": "乱后江滨路，跫然客裏声。\n依稀认维梓，邂逅共班荆。\n邑里今安否，亲交半死生。\n松楸十年泪，和酒对君倾。",
        "dynasty": "宋",
        "collection_info": null
    },
    {
        "title": "年华",
        "author": "陈杰",
        "content": "年华机事息，世故妄心空。\n一笑播糠瞇，多生闻蚁聪。\n体中痴黠半，酒外醉醒同。\n天运端如此，聊师五柳翁。",
        "dynasty": "宋",
        "collection_info": null
    },
    {
        "title": "移居戍将衙",
        "author": "陈杰",
        "content": "细柳连营地，高风昨夜秋。\n叟兵擐甲叹，中妇寄衣愁。\n白骨闺犹梦，黄丁籍已收。\n江南穷巷士，抵掌说封侯。",
        "dynasty": "宋",
        "collection_info": null
    },
    {
        "title": "过衢阻潦宿民家",
        "author": "陈杰",
        "content": "暮程闻潦涨，投宿取村斜。\n凉借何方雨，香来隔浦花。\n翁分区种粒，妇进圃抽芽。\n官驿应无此，通宵梦亦佳。",
        "dynasty": "宋",
        "collection_info": null
    },
    {
        "title": "富州花朝用诸老韵",
        "author": "陈杰",
        "content": "郑重传河尹，殷勤舍盖公。\n今安裨议政，昔已坐谈空。\n乡饮干戈后，花朝雨雪中。\n明当移棹去，啼鸟绿怱怱。",
        "dynasty": "宋",
        "collection_info": null
    },
    {
        "title": "送陈知录赴班改秩",
        "author": "陈杰",
        "content": "相看同味少，又送可人行。\n晓日朝天旆，春江下水程。\n方将有民社，何患不公卿。\n还忆南楼夜，论心霜月明。",
        "dynasty": "宋",
        "collection_info": null
    },
    {
        "title": "挽刘实斋尚书",
        "author": "陈杰",
        "content": "玉节江湖晚，油幢岭海春。\n一朝晋遗老，千古汉名臣。\n清白冰壶操，尊光紫府身。\n全归公不憾，愁绝奠刍人。",
        "dynasty": "宋",
        "collection_info": null
    },
    {
        "title": "赠高眼相士",
        "author": "陈杰",
        "content": "遍阅穹华了，还来寂寞滨。\n山林枉高眼，宇宙着低人。\n关月吟魂冷，吴霜鬓影新。\n相逢欲开说，笑指腊醅醇。",
        "dynasty": "宋",
        "collection_info": null
    },
    {
        "title": "送七侄游学",
        "author": "陈杰",
        "content": "迅甚风鹏翮，萧然野鹤深。\n一经教子旧，万里出门新。\n天下师传道，方来友辅仁。\n异时吾悔杀，虚负客中春。",
        "dynasty": "宋",
        "collection_info": null
    },
    {
        "title": "元旦南郊庆成",
        "author": "陈杰",
        "content": "熙朝政化谨三元，有事郊南典礼全。\n嗣圣万年初见帝，小臣十起夜瞻天。\n想回玉辂红云晓，更揭金鷄暖雨前。\n但愿庆成天下福，赋诗岂必从甘泉。",
        "dynasty": "宋",
        "collection_info": null
    },
    {
        "title": "天基节特晴",
        "author": "陈杰",
        "content": "王春又数五尧蓂，先自春来半月赢。\n天上圣功调玉烛，云问暖律写茎英。\n苍生正頼吾君福，每岁长占此日晴。\n三祝莫嫌言语朴，时和年熟早休兵。",
        "dynasty": "宋",
        "collection_info": null
    },
    {
        "title": "人日立春极寒",
        "author": "陈杰",
        "content": "綵鞭点雨斧如雷，头上顽云打不开。\n冬序方随人日尽，春愁却载土牛来。\n几多漕运留冰解，何限耕桑要暖回。\n惟有上林花自早，天公羯鼓更频催。",
        "dynasty": "宋",
        "collection_info": null
    },
    {
        "title": "腊月中旬立春快雪遄晴",
        "author": "陈杰",
        "content": "夜光吟屋炯无眠，晓色梅檐重粲然。\n芒端残腊洗晴雪，花底好春回隔年。\n田畴膏脉占时早，禽鸟和声得气先。\n多少趋生寰宇望，紫皇更斡大钧旋。",
        "dynasty": "宋",
        "collection_info": null
    },
    {
        "title": "除日始雪遄霁",
        "author": "陈杰",
        "content": "去年冬孟朔朝雪，今岁腊三十日来。\n酿久直疑包地尽，飞狂忽作舞风回。\n盈虚有数天已定，气候不齐人得猜。\n流转春光又明发，一樽且送息如雷。",
        "dynasty": "宋",
        "collection_info": null
    },
    {
        "title": "过小孤顺风纵帆瞬息数百里",
        "author": "陈杰",
        "content": "顺水风吹顺水船，全家水上作飞仙。\n犹疑五老瞠居后，不觉九华参在前。\n萧飒自怜双鬓髮，应酬不暇许山川。\n腐儒易动还多事，三老齁齁倚柁眠。",
        "dynasty": "宋",
        "collection_info": null
    },
    {
        "title": "狮子寨小港軃风",
        "author": "陈杰",
        "content": "惊涛拍岸临无地，远壑藏舟别有天。\n风举酒旗黄帽舞，雨抛鱼网绿蓑眠。\n机心起灭浮沤外，世事昏明返照边。\n安得杖拏相印可，碧芦深处小延缘。",
        "dynasty": "宋",
        "collection_info": null
    },
    {
        "title": "阃下忽动归兴",
        "author": "陈杰",
        "content": "无端佩玉更长裾，衔袖人疑表饵疏。\n塞路连云痡仆马，辕门似海叹车鱼。\n那无定远封侯相，正有南涯种树书。\n久客土思吾亦动，明朝满意听骊驹。",
        "dynasty": "宋",
        "collection_info": null
    },
    {
        "title": "旧爱灵溪渡风物之美归途由浙而江即目成咏",
        "author": "陈杰",
        "content": "黄竹弄口雨初晴，灵溪渡头水渐生。\n两岸桑麻人着本，一川鸥鹭我同盟。\n风环摇日浣纱影，云杵打波舂稻声。\n少日经行浑草草，暮年归路不胜情。",
        "dynasty": "宋",
        "collection_info": null
    },
    {
        "title": "岁晏大风",
        "author": "陈杰",
        "content": "羌管横吹万点梅，汉葭微透半铢灰。\n从知急景雕年驶，更着惊飙截道催。\n掠野已空征鸟厉，叫云欲曙泽鸿哀。\n布衾小作须臾忍，多少无眠待暖回。",
        "dynasty": "宋",
        "collection_info": null
    },
    {
        "title": "三朝书窗",
        "author": "陈杰",
        "content": "爆声唤醒鼻中雷，宿溜初停晓色开。\n云落小须新日上，雪消剩放好春回。\n老人自写题门帖，稚子先尝得岁杯。\n明暖一窗聊引笔，东风折尽胆瓶梅。",
        "dynasty": "宋",
        "collection_info": null
    },
    {
        "title": "得菊花绝黄",
        "author": "陈杰",
        "content": "谁与凛秋料理悲，木樨香冷未梅时。\n直疑天上金茎露，全付篱间黄菊枝。\n佳色足陪陶令醉，落英还慰屈原饥。\n东风试问千红紫，曾有西风此段奇。",
        "dynasty": "宋",
        "collection_info": null
    },
    {
        "title": "归舟发南浦",
        "author": "陈杰",
        "content": "旧游触景不无情，已办牵江復小停。\n好在夕阳红叶树，依然新月白沙汀。\n舟回剡曲潮空落，笛起山阳酒乍醒。\n当日掺袪谈底事，独挥老泪下旗亭。",
        "dynasty": "宋",
        "collection_info": null
    },
    {
        "title": "送淮漕洪监移节江东暂回天目",
        "author": "陈杰",
        "content": "冷云初雁水明霞，遥见星躔动汉槎。\n咫尺江淮分表裏，一番礼乐又光华。\n水通建业宁迂道，天近城南且过家。\n忙处得閒应更好，故园秋色上黄花。",
        "dynasty": "宋",
        "collection_info": null
    },
    {
        "title": "和邓中斋至日舟中七言",
        "author": "陈杰",
        "content": "又报微阳九地回，堂堂心在鬓颜摧。\n乡愁云物有诗写，驿讯春枝无使来。\n燕谷可能生出黍，漆园但爱死如灰。\n相从导引学仙去，吴市不知人姓梅。",
        "dynasty": "宋",
        "collection_info": null
    },
    {
        "title": "正月三日甲子题",
        "author": "陈杰",
        "content": "柳边梅外试阴晴，清晓谁来鹊满庭。\n春似久痿纔得沾，天如熟醉骤难醒。\n窗含西岭千秋白，笔转东皇万古青。\n又与新年书甲子，阶前尧历第三蓂。",
        "dynasty": "宋",
        "collection_info": null
    },
    {
        "title": "寸禄",
        "author": "陈杰",
        "content": "同游鼎贵佩鸣珂，寸禄中年不啻过。\n方朔犹须设非有，爰丝正可饮无何。\n山前华表书官大，江上邮亭送使多。\n草草百年勋业梦，插天浯石未曾磨。",
        "dynasty": "宋",
        "collection_info": null
    },
    {
        "title": "京口閒行逢李编校谓尝共蒱戏于长安酒家殊惘然也",
        "author": "陈杰",
        "content": "万人如海长安市，歌酒相逢底处楼。\n容有门间曾半面，可堪尘际重回头。\n我非卖药伯休那，君岂呼卢彦道不。\n归过旧题梅柳处，寄声为谢少年游。",
        "dynasty": "宋",
        "collection_info": null
    },
    {
        "title": "赠艾校尉",
        "author": "陈杰",
        "content": "相逢莫说乱离苦，江北江南皆战场。\n何限忠肝膏草野，几多徒手化侯王。\n方当羽檄驰千里，信有缨冠卫一乡。\n事已论功殊未已，何如相贺返屠羊。",
        "dynasty": "宋",
        "collection_info": null
    },
    {
        "title": "宪使魏青崖惠拄杖坚多节而色尚黄惟额用白立秋后十日声诗",
        "author": "陈杰",
        "content": "三尺青蛇冷剑铓，百跗委蜕像生黄。\n分来上界金神节，竖起平生铁脊梁。\n千步已穿萝径月，一棱犹带柏台霜。\n小烦拄到天坛了，归化为龙亦未量。",
        "dynasty": "宋",
        "collection_info": null
    },
    {
        "title": "沙头点视城池",
        "author": "陈杰",
        "content": "酸风射眼旧沙头，我亦从来两鬓秋。\n万里客心惊塞雁，五更归梦化江鸥。\n山川信美坐成晚，风景不殊看总愁。\n征筑百年无了日，老天亦自厌兵休。",
        "dynasty": "宋",
        "collection_info": null
    },
    {
        "title": "挽陶县令叔元",
        "author": "陈杰",
        "content": "千载同归两陶令，故园相望一青山。\n怪来强健休官早，赢得艰虞阅世閒。\n差乐输君已天上，不堪愧我尚人间。\n斯文回首游从日，泪尽重华叫不还。",
        "dynasty": "宋",
        "collection_info": null
    },
    {
        "title": "挽张提点自创玄都观归故山羽化",
        "author": "陈杰",
        "content": "年时初峻道官班，紫气随师亦度关。\n赐号竞驩新宇宙，藏身独忆旧云山。\n玄都聊復栽桃去，辽海何当化鹤还。\n见说高人无宠辱，乘除翻手一沤间。",
        "dynasty": "宋",
        "collection_info": null
    },
    {
        "title": "闻履斋丞相再论贬",
        "author": "陈杰",
        "content": "江涛如此得离难，祸本萧墙两巨姦。\n仲举能无推席起，茂弘正有角巾还。\n救时岂料兔三窟，去国纔知虎九关。\n卖论取官方翕翕，吾诗未敢落人间。",
        "dynasty": "宋",
        "collection_info": null
    },
    {
        "title": "黄孟博辞往鄂渚赠别",
        "author": "陈杰",
        "content": "与君生共一雌辰，枌社相违整十春。\n肯为江山轻万里，不嫌风雨住兼旬。\n携书又作鹦洲客，有弟能娱鹤髮亲。\n岂不劝君归去好，回头我自愧鲈莼。",
        "dynasty": "宋",
        "collection_info": null
    },
    {
        "title": "滕王阁",
        "author": "陈杰",
        "content": "稍觉阑干远水漪，枉持钱贯去安之。\n湖山千古户庭内，帘栋几番鸾玉时。\n记好尽堪邕辍翰，序工且放颢题诗。\n西风何限凭高事，铁笛吹愁酒一巵。",
        "dynasty": "宋",
        "collection_info": null
    },
    {
        "title": "冬至前七日青崖分送新历",
        "author": "陈杰",
        "content": "嫩黄裹册印如斗，传教打门惊昼眠。\n又见朔平新改岁，独怜绛老不知年。\n绣衣春立层霄上，黍律阳回七日前。\n更愿时和戢豺虎，一犁归种久荒田。",
        "dynasty": "宋",
        "collection_info": null
    },
    {
        "title": "陪蜀士文昌醮",
        "author": "陈杰",
        "content": "葳蕤桑梓翦为荒，翰墨横流坠绪茫。\n天北有星明武曲，江南无地託文昌。\n几时兴雨苏民望，何日乘云返帝乡。\n我少乞灵今不梦，倚观魁宿照词场。",
        "dynasty": "宋",
        "collection_info": null
    },
    {
        "title": "仲宣楼",
        "author": "陈杰",
        "content": "一雨真成五月秋，十年重上仲宣楼。\n峥嵘岁月欺人事，浩荡干坤入客愁。\n孙刘气力三分尽，蜀汉山川百战收。\n可是登临无限意，閒看西日下城头。",
        "dynasty": "宋",
        "collection_info": null
    },
    {
        "title": "和诸君野舟之作",
        "author": "陈杰",
        "content": "当年亦自一蓑閒，百丈孤牵夜泝滩。\n乘海安归如此险，临河不济美哉澜。\n五湖月暗收纶卧，七泽云移倚柁看。\n岂是沦胥惜援手，瞿塘回首上天难。",
        "dynasty": "宋",
        "collection_info": null
    },
    {
        "title": "寄题兴国倅厅湖山伟观楼",
        "author": "陈杰",
        "content": "华表归威可手攀，新亭风景落眉间。\n千年宇宙千年事，万里湖山万里天。\n庭蠡水来仍水落，衡庐云起復云閒。\n古今只在斜阳外，安得凭高一破颜。",
        "dynasty": "宋",
        "collection_info": null
    },
    {
        "title": "答龚帅干楚清",
        "author": "陈杰",
        "content": "一水相望汝与丰，乱来如隔万山重。\n清名昔已香三楚，晚节今真继两龚。\n正自南山深雾豹，何时东野快云龙。\n唾珠满纸悭琼报，聊写相于磊磈胸。",
        "dynasty": "宋",
        "collection_info": null
    },
    {
        "title": "和大阃芍药讌韵",
        "author": "陈杰",
        "content": "云霞一片从天坠，谁为淮南种好春。\n挥羽本调金鼎手，对花未老玉关人。\n万红清洛无前谱，四瑞平山旷后尘。\n坐上魏公宁用讚，倚风商略秩筵宾。",
        "dynasty": "宋",
        "collection_info": null
    },
    {
        "title": "端午命童采药",
        "author": "陈杰",
        "content": "清熏一枕暑初炎，綵索朱符懒重拈。\n天上赐衣无媚骨，山中采药有长髯。\n扶衰底要三年艾，用拙何嗟六日蟾。\n惟有昌阳堪引寿，一杯泛玉不妨添。",
        "dynasty": "宋",
        "collection_info": null
    },
    {
        "title": "咏物",
        "author": "陈杰",
        "content": "天成不挫节根完，底是园工出相端。\n花面萦回银凤舞，苔身宛转翠虬蟠。\n由来疎散林壑性，稍就规绳廊庙看。\n至竟风流无改度，雾窗玉立雪篱寒。",
        "dynasty": "宋",
        "collection_info": null
    },
    {
        "title": "病起",
        "author": "陈杰",
        "content": "苦炎未了又悲秋，如此相催老即休。\n病裏有时乌可帝，梦中奚翅蚁能侯。\n屈平正不争鷄鹜，老子真堪谓马牛。\n兹理卧来尤透彻，飒然毛孔散千忧。",
        "dynasty": "宋",
        "collection_info": null
    },
    {
        "title": "寻苏云卿隠处",
        "author": "陈杰",
        "content": "书币何因识灌园，等閒夜度北山云。\n明朝难觅苏仙鹤，邻舍空余孺子坟。\n不世大功关气数，故人高义足知闻。\n看来只是谈恢復，已隠无堪佐万分。",
        "dynasty": "宋",
        "collection_info": null
    },
    {
        "title": "风沙",
        "author": "陈杰",
        "content": "清野风沙觉更长，谪仙此日尚能狂。\n一株残柳专春事，两箔颓篱共夕阳。\n过鹢去空江浪白，归鸿没尽塞云黄。\n酒醒何处吹羌笛，未省吴儿有石肠。",
        "dynasty": "宋",
        "collection_info": null
    },
    {
        "title": "寄赠",
        "author": "陈杰",
        "content": "客裏萧萧两鬓秋，此身何止二宜休。\n礼文疎似嵇中散，疾病多于沈隠侯。\n愧我空餐有悬特，看君迎刃解全牛。\n夜来一炬平安火，剩喜先宽玉食忧。",
        "dynasty": "宋",
        "collection_info": null
    },
    {
        "title": "诗客有叹不遇者作诗人傲以慰之",
        "author": "陈杰",
        "content": "世间最有诗人傲，龙马行天不受鞿。\n钟鼎何如白木镵，轩裳得似绿蓑衣。\n舍人锦好宜遭卷，谏议茶清亦取讥。\n近代后翁尤卓绝，客来无语袖金归。",
        "dynasty": "宋",
        "collection_info": null
    },
    {
        "title": "伯文觅鸡雏赋送",
        "author": "陈杰",
        "content": "雌雄在殻众雏分，养手当年纪渻君。\n饱履雪霜方出距，浅含风雾未成文。\n徐行肯与鹜争食，小立还如鹤在羣。\n待放一鸣天下白，秦关下客敢论勋。",
        "dynasty": "宋",
        "collection_info": null
    },
    {
        "title": "携碧香酒赏红白桃因观江涨",
        "author": "陈杰",
        "content": "江光万顷碧香酒，春事一年红白桃。\n不饮其如胸磊磈，欲簪还愧鬓萧骚。\n言之浅矣干坤大，逝者如斯昼夜滔。\n多谢江亭好风日，颇哀老子得游遨。",
        "dynasty": "宋",
        "collection_info": null
    },
    {
        "title": "题王氏先壠寿松亭",
        "author": "陈杰",
        "content": "兵前万事举头非，风太无情宰木悲。\n马鬣未随陵谷变，龙髯还长子孙枝。\n会看高表鹤归日，毋忘新栽鹿触时。\n雨露百年思不极，深心更有岁寒知。",
        "dynasty": "宋",
        "collection_info": null
    },
    {
        "title": "徐子苍自金陵遣诗来用韵送鱼腊",
        "author": "陈杰",
        "content": "寄诗曾自日边邮，眼底江枫几换秋。\n颇忆故人当富贵，又传新句写穷愁。\n人生不会长弹铗，心事何知各倚楼。\n閒把武昌鱼送似，试参风味帝王州。",
        "dynasty": "宋",
        "collection_info": null
    },
    {
        "title": "守岁",
        "author": "陈杰",
        "content": "阶前爆竹作惊雷，从俗何妨进酒杯。\n微醉偶便深阁坐，好春先入小瓶梅。\n焚香静阅年光转，不寐频闻夜漏催。\n明日买臣当五十，却思上印故乡回。",
        "dynasty": "宋",
        "collection_info": null
    },
    {
        "title": "上元果晴讌南楼诗弈尽欢用韵",
        "author": "陈杰",
        "content": "赏心压景与晴期，广讌张山下漏迟。\n万国灯宵臣卜昼，三军乐舞客歌诗。\n抃鳌东极遥觞寿，飞雹南风活着棋。\n不为清谈恐妨要，胡床尽到月来时。",
        "dynasty": "宋",
        "collection_info": null
    },
    {
        "title": "五日江亭即事",
        "author": "陈杰",
        "content": "五日江城因远望，画桡不动美哉洋。\n人间昌歜谁同嗜，地下离骚只自香。\n折得玉蕖冰照坐，飞来鸥鸟雪为裳。\n一番节物忙收拾，客舍题诗生晚凉。",
        "dynasty": "宋",
        "collection_info": null
    },
    {
        "title": "题菊乡亭",
        "author": "陈杰",
        "content": "晋朝征士种菊处，满地苍云无古今。\n漫喜孤亭初结构，每怀高节此登临。\n南山日入输佳气，北阙天长驰寸心。\n瞻眺徘徊徒感慨，清风帘底坐鸣琴。",
        "dynasty": "宋",
        "collection_info": null
    },
    {
        "title": "把茅",
        "author": "陈杰",
        "content": "广武醉后呵竖子，稷下谈锋避少年。\n未知更蜡阮屐几，惟恐有着祖鞭先。\n鬻技百金或封地，着书五车无入玄。\n人间事多特未定，把茅去老白云边。",
        "dynasty": "宋",
        "collection_info": null
    },
    {
        "title": "南楼登高",
        "author": "陈杰",
        "content": "九日阴阴怯远遨，南楼平压骑台豪。\n轻飔吹帽何妨落，嚣市登山易得高。\n烽火太平州送酒，檄书余暇客题糕。\n归来不尽良辰意，更折黄花照鬓毛。",
        "dynasty": "宋",
        "collection_info": null
    },
    {
        "title": "江天",
        "author": "陈杰",
        "content": "凉意萧萧起白苹，凭高小扇一障尘。\n西风可是生华髮，秋水偏能隔美人。\n巴曲数声乌散后，楚骚满目雁来新。\n江天只属渔翁管，那得閒愁上钓纶。",
        "dynasty": "宋",
        "collection_info": null
    },
    {
        "title": "出郊",
        "author": "陈杰",
        "content": "残红满地绿平池，趁得晴天一日嬉。\n曲径间行逃酒处，小楼閒坐品箫时。\n俗间礼节疎来久，客裏光阴去不知。\n一笑主人还指似，墙东忽自有酴醿。",
        "dynasty": "宋",
        "collection_info": null
    },
    {
        "title": "予以甲寅冬过弋阳石桥戊辰正月重过",
        "author": "陈杰",
        "content": "周行淮汉万山川，重此经过十五年。\n野老眉间新世事，蹇馿背上旧吟鞭。\n几分春色梅花后，一片归心杜宇前。\n深谷有人难问信，石桥倚遍晚晴天。",
        "dynasty": "宋",
        "collection_info": null
    },
    {
        "title": "和陈郎中时举清夜不寐",
        "author": "陈杰",
        "content": "四檐残溜杂风铃，长夜遥空候启明。\n绿鬓望郎犹不寐，白头遗老得无情。\n几时画角吹愁彻，何处黄粱做梦成。\n一笑诗来扶杖起，满湖烟霁晓寒轻。",
        "dynasty": "宋",
        "collection_info": null
    },
    {
        "title": "恶讲义不逊者",
        "author": "陈杰",
        "content": "全人未可一偏论，盛德真堪百代尊。\n房魏其逢犹愧礼，荀陈之道不知文。\n我朝正有二三老，地位向妨八九分。\n近日后生谈理学，直将闻百掩前闻。",
        "dynasty": "宋",
        "collection_info": null
    },
    {
        "title": "用同官南楼韵尾联以慰李倅子发",
        "author": "陈杰",
        "content": "年时歌管萦云处，閒倚栏干水拍空。\n万古胡床自明月，几行官柳又西风。\n鬅鬙那復梳千下，磊磈聊须酒一中。\n更忆翘材人独自，夜灯寒雁耳偏聪。",
        "dynasty": "宋",
        "collection_info": null
    },
    {
        "title": "又登南楼",
        "author": "陈杰",
        "content": "缥渺层峦出画阑，半空长锁白云閒。\n一弓斜摺蜀江水，八字平分汉渚山。\n眼入中原鸿去迥，手摩华表鹤飞还。\n好天谁遣成南北，遗限悠悠落照间。",
        "dynasty": "宋",
        "collection_info": null
    },
    {
        "title": "扬州城楼",
        "author": "陈杰",
        "content": "东南赋甲天下处，万里西风生黍禾。\n禹贡九州今见一，晋军三役古无多。\n水包楚蜀虽朝海，山引终嵩只隔河。\n安得六飞时此驻，棘间咫尺望铜驼。",
        "dynasty": "宋",
        "collection_info": null
    },
    {
        "title": "索隠张君风鉴兼人未尝衣帛食肉自谓数短故勉之归就肆焉",
        "author": "陈杰",
        "content": "布衣蔬食百无营，底用江湖更有声。\n正尔多才忧管辂，何如一肆老君平。\n逢人足可谈忠孝，对鬼无劳语爽精。\n问鹊占珠还动否，亲年喜惧室嬛嬛。",
        "dynasty": "宋",
        "collection_info": null
    },
    {
        "title": "小惠",
        "author": "陈杰",
        "content": "初持小惠钓声华，禄厚官高誉转加。\n过客厨丰路碑炫，中朝赂重裏言夸。\n黄金何但买身贵，多粟尤堪作传佳。\n百世倘无公论在，邪人浑指正人邪。",
        "dynasty": "宋",
        "collection_info": null
    },
    {
        "title": "泛西湖",
        "author": "陈杰",
        "content": "百年岁月此池台，十里云霞镜面开。\n青鸟惯含红旆去，小娃频采白莲回。\n玉箫吹拂玻瓈国，绣縠穿交金碧堆。\n好是太平人自乐，宫车咫尺不曾来。",
        "dynasty": "宋",
        "collection_info": null
    },
    {
        "title": "和韵归赵宗圣诗卷",
        "author": "陈杰",
        "content": "宇宙诗愁海未深，有情何必句铿金。\n蹇馿桥上长寒眼，短笠山头独苦心。\n千载暗中扪沈谢，几人灰裏拨何阴。\n濯缨自取沧浪去，好在三闾泽畔吟。",
        "dynasty": "宋",
        "collection_info": null
    },
    {
        "title": "和韵归张通父诗卷",
        "author": "陈杰",
        "content": "当年握手谈何事，此日相观一卷诗。\n湘竹恨深听雨夜，洛英梦继看花时。\n杜陵春好工添泪，宋玉秋清祇益悲。\n犹有堪论千载上，由来不倩俗间知。",
        "dynasty": "宋",
        "collection_info": null
    },
    {
        "title": "天命",
        "author": "陈杰",
        "content": "至狂而圣至愚神，天命何私与物均。\n万水各涵全体月，千花同受十分春。\n一家路透家家路，一性仁通性性仁。\n秦汉以还无讲学，几多轻弃不赀身。",
        "dynasty": "宋",
        "collection_info": null
    },
    {
        "title": "武宁道间遇故旧于负贩中",
        "author": "陈杰",
        "content": "拍天富贵有危机，屠钓逃名未觉非。\n许靖何尝羞马磨，王章安用泣牛衣。\n班荆道旧身俱晚，折柳临分意重违。\n且復斯须相劳苦，明年我亦荷锄归。",
        "dynasty": "宋",
        "collection_info": null
    },
    {
        "title": "感兴",
        "author": "陈杰",
        "content": "满目尘沙万里还，客来相对旧儒酸。\n秋风惯识茅茨屋，朝日仍登苜蓿盘。\n云鹤性情閒去好，山林面目本来看。\n今年少缓梅花约，敝尽貂裘未可寒。",
        "dynasty": "宋",
        "collection_info": null
    },
    {
        "title": "和雷侍郎贺雪赐燕",
        "author": "陈杰",
        "content": "万箇瑶姬拥御筵，千官玉立寿巵前。\n丰年三度雪平地，需燕一番云上天。\n鹭序捲班元老后，龙颜瞻喜侍臣先。\n几多夜访筹边事，更愿毋安一枕眠。",
        "dynasty": "宋",
        "collection_info": null
    },
    {
        "title": "空第",
        "author": "陈杰",
        "content": "潭潭居府美哉轮，歌舞回头迹已陈。\n东阁早知为马廐，西曹正可认车茵。\n高明易瞰多招鬼，富贵无常忽易人。\n看取田文何意气，雍门未鼓泪盈巾。",
        "dynasty": "宋",
        "collection_info": null
    },
    {
        "title": "除夕",
        "author": "陈杰",
        "content": "忆曾守岁荆州夜，多少艰虞共济人。\n一纪重来仍作客，百年谁是自由身。\n干戈满地今犹昨，日月行天故復新。\n愿及春回再清晏，绿蓑永换黑貂尘。",
        "dynasty": "宋",
        "collection_info": null
    },
    {
        "title": "立春久渴雨大阃正月八日祷遄应",
        "author": "陈杰",
        "content": "农祥见正久当雨，元日至人还要晴。\n长旦始和开岁事，一番既渥起春耕。\n瓣香及物何神速，咫拜瞻天只血诚。\n小待为霖三日足，灯宵又放十分明。",
        "dynasty": "宋",
        "collection_info": null
    },
    {
        "title": "赠张慈宝五行精到奇中",
        "author": "陈杰",
        "content": "大慈寺裏谈天宝，蜀产凋零此亦奇。\n借我干支作正鹄，验渠祸福似蓍龟。\n李虚中术曾无失，绛老人年漫不知。\n大运茫茫君自扣，故乡归去定何时。",
        "dynasty": "宋",
        "collection_info": null
    },
    {
        "title": "即事二首  其一",
        "author": "陈杰",
        "content": "扁舟小繫画阑西，万里晴光一拄颐。\n湖面欲包天外去，峤鬟疑割海中来。\n高空自泻轩皇乐，元气长涵杜老诗。\n庆历残碑重回首，此生何限退忧时。",
        "dynasty": "宋",
        "collection_info": null
    },
    {
        "title": "即事二首  其二",
        "author": "陈杰",
        "content": "庆历残碑倦復看，斯文岂是为游观。\n一番栋宇开荒础，万古青螺点玉盘。\n鸟度云移人事换，天高地大客愁宽。\n六丝小驻询遗俗，尚忆重华舞羽干。",
        "dynasty": "宋",
        "collection_info": null
    },
    {
        "title": "感怀",
        "author": "陈杰",
        "content": "一箭干风射眼酸，几棱远碧压眉攒。\n芙蓉开彻徐娘老，杨柳疎来范叔寒。\n何处素商调绿绮，谁家翠袖倚琅玕。\n无情九辩浑抛得，却被天公画出看。",
        "dynasty": "宋",
        "collection_info": null
    },
    {
        "title": "十二月二十六日蔡叔庸至剪烛听雨",
        "author": "陈杰",
        "content": "水气昏昏接海边，清江狂客繫吴船。\n天风十日河冰碎，夜雨三更瀑布悬。\n寂寂春光归柳上，匆匆离色在花前。\n故人着屐能相过，剪烛西窗话昔年。",
        "dynasty": "宋",
        "collection_info": null
    },
    {
        "title": "元宵",
        "author": "陈杰",
        "content": "老去何心说看灯，一年还要此宵晴。\n暖风忽断檐间溜，繁吹初过枕上声。\n谁变惨悽成笑语，定回离乱作清平。\n不应淡薄梅花月，偏照诗人白髮生。",
        "dynasty": "宋",
        "collection_info": null
    },
    {
        "title": "挽雷尚书丧归二首  其一",
        "author": "陈杰",
        "content": "班朝曾共多艰日，草疏相过太息时。\n扶起斁伦千古痛，唤醒忠魄九原悲。\n我逃微责去汶远，公坐高名出昼迟。\n危急一朝还并命，举头颠厦欲安之。",
        "dynasty": "宋",
        "collection_info": null
    },
    {
        "title": "挽雷尚书丧归二首  其二",
        "author": "陈杰",
        "content": "初闻难及庐山老，晚见丧归南海翁。\n犹被恤章虽弗逮，竟成全节略相同。\n事惟有死仲连子，貌乃如生颜鲁公。\n不尽哀荣千载下，爽鸠墟壠几秋风。",
        "dynasty": "宋",
        "collection_info": null
    },
    {
        "title": "挽龚竹卿",
        "author": "陈杰",
        "content": "同朝尚忆当时事，我去明朝公入台。\n岳柱摧边忽英簜，海尘扬处又蓬莱。\n梦阑杞国忧天痛，世换辽东避地回。\n似尔全归亦安憾，贞元遗曲自生哀。",
        "dynasty": "宋",
        "collection_info": null
    },
    {
        "title": "挽黄思梅",
        "author": "陈杰",
        "content": "梦回残月堕觚棱，归棹沧浪自濯缨。\n城郭重来嗟隔世，江山如画忆初盟。\n当年阮瑀谁争长，千载相如凛若生。\n空復满襟余老泪，临风三叫为君倾。",
        "dynasty": "宋",
        "collection_info": null
    },
    {
        "title": "挽范安仲死寇",
        "author": "陈杰",
        "content": "十载纷纷死乱离，如君清苦独堪悲。\n医余书眼犹评史，瘦尽吟肩正琢诗。\n李涉空哦绿林夜，阿先竟厄白波时。\n还胜罹难天涯者，荒冢无人酹一巵。",
        "dynasty": "宋",
        "collection_info": null
    },
    {
        "title": "和林一父自温陵寄诗由信上再忤时贵归本贯",
        "author": "陈杰",
        "content": "几度思君欲白头，人间富贵曲如鈎。\n细论谁可一樽酒，高卧惟应百尺楼。\n工力忽从诗句见，锋铓渐向笔端收。\n海鸥不骇渔争席，自此宽閒任钓游。",
        "dynasty": "宋",
        "collection_info": null
    },
    {
        "title": "和伯文送丁校尉往维扬伯文尝教之避祸不从",
        "author": "陈杰",
        "content": "闻道机心不下鸥，丈夫乃不为身谋。\n人间信有城门犬，江浒非无夜半舟。\n塞上马来还反掌，扬州鹤去又从头。\n茫茫世事谁能料，未盖棺前卒未休。",
        "dynasty": "宋",
        "collection_info": null
    },
    {
        "title": "和钦弟读予孙吴之作",
        "author": "陈杰",
        "content": "少狂拂剑指天山，中岁驱驰万险艰。\n射虎将军频出塞，堕鸢老子晚征蛮。\n莫夸兵法来圯上，但爱挐音出苇间。\n风后大鸿三引首，一波长乞白鸥閒。",
        "dynasty": "宋",
        "collection_info": null
    },
    {
        "title": "和天民寄笔",
        "author": "陈杰",
        "content": "眼光如电气如虹，少日词场互长雄。\n几度忆君风月社，十年坐我簿书丛。\n痴儿了事未易了，老兔中书今不中。\n次第买山归隠去，不嫌苦淡幸来同。",
        "dynasty": "宋",
        "collection_info": null
    },
    {
        "title": "和姚山长一甫",
        "author": "陈杰",
        "content": "潭影悠悠白日閒，千年如画此江山。\n高人徐孺死已朽，上疏梅仙去不还。\n底是忧堪埋地下，谁能远不在人间。\n相逢正有论诗乐，且透西江句上关。",
        "dynasty": "宋",
        "collection_info": null
    },
    {
        "title": "和王守城山",
        "author": "陈杰",
        "content": "宦游落拓成前梦，乱瘼摧藏各幸民。\n岁晚来门今雨旧，人间倾盖白头新。\n斯文不厌重论细，吾味何关数面亲。\n海内凄然成二老，玻瓈更共一江滨。",
        "dynasty": "宋",
        "collection_info": null
    },
    {
        "title": "和敖教谕",
        "author": "陈杰",
        "content": "又迟江南缉落毛，儿衣折尽海纹涛。\n静看机事枭羣奕，醉倚西风蠃二豪。\n黄菊篱间三引满，夕阳楼上一凭高。\n故人经乱浑无恙，赢得新吟可拟骚。",
        "dynasty": "宋",
        "collection_info": null
    },
    {
        "title": "和夏南麓绣斧曾驱当道狼及答尹存吾喻仁山携诗相过值出",
        "author": "陈杰",
        "content": "金石论交半化狼，竹桐吾味暂栖凰。\n陶篱三亩新荒径，孔壁千秋未坏堂。\n彩凤题门人洒落，骊珠照夜笔淋浪。\n惜无北海盈樽酒，与赋东湖五月凉。",
        "dynasty": "宋",
        "collection_info": null
    },
    {
        "title": "和曾平山见贻蚤自温荣挹艳香韵",
        "author": "陈杰",
        "content": "梦事曾陈一瓣香，清愁两地鬓眉苍。\n少陵空復诗劘垒，王湛聊须易在床。\n古有忘言行畏垒，今无书法可柴桑。\n提君四印各安稳，正使同羣不乱行。",
        "dynasty": "宋",
        "collection_info": null
    },
    {
        "title": "与节东归和同幕送行之作",
        "author": "陈杰",
        "content": "来参军事久无功，宜黜而升愧在中。\n揽辔登车宁有是，过家祭竈略相同。\n送人万里鸥波白，回首千山骑火红。\n待得故园高卧日，诸君剑佩一时东。",
        "dynasty": "宋",
        "collection_info": null
    },
    {
        "title": "胡端逸结庵于清江之草鞋甲岁晏言别始知犹有九袠母在敬和韵",
        "author": "陈杰",
        "content": "千羊濈濈拥初平，不抵封人反哺羹。\n自说老来行欲倦，忽闻亲在座皆惊。\n白云飞动能无思，寒雀啁啾故有声。\n回首送君双泪落，松楸霜露正关情。",
        "dynasty": "宋",
        "collection_info": null
    },
    {
        "title": "永穆陵復土随龙除官甚盛",
        "author": "陈杰",
        "content": "故王沉愤九重泉，先帝焦劳四十年。\n已有含桃荐新庙，独无麦饭洒荒阡。\n挽回天怒当初政，扶植人伦在众贤。\n此邸最关宗社计，加恩莫放代来先。",
        "dynasty": "宋",
        "collection_info": null
    },
    {
        "title": "徐祠曾碑久仆前山长胡端逸与士友共竖之邀予赋",
        "author": "陈杰",
        "content": "短世人间厦几颠，高风湖上榻犹悬。\n荒凉士竖残碑日，辽邈官修废祀年。\n万古南州人似玉，千秋曾子笔如椽。\n斯文未丧神犹在，会见冠裳拥坏阡。",
        "dynasty": "宋",
        "collection_info": null
    },
    {
        "title": "沙头送客和伯文",
        "author": "陈杰",
        "content": "报答春光两鬓华，荆南二月苦无花。\n津亭折柳清江驶，野寺观棋白日斜。\n赋客不来楼背隰，霸功安在戟沉沙。\n归途却惜怱怱过，一径深红卖酒家。",
        "dynasty": "宋",
        "collection_info": null
    },
    {
        "title": "食客",
        "author": "陈杰",
        "content": "巾履鲜明意气洋，高门悬箔走如狂。\n惯曾携筯从崔赡，可但驱车造辟疆。\n合五侯鲭为一馔，染公鼎指要先尝。\n寄声穷巷长饥士，今代何人饷子桑。",
        "dynasty": "宋",
        "collection_info": null
    },
    {
        "title": "读邸报  其一",
        "author": "陈杰",
        "content": "战骨如山血未干，补疮遮眼肉都剜。\n向来手诏真哀痛，间者人言已治安。\n夜访宰臣忧卧榻，昼延学士论危竿。\n祖宗全盛犹如此，半壁江风面面寒。",
        "dynasty": "宋",
        "collection_info": null
    },
    {
        "title": "读邸报  其二",
        "author": "陈杰",
        "content": "钻刺逢迎状似奴，是非羞恶一毫无。\n盖间老犬曾共嗾，鞴上新鹰正待呼。\n递趱庸回联鼎食，长排耆俊在泥途。\n一朝政事渠何算，可惜倾人好国都。",
        "dynasty": "宋",
        "collection_info": null
    },
    {
        "title": "见邸报",
        "author": "陈杰",
        "content": "正徯朝阳听凤鸣，忽传鹈鴂作秋声。\n百年事会纷成毁，一日光阴屡晦明。\n张霸安能识时务，翟公久自见交情。\n人间快意真难待，茅屋看山了此生。",
        "dynasty": "宋",
        "collection_info": null
    },
    {
        "title": "扶惫效死清事久废奏院郭公应酉以旧翘馆客自杭来谈江上师溃及京城非才误着极为不平且辱惠书明日又为岭海之行勉强用韵",
        "author": "陈杰",
        "content": "决汉排淮二十春，玉班步武乍骎骎。\n紧官为饵刚摇手，退处如饴肯动心。\n宝剑夜鸣犹斗近，貂裘晚出已寒深。\n当初若听苞桑计，未必江涛许浸淫。",
        "dynasty": "宋",
        "collection_info": null
    },
    {
        "title": "迓古心观相帅长沙",
        "author": "陈杰",
        "content": "夹道欢呼百吏恭，微垣上相领藩雄。\n一星文采低南斗，十乘先驱走祝融。\n孔子犹须晚封楚，周公只合早归东。\n林深近亦闻时事，小驻油幢请下风。",
        "dynasty": "宋",
        "collection_info": null
    },
    {
        "title": "中斋生朝",
        "author": "陈杰",
        "content": "当家勋阀旧巍煌，天女裁云为制裳。\n胸饱治朝周典礼，箧余内苑汉词章。\n经行禾黍关河远，指点蓬莱日月长。\n故国风流一回首，不妨鸾玉小徜徉。",
        "dynasty": "宋",
        "collection_info": null
    },
    {
        "title": "山居",
        "author": "陈杰",
        "content": "深僻山居自在身，似僧有髮俗无尘。\n读残贝叶都忘世，看足梅花不要春。\n啧啧树间黄口小，悠悠道上白头新。\n足非何与先生事，閒倚枯藤一欠伸。",
        "dynasty": "宋",
        "collection_info": null
    },
    {
        "title": "穷居",
        "author": "陈杰",
        "content": "穷居省事亦欣然，老屋中间易一篇。\n安步当车蔬当肉，笔耕为耒纸为田。\n幸生朱陆相鸣后，犹忆羲文未露前。\n三益不来山月白，卧听涧水说真诠。",
        "dynasty": "宋",
        "collection_info": null
    },
    {
        "title": "春风",
        "author": "陈杰",
        "content": "着柳成新绿，吹花作故红。\n衰颜与华髮，不敢怨春风。",
        "dynasty": "宋",
        "collection_info": null
    },
    {
        "title": "浙江潮",
        "author": "陈杰",
        "content": "只道潮声落，潮来復有声。\n何当机事息，暂遣海门平。",
        "dynasty": "宋",
        "collection_info": null
    },
    {
        "title": "试问",
        "author": "陈杰",
        "content": "试问屋藏书，何如斛贮珠。\n奄奄投阁老，凛凛坠楼姝。",
        "dynasty": "宋",
        "collection_info": null
    },
    {
        "title": "萱径携筇",
        "author": "陈杰",
        "content": "松下无喝道，言树聊蠲忧。\n谁知赤籐杖，独倚万古愁。",
        "dynasty": "宋",
        "collection_info": null
    },
    {
        "title": "菊畹秋香",
        "author": "陈杰",
        "content": "金茎余孤标，青女满杀气。\n随地堪百畦，流芳亦千岁。",
        "dynasty": "宋",
        "collection_info": null
    },
    {
        "title": "昭君",
        "author": "陈杰",
        "content": "千古和戎恨，冢青今尚闻。\n汉朝三尺草，埋没几昭君。",
        "dynasty": "宋",
        "collection_info": null
    },
    {
        "title": "琴窗夜雪",
        "author": "陈杰",
        "content": "寒更洞书幌，几上明素絃。\n满意宇宙曙，霏霏正漫天。",
        "dynasty": "宋",
        "collection_info": null
    },
    {
        "title": "读书三首  其一",
        "author": "陈杰",
        "content": "画前逃弧马，井法开赋役。\n圣人本仁民，何意重利跖。",
        "dynasty": "宋",
        "collection_info": null
    },
    {
        "title": "读书三首  其二",
        "author": "陈杰",
        "content": "书初说包贡，礼有献民虏。\n末流尚忍闻，作俑叫千古。",
        "dynasty": "宋",
        "collection_info": null
    },
    {
        "title": "读书三首  其三",
        "author": "陈杰",
        "content": "汝以为多学，吾犹及阙文。\n忧端已秦誓，糟粕尚三坟。",
        "dynasty": "宋",
        "collection_info": null
    },
    {
        "title": "老米暮景",
        "author": "陈杰",
        "content": "承平米家船，遗我独悽然。\n此岂有愁地，不能无暝天。",
        "dynasty": "宋",
        "collection_info": null
    },
    {
        "title": "博弈观人二首  其一",
        "author": "陈杰",
        "content": "西军严驾后，北府捷书前。\n胜负岂人与，两公天已全。",
        "dynasty": "宋",
        "collection_info": null
    },
    {
        "title": "博弈观人二首  其二",
        "author": "陈杰",
        "content": "等閒移作塞，郑重喝成卢。\n莫看文怀瘦，胸吞几寄奴。",
        "dynasty": "宋",
        "collection_info": null
    },
    {
        "title": "题子胥庙",
        "author": "陈杰",
        "content": "吴以让长国，让亡吴亦随。\n属镂天讨贼，鱼剑祸阶谁。",
        "dynasty": "宋",
        "collection_info": null
    },
    {
        "title": "题江山烟水图",
        "author": "陈杰",
        "content": "迭迭云山过尽，茫茫烟水安归。\n还君此画三叹，閒杀江南钓矶。",
        "dynasty": "宋",
        "collection_info": null
    },
    {
        "title": "述往二首  其一",
        "author": "陈杰",
        "content": "阿六生活大可，滕叔经纪自能。\n申生死为恭子，宁哥墓曰惠陵。",
        "dynasty": "宋",
        "collection_info": null
    },
    {
        "title": "述往二首  其二",
        "author": "陈杰",
        "content": "贞惠文子升士，睿圣武公好贤。\n晏平仲狐裘一，齐景公驷马千。",
        "dynasty": "宋",
        "collection_info": null
    },
    {
        "title": "题石泉渔歌",
        "author": "陈杰",
        "content": "渭川其钓莫钓，濠上知鱼非鱼。\n几曲清泠寄耳，一声欵乃归欤。",
        "dynasty": "宋",
        "collection_info": null
    },
    {
        "title": "与伯文同作生朝林母在闽",
        "author": "陈杰",
        "content": "翠竹西江我屋，白云南粤君家。\n当日设陈弧矢，今朝相对天涯。",
        "dynasty": "宋",
        "collection_info": null
    },
    {
        "title": "赠雪篷相士",
        "author": "陈杰",
        "content": "寒江独钓焉往，剡溪高兴久空。\n欲识梅花自色，小须雪霁开篷。",
        "dynasty": "宋",
        "collection_info": null
    },
    {
        "title": "小桂二首  其一",
        "author": "陈杰",
        "content": "树小都来三尺长，撩人那得许生香。\n隔窗只道花如簇，纔是梢头一粟黄。",
        "dynasty": "宋",
        "collection_info": null
    },
    {
        "title": "小桂二首  其二",
        "author": "陈杰",
        "content": "甲第人家万木犀，着忙曾看盛开时。\n日长小院差深静，时遣轻风破一枝。",
        "dynasty": "宋",
        "collection_info": null
    },
    {
        "title": "笃志斋前新竹",
        "author": "陈杰",
        "content": "晕消旧习风前箨，怒长新功雨后竿。\n头角崭然真小友，雪霜岁晚更相观。",
        "dynasty": "宋",
        "collection_info": null
    },
    {
        "title": "题和靖祠",
        "author": "陈杰",
        "content": "欲将心事梅边说，放鹤经年去不还。\n寒日碧云无限意，却成喑哑对湖山。",
        "dynasty": "宋",
        "collection_info": null
    },
    {
        "title": "贵要之客来",
        "author": "陈杰",
        "content": "幽居日对野人多，满耳桑麻不及他。\n惊怪朝来富新事，径容贵客偶相过。",
        "dynasty": "宋",
        "collection_info": null
    },
    {
        "title": "闻须溪坐午谢客用所寄绝句韵叶宋英先容",
        "author": "陈杰",
        "content": "日晏到门三斗尘，隔帘午暝託朝真。\n乘肩鼻涕关何事，试看斤风向郢人。",
        "dynasty": "宋",
        "collection_info": null
    },
    {
        "title": "龙湾野店同军校举杯",
        "author": "陈杰",
        "content": "饮边聊復得元子，坐上安非类蔡邕。\n袖取清谈铁如意，茫茫世事正蛇龙。",
        "dynasty": "宋",
        "collection_info": null
    },
    {
        "title": "和落梅",
        "author": "陈杰",
        "content": "离离玉立已无多，颜色相于冷不阿。\n一种东风自根极，铜鞮最后谪仙歌。",
        "dynasty": "宋",
        "collection_info": null
    },
    {
        "title": "柴桑图",
        "author": "陈杰",
        "content": "消磨甲子门前柳，傲睨羲皇膝上桐。\n晋宋一杯无认处，先生万古此山中。",
        "dynasty": "宋",
        "collection_info": null
    },
    {
        "title": "和雷侍郎省身湖上遇雪",
        "author": "陈杰",
        "content": "回舟望见雪来时，此兴山阴不与知。\n天上白衣殊变化，人间臭腐正神奇。",
        "dynasty": "宋",
        "collection_info": null
    },
    {
        "title": "题汤隽溪留远法师莲社图",
        "author": "陈杰",
        "content": "无復斯人过虎溪，溪上朝朝新虎蹄。\n江左风流却回首，几曾极乐在天西。",
        "dynasty": "宋",
        "collection_info": null
    },
    {
        "title": "题老杜巡檐索笑图",
        "author": "陈杰",
        "content": "茫端寒燠关生物，一粲疎花可得禁。\n香影天机行世浅，风骚古思不言深。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其一",
        "author": "陈杰",
        "content": "故家文献世公台，直为遗黎万里来。\n应念颠崖最辛苦，更移鄂省近南开。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其二",
        "author": "陈杰",
        "content": "河洛声名莽旧墟，百年消息孕真儒。\n南方只道足文史，今见北方行秘书。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其三",
        "author": "陈杰",
        "content": "悃愊无华忧世深，十诗直写古人心。\n也教穷谷敲推士，一识中原正大音。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其四",
        "author": "陈杰",
        "content": "兵前创建教条新，鞍马丛中玉雪身。\n揭起先牌一廉字，十州草木亦回春。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其五",
        "author": "陈杰",
        "content": "世变峥嵘可奈何，鱼龙杂袭故应多。\n风休云定须臾事，惟有高贤炯不磨。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其六",
        "author": "陈杰",
        "content": "上都仁问远如天，人望公来望岁然。\n正有郇模三十字，含毫欲愬復难宣。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其七",
        "author": "陈杰",
        "content": "南北风殊久未谙，乱离更值旱如惔。\n斗升试酌西江水，应有汤年一溉甘。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其八",
        "author": "陈杰",
        "content": "诏旨丁宁画一颁，尽驱黠吏革贪官。\n若行两事无他事，民命那无一綫宽。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其九",
        "author": "陈杰",
        "content": "释老新来各有宗，四民最惜一民穷。\n挽回世道能无在，主张斯文尽属公。",
        "dynasty": "宋",
        "collection_info": null
    },
    {
        "title": "贾鹿泉屡约一出小诗代行十首  其一○",
        "author": "陈杰",
        "content": "故园三亩淡生涯，雨横风狂缩似蜗。\n从此亦称萧相客，合无稳种邵平瓜。",
        "dynasty": "宋",
        "collection_info": null
    },
    {
        "title": "送林一甫试浙漕二首  其一",
        "author": "陈杰",
        "content": "关防秋暑双蕉叶，商略时宜十兔毫。\n赠别不须嗔语浅，如君正復坐名高。",
        "dynasty": "宋",
        "collection_info": null
    },
    {
        "title": "送林一甫试浙漕二首  其二",
        "author": "陈杰",
        "content": "偶题熟纸光浮桂，漫遣生绡色染蓝。\n入手功名如此耳，人间看北会成南。",
        "dynasty": "宋",
        "collection_info": null
    },
    {
        "title": "伯文送海红柑及橄榄  其一",
        "author": "陈杰",
        "content": "外大如壶内不粗，闽山风物楚山无。\n后皇等是栽培力，消得千头与作奴。",
        "dynasty": "宋",
        "collection_info": null
    },
    {
        "title": "伯文送海红柑及橄榄  其二",
        "author": "陈杰",
        "content": "微苦何妨着舌尖，就中永味已相兼。\n平生冰檗东坡老，直为羣儿说蜜甜。",
        "dynasty": "宋",
        "collection_info": null
    },
    {
        "title": "灯夕解嘲和同官二首  其一",
        "author": "陈杰",
        "content": "年光冉冉东流水，客恨怱怱旦过僧。\n门插一枝荆楚柳，梦回十里广陵灯。",
        "dynasty": "宋",
        "collection_info": null
    },
    {
        "title": "灯夕解嘲和同官二首  其二",
        "author": "陈杰",
        "content": "同上南楼看月去，莫嫌官舍冷如僧。\n一株西北平安火，万里东南无尽灯。",
        "dynasty": "宋",
        "collection_info": null
    },
    {
        "title": "春事",
        "author": "陈杰",
        "content": "阳坡春事已全动，阴谷余寒容未收。\n花雨一番成蝶梦，柳风十日看鶑流。",
        "dynasty": "宋",
        "collection_info": null
    },
    {
        "title": "赠熊易课",
        "author": "陈杰",
        "content": "宿雨初收水满村，断桥千事不相闻。\n隔篱试写流年影，手种山田熟几分。",
        "dynasty": "宋",
        "collection_info": null
    },
    {
        "title": "红梅",
        "author": "陈杰",
        "content": "千树江头雪作裳，一枝故欲犯时粧。\n分明莹薄裁琼玉，不比臙脂抹海棠。",
        "dynasty": "宋",
        "collection_info": null
    },
    {
        "title": "古道",
        "author": "陈杰",
        "content": "杀鸡季伟蔬留客，列鼎孙弘外一肴。\n古道无存几夫子，今人何限不全交。",
        "dynasty": "宋",
        "collection_info": null
    },
    {
        "title": "故人家",
        "author": "陈杰",
        "content": "蓬头历齿王霸子，葛帔练裙任昉儿。\n世绪何妨有凋落，若敖羊舌正堪悲。",
        "dynasty": "宋",
        "collection_info": null
    },
    {
        "title": "除夕对梅花烛花二首  其一",
        "author": "陈杰",
        "content": "花与先生共岁寒，坐来不管漏声残。\n移瓶更转横枝影，贴在窗扉作画看。",
        "dynasty": "宋",
        "collection_info": null
    },
    {
        "title": "除夕对梅花烛花二首  其二",
        "author": "陈杰",
        "content": "顷刻开花翦復成，大如菡萏小朱樱。\n一年岁事占来日，知为先生报晓晴。",
        "dynasty": "宋",
        "collection_info": null
    },
    {
        "title": "小春桃李俱花",
        "author": "陈杰",
        "content": "阳林小春醉风日，老面得酒须臾欢。\n不妨桃李妍冬谷，正要松篁用岁寒。",
        "dynasty": "宋",
        "collection_info": null
    },
    {
        "title": "赠玉壶相士",
        "author": "陈杰",
        "content": "黄金取印斗来大，白玉作壶冰样寒。\n子号甚清堪自照，吾诗愈淡欲谁看。",
        "dynasty": "宋",
        "collection_info": null
    },
    {
        "title": "月窗相士",
        "author": "陈杰",
        "content": "明月谁令作鑑寒，纸窗何日透蝇钻。\n人间万事秋毫细，跳出须弥顶上看。",
        "dynasty": "宋",
        "collection_info": null
    },
    {
        "title": "赠冰月相士",
        "author": "陈杰",
        "content": "十年已往如冰冷，千载方来似月明。\n唐许何尝关世事，人间正有一书生。",
        "dynasty": "宋",
        "collection_info": null
    },
    {
        "title": "和叶宋英三绝句  其一",
        "author": "陈杰",
        "content": "千里论诗半语无，出门濠上子知鱼。\n寒潭潦尽水归壑，落日山明人荷锄。",
        "dynasty": "宋",
        "collection_info": null
    },
    {
        "title": "和叶宋英三绝句  其二",
        "author": "陈杰",
        "content": "大范寄诗题八十，龙韬照夜白虹寒。\n重纡剡雪归时棹，问讯磻璜约处滩。",
        "dynasty": "宋",
        "collection_info": null
    },
    {
        "title": "和叶宋英三绝句  其三",
        "author": "陈杰",
        "content": "昌谷鲸蛇供诞幻，玉川騄駬玩虚空。\n独无桃实三千岁，更有鹏扶九万风。",
        "dynasty": "宋",
        "collection_info": null
    },
    {
        "title": "和张纯父霜月三首  其一",
        "author": "陈杰",
        "content": "洞庭高秋乃无事，洞庭主人独多才。\n满天如水乌啼夜，写出寒蝉湿兔来。",
        "dynasty": "宋",
        "collection_info": null
    },
    {
        "title": "和张纯父霜月三首  其二",
        "author": "陈杰",
        "content": "茅店板桥天落趣，素娥青女洗长新。\n昔人已与不传死，千古谁怜老斲轮。",
        "dynasty": "宋",
        "collection_info": null
    },
    {
        "title": "和张纯父霜月三首  其三",
        "author": "陈杰",
        "content": "天公戏剧高寒上，岂识人间有凛秋。\n八万四千挥斧手，閒抛玉屑下琼楼。",
        "dynasty": "宋",
        "collection_info": null
    },
    {
        "title": "和州秋阳",
        "author": "陈杰",
        "content": "雨风睡过一年春，破闷无茶可策勋。\n失笑起来闻玉笛，懒晴吹涨满空云。",
        "dynasty": "宋",
        "collection_info": null
    },
    {
        "title": "和成修堂见寄吟稿韵二首  其一",
        "author": "陈杰",
        "content": "吟屋青山万垒间，割来风月少陵坛。\n可怜云树相望地，今作江东渭北看。",
        "dynasty": "宋",
        "collection_info": null
    },
    {
        "title": "和成修堂见寄吟稿韵二首  其二",
        "author": "陈杰",
        "content": "犹忆朝天晓漏迟，龙蛇暖日动旌旗。\n此生那復赓酬乐，风雪天涯各锻诗。",
        "dynasty": "宋",
        "collection_info": null
    },
    {
        "title": "和友人生香四和",
        "author": "陈杰",
        "content": "水仙盆间瑞香盆，着一枝梅一干荪。\n箇是山中生四和，麝沈枣甲更须论。",
        "dynasty": "宋",
        "collection_info": null
    },
    {
        "title": "破屋",
        "author": "陈杰",
        "content": "江头风雨连年恶，破屋惊秋復惜春。\n天上金瓯足时栋，人间白髮是閒身。",
        "dynasty": "宋",
        "collection_info": null
    },
    {
        "title": "挽周溪园国史三首  其一",
        "author": "陈杰",
        "content": "壮岁高科晚一麾，江涛如此幅巾归。\n书生何限经纶意，曾共危阑送落晖。",
        "dynasty": "宋",
        "collection_info": null
    },
    {
        "title": "挽周溪园国史三首  其二",
        "author": "陈杰",
        "content": "一瞬风云宇宙新，一家中外几朱轮。\n归来却就千钟养，赢得深衣处士身。",
        "dynasty": "宋",
        "collection_info": null
    },
    {
        "title": "挽周溪园国史三首  其三",
        "author": "陈杰",
        "content": "鉅笔曾编两大藩，江山如画朔风酸。\n如何地下修文手，还要南朝旧史官。",
        "dynasty": "宋",
        "collection_info": null
    },
    {
        "title": "劝农同幕皆预即事四绝  其一",
        "author": "陈杰",
        "content": "铁骑琱戈夹道驰，元戎小队出郊时。\n白袍容与其间者，莫是参谋老拾遗。",
        "dynasty": "宋",
        "collection_info": null
    },
    {
        "title": "劝农同幕皆预即事四绝  其二",
        "author": "陈杰",
        "content": "妥贴轻舆我自便，更施小帐暖如毡。\n前山一阵东风雨，马上诸郎陛楯然。",
        "dynasty": "宋",
        "collection_info": null
    },
    {
        "title": "劝农同幕皆预即事四绝  其三",
        "author": "陈杰",
        "content": "风捲冈头似怒雷，晓来驱我上崔嵬。\n斗牛尽是登临处，到得清明却不来。",
        "dynasty": "宋",
        "collection_info": null
    },
    {
        "title": "劝农同幕皆预即事四绝  其四",
        "author": "陈杰",
        "content": "乌帽持觞鬓似银，近前不怕相公嗔。\n未知此日殷勤意，曾到深村作苦人。",
        "dynasty": "宋",
        "collection_info": null
    },
    {
        "title": "见诸君感事之作",
        "author": "陈杰",
        "content": "鼎湖不挟宇宙去，骊墓曾包山海来。\n教儿倒诵阿房赋，一与张阳洗七哀。",
        "dynasty": "宋",
        "collection_info": null
    },
    {
        "title": "题李生烟江万里图",
        "author": "陈杰",
        "content": "白鸥飞来类从汝，寒鴈瞥起几导吾。\n未觉咫间能万里，曲肱残梦落东湖。",
        "dynasty": "宋",
        "collection_info": null
    },
    {
        "title": "赠徐先辈星命课",
        "author": "陈杰",
        "content": "三命横铺下点星，风雷歘起斗牛灵。\n正堪持献云霄士，不中山间倦客听。",
        "dynasty": "宋",
        "collection_info": null
    },
    {
        "title": "闭门",
        "author": "陈杰",
        "content": "闭门风雨九十日，生物趋新曾未休。\n适见桃枝暗明月，渐闻柳絮逐江流。",
        "dynasty": "宋",
        "collection_info": null
    },
    {
        "title": "东湖晚步洪恩桥海棠洞三首  其一",
        "author": "陈杰",
        "content": "城裏北风连夜号，平湖捲绿上枯壕。\n不知江水长多少，樯尾过城三丈高。",
        "dynasty": "宋",
        "collection_info": null
    },
    {
        "title": "东湖晚步洪恩桥海棠洞三首  其二",
        "author": "陈杰",
        "content": "雪前一枝玉出墙，独立小桥风信香。\n烂霞晴日炙蔫锦，十里輭红人若狂。",
        "dynasty": "宋",
        "collection_info": null
    },
    {
        "title": "东湖晚步洪恩桥海棠洞三首  其三",
        "author": "陈杰",
        "content": "百花洲前万柳堤，一川红绿醉春时。\n楼台忽断见西爽，鶑燕正深闻子规。",
        "dynasty": "宋",
        "collection_info": null
    },
    {
        "title": "咏归晚步",
        "author": "陈杰",
        "content": "风流顿尽万花浦，俛仰已陈双桂亭。\n黄鞠华差强人意，红拒霜犹有典刑。",
        "dynasty": "宋",
        "collection_info": null
    },
    {
        "title": "书生旧梦二解皆因榜过作  其一",
        "author": "陈杰",
        "content": "长忆西风翠袖单，暮檐修玉倚初寒。\n一回得嫁平生足，更用花枝插白看。",
        "dynasty": "宋",
        "collection_info": null
    },
    {
        "title": "书生旧梦二解皆因榜过作  其二",
        "author": "陈杰",
        "content": "一着当机已百全，落枰忽误岂非天。\n空函堕甑都休惋，赤壁淮淝本偶然。",
        "dynasty": "宋",
        "collection_info": null
    },
    {
        "title": "和徐子苍扬州梦梅",
        "author": "陈杰",
        "content": "林昏月落淮南夜，还忆江清水见沙。\n冰雪为魂玉在侧，了知不是梦梨花。",
        "dynasty": "宋",
        "collection_info": null
    },
    {
        "title": "寒梦",
        "author": "陈杰",
        "content": "寒梦初回斗帐深，清辉忽破小窗阴。\n若为推上松萝月，展尽梅花一寸心。",
        "dynasty": "宋",
        "collection_info": null
    },
    {
        "title": "题驿壁",
        "author": "陈杰",
        "content": "骅骝捕鼠不如狸，镆干缀履不如锥。\n过都历块成何事，剸虎裁蛟彼一时。",
        "dynasty": "宋",
        "collection_info": null
    },
    {
        "title": "六朝",
        "author": "陈杰",
        "content": "正朔奄奄一脉垂，不多文物迭兴衰。\n菰芦等是偏方士，尔尚生逢六季时。",
        "dynasty": "宋",
        "collection_info": null
    },
    {
        "title": "咏涂璋家屏风上题宣和壬寅季夏",
        "author": "陈杰",
        "content": "玉芝随手燕堂空，翠幰宸游黍满宫。\n一片宣和残岁月，百年田舍古屏风。",
        "dynasty": "宋",
        "collection_info": null
    },
    {
        "title": "咏史",
        "author": "陈杰",
        "content": "蜀相犹雄懿已王，江东逮见魏先亡。\n山阳更在江东后，如此三分未用伤。",
        "dynasty": "宋",
        "collection_info": null
    },
    {
        "title": "题梅坛毛庆甫道士云悦楼",
        "author": "陈杰",
        "content": "白衣苍狗无情物，翻手悲欢变古今。\n输与道人长快活，看渠起灭不关心。",
        "dynasty": "宋",
        "collection_info": null
    },
    {
        "title": "答李道士",
        "author": "陈杰",
        "content": "老子废吟恐妨道，道人学诗如学僊。\n探藏不惜藏诸密，试换黄庭内景篇。",
        "dynasty": "宋",
        "collection_info": null
    },
    {
        "title": "题傅道士鹤鸣泉",
        "author": "陈杰",
        "content": "梦回华表千年远，思入庐山三迭寒。\n绿髮道人知许事，山中自写鹤泉看。",
        "dynasty": "宋",
        "collection_info": null
    },
    {
        "title": "酬别孙道人存心归上饶二首  其一",
        "author": "陈杰",
        "content": "消得刚风三日夜，吹开正色泬寥天。\n苏门月朗君长啸，太华云高我昼眠。",
        "dynasty": "宋",
        "collection_info": null
    },
    {
        "title": "酬别孙道人存心归上饶二首  其二",
        "author": "陈杰",
        "content": "短些几迴无寄处，一声归鹤落江东。\n两行老泪千年恨，问讯骑鲸太白翁。",
        "dynasty": "宋",
        "collection_info": null
    },
    {
        "title": "和诸公琼花二首  其一",
        "author": "陈杰",
        "content": "艳不山矾瘦不梅，全身夺得八仙胎。\n扬州怕有归来鹤，曾见无双槛裏开。",
        "dynasty": "宋",
        "collection_info": null
    },
    {
        "title": "和诸公琼花二首  其二",
        "author": "陈杰",
        "content": "淡日微云燕麦斜，江思笋蕨客思家。\n是非欲共东风语，一曲栏干眼自花。",
        "dynasty": "宋",
        "collection_info": null
    },
    {
        "title": "题宣和御画芦禽",
        "author": "陈杰",
        "content": "芦边晚吹冷飕飕，背立孤禽有许愁。\n可是殿庭无事笔，已含原野十分秋。",
        "dynasty": "宋",
        "collection_info": null
    },
    {
        "title": "男竹枝歌",
        "author": "陈杰",
        "content": "东园一株千叶茶，阿翁手栽红锦花。\n今年团栾且同看，明年大哥天一涯。",
        "dynasty": "宋",
        "collection_info": null
    },
    {
        "title": "女竹枝歌",
        "author": "陈杰",
        "content": "南园一株雨前茶，阿婆手种黄玉芽。\n今年团栾且同摘，明年大姊阿谁家。",
        "dynasty": "宋",
        "collection_info": null
    },
    {
        "title": "和彭教谕论诗",
        "author": "陈杰",
        "content": "平生于二南，百过在芣苢。\n不知孰舞蹈，但觉乌可已。\n煌煌古人心，岂与不死传。\n天和本发中，世味或食耳。\n全明凋靡后，未造放荡始。\n折杨纷皇荂，败素正堪紫。\n斯文吾衰久，安得力任鄙。\n天河傥可挽，举俗快一洗。\n不且尊杜黄，卿言尚予起。",
        "dynasty": "宋",
        "collection_info": null
    },
    {
        "title": "诵诗",
        "author": "陈杰",
        "content": "盛气劘骚垒，长歌历杜藩。\n二南四字始，万古一解难。",
        "dynasty": "宋",
        "collection_info": null
    },
    {
        "title": "无题  其一",
        "author": "陈杰",
        "content": "大地生灵惜暵干，纸田不饱腐儒餐。\n闲将博士虀盐味，试上先生苜蓿盘。",
        "dynasty": "宋",
        "collection_info": null
    },
    {
        "title": "无题  其二",
        "author": "陈杰",
        "content": "口语甘时心犹异，中边甜处味方宜。\n诗情合荐东坡老，惭媿当年蜜荔枝。",
        "dynasty": "宋",
        "collection_info": null
    },
    {
        "title": "无题  其三",
        "author": "陈杰",
        "content": "闻道江边起柁楼，欲将吾道付沧洲。\n三年恶瞰卢仝屋，一日轻装范蠡舟。\n蹈海高怀欣独往，济川好手蹇难留。\n樯阴舸下能容我，雨笠烟簑傲白鸥。",
        "dynasty": "宋",
        "collection_info": null
    },
    {
        "title": "至日拜赐",
        "author": "陈杰",
        "content": "千官万岁讲朝仪，黄伞高张簇仗齐。\n清晓山窗频扣首，虬鬚隆准伴宸奎。",
        "dynasty": "宋",
        "collection_info": null
    },
    {
        "title": "程簿能静袖诗来访次韵",
        "author": "陈杰",
        "content": "高吟鼎脔屡经尝，群噪纷纷子贡墙。\n雪曲我应惭郢下，笛声公自感山阳。\n堪嗟绛老泥涂役，孤负春官桃李场。\n斗大康山盛儒者，凭谁推此叩循良。",
        "dynasty": "宋",
        "collection_info": null
    },
    {
        "title": "东湖",
        "author": "陈杰",
        "content": "重游如隔世，露雨暗池台。\n蓬岛又浅水，昆明几劫灰。\n苍鹅飞底去，白雁集何来。\n万古南州土，荒祠一造哀。",
        "dynasty": "宋",
        "collection_info": null
    },
    {
        "title": "西湖",
        "author": "陈杰",
        "content": "小春好风日，湖上足池台。\n彼美少年子，适从何处来。\n恩光被鞍马，艷丽照樽罍。\n今者不自乐，后人谁尔哀。",
        "dynasty": "宋",
        "collection_info": null
    },
    {
        "title": "小家住深村",
        "author": "陈杰",
        "content": "小家住深村，独犬应门户。\n招麾不去来，进止有常处。\n从田仍司盗，奔走亦御侮。\n常恐下生牦，八方啸狐兔。",
        "dynasty": "宋",
        "collection_info": null
    },
    {
        "title": "送中斋过家入燕",
        "author": "陈杰",
        "content": "江浙相望半月程，燕云万里重行行。\n几多临水登山赋，不尽还家去国情。\n三入换来金印大，一归赢得綵衣明。\n东湖何似西湖好，且对梅花捧寿觥。",
        "dynasty": "宋",
        "collection_info": null
    },
    {
        "title": "充善堂为吴氏题",
        "author": "陈杰",
        "content": "厥初生人，禀性受中。\n不患不善，患不能充。\n血气既刚，物我交战。\n不患不充，又患不善。\n充而善者，可鸾可凰。\n匪善而充，化为豺狼。\n其充为何，勿助勿害。\n鷄鸣而兴，善与利对。\n申严界限，审察毫釐。\n诚内僞外，理公欲私。\n充无穿窬，义不胜用。\n彼充孔扬，傲诞是从。\n故得其正，泉达火然。\n一有弗协，履冰临渊。\n呜呼道微，志远瞻卓。\n子如充之，明善守约。",
        "dynasty": "宋",
        "collection_info": null
    },
    {
        "title": "中兴事蹟",
        "author": "陈杰",
        "content": "瑶编每读愤填膺，始末权姦託罢兵。\n初渡已诛双烈士，小吏更坏一长城。\n啮毡大老投荒死，借剑孤忠窜岛生。\n长与东南羞汗简，更堪西北望神京。",
        "dynasty": "宋",
        "collection_info": null
    },
    {
        "title": "送万平野余秋山被荐北行",
        "author": "陈杰",
        "content": "朔云垂天野四平，羌笛叫月山秋清。\n金台此日燕万里，绵蕞当年鲁两生。\n衢路屏营诗少味，江关萧瑟赋多情。\n西风瞥眼鲈鱼鲙，一夜相思闻雁声。",
        "dynasty": "宋",
        "collection_info": null
    },
    {
        "title": "题信州月岩",
        "author": "陈杰",
        "content": "冈路阴阴忽半规，无盈万古亦无亏。\n凿开空洞地有眼，劈下广寒天不知。\n小着山河偏影处，平分蟾桂上弦时。\n游人莫讶清光少，照见江东几盛衰。",
        "dynasty": "宋",
        "collection_info": null
    },
    {
        "title": "秋热抵信上一歌馆壁张芦雁寒林",
        "author": "陈杰",
        "content": "老火张成伞，柔金伏在炉。\n正遮西日手，忽坐北风图。\n霜叶条嗷雁，冰枝有噤乌。\n摩挲怀美献，短策济时无。",
        "dynasty": "宋",
        "collection_info": null
    },
    {
        "title": "大窖啮旃",
        "author": "陈杰",
        "content": "伸脚踏胡地，开口吃汉天。\n见天不见雪，况辨雪与旃。\n胡人不敢杀，谓是不死仙。\n汉庭方求不死诀，方士取露和玉屑，何如老臣旃夹雪。",
        "dynasty": "宋",
        "collection_info": null
    },
    {
        "title": "先主",
        "author": "陈杰",
        "content": "扶义风云急，投难岁月长。\n犹怀置嗣子，岂要负刘璋。\n讨贼吾谁逊，违天有併亡。\n春秋復雠方，万古烜炎光。",
        "dynasty": "宋",
        "collection_info": null
    },
    {
        "title": "曹操",
        "author": "陈杰",
        "content": "鹿去卯金刀，当涂未敢高。\n争荣犹在弈，食马已同槽。\n身后三分闰，生前百诈劳。\n就如题墓上，盗豹亦焉逃。",
        "dynasty": "宋",
        "collection_info": null
    },
    {
        "title": "司马懿",
        "author": "陈杰",
        "content": "本祖贼为媒，聊同汉报仇。\n机深螳后雀，祸隠马中牛。\n夷甫毋专罪，江生足远猷。\n谁开千古恨，落日淡神州。",
        "dynasty": "宋",
        "collection_info": null
    },
    {
        "title": "登岳阳楼",
        "author": "陈杰",
        "content": "扁舟小繫画栏西，万里清光一拄颐。\n湖面欲包天外去，峤鬟疑割海中来。\n高空自泻轩皇乐，元气长涵老杜诗。\n庆历残碑重回首，此生何限退忧时。",
        "dynasty": "宋",
        "collection_info": null
    },
    {
        "title": "赴崖山赠别陈焘父",
        "author": "郭居安",
        "content": "诗来老气鬰沈沈，犹负驿骝万里骎。\n辇路风尘重回首，梅花岁晚独知心。\n张南有死天无远，管邴如生海未深。\n明发阳关底须迭，只哦雅制沈哇淫。",
        "dynasty": "宋",
        "collection_info": null
    },
    {
        "title": "句",
        "author": "雷侍郎",
        "content": "无魔不成佛，观过始知仁。",
        "dynasty": "宋",
        "collection_info": null
    },
    {
        "title": "陪山泉登芝山和文正公旧韵",
        "author": "释道璨",
        "content": "培塿视崔巍，眼高如许哉。\n举头天在上，四面景皆来。\n渐老成多病，看山又一回。\n尽供诗世界，霁色为君开。",
        "dynasty": "宋",
        "collection_info": null
    },
    {
        "title": "水月轩",
        "author": "释道璨",
        "content": "江水清无底，江月明如洗。\n开轩浥清明，道人清若此。\n春风不摇江面波，春云不载江头雨。\n天地无尘夜未央，照影轩中惟自许。\n我来风雨夜漫漫，水月俱忘无表裏。\n笑拍阑干问阿师，水在月兮月在水。",
        "dynasty": "宋",
        "collection_info": null
    },
    {
        "title": "题物初蕙兰",
        "author": "释道璨",
        "content": "花短秋意长，神清颜色少。\n笔端有西风，国香来未了。",
        "dynasty": "宋",
        "collection_info": null
    },
    {
        "title": "仙巢海棠洞",
        "author": "释道璨",
        "content": "领客坐花阴，饮客酌花露。\n先生自家春，八荒一牖户。\n凄其望前修，一枝阅世故。\n鹤车来不来，东风吹日暮。",
        "dynasty": "宋",
        "collection_info": null
    },
    {
        "title": "野水横舟",
        "author": "释道璨",
        "content": "望之一叶轻，即之万钧重。\n天风吹不去，世波摇不动。\n送尽千帆飞，济川已无梦。\n月冷苹花秋，此兴白鸥共。",
        "dynasty": "宋",
        "collection_info": null
    },
    {
        "title": "月窟",
        "author": "释道璨",
        "content": "凿开浑沌窍，豁见天地根。\n举瓢酌桂浆，引足蹈昆崙。\n湛然一精明，身外无干坤。\n我欲从之游，云深入无门。",
        "dynasty": "宋",
        "collection_info": null
    },
    {
        "title": "兰溪夜泊",
        "author": "释道璨",
        "content": "我泛浙西船，夜泊兰溪岸。\n篷窗坐不眠，县鼓鸣夜半。\n桥上趁墟人，徃来彻清旦。\n办此朝夕劳，不博一日饭。\n复毡睡正暖，闭户有人嫌夜短。",
        "dynasty": "宋",
        "collection_info": null
    },
    {
        "title": "赠观妙道士",
        "author": "释道璨",
        "content": "妙处不可观，可观非是妙。\n杳杳无方所，冥冥无朕兆。\n我观三十年，力尽不能透。\n及其会心时，忻然惟一笑。\n碧桃开晚花，黄鹂啭春昼。\n大哉众妙门，老子亲传授。",
        "dynasty": "宋",
        "collection_info": null
    },
    {
        "title": "题源虚叟庐山行卷",
        "author": "释道璨",
        "content": "胸中有庐山，笔下有庐山。\n窗下有庐山，眼中有庐山。\n别山十七年，见山一日间。\n韵险落鬼胆，语妙破天悭。\n永怀看山人，恨不同跻攀。\n摩挲青石砚，负山良厚颜。\n天风几时来，乘之欲西还。",
        "dynasty": "宋",
        "collection_info": null
    },
    {
        "title": "题于潜西菩兼山阁参寥受业",
        "author": "释道璨",
        "content": "青山在屋头，易见甚难识。\n如玉有碎气，如土有正色。\n平生万里眼，付此千丈壁。\n云行山欲动，云深山更碧。\n动止同一机，兼处贵自得。\n心外无青山，身外无周易。\n安得识山人，倚阑论未画。",
        "dynasty": "宋",
        "collection_info": null
    },
    {
        "title": "题会稽孙竹阁望梅亭",
        "author": "释道璨",
        "content": "梅梁在屋东，梅溪在屋西。\n举头东西望，古意入双眉。\n彼溺犹己溺，彼饥犹己饥。\n皇皇圣人心，万世同一机。\n诚明与物欲，方寸分町畦。\n火然而泉达，扩充无边涯。\n禹亦何人哉，勉之宜及时。",
        "dynasty": "宋",
        "collection_info": null
    },
    {
        "title": "和雨崖吴提刑奉母夫人雨中登鲁公亭",
        "author": "释道璨",
        "content": "白髮照黄花，薄晚散幽步。\n何年乘五云，来自三神屿。\n膝下千载人，富贵等儒素。\n西风天地秋，细雨江城莫。\n酒酣拍阑干，忧时起愁绪。\n怀哉平原公，孤忠乃吾与。\n重此一臂力，日月容易去。",
        "dynasty": "宋",
        "collection_info": null
    },
    {
        "title": "喜雨呈梅石赵都大",
        "author": "释道璨",
        "content": "久旱天地焦，酷出秦法外。\n一雨中夜来，汉兵起丰沛。\n万物皆吐气，昭苏脱厄会。\n忧国有天人，爱民如子辈。\n心香彻九关，化为云叆叇。\n生意一万里，直在方寸内。\n老农相与言，晓晴坐牛背。",
        "dynasty": "宋",
        "collection_info": null
    },
    {
        "title": "寄题瑞昌簿厅景苏堂墨竹",
        "author": "释道璨",
        "content": "一叶復一叶，世道几翻覆。\n一点復一点，书脉要接续。\n亲见长公来，一节不肯曲。\n见竹如见公，北麓能不俗。\n回首熙丰间，几人愧此竹。\n翰墨直枝叶，点化到草木。\n长公有深意，此事付北麓。",
        "dynasty": "宋",
        "collection_info": null
    },
    {
        "title": "和卧龙招隠吟",
        "author": "释道璨",
        "content": "武侯与晦翁，千载两名流。\n各以一臂力，能镇百世浮。\n神游天地间，或为山阿留。\n心期有佳人，驾言写幽忧。\n水流崖华开，山空明月秋。\n桂树影团团，乳鹿鸣呦呦。\n荐菊秋盈筐，酌茶花满瓯。\n两翁来不来，徘徊驻归驺。",
        "dynasty": "宋",
        "collection_info": null
    },
    {
        "title": "和梅边汪提干",
        "author": "释道璨",
        "content": "我梦稽山阴，茂林映修竹。\n鉴湖八百里，眼看不盈掬。\n管领天下清，此乐梅边独。\n几欲驱车去，云根夜同宿。\n山空秋月明，安期未可卜。\n蓬莱水清浅，褰裳同往復。\n径谒蔡少霞，不待青童覆。\n共草新宫铭，调高语圆熟。",
        "dynasty": "宋",
        "collection_info": null
    },
    {
        "title": "和童敬重",
        "author": "释道璨",
        "content": "空山木叶下，坐观不二门。\n茶香舌本甘，直探天地根。\n两袖江海风，眼前见夫君。\n十年戎马间，未发诗与文。\n逐禄士之常，一廉减万想。\n六经在日用，论说漫深广。\n躬行能尺寸，光燄长万丈。\n世波易溺人，外此无保障。",
        "dynasty": "宋",
        "collection_info": null
    },
    {
        "title": "潜上人求菊山",
        "author": "释道璨",
        "content": "具郎号菊山，秀色已衰朽。\n潜郎号菊山，清香满襟袖。\n天地一东篱，万古一重九。\n绝爱陶渊明，揽之不盈手。\n后人不识秋，多向篱边守。\n璨璨万黄金，把玩岂长久。\n西风容易老，回首已如箒。\n因潜忆具郎，有泪如苦酒。",
        "dynasty": "宋",
        "collection_info": null
    },
    {
        "title": "送愿上人过雪窦兼呈弁山",
        "author": "释道璨",
        "content": "去年无准死，今年痴绝丧。\n二老百世师，一去空天壤。\n玉磬与天球，满耳皆新响。\n堂堂万钟鼎，横列乳峰上。\n愿也天台来，双眉拥青嶂。\n要见乳峰人，不作行役相。\n碧树明秋花，吹香上藤杖。\n长松四十围，悬水一千丈。\n到门相见时，为我问无恙。",
        "dynasty": "宋",
        "collection_info": null
    },
    {
        "title": "雪菊",
        "author": "释道璨",
        "content": "大雪冻不死，秋风吹不开。\n许大天地间，受得一气獃。\n生意在根本，肯趁阳和回。\n要从梅兄游，一笑霜雪堆。\n六花已飞舞，槁悴如根荄。\n下有返魂香，英英死不摧。\n老仙造化手，妙处能夺胎。\n唤醒万黄金，桃李皆奴侪。\n对花酌老仙，高致谁能陪。\n东篱有佳人，万些招不来。",
        "dynasty": "宋",
        "collection_info": null
    },
    {
        "title": "坐圆常江天轩听谋西江示众语",
        "author": "释道璨",
        "content": "三洲相接连，断处直如割。\n中洲二十里，平沙浄如刷。\n云开天四垂，雨晴山一抹。\n绿波三万顷，乞与渔翁拨。\n纳之窗户间，道人巧点掇。\n我来不忍去，倚阑腕欲脱。\n草青烟冉冉，柳静浪聒聒。\n天风驾沧海，奔突不可遏。\n忻然见此翁，句险眼能活。\n遡流欲从之，水深春岸阔。",
        "dynasty": "宋",
        "collection_info": null
    },
    {
        "title": "纪梦",
        "author": "释道璨",
        "content": "我不识灵溪，梦向溪边去。\n溪遶屋头流，桥通溪上路。\n轩窗水面开，水清石无数。\n煮茶僧请诗，茶香竹当户。\n花笺晕浅红，霜毫脱毛兔。\n引笔信手书，波峭含韵度。\n置笔喜语客，眼明失沉痼。\n梦觉秋满床，残月挂庭树。\n病眩二十年，万花舞深雾。\n梦中能楷书，以我心念故。\n人生孰非梦，百年等是寓。\n便欲驱车去，傍溪缚茅住。\n但恐秋雨来，溪深不可渡。",
        "dynasty": "宋",
        "collection_info": null
    },
    {
        "title": "赠明侍者",
        "author": "释道璨",
        "content": "好诗无音律，至文难言说。\n学之无他术，先要心路绝。\n兀坐送清昼，万事付一拙。\n如是三十年，大巧自发越。\n万象赴陶冶，百怪乞提挈。\n兴来忽运笔，妙处无前哲。\n古来翰墨士，外此别无诀。\n明也江南来，俊气方烈烈。\n乘潮观海门，入越探禹穴。\n须从言外参，莫向纸上窃。\n此方吾必秘，为子轻漏洩。\n慎勿语俗子，只可自怡悦。",
        "dynasty": "宋",
        "collection_info": null
    },
    {
        "title": "吴太清有远役以诗寄别次韵",
        "author": "释道璨",
        "content": "宇宙入八窗，芙蓉制衣裳。\n两眼挂万古，深柱书传香。\n笔端肤寸合，要作天下凉。\n余事亦演雅，簸弄正未妨。\n颠倒走百怪，陆离罗众芳。\n气焰压牛斗，何止万丈光。\n笑他儿女曹，白道空茫茫。\n秋风三尺剑，尘土压下方。\n斫却月中桂，及此鬓未苍。\n我欲援北斗，酌以椒桂浆。\n文章于此道，太山一毫芒。\n洙泗到伊洛，波澜正泱泱。\n多少遡流人，褰裳復回翔。\n孰知方寸间，一苇直可航。\n勉哉吴夫子，此事当毋忘。",
        "dynasty": "宋",
        "collection_info": null
    },
    {
        "title": "蹋雪下云居山宿崇寿寄草堂",
        "author": "释道璨",
        "content": "别山三十年，见山双眼碧。\n山灵喜我来，一笑作戏剧。\n纵横万花舞，变乱山颜色。\n圭璧拔地起，自在羣玉国。\n去兴纷莫留，下足深没膝。\n冻合坡长短，石碍路剞侧。\n跻攀脚未稳，失势落数尺。\n平生江海屐，常患天地窄。\n立处贵稳密，取道贵径直。\n只要缓步行，不在多用力。\n祇以到为期，半途肯休息。\n须臾到山趾，坦途随意适。\n回看行路处，倚天立青壁。\n极爱山上云，长年抱幽石。\n耐得许多清，一夜遥相忆。",
        "dynasty": "宋",
        "collection_info": null
    },
    {
        "title": "和郭澹溪",
        "author": "释道璨",
        "content": "秋气入我窗，秋风吹我裳。\n可人溪上来，语妙齿颊香。\n余味彻肝肺，散作六月凉。\n苦吟有天知，不知正无妨。\n譬如丛生兰，无人亦自芳。\n明珠遗我把，烂烂照乘光。\n疾风驾沧海，世波正茫茫。\n老气盖九州，老眼隘四方。\n黄尘暗长淮，蒹葭色苍苍。\n醉草马上檄，举瓢酌天浆。\n云开帝星明，妖彗收光芒。\n长江砥样平，鸥鸟水泱泱。\n照影东湖滨，矫首看横翔。\n钓竿拂珊瑚，凉意满归航。\n到海得明月，寄我毋相忘。",
        "dynasty": "宋",
        "collection_info": null
    },
    {
        "title": "送西苑径上人见深居冯常簿求寺记",
        "author": "释道璨",
        "content": "西苑宝峰麓，占地宽一弓。\n梵放殷青冥，与峰相长雄。\n鬼域何方来，包举归提封。\n楼钟不敢鸣，僧趋邻寺钟。\n径也铁石姿，直欲笺天公。\n天高不可叫，虎豹守九重。\n六年长安道，往来如飞蓬。\n云开日正杲，死草生华风。\n青山復入手，尽埽狐兔踪。\n鱼鼓发新响，松桂还旧容。\n掘地寻泉源，锄荒理菊丛。\n桃李一家春，万古无异宗。\n玉色十丈辉，秀润浄磨砻。\n大书付谁氏，千载深居翁。\n他年来读碑，病眼摩朦胧。\n为碑三夕留，卧听寒岩松。",
        "dynasty": "宋",
        "collection_info": null
    },
    {
        "title": "和萧太山韵相士李月斋",
        "author": "释道璨",
        "content": "心明于月过于月，广寒有殿无城阙。\n不须更服九转丹，目光射人如月寒。\n凌烟阁上公侯像，未必肩如山字样。\n玉川地上虮虱臣，未必文章非此人。\n口眼分明天不夜，输与月斋擅声价。",
        "dynasty": "宋",
        "collection_info": null
    },
    {
        "title": "和沧洲尚书送坦上人",
        "author": "释道璨",
        "content": "貂蝉换却章甫冠，十年出入鹓行间。\n天门九重虎豹恶，手携谏疏归掩关。\n白鸥浩荡沧波阔，冷看诸公治三窟。\n庭院无人春日长，尚记向来频往復。\n平生眼裏无机云，建安余子不足吞。\n剔起枝叶见根本，上人将底酬公恩。",
        "dynasty": "宋",
        "collection_info": null
    },
    {
        "title": "题饶德操关子长紫芝诗轴",
        "author": "释道璨",
        "content": "郭家墓田土花碧，轮菌紫芝大盈尺。\n淋浪雨泪种得成，不识春风生长力。\n晴云练练依遥岑，霁月烱烱悬崖阴。\n苦心实竹谁赏识，青山重迭黄泉深。\n两翁落笔九天上，发辉潜德光千丈。\n此卷长留天地间，灵芝万古常无恙。",
        "dynasty": "宋",
        "collection_info": null
    },
    {
        "title": "送诚上人",
        "author": "释道璨",
        "content": "长安城头秋日黄，长安道上秋风凉。\n游子念亲从定起，一衲卷云归故乡。\n七月八月吴楚路，十里五里东南疆。\n遥知子母相见处，篱落黄花吹晚香。\n我母今年六十四，千丈白髮应沧浪。\n石田茆屋归未得，西山几度明斜阳。\n因送君行发深省，天地阔远愁茫茫。\n他年相寻君勿忘，杨柳当门水满塘。",
        "dynasty": "宋",
        "collection_info": null
    },
    {
        "title": "题善住阁",
        "author": "释道璨",
        "content": "阁前溪水声潺湲，阁后山色空巑岏。\n取之不得舍不得，善住道人如是观。\n浩荡春风满天地，飞絮游丝无定处。\n去无所至来无踪，善住道人如是住。\n有所住兮成守株，鱼止泺兮鸟栖芦。\n无所住兮成漫浪，空中迹兮镜中像。\n道人一笑璨琳琅，住不住兮吾已忘。\n閒倚阑干春昼长，眼看白鸟浮沧浪。",
        "dynasty": "宋",
        "collection_info": null
    },
    {
        "title": "题和山推蓬看梅",
        "author": "释道璨",
        "content": "沙头寒声入芦苇，沙际暝烟湿微雨。\n疎花明在树梢头，吟身卧在船蓬底。\n相看一笑大江横，白鸟不飞天似水。\n逃禅英骨閟九原，褚郎有神呼得起。\n倔强横枝不受屈，玲珑孤标浄如洗。\n春风满面吹不开，冰雪满身冻不死。\n岁寒心事谁得知，大似和山隠君子。\n我有扁舟簑笠盟，落在吴头并楚尾。\n挑灯今夜不成眠，免得相寻来梦裏。",
        "dynasty": "宋",
        "collection_info": null
    },
    {
        "title": "寄题赵山台莲花方丈",
        "author": "释道璨",
        "content": "四壁纵横都十尺，门对若耶溪水碧。\n画阑漠漠吹香风，绿窗练练浮秋色。\n中有诗家白玉颜，饮露沐芳度朝夕。\n当轩大坐眼波横，只许诗人来入室。",
        "dynasty": "宋",
        "collection_info": null
    },
    {
        "title": "和郑半溪",
        "author": "释道璨",
        "content": "词林丈夫安晚氏，笔端有口吞余子。\n阿戎在傍横点头，万言不直一杯水。\n文词于道祇毫芒，枉劳平生两鬓苍。\n落花植实愿自□，□□□□□□□。",
        "dynasty": "宋",
        "collection_info": null
    },
    {
        "title": "和腾可赵司户",
        "author": "释道璨",
        "content": "可人久别喜逢迎，分坐南窗晓放晴。\n竹所多时无此乐，梅兄一笑让渠清。\n字如晋样神饶韵，诗比唐人语更精。\n隽永韦编有真味，更须分我一杯羹。",
        "dynasty": "宋",
        "collection_info": null
    },
    {
        "title": "赋张寺丞樗寮",
        "author": "释道璨",
        "content": "樗寮先生千载士，草木有谁同臭味。\n外无刀斧斫削痕，中有冰霜不老气。\n红紫纷纷满上林，我自无心趁桃李。\n苏秦张仪自纵横，宠辱不惊鲁连氏。\n梁栋峨峨入阿阁，我自无心为杞梓。\n杜乔李固自党锢，网罗不及徐孺子。\n故家乔木百世阴，有此孙枝能蔽芾。\n落去英华植本根，深培不朽圣贤事。\n牺尊青黄互翻覆，眼看世事如醒醉。\n愿言善保丘壑姿，留取清风在天地。",
        "dynasty": "宋",
        "collection_info": null
    },
    {
        "title": "樗寮生日",
        "author": "释道璨",
        "content": "长庚流辉千丈强，斗南夜气浮耿光。\n晋唐以前旧人物，翩然乘风下大荒。\n平生厌官不爱做，自歌招隠山中住。\n后园明月手自锄，多种山前老梅树。\n岁寒心事梅花清，沧浪白髮梅花明。\n有时指花对客道，此是吾家难弟兄。\n上国春风醉桃李，过眼纷纷付流水。\n禁得清寒耐后霜，幽独何曾有如许。\n今年枝间着子无，黄金作颗应纍纍。\n想见日长庭院静，时时绕枝如哺雏。\n摘来不用供调鼎，且唤麯生相管领。\n等閒一醉一千年，莫遣东风吹酒醒。",
        "dynasty": "宋",
        "collection_info": null
    },
    {
        "title": "和余山南佥判清溪观荷",
        "author": "释道璨",
        "content": "东风已老南风急，浪蕊浮花和露泣。\n翠袖盈盈波上来，相向美人如玉立。\n轩渠一笑俱动容，彼此一样冰雪踪。\n明珠散不论斛斗，清溪化作骊龙宫。\n大江以东北山北，时样新粧皆失色。\n古心一寸谁得知，江上晚来数峰碧。\n普天之下率土滨，容着不尽胸中春。\n濂溪爱花我爱叶，难将此意轻语人。\n探寻胜处到深杳，两眼眈眈天地小。\n不离枝叶见花实，红白纷纷迹如埽。\n膝间不着无絃琴，酒中清浊时自斟。\n兴寄超然八方内，身在水流香世界。\n绿云冉冉拨不开，乐地可中能许大。\n中通外直真绝奇，一语能觉千古迷。\n二百年后谁传衣，清溪滚滚通濂溪。",
        "dynasty": "宋",
        "collection_info": null
    },
    {
        "title": "和陈东庐提干",
        "author": "释道璨",
        "content": "髮白为忧时，思家日念归。\n涉春问行李，隔岁理征衣。\n夜雨翻书屋，秋风把钓矶。\n叮咛旧僮仆，拂拭藓痕微。",
        "dynasty": "宋",
        "collection_info": null
    },
    {
        "title": "和吴山泉知府",
        "author": "释道璨",
        "content": "乱来谁访古，杖屦竹边闻。\n小立真堪画，閒谈亦自文。\n长翁千载语，中允百年坟。\n寂寞庐山下，幽寻独有君。",
        "dynasty": "宋",
        "collection_info": null
    },
    {
        "title": "和冯叔炎梅桂二首  其一",
        "author": "释道璨",
        "content": "色香俱第一，知己是华光。\n风味嫌肤浅，精神贵敛藏。\n一生虽抱独，千古却流芳。\n若论调羹事，还他一日长。",
        "dynasty": "宋",
        "collection_info": null
    },
    {
        "title": "和冯叔炎梅桂二首  其二",
        "author": "释道璨",
        "content": "风露透枝叶，团团翠满坡。\n但教秋思足，不必月明多。\n骚在谁招隠，山空自放歌。\n故家射科手，折取莫蹉跎。",
        "dynasty": "宋",
        "collection_info": null
    },
    {
        "title": "和致轩送余魁",
        "author": "释道璨",
        "content": "眉睫功名气，笔端天地春。\n孰知心念苦，祇与圣贤亲。\n味淡有真乐，眼高无古人。\n金鸾行夜直，坐听漏声频。",
        "dynasty": "宋",
        "collection_info": null
    },
    {
        "title": "哭冯深居常簿",
        "author": "释道璨",
        "content": "泛宅江湖上，萧萧两鬓皤。\n祇知衣可典，不厌客来多。\n文富家安有，名高实若何。\n身前身后事，令我起悲歌。",
        "dynasty": "宋",
        "collection_info": null
    },
    {
        "title": "致轩赵使君领客及妻子入山即事原韵",
        "author": "释道璨",
        "content": "戴家湖上宅，近市有山林。\n雨足四郊润，云低尽日阴。\n竹疎和翠减，松老受春深。\n留得行窝住，楼头午漏沉。",
        "dynasty": "宋",
        "collection_info": null
    },
    {
        "title": "和致轩赵使君午日读骚",
        "author": "释道璨",
        "content": "君王爱不均，不信问江滨。\n却是一江水，能知千载人。\n仲连宁蹈海，百里忍之秦。\n先死依兰芷，还他不二臣。",
        "dynasty": "宋",
        "collection_info": null
    },
    {
        "title": "西湖除夜",
        "author": "释道璨",
        "content": "又来上国看新元，细嚼梅花嚥冷泉。\n阿母在家年六十，孤儿为客路三千。\n身居东海沧波上，心在西山落照边。\n碧户朱门杨柳岸，不知归日是何年。",
        "dynasty": "宋",
        "collection_info": null
    },
    {
        "title": "送松冈黄提干",
        "author": "释道璨",
        "content": "人物如公岂久淹，极和平处极森严。\n无心为禄长思去，直道从人肯避嫌。\n学务躬行惟恐失，贫于未仕不言廉。\n书边大有閒田地，有口从今只学钳。",
        "dynasty": "宋",
        "collection_info": null
    },
    {
        "title": "和恕斋吴提刑秋阳庵居",
        "author": "释道璨",
        "content": "截断人间名利尘，横塘深碧护新坟。\n昏明不定霜天月，开合无心竹屋云。\n风雨对床差可喜，干坤万事不堪闻。\n栽松种竹閒功课，却为忧时一半分。",
        "dynasty": "宋",
        "collection_info": null
    },
    {
        "title": "和邓讲书",
        "author": "释道璨",
        "content": "杨柳阴阴水一涯，无边天地入窗纱。\n土阶过雨苔生润，竹径无人草自花。\n圣处工夫期我立，吟边生活頼成家。\n夜来梦泛沧浪水，两袖清风钓岸沙。",
        "dynasty": "宋",
        "collection_info": null
    },
    {
        "title": "贺恕斋除兵部侍郎",
        "author": "释道璨",
        "content": "面无老色气精明，南海归来住未成。\n不道山中无宰相，要从恕上做功名。\n云屯万骑西风急，月浸三更夜柝清。\n谋国定知有长算，胡雏不树向南旌。",
        "dynasty": "宋",
        "collection_info": null
    },
    {
        "title": "和谢君泽题弋阳桃花寺并弔郑盘翁",
        "author": "释道璨",
        "content": "一曲清溪十二阑，分明常在画中安。\n千年药竈和云暖，五色丹光彻夜寒。\n魂梦不来怀好友，山居能久是苍官。\n葛翁颜色红如染，不信桃花树上看。",
        "dynasty": "宋",
        "collection_info": null
    },
    {
        "title": "和杨在轩剂院",
        "author": "释道璨",
        "content": "箭下曾亲一鹄来，一簑风雨霅川回。\n近诗不逐唐声变，燕服多依晋样裁。\n竹屋逢僧閒煮茗，梅边领客惯行杯。\n终当夜直金鸾去，要试平生倚马才。",
        "dynasty": "宋",
        "collection_info": null
    },
    {
        "title": "和君泽谢主簿",
        "author": "释道璨",
        "content": "掉臂纷纷桃李场，声名暴耀急收藏。\n春风未解瞻颜色，落月长思满屋梁。\n大学十年心独苦，天门一疏日争光。\n弟兄千载诗书泽，染得人间草木香。",
        "dynasty": "宋",
        "collection_info": null
    },
    {
        "title": "和耕道赵制干与贾秋壑同科",
        "author": "释道璨",
        "content": "家近芝山傍淡湖，城居清似隠人庐。\n凌烟阁上同年在，光范门前一字无。\n信口语言多得忌，谋身术数不嫌疎。\n人生要是閒中好，轩冕何须苦见拘。",
        "dynasty": "宋",
        "collection_info": null
    },
    {
        "title": "和谢君直新除史馆检阅",
        "author": "释道璨",
        "content": "久矣常峨豸角冠，未应上缀史臣班。\n名高自是难推去，才大如何爱得閒。\n斋阁不须垂绛帐，精神留取上蓬山。\n散人梦落沧浪外，白鸟冥冥去不还。",
        "dynasty": "宋",
        "collection_info": null
    },
    {
        "title": "和山泉喜雪",
        "author": "释道璨",
        "content": "高下随风自在吹，纵横万里急还迟。\n园林顷刻生春意，天地中间有此奇。\n深入重城垂缚处，不持寸刃令行时。\n夜来竹外生盈尺，冻损梅花人未知。",
        "dynasty": "宋",
        "collection_info": null
    },
    {
        "title": "和春谷赵泉使贺端斋赵宪使喜雪",
        "author": "释道璨",
        "content": "蕊宫仙子下明湖，剪水桃花更滴酥。\n洁白十分天下瑞，光明一片剡溪图。\n园林春到何嫌早，阊阖云开不待呼。\n方寸去天纔尺五，笑他上界觅玄都。",
        "dynasty": "宋",
        "collection_info": null
    },
    {
        "title": "和菊隠陈知县西庵有感",
        "author": "释道璨",
        "content": "轻云卷雨过檐牙，杨柳池塘合乱蛙。\n四壁月华春夜永，一年风物此时嘉。\n诗当淡处工差退，心到平时语不夸。\n睡眼醒来人不见，杏花散影满窗纱。",
        "dynasty": "宋",
        "collection_info": null
    },
    {
        "title": "上安晚节丞相三首  其一",
        "author": "释道璨",
        "content": "相国归来卧旧山，功名虽好不如閒。\n向来北望中原眼，送在沧波白鸟间。",
        "dynasty": "宋",
        "collection_info": null
    },
    {
        "title": "上安晚节丞相三首  其二",
        "author": "释道璨",
        "content": "清于独鹤瘦于梅，小袖春衫晋样裁。\n推出柴车人不指，前身曾住洛中来。",
        "dynasty": "宋",
        "collection_info": null
    },
    {
        "title": "上安晚节丞相三首  其三",
        "author": "释道璨",
        "content": "日食何曾费万钱，只将苜蓿荐春盘。\n俸余不用肥奴马，留买青山取性看。",
        "dynasty": "宋",
        "collection_info": null
    },
    {
        "title": "迎晦静汤先生",
        "author": "释道璨",
        "content": "向来九虎守天关，已是无心便出山。\n宇裏春风閒不得，又携桃李种人间。",
        "dynasty": "宋",
        "collection_info": null
    },
    {
        "title": "寄无闻知侍者",
        "author": "释道璨",
        "content": "手把黄花语后期，孤山雪后早梅时。\n春风不管人无信，又要吹香上北枝。",
        "dynasty": "宋",
        "collection_info": null
    },
    {
        "title": "题水墨草虫",
        "author": "释道璨",
        "content": "蜻蜓低傍豆花飞，络纬无声抱竹枝。\n忆得西湖烟雨裏，小园清晓独行时。",
        "dynasty": "宋",
        "collection_info": null
    },
    {
        "title": "过桃花寺怀东叟",
        "author": "释道璨",
        "content": "主人去后客来过，丹竈重重锁薜萝。\n满院碧桃花寂寞，春风不似旧时多。",
        "dynasty": "宋",
        "collection_info": null
    },
    {
        "title": "疏山问竹",
        "author": "释道璨",
        "content": "坐对青青仔细看，别来且喜尚平安。\n山中岁晚风霜恶，不易孤标耐得寒。",
        "dynasty": "宋",
        "collection_info": null
    },
    {
        "title": "立秋",
        "author": "释道璨",
        "content": "碧树萧萧凉气回，一年怀抱此时开。\n槿花篱下占秋事，早有牵牛上竹来。",
        "dynasty": "宋",
        "collection_info": null
    },
    {
        "title": "睡起",
        "author": "释道璨",
        "content": "青青岸草绿于袍，雨后江流数尺高。\n庭院日长春睡足，幽兰花底读离骚。",
        "dynasty": "宋",
        "collection_info": null
    },
    {
        "title": "秋思",
        "author": "释道璨",
        "content": "草根无数候虫鸣，月在梧桐树上明。\n庭院无人过夜半，自携团扇绕阶行。",
        "dynasty": "宋",
        "collection_info": null
    },
    {
        "title": "国祥斋中晚坐",
        "author": "释道璨",
        "content": "垆香烧罢欲黄昏，风雨潇潇懒闭门。\n听得疎钟林后发，上方道士正朝元。",
        "dynasty": "宋",
        "collection_info": null
    },
    {
        "title": "过舅氏宅",
        "author": "释道璨",
        "content": "墙头杨柳老无枝，门外新泥淤旧泥。\n因看儿童骑竹马，忆曾随母北归时。",
        "dynasty": "宋",
        "collection_info": null
    },
    {
        "title": "超师房",
        "author": "释道璨",
        "content": "岩桂花开满院香，青莎叶底有鸣螀。\n人家只在西林住，鷄犬声中又夕阳。",
        "dynasty": "宋",
        "collection_info": null
    },
    {
        "title": "悼延庆教僧",
        "author": "释道璨",
        "content": "灯火青青照夜堂，诵经辛苦早年亡。\n白莲花发秋池上，谁住池边旧日房。",
        "dynasty": "宋",
        "collection_info": null
    },
    {
        "title": "送薛野鹤子侄过洛阳秋壑制使",
        "author": "释道璨",
        "content": "笙鹤孤云宿子围，写诗阿买已能诗。\n旧时先友今谁贵，红叶花开有牧之。",
        "dynasty": "宋",
        "collection_info": null
    },
    {
        "title": "和南屏汤司户",
        "author": "释道璨",
        "content": "望断南屏眼力穷，吟边不见玉璁珑。\n日长十二阑干外，谁共庭槐一院风。",
        "dynasty": "宋",
        "collection_info": null
    },
    {
        "title": "寄题高大清东村",
        "author": "释道璨",
        "content": "浮花浪蕊易飘零，看着桑麻眼便青。\n荷锸归来春昼永，案头重读相牛经。",
        "dynasty": "宋",
        "collection_info": null
    },
    {
        "title": "和蔡提干二首  其一",
        "author": "释道璨",
        "content": "新吟痛快底能加，八月秋风万里槎。\n海上诗家无行辈，分明春雨一池蛙。",
        "dynasty": "宋",
        "collection_info": null
    },
    {
        "title": "和蔡提干二首  其二",
        "author": "释道璨",
        "content": "落尽灯花独倚阑，四檐风雨夜漫漫。\n也知忧乐先天下，不是推敲字未安。",
        "dynasty": "宋",
        "collection_info": null
    },
    {
        "title": "和吴山泉万竹亭",
        "author": "释道璨",
        "content": "风流不减晋诸贤，冰雪精神已凛然。\n岁晚莫教冰雪盛，听他明月下青天。",
        "dynasty": "宋",
        "collection_info": null
    },
    {
        "title": "陈了翁祠",
        "author": "释道璨",
        "content": "一窗南日照芳祠，忧国空存两鬓丝。\n更化早知成绍述，平舟悔不用元龟。",
        "dynasty": "宋",
        "collection_info": null
    },
    {
        "title": "和恕斋濂溪书院二首  其一",
        "author": "释道璨",
        "content": "满目青山满面风，谁云太极在图中。\n晦翁去后僧来少，苔满空堂晓日融。",
        "dynasty": "宋",
        "collection_info": null
    },
    {
        "title": "和恕斋濂溪书院二首  其二",
        "author": "释道璨",
        "content": "洙泗渊源水一溪，藓花绿遍考亭碑。\n白云散尽青山出，一卷通书未写时。",
        "dynasty": "宋",
        "collection_info": null
    },
    {
        "title": "和题洪内翰野航",
        "author": "释道璨",
        "content": "学海无边心自谋，天风满棹去还留。\n庆源以后波澜小，老却湖边月一舟。",
        "dynasty": "宋",
        "collection_info": null
    },
    {
        "title": "题信国墨梅",
        "author": "释道璨",
        "content": "太耐冰霜老玉关，北风满面不知寒。\n无边生意天难泄，春色教人纸上看。",
        "dynasty": "宋",
        "collection_info": null
    },
    {
        "title": "病起和徐处士并寄致轩二首  其一",
        "author": "释道璨",
        "content": "卧闻开到碧桃花，病起情怀属自家。\n报到春风无可得，呼童洗鼎煮新茶。",
        "dynasty": "宋",
        "collection_info": null
    },
    {
        "title": "病起和徐处士并寄致轩二首  其二",
        "author": "释道璨",
        "content": "读易年深眼易花，尚余心力到诗家。\n日长更有幽忧病，临罢兰亭品建茶。",
        "dynasty": "宋",
        "collection_info": null
    },
    {
        "title": "读陆云西志供定城墓有感书呈子勉总干三首  其一",
        "author": "释道璨",
        "content": "汲水伤多井水浑，刈葵放手损葵根。\n不能误国宁归去，无愧忠宣直下孙。",
        "dynasty": "宋",
        "collection_info": null
    },
    {
        "title": "读陆云西志供定城墓有感书呈子勉总干三首  其二",
        "author": "释道璨",
        "content": "到家差晚两眉颦，直气轮囷吐未伸。\n却恨青山埋骨早，不教眼见洛阳人。",
        "dynasty": "宋",
        "collection_info": null
    },
    {
        "title": "读陆云西志供定城墓有感书呈子勉总干三首  其三",
        "author": "释道璨",
        "content": "一艇东来公已仙，午天花柳为谁妍。\n深培根本存生意，把握春风有阿连。",
        "dynasty": "宋",
        "collection_info": null
    },
    {
        "title": "和渊明祠",
        "author": "释道璨",
        "content": "一寸归心酒得知，门前官道是危机。\n道傍也有人归去，不似先生真个归。",
        "dynasty": "宋",
        "collection_info": null
    },
    {
        "title": "和庆兄览镜",
        "author": "释道璨",
        "content": "清癯骨相瘦观流，诗不能工满面羞。\n镜裏新愁无一点，却因吟事上眉头。",
        "dynasty": "宋",
        "collection_info": null
    },
    {
        "title": "和红梅",
        "author": "释道璨",
        "content": "姑射真人笑脸开，肯将颜色涴香腮。\n仙游曾向桃源过，引得春风上面来。",
        "dynasty": "宋",
        "collection_info": null
    },
    {
        "title": "怀旧业",
        "author": "释道璨",
        "content": "云满空阶书满床，开门对面是清江。\n多时不看梅花影，閒却中庭月一窗。",
        "dynasty": "宋",
        "collection_info": null
    },
    {
        "title": "投笔",
        "author": "释道璨",
        "content": "无心检点笔头春，疎懒从教到十分。\n留取半生挥翰手，崖前无事学耕云。",
        "dynasty": "宋",
        "collection_info": null
    },
    {
        "title": "为邓子辉赋拙斋",
        "author": "释道璨",
        "content": "历尽风波学得獃，全无伎俩口慵开。\n门前不厌频来客，要学聪明莫入来。",
        "dynasty": "宋",
        "collection_info": null
    },
    {
        "title": "钓台",
        "author": "释道璨",
        "content": "汉室兴亡一聚尘，山河社稷几翻新。\n独余七里滩头水，只属严家不属人。",
        "dynasty": "宋",
        "collection_info": null
    },
    {
        "title": "偈颂十八首  其一",
        "author": "释道璨",
        "content": "天高地厚，日盈月昃。\n全提半提，天地悬隔。",
        "dynasty": "宋",
        "collection_info": null
    },
    {
        "title": "偈颂十八首  其二",
        "author": "释道璨",
        "content": "弟兄财本不多争，共驾官船各自撑。\n撑去撑来回首看，依前不离蓼花汀。",
        "dynasty": "宋",
        "collection_info": null
    },
    {
        "title": "偈颂十八首  其三",
        "author": "释道璨",
        "content": "鼓棹扬帆，驾没底船。\n横行海上，神头鬼面。",
        "dynasty": "宋",
        "collection_info": null
    },
    {
        "title": "偈颂十八首  其四",
        "author": "释道璨",
        "content": "云门放洞山三顿棒，黄蘗打临济三顿棒。\n减竈添兵，伤盐费醤。\n一不成单，二不成两。\n多少芦花对蓼红，时人只看丝纶上。",
        "dynasty": "宋",
        "collection_info": null
    },
    {
        "title": "偈颂十八首  其五",
        "author": "释道璨",
        "content": "自小离家住日边，去家只道路三千。\n从人问得来时路，回首元来在目前。",
        "dynasty": "宋",
        "collection_info": null
    },
    {
        "title": "偈颂十八首  其六",
        "author": "释道璨",
        "content": "即心即佛，山无重数。\n非心非佛，水无重数。\n不是心不是佛，白云又无重数。\n荐福恁么告报，灞陵桥上望西川。",
        "dynasty": "宋",
        "collection_info": null
    },
    {
        "title": "偈颂十八首  其七",
        "author": "释道璨",
        "content": "寒一上，热一上。\n普通年事只在，于今更无三般两样。",
        "dynasty": "宋",
        "collection_info": null
    },
    {
        "title": "偈颂十八首  其八",
        "author": "释道璨",
        "content": "临济处一杓，末山处半杓。\n玉本无暇，妄自雕琢。\n有年无德老睦州，无端拶折云门脚。",
        "dynasty": "宋",
        "collection_info": null
    },
    {
        "title": "偈颂十八首  其九",
        "author": "释道璨",
        "content": "玉关度了久班师，犹向人前动鼓鼙。\n只道马行荒草地，不知身已陷重围。",
        "dynasty": "宋",
        "collection_info": null
    },
    {
        "title": "偈颂十八首  其一○",
        "author": "释道璨",
        "content": "闹浩浩，闲寂寂。\n不动一丝头，如对万人敌。\n惺惺直是惺惺，历历直是历历。\n捉象亦全其力，捉兔亦全其力。",
        "dynasty": "宋",
        "collection_info": null
    },
    {
        "title": "偈颂十八首  其一一",
        "author": "释道璨",
        "content": "符不书，药不采。\n起死禁不祥，幸有这箇在。\n满院熏风夏日长，人在藕花香世界。",
        "dynasty": "宋",
        "collection_info": null
    },
    {
        "title": "偈颂十八首  其一二",
        "author": "释道璨",
        "content": "秋深夜长，露寒月皎。\n钟声短底短长底长，虫声大底大小底小。\n山僧闻得，展转反侧，不寐到晓。\n一片祖师心，狼藉知多少。",
        "dynasty": "宋",
        "collection_info": null
    },
    {
        "title": "偈颂十八首  其一三",
        "author": "释道璨",
        "content": "至日书云，云作何色。\n眼裏无筋，青黄赤白。",
        "dynasty": "宋",
        "collection_info": null
    },
    {
        "title": "偈颂十八首  其一四",
        "author": "释道璨",
        "content": "江月照，松风吹，永夜清宵何所为。",
        "dynasty": "宋",
        "collection_info": null
    },
    {
        "title": "偈颂十八首  其一五",
        "author": "释道璨",
        "content": "漏尽夜沉沉，山房风露深。\n无云生岭上，有月落波心。",
        "dynasty": "宋",
        "collection_info": null
    },
    {
        "title": "偈颂十八首  其一六",
        "author": "释道璨",
        "content": "道在目前，全无罅缝。\n左之右之，百发百中。\n是风动，是旛动。",
        "dynasty": "宋",
        "collection_info": null
    },
    {
        "title": "偈颂十八首  其一七",
        "author": "释道璨",
        "content": "临济四料拣，洞山四宾主。\n甜瓜彻蒂甜，苦瓠连根苦。\n倒腹倾肠说向人，恰似杏花枝上雨。",
        "dynasty": "宋",
        "collection_info": null
    },
    {
        "title": "偈颂十八首  其一八",
        "author": "释道璨",
        "content": "登芝山，望五老。\n云静日月正，眼高天地小。\n达磨大师脊骨等闲踏折，释迦老子心肝五臟一时见了。\n因思扰扰尘寰，茫茫宇宙。\n手把夜明符，几箇知天晓。",
        "dynasty": "宋",
        "collection_info": null
    },
    {
        "title": "偈颂十二首  其一",
        "author": "释道璨",
        "content": "无箇入处，奔走杀人。\n有箇入处，碍塞杀人。",
        "dynasty": "宋",
        "collection_info": null
    },
    {
        "title": "偈颂十二首  其二",
        "author": "释道璨",
        "content": "五日风，十日雨。\n江面不惊，边烽不举。\n眼前渐见太平，耳畔多闻好雨。\n山人只管看青山，有口不须吞佛祖。",
        "dynasty": "宋",
        "collection_info": null
    },
    {
        "title": "偈颂十二首  其三",
        "author": "释道璨",
        "content": "一言已出驷难追，道了如何悔得来。\n冷地被人相讦露，牙关咬定口慵开。",
        "dynasty": "宋",
        "collection_info": null
    },
    {
        "title": "偈颂十二首  其四",
        "author": "释道璨",
        "content": "扰扰匆匆，晨鸡暮钟。\n唤冬作夏，唤夏作冬。\n一线短长谁管得，雪霜尽处是春风。",
        "dynasty": "宋",
        "collection_info": null
    },
    {
        "title": "偈颂十二首  其五",
        "author": "释道璨",
        "content": "睚到虚空粉碎时，空花一任眼前飞。\n若还别觅安心法，客路漫漫何处归。",
        "dynasty": "宋",
        "collection_info": null
    },
    {
        "title": "偈颂十二首  其六",
        "author": "释道璨",
        "content": "今日则有，明日则无。\n天何高，地何极。\n谓吾灭度，谓吾不灭度。\n一箇死尸，许多狼藉。\n我观灵山百万大众，惟波旬却有丈夫气息，面赤不如语直。",
        "dynasty": "宋",
        "collection_info": null
    },
    {
        "title": "偈颂十二首  其七",
        "author": "释道璨",
        "content": "临济一喝，德山一棒。\n霹雳电光，宁容近傍。",
        "dynasty": "宋",
        "collection_info": null
    },
    {
        "title": "偈颂十二首  其八",
        "author": "释道璨",
        "content": "不拨一境，不露一机。\n锦包特石，绵裹秤椎。",
        "dynasty": "宋",
        "collection_info": null
    },
    {
        "title": "偈颂十二首  其九",
        "author": "释道璨",
        "content": "天晴盖却屋，乘时刈却禾。\n输纳王租了，秋冬事转多。\n阿呵呵，唤不回头争奈何。",
        "dynasty": "宋",
        "collection_info": null
    },
    {
        "title": "偈颂十二首  其一○",
        "author": "释道璨",
        "content": "土木场中辊一回，平生己眼豁然开。\n广寒宫殿无关钥，撞破髑髅归去来。",
        "dynasty": "宋",
        "collection_info": null
    },
    {
        "title": "偈颂十二首  其一一",
        "author": "释道璨",
        "content": "一冬不雨，一春不雨。\n九土皆焦枯，天高叫无路。\n开先拄杖子忽然变作空行龙王，油然起云霈然洪澍。\n直得枯者荣甲者拆萌者吐，发机须是千钧弩。",
        "dynasty": "宋",
        "collection_info": null
    },
    {
        "title": "偈颂十二首  其一二",
        "author": "释道璨",
        "content": "肥不剩肉，瘦不露骨。\n动地放光明，眼睛乌律律。",
        "dynasty": "宋",
        "collection_info": null
    },
    {
        "title": "偈颂二十五首  其一",
        "author": "释道璨",
        "content": "去去实不去，是法住法位。\n来来实不来，世间相常住。",
        "dynasty": "宋",
        "collection_info": null
    },
    {
        "title": "偈颂二十五首  其二",
        "author": "释道璨",
        "content": "桃花无数，李花无数。\n若向这裏活眼不开，平地上死人更是无数。\n去年踏青人今年不来，今年上坟底明年何处。\n日月急如梭，生死无定据。\n谨白参玄人，光阴莫虚度。",
        "dynasty": "宋",
        "collection_info": null
    },
    {
        "title": "偈颂二十五首  其三",
        "author": "释道璨",
        "content": "趺坐迭足，问讯起手。\n眼若透青，一见便了。\n更待说心说性，山僧未曾问人借得口。",
        "dynasty": "宋",
        "collection_info": null
    },
    {
        "title": "偈颂二十五首  其四",
        "author": "释道璨",
        "content": "风萧萧，雨萧萧。\n天高地厚，水阔山遥。\n达磨大师无端游梁历魏，二祖大师平白失了一臂。\n水潦和尚不合吃马师一踏，天下大禅佛枉自吃了四藤条，说着令人恨不消。",
        "dynasty": "宋",
        "collection_info": null
    },
    {
        "title": "偈颂二十五首  其五",
        "author": "释道璨",
        "content": "静处具足闹中境界，闹处显示静中消息。\n达磨面壁少林，普化摇铃闹市。\n皆是眼观东南，意在西北。\n若是向上巴鼻，毕竟何曾会得。",
        "dynasty": "宋",
        "collection_info": null
    },
    {
        "title": "偈颂二十五首  其六",
        "author": "释道璨",
        "content": "今日雨，明日雨。\n春流岸岸深，屋漏无干处。\n鲁公亭上望番城，祇有湖水无行路。",
        "dynasty": "宋",
        "collection_info": null
    },
    {
        "title": "偈颂二十五首  其七",
        "author": "释道璨",
        "content": "一出五六月，往返三千里。\n信脚踢得着，信手提得起。\n不曾轻示人，深藏怀袖裏。\n归来普请大众做箇入门欢，是什么浙东山浙西水。",
        "dynasty": "宋",
        "collection_info": null
    },
    {
        "title": "偈颂二十五首  其八",
        "author": "释道璨",
        "content": "仰山撼树，沩山良久。\n说体说用，互扬家丑。",
        "dynasty": "宋",
        "collection_info": null
    },
    {
        "title": "偈颂二十五首  其九",
        "author": "释道璨",
        "content": "开眼便是，开口便是。\n举手便是，举足便是。\n虽然如是，未是未是。",
        "dynasty": "宋",
        "collection_info": null
    },
    {
        "title": "偈颂二十五首  其一○",
        "author": "释道璨",
        "content": "百不知，百不会，吃饱饭，熟打睡。\n要得剋期，取灯取灯，如是三昧。",
        "dynasty": "宋",
        "collection_info": null
    },
    {
        "title": "偈颂二十五首  其一一",
        "author": "释道璨",
        "content": "如来禅，祖师意。\n儿啼子哭，鸡鸣犬吠。\n是汝诸人，瞥地也未。",
        "dynasty": "宋",
        "collection_info": null
    },
    {
        "title": "偈颂二十五首  其一二",
        "author": "释道璨",
        "content": "堂奥虽深无锁钥，包容大地与山河。\n草窠裏辊人多少，唤不回头争奈何。",
        "dynasty": "宋",
        "collection_info": null
    },
    {
        "title": "偈颂二十五首  其一三",
        "author": "释道璨",
        "content": "京师出大黄，价直极相当。\n未曾识道地，枉自费商量。",
        "dynasty": "宋",
        "collection_info": null
    },
    {
        "title": "偈颂二十五首  其一四",
        "author": "释道璨",
        "content": "放开也在我，捏聚也在我。\n睦州担板汉，开口成话堕。",
        "dynasty": "宋",
        "collection_info": null
    },
    {
        "title": "偈颂二十五首  其一五",
        "author": "释道璨",
        "content": "溪东是国王水草，溪西是国王水草。\n随分纳些些，佛法休寻讨。\n堪笑水潦和尚，枉被马师踏倒。\n荐福与么告报，犹较王老师一线道。",
        "dynasty": "宋",
        "collection_info": null
    },
    {
        "title": "偈颂二十五首  其一六",
        "author": "释道璨",
        "content": "篷底欹眠醉復醒，君山只在两眉青。\n浑家不管兴亡事，一味和云看洞庭。",
        "dynasty": "宋",
        "collection_info": null
    },
    {
        "title": "偈颂二十五首  其一七",
        "author": "释道璨",
        "content": "语言上着到，身心上着到。\n要透纳僧关，料掉復料掉。",
        "dynasty": "宋",
        "collection_info": null
    },
    {
        "title": "偈颂二十五首  其一八",
        "author": "释道璨",
        "content": "天地一东篱，万古一重九。\n黄花三两枝，东湖随分有。\n逢人不拈出，只么空双手。\n醉杀天下人，不是茱萸酒。",
        "dynasty": "宋",
        "collection_info": null
    },
    {
        "title": "偈颂二十五首  其一九",
        "author": "释道璨",
        "content": "重围身入脱身难，再拜投降得活还。\n手脚一时都露了，如何遮掩得傍观。",
        "dynasty": "宋",
        "collection_info": null
    },
    {
        "title": "偈颂二十五首  其二○",
        "author": "释道璨",
        "content": "释迦不是佛，达磨不是祖。\n佛法满天下，诸人还知否。\n青草池头处处蛙，黄梅时节家家雨。",
        "dynasty": "宋",
        "collection_info": null
    },
    {
        "title": "偈颂二十五首  其二一",
        "author": "释道璨",
        "content": "诸人病是山僧病，山僧病是诸人病。\n诸人痛处山僧能忍，山僧痛处诸人欲忍不能。\n单方一服当下和平，不必松根采茯苓。",
        "dynasty": "宋",
        "collection_info": null
    },
    {
        "title": "偈颂二十五首  其二二",
        "author": "释道璨",
        "content": "北人偶与南人会，借问如何吃荔枝。\n口未开时先话堕，香甜二字且酬伊。",
        "dynasty": "宋",
        "collection_info": null
    },
    {
        "title": "偈颂二十五首  其二三",
        "author": "释道璨",
        "content": "信口道一句，栗棘金圈皆露布。\n信脚行一步，柳陌花衢非活路。\n未开口，未举足，已前荐得，许你有箇入头处。\n东湖一箭落双鵰，凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂二十五首  其二四",
        "author": "释道璨",
        "content": "无蒲团禅板与诸人厮睚，无金圈栗蓬与诸人吞吐。\n水清月分明，云散山呈露。\n山僧结夏来，赢得紧闭户。",
        "dynasty": "宋",
        "collection_info": null
    },
    {
        "title": "偈颂二十五首  其二五",
        "author": "释道璨",
        "content": "雨不来，旱弥烈。\n草木枯，金石裂。\n江流断，井泉竭。\n尽大地，生意绝。\n东湖上，干坤别。\n最清凉，无恼热。\n优昙花正开，清香来不彻。",
        "dynasty": "宋",
        "collection_info": null
    },
    {
        "title": "观音讚",
        "author": "释道璨",
        "content": "声以眼闻，色以耳见。\n下与众生同一悲仰，上与诸佛同一悲愿。\n大海枯，盘石烂，我此大心方了办。",
        "dynasty": "宋",
        "collection_info": null
    },
    {
        "title": "又",
        "author": "释道璨",
        "content": "如屿兮媚川，如山兮倚天。\n大哉圆通之道，民无得而名焉。",
        "dynasty": "宋",
        "collection_info": null
    },
    {
        "title": "布袋讚",
        "author": "释道璨",
        "content": "布袋无口，拄杖无枝。\n靠定这箇，有甚了期。",
        "dynasty": "宋",
        "collection_info": null
    },
    {
        "title": "又",
        "author": "释道璨",
        "content": "明皎皎，暗昏昏。\n未曾举首，烁破面门。\n若更停机停思，苦哉弥勒世尊。",
        "dynasty": "宋",
        "collection_info": null
    },
    {
        "title": "寒拾讚",
        "author": "释道璨",
        "content": "苍崖锁寒色，题目分明极。\n无端书两字，刬地失平仄。\n扬却笔，放却墨，一句了然超百亿。",
        "dynasty": "宋",
        "collection_info": null
    },
    {
        "title": "又",
        "author": "释道璨",
        "content": "淡墨磨虚空，秃笔蘸沧海。\n点污天台山，是他这一对。",
        "dynasty": "宋",
        "collection_info": null
    },
    {
        "title": "半身达磨讚",
        "author": "释道璨",
        "content": "毒药医不活，风雪冻不死。\n自己欠一半，说甚传宗旨。\n天自天，地自地，枉自东游十万里。",
        "dynasty": "宋",
        "collection_info": null
    },
    {
        "title": "临济讚",
        "author": "释道璨",
        "content": "开眼受睦州厮瞒，甘心吃黄蘗痛棒。\n握定拳以当平热生，除一喝别无伎俩。\n何曾梦见无位真人，刚要灭却正法眼藏。\n见人家则尽情藉没，併与性命一时扫荡。\n不可闻名，如何近傍。\n自有佛法以至于今，少曾见有箇样，不覩是底和尚。",
        "dynasty": "宋",
        "collection_info": null
    },
    {
        "title": "商山四皓讚",
        "author": "释道璨",
        "content": "橘大天地窄，眼高秦汉小。\n一片隠沦心，商山青未了。",
        "dynasty": "宋",
        "collection_info": null
    },
    {
        "title": "吕洞宾讚",
        "author": "释道璨",
        "content": "提起绦头，垂下衣袖。\n信脚阔步行，亲见黄龙后。",
        "dynasty": "宋",
        "collection_info": null
    },
    {
        "title": "自讚  其一",
        "author": "释道璨",
        "content": "头小面狭，眼横鼻直。\n难亲易忘，易见难识。\n刚道笑翁手脚缓慢，无准痴绝，尺寸短窄。\n视秦山乔岳不过一拳，视长江大河不过一滴。\n西天此土要横行，有祖以来无此僧。",
        "dynasty": "宋",
        "collection_info": null
    },
    {
        "title": "自讚  其二",
        "author": "释道璨",
        "content": "读书不识字，行脚不会禅。\n有拳爷不识，有口佛不吞。\n惟康第一莫学他，学他陷汝到黄泉。",
        "dynasty": "宋",
        "collection_info": null
    },
    {
        "title": "佛成道",
        "author": "释道璨",
        "content": "迷是谁兮悟是谁，山僧赢得眼如眉。\n新糊纸被烘来暖，睡到天明日上时。",
        "dynasty": "宋",
        "collection_info": null
    },
    {
        "title": "钓雪",
        "author": "释道璨",
        "content": "百尺竿头一缕丝，没提撕处急提撕。\n离鈎三寸忽抛却，正是虚空粉碎时。",
        "dynasty": "宋",
        "collection_info": null
    },
    {
        "title": "送东上人",
        "author": "释道璨",
        "content": "上头上面得人憎，少见生狞箇样僧。\n莫道无又轻放过，病来无力举乌藤。",
        "dynasty": "宋",
        "collection_info": null
    },
    {
        "title": "赠禅客",
        "author": "释道璨",
        "content": "空拳打入长蛇阵，杀气连云战更酣。\n辊到了无交涉处，牛头向北马头南。",
        "dynasty": "宋",
        "collection_info": null
    },
    {
        "title": "赠相士",
        "author": "释道璨",
        "content": "面如生铁铸昆崙，有底荣枯到你论。\n谩说青青亭畔竹，春风几箇有儿孙。",
        "dynasty": "宋",
        "collection_info": null
    },
    {
        "title": "一庵",
        "author": "释道璨",
        "content": "万法须从皈处参，难将皈处与人谈。\n檐头昨夜风和雨，说得分明落二三。",
        "dynasty": "宋",
        "collection_info": null
    },
    {
        "title": "送人之圆通",
        "author": "释道璨",
        "content": "无数飞花舞晓风，天开二十五圆通。\n要知门户从何入，问取溪边石耳峰。",
        "dynasty": "宋",
        "collection_info": null
    },
    {
        "title": "摘茶",
        "author": "释道璨",
        "content": "拈一旗兮放一鎗，多从枝叶上抟量。\n全身入草全身出，那箇师僧无寸长。",
        "dynasty": "宋",
        "collection_info": null
    },
    {
        "title": "送仙知客总侍者",
        "author": "释道璨",
        "content": "对面相看千里隔，手持史君招隠檄。\n一条拄杖两人扶，面带东湖秋水碧。\n口裏只安三寸匙，平生懒病无药医。\n菜羹白饭随处有，谁能辛苦贪住持。\n向来春风满两手，如今零落能多少。\n尽情包裹付二妙，散与青青湖上柳。",
        "dynasty": "宋",
        "collection_info": null
    },
    {
        "title": "松月轩",
        "author": "释道璨",
        "content": "白云岩上月，太平松下影。\n东山大导师，指作一片境。\n若作境会孤东山，不作境会隔重关。\n盖天盖地这一着，分明似镜见还难。\n认作清凉转炎热，扫除光影成途辙。\n广寒宫殿等虚空，不信问取苍髯翁。",
        "dynasty": "宋",
        "collection_info": null
    },
    {
        "title": "送奕上人",
        "author": "释道璨",
        "content": "金华道人少而壮，学道苦心知趣向。\n俊如秋鹰方振扬，快似马驹绝超放。\n无准软顽痴绝痴，领过不消渠一状。\n前年相别五峯巅，今年相见松江上。\n无影枝头拾得春，要去北山呈伎俩。\n北山老人眼𦞂痴，毒手恶拳难近傍。\n跨门一机我识渠，脚跟定与三十棒。",
        "dynasty": "宋",
        "collection_info": null
    },
    {
        "title": "送覃侍者住庵",
        "author": "释道璨",
        "content": "门上书心字，窗上书心字。\n长啸住庵人，不知庵内事。\n除却煨芋头，无力收寒涕。\n我观从上来，懒瓒较些子。\n君勿轻住庵，住庵不容易。\n手中长柄锄，上有千古意。\n前山粟自锄，后山禾自刈。\n客来问有么，牢把柴门闭。",
        "dynasty": "宋",
        "collection_info": null
    },
    {
        "title": "送开上人",
        "author": "释道璨",
        "content": "道人家住庐山寺，信脚东游二千里。\n三年饱吃浙西饭，不曾咬着浙西米。\n大川恶拳打不活，石溪浅水浸不死。\n自言辣手难近傍，祇有痴绝较些子。\n要从窗下看庐山，归卧溪声山色裏。\n了无玄字涴胸怀，肯将佛法挂唇齿。\n漠漠重湖五老前，衮衮九江千嶂底。\n空手携锄种白石，赤脚提篮挈流水。\n有问参寻事若何，向道今年秋芋多。",
        "dynasty": "宋",
        "collection_info": null
    },
    {
        "title": "偈颂十二首  其一",
        "author": "释道璨",
        "content": "隠山无量罪过，復被公安追到。\n要得重整颓纲，不免再升此座。",
        "dynasty": "宋",
        "collection_info": null
    },
    {
        "title": "偈颂十二首  其二",
        "author": "释道璨",
        "content": "心心急要入岩隈，不合谈禅信口开。\n引得王臣多爱重，遮回又被捉将来。",
        "dynasty": "宋",
        "collection_info": null
    },
    {
        "title": "偈颂十二首  其三",
        "author": "释道璨",
        "content": "报恩门庭，别无道理。\n长连床上，大众努觜。\n本无佛法可商量，亦不坐在鬼窟裏。\n蓦然洗面摸着鼻，便知得饭元是米。\n更若迟迟疑疑，白云千里万里。",
        "dynasty": "宋",
        "collection_info": null
    },
    {
        "title": "偈颂十二首  其四",
        "author": "释道璨",
        "content": "风和日暖，牡丹生卵。\n露柱吹笙，灯笼拍版。\n城上游人，三杯两盏。\n报恩禅和，努觜不管。\n一念不生，前后际断。\n踢倒巩县茶瓶，打破饶州瓷碗。",
        "dynasty": "宋",
        "collection_info": null
    },
    {
        "title": "偈颂十二首  其五",
        "author": "释道璨",
        "content": "隠山夜来梦吃攧，筑着脚指头出血。\n就地摸得丽水金，元来却是新罗铁。\n翻身撞倒凤凰峯，赤面山神惊吐舌。\n唤起前庵卧如来，休来向这裏入灭。\n一棒打杀麻姑仙，说甚长生真秘诀。\n叮咛五通与三郎，切莫向李太白说。\n怕他俗士不甘，打你头破脑裂。",
        "dynasty": "宋",
        "collection_info": null
    },
    {
        "title": "偈颂十二首  其六",
        "author": "释道璨",
        "content": "夺得胡儿马便休，何须抵死觅封侯。\n草鞋直挂龙床角，争似山间煨芋头。",
        "dynasty": "宋",
        "collection_info": null
    },
    {
        "title": "偈颂十二首  其七",
        "author": "释道璨",
        "content": "身世悠悠不繫舟，莫将闲事挂心头。\n休言佛法无人会，且说晚冬又倍收。\n又倍收，蚁穴百年能几久，龟肠一饱更何求。\n大众拍手唱啰哩，算得生来不解愁。",
        "dynasty": "宋",
        "collection_info": null
    },
    {
        "title": "偈颂十二首  其八",
        "author": "释道璨",
        "content": "箭穿杨叶未为亲，透得金尘有几人。\n多谢汾阳曾说破，重阳九日菊花新。",
        "dynasty": "宋",
        "collection_info": null
    },
    {
        "title": "偈颂十二首  其九",
        "author": "释道璨",
        "content": "天下老隠山，丑怪百千状。\n不依本分说禅，一向横拈竖放。\n有时放夜市于蟭螟眼中，有时驾铁船于须弥顶上。\n有时倒骑骏马骤高楼，有时轻引藕丝牵大象。\n证鳖成龟，唤三作两。\n黑豆换人眼睛，偏做遮般伎俩。",
        "dynasty": "宋",
        "collection_info": null
    },
    {
        "title": "偈颂十二首  其一○",
        "author": "释道璨",
        "content": "天工剪水作花飞，为瑞为祥也大奇。\n管取明年禾麦熟，山河大地尽光辉。\n千树万树银花结，也是普贤呈丑拙。\n谢三郎在南台江，手指东山笑不歇。",
        "dynasty": "宋",
        "collection_info": null
    },
    {
        "title": "偈颂十二首  其一一",
        "author": "释道璨",
        "content": "捏不成团拨不开，衲僧一见莫轻猜。\n今朝为汝明明说，花奴花奴吃饭来。",
        "dynasty": "宋",
        "collection_info": null
    },
    {
        "title": "偈颂十二首  其一二",
        "author": "释道璨",
        "content": "释迦弥勒是他奴，二十年来心胆粗。\n甘与魔王为眷属，休将恶语张荼糊。",
        "dynasty": "宋",
        "collection_info": null
    },
    {
        "title": "和云壑",
        "author": "释道璨",
        "content": "纷纷世事几昏明，仙计还山又未成。\n欲学种松消永日，不徒煨芋博虚名。\n云开衡岳鹏程阔，秋入鄱阳雁影清。\n也欲摩挲病来眼，春风暖处望前旌。",
        "dynasty": "宋",
        "collection_info": null
    },
    {
        "title": "题卢可庵天边风露楼",
        "author": "方逢辰",
        "content": "龙泉三尺倚天横，浊世滔滔我独清。\n一柱高台仙掌起，愿推一滴活苍生。",
        "dynasty": "宋",
        "collection_info": null
    },
    {
        "title": "题柯峰谳掾钱君叔行敬简轩",
        "author": "方逢辰",
        "content": "是非辩白只须钦，敬简奚消读吕刑。\n一片公心一双眼，心醒醒则眼醒醒。",
        "dynasty": "宋",
        "collection_info": null
    },
    {
        "title": "赠尹巽斋数学",
        "author": "方逢辰",
        "content": "阴阳晴雨可前知，此是人间第一奇。\n鼾睡华山何日觉，烦君更与问希夷。",
        "dynasty": "宋",
        "collection_info": null
    },
    {
        "title": "题吴氏梅堂",
        "author": "方逢辰",
        "content": "闻君家在雪边住，靠尽阑干索尽诗。\n只怕梅花应冷笑，清香元不要人知。",
        "dynasty": "宋",
        "collection_info": null
    },
    {
        "title": "问天",
        "author": "方逢辰",
        "content": "胭脂十二万风尘，一样胞胎父母身。\n天欲杀之胡至此，厥初何用降生民。",
        "dynasty": "宋",
        "collection_info": null
    },
    {
        "title": "天对",
        "author": "方逢辰",
        "content": "羊祜乘危乃併孙，杨坚非解自蚕陈。\n长江不是无天堑，只为江南多妇人。",
        "dynasty": "宋",
        "collection_info": null
    },
    {
        "title": "赠墨士翁彦卿",
        "author": "方逢辰",
        "content": "一团烟裏蓄明光，做出棱棱竹样刚。\n语汝好寻台阁主，直将劲节扫豺狼。",
        "dynasty": "宋",
        "collection_info": null
    },
    {
        "title": "赠风鉴曹老眼",
        "author": "方逢辰",
        "content": "九重拊髀叹才难，币聘皇皇难未戡。\n老眼试寻天下看，岂无颇牧在东南。",
        "dynasty": "宋",
        "collection_info": null
    },
    {
        "title": "送胡兄远游",
        "author": "方逢辰",
        "content": "人言行路险于山，君却乘槎欲问天。\n毕竟家邦总闻达，鸡鸣猛着祖生鞭。",
        "dynasty": "宋",
        "collection_info": null
    },
    {
        "title": "赠月心",
        "author": "方逢辰",
        "content": "苍苔破屋生涯足，淡饭清汤梦寐安。\n认得秀才穷快活，何须烦恼做穷官。",
        "dynasty": "宋",
        "collection_info": null
    },
    {
        "title": "赠大佛老子卖药斋僧",
        "author": "方逢辰",
        "content": "药中得报饭中施，始实终空不是呆。\n水復去来来復去，谁知无去亦无来。",
        "dynasty": "宋",
        "collection_info": null
    },
    {
        "title": "赠南山寄傲轩",
        "author": "方逢辰",
        "content": "着心寻处元无物，开眼见时都是天。\n楚市少年霸陵尉，纷纷蠛蠓过吾前。",
        "dynasty": "宋",
        "collection_info": null
    },
    {
        "title": "赠相者",
        "author": "方逢辰",
        "content": "烟霞泉石在空谷，富贵貂蝉在北方。\n林下野人无可相，相人须去相侯王。",
        "dynasty": "宋",
        "collection_info": null
    },
    {
        "title": "赠梁电目",
        "author": "方逢辰",
        "content": "满睫尘埃寸许深，世间豪杰尚山林。\n冰壶指见形骸外，难照江湖一片心。",
        "dynasty": "宋",
        "collection_info": null
    },
    {
        "title": "庆明堂礼成",
        "author": "方逢辰",
        "content": "合宫芬郁彻垓埏，治象阳明景烂然。\n云气朝隮疑欲雨，帝心夕惕即旋干。\n皇穹后土实临汝，祖德宗功鉴在天。\n既灌更祈如未灌，缉熈此福万斯年。",
        "dynasty": "宋",
        "collection_info": null
    },
    {
        "title": "和刘府判",
        "author": "方逢辰",
        "content": "英雄牢落谷音空，敦薄犹存柳下风。\n善政有声闻六邑，病躯无自谒千峰。\n干坤许大心知少，道义相交我辈同。\n珍重瑰章何以报，烟云留护峡山松。",
        "dynasty": "宋",
        "collection_info": null
    },
    {
        "title": "和张寓轩题孤山二首  其一",
        "author": "方逢辰",
        "content": "吝骄专恣讳言兵，祸本伊谁自种成。\n潮汛有时声转怒，权奸一死罚犹轻。\n道无起灭无今古，物有消虚有长盈。\n赞化正需豪杰手，华山深处卧昇平。",
        "dynasty": "宋",
        "collection_info": null
    },
    {
        "title": "和张寓轩题孤山二首  其二",
        "author": "方逢辰",
        "content": "西湖旧事逝如流，红紫尘沙新绿稠。\n昔日赏心今日吊，前人遗迹后人游。\n雨观水色连山色，晴看湖头送日头。\n鸥鹭无情自来往，兴亡不管帝王州。",
        "dynasty": "宋",
        "collection_info": null
    },
    {
        "title": "挽有宋周府君袁夫人",
        "author": "方逢辰",
        "content": "孩提均识爱其亲，未有君家最睦姻。\n逊畔以全诸父义，在原此岂妇人仁。\n一门邹鲁斯文地，三世羲皇太古人。\n朱紫满门直余事，九京可作百其身。",
        "dynasty": "宋",
        "collection_info": null
    },
    {
        "title": "挽宋尚书余公二首  其一",
        "author": "方逢辰",
        "content": "时样多求赫赫声，惟公独韫玉精神。\n传无房杜可书事，心即羲皇太古人。\n日月升时先奋翼，风云浓处忽抽身。\n苍苍忍夺客星去，却使凌烟忆老臣。",
        "dynasty": "宋",
        "collection_info": null
    },
    {
        "title": "挽宋尚书余公二首  其二",
        "author": "方逢辰",
        "content": "扁舟一叶掠垂虹，因泛江莲得识公。\n千里军民安席上，一年宾主坐春中。\n斑催紫橐朝天近，梦到黄粱霍地空。\n契阔真情言不尽，只将楚些寄东风。",
        "dynasty": "宋",
        "collection_info": null
    },
    {
        "title": "挽宋吏部赵公",
        "author": "方逢辰",
        "content": "翱翔碧水又蓬山，再入郎闱即丐閒。\n屡疏朝端词梗梗，一麾道院政斑斑。\n阁因书创家邹鲁，堂以亲名行冉颜。\n所恨与公非识面，一诗寄雁写潸潸。",
        "dynasty": "宋",
        "collection_info": null
    },
    {
        "title": "被召不赴",
        "author": "方逢辰",
        "content": "万里皇华遣使辀，姓名曾覆御前瓯。\n燕台礼重金为屋，严濑风高玉作鈎。\n丹凤喜从天上落，白驹须向谷中求。\n敲门不醒希夷睡，休怪山云着意留。",
        "dynasty": "宋",
        "collection_info": null
    },
    {
        "title": "赠樵隠",
        "author": "方逢辰",
        "content": "樵仙深入琴棋境，一笑出门天地宽。\n人世已非存朽斧，土音不改只南冠。\n琴中自有铁心在，局外何妨道眼观。\n霁月光风元属我，饭牛何谓夜漫漫。",
        "dynasty": "宋",
        "collection_info": null
    },
    {
        "title": "题何潜斋安乐窝",
        "author": "方逢辰",
        "content": "閒中历览古和今，夫岂全无所用心。\n书为重看因熟读，诗添新作费沉吟。\n消磨暇日尊前酒，赓和熏风膝上琴。\n过去未来都不管，却看明月是知音。",
        "dynasty": "宋",
        "collection_info": null
    },
    {
        "title": "颂徐大可为六县减免税粮得请",
        "author": "方逢辰",
        "content": "六县驩娱己独劳，肯心行善是人豪。\n乞怜请命茧丝价，起死回生鼎釜熬。\n谁谓他人无力气，不于好事拔毫毛。\n老夫赞咏非夸诩，此在春秋亦合褒。",
        "dynasty": "宋",
        "collection_info": null
    },
    {
        "title": "石峡山茶盛开  其一",
        "author": "方逢辰",
        "content": "冰崖赤骨物俱老，火树生阳我不孤。\n铁叶几经寒暑战，丹心不为雪霜枯。\n托根峡裏老居士，加号花中烈丈夫。\n颜色不淫枝干古，洛阳牡药只为奴。",
        "dynasty": "宋",
        "collection_info": null
    },
    {
        "title": "石峡山茶盛开  其二",
        "author": "方逢辰",
        "content": "凡卉春妍夸国色，此花阴极抱阳明。\n人疑芝草非时出，我谓丹砂托树生。\n可惜洛中忻富贵，不知霜裏蓄精英。\n老夫诗若宋初出，牡药如何得盛行。",
        "dynasty": "宋",
        "collection_info": null
    },
    {
        "title": "饯修史宫讲吏部陈大着赴镇赣州",
        "author": "方逢辰",
        "content": "蠡湖擘破亨衢开，山川钟作魁奇材。\n九关叫后入云岫，六阴卷出登蓬莱。\n着庭万卷了汗竹，粉闱胡事被先幞。\n非徒五马人生荣，正要急流刚扷足。\n章贡二水分西东，江右九郡斯为雄。\n亭横尘外眇四海，台插天表森孤峯。\n三百里水见沙碛，一十八滩如剑脊。\n醉读题咏呼坡翁，此是太守风月窟。\n又闻犷俗多惊湍，况有虿尾邻诸蛮。\n付之重寄忧亦大，此是太守思虑关。\n代木诗废友道缺，道山幸有诗送别。\n一言爱助当何如，思虑先之后风月。",
        "dynasty": "宋",
        "collection_info": null
    },
    {
        "title": "钱判府国史直讲秘书赴镇南剑",
        "author": "方逢辰",
        "content": "番江之峰高插天，番湖之水渊其渊。\n山川钟作一书簏，胸次汹涌万斛泉。\n呼来天上佐良史，唤起英雄斧奸魅。\n玉堂万字云锦章，赤墀一对国士器。\n天为资善择畏师，汝作羽翼从吾儿。\n光芒忽报动双剑，翱翔直去分一麾。\n我闻了翁铁梁脊，生晚不得拜履舄。\n又闻龟山与延平，首为东南揭标的。\n今君剖符守其乡，视三先生为有光。\n开明义理当日用，扶植气节争秋霜。\n知君报政只数月，袴襦万口九天彻。\n去时好趁芦花天，归时又见橙橘节。\n道山缱绻持一觥，临别惟有诗送行。\n执手不敢赞谀语，版样惟视三先生。",
        "dynasty": "宋",
        "collection_info": null
    },
    {
        "title": "和佥事夹谷之寄韵",
        "author": "方逢辰",
        "content": "夫子说周易，肇开太极分。\n及乎作春秋，下逮西狩麟。\n混闢至决裂，坚冰致习驯。\n三皇何皞皞，五帝何纷纷。\n卓哉洙泗翁，道大孤无邻。\n于是作六经，以救万世人。\n孟氏辨义利，战国骇所闻。\n不肯为老聃，和光同其尘。\n人不识四端，岂知有君亲。\n孔孟作日月，然后夜向晨。\n天高与地下，中立师与君。\n师以扶纲常，君以治广轮。\n廉耻甚鈇钺，礼教威斧斤。\n自古立宇宙，以道为精神。\n清溪斗大邑，土瘠民甚贫。\n虎豺方恣睢，骃骐忽诹询。\n痛民若赤子，礼士如上宾。\n箪瓢在陋巷，穷则独善身。\n家有读书屋，乃为劫火焚。\n仁人忽行恻，仲氏敢具陈。\n公肯挈坠道，天未亡斯文。\n移檄作主宰，歌诗示恩勤。\n絃歌已久废，简陋尚可因。\n祠堂俨遗像，生徒招惊麕。\n户内有洙泗，山中见华勋。\n光霁挹茂叔，粹盎师伯淳。\n体用契忠恕，恭安想天申。\n仰师千载上，兴起三代民。\n剥穷果不食，贞下元又春。\n太极在何处，青归烧痕新。",
        "dynasty": "宋",
        "collection_info": null
    },
    {
        "title": "送潘翠谷",
        "author": "方逢辰",
        "content": "无屋住僧庐，无菜挑野草。\n野草风味长，僧庐人迹少。\n剥剥谁扣扃，访予事幽讨。\n钱唐有骚翁，自号翠谷老。\n疋马游南墙，要伴松竹好。\n遐思到山人，迂寻出诗稿。\n诗无怨苦吟，扫退郊与岛。\n胸次鲍明远，笔下王逸少。\n我观阴与阳，禅代何时了。\n不能为鲁连，尚可作商皓。\n长歌黍离篇，酹酒问旻昊。",
        "dynasty": "宋",
        "collection_info": null
    },
    {
        "title": "赠术士刘衡鑑",
        "author": "方逢辰",
        "content": "高目下耳赫如鑑，福善祸淫平如衡。\n颜癯胡夭跖胡寿，季氏乃富宪乃贫。\n伯道无儿汤有后，造物岂是鑑不明。\n孔明遗恨懿血食，造物岂是衡不平。\n当知禀气有清浊，所以人品有善恶。\n至若夭寿与贱贵，又是禀气有厚薄。\n清浊厚薄物自圣，洪纤高下天何言。\n君子惟以理自充，英雄难与造物争。\n前人论理不论气，不信试问刘鑑衡。",
        "dynasty": "宋",
        "collection_info": null
    },
    {
        "title": "赠星命舒云峰",
        "author": "方逢辰",
        "content": "五星聚东井，天下王业开。\n五星聚奎宿，天下多贤才。\n蚩尤扫彯□，搀枪卷飞埃。\n日月黄道见火罗，计孛乌能为之灾。\n云峯挟术善说命，穷通贵贱非所问。\n敢问何时聚五星，今年五星聚何分。\n圣人在上天下平，疏食饮水甘曲肱。",
        "dynasty": "宋",
        "collection_info": null
    },
    {
        "title": "题卢文峰十二知丞文集",
        "author": "方逢辰",
        "content": "骊珠一颗千仞渊，渔翁探得遭骊眠。\n一朝吹堕千万颗，恐是蛟骊卧半天。\n骈花俪叶妙天下，文赋直追古班马。\n手抉河汉裂锦章，写在诗歌轧骚雅。\n大篇赤手捕长蛇，不须控勒骑生騧。\n短篇任意起忽伏，苍江浩浩涛中槎。\n文章妙手压场屋，到底亡羊还得鹿。\n庐陵方买载月舟，清淡又展朝天轴。\n军将打门书一封，呼起醉梦为醒松。\n只怕至宝不肯留山中，雷霆风雨取去还蛟龙。",
        "dynasty": "宋",
        "collection_info": null
    },
    {
        "title": "挽郑直斋居士",
        "author": "方逢辰",
        "content": "有侄宰相才，昔惟吕文穆。\n有婿国士器，昔惟晏同叔。\n公乃兼其荣，秀气塞一门。\n为国作瑞琏，頼公培福根。\n世态方恶直，公乃自立的。\n掉头蛮触争，冷坐雪月窟。\n今世能几人，如公心迹清。\n馨艳有如此，公死犹如生。",
        "dynasty": "宋",
        "collection_info": null
    },
    {
        "title": "赠杨内舍景尧刲股",
        "author": "方逢辰",
        "content": "子肉可疗亲，或曰不敢毁。\n不见母生儿，生死一间耳。\n此身母之身，非可认为己。\n杀身可救母，当还爱一死。\n天理通神明，寸肤直糠粃。\n苟能充此心，是即学曾子。",
        "dynasty": "宋",
        "collection_info": null
    },
    {
        "title": "赠五星陈东野",
        "author": "方逢辰",
        "content": "粤从动静极互根，裂为二气分五行。\n未有二气先有理，理与气合人物生。\n人惟禀得天地气，故为耳目形口鼻。\n人惟禀得气之理，故为仁义为礼智。\n气为人形理为心，同是水木火土金。\n今人问气不问理，茫茫只向天外寻。\n人而不仁木已死，不须更论败在子。\n人而薄义金已伤，如何却说生在巳。\n无礼无智水火灭，不忠不信土气绝。\n人于心上斩了根，是气安从有萌蘗。\n出门一笑逢星翁，谈天议论迥不同。\n若能论气又论理，太极只在挑包中。",
        "dynasty": "宋",
        "collection_info": null
    },
    {
        "title": "田父吟",
        "author": "方逢辰",
        "content": "清溪眇如斗大邑，万山壁立土硗瘠。\n百分地无一分田，九十九分如剑脊。\n一亩之地高復低，节节级级如横梯。\n畈心一畦可一亩，边旁一亩分数畦。\n大家有田仅百亩，三二十亩十八九。\n父母夫妻子妇孙，一奴一婢成九口。\n一口日噉米二升，茗鹾酰醤菜与薪。\n共来日费二三斗，尚有输官七八分。\n小民有田不满十，镰方放兮有菜色。\n曹胥乡首冬夏临，催科差役星火急。\n年年上熟犹皱眉，一年不熟家家饥。\n山中风土多食糜，两儿止肯育一儿。\n只缘人穷怕饿死，可悲可吊又如此。\n有司犹曰汝富民，手执鞭敲目怒视。\n今年淫雨天作难，汹涌澎湃四五番。\n浮尸弊屋环江下，迸山裂地如鲸奔。\n半山都成水泽国，平地皆作龙蛇窟。\n水头晚退早復来，屋角朝出夕又没。\n岿然令丞簿尉衙，下视四境无人家。\n水平归家无屋住，有屋住者无生涯。\n农民抛家认亩陇，担砂翻石肩皆肿。\n百千一亩判晚秧，一坵分作两坵种。\n都来一亩无百千，买秧已费半百钱。\n眼前插种已剜肉，头后丰歉犹在天。\n晚田再种未可保，早田无秧为出草。\n皂衣旦暮来槌门，今年苗税催得早。\n打快织机趁头纲，作急籴米输苗仓。\n更有一言牢记取，断不许人言灾荒。",
        "dynasty": "宋",
        "collection_info": null
    },
    {
        "title": "猩猩歌",
        "author": "方逢辰",
        "content": "猎者围猩猩，疑其以众抗。\n诿曰不取小，惟取大与壮。\n众猩自相仇，推挤送其长。\n以次索二三，不復推已往。\n四五至于十，无一得释放。\n众猩怒相目，各悔受人诳。\n及早同一心，未必躯尽丧。\n吁嗟兽不灵，相仇无足嗔。\n胡为豪杰群，不能自相亲。\n秦人吞六国，诸侯各附秦。\n併力取其一，冀不及他人。\n智者欲合从，徒自腐舌唇。\n安得先震邻，然后于其身。\n彼先噬其一，其次祸亦均。\n早知秦用术，六国同一心。",
        "dynasty": "宋",
        "collection_info": null
    },
    {
        "title": "鷄雏吟",
        "author": "方逢辰",
        "content": "我闻先儒云，鸡雏可观仁。\n须臾不舍母，是即孝弟根。\n不待教而知，不待习而成。\n于斯为良知，于斯为良能。\n人从此充拓，四海皆闵曾。\n异哉鷄伏鹜，出殻忘其恩。\n子向水中去，母从岸呼鸣。\n子往母亦往，子疏母愈亲。\n鹰隼飞在天，母亦与子惊。\n或遇狸与狌，爱雏忘其身。\n不顾力小大，直与争死生。\n天于微物上，感人恻隠真。\n人观鷄护雏，铁石为动情。\n子呱方卧冰，安得卵覆人。\n勿看鸡伏鹜，吾则行吾仁。",
        "dynasty": "宋",
        "collection_info": null
    },
    {
        "title": "南康遇雪",
        "author": "方逢辰",
        "content": "夜来怪甚风太颠，掀簸震撼不可眠。\n门前铁骑怒拔屋，枕上猛虎飞吼天。\n却是庐山夕作雪，杨花未春先擘绵。\n左蠡门前玉两柱，江心落石鹭一拳。\n五峰千仞削银壁，重湖万顷开璚田。\n若使璚田可以种，虽遭赤地民不癫。\n若使银壁可以铸，当造白币权飞钱。\n要知冬燠生意洩，明年造化工斯全。\n帝呼玄冥急收敛，闭塞阳气胚丰年。\n虽云不可耕与种，桑麻谷粟兹开先。",
        "dynasty": "宋",
        "collection_info": null
    },
    {
        "title": "雨微山",
        "author": "翁仲德",
        "content": "大川东逝近丛林，石壁潮音杂梵音。\n旱望湫龙嘘涧气，沛然甘雨慰农心。",
        "dynasty": "宋",
        "collection_info": null
    },
    {
        "title": "夜飞山",
        "author": "翁仲德",
        "content": "江南雨霁彩云开，眼界空宽翠色排。\n蜀客踌躇还识认，子规啼月夜归来。",
        "dynasty": "宋",
        "collection_info": null
    },
    {
        "title": "鸣鹤山",
        "author": "翁仲德",
        "content": "沧海东头鹤阜高，仙人骑鹤下林坳。\n一声唳起扬州去，华表空余月下巢。",
        "dynasty": "宋",
        "collection_info": null
    },
    {
        "title": "剑池桥梁久就倾圮方丈霑公刊石伐木以递汲且併陈楼悉改旧观",
        "author": "龚潗",
        "content": "涓涓剑池泉，削崖出石乳。\n流传岁千百，评列品三五。\n舆梁见何时，楼与姓俱古。\n坐令丘壑观，凛作岩墙惧。\n霑公大勇猛，咄嗟见未覩。\n欹倾变略彴，岞崿移朽腐。\n连筒称深汲，惠泽徧下土。\n幽寻稳登眺，清意逼肺腑。\n何须铁作限，只尔天可补。\n传闻桥下云，已作前山雨。",
        "dynasty": "宋",
        "collection_info": null
    },
    {
        "title": "东岩",
        "author": "吴衍",
        "content": "满壁云涛倚太空，双崖一线路微通。\n几年胜概埋荆棘，好事山翁始发蒙。",
        "dynasty": "宋",
        "collection_info": null
    },
    {
        "title": "翠蛟亭",
        "author": "吴衍",
        "content": "一峰擎天维，下有万斛水。\n委蛇到涧壑，遇坎亦不止。\n鸣鼍忽动地，涛怒生足底。\n得非坤轴裂，惊视坐为起。\n盆倾溅珠胎，鼎沸翻玉髓。\n长蛟躩连卷，救首復救尾。\n吾庐枕清浅，徙倚每自侈。\n及兹睹奇观，目眩颡有泚。\n便欲逃世纷，置身岩穴裏。\n蓬瀛渺溟渤，对面不遗咫。\n嗟余闻道晚，今始忘仕已。\n重来三十年，恍若游故里。\n壮颜日凋瘁，浩志亦颓靡。\n载歌蜀仙诗，此老元不死。\n至今斯亭上，清风盈棐几。\n观水必观澜，是中存妙理。\n源泉何混混，有本故如此。",
        "dynasty": "宋",
        "collection_info": null
    },
    {
        "title": "君子泉",
        "author": "李申子",
        "content": "□岩峭□色斓斑，云叶烟萝□□鬟。\n疑有仙琚时会集，唾珠霏屑落人间。",
        "dynasty": "宋",
        "collection_info": null
    },
    {
        "title": "句",
        "author": "李申子",
        "content": "深城市红尘怎得侵骨云岩桧老险惊兴废一掬清泉酌古沈寂徘徊觅句听。",
        "dynasty": "宋",
        "collection_info": null
    },
    {
        "title": "绝句",
        "author": "杭学士人",
        "content": "塞翁何必恨失马，城火可怜殃及鱼。\n一笑出门天万里，担头犹有斥姦书。",
        "dynasty": "宋",
        "collection_info": null
    },
    {
        "title": "五言",
        "author": "杭学士人",
        "content": "郑五不去国，金陵深惧君。\n校存知必毁，书在已如焚。\n自是清流祸，非干比党分。\n归欤虽幸矣，恨未效朱云。",
        "dynasty": "宋",
        "collection_info": null
    },
    {
        "title": "古诗",
        "author": "杭学士人",
        "content": "上书如啜卢仝茶，直论国体宁无譁。\n依然茅苇纵横斜，钟山老柏休槎牙。\n呜呼时事如丝麻，食肉者口徒咿哇。\n鬼蜮空含射影沙，逐客令下堪吁嗟。\n识者将谓秦得邪，淳佑寖不如端嘉。\n邪人刚指正人邪，时有引喙鸣灵鸦。\n失脚奇祸曹罗罝，尼山草木枯无华，奄奄山鬼相揄揶。\n我今束书归天涯，不惜一去惜国家。",
        "dynasty": "宋",
        "collection_info": null
    },
    {
        "title": "澹山岩",
        "author": "张远猷",
        "content": "岩窦天下奇，黄诗天下稀。\n洞明无所隠，石势争欲飞。\n雷鼓今犹在，澹仙何未归。\n磨崖文断灭，苔藓却成衣。",
        "dynasty": "宋",
        "collection_info": null
    },
    {
        "title": "见梅杂兴",
        "author": "陆梦发",
        "content": "人间谁是识梅真，弃实求花后世心。\n何似只如三代日，分甘投老万山深。\n寄来陆凯浑多事，说到林逋亦费吟。\n耿耿知音唯月在，无言相看古犹今。",
        "dynasty": "宋",
        "collection_info": null
    },
    {
        "title": "梅花",
        "author": "陆梦发",
        "content": "城中忙失探梅期，初见僧窗一两枝。\n犹喜相逢那恨晚，故应更好半开时。\n今冬不雪何关事，值伴孤芳却欠伊。\n月落山空正幽独，慰存无酒且新诗。",
        "dynasty": "宋",
        "collection_info": null
    },
    {
        "title": "铁券山",
        "author": "吴之选",
        "content": "宗派天潢衍，文章吏部遗。\n前朝尺土尽，轶事几人知。\n岁月松杉古，尘沙日夜吹。\n数家芳草外，凭弔总凄其。",
        "dynasty": "宋",
        "collection_info": null
    },
    {
        "title": "次韵方万里雨夜雪意",
        "author": "赵与东",
        "content": "芋火房阴处，翛然类懒残。\n雨欺梅影瘦，风助竹声寒。\n拥袂衣全薄，哦诗字欲安。\n儿童疑有雪，频起穴窗看。",
        "dynasty": "宋",
        "collection_info": null
    },
    {
        "title": "次韵方万里寒甚送酒",
        "author": "赵与东",
        "content": "连日寒殊甚，衰年无一能。\n砚呵磨墨冻，瓶晒插花冰。\n浮世无根絮，余生有髮僧。\n苏门如可即，端合事孙登。",
        "dynasty": "宋",
        "collection_info": null
    },
    {
        "title": "郊游遇黄府女孙",
        "author": "潘用中",
        "content": "谁教窄路恰相逢，脉脉灵犀一点通。\n最恨无情芳草路，匿兰含蕙各西东。",
        "dynasty": "宋",
        "collection_info": null
    },
    {
        "title": "答黄府女孙",
        "author": "潘用中",
        "content": "一曲临风值万金，如何难买玉人心。\n君如解得相如意，比似金徽恨更深。",
        "dynasty": "宋",
        "collection_info": null
    },
    {
        "title": "赠潘用中",
        "author": "黄氏女",
        "content": "栏桿閒倚日偏长，短笛无情苦断肠。\n安得身轻如燕子，随风容易到君傍。",
        "dynasty": "宋",
        "collection_info": null
    },
    {
        "title": "又赠",
        "author": "黄氏女",
        "content": "自从闻笛苦匆匆，魄散魂飞似梦中。\n最恨粉墙高几许，蓬莱弱水隔千重。",
        "dynasty": "宋",
        "collection_info": null
    },
    {
        "title": "十月梅花",
        "author": "赵必成",
        "content": "初冬未见一片雪，先见梅开傍花庵。\n可是东君留厚意，早传消息到江南。",
        "dynasty": "宋",
        "collection_info": null
    },
    {
        "title": "题陈生鲤鱼图",
        "author": "赵必成",
        "content": "神龙原自异凡鱼，潴泽还知不久居。\n平地雷轰头角露，滔天浪浴甲鳞舒。\n应夸鳌海都量遍，漫道龙门不可踰。\n试问锦标刚一跃，陡成霖雨足沾濡。",
        "dynasty": "宋",
        "collection_info": null
    },
    {
        "title": "憩宫偶成",
        "author": "常楙",
        "content": "松风朝来入梦频，公余乘兴去寻真。\n红尘物外长清境，白日壶中不老春。\n柏子灰寒烟寂寂，桃花风暖水粼粼。\n逍遥羽士闲如许，媿我浮名役此身。",
        "dynasty": "宋",
        "collection_info": null
    },
    {
        "title": "咏梅",
        "author": "程瑞",
        "content": "清浅溪桥水，高低篱外枝。\n这些风骨异，瘦尽古今诗。",
        "dynasty": "宋",
        "collection_info": null
    },
    {
        "title": "咏古",
        "author": "程瑞",
        "content": "博浪沙中力士，望仙桥下军人。\n古来忠胆一概，至今裂视二秦。",
        "dynasty": "宋",
        "collection_info": null
    },
    {
        "title": "北湖水月",
        "author": "王橚",
        "content": "奁镜平开碧四围，百重山裏亦希奇。\n写成万古空明趣，只为中秋一首诗。",
        "dynasty": "宋",
        "collection_info": null
    },
    {
        "title": "幸侍轺车敬赘严韵  其一",
        "author": "赵与㒇",
        "content": "男儿有志事竟成，好把功名竹帛垂。\n今日舆图当混一，谁能重拭□□碑。",
        "dynasty": "宋",
        "collection_info": null
    },
    {
        "title": "幸侍轺车敬赘严韵  其二",
        "author": "赵与㒇",
        "content": "细把中兴唐颂看，玉环遗恨记当年。\n自从拥马回灵武，整顿干坤岂偶然。",
        "dynasty": "宋",
        "collection_info": null
    },
    {
        "title": "即事口占",
        "author": "赵与㒇",
        "content": "生平梦不到浯溪，此日欣从使者来。\n天放一晴舒眼界，大江横上八罇罍。",
        "dynasty": "宋",
        "collection_info": null
    },
    {
        "title": "上吴履斋",
        "author": "四明士子",
        "content": "来则非邪抑是邪，缘堤何必更行沙。\n瑟当调处难胶柱，棋到危时见作家。\n公论有谁能着脚，事机至此转聱牙。\n不如迭嶂双溪下，行对青山坐看花。",
        "dynasty": "宋",
        "collection_info": null
    },
    {
        "title": "嘲时事",
        "author": "熊某",
        "content": "近来西北又干戈，独立斜阳感慨多。\n雷为元城驱劫火，天胡丁谓活鲸波。\n九原难起先生死，万世其如公论何。\n道过雕峰休插竹，想逢宗老续长歌。",
        "dynasty": "宋",
        "collection_info": null
    },
    {
        "title": "题真仙岩",
        "author": "松庵道人",
        "content": "千岩万壑倚晴空，此洞真奇迥不同。\n未数洞天三十六，想移当日太清宫。",
        "dynasty": "宋",
        "collection_info": null
    },
    {
        "title": "锦石岩  其一",
        "author": "□子发",
        "content": "巉巉怪石锦鲜明，不假人为自织成。\n频向水晶帘外立，泉声那更杂溪声。",
        "dynasty": "宋",
        "collection_info": null
    },
    {
        "title": "锦石岩  其二",
        "author": "□子发",
        "content": "倚空峻壁列松杉，水色岚光总不凡。\n一段画图奇绝处，夕阳天际认归帆。",
        "dynasty": "宋",
        "collection_info": null
    },
    {
        "title": "锦石岩  其三",
        "author": "□子发",
        "content": "平昔曾闻锦水名，维舟特向此中行。\n只愁凡骨成仙去，寒却当年泉石盟。",
        "dynasty": "宋",
        "collection_info": null
    },
    {
        "title": "寒翠亭",
        "author": "叶堪之",
        "content": "管领江山胜，无如寒翠亭。\n一朝成土梗，万象蔽林垧。\n且喜新经理，犹存旧典刑。\n为留亭柱句，姑以代镌铭。",
        "dynasty": "宋",
        "collection_info": null
    },
    {
        "title": "遗閒閒赵公",
        "author": "王中立",
        "content": "寄与閒閒傲浪仙，枉随诗酒堕凡缘。\n黄尘遮断来时路，不到蓬山五百年。",
        "dynasty": "宋",
        "collection_info": null
    },
    {
        "title": "中秋",
        "author": "王中立",
        "content": "印透山河影，照开天地心。\n人世有昏晓，我胸无古今。",
        "dynasty": "宋",
        "collection_info": null
    },
    {
        "title": "古鹤",
        "author": "王中立",
        "content": "天地之间一古儒，醒来不记醉中书。\n旁人错比神仙字，只恐神仙字不如。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "王中立",
        "content": "华山宫殿白云封，不见当年打睡翁。\n贪看终南山色好，不知红日下前峰。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "王中立",
        "content": "独跨苍虬下太清，春风万里月华明。\n因君感激为君说，凿破天机我也惊。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "王中立",
        "content": "云叶粼粼皱碧空，笙箫递响入天风。\n忽惊风浪耳边急，不觉形神来世中。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "王中立",
        "content": "此生休更问浮名，名利区区不蹔停。\n我有一丸天上药，用时还解济苍生。",
        "dynasty": "宋",
        "collection_info": null
    },
    {
        "title": "句",
        "author": "王中立",
        "content": "醉袖舞嫌天地窄，诗情狂压海山平。",
        "dynasty": "宋",
        "collection_info": null
    },
    {
        "title": "刘待诏老子出关图卷",
        "author": "刘意",
        "content": "不驰骏马驾青牛，西度函关紫气浮。\n文字五千传道德，仅同释教让儒流。",
        "dynasty": "宋",
        "collection_info": null
    },
    {
        "title": "偈颂三十六首  其一",
        "author": "释如珙",
        "content": "少室无门户，如何便得通。\n夜寒宁耐立，听我话西东。",
        "dynasty": "宋",
        "collection_info": null
    },
    {
        "title": "偈颂三十六首  其二",
        "author": "释如珙",
        "content": "古佛与露柱交参，猫儿咬杀猛虎。\n出门撞着须菩提，拶破虚空全体露。\n一片虚凝绝谓情，万里清光飞玉兔。",
        "dynasty": "宋",
        "collection_info": null
    },
    {
        "title": "偈颂三十六首  其三",
        "author": "释如珙",
        "content": "般若如大火聚，着得一丝毫么。\n一拳拳倒黄鹤楼，一踢踢翻鹦鹉洲。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "偈颂三十六首  其四",
        "author": "释如珙",
        "content": "一毛吞海，海性无亏。\n纤芥投锋，锋利不动。\n龙潭吹灭纸灯，德山倒地礼拜。\n今年桃李贵，一颗直千金。",
        "dynasty": "宋",
        "collection_info": null
    },
    {
        "title": "偈颂三十六首  其五",
        "author": "释如珙",
        "content": "三界心尽，即是涅槃。\n山花红似锦，涧水湛如蓝。",
        "dynasty": "宋",
        "collection_info": null
    },
    {
        "title": "偈颂三十六首  其六",
        "author": "释如珙",
        "content": "相见不扬眉，君东我亦西。\n相逢欲相唤，脉脉不能语，总是粥饭气。\n贴贴底无缝罅能有几箇，温州城里何限数。",
        "dynasty": "宋",
        "collection_info": null
    },
    {
        "title": "偈颂三十六首  其七",
        "author": "释如珙",
        "content": "尽大地冷啾啾，逼十方闹浩浩。\n放过布袋和尚，穿却解空鼻孔。",
        "dynasty": "宋",
        "collection_info": null
    },
    {
        "title": "偈颂三十六首  其八",
        "author": "释如珙",
        "content": "华阴山前百尺井，中有寒泉彻骨冷。\n谁家女子来照影，不照其余照斜领。",
        "dynasty": "宋",
        "collection_info": null
    },
    {
        "title": "偈颂三十六首  其九",
        "author": "释如珙",
        "content": "十方同聚会，啾啾唧唧。\n箇箇学无为，劳劳摝摝。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈颂三十六首  其一○",
        "author": "释如珙",
        "content": "河清海晏皇基壮，雨顺风调百姓安。\n三世如来同祝讚，龙楼曲奏万年欢。",
        "dynasty": "宋",
        "collection_info": null
    },
    {
        "title": "偈颂三十六首  其一一",
        "author": "释如珙",
        "content": "今日生，来日死。\n千年田，八百主。\n郎当屋舍没人修，火官头上风车子。",
        "dynasty": "宋",
        "collection_info": null
    },
    {
        "title": "偈颂三十六首  其一二",
        "author": "释如珙",
        "content": "离四句，绝百非，老僧爱瞋不爱喜。\n箭过西天十万里，向大唐国里等候。",
        "dynasty": "宋",
        "collection_info": null
    },
    {
        "title": "偈颂三十六首  其一三",
        "author": "释如珙",
        "content": "三衣覆体，四事供需。\n若也知惭知愧，是真释子。\n莫道曩劫修来，非从今日。",
        "dynasty": "宋",
        "collection_info": null
    },
    {
        "title": "偈颂三十六首  其一四",
        "author": "释如珙",
        "content": "木女穿针山色秀，石人牵线海云生。\n高茅座主赤双脚，直向毗卢顶上行。",
        "dynasty": "宋",
        "collection_info": null
    },
    {
        "title": "偈颂三十六首  其一五",
        "author": "释如珙",
        "content": "夜来地动葭灰起，百草头边一寸春。\n抖擞精神急荐取，生老病死不饶人。",
        "dynasty": "宋",
        "collection_info": null
    },
    {
        "title": "偈颂三十六首  其一六",
        "author": "释如珙",
        "content": "拈槌竖拂，好肉剜疮。\n举今举古，开眼尿床。",
        "dynasty": "宋",
        "collection_info": null
    },
    {
        "title": "偈颂三十六首  其一七",
        "author": "释如珙",
        "content": "恶是罪业，善亦是罪业。\n罪业消除，青天白日。\n西河弄狮子，丰干骑猛虎。\n老玄沙卓牌，邓师伯打瓦鼓。",
        "dynasty": "宋",
        "collection_info": null
    },
    {
        "title": "偈颂三十六首  其一八",
        "author": "释如珙",
        "content": "莲花生淤泥，标格天然别。\n出水未出时，餧鱼并餧鼈。",
        "dynasty": "宋",
        "collection_info": null
    },
    {
        "title": "偈颂三十六首  其一九",
        "author": "释如珙",
        "content": "小屎坑，大屎坑，浸不杀底出来。\n我有一句向你道，如何是佛，干屎橛。",
        "dynasty": "宋",
        "collection_info": null
    },
    {
        "title": "偈颂三十六首  其二○",
        "author": "释如珙",
        "content": "龙门无宿客，不是点额人。\n孤峯无宿客，不是守株人。\n红日绕须弥，清风遍寰宇。",
        "dynasty": "宋",
        "collection_info": null
    },
    {
        "title": "偈颂三十六首  其二一",
        "author": "释如珙",
        "content": "天得一以清，地得一以宁。\n金刚神合掌，归依佛法僧。",
        "dynasty": "宋",
        "collection_info": null
    },
    {
        "title": "偈颂三十六首  其二二",
        "author": "释如珙",
        "content": "刍狗吠时天地合，木鸡啼后祖灯辉。\n一年光景今宵尽，万里更无人未归。",
        "dynasty": "宋",
        "collection_info": null
    },
    {
        "title": "偈颂三十六首  其二三",
        "author": "释如珙",
        "content": "鼓声咬破七条，只着偏衫去也。\n老鼠满地走，拖取猫儿来。",
        "dynasty": "宋",
        "collection_info": null
    },
    {
        "title": "偈颂三十六首  其二四",
        "author": "释如珙",
        "content": "施供养者，受供养者。\n俱无住着，获波罗蜜。",
        "dynasty": "宋",
        "collection_info": null
    },
    {
        "title": "偈颂三十六首  其二五",
        "author": "释如珙",
        "content": "五台山上云蒸饭，佛殿阶前狗尿天。\n剎竿头上煎䭔子，三箇猢狲夜簸钱。",
        "dynasty": "宋",
        "collection_info": null
    },
    {
        "title": "偈颂三十六首  其二六",
        "author": "释如珙",
        "content": "年穷岁尽时，家家烧纸钱。\n滴滴落地，千神俱醉。\n不可作佛法商量，不可作世谛流布。\n若作世谛流布，瞎却眼睛。\n若作佛法商量，烂却舌头。\n即心即佛，非心非佛。\n不是心，不是佛，不是物。\n东海鲤鱼打𨁝跳，新罗国裏无寸土。",
        "dynasty": "宋",
        "collection_info": null
    },
    {
        "title": "偈颂三十六首  其二七",
        "author": "释如珙",
        "content": "大无外，小无内。\n一即三，三即一。\n路逢道伴交肩过，一生参学事毕。",
        "dynasty": "宋",
        "collection_info": null
    },
    {
        "title": "偈颂三十六首  其二八",
        "author": "释如珙",
        "content": "粪堆头上，无人觑着。\n万法纷纭，自起自灭。",
        "dynasty": "宋",
        "collection_info": null
    },
    {
        "title": "偈颂三十六首  其二九",
        "author": "释如珙",
        "content": "日暖风和二月春，桃红李白遍山林。\n涅槃路上绝来往，一箇无为清浄身。",
        "dynasty": "宋",
        "collection_info": null
    },
    {
        "title": "偈颂三十六首  其三○",
        "author": "释如珙",
        "content": "薪火相交，识性不停。\n上至诸佛，下至众生。\n扶过断桥水，伴归明月村。",
        "dynasty": "宋",
        "collection_info": null
    },
    {
        "title": "偈颂三十六首  其三一",
        "author": "释如珙",
        "content": "三世如来说妙义，炎炎火燄雪火飞。\n面前总是听法底，识取当头底是谁。",
        "dynasty": "宋",
        "collection_info": null
    },
    {
        "title": "偈颂三十六首  其三二",
        "author": "释如珙",
        "content": "哇地一声诸境现，周行七步更多能。\n老僧不是多饶舌，要与诸人绝谓情。",
        "dynasty": "宋",
        "collection_info": null
    },
    {
        "title": "偈颂三十六首  其三三",
        "author": "释如珙",
        "content": "从上来，死衲子心，能有几人。\n活衲子眼，能有几人。\n昨夜玲珑岩，吞却太白峯。",
        "dynasty": "宋",
        "collection_info": null
    },
    {
        "title": "偈颂三十六首  其三四",
        "author": "释如珙",
        "content": "群阴欲去未去之际，一阳欲来未来之时。\n楼上钟鸣，堂前鼓响。\n凡圣交参，一期事毕。",
        "dynasty": "宋",
        "collection_info": null
    },
    {
        "title": "偈颂三十六首  其三五",
        "author": "释如珙",
        "content": "明暗色空，不曾碍人。\n一念周沙界，日用万般通。\n湛然常寂寂，常转自家风。",
        "dynasty": "宋",
        "collection_info": null
    },
    {
        "title": "偈颂三十六首  其三六",
        "author": "释如珙",
        "content": "三期罢了不施功，万里秋天西北风。\n无孔铁锤成队走，苦哉灭却少林宗。",
        "dynasty": "宋",
        "collection_info": null
    },
    {
        "title": "颂古四十五首  其一",
        "author": "释如珙",
        "content": "世尊拈花，迦叶微笑。\n正法眼藏，涅槃妙心。",
        "dynasty": "宋",
        "collection_info": null
    },
    {
        "title": "颂古四十五首  其二",
        "author": "释如珙",
        "content": "是定出得不得，关捩初无多子。\n文殊神通太过，罔明轻轻弹指。",
        "dynasty": "宋",
        "collection_info": null
    },
    {
        "title": "颂古四十五首  其三",
        "author": "释如珙",
        "content": "觅心不得疑情息，与汝安心万事休。\n十万里沙来又去，杖挑隻履在肩头。",
        "dynasty": "宋",
        "collection_info": null
    },
    {
        "title": "颂古四十五首  其四",
        "author": "释如珙",
        "content": "我瞿昙佛，具正徧知。\n子母分解，只在当时。",
        "dynasty": "宋",
        "collection_info": null
    },
    {
        "title": "颂古四十五首  其五",
        "author": "释如珙",
        "content": "问你地藏知不知，下头註脚万千千。\n算沙入海徒疲倦，不若教他了目前。",
        "dynasty": "宋",
        "collection_info": null
    },
    {
        "title": "颂古四十五首  其六",
        "author": "释如珙",
        "content": "真正道流行脚去，护身符子不须担。\n国师实为耽源切，不是临岐作对谈。",
        "dynasty": "宋",
        "collection_info": null
    },
    {
        "title": "颂古四十五首  其七",
        "author": "释如珙",
        "content": "一般颜色两般名，纸盖难瞒众眼睛。\n雪岭当时便封转，闽王犹未息疑情。",
        "dynasty": "宋",
        "collection_info": null
    },
    {
        "title": "颂古四十五首  其八",
        "author": "释如珙",
        "content": "相公问道古来有，指水指天只药山。\n总是祇园听法者，如今分布在人间。",
        "dynasty": "宋",
        "collection_info": null
    },
    {
        "title": "颂古四十五首  其九",
        "author": "释如珙",
        "content": "曲设多方验作家，有谁亲见老玄沙。\n耳聋口哑眼睛瞎，五浊众生数似麻。",
        "dynasty": "宋",
        "collection_info": null
    },
    {
        "title": "颂古四十五首  其一○",
        "author": "释如珙",
        "content": "闻声不见形，撼树却惺惺。\n体用何须论，归家落日明。",
        "dynasty": "宋",
        "collection_info": null
    },
    {
        "title": "颂古四十五首  其一一",
        "author": "释如珙",
        "content": "荒院天寒烧木佛，一堆红燄对枯床。\n浑身终夜烘烘暖，罪过难教院主当。",
        "dynasty": "宋",
        "collection_info": null
    },
    {
        "title": "颂古四十五首  其一二",
        "author": "释如珙",
        "content": "廓然无圣真实语，对朕者谁心未息。\n本光灿烂照十方，无量劫来到今日。",
        "dynasty": "宋",
        "collection_info": null
    },
    {
        "title": "颂古四十五首  其一三",
        "author": "释如珙",
        "content": "补陀岩上，白衣观音。\n闻声悟道，见色明心。",
        "dynasty": "宋",
        "collection_info": null
    },
    {
        "title": "颂古四十五首  其一四",
        "author": "释如珙",
        "content": "只将乍入来伸请，一到丛林志便高。\n吃粥了也洗钵去，宗师不用更忉忉。",
        "dynasty": "宋",
        "collection_info": null
    },
    {
        "title": "颂古四十五首  其一五",
        "author": "释如珙",
        "content": "洞水无缘会逆流，见他苦切故相酬。\n西来祖意实无意，妄想狂心歇便休。",
        "dynasty": "宋",
        "collection_info": null
    },
    {
        "title": "颂古四十五首  其一六",
        "author": "释如珙",
        "content": "白水田边问路头，雪眉婆子打耕牛。\n草鞋泥滑青山远，不是愁人也着愁。",
        "dynasty": "宋",
        "collection_info": null
    },
    {
        "title": "颂古四十五首  其一七",
        "author": "释如珙",
        "content": "佛手馿脚容易见，最难道处是生缘。\n黄梅不是周家子，七岁传衣便会禅。",
        "dynasty": "宋",
        "collection_info": null
    },
    {
        "title": "颂古四十五首  其一八",
        "author": "释如珙",
        "content": "千载灵龟庵下出，团团骨上卦重重。\n草鞋盖却无头尾，且听傍人定吉凶。",
        "dynasty": "宋",
        "collection_info": null
    },
    {
        "title": "颂古四十五首  其一九",
        "author": "释如珙",
        "content": "受惠当思报，将他一餠回。\n出家缘法到，当下得心灰。",
        "dynasty": "宋",
        "collection_info": null
    },
    {
        "title": "颂古四十五首  其二○",
        "author": "释如珙",
        "content": "学者疑心尚未休，饱柴饱水坐牛头。\n子期不用黄金铸，末世知音有赵州。",
        "dynasty": "宋",
        "collection_info": null
    },
    {
        "title": "颂古四十五首  其二一",
        "author": "释如珙",
        "content": "心灯不可付，祖印亦难传。\n野鸭飞过去，搊得鼻头穿。",
        "dynasty": "宋",
        "collection_info": null
    },
    {
        "title": "颂古四十五首  其二二",
        "author": "释如珙",
        "content": "一刀成两段，释得二僧争。\n草鞋头戴出，猫儿无再生。",
        "dynasty": "宋",
        "collection_info": null
    },
    {
        "title": "颂古四十五首  其二三",
        "author": "释如珙",
        "content": "牙齿唇皮包不过，吾家密事俗人知。\n首座出院未为过，长老罚油方合宜。",
        "dynasty": "宋",
        "collection_info": null
    },
    {
        "title": "颂古四十五首  其二四",
        "author": "释如珙",
        "content": "人来面壁成多事，争得心开见本源。\n空劫已前诸佛子，话头不举自然圆。",
        "dynasty": "宋",
        "collection_info": null
    },
    {
        "title": "颂古四十五首  其二五",
        "author": "释如珙",
        "content": "钟鸣众集归方丈，苦杀堂头请法人。\n法法本来无一法，若言无法法缠身。",
        "dynasty": "宋",
        "collection_info": null
    },
    {
        "title": "颂古四十五首  其二六",
        "author": "释如珙",
        "content": "托钵回身去，钟鼓未鸣时。\n不会末后句，只有奯心知。",
        "dynasty": "宋",
        "collection_info": null
    },
    {
        "title": "颂古四十五首  其二七",
        "author": "释如珙",
        "content": "密启深深意，禅和不用疑。\n恰得三年活，言中果有期。",
        "dynasty": "宋",
        "collection_info": null
    },
    {
        "title": "颂古四十五首  其二八",
        "author": "释如珙",
        "content": "秘魔提杈起，验你本来人。\n得在杈下死，不负此生身。",
        "dynasty": "宋",
        "collection_info": null
    },
    {
        "title": "颂古四十五首  其二九",
        "author": "释如珙",
        "content": "蝼蚁皆有佛性，为甚狗子却无。\n赵州观音院里，壁上挂箇胡芦。",
        "dynasty": "宋",
        "collection_info": null
    },
    {
        "title": "颂古四十五首  其三○",
        "author": "释如珙",
        "content": "大地一隻眼，谁敢屙其中。\n锹子寄将去，那知到雪峰。",
        "dynasty": "宋",
        "collection_info": null
    },
    {
        "title": "颂古四十五首  其三一",
        "author": "释如珙",
        "content": "不曾出门去，庄上吃油糍。\n庄主归相谢，侍者不得知。",
        "dynasty": "宋",
        "collection_info": null
    },
    {
        "title": "颂古四十五首  其三二",
        "author": "释如珙",
        "content": "尘中辨主问岩头，心识如何曾得休。\n鼻孔眼睛都要见，铜砂锣裏满盛油。",
        "dynasty": "宋",
        "collection_info": null
    },
    {
        "title": "颂古四十五首  其三三",
        "author": "释如珙",
        "content": "担一片板在肩头，如何得到空王地。\n睦州古佛多垂慈，要你自家放舍去。",
        "dynasty": "宋",
        "collection_info": null
    },
    {
        "title": "颂古四十五首  其三四",
        "author": "释如珙",
        "content": "你若学他看，牛皮真箇穿。\n长年横案上，字义自然圆。",
        "dynasty": "宋",
        "collection_info": null
    },
    {
        "title": "颂古四十五首  其三五",
        "author": "释如珙",
        "content": "坐禅成佛生妄见，磨砖作镜妄尤多。\n打车打牛俱是妄，搅得心肠没奈何。",
        "dynasty": "宋",
        "collection_info": null
    },
    {
        "title": "颂古四十五首  其三六",
        "author": "释如珙",
        "content": "岂要共出一隻手，只教唤着沙弥来。\n铁铛无脚又无耳，墙下春深荠叶开。",
        "dynasty": "宋",
        "collection_info": null
    },
    {
        "title": "颂古四十五首  其三七",
        "author": "释如珙",
        "content": "圆相中间坐底谁，便施女拜各呈机。\n国师道大徧天下，未许寻常人得知。",
        "dynasty": "宋",
        "collection_info": null
    },
    {
        "title": "颂古四十五首  其三八",
        "author": "释如珙",
        "content": "千里同风见不差，僧持此语报玄沙。\n不知蹉过如何也，莫是玄沙蹉过他。",
        "dynasty": "宋",
        "collection_info": null
    },
    {
        "title": "颂古四十五首  其三九",
        "author": "释如珙",
        "content": "尊者策眉王不会，十方剎土古风清。\n佛斋胜会亲曾预，不是寻堂粥饭僧。",
        "dynasty": "宋",
        "collection_info": null
    },
    {
        "title": "颂古四十五首  其四○",
        "author": "释如珙",
        "content": "二十年来不具眼，茅庵烧却是徒为。\n三春暖气无多子，真实之言亦可师。",
        "dynasty": "宋",
        "collection_info": null
    },
    {
        "title": "颂古四十五首  其四一",
        "author": "释如珙",
        "content": "只一箇休去，伎俩自然消。\n诸圣在甚处，脚下路条条。",
        "dynasty": "宋",
        "collection_info": null
    },
    {
        "title": "颂古四十五首  其四二",
        "author": "释如珙",
        "content": "斩蛇却非小小事，直是教他脱苦轮。\n座主高茅心未泯，如何胡乱妄通言。",
        "dynasty": "宋",
        "collection_info": null
    },
    {
        "title": "颂古四十五首  其四三",
        "author": "释如珙",
        "content": "北斗裏藏身，虚空中出没。\n道得一句来，日头东畔出。",
        "dynasty": "宋",
        "collection_info": null
    },
    {
        "title": "颂古四十五首  其四四",
        "author": "释如珙",
        "content": "设粥殷勤请念诵，白槌各为念摩诃。\n上来功德要圆满，復去厨头打破锅。",
        "dynasty": "宋",
        "collection_info": null
    },
    {
        "title": "颂古四十五首  其四五",
        "author": "释如珙",
        "content": "药山手中书佛字，问他端尔要心开。\n只将佛字为酬对，元是曾持五戒来。",
        "dynasty": "宋",
        "collection_info": null
    },
    {
        "title": "弥陀悬鼓相赞",
        "author": "释如珙",
        "content": "彩云缥缈悬红日，瞻彼慈容大导师。\n四十八愿丘山重，众生杂念乱如丝。",
        "dynasty": "宋",
        "collection_info": null
    },
    {
        "title": "寒山赞",
        "author": "释如珙",
        "content": "做诗无题目，只要写心源。\n心源虽难构，浅深在目前。\n白云抱幽石，藤花树上纡。\n丰干不识你，道你是文殊。",
        "dynasty": "宋",
        "collection_info": null
    },
    {
        "title": "拾得赞",
        "author": "释如珙",
        "content": "是谁拾得你，便名为拾得。\n手把粗粝藜，要打天边月。\n埽地却有功，眼界得浄洁。\n闾丘太守来，也解生欣悦。",
        "dynasty": "宋",
        "collection_info": null
    },
    {
        "title": "丰干赞",
        "author": "释如珙",
        "content": "人心既无，虎心亦无。\n骑来骑去，是汝是吾。\n松门杳杳，朗月轮孤。",
        "dynasty": "宋",
        "collection_info": null
    },
    {
        "title": "禅月大师画罗汉像赞",
        "author": "释如珙",
        "content": "禅月罗汉应身，画出罗汉形像。\n丝毫无得渗漏，虚空捏作一团。\n拈来挂虚空中，咄咄咄咄咄咄。",
        "dynasty": "宋",
        "collection_info": null
    },
    {
        "title": "达磨大师赞",
        "author": "释如珙",
        "content": "破六宗己见固是，折茎芦渡江还非。\n大道等虚空，非虚空之量。\n大道同日月，踰日月之明。\n一华开五叶，结果自然成。",
        "dynasty": "宋",
        "collection_info": null
    },
    {
        "title": "六祖大师赞",
        "author": "释如珙",
        "content": "曹溪本无波浪，是他来者激起。\n日月星辰万象，总被陆沈，出头不得。",
        "dynasty": "宋",
        "collection_info": null
    },
    {
        "title": "临济大师赞",
        "author": "释如珙",
        "content": "得马祖百丈黄檗之旨，发自己胸中本有底光明。\n见僧入门便喝，谓之临济一宗。\n三世诸佛构不着，狸奴白牯构不着。",
        "dynasty": "宋",
        "collection_info": null
    },
    {
        "title": "德山和尚赞",
        "author": "释如珙",
        "content": "吹灭纸灯，眼前黑暗。\n拈得白棒，胡挥乱挥。\n黄河放出，太华裂开，大千沙界绝尘埃。",
        "dynasty": "宋",
        "collection_info": null
    },
    {
        "title": "云门大师赞",
        "author": "释如珙",
        "content": "睦州拶折脚，如何嗣雪峯。\n一句内，三句外，星飞电捲。\n构得着，构不着，总是死汉。",
        "dynasty": "宋",
        "collection_info": null
    },
    {
        "title": "赵州和尚赞",
        "author": "释如珙",
        "content": "有底道赵州说禅，近在口皮边，远过河沙国，总描邈不着。\n镇州出大萝卜头，是他亲见南泉。\n观音院壁上，挂箇葫芦，风吹不落。",
        "dynasty": "宋",
        "collection_info": null
    },
    {
        "title": "慈明和尚赞",
        "author": "释如珙",
        "content": "得人怕，得人憎。\n吓得神鼎，头缩面青。\n烧火未着，晚参鼓鸣。",
        "dynasty": "宋",
        "collection_info": null
    },
    {
        "title": "杨岐和尚赞",
        "author": "释如珙",
        "content": "屋老四壁疎，雪珠床上跳。\n犹有闲情怀，对白云发笑。",
        "dynasty": "宋",
        "collection_info": null
    },
    {
        "title": "虎丘隆和尚赞",
        "author": "释如珙",
        "content": "睡虎一啸，虚空掇转。\n南辰居北，北辰居南。\n馿作馿鸣，犬作犬吠。\n外道消灭，正宗亦无。",
        "dynasty": "宋",
        "collection_info": null
    },
    {
        "title": "天目和尚赞",
        "author": "释如珙",
        "content": "不道先师具大眼目，只道先师无肯路。\n还有知得者么，杨岐之衣到松源师祖不传，临终谓兄弟久聚。\n正路行者有，只不能用黑豆法。\n难以荷负正宗，临济佛法到此平沈。\n痛哉痛哉，以此见先师，深得师祖之旨矣。",
        "dynasty": "宋",
        "collection_info": null
    },
    {
        "title": "天目和尚赞松源和尚像永长老请赞",
        "author": "释如珙",
        "content": "我祖之真，是真非真。\n我父之赞，是赞非赞。\n非真是真，非赞是赞。\n塞破虚空，断杨岐旨，灭临济宗。\n分付定水，打凤罗龙。",
        "dynasty": "宋",
        "collection_info": null
    },
    {
        "title": "禅人画师像请赞  其一",
        "author": "释如珙",
        "content": "不破古人玄关，而玄关自破。\n不碎今时窠臼，而窠臼自碎。\n鹫峰之衣烂却，西丘之话无传。",
        "dynasty": "宋",
        "collection_info": null
    },
    {
        "title": "禅人画师像请赞  其二",
        "author": "释如珙",
        "content": "尺璧千丈石，寸金万里沙。\n拣辨俱不得，达磨返流沙。",
        "dynasty": "宋",
        "collection_info": null
    },
    {
        "title": "禅人画师像请赞  其三",
        "author": "释如珙",
        "content": "黄檗不是临济，争打六十拄杖。\n较之七佛已前，都无许多劳攘。\n即是吾真种草，何须特地写像。",
        "dynasty": "宋",
        "collection_info": null
    },
    {
        "title": "禅人画师像请赞  其四",
        "author": "释如珙",
        "content": "持刀杀人，人心不死。\n赤手杀人，人心不死。\n伎俩俱尽，人心自死。",
        "dynasty": "宋",
        "collection_info": null
    },
    {
        "title": "禅人画师像请赞  其五",
        "author": "释如珙",
        "content": "一喝从马师起，临济承虚接响。\n病叟本无气力，不能学这般承。",
        "dynasty": "宋",
        "collection_info": null
    },
    {
        "title": "禅人画师像请赞  其六",
        "author": "释如珙",
        "content": "栽菜根向上，种豆要收谷。\n不必生疑讶，今年六十六。",
        "dynasty": "宋",
        "collection_info": null
    },
    {
        "title": "禅人画师像请赞  其七",
        "author": "释如珙",
        "content": "不是心，不是佛，不是物。\n新罗国裏打鼓，大唐殿上作舞。\n天上天下人痴痴，七佛传来到六祖。",
        "dynasty": "宋",
        "collection_info": null
    },
    {
        "title": "禅人画师像请赞  其八",
        "author": "释如珙",
        "content": "道远乎哉，触事而真。\n罗公照镜，李婆映水。\n鼻孔各别，娘生一般。\n会与不会，福州使铁钱。",
        "dynasty": "宋",
        "collection_info": null
    },
    {
        "title": "偈颂二十首  其一",
        "author": "释如珙",
        "content": "日影每从窗外过，知他奔逐几时休。\n虚空落地须弥碎，三世如来不出头。",
        "dynasty": "宋",
        "collection_info": null
    },
    {
        "title": "偈颂二十首  其二",
        "author": "释如珙",
        "content": "月在水中捞不上，徒劳戳碎水中天。\n夜深山寺开门睡，月自飞来到面前。",
        "dynasty": "宋",
        "collection_info": null
    },
    {
        "title": "偈颂二十首  其三",
        "author": "释如珙",
        "content": "人心到老不知休，心若休时万事休。\n水上葫芦捺得住，始信桥流水不流。",
        "dynasty": "宋",
        "collection_info": null
    },
    {
        "title": "偈颂二十首  其四",
        "author": "释如珙",
        "content": "贪瞋痴众生根本，众生根本佛根本。\n佛无众生不成佛，是故众生佛根本。",
        "dynasty": "宋",
        "collection_info": null
    },
    {
        "title": "偈颂二十首  其五",
        "author": "释如珙",
        "content": "楼上五更钟未动，人间万事已营营。\n明朝一饭先书籍，那取工夫细度量。",
        "dynasty": "宋",
        "collection_info": null
    },
    {
        "title": "偈颂二十首  其六",
        "author": "释如珙",
        "content": "诸佛面前求早悟，众生界上几曾迷。\n本源自性天真佛，日用中间无少亏。",
        "dynasty": "宋",
        "collection_info": null
    },
    {
        "title": "偈颂二十首  其七",
        "author": "释如珙",
        "content": "清浄世界清浄人，浊恶世界浊恶人。\n随性所转移不得，总是娘生一箇身。",
        "dynasty": "宋",
        "collection_info": null
    },
    {
        "title": "偈颂二十首  其八",
        "author": "释如珙",
        "content": "触目尽是清浄地，清浄地上无佛住。\n赵州教人急走过，狸奴倒上菩提树。",
        "dynasty": "宋",
        "collection_info": null
    },
    {
        "title": "偈颂二十首  其九",
        "author": "释如珙",
        "content": "老已无心走市廛，娑罗树下展身眠。\n余生一了一切了，不去烧香向佛前。",
        "dynasty": "宋",
        "collection_info": null
    },
    {
        "title": "偈颂二十首  其一○",
        "author": "释如珙",
        "content": "万事成空皆已悉，一身无实亦深知。\n丝毫名利放不过，得出轮迴是几时。",
        "dynasty": "宋",
        "collection_info": null
    },
    {
        "title": "偈颂二十首  其一一",
        "author": "释如珙",
        "content": "晓来云过阑干湿，手把圆珠独自立。\n声声称念南无佛，佛道现前不成佛。",
        "dynasty": "宋",
        "collection_info": null
    },
    {
        "title": "偈颂二十首  其一二",
        "author": "释如珙",
        "content": "鱼浮水面性地平，鸟入林中机路密。\n秋到石床枫叶落，梦幻伴子六十七。",
        "dynasty": "宋",
        "collection_info": null
    },
    {
        "title": "偈颂二十首  其一三",
        "author": "释如珙",
        "content": "水边林下道人行，念念无非是道情。\n尽去西方寻浄土，青莲华在淤泥生。",
        "dynasty": "宋",
        "collection_info": null
    },
    {
        "title": "偈颂二十首  其一四",
        "author": "释如珙",
        "content": "称心称意可长保，上苑名园春日花。\n一箇尖头茅屋下，长年无事道人家。",
        "dynasty": "宋",
        "collection_info": null
    },
    {
        "title": "偈颂二十首  其一五",
        "author": "释如珙",
        "content": "大道在目前，本来无妙理。\n阳地生为人，阴空死作鬼。\n月照岭上松，风吹原下水。\n髼头寒拾翁，拍手笑不已。",
        "dynasty": "宋",
        "collection_info": null
    },
    {
        "title": "偈颂二十首  其一六",
        "author": "释如珙",
        "content": "人有黄金宅，弃之徒自忙。\n北风连地起，吹雪上眉梁。\n杳杳黄泉路，难逢日月光。\n吾侬如此说，且去审思量。",
        "dynasty": "宋",
        "collection_info": null
    },
    {
        "title": "偈颂二十首  其一七",
        "author": "释如珙",
        "content": "山中滋味别，往往少人知。\n野菜合黄独，能充白日饥。\n风轻翻草叶，猿重坠藤枝。\n余生只寄此，閒读古人诗。",
        "dynasty": "宋",
        "collection_info": null
    },
    {
        "title": "偈颂二十首  其一八",
        "author": "释如珙",
        "content": "老农陇上耕，终日手不住。\n白骨谁家冢，群鸦噪高树。\n一条浅溪水，滔滔自流去。",
        "dynasty": "宋",
        "collection_info": null
    },
    {
        "title": "偈颂二十首  其一九",
        "author": "释如珙",
        "content": "迷时从他迷，悟时听他悟。\n九牛虽有力，拽之不可住。\n日落又黄昏，风吹白杨树。",
        "dynasty": "宋",
        "collection_info": null
    },
    {
        "title": "偈颂二十首  其二○",
        "author": "释如珙",
        "content": "吾家不甚遥，看取脚下路。\n红日上山头，石羊草裏卧。\n人间一百年，弹指声中过。\n柴门无锁钥，白云自来去。",
        "dynasty": "宋",
        "collection_info": null
    },
    {
        "title": "过竹田西堂无相庵房",
        "author": "释如珙",
        "content": "懒举话头嫌鼻祖，烧香那肯礼西方。\n空房消尽闲心识，日往月来不见长。",
        "dynasty": "宋",
        "collection_info": null
    },
    {
        "title": "清藏主归乡省亲",
        "author": "释如珙",
        "content": "入我门来先割爱，胡为旧路又重行。\n娑婆世界多寒暑，一箇皮囊几度生。",
        "dynasty": "宋",
        "collection_info": null
    },
    {
        "title": "送契首座住鴈山灵峰",
        "author": "释如珙",
        "content": "曷送住持芝下寺，祖翁一箇破砂盆。\n寒酸固是难开眼，煮饭犹堪煮菜根。",
        "dynasty": "宋",
        "collection_info": null
    },
    {
        "title": "示椿藏主",
        "author": "释如珙",
        "content": "一夏工夫打不彻，百千亿劫不消磨。\n金乌玉兔长相逐，鴈荡峰头见也么。",
        "dynasty": "宋",
        "collection_info": null
    },
    {
        "title": "到中山宝首座房",
        "author": "释如珙",
        "content": "岩房终日冷沈沈，经案尘埃一寸深。\n五十余年如此过，道人行世太无心。",
        "dynasty": "宋",
        "collection_info": null
    },
    {
        "title": "永藏主到鴈荡山放牧寮请益",
        "author": "释如珙",
        "content": "老来自病救不了，佛病祖病孰能排。\n壁上葫芦风打落，床头拄杖被尘埋。",
        "dynasty": "宋",
        "collection_info": null
    },
    {
        "title": "寄予藏主",
        "author": "释如珙",
        "content": "要成大树作阴凉，放教片心如泥去。\n云门一举四十九，临济大师无本据。",
        "dynasty": "宋",
        "collection_info": null
    },
    {
        "title": "示莫侍者",
        "author": "释如珙",
        "content": "参禅只要见得尽，见得尽时无障碍。\n六箇门头长日开，声香味触常三昧。",
        "dynasty": "宋",
        "collection_info": null
    },
    {
        "title": "寄明藏主",
        "author": "释如珙",
        "content": "一颗如来藏里珠，灵光烁破众人疑。\n大千沙界无尘土，即是尘劳未脱时。",
        "dynasty": "宋",
        "collection_info": null
    },
    {
        "title": "寄息首座",
        "author": "释如珙",
        "content": "黄檗三度打临济，睦州合吃棒三千。\n干坤儱侗无今古，猛将不来边上眠。",
        "dynasty": "宋",
        "collection_info": null
    },
    {
        "title": "示然侍者",
        "author": "释如珙",
        "content": "以法传法狮子吼，以心传心铁牛机。\n十方世界无行路，圆觉空中有路归。",
        "dynasty": "宋",
        "collection_info": null
    },
    {
        "title": "送权侍者游洞庭",
        "author": "释如珙",
        "content": "七十二峰波面出，卢公去后石屏存。\n高歌数曲游三日，图画又添僧一尊。",
        "dynasty": "宋",
        "collection_info": null
    },
    {
        "title": "寄梓岩西堂和尚",
        "author": "释如珙",
        "content": "每问往来兴寝事，惟言闭户自安禅。\n西丘寿到八十四，住院都卢无十年。",
        "dynasty": "宋",
        "collection_info": null
    },
    {
        "title": "寄宝藏主",
        "author": "释如珙",
        "content": "识尘消落尽，本性自圆明。\n动静无差异，语言只似常。\n后到不过此，先来亦只宁。\n坐禅一片石，松树长青青。",
        "dynasty": "宋",
        "collection_info": null
    },
    {
        "title": "送明藏主",
        "author": "释如珙",
        "content": "门内天地阔，门外山水长。\n一句未脱口，遍界是冰霜。\n寒光夺夜月，鬼神不敢当。\n本来清浄性，胸中无留藏。\n拾得是我弟，寒山是我兄。\n明朝相随去，一锡兼一瓶。",
        "dynasty": "宋",
        "collection_info": null
    },
    {
        "title": "示收侍者",
        "author": "释如珙",
        "content": "人言不是面通红，此病流来自劫空。\n拈出洞山三顿棒，慈明老汉得黄龙。",
        "dynasty": "宋",
        "collection_info": null
    },
    {
        "title": "送灵石齐物长老",
        "author": "释如珙",
        "content": "方丈守职莫轻忽，自然久久见全功。\n杨岐只是会监寺，踢出馿儿振祖风。",
        "dynasty": "宋",
        "collection_info": null
    },
    {
        "title": "寄端书记",
        "author": "释如珙",
        "content": "青猿长短声，独自倚廊柱。\n三际俱不来，一片冷泉水。\n非唯无众生，无佛亦无己。\n短句与长吟，遣兴适意耳。\n半夜落霜华，日轮正卓午。\n寥寥天地间，只有寒山子。",
        "dynasty": "宋",
        "collection_info": null
    },
    {
        "title": "送茂侍者",
        "author": "释如珙",
        "content": "一鹗度秋空，秋空无影迹。\n千人万人海，聚头空唧唧。\n点黑杨岐衣，鹫峰藏得密。\n寒暑知几年，分付当有日。\n谈玄说妙者，脱去情尘执。",
        "dynasty": "宋",
        "collection_info": null
    },
    {
        "title": "示明侍者",
        "author": "释如珙",
        "content": "布毛吹起便悟去，未吹布毛何不悟。\n三三九九八十一，云门大师有抽顾。",
        "dynasty": "宋",
        "collection_info": null
    },
    {
        "title": "寄灌顶长老",
        "author": "释如珙",
        "content": "半夜鹤鸣山月吟，山翁独坐破柴床。\n几番劫石成灰去，一点灵光照世明。",
        "dynasty": "宋",
        "collection_info": null
    },
    {
        "title": "示至侍者",
        "author": "释如珙",
        "content": "我宗无语亦无法，猕猴各佩古菱花。\n昏衢烛破无今古，大地众生尽到家。",
        "dynasty": "宋",
        "collection_info": null
    },
    {
        "title": "送一维那",
        "author": "释如珙",
        "content": "扣我山寮门，乃是我法侄。\n来情不用推，一一皆着实。\n生柴带叶烧，新水敲冰汲。\n难得再相逢，今年六十七。\n归去望东溟，天岸一团日。",
        "dynasty": "宋",
        "collection_info": null
    },
    {
        "title": "送琦上人",
        "author": "释如珙",
        "content": "万里无寸草，出门便是草。\n十年归不得，忘却来时道。\n今岁秋事早，凉风生木杪。\n拄杖挑钵囊，锐志不小小。\n孰顾他洞山，浏阳寒拾老。\n衲僧家行履，不可得寻讨。",
        "dynasty": "宋",
        "collection_info": null
    },
    {
        "title": "寄雪窦千峰琬西堂",
        "author": "释如珙",
        "content": "千丈崖根芋火香，天上日轮正卓午。\n东土西干无祖师，白头老僧七十五。",
        "dynasty": "宋",
        "collection_info": null
    },
    {
        "title": "道藏主号物外因作此偈",
        "author": "释如珙",
        "content": "何处是物外，徒然劳指註。\n物物皆唯我，我实无比喻。\n去却我一字，动静随所寓。\n灵光遍寰宇，今古绝来去。",
        "dynasty": "宋",
        "collection_info": null
    },
    {
        "title": "寄海藏主",
        "author": "释如珙",
        "content": "佛佛授手无多子，祖祖相传似海深。\n昨夜西风撼门扇，天明无迹可追寻。",
        "dynasty": "宋",
        "collection_info": null
    },
    {
        "title": "送彻上人游台鴈",
        "author": "释如珙",
        "content": "多人乞语过台鴈，上人亦向那边游。\n寒拾不能登妙觉，只为贪着山水幽。\n巨罗长年抱膝坐，痴痴更是不知休。\n春花正开香满路，日轮卓午山气收。\n乘兴去时宜速速，乘兴回来莫悠悠。",
        "dynasty": "宋",
        "collection_info": null
    },
    {
        "title": "送真藏主",
        "author": "释如珙",
        "content": "达磨不曾来东土，二祖亦不往西天。\n一条古路生荆棘，更无佛法可流传。",
        "dynasty": "宋",
        "collection_info": null
    },
    {
        "title": "示霞上人",
        "author": "释如珙",
        "content": "一大藏教言外荐，十方剎土目前看。\n老僧住世无多日，只要阇梨心地安。",
        "dynasty": "宋",
        "collection_info": null
    },
    {
        "title": "寄灵仲通侄",
        "author": "释如珙",
        "content": "一楼山色好，山是飞来山。\n座上方外友，身心俱閒閒。\n秋来几夜梦，踏月到其间。\n更转语方定，瓦炉香未残。\n一偈聊相寄，山寮长日关。",
        "dynasty": "宋",
        "collection_info": null
    },
    {
        "title": "拄杖歌",
        "author": "释如珙",
        "content": "老龙蜕骨空山，樵人惠我作杖。\n靠在绳床角头，团团围绕万象。\n打狗打雨敲风，总是颠倒妄想。\n有人拗作两橛，伏惟尚飨。",
        "dynasty": "宋",
        "collection_info": null
    },
    {
        "title": "归山",
        "author": "释如珙",
        "content": "衰老归山寮，山寮无杂事。\n柴床石枕头，长伸两脚睡。\n寒拾约不来，丰干骑虎至。\n虎性本不驯，苍苔都踏碎。\n春风补得完，八八六十四。",
        "dynasty": "宋",
        "collection_info": null
    },
    {
        "title": "此庵歌",
        "author": "释如珙",
        "content": "吾结此庵寄残影，有问此庵坏不坏。\n一语发出甚奇怪，随他口下答不坏。\n凡属形相皆是坏，为甚此庵却不坏。\n六窗俱透无一物，常光无内亦无外。\n劫火洞然大千坏，吾结此庵实不坏。\n行住坐卧于其中，只是寻常箇境界。\n有时松风閒举话，万象森罗齐爽快。",
        "dynasty": "宋",
        "collection_info": null
    },
    {
        "title": "示恩藏主",
        "author": "释如珙",
        "content": "道在目前无变易，只缘体悉有亲疎。\n黄梅夜半传衣钵，七百人中一老卢。",
        "dynasty": "宋",
        "collection_info": null
    },
    {
        "title": "寄琢间和尚",
        "author": "释如珙",
        "content": "闻得去年交院事，世间谁识老师心。\n青山绿水门前有，浄土西方不去寻。",
        "dynasty": "宋",
        "collection_info": null
    },
    {
        "title": "塔偈",
        "author": "释如珙",
        "content": "午夜髑髅吟，山空片月明。\n西方无浄土，只有弥陀经。",
        "dynasty": "宋",
        "collection_info": null
    },
    {
        "title": "塔铭",
        "author": "释如珙",
        "content": "天生一穴，藏吾枯骨。\n骨朽成土，土能生物。\n结箇葫芦，挂赵州壁。\n永脱轮迴，超三世佛。",
        "dynasty": "宋",
        "collection_info": null
    },
    {
        "title": "雁山",
        "author": "释如珙",
        "content": "石龙滴滴鼻中水，二十名泉类莫齐。\n头白山翁贪潄齿，杖藜逐石过桥西。",
        "dynasty": "宋",
        "collection_info": null
    },
    {
        "title": "馆中送郑着作",
        "author": "马廷鸾",
        "content": "士为慾心缚，蜗牛粘壁枯。\n荣华不盈睫，咎责弥八区。\n不有君子人，中流谁一壶。\n公怀天台秋，夙昔廊庙须。\n南宫接东观，并辔骖天衢。\n幽忧肠内热，慷慨涕濡缕。\n拜疏上虚皇，诵言折姦愚。\n肝脑非己物，宇宙须人扶。\n恭惟天王圣，肯使善类孤。\n一朝拥麾盖，自诡歌袴襦。\n黟歙股肱郡，新安文物都。\n斯文紫阳翁，千载长昭苏。\n稻苗新进士，倚公为播敷。\n茧丝困穷民，愿公荐蒍于。\n勉哉崇明德，归来诵唐虞。",
        "dynasty": "宋",
        "collection_info": null
    },
    {
        "title": "皇太子生辰诗三首  其一",
        "author": "马廷鸾",
        "content": "煌煌炎宋兴，奕世开燕谋。\n建隆圣人出，庚年宝运周。\n祥符帝子生，巳月神光流。\n稽首颂储君，昭哉遹嘉猷。\n吹铜协干阳，主鬯弥千秋。\n星晖狼弧低，海润青齐收。\n金轮整鹤驾，玉觞侍龙楼。\n无逸能为寿，干干谨时休。",
        "dynasty": "宋",
        "collection_info": null
    },
    {
        "title": "皇太子生辰诗三首  其二",
        "author": "马廷鸾",
        "content": "苍龙见天东，房驷拱辰北。\n煌煌心星前，炳炳天王侧。\n休符协干文，正阳毓紫极。\n铜楼蔼祥光，玉巵奉愉色。\n叹声沸笙鸾，寿龄指箕翼。\n何以祝元良，勉哉崇明德。\n学问日就将，福禄时万亿。\n永侍帝宸尊，重晖照四国。",
        "dynasty": "宋",
        "collection_info": null
    },
    {
        "title": "皇太子生辰诗三首  其三",
        "author": "马廷鸾",
        "content": "正阳毓前星，盛事符仁祖。\n仁者寿之基，生意一何溥。\n欢愉侍宫庭，晖润弥海宇。\n三朝谨师文，寸阴勤惜禹。\n新功鑑铭盘，妙用明絜矩。\n嘉宾从商园，末僚愧韩愈。\n永言祝储君，重离日常午。\n八表跻春台，万年受天祜。",
        "dynasty": "宋",
        "collection_info": null
    },
    {
        "title": "用大东莱临川诗韵示诸儿",
        "author": "马廷鸾",
        "content": "惠子五车书，彼富吾何慊。\n滔滔岁峥嵘，濯濯木荏苒。\n前荣悼虚夸，新懦就退敛。\n东邻有硕师，簦箧孰云远。\n斯文岂终穷，小子宜黾勉。\n寒檠炷老膏，此兴復不浅。",
        "dynasty": "宋",
        "collection_info": null
    },
    {
        "title": "次韵周公谨见寄  其一",
        "author": "马廷鸾",
        "content": "十年思美人，渊沦抑天飞。\n辛勤种青门，竟作抱蔓归。\n日月老宾送，霜露沾人衣。\n沾衣何足云，八表笼烟霏。",
        "dynasty": "宋",
        "collection_info": null
    },
    {
        "title": "次韵周公谨见寄  其二",
        "author": "马廷鸾",
        "content": "空山学仙子，满耳笙箫听。\n谁知九天上，云扉本不扃。\n度世同御风，蓬蓬随飘零。\n又如芬陀花，出火而青青。",
        "dynasty": "宋",
        "collection_info": null
    },
    {
        "title": "次韵周公谨见寄  其三",
        "author": "马廷鸾",
        "content": "涪翁雪堂仙，分谊故不疎。\n投之孤芳篇，托根岂云虚。\n报以蟠桃实，一尝千载余。\n洗髓蹑阆苑，游于物之初。",
        "dynasty": "宋",
        "collection_info": null
    },
    {
        "title": "次韵周公谨见寄  其四",
        "author": "马廷鸾",
        "content": "射洪高蹈翁，哀歌泪盈盈。\n幽居观元化，悼此岁月更。\n感遇三十篇，读之慨余情。\n白露号玄蝉，春日鸣仓庚。",
        "dynasty": "宋",
        "collection_info": null
    },
    {
        "title": "次韵周公谨见寄  其五",
        "author": "马廷鸾",
        "content": "退之怀桂林，药物珍陆离。\n物情恶衰歇，义心感亲知。\n我生欠一死，不死当语谁。\n与我制颓龄，悠悠白云期。",
        "dynasty": "宋",
        "collection_info": null
    },
    {
        "title": "题王氏琴清堂",
        "author": "马廷鸾",
        "content": "孤桐缺月风露秋，夜虫催织寒飕飗。\n拂床文字翻叶叶，古心埋没从何求。\n客来洗予筝笛耳，清圜琅然散百忧。\n南窗无絃鼓愈淡，焦尾有桐弃不收。\n卓哉奇士千载去，已矣奇弄万古休。\n江左诸王孙子俦，琴清之堂遗风流。\n飞泉爽籁十二操，铿锵浮玉鸣天球。\n文王宣父次第作，此身还见大雅不。\n收拾书囊杂钓具，伴君携琴隠林丘。\n作诗一为写奇趣，此生此兴长悠悠。",
        "dynasty": "宋",
        "collection_info": null
    },
    {
        "title": "次韵谢洁斋惠春膏纸",
        "author": "马廷鸾",
        "content": "霜毫秃尽千枝竹，铜雀台荒死潘谷。\n哀哉四宝併成空，犹有老崖藤捣玉。\n青钱学士将相科，黑头刺史朱丹毂。\n怀银早去镇湖湘，掞藻端如起巴蜀。\n天乎岁晚椓斯文，往往长吟书短幅。\n云昏雨暗白龙笺，林密山深紫芝曲。\n凤楼谁助斧斤修，鱼网不禁尘土辱。\n我驰家畔楮先生，越薄吴腴此粗俗。\n铿金戛玉新有声，缝雾裁云岂堪录。\n向来交友文字间，矢往湍奔如撒菽。\n薄材那敢派江西，一寸诗肠愁万斛。",
        "dynasty": "宋",
        "collection_info": null
    },
    {
        "title": "次韵汤叔逊谢笔墨长句",
        "author": "马廷鸾",
        "content": "南屏翁，斯文千古何终穷，清辉灵气斗牛充。\n我从公家二老话此事，寒更支坐烛跋红。\n哀哉人琴俱亡天地覆，有刀有玉谁错礲。\n翁今岿然鲁灵殿，砥柱一叶万仞中。\n朅来访我维摩室，我起于坐欣迎公。\n惊呼绝嘆吾道厄，客卿颖士委蒿蓬。\n竈煤苇管不足用，宣城黟水无良工。\n奈何盲卒乘钝马，欲写杰作称词雄。\n赠公撒雷挥电施敏手，余事渲染文字如飞虫。\n我生哀伤所欠死，十年破砚烟雨蒙。\n一朝洗眼获玉句，金膏水碧浸方瞳。\n翰墨场中身老大，期公盛气晚霞同。\n峥嵘素论犹激烈，始信迂儒曲学如发蒙。",
        "dynasty": "宋",
        "collection_info": null
    },
    {
        "title": "谢吴直卿惠嘉树篇",
        "author": "马廷鸾",
        "content": "槐底婆娑生意尽，柳边摇落长年悲。\n殷东阳守徒嗟惜，桓大将军自涕洟。\n不知庾叟江潭赋，何似延陵季子诗。",
        "dynasty": "宋",
        "collection_info": null
    },
    {
        "title": "次赵二车韵",
        "author": "马廷鸾",
        "content": "世事真如此，劳生何所知。\n功名蚁行磨，意气鹊栖枝。\n于蒍歌偏好，归来赋足师。\n达人宁自苦，天乐更无疑。",
        "dynasty": "宋",
        "collection_info": null
    },
    {
        "title": "次李改卿韵",
        "author": "马廷鸾",
        "content": "丽句费敲推，清吟出竞病。\n日长简编丛，春老蓬蒿径。\n志士苦忧时，高人思缮性。\n山房读道书，晚花红艷静。",
        "dynasty": "宋",
        "collection_info": null
    },
    {
        "title": "恭进理宗皇帝挽词  其一",
        "author": "马廷鸾",
        "content": "仁孝初闻代，讴歌早戴虞。\n多能天与圣，大度祖同符。\n恻怛钦刑诏，严恭事帝图。\n初终两甲子，经远有宏模。",
        "dynasty": "宋",
        "collection_info": null
    },
    {
        "title": "恭进理宗皇帝挽词  其二",
        "author": "马廷鸾",
        "content": "典学怀终始，熈明四十年。\n立心天地厚，接统帝王前。\n舄奕临雍礼，昭回赞道篇。\n古今惟理大，尊号冠瑶编。",
        "dynasty": "宋",
        "collection_info": null
    },
    {
        "title": "恭进理宗皇帝挽词  其三",
        "author": "马廷鸾",
        "content": "天保惟勤政，春秋有復雠。\n园陵初谒汉，境土合归周。\n连海沧波静，长江兵祲收。\n庚申重立极，功与建隆侔。",
        "dynasty": "宋",
        "collection_info": null
    },
    {
        "title": "恭进理宗皇帝挽词  其四",
        "author": "马廷鸾",
        "content": "神册方增授，龙髯遽莫攀。\n千秋思沛邑，七月葬稽山。\n春暗觚棱影，星回羽卫班。\n寝门如昨日，无復侍威颜。",
        "dynasty": "宋",
        "collection_info": null
    },
    {
        "title": "恭进理宗皇帝挽词  其五",
        "author": "马廷鸾",
        "content": "尽拜宸奎赐，新编圣训成。\n孙谋方燕翼，龙驭忽遐征。\n四海尧音密，三年舜慕情。\n因山图固在，合应若神明。",
        "dynasty": "宋",
        "collection_info": null
    },
    {
        "title": "十月二十六日甲子",
        "author": "马廷鸾",
        "content": "乘云伤往岁，甲子又今晨。\n莫唱贞元曲，谁为宝庆人。\n早霜明带月，寒菊艷争春。\n敢睨昭陵柏，僞呵有鬼神。",
        "dynasty": "宋",
        "collection_info": null
    },
    {
        "title": "赠汪泰轩",
        "author": "马廷鸾",
        "content": "万言朝凤阙，一笑落渔舟。\n把我葱珩解，从公款段游。\n东来迎羽服，西去羡羊裘。\n挥手谢汉使，蒲轮公所羞。",
        "dynasty": "宋",
        "collection_info": null
    },
    {
        "title": "久雨潦涨未已",
        "author": "马廷鸾",
        "content": "一雨遂踰月，连朝仍彻宵。\n雷公自收麦，田父不耘苗。\n时见危垣堕，仍闻比屋漂。\n愧无援溺手，穷巷有持桡。",
        "dynasty": "宋",
        "collection_info": null
    },
    {
        "title": "恭进度宗皇帝挽词  其一",
        "author": "马廷鸾",
        "content": "四闰临朝浅，羣生被泽深。\n俭勤成禹圣，仁孝本虞心。\n汉殿觞称玉，轩湖鼎铸金。\n龙髯攀不得，清血但盈襟。",
        "dynasty": "宋",
        "collection_info": null
    },
    {
        "title": "恭进度宗皇帝挽词  其二",
        "author": "马廷鸾",
        "content": "道远年何驶，民肥身独癯。\n宝龟传圣子，玉几导宸谟。\n百世尊王度，千秋拱帝图。\n孤臣惭舜辅，愁绝望苍梧。",
        "dynasty": "宋",
        "collection_info": null
    },
    {
        "title": "答赵心游与梭",
        "author": "马廷鸾",
        "content": "亦有猗那颂，从谁说象贤。\n振振麟趾族，煜煜锦袍仙。\n礼乐三雍对，神明百世传。\n王孙何处隠，芳草自连天。",
        "dynasty": "宋",
        "collection_info": null
    },
    {
        "title": "程楚翁访考亭旧居着闽山集为题其后",
        "author": "马廷鸾",
        "content": "有客传吟藁，知渠来自闽。\n四书犹在鲁，六籍不忧秦。\n太史经邹峄，离骚感楚臣。\n谁知梦奠日，曾忆后庚申。",
        "dynasty": "宋",
        "collection_info": null
    },
    {
        "title": "挽李楼峰  其一",
        "author": "马廷鸾",
        "content": "万选胶庠上，三长渠观中。\n端从绣衣使，直拟黑头公。\n柯烂全枰换，舟移绝壑空。\n素交与年尽，老眼视天梦。",
        "dynasty": "宋",
        "collection_info": null
    },
    {
        "title": "挽李楼峰  其二",
        "author": "马廷鸾",
        "content": "短椠传边警，长篇罄亩忠。\n危邦韬昼锦，剧盗剪春葱。\n地隔几庐舍，天怜两秃翁。\n而今吾后死，作传岂能工。",
        "dynasty": "宋",
        "collection_info": null
    },
    {
        "title": "挽徐朝奉  其一",
        "author": "马廷鸾",
        "content": "海内嗟遗老，诸公表逸民。\n过庭忠训在，攀槛直声新。\n谏草频尊主，绯花与显亲。\n一门名父子，千载庆君臣。",
        "dynasty": "宋",
        "collection_info": null
    },
    {
        "title": "挽徐朝奉  其二",
        "author": "马廷鸾",
        "content": "儿罢金华讲，翁从林下归。\n清时伯夷粟，愉色老莱衣。\n洛社风流在，襄阳耆旧稀。\n泷冈有名笔，字字独幽辉。",
        "dynasty": "宋",
        "collection_info": null
    },
    {
        "title": "次韵洁堂五日",
        "author": "马廷鸾",
        "content": "故国天中节，吾侪日暮年。\n愁心菖歜苦，悲绪綵丝牵。\n迭雪虚唐赐，熏风绝舜絃。\n穷山饤越果，醉摘尚凄然。",
        "dynasty": "宋",
        "collection_info": null
    },
    {
        "title": "挽费洁堂  其一",
        "author": "马廷鸾",
        "content": "井络璠玙瑞，江干英簜驰。\n万屯孤宿饱，一旅共时危。\n行地嗟蓬转，呼天泣黍离。\n百年公有尽，一恸我非私。",
        "dynasty": "宋",
        "collection_info": null
    },
    {
        "title": "挽费洁堂  其二",
        "author": "马廷鸾",
        "content": "共事咸淳帝，俱生嘉定年。\n江湖正寥阔，梁楚忽姻连。\n不作武担掾，翻成葛水仙。\n岂忘渠剑阁，来闭此荒阡。",
        "dynasty": "宋",
        "collection_info": null
    },
    {
        "title": "挽陈本斋",
        "author": "马廷鸾",
        "content": "擢第韩欧上，论交涧浦边。\n声名宁我后，官职逊人先。\n徐广生多戚，龚宾死独贤。\n拊膺前劫事，雪涕大招篇。",
        "dynasty": "宋",
        "collection_info": null
    },
    {
        "title": "赠程楚翁",
        "author": "马廷鸾",
        "content": "汗竹丹铅侧，空花粉黛中。\n尚怀丞相亮，肯署大夫雄。\n有客来今雨，夸予迈古风。\n幽情倾不竭，渺渺碧云东。",
        "dynasty": "宋",
        "collection_info": null
    },
    {
        "title": "恭进明堂大礼庆成诗",
        "author": "马廷鸾",
        "content": "鉅典崇邦祀，精禋展国阳。\n泰元神授筴，癸亥日宣光。\n艺祖郊天始，高皇受命长。\n后庚基再造，先甲迓殊祥。\n率育歌时夏，仪刑咏我将。\n天街澄析木，农扈庆金穰。\n筑塞惩獯鬻，梯山谢越裳。\n宗祈严美报，亲享荐嘉尝。\n周士咸奔走，尧民共颂扬。\n青冥收夕雨，华耀炳朝阳。\n月御金波穆，星流珠幄黄。\n九重纷羽卫，十二驾龙骧。\n鋗玉琳琅展，轩朱磬管锵。\n时行肃天步，安坐集神鴹。\n圣孝昭初祼，元良俨贰觞。\n旗常森妸娜，黼黻罢周张。\n柴燄千灵堕，兰膏百末香。\n金鸡初日丽，丹凤德风翔。\n薄海干施博，垂云解泽滂。\n批周仍蹋晋，蹴汉亦超唐。\n臣浅来蓬户，君仁点玉堂。\n恩书容稿进，嘉颂媿辞荒。\n有道帝能享，难谌圣敢康。\n畏威勤夙夜，万寿祝君王。",
        "dynasty": "宋",
        "collection_info": null
    },
    {
        "title": "恭和御制诗  其一",
        "author": "马廷鸾",
        "content": "圣作巍巍泰华高，淋漓赐笔洒春膏。\n奎文河汉天垂象，藻思波澜海驾鳌。\n淳化罕逢休叹昉，大中亲遇不夸绹。\n骊珠数十光盈把，何啻春秋一字褒。",
        "dynasty": "宋",
        "collection_info": null
    },
    {
        "title": "恭和御制诗  其二",
        "author": "马廷鸾",
        "content": "直庐峻在九霄高，雨露恩光切仰膏。\n夜炬恩浓超赐锦，春船思涩怯提鳌。\n日砖有影占花隠，风铎无声引索绹。\n昭代崇儒逢圣主，小臣待诏愧王褒。",
        "dynasty": "宋",
        "collection_info": null
    },
    {
        "title": "恭和御制赐进士韵",
        "author": "马廷鸾",
        "content": "熈朝道化聿求成，龙衮天临策俊英。\n清问详延敷乃听，嘉犹入告底于行。\n尧章焜耀欣承渥，汤训丁宁戒近名。\n圣主得贤功烈盛，小臣稽首愿升平。",
        "dynasty": "宋",
        "collection_info": null
    },
    {
        "title": "御书道山堂次林竹溪韵",
        "author": "马廷鸾",
        "content": "芒玉平云玺印红，洛龟图画五三隆。\n壁奎星聚来时彦，河汉天垂仰化工。\n文治正应淳化似，恩华重与绍兴同。\n何须飞白人人赐，始悟君王欲教忠。",
        "dynasty": "宋",
        "collection_info": null
    },
    {
        "title": "十月二十日客有言儒学事感而有赋",
        "author": "马廷鸾",
        "content": "大中之后建隆前，鱼烂瓜分且百年。\n地闢天开崇帝学，河辉斗灿动星躔。\n千龄必反人弘道，一念潜通圣即天。\n叹息斯文今有幸，昭昭奎运岂徒然。",
        "dynasty": "宋",
        "collection_info": null
    },
    {
        "title": "和南塘叔赏芙蓉韵",
        "author": "马廷鸾",
        "content": "自携败册小窗开，三十头颅四十来。\n閒日诗书真足味，熏天富贵只飞灰。\n怜渠每吸醋三斗，输我清余水一杯。\n何似山翁醉花下，安排笾豆洗樽罍。",
        "dynasty": "宋",
        "collection_info": null
    },
    {
        "title": "双鹤",
        "author": "马廷鸾",
        "content": "荒塘水竭只蹄涔，双鹤翩然啄午阴。\n此纵有鱼应渴死，不濡其咮漫窥临。\n病鸱尚畏泥坑辱，宿鸟常虞矰缴侵。\n何似舂锄甘寂寞，一滩藻荇立清深。",
        "dynasty": "宋",
        "collection_info": null
    },
    {
        "title": "送建康知录操襟兄",
        "author": "马廷鸾",
        "content": "虎鞯尚落诸贤后，鴈塔谁知几榜前。\n尽向心田宽地步，却将官职信天缘。\n难忘旧日钟山阁，易趁东风上水船。\n王谢诸人英烈在，问今何策可筹边。",
        "dynasty": "宋",
        "collection_info": null
    },
    {
        "title": "送汤东涧出守南剑州  其一",
        "author": "马廷鸾",
        "content": "掉头不肯住清都，勇趁秋风乞左符。\n大论峥嵘耸廊庙，雅怀磊落胜江湖。\n丹心岂不恋明主，清节还能立懦夫。\n正是商山访鸿鹄，归来羽翼莫踟蹰。",
        "dynasty": "宋",
        "collection_info": null
    },
    {
        "title": "送汤东涧出守南剑州  其二",
        "author": "马廷鸾",
        "content": "七聚名藩亦甚都，龙津剑气正扶舆。\n斯文孰是南夫子，此地重逢行秘书。\n忠爱平生在宗社，叹愁肯使到田闾。\n黄花粲粲牵归兴，岁晚江空一怅如。",
        "dynasty": "宋",
        "collection_info": null
    },
    {
        "title": "秘省和刘左司韵",
        "author": "马廷鸾",
        "content": "三年三揖壁奎星，当日曾登着作庭。\n大雅重逢君子聚，斯文还属圣人兴。\n倚天延阁缘云上，拔地方壶历级升。\n自别青藜仙分隔，借书独对短檠灯。",
        "dynasty": "宋",
        "collection_info": null
    },
    {
        "title": "病中修实录",
        "author": "马廷鸾",
        "content": "明圣当阳四十春，十年供奉感孤臣。\n云龙幄幙天容迩，河汉篇章帝墨新。\n正始遗音危绝缕，贞元旧曲恸沾巾。\n焚膏痛记乌号旦，目断稽山欲叫旻。",
        "dynasty": "宋",
        "collection_info": null
    },
    {
        "title": "秋雨叹",
        "author": "马廷鸾",
        "content": "夜夜黄昏雨打窗，愁霖久矣晦明阳。\n天公一怒四山黑，田父三吁百亩黄。\n禾黍油油生有耳，芭蕉点点断无肠。\n病身更与儿俱懒，墙角全抛风露凉。",
        "dynasty": "宋",
        "collection_info": null
    },
    {
        "title": "久雨遣饷王新班",
        "author": "马廷鸾",
        "content": "舍南舍北水漫漫，乍霁仍阴暖復寒。\n石补色天原有漏，泥污后土不曾干。\n龙蛇起陆生光怪，鸾凤翀霄怯羽翰。\n聊復盘餐饷桑户，可能藜杖过苏端。",
        "dynasty": "宋",
        "collection_info": null
    },
    {
        "title": "十月望日泛舟鹅塘感坡翁后赤壁赋有作",
        "author": "马廷鸾",
        "content": "浮浮短艇水风微，一枕清溪遶曲崎。\n篷底镕金斜日碎，天边散绮暮霞飞。\n霜凝水落黄泥坂，月小山高赤壁矶。\n等是初冬一风景，感今怀昔自歔欷。",
        "dynasty": "宋",
        "collection_info": null
    },
    {
        "title": "二儿就试",
        "author": "马廷鸾",
        "content": "老病吾今业已衰，已还魏笏尚支颐。\n祝儿指日传金榜，怀我当年别玉墀。\n殿陛详延方吁俊，江湖空旷剧忧时。\n此行蹇谔论邦国，莫为区区杏苑诗。",
        "dynasty": "宋",
        "collection_info": null
    },
    {
        "title": "后中秋",
        "author": "马廷鸾",
        "content": "金风吹彻玉箫寒，志士悲秋思万端。\n千古凄凉更余闰，百年圆缺又重看。\n清辉照胆浑无寐，苍昊催人自鲜欢。\n斗酒属公今夜看，只亏些子莫长嘆。",
        "dynasty": "宋",
        "collection_info": null
    },
    {
        "title": "次吴园亲友韵",
        "author": "马廷鸾",
        "content": "乞得危身百尺竿，冥心晦息掩柴关。\n自寻别墅开荒径，忽见高轩厌辔环。\n海宇泬寥黄鹄举，风涛浩荡白鸥閒。\n剑花落尽长堤圮，叹息英雄隠此山。",
        "dynasty": "宋",
        "collection_info": null
    },
    {
        "title": "癸酉春暮钟信甫寄诗次其韵  其一",
        "author": "马廷鸾",
        "content": "深闭柴门水竹村，是非荣辱总忘言。\n舍生只惧本心失，犯患谁知尊足存。\n居士病来惟卧室，翟公客去莫书门。\n人心日月无今古，世道何曾顷刻昏。",
        "dynasty": "宋",
        "collection_info": null
    },
    {
        "title": "癸酉春暮钟信甫寄诗次其韵  其二",
        "author": "马廷鸾",
        "content": "精诚可使岳云开，浊世狂澜挽不回。\n苍狗白衣从物变，青山流水唤人来。\n交游莫作宣明面，气燄终成内史灰。\n我有长波一归艇，枕书春睡兴悠哉。",
        "dynasty": "宋",
        "collection_info": null
    },
    {
        "title": "次胡玉叟韵",
        "author": "马廷鸾",
        "content": "莫学前人索送诗，我无姱节可提撕。\n忍听世上新翻曲，堪笑山中老古锥。\n人境炎凉过驹隙，天边日夜走蟾规。\n穷阎又度纯坤月，谁识初阳变一奇。",
        "dynasty": "宋",
        "collection_info": null
    },
    {
        "title": "和许伯修韵",
        "author": "马廷鸾",
        "content": "秋风孤愤只心知，接得诗筒为色怡。\n句眼独参成佛后，吟肩耸彻欲仙时。\n俗衰竞觅胡奴饱，节在何妨臣朔饥。\n此话只今谁举似，趋时言语正如巵。",
        "dynasty": "宋",
        "collection_info": null
    },
    {
        "title": "夜病",
        "author": "马廷鸾",
        "content": "幻身危抱十年病，青眼俄成一旦昏。\n夜席何常卧尊者，晨炊不拟饭王孙。\n蜗涎有几春潮涌，鷄唱无凭晓日暾。\n惟有阿枢痴不去，几回惊起问家尊。",
        "dynasty": "宋",
        "collection_info": null
    },
    {
        "title": "游荷溪西禅寺",
        "author": "马廷鸾",
        "content": "髣髴招提寄远村，缁郎草草佛灯昏。\n水将绿遶萦如带，山送青来列在门。\n句裏风骚耆旧远，胸中丘壑典刑存。\n满怀孤愤几株石，欲起当年两达尊。",
        "dynasty": "宋",
        "collection_info": null
    },
    {
        "title": "三月初四夜宿僧庐",
        "author": "马廷鸾",
        "content": "风雨萧萧夜未央，呼童襥被宿僧房。\n无肠可断啼鹃苦，有喙皆鸣吠蛤忙。\n七岁遗孤今老大，百年远忌足悲伤。\n司晨唤起窗全曙，归命清都炷瓣香。",
        "dynasty": "宋",
        "collection_info": null
    },
    {
        "title": "次费洁堂韵",
        "author": "马廷鸾",
        "content": "谁翻溟渤倒天瓢，大地山河等呴漂。\n九陌扬尘京路暗，一声鸣鵙楚魂招。\n归心猛折湖边柳，活计频寻江上苗。\n回首神皋双泪落，孤烟斜日短长桥。",
        "dynasty": "宋",
        "collection_info": null
    },
    {
        "title": "三月初五日先秘阁忌",
        "author": "马廷鸾",
        "content": "鸟啼花落暮春天，一遇斯晨一泫然。\n旧业岂无书可读，遗言犹有石堪传。\n孝思不碍飞遐想，忠愤何由竭报缘。\n庙社已同缨绂尽，尊尧千古忆陈编。",
        "dynasty": "宋",
        "collection_info": null
    },
    {
        "title": "秋谒屺瞻墓",
        "author": "马廷鸾",
        "content": "了知五十六年非，何处空山叫阿㜷。\n斗酒隻鸡双泪落，荒林宿莽九原悲。\n黄花委地伤徂岁，青笋迎船忆旧时。\n庐下夜来霜屦冷，袜材持送懒残师。",
        "dynasty": "宋",
        "collection_info": null
    },
    {
        "title": "次韵李竹坞怀古",
        "author": "马廷鸾",
        "content": "宝箓炎图未百年，神徂圣伏一凄然。\n征先生起淹中礼，与老人期圯上编。\n柯烂不惊人换世，瓢空独乐士希贤。\n昌黎愤世犹稽古，难拗何妨只自鞭。",
        "dynasty": "宋",
        "collection_info": null
    },
    {
        "title": "拜屺瞻墓有感",
        "author": "马廷鸾",
        "content": "我走金塘十五年，新年六十意凄然。\n扶藜策蹇趋庐下，洗盏将雏拜影前。\n蠹化不妨松饮露，凤栖犹拟柏参天。\n微吟缓步沧江晚，一抹青山落照边。",
        "dynasty": "宋",
        "collection_info": null
    },
    {
        "title": "我辈小年端午给假蒲酒奉亲之外日游村田间致足乐也今老矣竹坞老友近馆授徒逢此小熟奉一酌道旧且有感于并汾旧事云",
        "author": "马廷鸾",
        "content": "香罗细葛端阳节，绛帐青衿少小时。\n曩以弹丸俘晋孽，今于筒黍弔湘纍。\n千年感旧慵开卷，一酌销忧强把巵。\n蒲酒少年供母后，村南村北恣游嬉。",
        "dynasty": "宋",
        "collection_info": null
    },
    {
        "title": "五月二十夜记梦",
        "author": "马廷鸾",
        "content": "生来不作浮名计，老去翻惊幽梦奇。\n宫黍不知哀九庙，廷麻犹听拜三师。\n睡昏拟草榻前疏，寤辟疑催牖下期。\n更把在前荣路看，痴翁说梦尽添痴。",
        "dynasty": "宋",
        "collection_info": null
    },
    {
        "title": "德寿宫古松太上爱之尝持御香酾酒祠土神以祈屏蟊贼云时绍兴壬午思陵馘亮之岁也于今百二十年矣仆生六十年后而十月八日又思陵上仙之晨感而有赋  其一",
        "author": "马廷鸾",
        "content": "六龙亲御奠神州，甲子如今甫再周。\n百世尚瞻虞帝祀，五传遽抱杞天忧。\n臣民莫废瓜华敬，今古长悲禾黍秋。\n叹息余生孤露甚，门弧弓棘总成愁。",
        "dynasty": "宋",
        "collection_info": null
    },
    {
        "title": "德寿宫古松太上爱之尝持御香酾酒祠土神以祈屏蟊贼云时绍兴壬午思陵馘亮之岁也于今百二十年矣仆生六十年后而十月八日又思陵上仙之晨感而有赋  其二",
        "author": "马廷鸾",
        "content": "南来天马总辛勤，内禅经今历再壬。\n復汉赤符还旧宇，法尧黄屋本非心。\n思成门外衣冠尽，德寿宫前茨棘深。\n嘆息余生孤露甚，匪莪彼黍涕淋淫。",
        "dynasty": "宋",
        "collection_info": null
    },
    {
        "title": "又题德寿宫古松",
        "author": "马廷鸾",
        "content": "千岁堂堂十八公，雨膏露沐贮清风。\n龙吟高啸长身客，蠹化低摧秃鬓翁。\n谁谓蚍蜉能撼树，不堪蟊贼欲蟠空。\n御香洒酒荒荆棘，肠断孤臣泣寿宫。",
        "dynasty": "宋",
        "collection_info": null
    },
    {
        "title": "与三儿涉穰田渡车中读朱忠靖中兴事实有感",
        "author": "马廷鸾",
        "content": "骚情长爱重阳近，客路归迟夕照西。\n举目山河秋寂寂，满城风雨晚凄凄。\n老思旧隠盟鸥社，寒涉深流信马蹄。\n凭轼试看炎绍录，空嗟语石与天齐。",
        "dynasty": "宋",
        "collection_info": null
    },
    {
        "title": "十月八日有感",
        "author": "马廷鸾",
        "content": "日来天马愤挥戈，直为当年斧画河。\n万炬莲灯照鲸海，一杯麦饭渡滹沱。\n思陵录上哀荣极，德寿宫前耆旧多。\n忍把原碑参叶记，江头石刻懒摩挲。",
        "dynasty": "宋",
        "collection_info": null
    },
    {
        "title": "十月二十日有感",
        "author": "马廷鸾",
        "content": "精一危微尚赘辞，只须三语好为之。\n风清月白此良夜，雪暗云昏彼一时。\n玉斧照廊开嗣圣，金縢纳册付宫姬。\n思成门外荒荆棘，惆怅何人失令规。",
        "dynasty": "宋",
        "collection_info": null
    },
    {
        "title": "外孙朱饶归吴兴",
        "author": "马廷鸾",
        "content": "出门一别行千里，闭户归休读五车。\n天路尘冥车服骥，世科墨湿字翻鸦。\n绣綳尚忆春晖报，云舍无令暮霭遮。\n晚岁饰巾吾待尽，高空摩翮汝横斜。",
        "dynasty": "宋",
        "collection_info": null
    },
    {
        "title": "七夕雨中饮客",
        "author": "马廷鸾",
        "content": "羁怀病思不禁秋，又报西风大火流。\n梧叶未凋高树翠，薇花不厌小山幽。\n燕鸿来往书生老，禾黍高低故国愁。\n志士悲秋宁復尔，楼头罇酒漫销忧。",
        "dynasty": "宋",
        "collection_info": null
    },
    {
        "title": "十月二十日感旧",
        "author": "马廷鸾",
        "content": "九衢灯火闹嘈嘈，斗柄低昂列宿高。\n漏箭声沉金锁彻，纱笼影避贵官豪。\n乌号望帝穷霄壤，鱼烂遗民沸海涛。\n三百五年风雪夕，孤臣白首卧林皋。",
        "dynasty": "宋",
        "collection_info": null
    },
    {
        "title": "正月四日",
        "author": "马廷鸾",
        "content": "皇厌纷拏五季余，万兵朝遣暮还都。\n虎头预卜清明旦，鳌足重开混一区。\n天下归仁吾有道，日中为市尔无虞。\n孤臣白首怀佳节，奠桂焚兰泪与俱。",
        "dynasty": "宋",
        "collection_info": null
    },
    {
        "title": "次张龙山韵反骚",
        "author": "马廷鸾",
        "content": "雪柏霜松自有神，衝风槁叶故难禁。\n云间已閟贞元曲，岁晚谁闻正始音。\n天地有穷归幻化，圣贤无命亦山林。\n愁来又把离骚读，长夜悠悠慷慨吟。",
        "dynasty": "宋",
        "collection_info": null
    },
    {
        "title": "冬至",
        "author": "马廷鸾",
        "content": "山寒律管又飞灰，万壑松风冬起雷。\n风景不殊云黯淡，雪霜初霁日徘徊。\n无人献袜抛尘屦，有客传觞酦冻醅。\n天地不教阳德尽，韦编曾叩伏羲来。",
        "dynasty": "宋",
        "collection_info": null
    },
    {
        "title": "次韵洁堂别岁",
        "author": "马廷鸾",
        "content": "月底南枝插屋椽，无人共赏祇凋年。\n我惭王氏青毡旧，君效坡翁白鹤迁。\n小隠未荒存菊径，独清难涴出山泉。\n归时好待春江涨，稳泛轻舟一叶莲。",
        "dynasty": "宋",
        "collection_info": null
    },
    {
        "title": "用洁堂韵赠徐清溪祷雨",
        "author": "马廷鸾",
        "content": "怒起乖龙变蛰雷，神翁此手更神哉。\n老天于物何尝病，旧雨如人自不来。\n彼稷之苗余滞穗，我行其野绝纤埃。\n方平狡狯犹余事，聊慰饥农取大咍。",
        "dynasty": "宋",
        "collection_info": null
    },
    {
        "title": "得熊静程主簿书且诲以二父庚甲用旧韵奉寄",
        "author": "马廷鸾",
        "content": "负米无亲不忍尝，谁为故老在邻墙。\n百年宁復知耆旧，六甲犹能记岁阳。\n襟佩书生联讲席，鼓旗骚将角名场。\n斯文未敢荒先绪，白首遗孤腼最良。",
        "dynasty": "宋",
        "collection_info": null
    },
    {
        "title": "苦雨",
        "author": "马廷鸾",
        "content": "倦夜抛书病不禁，投床无寐雨涔涔。\n长潸旧国山河泪，细滴孤臣禾黍心。\n狂象蹋池喧泞淖，饥鸦谋稻怆淋淫。\n天公老手须斟酌，次第龙分正望霖。",
        "dynasty": "宋",
        "collection_info": null
    },
    {
        "title": "谢毛子文见寿",
        "author": "马廷鸾",
        "content": "编排老朽我为魁，绿鬓朱颜可得迴。\n周雅辍吟悲顾復，楚骚长嘆诵恢台。\n鸿飞灭没孤身在，燕逐炎凉几客来。\n苜宿黎祁汤餠供，一浇眊矂强持杯。",
        "dynasty": "宋",
        "collection_info": null
    },
    {
        "title": "次韵朱婿实甫见寿",
        "author": "马廷鸾",
        "content": "南华参透解天刑，夜夜心香祷玉衡。\n紫盖十年违帝阙，青山九琐梦云京。\n缁郎宁忍忘天佑，白傅空令羡普明。\n人以寿欢臣以戚，孤怀借酒为浇平。",
        "dynasty": "宋",
        "collection_info": null
    },
    {
        "title": "观鱼车渡溪",
        "author": "马廷鸾",
        "content": "如带溪流拍两崖，投泥贾客竞喧豗。\n隻轮自力掀诸淖，断岸先登陟彼嵬。\n江水斗升宁汝活，岸旁车马为渠来。\n老夫自取鲸鲵戮，掩鼻沙丘未足哀。",
        "dynasty": "宋",
        "collection_info": null
    },
    {
        "title": "北平家传成  其一",
        "author": "马廷鸾",
        "content": "三百年间事屡危，降之人杰岂中衰。\n巍巍祖烈将千岁，赫赫元功彼一时。\n起义堂碑云汉丽，凌烟阁像日星垂。\n藏山自纂前朝史，付与云礽百代知。",
        "dynasty": "宋",
        "collection_info": null
    },
    {
        "title": "北平家传成  其二",
        "author": "马廷鸾",
        "content": "选将初年起范阳，和戎晚节误平凉。\n大功宜受春秋责，盛毁何能日月伤。\n文士谈兵多谬误，兰台作史漫裁量。\n折衷自有成书在，公论从知千岁长。",
        "dynasty": "宋",
        "collection_info": null
    },
    {
        "title": "北平家传成  其三",
        "author": "马廷鸾",
        "content": "彼美人兮无古今，挑灯勘史夜沉沉。\n昌唐无復浯溪颂，哀郢常多楚泽吟。\n麟获自伤王迹息，鹃啼谁念帝魂深。\n祇今莫唱贞元曲，但忆曾闻正始音。",
        "dynasty": "宋",
        "collection_info": null
    },
    {
        "title": "饯朱婿",
        "author": "马廷鸾",
        "content": "哀郢那能拾穗歌，卧陶谁復杖藜过。\n白头老我已如此，青眼看君余几何。\n风雨夜吟蛩满砌，云山寒影鴈横坡。\n暮年亲友临分苦，小酌村醪借脸酡。",
        "dynasty": "宋",
        "collection_info": null
    },
    {
        "title": "屺瞻拜墓  其一",
        "author": "马廷鸾",
        "content": "老诵劬劳易感伤，一年一度拜金塘。\n食莲正忆慈颜远，毁璧新增苦泪滂。\n松蠹穹林成秃帚，草荒高冢蔽幽篁。\n山哀浦思愁余极，阵阵溪风叶叶黄。",
        "dynasty": "宋",
        "collection_info": null
    },
    {
        "title": "屺瞻拜墓  其二",
        "author": "马廷鸾",
        "content": "假汝稀年只八年，争教老境不凄然。\n青山慈母已黄壤，绿鬓中男余白颠。\n天外羣鸿随灭没，云间孤鹤自蹁跹。\n共携斗酒浇坟土，衰泪何由滴到泉。",
        "dynasty": "宋",
        "collection_info": null
    },
    {
        "title": "宿屺瞻夜赋  其一",
        "author": "马廷鸾",
        "content": "咿轧篮舆度晓岑，抚今怀昔泪淋淫。\n蓼莪老去仍追诵，常棣新来又废吟。\n有恨台瓜随蔓尽，无情涧藻与波沉。\n僧窗月苦夜无寐，莫咏儿寒动母心。",
        "dynasty": "宋",
        "collection_info": null
    },
    {
        "title": "宿屺瞻夜赋  其二",
        "author": "马廷鸾",
        "content": "六十年前我已孤，婴儿抱母泣呱呱。\n昊天罔极幽明隔，良月就盈今昔殊。\n云塞断行悲独鴈，风林反哺感羣乌。\n澄江只似洹河水，一碧寒泓照白鬚。",
        "dynasty": "宋",
        "collection_info": null
    },
    {
        "title": "过屺瞻墓",
        "author": "马廷鸾",
        "content": "白髮苍颜六十三，年年拜母忆中男。\n云归别岫山呈碧，江抱寒汀水染蓝。\n草报春晖天罔极，树随人老我何堪。\n荐余煮茗清泉供，泪泫余潸酒不酣。",
        "dynasty": "宋",
        "collection_info": null
    },
    {
        "title": "屺瞻道中  其一",
        "author": "马廷鸾",
        "content": "蓐食需明出远村，笋舆咿轧睡昏昏。\n禾麻丰岁云连亩，风露高秋水落痕。\n清晓跨鞍儿从父，当年戏綵母怜孙。\n白头老病松楸隔，一望云飞一断魂。",
        "dynasty": "宋",
        "collection_info": null
    },
    {
        "title": "屺瞻道中  其二",
        "author": "马廷鸾",
        "content": "波粼粼处浅溪沙，渔屋低迷舴艋家。\n地老天荒原野静，江空岁晚水云赊。\n淤泥日课黄金粟，清泚时吹白浪花。\n漫喜时丰阡陌裏，豚蹄行矣祝污邪。",
        "dynasty": "宋",
        "collection_info": null
    },
    {
        "title": "山中对紫薇花书感",
        "author": "马廷鸾",
        "content": "轻盈插向胆瓶中，看到山林禁籞同。\n阁下天葩秋月黯，楼头奎画晓云空。\n高攀玉树扶斑白，静扫苍苔拾堕红。\n三十年前天上梦，老来无泪洒西风。",
        "dynasty": "宋",
        "collection_info": null
    },
    {
        "title": "次许表兄韵",
        "author": "马廷鸾",
        "content": "物换星移一慨然，天荒地老断鳌前。\n岂无志士王官谷，亦有飞仙太华巅。\n我若加三逢本命，君今过一渐稀年。\n两人中表俱头白，蜀馈纔堪几幅笺。",
        "dynasty": "宋",
        "collection_info": null
    },
    {
        "title": "次龙山韵  其一",
        "author": "马廷鸾",
        "content": "新来霄汉冥鸿客，旧日风云振鹭行。\n脱下戏衫优便散，惊回客枕梦何长。\n莫将吴蜀分岐路，政把干坤作醉乡。\n惟有葵倾心不死，清魂几到殿中央。",
        "dynasty": "宋",
        "collection_info": null
    },
    {
        "title": "次龙山韵  其二",
        "author": "马廷鸾",
        "content": "窗间莫问唤祁嘉，望断宗周黍稷华。\n斗帐高眠聊避客，深衣暂到漫为家。\n我怀荒草同元亮，君悼空絃谢伯牙。\n老矣悲欢总无奈，仙书频读览荒遐。",
        "dynasty": "宋",
        "collection_info": null
    },
    {
        "title": "拜饯修史大着吏部使浙西",
        "author": "马廷鸾",
        "content": "高怀岂必薄昆崙，揽辔登车意自欣。\n周太史官惭着我，汉常平使喜推君。\n庐山向已高千仞，野水从今宽一分。\n□□鹔鹴裘供□，□□□□更纷纷。",
        "dynasty": "宋",
        "collection_info": null
    },
    {
        "title": "仰和皇太子殿下明禋庆成诗韵  其一",
        "author": "马廷鸾",
        "content": "圣主精禋格，明廷对月深。\n元良赞宸极，盛德享天心。",
        "dynasty": "宋",
        "collection_info": null
    },
    {
        "title": "仰和皇太子殿下明禋庆成诗韵  其二",
        "author": "马廷鸾",
        "content": "夕宿犹疎雨，昕朝覩大明。\n重光符景贶，熈事庆昇平。",
        "dynasty": "宋",
        "collection_info": null
    },
    {
        "title": "仰和皇太子殿下明禋庆成诗韵  其三",
        "author": "马廷鸾",
        "content": "鸣銮回紫禁，步玉捧宸旒。\n肆眚遵虞典，欢传十二州。",
        "dynasty": "宋",
        "collection_info": null
    },
    {
        "title": "用清秋鹤髮翁韵赋小书招洁堂  其一",
        "author": "马廷鸾",
        "content": "幽居抱孤明，怀古思旧京。\n渴望宝连山，老桂不胜清。",
        "dynasty": "宋",
        "collection_info": null
    },
    {
        "title": "用清秋鹤髮翁韵赋小书招洁堂  其二",
        "author": "马廷鸾",
        "content": "月照窗炯炯，虫鸣室幽幽。\n策杖柴门晓，菰蒲半沼秋。",
        "dynasty": "宋",
        "collection_info": null
    },
    {
        "title": "用清秋鹤髮翁韵赋小书招洁堂  其三",
        "author": "马廷鸾",
        "content": "火中寒暑退，造物其犹醵。\n老身不茧蚕，清夜独警鹤。",
        "dynasty": "宋",
        "collection_info": null
    },
    {
        "title": "用清秋鹤髮翁韵赋小书招洁堂  其四",
        "author": "马廷鸾",
        "content": "老蟾明孤心，凉飈苏病骨。\n保此中夜存，微阳有毫髮。",
        "dynasty": "宋",
        "collection_info": null
    },
    {
        "title": "用清秋鹤髮翁韵赋小书招洁堂  其五",
        "author": "马廷鸾",
        "content": "庭草无言绿，林花取意红。\n因之酌茅柴，招唤西邻翁。",
        "dynasty": "宋",
        "collection_info": null
    },
    {
        "title": "和洁堂见寿十章  其一",
        "author": "马廷鸾",
        "content": "老色上尺宅，灵气亏三田。\n怀我长房翁，授汝鸡犬仙。",
        "dynasty": "宋",
        "collection_info": null
    },
    {
        "title": "和洁堂见寿十章  其二",
        "author": "马廷鸾",
        "content": "早知无廊庙，胡不素丘园。\n挥手谢世氛，保此中夜存。",
        "dynasty": "宋",
        "collection_info": null
    },
    {
        "title": "和洁堂见寿十章  其三",
        "author": "马廷鸾",
        "content": "我生嘉定间，宝运稽炎隆。\n当时贡珍祥，今日泣麟穷。",
        "dynasty": "宋",
        "collection_info": null
    },
    {
        "title": "和洁堂见寿十章  其四",
        "author": "马廷鸾",
        "content": "风雨倾燕巢，波涛涨鲸海。\n茅檐得此生，其谁为尔宰。",
        "dynasty": "宋",
        "collection_info": null
    },
    {
        "title": "和洁堂见寿十章  其五",
        "author": "马廷鸾",
        "content": "大冬严寒至，病骨裹粗纩。\n羸然祝鸡翁，不识山中相。",
        "dynasty": "宋",
        "collection_info": null
    },
    {
        "title": "和洁堂见寿十章  其六",
        "author": "马廷鸾",
        "content": "琅琅金薤篇，慰此暮年癯。\n诵我征咎赋，夸君摘句图。",
        "dynasty": "宋",
        "collection_info": null
    },
    {
        "title": "和洁堂见寿十章  其七",
        "author": "马廷鸾",
        "content": "丧乱属何辜，吁吁者谁子。\n生来乏远猷，死去忧良史。",
        "dynasty": "宋",
        "collection_info": null
    },
    {
        "title": "和洁堂见寿十章  其八",
        "author": "马廷鸾",
        "content": "道义挹亲仁，诗书仰邻富。\n翠蓬羞排门，骊珠惊满袖。",
        "dynasty": "宋",
        "collection_info": null
    },
    {
        "title": "和洁堂见寿十章  其九",
        "author": "马廷鸾",
        "content": "山哀兮浦思，月诸兮日居。\n伊谁百岁期，迟汝十年书。",
        "dynasty": "宋",
        "collection_info": null
    },
    {
        "title": "和洁堂见寿十章  其一○",
        "author": "马廷鸾",
        "content": "祝公千龄寿，小我五月生。\n如何山林槁，得并江汉英。",
        "dynasty": "宋",
        "collection_info": null
    },
    {
        "title": "赠张君  其一",
        "author": "马廷鸾",
        "content": "世间草隶是云礽，汲冢深埋唤不譍。\n五百年间徐骑省，一千年后李阳冰。",
        "dynasty": "宋",
        "collection_info": null
    },
    {
        "title": "赠张君  其二",
        "author": "马廷鸾",
        "content": "人生识字忧患始，底用区区更出奇。\n我欲扫空閒笔墨，只凭老腕把锄犂。",
        "dynasty": "宋",
        "collection_info": null
    },
    {
        "title": "赠铁面王说易",
        "author": "马廷鸾",
        "content": "春风吹袂过溪塘，有客来称铁面郎。\n今代贵人甘软媚，可能骯脏倚门墙。",
        "dynasty": "宋",
        "collection_info": null
    },
    {
        "title": "京邸漫题",
        "author": "马廷鸾",
        "content": "不遑将母兄嗟弟，无以为家尔与余。\n独坐小楼风雨急，江南岁晚鴈何如。",
        "dynasty": "宋",
        "collection_info": null
    },
    {
        "title": "赠彭瀛洲",
        "author": "马廷鸾",
        "content": "芸香茗供尽清流，十八仙人忆旧游。\n要是山中好风月，年来无梦到瀛洲。",
        "dynasty": "宋",
        "collection_info": null
    },
    {
        "title": "示程介夫  其一",
        "author": "马廷鸾",
        "content": "流年何必共君参，九琐青山老一庵。\n试检乐天诗集看，明年半百又加三。",
        "dynasty": "宋",
        "collection_info": null
    },
    {
        "title": "示程介夫  其二",
        "author": "马廷鸾",
        "content": "羊肠路险百千转，云梦胸吞八九宽。\n豆饭芋羹纔足欲，水边林下即心安。",
        "dynasty": "宋",
        "collection_info": null
    },
    {
        "title": "迎新仓守曾悦心道间偶赋",
        "author": "马廷鸾",
        "content": "黄旗红帜走踆踆，晓出闉阇奔迓新。\n车盖如云骑如水，山头牛背有閒人。",
        "dynasty": "宋",
        "collection_info": null
    },
    {
        "title": "题张氏勤有堂",
        "author": "马廷鸾",
        "content": "世间义理尽无涯，桃李春风总一家。\n最恨一般浮浅学，卖花担上漫看花。",
        "dynasty": "宋",
        "collection_info": null
    },
    {
        "title": "题赵君画竹",
        "author": "马廷鸾",
        "content": "霜竿操尚特幽奇，直节端如正士姿。\n高拂九霄无曲处，古来惟有老天知。",
        "dynasty": "宋",
        "collection_info": null
    },
    {
        "title": "八月十四日记梦",
        "author": "马廷鸾",
        "content": "断鳌立极有前闻，鬰鬰昌陵颠蘗春。\n起自郇瑕形自着，晓然入梦匪纷纭。",
        "dynasty": "宋",
        "collection_info": null
    },
    {
        "title": "弔柴道士",
        "author": "马廷鸾",
        "content": "老子犹龙不可亲，庄周与蝶孰为真。\n补还石鼎吟边句，飞作临皋梦裏人。",
        "dynasty": "宋",
        "collection_info": null
    },
    {
        "title": "谢洁斋惠炉瓶  其一",
        "author": "马廷鸾",
        "content": "午梦惊残拨白灰，满盘云篆拂轻煤。\n金猊对舞轮囷吐，曾挹天香鼻观来。",
        "dynasty": "宋",
        "collection_info": null
    },
    {
        "title": "谢洁斋惠炉瓶  其二",
        "author": "马廷鸾",
        "content": "宴坐浑如槁木枝，垆烟瓶蕊小窗宜。\n书慵捲起閒今古，回向心源不动时。",
        "dynasty": "宋",
        "collection_info": null
    },
    {
        "title": "带湖春树先和公手植也感而有赋  其一",
        "author": "马廷鸾",
        "content": "暗香疎影久凄迷，咫尺塘边丈尺泥。\n培植莫教阳德尽，看花踏雪过前堤。",
        "dynasty": "宋",
        "collection_info": null
    },
    {
        "title": "带湖春树先和公手植也感而有赋  其二",
        "author": "马廷鸾",
        "content": "老树今踰七十霜，冰魂玉骨自孤芳。\n大家扶起摧残后，此是吾家召伯棠。",
        "dynasty": "宋",
        "collection_info": null
    },
    {
        "title": "感二李",
        "author": "马廷鸾",
        "content": "渡海归来一炷香，八斋早欲卧僧房。\n平泉免向崖州死，博得生前万口羊。",
        "dynasty": "宋",
        "collection_info": null
    },
    {
        "title": "山中梅花  其一",
        "author": "马廷鸾",
        "content": "欲为山严作好歌，旧时挟册向山阿。\n我无缝雾裁云句，奈此层梯苏磴何。",
        "dynasty": "宋",
        "collection_info": null
    },
    {
        "title": "山中梅花  其二",
        "author": "马廷鸾",
        "content": "霜崖雪壁花千树，玉骨冰魂月一痕。\n芳洁不为尘土涴，琼英跕跕堕云根。",
        "dynasty": "宋",
        "collection_info": null
    },
    {
        "title": "洁堂惠菜餠次韵",
        "author": "马廷鸾",
        "content": "落花寒食漫从容，野摘堪供菜肚翁。\n一笑琅玕青满腹，红绫还忆旧家风。",
        "dynasty": "宋",
        "collection_info": null
    },
    {
        "title": "纪梦",
        "author": "马廷鸾",
        "content": "白日青天一鉅儒，清宵入梦忽蘧蘧。\n觉来猛省戊申疏，曾说中原乱易除。",
        "dynasty": "宋",
        "collection_info": null
    },
    {
        "title": "赠刊字汤生德清",
        "author": "马廷鸾",
        "content": "岐阳雨渍镌功石，浯水苔昏颂德碑。\n渺渺昊天须有定，烦君椎凿待明时。",
        "dynasty": "宋",
        "collection_info": null
    },
    {
        "title": "感时寄钟信甫",
        "author": "马廷鸾",
        "content": "子陵滩下立多时，鸥鹭悠悠自识机。\n春事都来无半月，一声鶗鴂劝人归。",
        "dynasty": "宋",
        "collection_info": null
    },
    {
        "title": "纪梦",
        "author": "马廷鸾",
        "content": "夜梦嬉游到古陂，翻菱剥芡不知归。\n野田没膝泥三尺，拔足污渠自一奇。",
        "dynasty": "宋",
        "collection_info": null
    },
    {
        "title": "十月二十六日有感",
        "author": "马廷鸾",
        "content": "宾空后甲再经壬，香断金炉已七春。\n四十一年民父母，谁知今日帝乘云。",
        "dynasty": "宋",
        "collection_info": null
    },
    {
        "title": "求菖蒲于李叔翔",
        "author": "马廷鸾",
        "content": "风饕雪虐岁峥嵘，寸草寒窗独宁馨。\n长恐出山泉水浊，尘埃到汝失青青。",
        "dynasty": "宋",
        "collection_info": null
    },
    {
        "title": "和许膝啸韵  其一",
        "author": "马廷鸾",
        "content": "尘满莱衣泪点斑，春风桃李见应难。\n奎文忽到茅檐下，忍作当年义檄看。",
        "dynasty": "宋",
        "collection_info": null
    },
    {
        "title": "和许膝啸韵  其二",
        "author": "马廷鸾",
        "content": "前年儤直玉堂庐，下直归迟母倚闾。\n早识千钟误三釜，斑衣换得锦衣无。",
        "dynasty": "宋",
        "collection_info": null
    },
    {
        "title": "陈菊圃参政寄诗千里外託兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其一",
        "author": "马廷鸾",
        "content": "风雨危巢萎百花，坐看百鸟竞衔茶。\n斜阳对语归飞处，底是乌衣王谢家。",
        "dynasty": "宋",
        "collection_info": null
    },
    {
        "title": "陈菊圃参政寄诗千里外託兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其二",
        "author": "马廷鸾",
        "content": "桃李盘中天地宽，误渠鼎实为才悭。\n苔荒草没浑无耻，犹自青黄烟雨间。",
        "dynasty": "宋",
        "collection_info": null
    },
    {
        "title": "陈菊圃参政寄诗千里外託兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其三",
        "author": "马廷鸾",
        "content": "冠峨獬豸服绯花，欲献甘芹谓苦茶。\n误尽灵乌报凶吉，终然爰止託谁家。",
        "dynasty": "宋",
        "collection_info": null
    },
    {
        "title": "陈菊圃参政寄诗千里外託兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其四",
        "author": "马廷鸾",
        "content": "灿灿黄花老圃宽，秋芳不采岂云悭。\n江南九日闽千里，尚挹寒香纸墨间。",
        "dynasty": "宋",
        "collection_info": null
    },
    {
        "title": "寄题程氏菊庄  其一",
        "author": "马廷鸾",
        "content": "白贲黄中自不羣，冷霜凉露伴灵均。\n集芳尚恨椒兰变，何况夭桃俗李春。",
        "dynasty": "宋",
        "collection_info": null
    },
    {
        "title": "寄题程氏菊庄  其二",
        "author": "马廷鸾",
        "content": "一觞浥露餐英美，八表同昏履运艰。\n芳节不随篱下老，悠悠嘉气眼中山。",
        "dynasty": "宋",
        "collection_info": null
    },
    {
        "title": "寄题程氏菊庄  其三",
        "author": "马廷鸾",
        "content": "一丘一壑图书府，三沐三熏烟雨中。\n只把空肠受寒绿，谁教腥腐涴清风。",
        "dynasty": "宋",
        "collection_info": null
    },
    {
        "title": "寄题程氏菊庄  其四",
        "author": "马廷鸾",
        "content": "最爱诚斋语绝佳，莫将清苦入妍华。\n淡香秋晚谁能道，犹是安阳昼锦家。",
        "dynasty": "宋",
        "collection_info": null
    },
    {
        "title": "寄题程氏菊庄  其五",
        "author": "马廷鸾",
        "content": "瓮裏酰鸡千岁灭，天边苍狗万重云。\n长生阅世凭何术，欲制颓龄藉此君。",
        "dynasty": "宋",
        "collection_info": null
    },
    {
        "title": "十月二十日  其一",
        "author": "马廷鸾",
        "content": "太乙宫前戎马乡，思成门外野蒿场。\n山中一瓣心香在，独遣孤臣病着床。",
        "dynasty": "宋",
        "collection_info": null
    },
    {
        "title": "十月二十日  其二",
        "author": "马廷鸾",
        "content": "强提簪笏睇觚棱，再拜焚蕤泪雨零。\n千古陈桥仁圣事，不堪重勘旧编青。",
        "dynasty": "宋",
        "collection_info": null
    },
    {
        "title": "读远游篇",
        "author": "马廷鸾",
        "content": "愁来高诵远游篇，度世长生岂可传。\n物变无穷身老矣，一鸡八谷又新年。",
        "dynasty": "宋",
        "collection_info": null
    },
    {
        "title": "题杨妃唾壶图",
        "author": "马廷鸾",
        "content": "三郎好女思倾国，一霎沉酣四海奔。\n汉业巍巍英主事，内庭供奉孔家孙。\n汉武帝时执此物者侍中孔安国也，唐明皇时杨妃职之，汉唐之所以成败欤？\n然而宠任中书宦官，又自汉始。\n此话甚长，小子识之。\n",
        "dynasty": "宋",
        "collection_info": null
    },
    {
        "title": "九月十九夜纪梦",
        "author": "马廷鸾",
        "content": "堪嗟劫运永嘉末，忽梦清风干道初。\n二十年间閒处士，可能身世得同渠。",
        "dynasty": "宋",
        "collection_info": null
    },
    {
        "title": "十一月十二夜梦南冠旧友感泣有赋",
        "author": "马廷鸾",
        "content": "麦秀渐渐禾黍新，清宵梦断泣遗民。\n只怜肝脑输宗社，不负当年第一人。",
        "dynasty": "宋",
        "collection_info": null
    },
    {
        "title": "题芳洲诗集  其一",
        "author": "马廷鸾",
        "content": "采采芹甘不自谋，慇懃直欲奉王羞。\n可怜斜日三千字，曾献当年十二旒。",
        "dynasty": "宋",
        "collection_info": null
    },
    {
        "title": "题芳洲诗集  其二",
        "author": "马廷鸾",
        "content": "虎踞已知王气尽，鹃啼谁感帝魂哀。\n怪渠册后诗情苦，曾到留都丰镐来。",
        "dynasty": "宋",
        "collection_info": null
    },
    {
        "title": "近闻在旧京卖缦笠子",
        "author": "马廷鸾",
        "content": "蚤岁葫芦依画本，暮年台笠养閒身。\n如今半幅誊麻纸，羞寄銮坡旧主人。",
        "dynasty": "宋",
        "collection_info": null
    },
    {
        "title": "甲子初冬宿直玉堂凄风小雨次日即承先帝晏驾之变距今二十年矣大忌前一日孤臣独眠山庵景象正似当年挑灯危坐闻田家鼓笛之声凄其有感二首  其一",
        "author": "马廷鸾",
        "content": "无限都人哭鼎龙，年多泽久似仁宗。\n愁来一样黄昏雨，天上人间自不同。",
        "dynasty": "宋",
        "collection_info": null
    },
    {
        "title": "甲子初冬宿直玉堂凄风小雨次日即承先帝晏驾之变距今二十年矣大忌前一日孤臣独眠山庵景象正似当年挑灯危坐闻田家鼓笛之声凄其有感二首  其二",
        "author": "马廷鸾",
        "content": "云黯天低结暝阴，孤灯对影夜沉沉。\n可怜一曲村田乐，犹是尧民击壤音。",
        "dynasty": "宋",
        "collection_info": null
    },
    {
        "title": "挽许秋浦  其一",
        "author": "马廷鸾",
        "content": "纷纷顶板尽圈红，伯仲高鶱槐市风。\n一第不酬攀桂客，千年祇泣感麟翁。",
        "dynasty": "宋",
        "collection_info": null
    },
    {
        "title": "挽许秋浦  其二",
        "author": "马廷鸾",
        "content": "苍颜白髮王官谷，绿幕黄帘六馆生。\n阅世旧嗟身偃蹇，怀人新有泪纵横。",
        "dynasty": "宋",
        "collection_info": null
    },
    {
        "title": "挽许秋浦  其三",
        "author": "马廷鸾",
        "content": "青门何在从瓜熟，玉水难忘对竹哦。\n政復安车裹轮好，情知老子不婆娑。",
        "dynasty": "宋",
        "collection_info": null
    },
    {
        "title": "挽许秋浦  其四",
        "author": "马廷鸾",
        "content": "歌骚读尽远游篇，淡日寒空引绋天。\n遶浦黄花秋易老，晚香留付子孙贤。",
        "dynasty": "宋",
        "collection_info": null
    },
    {
        "title": "挽张龙山  其一",
        "author": "马廷鸾",
        "content": "雄篇烂漫兔园册，挺翮扶摇鹏背风。\n揭日科名轻拾紫，粘天名姓捷圈红。",
        "dynasty": "宋",
        "collection_info": null
    },
    {
        "title": "挽张龙山  其二",
        "author": "马廷鸾",
        "content": "大雅林中集众英，三长正合入承明。\n汗青有日头无白，家传修来国史成。",
        "dynasty": "宋",
        "collection_info": null
    },
    {
        "title": "挽张龙山  其三",
        "author": "马廷鸾",
        "content": "钦翘人物观奇士，芳润衣冠俨硕师。\n槐柳门前气成雾，清风茗碗只谈诗。",
        "dynasty": "宋",
        "collection_info": null
    },
    {
        "title": "挽张龙山  其四",
        "author": "马廷鸾",
        "content": "诸公莫唱贞元曲，老子曾闻正始音。\n寂寞吴王堤上路，白杨花落昼多阴。",
        "dynasty": "宋",
        "collection_info": null
    },
    {
        "title": "挽李小溪  其一",
        "author": "马廷鸾",
        "content": "人是西京长者孙，横秋一鹗早青云。\n假令折就天边桂，窦十郎家不足云。",
        "dynasty": "宋",
        "collection_info": null
    },
    {
        "title": "挽李小溪  其二",
        "author": "马廷鸾",
        "content": "三十年间借一瓻，鹄袍门外欠相携。\n降霜御史风棱恶，瞎眼春官日色迷。",
        "dynasty": "宋",
        "collection_info": null
    },
    {
        "title": "挽李小溪  其三",
        "author": "马廷鸾",
        "content": "鬰鬰南坡一聚尘，荒园野草不成春。\n家声久矣非前日，宅相居然亦古人。",
        "dynasty": "宋",
        "collection_info": null
    },
    {
        "title": "挽李小溪  其四",
        "author": "马廷鸾",
        "content": "仙李由来公与侯，宋唐相望尽名流。\n金銮论事嗟无地，往遡天风记玉楼。",
        "dynasty": "宋",
        "collection_info": null
    },
    {
        "title": "题老学道院  其一",
        "author": "马廷鸾",
        "content": "天典民彜圣得知，斯文千岁以为期。\n试看涑水三雍赞，何必兰陵赋诡诗。",
        "dynasty": "宋",
        "collection_info": null
    },
    {
        "title": "题老学道院  其二",
        "author": "马廷鸾",
        "content": "瓜烂东陵老废锄，野民八十尚躭书。\n窗风文字翻叶叶，抱膝长吟一拥炉。",
        "dynasty": "宋",
        "collection_info": null
    },
    {
        "title": "题老学道院  其三",
        "author": "马廷鸾",
        "content": "白日临晨老可娱，平生有味太玄𤕠。\n莫将华皓嗤童习，更采玄文扁此庐。",
        "dynasty": "宋",
        "collection_info": null
    },
    {
        "title": "题老学道院  其四",
        "author": "马廷鸾",
        "content": "繁笔泉石两成痴，早学东家晚学西。\n章甫峨峨宁汝误，如今翻恨十年迟。",
        "dynasty": "宋",
        "collection_info": null
    },
    {
        "title": "益国赵公生祠",
        "author": "马廷鸾",
        "content": "康山之崇兮，公惠不穷兮。\n洎水之阳兮，公惠寖长兮。\n山浮清兮水涵晖，公有惠泽兮民有秉彜。\n坚珉深刻兮，来者永思。",
        "dynasty": "宋",
        "collection_info": null
    },
    {
        "title": "梓潼帝君祠",
        "author": "马廷鸾",
        "content": "梁山剑阁横岷嶓，梓潼七曲高嵯峨。\n真人初基斧画河，灵君受职山之阿。\n丹碧岌嶪龙虎呵，拄天功业石可磨。\n江流滔滔东逝波，灵之来兮自江沱。\n结屋兮奉祠，酿桂兮羞芝。\n神格思兮士曰时，跃渊兮天飞。\n冠若箕兮剑拄颐，长策用兮奇谋施，敌北遁兮灵西归。\n锦幡兮宝盖，导霓旌兮驾玉螭。\n吾言非夸兮，神之听之。",
        "dynasty": "宋",
        "collection_info": null
    },
    {
        "title": "饶娥庙祀神歌  其一",
        "author": "马廷鸾",
        "content": "日吉兮辰良，芳菲菲兮满堂。\n蕙殽烝兮兰藉，奠桂酒兮椒浆。\n灵连蜷兮既留，烂昭昭兮未央。\n驾飞龙兮于征，邅吾道兮乡之长城。\n波滔滔兮泪盈盈，望汾潭兮盘石横。\n僊滩兮扬灵，扬灵兮未极，隠思君兮太息。\n朝驰骛兮江之浔，夕弭节兮县西之侧，待娥不来兮使我心恻。",
        "dynasty": "宋",
        "collection_info": null
    },
    {
        "title": "饶娥庙祀神歌  其二",
        "author": "马廷鸾",
        "content": "我生之初尚无为，我生之后唐世衰。\n有父溺死兮谁者怜之，呼天与地兮涕涟洏。\n至险不测涛与风，至幽不仁鱼与龙，至孝不昧感即通。\n岂人之灵兮，不若厖之雄。\n惟天地之无穷兮，哀吾生之弱龄。\n往者吾不及兮，来者吾不获观其败与赢。\n愚公老矣山为平，精卫藐然海为倾。\n枕吾戈兮缚尔缨，猛志毅气妖氛澄。\n昊天克巩兮靡人弗胜，诵娥之烈兮摇我心旌。",
        "dynasty": "宋",
        "collection_info": null
    },
    {
        "title": "饶娥庙祀神歌  其三",
        "author": "马廷鸾",
        "content": "自我天覆，云之油油。\n大田多稼兮，屯膏是忧。\n雄虹朝隮兮，雌霓夕虬。\n触石兮通气，雷车兮电帜。\n雨甚至兮，神哉沛农。\n有成功兮，怀鸡黍之招邀。\n士未失职兮，冀鹏鲲之扶摇。\n锡之丰岁兮，俾尔余饶。\n报以修程兮，匪我宣骄。\n扬桴兮拊鼓，饯飈游兮远渚。\n欲少留此灵琐兮，日忽忽其将暮。\n祝娥之来下兮，慰我士民于终古。",
        "dynasty": "宋",
        "collection_info": null
    },
    {
        "title": "赠山堂僧",
        "author": "马廷鸾",
        "content": "无生究竟是真源，浮世虚名可气吞。\n浄行要从圆处觅，好诗添向闷中喧。\n一心认我如如体，万事同渠莫莫言。\n归向灵岩岩底坐，道根圣果满祇园。",
        "dynasty": "宋",
        "collection_info": null
    },
    {
        "title": "赠地理李生",
        "author": "马廷鸾",
        "content": "昆崙宇宙一株石，拄地撑天日夜浮。\n万古青山青未了，西风斜日黯凝眸。",
        "dynasty": "宋",
        "collection_info": null
    },
    {
        "title": "赠相者非常眼",
        "author": "马廷鸾",
        "content": "已分山林着此臞，一科端不补遗余。\n朝来忽遇非常眼，废却窗前半日书。",
        "dynasty": "宋",
        "collection_info": null
    },
    {
        "title": "赠相士二首  其一",
        "author": "马廷鸾",
        "content": "人物渺然吁可叹，凭谁指出植鳍翁。\n勤伊急向傅岩看，当在君王梦寐中。",
        "dynasty": "宋",
        "collection_info": null
    },
    {
        "title": "赠相士二首  其二",
        "author": "马廷鸾",
        "content": "处仲恰如王眼目，了翁旧识蔡精神。\n尽教识尽公卿相，不愿公卿属箇人。",
        "dynasty": "宋",
        "collection_info": null
    },
    {
        "title": "酬县教徐志友",
        "author": "马廷鸾",
        "content": "二十五宗诗有派，九成宫帖字名家。\n何须奠去无人识，政自吟来与舅夸。",
        "dynasty": "宋",
        "collection_info": null
    },
    {
        "title": "奉谢龙山使君",
        "author": "马廷鸾",
        "content": "四美持来野老家，灯前儿女自讙譁。\n匙抄天上神仙饭，瓶插人间富贵花。\n剡雪尚堪书茧纸，吴霜聊欲寄乌纱。\n今朝新雨无人迹，莫向门前几箇夸。",
        "dynasty": "宋",
        "collection_info": null
    },
    {
        "title": "诗谢赵南冈",
        "author": "马廷鸾",
        "content": "早从诸暨厚相于，郭史能书也忆渠。\n万事只今同去鹤，十年依旧爱前鱼。\n试尝小缶烹莼玉，旋泼新醅漉酒酾。\n故旧不遗风韵在，犹存越绝几编书。",
        "dynasty": "宋",
        "collection_info": null
    },
    {
        "title": "谢龙山惠柱杖并求石铫四首  其一",
        "author": "马廷鸾",
        "content": "山窗闲笏倦支颐，出户犹嗟拟步迟。\n万事一条横楖栗，缘坡穿径走如驰。",
        "dynasty": "宋",
        "collection_info": null
    },
    {
        "title": "谢龙山惠柱杖并求石铫四首  其二",
        "author": "马廷鸾",
        "content": "读书未把壮心降，瀹雪烹云听煮汤。\n浇我胸中过秦论，笑渠臧谷两忘羊。",
        "dynasty": "宋",
        "collection_info": null
    },
    {
        "title": "谢龙山惠柱杖并求石铫四首  其三",
        "author": "马廷鸾",
        "content": "捷径新来竞朵颐，登山有道只逶迟。\n瘦藤独立西风上，看尽坡头万马驰。",
        "dynasty": "宋",
        "collection_info": null
    },
    {
        "title": "谢龙山惠柱杖并求石铫四首  其四",
        "author": "马廷鸾",
        "content": "砖炉石铫竹方床，何必银瓶为泻汤。\n苦茗只堪浇菜肚，春风却负太官羊。",
        "dynasty": "宋",
        "collection_info": null
    },
    {
        "title": "题毛氏榴峰",
        "author": "马廷鸾",
        "content": "谁家马鬣怀先人，何人牛腰骋奇作。\n山高水长霜露濡，柏茂松深鸟乌落。\n曾玄有酒酹凄凉，翁仲无言卧冥寞。\n胥涛怒起越云横，血洒苍梧双泪落。",
        "dynasty": "宋",
        "collection_info": null
    },
    {
        "title": "创木行",
        "author": "马廷鸾",
        "content": "矫首昂霄上，刳心泣露余。\n高门封植旧，暴客斧斤初。\n斲作有瑕玉，创为无用樗。\n终当宿威凤，勿为汝欷歔。",
        "dynasty": "宋",
        "collection_info": null
    },
    {
        "title": "锦鸡",
        "author": "马廷鸾",
        "content": "照水栖山自一奇，绛冠雪羽岂人牺。\n明明在上今□望，是汝箪瓢捽茹时。",
        "dynasty": "宋",
        "collection_info": null
    },
    {
        "title": "余氏心晖堂",
        "author": "马廷鸾",
        "content": "客从银山来，遗我骊龙珠。\n高文伟大册，至宝耀室隅。\n一读心为眩，再读目为盱。\n夫记者为谁，颍封人之徒。\n人生天地间，母怀靡知愚。\n至恩嗟莫报，大节尤可吁。\n柏舟谅人只，蓼莪生子劬。\n所以茅季伟，鷄半馔设腴。\n所以王休证，鱼双甘旨需。\n此理有俱有，此心无息无。\n儿寒衣芦花，母在足欣娱。\n儿罪履中野，母怜自噫呜。\n高高心晖堂，申旦所依于。\n俨然其若存，何可离须臾。\n我吟方区区，我步方于于。\n起看物所性，因悟理不诬。\n怀哉反哺者，城头尾毕逋。",
        "dynasty": "宋",
        "collection_info": null
    },
    {
        "title": "方氏临清堂二首  其一",
        "author": "马廷鸾",
        "content": "割取风烟归此堂，尘缨更好濯沧浪。\n青山屋上下流水，永日翻书乐未央。",
        "dynasty": "宋",
        "collection_info": null
    },
    {
        "title": "方氏临清堂二首  其二",
        "author": "马廷鸾",
        "content": "陶翁归计已成迟，未折腰前好赋诗。\n到底尚称千载士，高人拈向此中题。",
        "dynasty": "宋",
        "collection_info": null
    },
    {
        "title": "徐氏拜荣堂",
        "author": "马廷鸾",
        "content": "银黉三组归去来，绣衣朱毂胡为哉。\n富贵熏天无足道，人间至乐归老莱。\n青衫随分当綵衣，阿母一笑生儿痴。\n笋生雪底冰下鱼，此事惟有天公知。\n吾母今年五十余，襟期正与君母俱。\n双瞳点漆髮未白，画堂茅舍各自如。\n何时两母俱徜徉，安舆来往陈壶觞。\n因观吾庐戏綵章，就赋君家拜荣堂。",
        "dynasty": "宋",
        "collection_info": null
    },
    {
        "title": "七月八夜宿东平精舍",
        "author": "马廷鸾",
        "content": "昨夜双星会鹊桥，好风佳月度今宵。\n天孙晓发银河落，帝昊秋成宝穑饶。\n玉露尚添荷缊藉，金风不惜柳飘飘。\n炉香直为攀髯苦，望断高空正泬寥。",
        "dynasty": "宋",
        "collection_info": null
    },
    {
        "title": "宿斋和同僚韵",
        "author": "马廷鸾",
        "content": "羣玉峯头一望赊，枕书旧监忆乘槎。\n自从芸蠹三分席，何啻槐龙五见花。\n大典奏篇文综覈，清吟落笔字横斜。\n绝怜名辈诸公□，鞙璲如何趁佩霞。",
        "dynasty": "宋",
        "collection_info": null
    },
    {
        "title": "无题三首  其一",
        "author": "马廷鸾",
        "content": "大地生灵惜暵干，纸田不饱腐儒餐。\n闲将博士虀盐味，试上先生苜蓿盘。",
        "dynasty": "宋",
        "collection_info": null
    },
    {
        "title": "无题三首  其二",
        "author": "马廷鸾",
        "content": "口语甘时心独异，中边甜处味方宜。\n诗情合荐东坡老，惭媿当年蜜荔枝。",
        "dynasty": "宋",
        "collection_info": null
    },
    {
        "title": "无题三首  其三",
        "author": "马廷鸾",
        "content": "闻说江边起柁楼，欲将吾道付沧洲。\n三年恶瞰卢仝屋，一日轻装范蠡舟。\n蹈海高怀欣独往，济川好手蹇难留。\n樯阴舸下能容我，雨笠烟簑傲白鸥。",
        "dynasty": "宋",
        "collection_info": null
    },
    {
        "title": "题林彦潜诗编",
        "author": "马廷鸾",
        "content": "快读诗人七鉅编，前身端合是逋仙。\n村翁溪老开吟社，媿我犹撑上水船。",
        "dynasty": "宋",
        "collection_info": null
    },
    {
        "title": "读史有感",
        "author": "马廷鸾",
        "content": "永嘉直数到贞明，三百年间宇宙倾。\n草草梁陈貂尾续，纷纷云代犬牙争。\n谁知普六茹坚者，已向重光作噩生。\n毕竟开皇能混一，天公愦愦岂无情。",
        "dynasty": "宋",
        "collection_info": null
    },
    {
        "title": "送朱子式从军",
        "author": "马廷鸾",
        "content": "折镞奇勋在，衝冠怒气深。\n尧天日月大，禹甸曀霾侵。\n塞下将军令，隆中梁甫吟。\n酒行君可起，快展击胡心。",
        "dynasty": "宋",
        "collection_info": null
    },
    {
        "title": "送文甫兄归番阳二首  其一",
        "author": "马廷鸾",
        "content": "白髮苍颜老弟兄，累年隔阔话情亲。\n杭京一访且千里，盘祖诸孙纔九人。\n扫榻少留深雨夜，着鞭又趁早霜晨。\n曾门有衍诗书泽，为计维垣蜜印新。",
        "dynasty": "宋",
        "collection_info": null
    },
    {
        "title": "送文甫兄归番阳二首  其二",
        "author": "马廷鸾",
        "content": "少小追随子佩青，如今相视鬓丝横。\n式相好矣天伦重，归去来兮世念轻。\n目送飞鸿云缥缈，身怜病鹤影伶仃。\n圣恩若许还农亩，依旧山窗共短檠。",
        "dynasty": "宋",
        "collection_info": null
    },
    {
        "title": "本朝治衰高宗生",
        "author": "马廷鸾",
        "content": "岁逢渊献感炎精，创业中兴二主生。\n天启高皇符艺祖，人将大观拟天成。\n生民厌乱思平治，造物开先毓圣明。\n甲子□□□□亥，试从汉史漫推评。",
        "dynasty": "宋",
        "collection_info": null
    },
    {
        "title": "梅岩",
        "author": "马廷鸾",
        "content": "卓哉青壁插晴空，古貌棱棱列士风。\n人物山川相与重，是间知有植鳍翁。",
        "dynasty": "宋",
        "collection_info": null
    },
    {
        "title": "披云堂歌",
        "author": "马廷鸾",
        "content": "痴云压陇如坚城，猛风击破如雄兵。\n寒溪古洞收不彻，有如奔车白旆归空营。\n林稍划划露微碧，玉匣渐见青铜精。\n影转西风流日脚，万斛黄金散空落。\n宝篦刮尽重瞳膜，倒盛一海春冰薄。\n世界倾在琉璃屏，神豪气爽肌骨清。\n便欲垂羽翰，飞上朝玉京。\n不须七椀秋江波，两腋自有清风生。\n长忆当年玉川子，慇懃会问苍生事。",
        "dynasty": "宋",
        "collection_info": null
    },
    {
        "title": "老学楼",
        "author": "马廷鸾",
        "content": "元龙高卧仲宣忧，我独丛书置此楼。\n把卷欣将圣贤对，凭栏遮断古今愁。\n山前翠树森云表，林罅青秧匝壠头。\n收拾吟篇供老眼，陈登王粲总悠悠。",
        "dynasty": "宋",
        "collection_info": null
    },
    {
        "title": "盘园",
        "author": "马廷鸾",
        "content": "云水乡中楼观开，溪山好处兴悠哉。\n平章风月归茶鼎，管领烟霞付酒杯。\n吟骨已成枯鹤瘦，机心莫遣狎鸥猜。\n大夫整顿干坤了，黄帽青鞋归去来。",
        "dynasty": "宋",
        "collection_info": null
    },
    {
        "title": "四友相陪亭",
        "author": "马廷鸾",
        "content": "谁伴幽人饱岁寒，霜葩雪榦翠琅玕。\n眼前交道如渠少，好作长年耐久看。",
        "dynasty": "宋",
        "collection_info": null
    },
    {
        "title": "宋江三十六赞  其一",
        "author": "龚开",
        "content": "不假称王，而呼保义。\n岂若狂卓，专犯忌讳。",
        "dynasty": "宋",
        "collection_info": null
    },
    {
        "title": "宋江三十六赞  其二",
        "author": "龚开",
        "content": "古人用智，义国安民。\n惜哉所予，酒色粗人。",
        "dynasty": "宋",
        "collection_info": null
    },
    {
        "title": "宋江三十六赞  其三",
        "author": "龚开",
        "content": "白玉麒麟，见之可爱。\n风尘大行，皮毛终坏。",
        "dynasty": "宋",
        "collection_info": null
    },
    {
        "title": "宋江三十六赞  其四",
        "author": "龚开",
        "content": "大刀关胜，岂云长孙。\n云长义勇，汝其后昆。",
        "dynasty": "宋",
        "collection_info": null
    },
    {
        "title": "宋江三十六赞  其五",
        "author": "龚开",
        "content": "地下阎罗，追魂摄魄。\n今其活矣，名喝太伯。",
        "dynasty": "宋",
        "collection_info": null
    },
    {
        "title": "宋江三十六赞  其六",
        "author": "龚开",
        "content": "将军下短，贵称侯王。\n汝岂非夫，腿尺八长。",
        "dynasty": "宋",
        "collection_info": null
    },
    {
        "title": "宋江三十六赞  其七",
        "author": "龚开",
        "content": "箭以羽行，破敌无颇。\n七札难穿，如游斜何。",
        "dynasty": "宋",
        "collection_info": null
    },
    {
        "title": "宋江三十六赞  其八",
        "author": "龚开",
        "content": "平康巷陌，岂知汝名。\n大行春色，有一丈青。",
        "dynasty": "宋",
        "collection_info": null
    },
    {
        "title": "宋江三十六赞  其九",
        "author": "龚开",
        "content": "尉迟壮士，以病自名。\n端能去病，国功可成。",
        "dynasty": "宋",
        "collection_info": null
    },
    {
        "title": "宋江三十六赞  其一○",
        "author": "龚开",
        "content": "雪浪如山，汝能白跳。\n愿随忠魂，来驾怒潮。",
        "dynasty": "宋",
        "collection_info": null
    },
    {
        "title": "宋江三十六赞  其一一",
        "author": "龚开",
        "content": "大行好汉，三十有六。\n无此火儿，其数不足。",
        "dynasty": "宋",
        "collection_info": null
    },
    {
        "title": "宋江三十六赞  其一二",
        "author": "龚开",
        "content": "灌口少年，短命何益。\n曷不监之，清源庙食。",
        "dynasty": "宋",
        "collection_info": null
    },
    {
        "title": "宋江三十六赞  其一三",
        "author": "龚开",
        "content": "有飞飞儿，出家尤好。\n与尔同袍，佛也被恼。",
        "dynasty": "宋",
        "collection_info": null
    },
    {
        "title": "宋江三十六赞  其一四",
        "author": "龚开",
        "content": "汝优婆塞，五戒在身。\n酒色财气，更要杀人。",
        "dynasty": "宋",
        "collection_info": null
    },
    {
        "title": "宋江三十六赞  其一五",
        "author": "龚开",
        "content": "尉迟彦章，去来一身。\n长鞭铁铸，汝岂其人。",
        "dynasty": "宋",
        "collection_info": null
    },
    {
        "title": "宋江三十六赞  其一六",
        "author": "龚开",
        "content": "乖龙混江，射之即济。\n武皇雄争，自惜神臂。",
        "dynasty": "宋",
        "collection_info": null
    },
    {
        "title": "宋江三十六赞  其一七",
        "author": "龚开",
        "content": "龙数肖九，汝有九文。\n盍从东皇，驾五色云。",
        "dynasty": "宋",
        "collection_info": null
    },
    {
        "title": "宋江三十六赞  其一八",
        "author": "龚开",
        "content": "中心慕汉，夺马而归。\n汝能慕广，何忧数奇。",
        "dynasty": "宋",
        "collection_info": null
    },
    {
        "title": "宋江三十六赞  其一九",
        "author": "龚开",
        "content": "霹雳有火，摧山破岳。\n天心无妄，汝孽自作。",
        "dynasty": "宋",
        "collection_info": null
    },
    {
        "title": "宋江三十六赞  其二○",
        "author": "龚开",
        "content": "风有大小，不辨雌雄。\n山谷之中，遇尔亦凶。",
        "dynasty": "宋",
        "collection_info": null
    },
    {
        "title": "宋江三十六赞  其二一",
        "author": "龚开",
        "content": "风有大小，黑恶则惧。\n一噫之微，香满太虚。",
        "dynasty": "宋",
        "collection_info": null
    },
    {
        "title": "宋江三十六赞  其二二",
        "author": "龚开",
        "content": "飞而食肉，有此雄奇。\n生入玉关，岂伤令姿。",
        "dynasty": "宋",
        "collection_info": null
    },
    {
        "title": "宋江三十六赞  其二三",
        "author": "龚开",
        "content": "不疾而速，故神无方。\n汝行何之，敢离大行。",
        "dynasty": "宋",
        "collection_info": null
    },
    {
        "title": "宋江三十六赞  其二四",
        "author": "龚开",
        "content": "行军出师，其锋必先。\n汝勿锐进，天兵在前。",
        "dynasty": "宋",
        "collection_info": null
    },
    {
        "title": "宋江三十六赞  其二五",
        "author": "龚开",
        "content": "东家之西，即西家东。\n汝虽特立，何有吾宫。",
        "dynasty": "宋",
        "collection_info": null
    },
    {
        "title": "宋江三十六赞  其二六",
        "author": "龚开",
        "content": "圣人治世，四灵在郊。\n汝兽何名，走旷劳劳。",
        "dynasty": "宋",
        "collection_info": null
    },
    {
        "title": "宋江三十六赞  其二七",
        "author": "龚开",
        "content": "关索之雄，超之亦贤。\n能持义勇，自命何全。",
        "dynasty": "宋",
        "collection_info": null
    },
    {
        "title": "宋江三十六赞  其二八",
        "author": "龚开",
        "content": "昔樊将军，鸿门直撞。\n斗酒肉肩，其言甚壮。",
        "dynasty": "宋",
        "collection_info": null
    },
    {
        "title": "宋江三十六赞  其二九",
        "author": "龚开",
        "content": "左嚙右噬，其毒可畏。\n逢阴德人，杖之亦毙。",
        "dynasty": "宋",
        "collection_info": null
    },
    {
        "title": "宋江三十六赞  其三○",
        "author": "龚开",
        "content": "长髯郁然，美哉丰姿。\n忍使尺宅，而见愁眉。",
        "dynasty": "宋",
        "collection_info": null
    },
    {
        "title": "宋江三十六赞  其三一",
        "author": "龚开",
        "content": "出没太行，茫无畔岸。\n虽没遮拦，难离火伴。",
        "dynasty": "宋",
        "collection_info": null
    },
    {
        "title": "宋江三十六赞  其三二",
        "author": "龚开",
        "content": "石秀拚命，志在金宝。\n大似河鲀，腹果一饱。",
        "dynasty": "宋",
        "collection_info": null
    },
    {
        "title": "宋江三十六赞  其三三",
        "author": "龚开",
        "content": "医师用蝎，其体贵全。\n反其常性，雷公汝嫌。",
        "dynasty": "宋",
        "collection_info": null
    },
    {
        "title": "宋江三十六赞  其三四",
        "author": "龚开",
        "content": "毗沙天人，证紫金躯。\n顽铁铸汝，亦出洪炉。",
        "dynasty": "宋",
        "collection_info": null
    },
    {
        "title": "宋江三十六赞  其三五",
        "author": "龚开",
        "content": "金不可辱，亦忌在秽。\n盍铸长殳，羽林是卫。",
        "dynasty": "宋",
        "collection_info": null
    },
    {
        "title": "宋江三十六赞  其三六",
        "author": "龚开",
        "content": "鸷禽雄长，惟鵰最狡。\n毋扑天飞，封狐在草。",
        "dynasty": "宋",
        "collection_info": null
    },
    {
        "title": "高马小儿图",
        "author": "龚开",
        "content": "华骢料肥九分臕，童子身长五尺饶。\n青丝鞚短金勒紧，春风去去人马骁。\n莫作寻常厮养看，沙陀义儿皆好汉。\n此儿此马俱可怜，马方三齿儿未冠。\n天真烂漫好容仪，楚楚衣装无不宜。\n岂比五陵年少辈，胭脂坡下斗轻肥。\n四海风尘虽已息，人才自少当爱惜。\n如此小儿如此马，它日应须万人敌。\n老夫出无馿可骑，乃有此马骑此儿。\n呼儿回头为小驻，停鞭听我新吟诗。\n儿不回头马行疾，老夫对之空啧啧。",
        "dynasty": "宋",
        "collection_info": null
    },
    {
        "title": "黑马图",
        "author": "龚开",
        "content": "八尺龙媒出墨池，昆崙月窟等闲驰。\n幽州侠客夜骑去，行过阴山鬼不知。",
        "dynasty": "宋",
        "collection_info": null
    },
    {
        "title": "瘦马图",
        "author": "龚开",
        "content": "一从云雾降天关，空尽先朝十二闲。\n今日有谁怜瘦骨，夕阳沙岸影如山。",
        "dynasty": "宋",
        "collection_info": null
    },
    {
        "title": "陆右丞君实輓诗  其一",
        "author": "龚开",
        "content": "立事宁将败事论，在边难与在朝分。\n从来大地为沧海，可得孤臣抱幼君。\n南北一家今又见，干坤再造古曾闻。\n他年自有春秋笔，不比田横祭墓文。",
        "dynasty": "宋",
        "collection_info": null
    },
    {
        "title": "陆右丞君实輓诗  其二",
        "author": "龚开",
        "content": "数关天地人何预，分在君臣礼可无。\n周粟如山夷叔馁，史书犹日臼婴诬。\n旧邦新命方开化，公法私情本不渝。\n忠义未须论彼此，后先崇长是昌图。",
        "dynasty": "宋",
        "collection_info": null
    },
    {
        "title": "题中山出游图",
        "author": "龚开",
        "content": "髯君家本住中山，驾言出游安所适。\n谓为小猎无鹰犬，以为意行有家室。\n阿妹韶容见靓妆，五色臙脂最宜黑。\n道逢驿舍须少憩，古屋无人供酒食。\n赤帻乌衫固可烹，美人清血终难得。\n不如归饮中山酿，一醉三年万缘息。\n却愁有物觑高明，八姨豪买他人宅。\n待得君醒为扫除，马嵬金驮去无迹。",
        "dynasty": "宋",
        "collection_info": null
    },
    {
        "title": "仆为虚谷先生作玉豹马先生有诗见酬极笔势之驰骋乃以此诗报谢",
        "author": "龚开",
        "content": "南山有雄豹，隠雾成变化。\n奇姿惊世人，毛物亦增价。\n天上房星浥瑞光，孕成白马而黑章。\n为谁容易来中国，风雪天山道路长。\n头为王，欲得方。\n目为相，欲得明。\n脊为将军欲得强，腹为城郭欲得张。\n绝怜此马皆具足，十五肋中包肾肠。\n嗟予老去有马癖，岂但障泥知爱惜。\n千金市骏已无人，秃笔松煤聊自得。\n君侯昔如汗血驹，名场万马曾先驱。\n山林钟鼎今何有，岁晚江湖託着书。\n白云未信仙乡远，黄髮鬖鬖健有余。\n饮酒百川犹一吸，吟诗何嫌万夫敌。\n我持此马将安归，投之君侯如献璧。\n君侯作诗凛驰骛，八荒满盈动雷雨。\n定知此马知此意，独欠老奚通马语。\n曹将军，杜工部，各有一心存万古。\n其传非画亦非诗，要在我辈之襟期，君侯君侯知不知。",
        "dynasty": "宋",
        "collection_info": null
    },
    {
        "title": "自题山水卷",
        "author": "龚开",
        "content": "谷口长松涧底藤，石桥山路晚登登。\n囊琴斗酒来何暮，空负寒斋昨夜镫。",
        "dynasty": "宋",
        "collection_info": null
    },
    {
        "title": "题赵鸥波高士图",
        "author": "龚开",
        "content": "雪气侵人卧欲僵，苦劳明府到藜床。\n主宾问答皆情语，何用閒名入荐章。",
        "dynasty": "宋",
        "collection_info": null
    },
    {
        "title": "题昭陵什伐赤马图",
        "author": "龚开",
        "content": "赤骥驼僧去玉关，换他白马载经□。\n谁怜什伐飞龙子，赢得金创卧帝闲。",
        "dynasty": "宋",
        "collection_info": null
    },
    {
        "title": "一字至七字观周曾秋塘图有作",
        "author": "龚开",
        "content": "秋，秋。\n潇洒，清幽。\n人静处，水边头。\n波纹细细，风色飕飕。\n鸥鹭情相狎，凫鹥乐自由。\n疎苇败荷池沼，白苹红蓼汀洲。\n几竿渔钓去已尽，一段晚云寒不收。",
        "dynasty": "宋",
        "collection_info": null
    },
    {
        "title": "儿子咸画鴈老人作江天仍作诗命咸书卷上",
        "author": "龚开",
        "content": "朔方六月犹有雪，江南十月冰未结。\n鴈门一夜起秋风，飞到江南未八月。\n江南处处多稻粱，景物何独为潇湘。\n沙汀月暗渔火起，警奴一夜空荒忙。\n休言汝肉不登俎，全身已被家儿取。\n犹幸先生有爱心，放汝长江得容与。",
        "dynasty": "宋",
        "collection_info": null
    },
    {
        "title": "题自写苏黄像",
        "author": "龚开",
        "content": "海风吹髮如短蓬，精魄弄成秃鬓翁。\n归来已觉阳羡邻里喜，不似雪堂概江空。\n六年岁月幪尊中。\n何况如今一螺墨，安能及公目如初生犊。\n细观此画尤崛奇，两颧巉岩无剩肉。\n百年光景春梦婆，人閒遂少天上多。\n一炷清香留永日，柰此堂堂不语何。\n譬如宝鼎沦洄水，万夫之力那能起。\n后来博古彼谁子，犹写雄深吞簠簋。\n不然岂徒有三足两耳□□，天地中閒泣神鬼。\n□□人之龙，文之虎，人言海内四学士，又云苏门之六子。\n洪崖肩高万丈余，谈笑拍摩何轩渠。\n当为谁作前者王，当为谁作后者卢。\n诗到圣时不读书，高处岂独煮汤坐团蒲。\n岂非迢迢百世下，好事亦写苏黄图。\n又非中郎虎贲之有身，又非叔敖身后之□死。\n典刑摩诘劣少须，一丈精神三尺素，光芒射人数百步。\n布袍便是山谷褐，可能其中有菜肚。",
        "dynasty": "宋",
        "collection_info": null
    },
    {
        "title": "鼈山",
        "author": "王应麟",
        "content": "天柱不可折，柱折不可撑。\n九鼎不可覆，鼎覆人莫扛。\n袁公烈丈夫，独立东南方。\n欲以一己力，代国相颉颃。\n适遭宋祚移，耻为不义戕。\n奋然抱志起，誓欲扫搀枪。\n拔剑突前麾，手回日月光。\n敌势愈猖獗，山摧失忠良。\n呜呼绝伦志，不得骋才长。\n妻孥悉从溺，枯骨谁为襄。\n忠烈动天地，游魂为国殇。\n山水倍堪悲，抱恨彻穹苍。\n穹苍幸一息，庶几纪星霜。\n西风白杨路，哀猿号崇冈。\n解剑挂墓柏，泣下沾衣裳。\n惜哉时不利，抽毫述悲伤。",
        "dynasty": "宋",
        "collection_info": null
    },
    {
        "title": "天童寺",
        "author": "王应麟",
        "content": "十里青松接翠微，梵王宫殿白云飞。\n钟声出岫客初到，月色满庭僧未归。\n偶有閒情依凈土，竟无尘虑渎天机。\n明朝尚有登高兴，千仞冈头一振衣。",
        "dynasty": "宋",
        "collection_info": null
    },
    {
        "title": "望春山",
        "author": "王应麟",
        "content": "羣峯西南起还伏，湖上丹丘立于独。\n神仙寓迹山水间，不在幽深在清淑。\n松潭水暖龙欲起，蕙帐人空鹤自宿。\n飞云晓驭紫琼车，沆瀣宵涵白银屋。\n蓬莱之名不可思，俗客须当避尔躅。",
        "dynasty": "宋",
        "collection_info": null
    },
    {
        "title": "东钱湖",
        "author": "王应麟",
        "content": "湖草青青湖水平，酒航西渡入空明。\n月波夜静银浮镜，霞屿春深锦作屏。\n丞相祠前惟古柏，读书台上但啼鶑。\n年年谢豹花开日，犹有游人作伴行。",
        "dynasty": "宋",
        "collection_info": null
    },
    {
        "title": "唐开成年墓志石",
        "author": "王应麟",
        "content": "鸿蒙肇开闢，变嬗几成毁。\n寥寥断竹歌，瓦堲溯姚姒。\n周坟典以族，讵认青乌子。\n公琴记咎繇，邢山称东里。\n葛淯失之矫，璠玙过于侈。\n焉知宫夹墓，莫识龟言水。\n铜槃字十六，铭自比于始。\n延陵有孔篆，乌宁半辞止。\n汉砖犹简朴，石章寖华靡。\n无愧惟有道，媚俗多虚美。\n七松谈士良，何以惩不轨。\n载笔鲜南董，袭浮谬臧否。\n岂悟冢中人，三百年不死。\n妇名弗出阃，古未有碑诔。\n谥见春秋初，志起典午氏。\n簪蒿隠士妻，芳刻垂千祀。\n杨高託不朽，习之文中理。\n或犯葵丘禁，息国事何耻。\n蛾眉为黄土，磨灭更谁纪。\n宰如比何人，维邑之士女。\n逸民孺仲裔，冰雪濯纨绮。\n采俪古鄞州，俭勤终莫齿。\n试问几何年，颇与铜人似。\n虽微黄绢辞，亦质而不俚。\n丘夷池又平，蓬颗今廛市。\n聚庐寒劫灰，余光辉泥滓。\n曰德巢由俦，闺曰莱鸿比。\n我行松柏下，势荣朝菌尔。\n隆碣牛砺角，翁仲卧荆杞。\n兰艾均一尘，玉珉同一毁。\n孤竹梦泡然，柳下垄孰是。\n片石幸有传，诗以贻彤史。",
        "dynasty": "宋",
        "collection_info": null
    },
    {
        "title": "配食大成乐章 酌献郕国公",
        "author": "王应麟",
        "content": "心传忠恕，一以贯之。\n爰述太学，万世训彜。\n惠我光明，尊闻行知。\n继圣迪后，是享是宜。",
        "dynasty": "宋",
        "collection_info": null
    },
    {
        "title": "配食大成乐章 酌献沂国公",
        "author": "王应麟",
        "content": "公传自曾，孟传自公。\n有的绪承，允得其宗。\n提纲开缊，乃作中庸。\n侑于元圣，亿载是崇。",
        "dynasty": "宋",
        "collection_info": null
    },
    {
        "title": "吴刺史庙祭神辞",
        "author": "王应麟",
        "content": "坎击鼓兮鄞水浒，思仁侯兮昔召父。\n堰九里兮酾流为雨，水泱泱兮芃芃麦黍。\n鸿隙堙兮谣荳芋，侯嘉绩兮依其在渚。\n神之来兮飙轮下，兰觞勺兮荐椒糈。\n民不忘侯兮歌且舞，侯不忘民兮俾宁宇。\n神之归兮娭瑶圃，格颢穹兮降多祜。\n娄丰穰兮除疾苦，年千世百兮保艾吾土。\n事侯如存兮侯其福女，敬共承祀兮无怠终古。",
        "dynasty": "宋",
        "collection_info": null
    },
    {
        "title": "吴刺史庙",
        "author": "王应麟",
        "content": "城西有祠临水涘，翠松列植路如砥。\n问之耆老此为谁，唐大历中吴刺史。\n刺史为民开陂湖，故蹟犹传堰九里。\n年年箫鼓报丰穰，决渠为雨润泽美。\n遗爱有桥名怀恩，姓名不载太史氏。\n昔汉吴公治第一，列传寂寂名无纪。\n刺史岂其苗裔欤，明州政亦河南比。\n堂上大书荆公诗，兰菊春秋百世祀。\n地志祇称王长官，有功于民盖一揆。\n吾闻是邦多贤守，裴王碑字颜与李。\n惟侯盛德着人心，彼石可焚祠弗圯。\n广德湖为鸿隙陂，召棠栾社谁敢毁。\n秔稌充羡侯之赐，庙食长存如此水。",
        "dynasty": "宋",
        "collection_info": null
    },
    {
        "title": "东山",
        "author": "王应麟",
        "content": "东山美周公，千载邈遗音。\n槃槃谢家安，陈迹犹可寻。\n仰睇虞峰高，俯挹娥涛深。\n伟人不可作，感慨生登临。\n典午鼎岌岌，日夕照忠忱。\n谈笑沮温谋，尊俎却氐侵。\n斯民免为鱼，清风濯鬴鬵。\n抚筝疑未释，西州復霑衿。\n紫囊皆少年，秉钺扫云阴。\n茂绩世茅土，有孙亦璆琳。\n祚移卯金刀，志士皆噎喑。\n曷不效靖节，种菊遯幽林。\n既縻无嘉爵，空怀子房心。\n鸿鸣九霄远，雉翳嗟珍禽。\n行藏异危逊，览古得良箴。\n吾游几入越，独欠隮崟岑。\n晋士岂清谈，底柱屹江浔。\n翠屏倚空碧，浮云更古今。\n永言广武叹，谁续洛生吟。",
        "dynasty": "宋",
        "collection_info": null
    },
    {
        "title": "乡饮酒诗",
        "author": "王侑",
        "content": "圣主方求治，偏城敢后儒。\n采芹严祀事，序齿集生徒。\n黄髮居宾右，青衿隘坐隅。\n远侔鲁泮饮，下陋汉庭酺。\n席正群心肃，杯行美化敷。\n君恩何以报，忠孝是良图。",
        "dynasty": "宋",
        "collection_info": null
    },
    {
        "title": "乡饮酒倡和诗",
        "author": "王侑",
        "content": "旴江文物盛江西，有底醇风欠转移。\n端藉乡贤扶世道，共修礼饮迪民彜。\n厖眉华髮四朝老，方领圜冠三代仪。\n天理人心非外有，信乎王道不难知。",
        "dynasty": "宋",
        "collection_info": null
    },
    {
        "title": "赞郑贞娘",
        "author": "陈赞",
        "content": "宋主南奔闽海头，至元铁骑震山丘。\n守臣不识归降耻，处女独怀污辱羞。\n云气古今和恨结，潮声日夜带哀流。\n死生大义须臾事，留取芳名几百秋。",
        "dynasty": "宋",
        "collection_info": null
    },
    {
        "title": "游四明留题丹山",
        "author": "唐震",
        "content": "四明光照九霄寒，阆苑神仙日往还。\n瀑布远从银汉落，洞门长锁白云閒。\n深崖瑞木金文润，绝顶灵槎铁色斑。\n无限遗踪人莫识，落花香泛水潺潺。",
        "dynasty": "宋",
        "collection_info": null
    },
    {
        "title": "鬰林寺",
        "author": "唐元龄",
        "content": "一径通深窈，丛林独蔚然。\n神仙栖佛屋，香火当僧田。\n罕见催租吏，谁谈文字禅。\n吴侬来拜朔，偻指满三千。",
        "dynasty": "宋",
        "collection_info": null
    },
    {
        "title": "华盖山",
        "author": "唐元龄",
        "content": "巍然独立九霄中，势压衡庐亘华嵩。\n捣药声高蟾阙近，乘槎路渺鹊桥通。\n三更见日生沧海，六月飞霜下翠空。\n好挟千年王子晋，玉笙轻度碧桃风。",
        "dynasty": "宋",
        "collection_info": null
    },
    {
        "title": "象眠山",
        "author": "唐元龄",
        "content": "作县苦无俄顷閒，喜逢佳节一开颜。\n无人送酒来彭泽，有客登临嗣鲁山。\n慨想鹤汀鳬渚外，盘桓鰲水象峯间。\n赏心未尽天将晚，剩插黄花带月还。",
        "dynasty": "宋",
        "collection_info": null
    },
    {
        "title": "和太傅平章贾魏公咸淳庚午冬大雪遗安抚潜侍郎",
        "author": "文及翁",
        "content": "身游廊庙意山林，六出花开一寸心。\n平地尺书叨载史，瞻天班贺齿诸任。\n屡丰岁事常如昔，太素风光直到今。\n收敛神功放晴景，白河半夜扫层阴。",
        "dynasty": "宋",
        "collection_info": null
    },
    {
        "title": "山中夜坐",
        "author": "文及翁",
        "content": "悠悠天地间，草木献奇怪。\n投老一蒲团，山中大自在。",
        "dynasty": "宋",
        "collection_info": null
    },
    {
        "title": "和东坡韵二首  其一",
        "author": "文及翁",
        "content": "万寿山藏不二中，九峯峯下善财童。\n敲门问竹机锋触，倚槛看花色界空。\n汝坐蒲团曾有梦，我来刍牧媿无功。\n吴天蜀地元来近，月照峨嵋日又东。",
        "dynasty": "宋",
        "collection_info": null
    },
    {
        "title": "和东坡韵二首  其二",
        "author": "文及翁",
        "content": "身满华严法界中，香厨底事感天童。\n那知本觉从何觉，纔悟真空自不空。\n若有相时元说梦，到无言处却收功。\n一鈎月上星三点，汝向西床我面东。",
        "dynasty": "宋",
        "collection_info": null
    },
    {
        "title": "次回仙韵  其一",
        "author": "文及翁",
        "content": "开山凿石天无际，钓水耕云地有余。\n金鼎莫传添汞法，墨池且问太玄书。",
        "dynasty": "宋",
        "collection_info": null
    },
    {
        "title": "次回仙韵  其二",
        "author": "文及翁",
        "content": "形栖枯槁元寂寞，迹寄榴皮特有余。\n欲唤回仙谈往事，直须瘿相认天书。",
        "dynasty": "宋",
        "collection_info": null
    },
    {
        "title": "重华岩",
        "author": "郭凤",
        "content": "重华人逸夏商前，奚取名岩紫洞巅。\n深入纔如窥寸管，仰瞻早已到中天。\n仙田有迹闲芳草，韶乐无声寄滴泉。\n遐想温恭游古昔，恍如瞻对听虞弦。",
        "dynasty": "宋",
        "collection_info": null
    },
    {
        "title": "舜庙",
        "author": "郭凤",
        "content": "云封舜冢杳难寻，徒取箾韶索九阴。\n学讲执中凭古籍，道传精一抱遗心。\n五臣山拱如班瑞，二女峯和似鼓琴。\n英爽不磨天地老，万年悲泪植篁琳。",
        "dynasty": "宋",
        "collection_info": null
    },
    {
        "title": "句",
        "author": "郭凤",
        "content": "遗响箫韶猺尚奏，啼痕湘竹泪新飘。",
        "dynasty": "宋",
        "collection_info": null
    },
    {
        "title": "题元实弟姚山别业",
        "author": "孙炳炎",
        "content": "别业倚嶙峋，幽居寓目新。\n闲花繁覆砌，静燕语通人。\n野翠生窗晓，林香入户春。\n愿因张老祝，持以对芳辰。",
        "dynasty": "宋",
        "collection_info": null
    },
    {
        "title": "句",
        "author": "尹栋",
        "content": "白苹影蘸无痕水，黄菊香催未了诗。",
        "dynasty": "宋",
        "collection_info": null
    },
    {
        "title": "春晚",
        "author": "危昭德",
        "content": "晴天杨柳丝千绪，淡月梨花玉一庭。\n又是东风去时节，数声啼鸟不堪听。",
        "dynasty": "宋",
        "collection_info": null
    },
    {
        "title": "吴越王庙",
        "author": "徐起滨",
        "content": "天晴四塞霭苍苍，古殿秋阴下夕阳。\n急管向传流水咽，残碑空覆落花香。\n绵坳钱库遗千载，涧藻溪毛祀一乡。\n玉辇不游芳草合，屯云翠盖寄寒螀。",
        "dynasty": "宋",
        "collection_info": null
    },
    {
        "title": "广德早行",
        "author": "潘希白",
        "content": "草屦穿篱过，衣湿槿花露。\n千里浙东人，今踏江南路。\n晓程犹带夜，众星照高树。\n家中犹未醒，梦我青云去。",
        "dynasty": "宋",
        "collection_info": null
    },
    {
        "title": "送蒋朴之维阳",
        "author": "潘希白",
        "content": "隋家天子爱扬州，四十离宫取次游。\n荆棘久迷秦陇路，柳丝空拂汴河流。\n君才清似庾开府，世事难于孙仲谋。\n莫为青衫怯骑马，却将风景付閒愁。",
        "dynasty": "宋",
        "collection_info": null
    },
    {
        "title": "积霭",
        "author": "潘希白",
        "content": "积霭收残雨，千峯在小楼。\n忽然空远思，野服上渔舟。",
        "dynasty": "宋",
        "collection_info": null
    },
    {
        "title": "入南溪",
        "author": "潘希白",
        "content": "沙头落月照蓬低，杜宇谁家树底啼。\n舟子不知人未起，载将残梦上青溪。",
        "dynasty": "宋",
        "collection_info": null
    },
    {
        "title": "凉夜",
        "author": "潘希白",
        "content": "凉夜无云星自流，池塘促织早知秋。\n远更不受重城隔，时逐西风到小楼。",
        "dynasty": "宋",
        "collection_info": null
    },
    {
        "title": "题云山图",
        "author": "潘希白",
        "content": "谷口无人烟树迷，雨添新瀑下前溪。\n思家只作归程看，疑有春深杜宇啼。",
        "dynasty": "宋",
        "collection_info": null
    },
    {
        "title": "一字天",
        "author": "蔡公亮",
        "content": "石室阴幽却朗然，仰窥长罅见清玄。\n不知谁把如椽笔，画出光明一字天。",
        "dynasty": "宋",
        "collection_info": null
    },
    {
        "title": "挽故知容州朝请陶公",
        "author": "胡文举",
        "content": "孤松挺挺凛高风，万语形容不尽中。\n独指平塘塘上水，水之清处俨如公。",
        "dynasty": "宋",
        "collection_info": null
    },
    {
        "title": "楚塞楼",
        "author": "黄播",
        "content": "楼上何由楚塞名，楚人曾此设重扃。\n固知宇宙同文轨，聊把江山作障屏。",
        "dynasty": "宋",
        "collection_info": null
    },
    {
        "title": "题关夫子",
        "author": "赵崇琏",
        "content": "天挺孤忠世所钦，桃园口血誓坚金。\n单刀万古英雄胆，明烛一生节义心。\n蜀汉史书传不朽，春秋庙祀有余歆。\n当年无奈曹孙在，今日曹孙何处寻。",
        "dynasty": "宋",
        "collection_info": null
    },
    {
        "title": "题曹孝娥",
        "author": "赵崇琏",
        "content": "孝女方童丱，哀诚动鬼神。\n父沈迷死所，己不爱其身。\n苍桧根泉壤，灵祠食水滨。\n中郎八个字，恼得老奸人。",
        "dynasty": "宋",
        "collection_info": null
    },
    {
        "title": "题两桥",
        "author": "赵崇琏",
        "content": "一溪夹道枕流水，上有两桥横绝流。\n乌鹊互飞银汉夜，彩虹交映玉潭秋。\n东西雨过苔痕润，左右晴分浪影收。\n谁是当年题柱者，还应并驾到瀛洲。",
        "dynasty": "宋",
        "collection_info": null
    },
    {
        "title": "挽胡季昭",
        "author": "林起鰲",
        "content": "直节槃槃古树平，纲常山重一身轻。\n历陈高庙神灵语，愿法周公日月更。\n飞雾堕鸢迁客憾，漏泉疏爵大君明。\n百年富贵端能几，天壤无穷独令名。",
        "dynasty": "宋",
        "collection_info": null
    },
    {
        "title": "与永嘉僚友饯别",
        "author": "赵良坦",
        "content": "霏霏细雨湿溪桥，雨霁溪清野趣饶。\n把臂忽惊分袂早，登程不惮去途遥。\n马嘶烟树和愁惨，帆挂仙舟类羽飘。\n不尽尊间贤圣酒，何时重对此酕醄。",
        "dynasty": "宋",
        "collection_info": null
    },
    {
        "title": "狱中附家二首  其一",
        "author": "赵良坦",
        "content": "不才离别已多时，脉脉关河入梦思。\n万种閒情诗易遣，一腔愁绪酒难移。\n风迥过雁乡书断，月满圜扉夜漏迟。\n臣子立身忠与孝，此心期不愧丹墀。",
        "dynasty": "宋",
        "collection_info": null
    },
    {
        "title": "狱中附家二首  其二",
        "author": "赵良坦",
        "content": "一着南冠二载余，安危不必问何如。\n精金百炼钢还锐，劲竹三冬节不枯。\n对月欲同鹃带血，临风会有雁传书。\n瓦杯冷落孤灯裏，几度吞声祇自吁。",
        "dynasty": "宋",
        "collection_info": null
    },
    {
        "title": "探禹穴感怀",
        "author": "赵与缗",
        "content": "神禹宏疏凿，流传山海经。\n披览未为足，时骑李白鲸。\n是日轻飙起，翛然天籁鸣。\n孤峰带江浙，突兀地轴横。\n振衣履绝顶，盘踞雄殿亭。\n群峯百里外，拱护頼众星。\n乃信王气钟，根深奕叶生。\n厥后卧薪者，会稽栖復兴。\n此义久懵懵，寂寞羞山陵。",
        "dynasty": "宋",
        "collection_info": null
    },
    {
        "title": "访刘汉英",
        "author": "赵与缗",
        "content": "无情岁月迅飞梭，却笑浮生虑更多。\n最羡君能寻旧业，半溪春雨一渔蓑。",
        "dynasty": "宋",
        "collection_info": null
    },
    {
        "title": "游洞霄纪实",
        "author": "马元演",
        "content": "甲寅良月初，为捧帅垣檄。\n遍走三荡所，村落怪荒寂。\n人谓白昇里，杭邑纔咫尺。\n杭有洞霄宫，神仙其窟宅。\n惯是名胜游，不许俗眼识。\n余虽一俗吏，心实慕名德。\n痴儿官事了，此行乌可惜。\n天气暖如春，得意马蹄疾。\n仆夫嗟况瘁，告我请休息。\n止宿萧市中，明朝辨行色。\n未晓垂玉绳，向风嘶金勒。\n行行十数里，渐渐仙境出。\n始见九锁峯，穷眸望不极。\n一似天为门，四山作扃鐍。\n云烟一齐起，松桧万古碧。\n岩洞是处有，名字难尽忆。\n入拜大有庭，奇特更奇特。\n洞天与福地，它山得其一。\n惟此为两全，四字揭奎画。\n主人贝道士，高志颇嗜客。\n引谒帝宸殿，金钉朱户饰。\n出示御书经，凤篆龙章笔。\n拜手拈瓣香，举头看近日。\n既见抚掌泉，又观松花石。\n小愒漱玉轩，恍惊风雨夕。\n再登虚白楼，顿觉天地窄。\n迤逦游二洞，其东名大涤。\n仰视洞中山，群崖翠欲滴。\n蛟龙现鳞距，天产非人力。\n石鼓清可听，石鱼亦堪击。\n中有一小洞，谓能隔凡迹。\n稚子曾入去，海声亲听得。\n出洞见一井，石栏四围赤。\n云是葛翁泉，大旱无竭泽。\n西洞号栖真，却在山绝壁。\n华盖垂于上，狮子横其侧。\n非烟亦非云，蟠结斩如刻。\n上有倒挂仙，疑是帝所谪。\n棋台别东西，棋子散黑白。\n又见方尺地，三人可容膝。\n下如空谷声，必是仙隠室。\n道士虽携持，余亦倦登陟。\n归息翠蛟亭，寒玉走鸣瀑。\n心目尽开豁，尘累涣然释。\n坡仙纪旧游，壁间着遗墨。\n吾得继清赏，奚必问姑射。\n试观殊胜地，何年是开闢。\n虽慕子长游，未学子真逸。\n可惜繫微官，匆匆整还役。\n小子不学诗，数章□纪实。",
        "dynasty": "宋",
        "collection_info": null
    },
    {
        "title": "题二陆祠",
        "author": "陈琰",
        "content": "尘暗香残二陆祠，可怜词藻妙当时。\n联镳入洛成何事，一段凄凉鹤不知。",
        "dynasty": "宋",
        "collection_info": null
    },
    {
        "title": "登法华台",
        "author": "陈琰",
        "content": "流水西来遶乱山，山色曲折几重滩。\n烟云出入搜寻易，人世兴亡入画难。\n南楚归舟牵客思，西风脱叶转秋寒。\n年华渐晚边城远，凝望中天更倚栏。",
        "dynasty": "宋",
        "collection_info": null
    },
    {
        "title": "游泽山",
        "author": "汪翔龙",
        "content": "独俯空堂夜，无人境自宽。\n高风河影动，斜月竹身寒。\n潮海秋声阔，山林客梦安。\n坐来更几点，北斗挂阑干。",
        "dynasty": "宋",
        "collection_info": null
    },
    {
        "title": "访黄吏部不值",
        "author": "汪翔龙",
        "content": "一镜湖光半壁山，主人何往客来观。\n闲蝶自专花富贵，幽禽如语竹平安。\n烟云变化草木媚，日月往来天地宽。\n何当共整登临屐，更上崔嵬绝顶看。",
        "dynasty": "宋",
        "collection_info": null
    },
    {
        "title": "题灵山绢机石",
        "author": "梅应发",
        "content": "山涧来湍流，媪神閟崛奇。\n不作江湖迥，縠水清而漪。\n异哉灵山灵，幻此天然机。\n杼轴驰红女，朝朝忙茧丝。\n不见玉指劳，便制鲛室衣。\n民家得此练，应宽缕征期。\n两岸藓磴滑，谁敢拭眼窥。\n却宜就暑饮，六月霜雪飞。",
        "dynasty": "宋",
        "collection_info": null
    },
    {
        "title": "西湖",
        "author": "陈大震",
        "content": "有湖光处有山多，独此平坡玉一窝。\n天下比来几西子，水中曾见百东坡。\n不随巨浸熏为瘴，肯为飞廉鼓作波。\n莫作无根潢潦看，两支流出万囷禾。",
        "dynasty": "宋",
        "collection_info": null
    },
    {
        "title": "句",
        "author": "陈大震",
        "content": "海滨推老大，粹行比珩璜。",
        "dynasty": "宋",
        "collection_info": null
    },
    {
        "title": "句",
        "author": "黄犹",
        "content": "迁屋避嫌明暗漏，买田分券便比邻。",
        "dynasty": "宋",
        "collection_info": null
    },
    {
        "title": "挽故知容州朝请舅  其一",
        "author": "樊梦辰",
        "content": "人物晨星似，谁欤硬脊梁。\n高风思靖节，流派到平塘。\n勇向急流退，归来三径荒。\n未为先懒句，寄傲益增光。",
        "dynasty": "宋",
        "collection_info": null
    },
    {
        "title": "挽故知容州朝请舅  其二",
        "author": "樊梦辰",
        "content": "利慾嗟澜倒，沈沦几缙绅。\n颓波障流俗，砥柱頼斯人。\n高节标时望，清风濯世尘。\n圣朝公史笔，卓行传名臣。",
        "dynasty": "宋",
        "collection_info": null
    },
    {
        "title": "挽故知容州朝请陶公章二首  其一",
        "author": "易中行",
        "content": "平塘古君子，出处一渊明。\n诗句月般好，宦情云样轻。\n从教五马贵，不博几鸥轻。\n满目西山恨，遥途驻降旌。",
        "dynasty": "宋",
        "collection_info": null
    },
    {
        "title": "挽故知容州朝请陶公章二首  其二",
        "author": "易中行",
        "content": "顾予生最后，相去又临川。\n欠识先生面，幸亲令子贤。\n典型端有自，衣钵岂无传。\n德似君家好，清修一节坚。",
        "dynasty": "宋",
        "collection_info": null
    },
    {
        "title": "澹山岩",
        "author": "释绍珏",
        "content": "使君得佳句，简存如猗那。\n着之岩石中，千古不可磨。",
        "dynasty": "宋",
        "collection_info": null
    },
    {
        "title": "讽临安试",
        "author": "淳佑士人",
        "content": "南省观图丧一名，补闱又试万人英。\n两重门阈如天险，十有七人倒地横。\n谁设秦阬来贡院，枉教唐士梦登瀛。\n云山万里家何在，月白风清鬼哭声。",
        "dynasty": "宋",
        "collection_info": null
    },
    {
        "title": "幽居",
        "author": "戴某",
        "content": "幽栖纔一室，意足便为安。\n片石星霜老，八窗风月寒。\n已无蜗角累，自号鹿门看。\n清夜谁同语，横琴试一弹。",
        "dynasty": "宋",
        "collection_info": null
    },
    {
        "title": "题化龙山",
        "author": "朱真人",
        "content": "郭外郊西柳色芽，东流注目浩无涯。\n江明白白红红树，春在三三两两家。\n几度来临逢社燕，一樽相对到昏鸦。\n此邦物色吟成画，高谢山中景致嘉。",
        "dynasty": "宋",
        "collection_info": null
    },
    {
        "title": "题泠然洞  其一",
        "author": "朱真人",
        "content": "江山秀丽有奇峯，云水悠悠物外通。\n容足安夷寻达士，无缘寄语在乘风。",
        "dynasty": "宋",
        "collection_info": null
    },
    {
        "title": "题泠然洞  其二",
        "author": "朱真人",
        "content": "不踏轻红尘，扁舟寄此身。\n江湖双短鬓，天地一閒人。\n换酒穿红鲤，调羹芼紫莼。\n醉来歌一曲，流韵满青苹。",
        "dynasty": "宋",
        "collection_info": null
    },
    {
        "title": "白头吟",
        "author": "林泳",
        "content": "弹却眼中泪，自唱白头吟。\n借君向时耳，明妾今朝心。\n身苦尚可忍，心苦不可禁。\n妾心似妾镜，对景长相寻。\n君心似君琴，转手成别音。\n失身妾命薄，轻身妾恨深。\n再唱白头吟，击碎青玉簪。",
        "dynasty": "宋",
        "collection_info": null
    },
    {
        "title": "刘直夫之入道今復逢衣余饮之酒",
        "author": "林泳",
        "content": "脱了紫霞衣，琴书欲傍谁。\n焚香懒持咒，衔袖旋吟诗。\n无本穷应悔，知章梦已迟。\n梅寒不堪折，斗酒谩浇之。",
        "dynasty": "宋",
        "collection_info": null
    },
    {
        "title": "蔬餐",
        "author": "林泳",
        "content": "山人藜苋惯枯肠，上顿时凭般若汤。\n折项葫芦初熟美，着毛萝卜久煨香。\n炊粱剪韭贫聊办，煮餠浇葱病未尝。\n晦叔十斋从客笑，空房巾钵似支郎。",
        "dynasty": "宋",
        "collection_info": null
    },
    {
        "title": "宿囊山怀坚师",
        "author": "林泳",
        "content": "伏虎岩头向上层，袈裟几度忆同登。\n薜荔石屋应无恙，风雨谁明彻夜灯。",
        "dynasty": "宋",
        "collection_info": null
    },
    {
        "title": "赠俞竹心",
        "author": "林泳",
        "content": "避雨君平肆，相亲一笑边。\n我歌大司命，君说小行年。\n倾盖多豪贵，掀帘半醉眠。\n自言谋竹隠，聊觅印山钱。",
        "dynasty": "宋",
        "collection_info": null
    },
    {
        "title": "宿赤岸寄太初弟",
        "author": "林泳",
        "content": "橘树绕溪边，人家一簇烟。\n急滩听似雨，低阁坐如船。\n远客思亲语，痴儿望叔怜。\n愁来吟未了，灯火已催眠。",
        "dynasty": "宋",
        "collection_info": null
    },
    {
        "title": "扬州杂诗  其一",
        "author": "林泳",
        "content": "落日吟诗望戍楼，烟花空忆古扬州。\n开明桥下千家市，但见朝朝挂髑髅。",
        "dynasty": "宋",
        "collection_info": null
    },
    {
        "title": "扬州杂诗  其二",
        "author": "林泳",
        "content": "角声吹月上城头，薄酒千杯不疗愁。\n要觅当年杜书记，栀灯数朵竹西楼。",
        "dynasty": "宋",
        "collection_info": null
    },
    {
        "title": "扬州杂诗  其三",
        "author": "林泳",
        "content": "雄勇将军赴上流，三千选士一时休。\n营中妇女支官料，犹道儿郎在鄂州。",
        "dynasty": "宋",
        "collection_info": null
    },
    {
        "title": "建溪道间  其一",
        "author": "林泳",
        "content": "白鹭沙头犊子眠，隔溪茅屋起炊烟。\n渔翁半醉斜阳裏，𣡬了柴门下钓船。",
        "dynasty": "宋",
        "collection_info": null
    },
    {
        "title": "建溪道间  其二",
        "author": "林泳",
        "content": "三两渔舟竹影中，山禽相对咔晴风。\n小桥落日无人处，一树桃花照水红。",
        "dynasty": "宋",
        "collection_info": null
    },
    {
        "title": "寄题涉趣园",
        "author": "林泳",
        "content": "园中日涉趣云何，未老归来气亦豪。\n还有郡人携斗酒，可无社客着方袍。\n诗如信笔真难到，琴不安絃更自高。\n办取白头猿鹤畔，莫教松菊只归陶。",
        "dynasty": "宋",
        "collection_info": null
    },
    {
        "title": "咏尘",
        "author": "林泳",
        "content": "野马相吹生不尽，海犀能辟语成空。\n高埋旗鼓无边黑，暗染衣冠日下红。\n宁可濯缨歌浊水，莫教举扇障西风。\n浑无一点仙家殿，应在三韩漂渺中。",
        "dynasty": "宋",
        "collection_info": null
    },
    {
        "title": "西湖无水",
        "author": "林泳",
        "content": "红云赤日煮清澜，涸蜯枯鱼不忍看。\n佛老因言沧海变，诗人曾赋洞庭干。\n弄船渡子愁归去，枕鼓雷官唤醒难。\n谩道天仙司下土，绿章几度祝星坛。",
        "dynasty": "宋",
        "collection_info": null
    },
    {
        "title": "白莲  其一",
        "author": "林泳",
        "content": "西湖万景惹诗狂，爱此孤高压众芳。\n大士化身衣未解，西施浄面镜慵粧。\n岁寒却有花堪比，水种应无草敢香。\n茉莉素馨方用事，鼻参眼入细平章。",
        "dynasty": "宋",
        "collection_info": null
    },
    {
        "title": "白莲  其二",
        "author": "林泳",
        "content": "泰华仙根不染尘，一枝冷淡种尤真。\n俗缘梦断承妃步，色相空来坐佛身。\n凈比禅心月上女，粧羞丽质水边人。\n纻袍羽扇吟相对，笑杀思王赋洛神。",
        "dynasty": "宋",
        "collection_info": null
    },
    {
        "title": "澹津园看梅",
        "author": "林泳",
        "content": "三嗅清香水月边，冷然着我玉虚天。\n何须白雪黄芽诀，只服梅花也解仙。",
        "dynasty": "宋",
        "collection_info": null
    },
    {
        "title": "仙都白鹿歌",
        "author": "林泳",
        "content": "山中白鹿老而灵，有客有客占鹿鸣。\n我寻石门不知处，道人出洞欢相迎。\n修行无力有我相，不应信息令渠惊。\n吁嗟至人离诸有，一切相自有心生。\n桃源意行花两岸，山阴兴尽雪三更。\n道人道人苦多事，尔自采药渠食萍。\n白云满洞不须扫，客去客来云无情。\n我闻神仙游处白鹤叫，试听夜半空中声。",
        "dynasty": "宋",
        "collection_info": null
    },
    {
        "title": "春燕",
        "author": "林泳",
        "content": "鹊结巢随太岁移，蜂分房占吉时飞。\n好将说与青台史，社日祇凭燕子归。",
        "dynasty": "宋",
        "collection_info": null
    },
    {
        "title": "题进道西楼",
        "author": "林泳",
        "content": "买屋西楼好，诗中着卧龙。\n青山相对处，黄檗最高峯。\n小尽容书画，低犹俯竹松。\n市声不到耳，惊梦是邻钟。",
        "dynasty": "宋",
        "collection_info": null
    },
    {
        "title": "题百五叔自得斋壁",
        "author": "林泳",
        "content": "矮屋匡床两鬓皤，逍遥委顺奈吾何。\n三千世界醉乡大，十二时中静坐多。\n疎懒对人如素隠，等闲出语似禅和。\n便须敕断子平事，来伴溪翁安乐窝。",
        "dynasty": "宋",
        "collection_info": null
    },
    {
        "title": "吴江小寺",
        "author": "林泳",
        "content": "当门苔石草毵毵，傍水低墙树两三。\n邂逅老胡闻好语，禅还不识字人参。",
        "dynasty": "宋",
        "collection_info": null
    },
    {
        "title": "杂述",
        "author": "林泳",
        "content": "俗士心胸塞，高人眼目醒。\n罗浮夜半日，南极海中星。\n观心无别法，问梦有前人。\n夜或长于夜，身还外此身。\n万种由心造，千灵并我生。\n病中闻蚁斗，悟处喜馿鸣。\n天因断鳌立，人共倮虫生。\n积气元无物，含灵总有情。\n坏衲归杜窖，还舟上玉天。\n莫疑佛富贵，不信鬼神仙。\n功名祇可笑，时命偶相当。\n鸡豕能为帝，蚍蜉亦有王。\n色界真魔界，仙乡半醉乡。\n错寻醒酒石，痴觅返魂香。\n生白灵观妙，飞玄隠韵奇。\n不嫌崇有论，却爱步虚词。\n叱诃郑玄日，挦扯义山时。\n谁信冢中易，人疑昆裏诗。\n檐夫通笔意，海客悟琴心。\n禅法空中得，书生纸上寻。",
        "dynasty": "宋",
        "collection_info": null
    },
    {
        "title": "杂述  其一",
        "author": "林泳",
        "content": "关令着黄帝曰，柱史称圣人云。\n俗学谩夸臆说，仙书犹述旧闻。",
        "dynasty": "宋",
        "collection_info": null
    },
    {
        "title": "杂述  其二",
        "author": "林泳",
        "content": "书生钻故纸裏，衲子转法华时。\n易有九事未解，禅无一句可疑。",
        "dynasty": "宋",
        "collection_info": null
    },
    {
        "title": "杂述  其三",
        "author": "林泳",
        "content": "谄道正为着相，谤禅未许知音。\n人无第一等眼，佛具若干种心。",
        "dynasty": "宋",
        "collection_info": null
    },
    {
        "title": "杂述  其四",
        "author": "林泳",
        "content": "竺僊论五百劫，蒙叟夸八千春。\n但闻尧舜氏作，谁识羲黄上人。",
        "dynasty": "宋",
        "collection_info": null
    },
    {
        "title": "杂述  其五",
        "author": "林泳",
        "content": "毕方鹤而一足，鬼车鸺而九头。\n物怪不知谁使，人身又復何求。",
        "dynasty": "宋",
        "collection_info": null
    },
    {
        "title": "杂述  其六",
        "author": "林泳",
        "content": "坦腹东床佳婿，企脚北窗真人。\n谈笑眼前事业，风流膜外精神。",
        "dynasty": "宋",
        "collection_info": null
    },
    {
        "title": "杂述  其七",
        "author": "林泳",
        "content": "祝柱客曾兴刺，斲窗史亦留名。\n我见诸相非相，天何不鸣善鸣。",
        "dynasty": "宋",
        "collection_info": null
    },
    {
        "title": "杂述  其八",
        "author": "林泳",
        "content": "文章不宜命达，帝王亦忌时名。\n谩说赋求司马，曾闻诗杀道衡。",
        "dynasty": "宋",
        "collection_info": null
    },
    {
        "title": "杂述  其九",
        "author": "林泳",
        "content": "唐士有非国语，汉人曾反离骚。\n依本定非笔杰，爱奇自是人豪。",
        "dynasty": "宋",
        "collection_info": null
    },
    {
        "title": "杂述  其一○",
        "author": "林泳",
        "content": "徐无党註欧史，黄仙鹤刻邕书。\n身外谁为知己，眼前我正是渠。",
        "dynasty": "宋",
        "collection_info": null
    },
    {
        "title": "杂述  其一",
        "author": "林泳",
        "content": "号谪仙人太白老，称村夫子少陵诗。\n眼花贺监犹差黠，气性杨公却自痴。",
        "dynasty": "宋",
        "collection_info": null
    },
    {
        "title": "杂述  其二",
        "author": "林泳",
        "content": "弃稿谩浮瓢裏去，爱诗曾入藏中来。\n护持不信无神物，磨灭应难入劫灰。",
        "dynasty": "宋",
        "collection_info": null
    },
    {
        "title": "杂述  其三",
        "author": "林泳",
        "content": "坏事曾闻嗔怪鬼，捉囚可不畏天公。\n抚床卫瓘宁非醉，对策刘蕡恐是风。",
        "dynasty": "宋",
        "collection_info": null
    },
    {
        "title": "杂述  其四",
        "author": "林泳",
        "content": "仙掌承来求大药，法身赎得费千金。\n两宗曾误国家事，百世谁明佛老心。",
        "dynasty": "宋",
        "collection_info": null
    },
    {
        "title": "杂述  其五",
        "author": "林泳",
        "content": "兴亡岂料秦为晋，广莫宁知魏有梁。\n万岁是非同变灭，四维上下可思量。",
        "dynasty": "宋",
        "collection_info": null
    },
    {
        "title": "杂述  其六",
        "author": "林泳",
        "content": "恨无短剑乘风去，纵有长绳奈日何。\n谩说千年归鹤表，最怜九代入鸡窠。",
        "dynasty": "宋",
        "collection_info": null
    },
    {
        "title": "杂述  其七",
        "author": "林泳",
        "content": "一念重来如祖忍，三生尽见有图澄。\n虎虽化女心常在，鹰已为鸠眼可憎。",
        "dynasty": "宋",
        "collection_info": null
    },
    {
        "title": "杂述  其八",
        "author": "林泳",
        "content": "身无用处法当隠，诗要工时例是穷。\n东海校书称钓客，香山学士作渔翁。",
        "dynasty": "宋",
        "collection_info": null
    },
    {
        "title": "杂述  其九",
        "author": "林泳",
        "content": "俗交毋惜三分话，道眼须看上一层。\n太傅莫疑高屐客，都官休厌紫衣僧。",
        "dynasty": "宋",
        "collection_info": null
    },
    {
        "title": "杂述  其一○",
        "author": "林泳",
        "content": "人生作计蛇添足，世事难知卵有毛。\n养得元身差快乐，具他法眼始孤高。",
        "dynasty": "宋",
        "collection_info": null
    },
    {
        "title": "偶题",
        "author": "林泳",
        "content": "世间准拟转成痴，静裏高人一笑时。\n无米竟无二丁传，有花却有四娘诗。",
        "dynasty": "宋",
        "collection_info": null
    },
    {
        "title": "读关尹子",
        "author": "林泳",
        "content": "杏坛之外圣人徒，千载遗编喜卷舒。\n一字名篇原易卦，万言论道广聃书。\n黄庭丹学分苗裔，紫府仙经得绪余。\n正为文章太奇崛，寻常眼目亦疪渠。",
        "dynasty": "宋",
        "collection_info": null
    },
    {
        "title": "吟边",
        "author": "林泳",
        "content": "醉骑鹤背堕红尘，镜裏常羞一幅巾。\n穷达底论身外事，英雄或是眼前人。\n岂无散木偏能寿，亦有名花不及春。\n三万六千长短日，吟边莫遣两眉颦。",
        "dynasty": "宋",
        "collection_info": null
    },
    {
        "title": "论诗绝句依老人韵  其一",
        "author": "林泳",
        "content": "删后纷纷竞长雄，诗家妙处几家同。\n门前荒草深三尺，老艾当年说国风。",
        "dynasty": "宋",
        "collection_info": null
    },
    {
        "title": "论诗绝句依老人韵  其二",
        "author": "林泳",
        "content": "风骚一脉苦难知，媲白抽黄世不疑。\n沈谢诸人声律起，千年无復性情诗。",
        "dynasty": "宋",
        "collection_info": null
    },
    {
        "title": "读老人近诗",
        "author": "林泳",
        "content": "泽国归来掩竹扉，千年知己十年诗。\n读书动地惊天事，得句吟风弄月时。\n纸上圣贤相唯诺，尘边老宿费思惟。\n纵夸万首龟堂集，乐处龟堂未必知。",
        "dynasty": "宋",
        "collection_info": null
    },
    {
        "title": "九疑紫霞洞歌",
        "author": "乐雷发",
        "content": "猗欤奇哉，紫霞之洞真天开。\n千变万状不可述，恍疑幻出壶中之蓬莱。\n湘滨两姝不敢到，怅望苍梧云缥缈。\n尔来三千三百年，斑龙空卧金光草。\n我采姹女江华滨，是为三十六帝之外臣。\n右持绿玉杖，左携紫金经。\n长歌天上谣，一呼开先扃。\n列炬照深窈，悬身事幽讨。\n群仙喜我来，惊笑欲绝倒。\n何侯抚我顶，伟远拍我肩。\n绿华赠我金条脱，安期分我红景丹。\n借问此何地，指言太虚天。\n翠霞紫云张宝幄，悬黎结绿盘璎珞。\n万迭苍苔荒石田，谁呼青龙耕紫烟。\n帝狱铜墙未偏识，拟开宝藏紬云笈。\n嵯峨水际披蓑翁，应是籛铿钓神龙。\n仙人仙人何多事，惊世骇俗变灵异。\n或跣巨足垂天云，或卬短趾流沙浔。\n或现姑射处子身，粉霞红绶藕丝裙。\n或示普陀大士形，或持簪柳垂宝璎。\n或插镂象管，或结火齐珍。\n或琢玄圃玉，或布祇园金。\n洞中之深不知几百里，但见萦纡屈折一里一涧水。\n人言有路通桂林，乘兴欲寻日华君。\n吾闻洞中大小洞天三十六，帝遣列真分治局。\n上界官府应更多，定知此洞今谁属。\n猗欤奇哉，紫霞之洞真天开。\n我上会稽探禹穴，復浮沧海登天台。\n岩谷岂无奇，视此何尘埃。\n摩挲崖石题恶句，记我杖履敲云来。\n黄涪翁，元漫叟，目力一生空宇宙。\n澹岩阳华有何奇，枉费篇章劖石窦。",
        "dynasty": "宋",
        "collection_info": null
    },
    {
        "title": "乌乌歌",
        "author": "乐雷发",
        "content": "莫读书，莫读书，惠施五车今何如。\n请君为我焚却离骚赋，我亦为君劈碎太极图。\n朅来相就饮斗酒，听我仰天歌乌乌。\n深衣大带讲唐虞，不如长缨繫单于。\n吮豪搦管赋子虚，不如快鞭跃的卢。\n君不见前年贼兵破巴渝，今年贼兵屠成都。\n风尘澒洞兮豺虎塞途，杀人如麻兮流血成湖。\n眉山书院嘶哨马，浣花草堂巢妖狐。\n何人笞中行，何人缚可汗。\n何人丸泥封函谷，何人三箭定天山。\n大冠若箕兮高剑拄颐，朝谈回轲兮夕讲濂伊。\n绶若若兮印纍纍，九州博大兮君今何之。\n有金须碎作仆姑，有铁须铸作蒺藜。\n我当赠君以湛卢青萍之剑，君当报我以太乙白鹊之旗。\n好杀贼奴取金印，何用区区章句为。\n死诸葛兮能走仲达，非孔子兮孰却莱夷。\n噫，歌乌乌兮使我心不怡。\n莫读书，成书痴。",
        "dynasty": "宋",
        "collection_info": null
    },
    {
        "title": "寄雪蓬姚使君",
        "author": "乐雷发",
        "content": "赠君昆吾湛卢之宝剑，青雀黄龙之巨航。\n悬黎垂棘之美玉，都梁笃耨之名香。\n佳人佳人在何处，濯足洞庭望八荒。\n䔾车馡馡薜芷绿，欲往从之道阻长。\n倚宝剑兮翼轸，胶巨航兮沅湘。\n玉以彰君子洁身之德，香以表骚人流世之芳。\n我所思兮隔秋水，天吴翕忽蛟螭翔。\n佳人佳人蹇谁与，爱而不见心衋伤。",
        "dynasty": "宋",
        "collection_info": null
    },
    {
        "title": "胡料院出示车攻图仍索俚作",
        "author": "乐雷发",
        "content": "九壤卧龙呼不起，乳臭谈兵空满耳。\n书生未识玉帐经，且抱此图究终始。\n姬家出车咏，嬴家小戎诗。\n卫家武刚扞突骑，马家偏厢走羌夷。\n只今车阵无人识，天狗横空洒腥血。\n胡人以鞍马为家，谁遇奔衝展奇策。\n豫章先生今孔明，胸中森罗万甲兵。\n天衡地轴妙绝识，内阵外阵何纵横。\n千枝绿沈列虓虎，万臂黄閒张白羽。\n人言险野难用车，公独规模掩前古。\n车攻图，车攻说，八采眉前曾进彻。\n世人苦谤陈涛斜，却向齐门空鼓瑟。\n今朝朱轓富川头，绝江以北瞻神州。\n李纲政要讲车战，南渡勋业应可收。\n泾水黄，铁山碎，双轮快碾幽燕地。\n朗诵先王復古篇，他时此笔犹能继。",
        "dynasty": "宋",
        "collection_info": null
    },
    {
        "title": "壶中天歌赠侯明父",
        "author": "乐雷发",
        "content": "盖头即可居，容膝即可安。\n连云大厦千万间，何如壶中别有天。\n壶中何所有，笔床茶竈葫芦酒。\n壶中何所为，目送飞鸿挥园丝。\n窗前祝融老僧竹，壁上九疑狂客诗。\n壶中主人知为谁，啖枣仙伯雪鹤姿。\n左揽玄微袂，笑移砥柱弄河水。\n右拍长房肩，饱餐麟脯倾玉舷。\n蓬莱山，在何处，劝君且占壶中住。\n不曾上列金马门，也应不识崖州路。\n探禹穴，浮沅湘。\n脚下尘土鬓上霜，我到壶中如故乡。",
        "dynasty": "宋",
        "collection_info": null
    },
    {
        "title": "谢杨孟溪县丞惠以章墨",
        "author": "乐雷发",
        "content": "白首侯芭蜀江边，曾向君家传太玄。\n射熊草赋留残墨，想应当日还渠得。\n飘零萧洒几世孙，解得胶法舂玄云。\n物理往来元莫测，后世子孙还旧璧。\n君家所有更赠君，君还赠我何殷勤。\n感君殷勤復三叹，努力西窗磨铁砚。\n太玄难深吾不为，愿写诚斋易传探玄机。",
        "dynasty": "宋",
        "collection_info": null
    },
    {
        "title": "佳人两章寄许东溪  其一",
        "author": "乐雷发",
        "content": "衡之山，鬰苍苍。\n我有佳人，在山之阳。\n木难为佩兮云锦为裳，爱而不见兮我心忧伤。\n安得为鵾鹏，凌风置君傍。\n衡之山，鬰苍苍。",
        "dynasty": "宋",
        "collection_info": null
    },
    {
        "title": "佳人两章寄许东溪  其二",
        "author": "乐雷发",
        "content": "衡之江，清且漪。\n我有佳人，在江之湄。\n朝餐菭蘠兮夕馔江蓠，欲往从之兮我马虺隤。\n安得为琴高，沿波与君随。\n衡之江，清且漪。",
        "dynasty": "宋",
        "collection_info": null
    },
    {
        "title": "登濂溪太极楼",
        "author": "乐雷发",
        "content": "岑楼跨层崖，灌木翳颓沼。\n旷哉宇宙心，况兹展遐眺。\n前哲日以远，川麓被文藻。\n芳甸馥荃蘅，江渚杂鳬鸟。\n亭亭沼中莲，冉冉庭下草。\n扣寂参太极，抚化领众妙。\n俗薄神理乖，力柔圣途杳。\n英英考亭翁，反心会天奥。\n万里粲良言，一诚贯元造。\n勖哉登楼人，毕景尽此道。\n深根復深根，笃行以为宝。",
        "dynasty": "宋",
        "collection_info": null
    },
    {
        "title": "送程营道官满赴阙",
        "author": "乐雷发",
        "content": "高旻振爽籁，苍雁鸣芳洲。\n倾城饯茂宰，乡耋罗藻舟。\n茂宰藴渊道，厥源泝伊流。\n字甿振仁策，范俗惇圣猷。\n夷心灼理要，政简吏统周。\n芳风被儒肆，惠泽沦农畴。\n鲁封有驯雉，张廷无讼牛。\n慨兹戒徂两，离衷鬰绸缪。\n赠我茂叔莲，纫君晏子裘。\n庆霄𥉻凤跃，神囿瞻麟游。\n世道日以隘，民瘼谁克瘳。\n厉志抗遐业，吹万溥九州。\n揆予忝皇鉴，敷文免征愁。\n行行重行行，夷庚无驻舟。",
        "dynasty": "宋",
        "collection_info": null
    },
    {
        "title": "次韵李监丞月夕闵雨",
        "author": "乐雷发",
        "content": "穜稑旱欲槁，蒺藜秋向荣。\n哲匠轸民瘵，慨此疚魂明。\n蓐收正秋敛，肥𧔥何纵横。\n仰霄𥉻蟾曜，聆垤伫鹳鸣。\n彼美玩华光，芳罇酌兰生。\n崇榭歌窈窕，秀质罗辎軿。\n节序孰不欢，宅生念匪轻。\n同袍正焦灼，对酒何忍倾。\n恤喜限惛智，同兹感阴晴。\n淰淰山云起，策策林飈惊。\n企彼天瓢润，弭此农槔声。\n崇情发翰墨，赏心谢筹觥。\n溥泽乃夙念，穹爵岂所营。\n荣贱有异分，感兹友岩耕。",
        "dynasty": "宋",
        "collection_info": null
    },
    {
        "title": "次韵李监丞城西纪游",
        "author": "乐雷发",
        "content": "叫舜问寥阔，咏濂涤尘嚣。\n驾言城西游，慨彼往哲遥。\n仪凤不可呼，鴐鹅浴清潇。\n怀哉光风杳，蕙若吹凉飈。\n苍梧陇云愁，康庐草木雕。\n岂无人希周，亦有文规姚。\n占毕末学阻，俗薄神理销。\n沿流浮伊洛，泝源窥羲尧。\n执中与太极，万古瞻魁杓。\n察微笃强力，贤圣诚匪辽。\n舜宫翳灌木，濂塾栖丛苕。\n观乎纪游作，悟彼进学条。\n兰卮娱才彦，岂谓磊魂浇。\n得深清赏惬，理胜英藻超。\n揆予果何为，农野勤耕穮。\n景迫昧见道，曷奉德化昭。",
        "dynasty": "宋",
        "collection_info": null
    },
    {
        "title": "次韵李监丞同刘玉渊游七泉",
        "author": "乐雷发",
        "content": "世变如流水，前哲嗟逝川。\n良牧隆化本，访古漫叟泉。\n念兹名泉意，感彼末俗偏。\n渊窦与嵌臼，杖屦聊回旋。\n不识漫叟心，曷诵漫叟篇。\n恻念轸苍氓，溥泽同一天。\n蚁聚与羔跪，命义当亦坚。\n回邪乃败德，毋以己欲专。\n夸士五鼎辱，穹爵或自镌。\n临流叹浇风，薄言倾酒船。\n浸泉旌吾志，冻泉存旧传。\n潓𣷡涍汸淔，铭石昭万年。\n无限感发人，黜指敲墨毡。\n岁月亦云久，古迹埋尘烟。\n泉根石已泐，泉上树欲仙。\n森戟呵虎士，谁能听潺湲。\n理义着今古，贵贱俱荒阡。\n今公七泉游，陵谷尚未迁。\n励俗振古道，兹诵恶曲圆。\n刘侯同襟期，赓唱挥彩椽。\n漫叟诚有知，骑鲸跃层渊。\n彼哉贼君父，圆曲工求权。\n厉民恣屠斮，巧宦勤攀缘。\n安得激七泉，布作化雨宣。",
        "dynasty": "宋",
        "collection_info": null
    },
    {
        "title": "送絅斋李监丞赴湖南提举",
        "author": "乐雷发",
        "content": "吏统久已紊，使选匪易为。\n蝎虺何蓁蓁，鸿雁何纍纍。\n持节岂不多，旷职苟所私。\n缅怀紫阳翁，昔使东浙湄。\n陈臬纠官邪，扬仁苏民疲。\n兹道有先后，哲儒昭令规。\n絅斋寄潇牧，那懋灼帝知。\n励廉肃寮寀，反税驩乡耆。\n所学藴渊道，宽严权理宜。\n兹总全楚境，歌此皇华诗。\n位穹民言邈，壤广吏蠹滋。\n问俗职所重，简僚乃政基。\n视听贵远周，细微在可遗。\n揽辔戒前路，岂为好爵縻。\n揆予忝英盼，怀德念别离。\n别离果何念，康济乃所期。\n懿兹远大业，肇此咨度时。\n勖哉振英采，慰我湘民思。",
        "dynasty": "宋",
        "collection_info": null
    },
    {
        "title": "秋夜感怀",
        "author": "乐雷发",
        "content": "溽露霑灌莽，华月流高旻。\n吟啸嘉此夜，抚化悲萧辰。\n萧辰何所悲，游子多苦辛。\n道峻壮力谢，业遥昌志湮。\n玄鬓日以变，丰景将遂沦。\n堪舆一大宅，羲娥为旅人。\n卉木互荣落，蛬蟀何吟呻。\n气随稚耄变，理胜恤喜均。\n反性乐天爵，测化葆道真。\n抚卷慨往哲，芳猷邈难亲。",
        "dynasty": "宋",
        "collection_info": null
    },
    {
        "title": "寄雪蓬姚使君",
        "author": "乐雷发",
        "content": "湘鳞六六寄相思，疏柳新蝉想别时。\n今夜各听三楚雁，秋风又老一年诗。\n梅花且补离骚阙，薏苡应为史笔知。\n剪竹疑峯新制笛，待衝霜月访桓伊。",
        "dynasty": "宋",
        "collection_info": null
    },
    {
        "title": "谒山斋先生易尚书",
        "author": "乐雷发",
        "content": "淳熙人物到嘉熙，听说山斋亦白髭。\n文字尽传融水后，精神如战辟雍时。\n灵椿终不争朝菌，蓍草惟堪养寿龟。\n细嚼梅花看总义，只应姬老是相知。",
        "dynasty": "宋",
        "collection_info": null
    },
    {
        "title": "送桂帅钟尚书赴召",
        "author": "乐雷发",
        "content": "老依牙纛捻吟髭，又折梅花话别思。\n五岭不遮鸾凤诏，四方都诵鳟鲂诗。\n人才晋魏凋零后，国事江淮倥偬时。\n頼有老臣经济在，快呼桂醑饯篙师。",
        "dynasty": "宋",
        "collection_info": null
    },
    {
        "title": "题钟尚书北征诗稿",
        "author": "乐雷发",
        "content": "野雉江鸥满故都，秋风禾黍捻吟鬚。\n六千里外驱旃旆，五十篇中见版图。\n金铉尚期扶日御，玉衡终令正天衢。\n书生亦有中原志，那得君王丈二殳。",
        "dynasty": "宋",
        "collection_info": null
    },
    {
        "title": "呈广西张提刑",
        "author": "乐雷发",
        "content": "陆续城边按部归，梅花随处扑征騑。\n溪山有助吟题遍，狱市无冤讼牒稀。\n竹屋听猿眠碎月，莎庭引鹤步斜晖。\n莫嫌瘴雾侵湘客，满路风霜冷枲衣。",
        "dynasty": "宋",
        "collection_info": null
    },
    {
        "title": "罪言",
        "author": "乐雷发",
        "content": "愁杀潇滨虮虱臣，乱山斜照独含情。\n人才不似深衣古，国势如何楮币轻。\n石燕未苏湘国旱，木牛那济蜀川兵。\n幸无杜老流离苦，切莫吟诗到北征。",
        "dynasty": "宋",
        "collection_info": null
    },
    {
        "title": "閒居自遣  其一",
        "author": "乐雷发",
        "content": "雨积桑枢长昔邪，谁能载酒访扬家。\n汉庭用少臣今老，鲁俗皆冠我独髽。\n忧国苦无蠲忿草，看书喜对决明花。\n衰颓懒作江湖梦，拟鬓三桠养鬓华。",
        "dynasty": "宋",
        "collection_info": null
    },
    {
        "title": "閒居自遣  其二",
        "author": "乐雷发",
        "content": "许由溪上小屠苏，红树苍山对一臞。\n白髮功名惟剑在，青灯活计并锥无。\n谁言荆楚多奇士，却笑干坤一腐儒。\n桐帽貂冠俱有分，寄言儿辈莫揶揄。",
        "dynasty": "宋",
        "collection_info": null
    },
    {
        "title": "寄楼居朱漕",
        "author": "乐雷发",
        "content": "住近江心古寺边，幅巾应伴浙僧閒。\n官衔自管金陵观，冠业多依雁宕山。\n出处要留青史看，功名且逐白云还。\n殷勤为祝楼居月，好照横舟漱碧湾。",
        "dynasty": "宋",
        "collection_info": null
    },
    {
        "title": "呈姚雪蓬使君",
        "author": "乐雷发",
        "content": "祝融应自胜崆峒，且读通书办圣功。\n事可语人甘受谤，诗能名世不嫌穷。\n春边采药收湘芷，月下调弦送楚鸿。\n頼有行人碑尚在，棠阴依旧恋东风。",
        "dynasty": "宋",
        "collection_info": null
    },
    {
        "title": "雪蓬见示送赵东岩巡部诗",
        "author": "乐雷发",
        "content": "皇华歌彻酒杯忙，泽畔骚翁送范滂。\n琴带衡云弦索润，马餐湘茝辔丝香。\n山中貍豹随吟旆，部内豺狼入按章。\n却笑诗寒吟骨耸，愁看酬唱挟风霜。",
        "dynasty": "宋",
        "collection_info": null
    },
    {
        "title": "书萧千岩集",
        "author": "乐雷发",
        "content": "向来杨陆共峥嵘，吟到停云趣转清。\n古似洞庭张雅乐，严如即墨敛残兵。\n茵蔯终不肥方朔，芣苡何堪病冉耕。\n细读残编搔白首，未应造物忌诗名。",
        "dynasty": "宋",
        "collection_info": null
    },
    {
        "title": "滕王阁下赋",
        "author": "乐雷发",
        "content": "越𦨰蜀艇乱相偎，风饱千帆带雨开。\n阁上鸣銮今已往，江头飞鹜只堪哀。\n柳汀絮满河豚贱，桃坞花残石首来。\n应接溪山吾不暇，自怜白髮欠诗才。",
        "dynasty": "宋",
        "collection_info": null
    },
    {
        "title": "宿金滩",
        "author": "乐雷发",
        "content": "泷吏崖翁是赏音，江流泯泯对秋吟。\n天虾扑火帆樯晚，水狗捎鱼岛屿深。\n千里庭闱云满眼，十年湖海雁惊心。\n今宵客枕清如水，称读西山夜气箴。",
        "dynasty": "宋",
        "collection_info": null
    },
    {
        "title": "寄许介之",
        "author": "乐雷发",
        "content": "惹得诗名遍九州，酒徒棋伴半公侯。\n离骚甘隠鱼鳞屋，乐府多传鳷鹊楼。\n醉叶几窠藏菊径，蠹荷三亩护渔舟。\n中原应有楼兰国，空锁吴鈎到白头。",
        "dynasty": "宋",
        "collection_info": null
    },
    {
        "title": "闻边报寄姚雪蓬",
        "author": "乐雷发",
        "content": "淮烽蜀燧照边隅，白髮忧时我腐儒。\n楚客汀洲搴杜若，齐王沮泽索茈葫。\n躭吟自爱南游好，久谪曾谋百事无。\n拟对祝融扪蝨话，何时重捋使君鬚。",
        "dynasty": "宋",
        "collection_info": null
    },
    {
        "title": "寄戴石屏",
        "author": "乐雷发",
        "content": "曾到元郎吟处吟，雪蓬烟艇欠相寻。\n凤鸣道国空诗句，雁到衡峯只信音。\n拾橡祠边寒听雨，纫兰院裏夜分衾。\n蹇馿倘遂黄花约，鸦觜敲烟共掘参。",
        "dynasty": "宋",
        "collection_info": null
    },
    {
        "title": "戊戌冬仆客桂林雪中赵叔愚书张司业逢贾岛绝句为寄今冬对雪感而有作",
        "author": "乐雷发",
        "content": "朔风于水浸琼沙，曾共骚翁理钓槎。\n对酒又吟端木叶，论诗还忆款冬花。\n饥能驱我瓶储罄，老不饶人镜影华。\n拟唤扁舟寻剡叟，岭梅潇菊各天涯。",
        "dynasty": "宋",
        "collection_info": null
    },
    {
        "title": "寄仙巢先生钟尚书",
        "author": "乐雷发",
        "content": "吹香亭上送飞鸿，且把行藏寄蜀桐。\n老境只须寻远志，世途还要避沙虫。\n公于天地初何憾，道在丘园固未穷。\n曾是辕门投卷客，应怜听雪卧蕯藭。",
        "dynasty": "宋",
        "collection_info": null
    },
    {
        "title": "寄萧大山兄弟",
        "author": "乐雷发",
        "content": "梅花好处共心期，曾撷天葩寄梦思。\n兄弟自为千古计，江湖方诵二萧诗。\n贪泉定喜逢廉吏，倭国何因拜老师。\n剩拟寻君攀桂树，路遥谁肯借馿骑。",
        "dynasty": "宋",
        "collection_info": null
    },
    {
        "title": "送丁少卿自桂帅移镇西蜀",
        "author": "乐雷发",
        "content": "琼海收兵玉帐閒，又移斋舰泝涪湾。\n三边形势全凭蜀，四路封疆半是山。\n魏将旧闻侵剑阁，汉兵今欲卷函关。\n细倾瑞露论西事，想在元戎指画间。",
        "dynasty": "宋",
        "collection_info": null
    },
    {
        "title": "訾家洲",
        "author": "乐雷发",
        "content": "竹坞松湾遍履痕，断碑无首野苔昏。\n江山应识前贤事，裴柳今存几世孙。\n岛雾海霞留古意，春猿秋鹤冷骚魂。\n何人会得登临意，閒嚼梅花伴酒尊。",
        "dynasty": "宋",
        "collection_info": null
    },
    {
        "title": "慈氏阁",
        "author": "乐雷发",
        "content": "峥嵘梵阁碍银潢，且对畦衣问马王。\n落日断云连楚粤，缺钟坏像杂梁唐。\n英豪已往雄图歇，栋宇犹存古意荒。\n惆怅石湖题柱在，倚栏无句独凄凉。",
        "dynasty": "宋",
        "collection_info": null
    },
    {
        "title": "雉山寺宋永初中有僧西颙诵法华经于此白雉听之而化至唐黄梅五祖弟子喜登告祖乞巡礼五祖应以遇雉即止后至此开山本朝王初寮有留题",
        "author": "乐雷发",
        "content": "藓碑萝石拥岩扃，独倚筇枝问大乘。\n白雉苦无千岁种，青山空识六朝僧。\n诗传北岳刊新帖，禅接西淮冷旧灯。\n拟凿冰泓浇冻砚，禊亭閒借法华誊。",
        "dynasty": "宋",
        "collection_info": null
    },
    {
        "title": "拟游长沙至零陵忽动归兴",
        "author": "乐雷发",
        "content": "拟寻禹柏过长沙，且泊愚溪问酒家。\n岁旱可能飞石燕，秋高还看落天虾。\n干坤纳纳催霜鬓，歧路悠悠又菊花。\n惆怅草黄骐骥病，归心依旧绕烟霞。",
        "dynasty": "宋",
        "collection_info": null
    },
    {
        "title": "袁家渴泊舟",
        "author": "乐雷发",
        "content": "往事谁能问水滨，停桡仍是薄西曛。\n樵渔空自存袁姓，鳬雁何应识柳文。\n钓艇分灯归客艇，岭云拖雨接溪云。\n楩楠兰芷今何在，空使行人误旧闻。",
        "dynasty": "宋",
        "collection_info": null
    },
    {
        "title": "小檥袁家窑竹居买酒",
        "author": "乐雷发",
        "content": "江绕衡门接旅津，鲤鱼风歇水粼粼。\n湘醨三盏浇吟思，潇碧千竿对老身。\n题笔未能行客醉，典琴不用主人贫。\n隔江谁掉高名丽，满载鸬鷀捉锦鳞。",
        "dynasty": "宋",
        "collection_info": null
    },
    {
        "title": "饯云壑唐使君赴邕州",
        "author": "乐雷发",
        "content": "𥯨簩竹畔拥双旌，回首江蓠隔楚汀。\n曾向前贤参学问，且教远俗识仪型。\n安南兵息塞烽冷，罗殿马来蛮草青。\n怅望铃斋何处是，遥瞻朱雀认诗星。",
        "dynasty": "宋",
        "collection_info": null
    },
    {
        "title": "归侍",
        "author": "乐雷发",
        "content": "石田茅屋野苔春，喜对庭闱话苦辛。\n客路本无如意事，瘴乡难有却回身。\n且寻农耒耕湘雨，待看天戈洗鞑尘。\n门外黄旗边饷急，可堪杯酒各伤神。",
        "dynasty": "宋",
        "collection_info": null
    },
    {
        "title": "寄吴茂远",
        "author": "乐雷发",
        "content": "苏公堤畔繫吟馿，知在垂杨第几株。\n学校文章如画餠，朝廷官爵似呼卢。\n春吟应欠梅花在，时事曾言楮币无。\n惆怅湘湄分袂处，今看细雨长蘼芜。",
        "dynasty": "宋",
        "collection_info": null
    },
    {
        "title": "送史主簿之鄂就辟  其一",
        "author": "乐雷发",
        "content": "囊中秋卷逼唐贤，门外侯芭问太玄。\n才大岂堪栖枳棘，官清应只友兰荃。\n湘行又泛君山月，淮绩曾衝赤壁烟。\n拟借从君新句看，试寻黄帽寄纲船。",
        "dynasty": "宋",
        "collection_info": null
    },
    {
        "title": "送史主簿之鄂就辟  其二",
        "author": "乐雷发",
        "content": "宦途捷径在三边，且住吟船赠马鞭。\n壮士苦无横草志，将军还用撒花钱。\n鞑兵犹未回燕鸭，蜀耗何应问杜鹃。\n今日送君无别话，看随郄縠洗狼烟。",
        "dynasty": "宋",
        "collection_info": null
    },
    {
        "title": "送邵瓜坡试湖南漕举",
        "author": "乐雷发",
        "content": "槐花匝路促湘行，闽赋唐诗旧擅声。\n有志向曾言国事，论心何止在科名。\n毕方夜煽杭都火，大角秋缠蜀道兵。\n莫作腐儒场屋话，琅玕满腹正须呈。",
        "dynasty": "宋",
        "collection_info": null
    },
    {
        "title": "送李公洛游临武",
        "author": "乐雷发",
        "content": "岭梅潇菊两关情，岁晚江湖载酒行。\n客路欲依严挺子，瘴乡已老少游兄。\n瓦盆且话田家事，肉食谁通钝汉名。\n惆怅韩张亭畔路，雪鞭风帽又东征。",
        "dynasty": "宋",
        "collection_info": null
    },
    {
        "title": "赠江华熊伯岩",
        "author": "乐雷发",
        "content": "堂萱营柳伴吟哦，黄绶仙翁鬓未皤。\n对客不矜名第贵，输心惟在简编多。\n江头鲂鲤香晨膳，境内鸱枭冷夜窠。\n湘国诗盟今寂寞，衰颓犹喜识阴何。",
        "dynasty": "宋",
        "collection_info": null
    },
    {
        "title": "江华送熊清父游广州时予有衡阳之役",
        "author": "乐雷发",
        "content": "邂逅阳华且酒壶，海鹏衡雁各征途。\n閒身俱被饥寒役，老境还堪离别无。\n乡梦定应思款段，客吟何用说娵隅。\n曾从仙叟参玄诀，好访安期采涧蒲。",
        "dynasty": "宋",
        "collection_info": null
    },
    {
        "title": "喜李景魏就熊伯岩县尉招",
        "author": "乐雷发",
        "content": "长歌白石草庐深，今抱园丝就赏音。\n温饱不为儿辈计，行藏端在古人心。\n鳣鱼堂上春开帐，鸂鶒滩前夜对衾。\n拟挂奚囊梅下听，谪仙应共隠仙吟。",
        "dynasty": "宋",
        "collection_info": null
    },
    {
        "title": "送友人之辰州觐省",
        "author": "乐雷发",
        "content": "跕鸢东畔瘴云低，山径如梯去马迟。\n正则自吟皇树颂，广微惟诵白华诗。\n春风采药桃花国，落日寻碑薏苡祠。\n觅得丹砂能寄否，溪亭送客鬓毛衰。",
        "dynasty": "宋",
        "collection_info": null
    },
    {
        "title": "谒李梅亭",
        "author": "乐雷发",
        "content": "九拔鲸牙气贯虹，玉堂归只守文穷。\n世无真魏扶吾道，人以干淳望此翁。\n大地精灵藏笔下，国家命脉寄山中。\n缊袍羸驷崇仁路，正拟登门听击蒙。",
        "dynasty": "宋",
        "collection_info": null
    },
    {
        "title": "代送徐侍郎赴召",
        "author": "乐雷发",
        "content": "大厦谁堪任栋梁，试留斋舰问行藏。\n朝廷议论如春雨，吴蜀人才似夕阳。\n三渐何曾投砭剂，五寒今望起膏肓。\n拟看相业磨崖在，却到浯溪话别觞。",
        "dynasty": "宋",
        "collection_info": null
    },
    {
        "title": "听友人谈蜀道事",
        "author": "乐雷发",
        "content": "石栈天梯荡战尘，谁驱哨马满峨岷。\n尽看乌犬为君子，谁问沙虫化小人。\n鞑智岂应强兀朮，蜀材正自欠吴璘。\n细吟猛虎长蛇句，空对西风泪满巾。",
        "dynasty": "宋",
        "collection_info": null
    },
    {
        "title": "送广州刘叔治倅钦州兼守事",
        "author": "乐雷发",
        "content": "天涯亭畔拥提屏，丹荔黄柑满去程。\n皂盖却迎新别驾，碧幢应忆老先生。\n象蹄印雨归蛮国，鲸鬣掀潮撼海城。\n曾是乡贤分守处，试寻醉石共题名。",
        "dynasty": "宋",
        "collection_info": null
    },
    {
        "title": "逢熊季可",
        "author": "乐雷发",
        "content": "暮云春树饱相思，今共秋风捋白髭。\n北阙未知鹦鹉赋，南州空诵鹧鸪诗。\n旗亭尚喜髠能饮，客路谁知朔独饥。\n頼有湘翁生计在，且吟九辨撷江蓠。",
        "dynasty": "宋",
        "collection_info": null
    },
    {
        "title": "送李焕云赴恭城主簿",
        "author": "乐雷发",
        "content": "恭城山水接三湘，应觉他乡是故乡。\n官况不妨栖枳棘，客程还见食槟榔。\n寒暄未定宜加爱，事业无穷要自强。\n千古忠魂如可问，试吟雏井漱吟肠。",
        "dynasty": "宋",
        "collection_info": null
    },
    {
        "title": "寄李伯辉",
        "author": "乐雷发",
        "content": "石楼峯下寄吟身，静掩桑枢琢楚珍。\n苹草青莎招隠士，暮云春树忆诗人。\n门无车马多嫌僻，家有图书不似贫。\n拟借大鹏揩老眼，何时尊酒得相亲。",
        "dynasty": "宋",
        "collection_info": null
    },
    {
        "title": "舜祠送桂林友人",
        "author": "乐雷发",
        "content": "尧山分手舜山逢，呼酒旗亭两鬓蓬。\n客思且须论契阔，诗交应不计穷通。\n儿曹富贵秋烟外，前辈风流落叶中。\n明日吟船又何处，渡江衣冷荻花风。",
        "dynasty": "宋",
        "collection_info": null
    },
    {
        "title": "送董炎震归攸县",
        "author": "乐雷发",
        "content": "千菊溪头话别情，君行我住两伶俜。\n山中有酒招元亮，石上无禾养百龄。\n狼尾屋低苔漠漠，龙鬚菜长水泠泠。\n故乡语燕应堪听，莫放扁舟过洞庭。",
        "dynasty": "宋",
        "collection_info": null
    },
    {
        "title": "赠衡山侯霖",
        "author": "乐雷发",
        "content": "家住衡山茗坞深，轩辕道士是知音。\n窊尊酒好聊同醉，石鼎诗难莫浪吟。\n雨外虺隤寒食路，花边格磔故乡心。\n却怀世上扬雄少，肠断侯芭何处寻。",
        "dynasty": "宋",
        "collection_info": null
    },
    {
        "title": "送骆丞谒襄帅广西宪",
        "author": "乐雷发",
        "content": "知君无地种江蓠，看了衡山看九疑。\n客路不堪还话别，侯门何处可题诗。\n吟青罗带行离岸，唱白铜鞮过习池。\n呼酒试浇征马足，绣台油幕有相知。",
        "dynasty": "宋",
        "collection_info": null
    },
    {
        "title": "题豫章宋德父游湘诗卷",
        "author": "乐雷发",
        "content": "醉呼仙叟共浮湘，稛载风烟满锦囊。\n名似浦云山雨起，诗连沅芷澧兰香。\n好吟秋月招元结，莫赋朝云恼楚襄。\n吴巨老仙今寂寞，行人还解识珩璜。",
        "dynasty": "宋",
        "collection_info": null
    },
    {
        "title": "常宁道中怀许介之",
        "author": "乐雷发",
        "content": "雨过池塘路未干，人家桑柘带春寒。\n野巫竖石为神像，稚子搓泥作药丸。\n柳下两姝争饷路，花边一犬吠征鞍。\n行吟不得东溪听，借砚村庐自写看。",
        "dynasty": "宋",
        "collection_info": null
    },
    {
        "title": "题许介之誉文堂  其一",
        "author": "乐雷发",
        "content": "曾佐元戎洗绿林，此翁何止擅诗声。\n久辞骠骑寻瓢饮，谁引鸣驺聒耦耕。\n厚礼正罗温处士，浮名还污阮先生。\n衡茅那识丝纶美，尚拟升堂结社盟。",
        "dynasty": "宋",
        "collection_info": null
    },
    {
        "title": "题许介之誉文堂  其二",
        "author": "乐雷发",
        "content": "姜夔刘过竟何为，空向江湖老布衣。\n造物忌名从古有，诗人得位似君稀。\n圣朝自要求参朮，吾道何应贱蕨薇。\n晚节黄花须爱护，且教湘士挹芳菲。",
        "dynasty": "宋",
        "collection_info": null
    },
    {
        "title": "濂溪书院弔曾景建",
        "author": "乐雷发",
        "content": "太极楼头霁月寒，断弦绿绮不堪弹。\n窗前自长濂溪草，泽畔还枯正则兰。\n苍野骚魂惟我弔，乌台诗案倩谁刊。\n伤心空有金陵集，留与江湖洒泪看。",
        "dynasty": "宋",
        "collection_info": null
    },
    {
        "title": "许介之以丞相周益公所书古乐府四篇见寄敬题其后",
        "author": "乐雷发",
        "content": "纸上珊瑚间木难，曾敲黄阁卸吟鞍。\n赏音今有平园否，得句堪寻岣嵝刊。\n鹦鹉夜栖金屋冷，的卢秋战玉关寒。\n春风归雁那知己，寄与深宫绝塞看。",
        "dynasty": "宋",
        "collection_info": null
    },
    {
        "title": "读繫年录",
        "author": "乐雷发",
        "content": "娄敬金缯满去辀，便看雷雨润遐陬。\n诸贤自抗排云议，宰相方深偃月谋。\n湘国乍闻悲鵩鸟，秣陵还听唱符鸠。\n九原晏老君知否，搔首青编恨未休。",
        "dynasty": "宋",
        "collection_info": null
    },
    {
        "title": "栎闸吴大帝庙",
        "author": "乐雷发",
        "content": "赤壁濡须事已虚，且依栎闸酹芳壶。\n九原尚拟吞铜雀，千载今惟记赤乌。\n湘浦有人修旧祀，荆州无地展雄图。\n定知斫案英灵在，閒对祠前洗湛卢。",
        "dynasty": "宋",
        "collection_info": null
    },
    {
        "title": "昭陵渡马伏波庙",
        "author": "乐雷发",
        "content": "功名要结后人知，马革何妨死裹尸。\n汉帝可能疑薏苡，湘民却解荐江蓠。\n纸钱撩乱巫分胙，粉壁阑斑客写诗。\n堕水跕鸢无处问，滩头斜照晒鸬鷀。",
        "dynasty": "宋",
        "collection_info": null
    },
    {
        "title": "记萧大山父子",
        "author": "乐雷发",
        "content": "仙桂灵椿各典刑，飘飘姿韵激天鲸。\n家传八叶盐梅种，诗接三苏父子名。\n四海尽将看县谱，一堂那许与文盟。\n尘埃不敢相亲炙，且汲渝溪濯客缨。",
        "dynasty": "宋",
        "collection_info": null
    },
    {
        "title": "谒张兵部时守临江新除湖南仓",
        "author": "乐雷发",
        "content": "东皇太一待新诗，共喜星槎泝楚涯。\n父老尽将看鸑鷟，使君应不问狐狸。\n江头芳杜催行色，境内甘棠有去思。\n细读诏书搔短髮，瓣香那识帝王师。",
        "dynasty": "宋",
        "collection_info": null
    },
    {
        "title": "苏莹中先往新淦过新喻访之不遇赋诗为寄",
        "author": "乐雷发",
        "content": "玉笥山前水拍空，知君何处繫吟篷。\n敢轻奇士题凡鸟，漫有忧心咏阜螽。\n沅芷澧兰犹可寄，江云渭树苦难同。\n门前草木皆诗卷，独倚篔筜啸晚风。",
        "dynasty": "宋",
        "collection_info": null
    },
    {
        "title": "送萧大山赴新兴令",
        "author": "乐雷发",
        "content": "翡翠芙蓉去路荒，许浑诗裏认封疆。\n昔闻古佛传宗印，今得吟仙绾县章。\n鱼婢蟹奴供俎豆，马人龙户杂耕桑。\n澹翁应解知心事，试汲寒泉荐瓣香。",
        "dynasty": "宋",
        "collection_info": null
    },
    {
        "title": "访菊花山人沈庄可",
        "author": "乐雷发",
        "content": "网尽珊瑚采尽珠，只餐秋菊养诗臞。\n永嘉同社声名在，干道遗民行辈孤。\n我恨朱门无食客，君言青史有穷儒。\n饥寒正用昌吾道，且对钤冈共捻鬚。",
        "dynasty": "宋",
        "collection_info": null
    },
    {
        "title": "怀二萧",
        "author": "乐雷发",
        "content": "未曾相见已相知，楚粤江山棣萼诗。\n每恨干坤催我老，却于湖海识君迟。\n机云才藻今无几，管鲍襟期说向谁。\n靡靡乱山嘶瘦马，碧云日暮正相思。",
        "dynasty": "宋",
        "collection_info": null
    },
    {
        "title": "疏拙",
        "author": "乐雷发",
        "content": "越冠齐瑟事皆非，疏拙惟甘与世违。\n客路鶑花愁裏看，故山烟雨梦中归。\n采薇有备淮南静，移粟无谋浙右饥。\n纳纳干坤须俊杰，湘翁祇合制荷衣。",
        "dynasty": "宋",
        "collection_info": null
    },
    {
        "title": "陈东甫酒閒举作归心只有杜鹃知之句犹未成篇因为续之",
        "author": "乐雷发",
        "content": "归心只有杜鹃知，且倚裴亭遍共捻髭。\n客路秋风吹杜若，故园春雨老辛夷。\n家贫未办閒居赋，世浊空吟感寓诗。\n邂逅江湖还别去，岸花樯燕两堪悲。",
        "dynasty": "宋",
        "collection_info": null
    },
    {
        "title": "赠别陈东甫呈尚书钟公",
        "author": "乐雷发",
        "content": "洞庭濯足共题诗，今听骊驹话别离。\n泣玉可能悲卞子，买金只合铸钟期。\n荷盘翦绿须栖鹭，䳷顶分丝补接䍦。\n斗酒彘肩聊自壮，古来骚客例寒饥。",
        "dynasty": "宋",
        "collection_info": null
    },
    {
        "title": "登潭州怀雪蓬姚使君",
        "author": "乐雷发",
        "content": "贾井裴亭遍短筇，红尘归骑又匆匆。\n我寻桂树吟招隠，君对莲花诵易通。\n今日江山劳别梦，他年灯火课新功。\n濂溪最念初平老，恨听连床话未终。",
        "dynasty": "宋",
        "collection_info": null
    },
    {
        "title": "下摄市",
        "author": "乐雷发",
        "content": "吟到湘潭一叶黄，贾胡踪迹正悲凉。\n抱琴沽酒异乡客，打鼓发船何郡郎。\n楚女越商相杂沓，淮盐浙楮自低昂。\n尘埃市井无人识，濯足江头望八荒。",
        "dynasty": "宋",
        "collection_info": null
    },
    {
        "title": "雪峰寺",
        "author": "乐雷发",
        "content": "拟寻岣嵝看蟠螭，且解青鞋濯禹溪。\n弔古犹疑九枝柏，谈禅且问一茎虀。\n虎抓崖树供僧爨，猿摸廊碑认客题。\n应接溪山无好句，满林空羡乱蝉嘶。",
        "dynasty": "宋",
        "collection_info": null
    },
    {
        "title": "到衡岳呈弟山长",
        "author": "乐雷发",
        "content": "閒依禹柏繫征骢，猿鸟应犹怪贱踪。\n正拟开云访韩愈，可能避雨识茅容。\n朱陵洞裏秋呼鹤，紫盖峯前晓听钟。\n欲踏青霞寻胜趣，倦游应许借吟筇。",
        "dynasty": "宋",
        "collection_info": null
    },
    {
        "title": "许介之馆仆于东溪临发赠别",
        "author": "乐雷发",
        "content": "洗耳泉头漱晚凉，西风衣袂水花香。\n酒边豪气横荆楚，灯下清谈杂晋唐。\n天地每穷真俊杰，山林偏有好文章。\n试拈茹草同君舞，后夜闻鷄月满床。",
        "dynasty": "宋",
        "collection_info": null
    },
    {
        "title": "下第归后李伯辉李景魏索近诗",
        "author": "乐雷发",
        "content": "吟遍吴头楚尾春，多惭词客问征尘。\n振衣天目寻黄独，濯足湘江咏白苹。\n宋五已惭称进士，陈三何用作诗人。\n锦囊原属君家有，分买鱼经理钓轮。",
        "dynasty": "宋",
        "collection_info": null
    },
    {
        "title": "题李湛溪诗集后",
        "author": "乐雷发",
        "content": "楚砧岷葛饱清游，金节银菟照几州。\n诗句多如姚少监，行程还似杜参谋。\n黄陵夜诵虞妃泣，白帝春吟杜宇愁。\n拟问湛溪何处是，梦随闽国弄渔舟。",
        "dynasty": "宋",
        "collection_info": null
    },
    {
        "title": "赠李伯辉家谱诗",
        "author": "乐雷发",
        "content": "荡寇将军后，唐朝李郄家。\n绿华双荐者，况復古今夸。",
        "dynasty": "宋",
        "collection_info": null
    },
    {
        "title": "咏史六首 高祖",
        "author": "乐雷发",
        "content": "逝骓走鹿各消磨，剑外功臣剩几多。\n四皓两生元不听，故乡枉费大风歌。",
        "dynasty": "宋",
        "collection_info": null
    },
    {
        "title": "咏史六首 陈胜吴广",
        "author": "乐雷发",
        "content": "假号偷名只可怜，枉抛钱镈弄戈鋋。\n陇头燕雀应相笑，鸿鹄元来是项燕。",
        "dynasty": "宋",
        "collection_info": null
    },
    {
        "title": "咏史六首 韩信",
        "author": "乐雷发",
        "content": "愁看钟室劈良弓，何不当时杀蒯通。\n今日真王成底事，只应娥姁是英雄。",
        "dynasty": "宋",
        "collection_info": null
    },
    {
        "title": "咏史六首 东方朔",
        "author": "乐雷发",
        "content": "蜥蜴盆边解滑稽，且分社肉饱蛾眉。\n刘郎最怕秋风冷，那听君言换殿帷。",
        "dynasty": "宋",
        "collection_info": null
    },
    {
        "title": "咏史六首 司马相如",
        "author": "乐雷发",
        "content": "狗监无端荐薄情，鹴裘犊鼻帝乡尘。\n当时最有文君恨，不识长门买赋人。",
        "dynasty": "宋",
        "collection_info": null
    },
    {
        "title": "咏史六首 班固",
        "author": "乐雷发",
        "content": "请室冤魂叫不闻，神丘隆碣谩遗文。\n平生词藻谁知己，腐鼠孤雏却悞君。",
        "dynasty": "宋",
        "collection_info": null
    },
    {
        "title": "汴堤柳",
        "author": "乐雷发",
        "content": "万缕春风窣汴堤，锦帆何处柳空垂。\n流鶑应有儿孙在，问着隋朝总不知。",
        "dynasty": "宋",
        "collection_info": null
    },
    {
        "title": "读李羣玉集  其一",
        "author": "乐雷发",
        "content": "光顺门前繫马吟，弘文馆裏翠云春。\n却怜白首河西尉，枉作蓬莱献赋人。",
        "dynasty": "宋",
        "collection_info": null
    },
    {
        "title": "读李羣玉集  其二",
        "author": "乐雷发",
        "content": "捐玦江头弄钓舟，兰花杜若满芳洲。\n如何才子无骚思，只咏蔷薇与石榴。",
        "dynasty": "宋",
        "collection_info": null
    },
    {
        "title": "与復古叔读横渠正蒙书  其一",
        "author": "乐雷发",
        "content": "惆怅枯株无晬盘，云横太白梦魂寒。\n半生骄吝如蜗缩，自把西铭反覆看。",
        "dynasty": "宋",
        "collection_info": null
    },
    {
        "title": "与復古叔读横渠正蒙书  其二",
        "author": "乐雷发",
        "content": "谁掘骊山起老师，竹林灯火共心期。\n年来后学轻前辈，看彻皋比罢讲时。",
        "dynasty": "宋",
        "collection_info": null
    },
    {
        "title": "题杨从行湘诗卷  其一",
        "author": "乐雷发",
        "content": "仙云寒锁碧瑶天，突兀吟坛北斗边。\n试问凤凰谁得髓，竹林听雪对床眠。",
        "dynasty": "宋",
        "collection_info": null
    },
    {
        "title": "题杨从行湘诗卷  其二",
        "author": "乐雷发",
        "content": "叫云吹玉舜祠边，醉嚼琼糜漱石泉。\n旧读离骚今忘却，快披秋卷嗅兰荃。",
        "dynasty": "宋",
        "collection_info": null
    },
    {
        "title": "次韵熊云瀑秋夜见寄  其一",
        "author": "乐雷发",
        "content": "吟落秋窗烛炧红，想弹九辩入丝桐。\n荃衡岂不如葵菽，谁继豳风补楚风。",
        "dynasty": "宋",
        "collection_info": null
    },
    {
        "title": "次韵熊云瀑秋夜见寄  其二",
        "author": "乐雷发",
        "content": "叫彻苍梧望八荒，暮云秋客各凄凉。\n此情未许旁人会，愁绝中庭月一方。",
        "dynasty": "宋",
        "collection_info": null
    },
    {
        "title": "无题",
        "author": "乐雷发",
        "content": "大袖褒衣走浙淮，何人不识鹤山来。\n只今心印谁传得，自摺通书拨篆灰。",
        "dynasty": "宋",
        "collection_info": null
    },
    {
        "title": "抚州偶题",
        "author": "乐雷发",
        "content": "金柅亭边柳拂城，春风繫马酒家吟。\n尘埃满面无人识，却得黄鹂作赏音。",
        "dynasty": "宋",
        "collection_info": null
    },
    {
        "title": "萍乡病渴",
        "author": "乐雷发",
        "content": "犬子无从典鹔鹴，荒村忍渴望潇湘。\n楚王萍实甜如蜜，不许诗人取次尝。",
        "dynasty": "宋",
        "collection_info": null
    },
    {
        "title": "甲午社日客桂林",
        "author": "乐雷发",
        "content": "卮酒豚蹄客裏欢，石尤风紧枲衣单。\n东阳病骨如鹦鹉，最怯南州社日寒。",
        "dynasty": "宋",
        "collection_info": null
    },
    {
        "title": "桂林岁晚忆钟尚书",
        "author": "乐雷发",
        "content": "尘满湘翁薜荔衣，江湖岁晚鬓成丝。\n桂州杨五今何处，雪片梅花枉费诗。",
        "dynasty": "宋",
        "collection_info": null
    },
    {
        "title": "醉中偶成",
        "author": "乐雷发",
        "content": "醉敲茶臼啸秋烟，苦欠高阳买酒钱。\n拟入乱山餐柏叶，石床閒对麝香眠。",
        "dynasty": "宋",
        "collection_info": null
    },
    {
        "title": "送友人游昭州呈陈谦之佥判  其一",
        "author": "乐雷发",
        "content": "阆仙去补荔支谱，梅谷归呈飞鹜秋。\n惟有瓜坡共君在，马蹄何苦又昭州。",
        "dynasty": "宋",
        "collection_info": null
    },
    {
        "title": "送友人游昭州呈陈谦之佥判  其二",
        "author": "乐雷发",
        "content": "道乡牵损衮龙衣，谪堕天涯咏楚蓠。\n莫放蹇馿游别处，拾青阁下有残碑。",
        "dynasty": "宋",
        "collection_info": null
    },
    {
        "title": "送友人游昭州呈陈谦之佥判  其三",
        "author": "乐雷发",
        "content": "鹏运堂前话别愁，菭蘠三度楚江秋。\n近怀莫向元龙道，问舍求田是□头。",
        "dynasty": "宋",
        "collection_info": null
    },
    {
        "title": "夏日偶书",
        "author": "乐雷发",
        "content": "蜾蠃衔虫入破窗，枕书一垛竹方床。\n家僮偶见草头字，误认离骚是药方。",
        "dynasty": "宋",
        "collection_info": null
    },
    {
        "title": "秋日行村路",
        "author": "乐雷发",
        "content": "儿童篱落带斜阳，豆荚姜芽社肉香。\n一路稻花谁是主，红蜻蜓伴绿螳螂。",
        "dynasty": "宋",
        "collection_info": null
    },
    {
        "title": "新淦偶成",
        "author": "乐雷发",
        "content": "飞飞绿凤挂梅梢，犹记来时雪拥袍。\n今日归舟新淦路，担头稚子卖樱桃。",
        "dynasty": "宋",
        "collection_info": null
    },
    {
        "title": "赠吴季诗",
        "author": "乐雷发",
        "content": "燕子楼头一曲春，曾骑骄马掷黄金。\n如今世事漫头雪，破屋孤灯忍冻吟。",
        "dynasty": "宋",
        "collection_info": null
    },
    {
        "title": "演教寺弔楼居朱漕  其一",
        "author": "乐雷发",
        "content": "罗带江头蜕绣衣，人归香草谢家池。\n祇今玉树埋何处，惆怅僧房认得诗。",
        "dynasty": "宋",
        "collection_info": null
    },
    {
        "title": "演教寺弔楼居朱漕  其二",
        "author": "乐雷发",
        "content": "穿冢难酬地下知，逢人多说项斯诗。\n今朝痛洒西州泪，万里梅花欲放时。",
        "dynasty": "宋",
        "collection_info": null
    },
    {
        "title": "延真道院",
        "author": "乐雷发",
        "content": "沧流翠竹接仙扃，灵菜丹虬拱上真。\n拟就玄翁分半榻，閒听秋雨守庚申。",
        "dynasty": "宋",
        "collection_info": null
    },
    {
        "title": "访赵愚斋不遇谒者云入幕抵晚方归因成一绝奉寄",
        "author": "乐雷发",
        "content": "雪片梅花满砚池，芙蓉幕裏客归迟。\n今朝解了公家事，尽听辕门报酉时。",
        "dynasty": "宋",
        "collection_info": null
    },
    {
        "title": "史主簿以授庵习稿见示敬题其后并寄张宗瑞  其一",
        "author": "乐雷发",
        "content": "姜夔荒冢白苹深，鸑鷟无声结绿沈。\n拟向鄱阳寻后杜，只招张叟听君吟。",
        "dynasty": "宋",
        "collection_info": null
    },
    {
        "title": "史主簿以授庵习稿见示敬题其后并寄张宗瑞  其二",
        "author": "乐雷发",
        "content": "吟了南楼到库楼，塞云边月困雕锼。\n只今南北无诗禁，曾有新编遏鞑不。",
        "dynasty": "宋",
        "collection_info": null
    },
    {
        "title": "术士醴陵丁梦荣将之舂陵有赠  其一",
        "author": "乐雷发",
        "content": "看尽槐花卖卜人，窊尊且认旧碑文。\n只今世上无清惠，却恐元郎解笑君。",
        "dynasty": "宋",
        "collection_info": null
    },
    {
        "title": "术士醴陵丁梦荣将之舂陵有赠  其二",
        "author": "乐雷发",
        "content": "绿水池边旧钓矶，何时归去濯征衣。\n千年城郭应无恙，祇怕风尘老令威。",
        "dynasty": "宋",
        "collection_info": null
    },
    {
        "title": "送欧阳平仲起鬰林教官  其一",
        "author": "乐雷发",
        "content": "快把诗书洗瘴茅，雕题墨齿尽同胞。\n天涯那得随衿佩，试借升堂讲义钞。",
        "dynasty": "宋",
        "collection_info": null
    },
    {
        "title": "送欧阳平仲起鬰林教官  其二",
        "author": "乐雷发",
        "content": "古来节妇比忠臣，怊怅明珠一窖尘。\n千古纲常君记取，题诗烦问坠楼人。",
        "dynasty": "宋",
        "collection_info": null
    },
    {
        "title": "萍乡和王尧章韵",
        "author": "乐雷发",
        "content": "征衲无人补旧绵，萧条客枕楚萍边。\n拨残石炭西窗冷，却忆山家榾柮烟。",
        "dynasty": "宋",
        "collection_info": null
    },
    {
        "title": "赵司法诗集自题近道盖取工部所贻元隠居诗中语也因书二绝  其一",
        "author": "乐雷发",
        "content": "和遍陶翁饮酒诗，醉笼天地入鸱夷。\n细看官爵成何物，肯带奚囊过九疑。",
        "dynasty": "宋",
        "collection_info": null
    },
    {
        "title": "赵司法诗集自题近道盖取工部所贻元隠居诗中语也因书二绝  其二",
        "author": "乐雷发",
        "content": "浣花骚伯杳难□，世上宁无元隠居。\n读罢君诗三叹息，断弦绿绮定何如。",
        "dynasty": "宋",
        "collection_info": null
    },
    {
        "title": "听庐山胡道士弹离骚  其一",
        "author": "乐雷发",
        "content": "庐山道士菊潭仙，前世沧浪握楚荃。\n莫道离骚遗响绝，孤鈎寡珥尚能传。",
        "dynasty": "宋",
        "collection_info": null
    },
    {
        "title": "听庐山胡道士弹离骚  其二",
        "author": "乐雷发",
        "content": "弔湘谁解荐江蓠，忠愤泠泠写七丝。\n愁绝九疑山下听，重华应许就陈词。",
        "dynasty": "宋",
        "collection_info": null
    },
    {
        "title": "题王尧章伫香亭  其一",
        "author": "乐雷发",
        "content": "满池蜀锦照深衣，尽日凭栏课楚词。\n要识此花香绝处，露凉风细雨晴时。",
        "dynasty": "宋",
        "collection_info": null
    },
    {
        "title": "题王尧章伫香亭  其二",
        "author": "乐雷发",
        "content": "对花味道兴何长，好学颜家到坐忘。\n莫与红尘儿辈道，心清正自得真香。",
        "dynasty": "宋",
        "collection_info": null
    },
    {
        "title": "题王尧章伫香亭  其三",
        "author": "乐雷发",
        "content": "故园荷屋傍濂溪，苦爱莲花入梦思。\n今日题诗还自笑，江湖尘土鬓成丝。",
        "dynasty": "宋",
        "collection_info": null
    },
    {
        "title": "题昭州田廷亮书稿后  其一",
        "author": "乐雷发",
        "content": "槟榔口裏吐参苓，折槛无门九虎深。\n家在道乡亭畔住，定应千古有知音。",
        "dynasty": "宋",
        "collection_info": null
    },
    {
        "title": "题昭州田廷亮书稿后  其二",
        "author": "乐雷发",
        "content": "少海无波鹤禁虚，满朝闭口养曹蜍。\n白袍乌帽和宁外，却有山人请建储。",
        "dynasty": "宋",
        "collection_info": null
    },
    {
        "title": "访伯父幽居",
        "author": "乐雷发",
        "content": "对坐如禅舍，閒烧石乳香。\n书看新讲义，药问未传方。\n仆语梅花裏，僧经竹案傍。\n题诗吾岂敢，窗户半吟章。",
        "dynasty": "宋",
        "collection_info": null
    },
    {
        "title": "桂林怀李景魏",
        "author": "乐雷发",
        "content": "阳华万迭云，无计得相寻。\n所学皆时好，何人知尔心。\n莎城百粤远，雪峤一翁吟。\n已是怀人极，天寒奈水深。",
        "dynasty": "宋",
        "collection_info": null
    },
    {
        "title": "桂林送人之琼州招捕海寇",
        "author": "乐雷发",
        "content": "訾家洲畔路，别尔苦怱怱。\n说剑令人喜，耽吟与我同。\n旌旗枫鬼雨，舟楫鲎簰风。\n想到琼峯顶，题诗更纪功。",
        "dynasty": "宋",
        "collection_info": null
    },
    {
        "title": "与李盘翁知县登七星山弔石道士",
        "author": "乐雷发",
        "content": "迭嶂矗空青，躭幽共一寻。\n苔荒碑意古，茗苦道情深。\n有兴梯苍壁，无才咏玉簪。\n吟仙何处去，我辈復登临。",
        "dynasty": "宋",
        "collection_info": null
    },
    {
        "title": "次韵史主簿雨夜见寄",
        "author": "乐雷发",
        "content": "水长许由溪，春寒入竹扉。\n几人听夜雨，惟我怯单衣。\n树罅青灯耿，篱根白菌肥。\n明朝有忙事，推枕问渔矶。",
        "dynasty": "宋",
        "collection_info": null
    },
    {
        "title": "道中逢老儒由蜀出",
        "author": "乐雷发",
        "content": "丙穴鱼应好，曾经问钓矶。\n干戈今未定，城郭是耶非。\n诗社尊黄髮，侯门薄布衣。\n干坤满豺虎，见尔一歔欷。",
        "dynasty": "宋",
        "collection_info": null
    },
    {
        "title": "时事",
        "author": "乐雷发",
        "content": "时事如颓屋，谁堪任栋梁。\n国贫僧牒贱，边病檄书忙。\n有分忧宗社，无才出举场。\n未应王谢辈，挥泪送斜阳。",
        "dynasty": "宋",
        "collection_info": null
    },
    {
        "title": "逃户",
        "author": "乐雷发",
        "content": "租帖名犹在，何人纳税钱。\n烧侵无主墓，地占没官田。\n边国干戈满，蛮州瘴疠偏。\n不知携老稚，何处就丰年。",
        "dynasty": "宋",
        "collection_info": null
    },
    {
        "title": "登江华寒亭",
        "author": "乐雷发",
        "content": "到此脚跟酸，千峯迥不看。\n年深碑字浅，日薄树阴寒。\n石罅巢蜂乳，篱根堕鸟残。\n爱吟还畏崄，不敢倚栏干。",
        "dynasty": "宋",
        "collection_info": null
    },
    {
        "title": "访表叔李竹斋",
        "author": "乐雷发",
        "content": "门庭接豆根，吟避市尘喧。\n每爱诗无敌，应知学有源。\n云山供俎豆，笔砚长儿孙。\n愧我相过数，秋风酒一尊。",
        "dynasty": "宋",
        "collection_info": null
    },
    {
        "title": "拟长沙访姚雪蓬至永返赋此为寄",
        "author": "乐雷发",
        "content": "今傍南轩住，应知理趣精。\n通书多似易，论语不言诚。\n拟欲听微论，犹能慰别情。\n江湖风浪隔，肠断楚鸿声。",
        "dynasty": "宋",
        "collection_info": null
    },
    {
        "title": "雨夜读陆放翁集",
        "author": "乐雷发",
        "content": "炉冷童吹火，山房夜黯然。\n湿薪添茭爇，苦茗带芎煎。\n灯暗潇江雨，诗吟笠泽烟。\n老仙何处去，搔首弔尘编。",
        "dynasty": "宋",
        "collection_info": null
    },
    {
        "title": "送黄天河",
        "author": "乐雷发",
        "content": "天河那可到，山顶翠参差。\n村屋煎黄蜡，官炉焙荔支。\n地蛮游宦少，县小迓宾迟。\n鼻祖曾吟处，荒苔想满碑。",
        "dynasty": "宋",
        "collection_info": null
    },
    {
        "title": "呈赵叔愚司理",
        "author": "乐雷发",
        "content": "问户垂杨句，江湖半世看。\n不应求五岭，却自建孤坛。\n浙社朋游尽，唐诗气味寒。\n今朝流水谱，只可子期弹。",
        "dynasty": "宋",
        "collection_info": null
    },
    {
        "title": "梦访刘漫堂曾雪巢二先生",
        "author": "乐雷发",
        "content": "前辈风流歇，江湖欠赏音。\n向期行古道，谁解识余心。\n月浸金坛冷，云归玉笥深。\n潇湘风雨夜，空得梦相寻。",
        "dynasty": "宋",
        "collection_info": null
    },
    {
        "title": "青湘逢廷对人归因问时事",
        "author": "乐雷发",
        "content": "南客帝乡归，青袍照绿髭。\n问知当世事，解诵圣君诗。\n淮蜀军书急，湘深邸报迟。\n空传廷试策，韦布说边陲。",
        "dynasty": "宋",
        "collection_info": null
    },
    {
        "title": "南林寺",
        "author": "乐雷发",
        "content": "律院僧应俗，亭荒草木删。\n无碑堪考古，有客自看山。\n竹好惟嫌密，云多不自閒。\n小溪知最近，童浴夜方还。",
        "dynasty": "宋",
        "collection_info": null
    },
    {
        "title": "送客有感",
        "author": "释行海",
        "content": "几年不上越王台，独立津亭送客迴。\n风捲潮声归海去，云排雨势隔江来。\n山藏南渡诸陵树，沙涨西兴一岸苔。\n秋后风光图画裏，栏干十二忆蓬莱。",
        "dynasty": "宋",
        "collection_info": null
    },
    {
        "title": "送石居上人归别业",
        "author": "释行海",
        "content": "不忍送君杨柳津，隔江相忆始相亲。\n未能款曲论心事，翻似寻常识面人。\n一枕落花终夜雨，十年芳草故乡春。\n栽松若有青山剩，借结茅庐作近邻。",
        "dynasty": "宋",
        "collection_info": null
    },
    {
        "title": "送宁道二友",
        "author": "释行海",
        "content": "二友东归我独存，欲言心事恐消魂。\n片帆明日知何处，一路青山看到门。\n别后寄书期再见，静中开卷忆同论。\n自怜不得相随去，梅雨萧萧海气昏。",
        "dynasty": "宋",
        "collection_info": null
    },
    {
        "title": "送宁雪矶归剡",
        "author": "释行海",
        "content": "无缘同上浙东船，亲老家贫每自怜。\n踪迹久留千里外，情怀不比十年前。\n客游何处无芳草，人别他乡有杜鹃。\n别后欲知乡裏事，烦君千万寄鱼笺。",
        "dynasty": "宋",
        "collection_info": null
    },
    {
        "title": "送曲江为上人归省",
        "author": "释行海",
        "content": "蛩吟木落帝王州，我亦凄凉感旅游。\n正起四方朋友念，又添一个别离愁。\n溪村棹急红菱雨，山市砧催白雁秋。\n闻道北堂相忆久，西风吹柳曲江头。",
        "dynasty": "宋",
        "collection_info": null
    },
    {
        "title": "送以道上人住常州王潜泉别业",
        "author": "释行海",
        "content": "茫茫野水接秋天，载去苹花月一船。\n世上岂无闲宇宙，吴中别有好林泉。\n田丰绿荠桃晨雨，爨老红萝闭夕烟。\n早晚亦归王戴邑，溪房相对鹭鸶眠。",
        "dynasty": "宋",
        "collection_info": null
    },
    {
        "title": "送清上人归暨阳",
        "author": "释行海",
        "content": "中分吴越大江流，君自东归我尚留。\n烟锁白杨渔浦晚，风鸣黄叶凤城秋。\n穷途散尽三千客，故国难忘十二楼。\n依旧团圆今夜月，照吟不照别离愁。",
        "dynasty": "宋",
        "collection_info": null
    },
    {
        "title": "送希晋还云间",
        "author": "释行海",
        "content": "暮蝉黄叶徧长安，澹泊交情别亦难。\n客路何时又相见，菊花今日更同看。\n一帆风露官河晓，十月蒹葭雁碛寒。\n别后相思那可免，水云西望白漫漫。",
        "dynasty": "宋",
        "collection_info": null
    },
    {
        "title": "送清上人归苕溪",
        "author": "释行海",
        "content": "寻常送客尚多愁，况是天涯寂寞秋。\n晓别蛩声黄叶寺，夜分渔火白苹洲。\n病余骨肉添新梦，归后风烟忆旧游。\n何处何时又相见，青山长在水长流。",
        "dynasty": "宋",
        "collection_info": null
    },
    {
        "title": "送立上人离天竺讲席往依虎丘禅院",
        "author": "释行海",
        "content": "心对青灯作死灰，剑池山色思徘徊。\n顶初试笠应嫌重，教有招书己懒开。\n楚塞数行春雁转，吴天一片白云来。\n定回月在松头静，还上生公旧讲台。",
        "dynasty": "宋",
        "collection_info": null
    },
    {
        "title": "送无作上人之四明  其一",
        "author": "释行海",
        "content": "老子穷通听我吟，山中惟有我同心。\n数茎白髮惊年老，几度青灯恋夜深。\n冰锁蛟龙盘大泽，云遮兰蕙託幽林。\n道行亦自东浮海，海国清风引梵音。",
        "dynasty": "宋",
        "collection_info": null
    },
    {
        "title": "送无作上人之四明  其二",
        "author": "释行海",
        "content": "天涯彼此一闲身，同看梅花几度春。\n寒怕山川行色近，夜围灯火别情真。\n君还西上当何日，我欲东归未有因。\n乡社只今寥落甚，岂堪相送老成人。",
        "dynasty": "宋",
        "collection_info": null
    },
    {
        "title": "送无作上人之四明  其三",
        "author": "释行海",
        "content": "天地萧萧万木干，独摇金锡下长安。\n从来作客今如此，始欲留君亦自难。\n帆带北风潮信急，雪迷南国雁声寒。\n分明一片相思意，湖上青山谁共看。",
        "dynasty": "宋",
        "collection_info": null
    },
    {
        "title": "送秋谷兰上人",
        "author": "释行海",
        "content": "春来我亦梦家林，万水千山不可寻。\n白雪易侵游子鬓，黄金难买故人心。\n夜船摇月平河稳，晓岭登云古树深。\n湖上又期寒食后，倚栏同对落花吟。",
        "dynasty": "宋",
        "collection_info": null
    },
    {
        "title": "送人之姑苏",
        "author": "释行海",
        "content": "片帆归去百花洲，今日因君忆旧游。\n泽国风烟多好景，洞庭林壑最宜秋。\n垂虹未霁难收影，顽石如今不点头。\n记得一番吟最苦，翻然惆怅为吴鈎。",
        "dynasty": "宋",
        "collection_info": null
    },
    {
        "title": "送子谦皈松江",
        "author": "释行海",
        "content": "秋风社燕忽辞梁，志士鹰扬在四方。\n一曝十寒吾已老，寸阴尺璧子须忙。\n松于雪裏方知操，梅到春前便有香。\n此去莫忘灯下约，蠹书重整此山房。",
        "dynasty": "宋",
        "collection_info": null
    },
    {
        "title": "送先上人归越",
        "author": "释行海",
        "content": "蟋蟀声中念故乡，片帆风正渡钱塘。\n烟横浦口鱼讴晚，月涌潮头蜃气凉。\n一脉菲泉清夏后，千年酒瓮醉秦皇。\n青鞋布袜秋归早，犹有荷花镜裏香。",
        "dynasty": "宋",
        "collection_info": null
    },
    {
        "title": "送隆上人游淮南",
        "author": "释行海",
        "content": "欲向淮南作胜游，如何却在雁来秋。\n战曾采石连青海，恨不回龙到白沟。\n山立金焦双砥柱，地分吴楚一江流。\n凭君莫上新亭望，北面风烟只旧愁。",
        "dynasty": "宋",
        "collection_info": null
    },
    {
        "title": "送云太虚禅师住台州报恩寺",
        "author": "释行海",
        "content": "高卧北山长懒出，忽辞猿鹤上扁舟。\n此行为道无荣念，相送于人有别愁。\n峰顶凉宵明月上，门前终日大江流。\n东南一路多奇观，寒拾诸公尽旧游。",
        "dynasty": "宋",
        "collection_info": null
    },
    {
        "title": "送人之姑苏",
        "author": "释行海",
        "content": "枫落吴江归兴浓，不知何日定相逢。\n山中独对三生石，城外谁听半夜钟。\n金井露凉鸣蟋蟀，石池霜早歇芙蓉。\n新诗别后须相寄，只在云深第一峰。",
        "dynasty": "宋",
        "collection_info": null
    },
    {
        "title": "送寿芳恭三友归安吉",
        "author": "释行海",
        "content": "此心偏向寂寥难，学至寂寥心自安。\n杨柳忽惊秋色晚，芭蕉不耐雨声寒。\n白云深处人相别，明月圆时我独看。\n极目吴天征棹远，渡头斜日落枫丹。",
        "dynasty": "宋",
        "collection_info": null
    },
    {
        "title": "送同里昂上人",
        "author": "释行海",
        "content": "秋风何事趣归期，人物凄凉渡欲垂。\n学道须从年少日，苦心直到岁寒时。\n近来乡国无消息，老去情怀怕别离。\n愧我徒增怀橘念，弊裘犹自客京师。",
        "dynasty": "宋",
        "collection_info": null
    },
    {
        "title": "赠李隠士",
        "author": "释行海",
        "content": "白苎为衣草结庐，相逢犹问世何如。\n每弹山水忘忧曲，懒上王侯自荐书。\n白眼鸥边窥宇宙，清罇月下宴樵渔。\n时情任似长亭柳，纔向秋风日日疎。",
        "dynasty": "宋",
        "collection_info": null
    },
    {
        "title": "赠王渔山",
        "author": "释行海",
        "content": "冷观天地只浮沤，胜水名山徧去游。\n书剑传家抛弟侄，渔樵作队贱公侯。\n卧听瀑布分僧榻，醉插梅花上酒楼。\n箧裏不留封禅稿，知心江上有沙鸥。",
        "dynasty": "宋",
        "collection_info": null
    },
    {
        "title": "赠叶苔矶",
        "author": "释行海",
        "content": "养竹栽花住玉京，已将功业付闲情。\n太平世上无豪杰，大雅场中有老成。\n白日长思泉石趣，青楼空沸管絃声。\n冷观人事如碁局，谁肯忘机过一生。",
        "dynasty": "宋",
        "collection_info": null
    },
    {
        "title": "寄新冶城",
        "author": "释行海",
        "content": "客中情况果何如，消息传来恐是虚。\n今岁又居何处寺，多时不得故人书。\n自怜南北身无定，相隔江山梦亦疎。\n若有便风须寄信，白云深处是吾庐。",
        "dynasty": "宋",
        "collection_info": null
    },
    {
        "title": "寄阳羡山俊癯翁",
        "author": "释行海",
        "content": "一曲相思断玉絃，白芙蓉畔水生烟。\n自从上国人相别，每看中秋月不圆。\n蜀马嘶风惊鞑鼓，吴儿杀气暗渔船。\n何当跨鹤来阳羡，同访黄龙古洞天。",
        "dynasty": "宋",
        "collection_info": null
    },
    {
        "title": "寄集庆寺瑞上人",
        "author": "释行海",
        "content": "西游今已十余年，更涉波涛路半千。\n燕度玉京逢社雨，雁回金斗没晴烟。\n一春箫鼓多成市，五色楼台半倚天。\n我为思君忘不得，踏花须上北门船。",
        "dynasty": "宋",
        "collection_info": null
    },
    {
        "title": "寄瑞天藴",
        "author": "释行海",
        "content": "别时许有书相寄，望望江东是几回。\n霸越亡吴增感慨，登山临水復徘徊。\n去秋同听梧桐落，今日独看鸿雁来。\n路隔半千烟霭外，为谁频上最高台。",
        "dynasty": "宋",
        "collection_info": null
    },
    {
        "title": "寄象岑上人",
        "author": "释行海",
        "content": "宴坐凌霄峰顶寺，时时音信得相闻。\n十年寥落长为客，四海交游少似君。\n杨柳重青相送处，鹭鸶洁白自成羣。\n寒思会面知何日，百里溪山隔暮云。",
        "dynasty": "宋",
        "collection_info": null
    },
    {
        "title": "寄一贯道",
        "author": "释行海",
        "content": "别君容易见君难，三载无书去问安。\n身在异乡春又老，梦回孤馆雨生寒。\n江山有待人皆往，桃李无言客自看。\n东望沃洲何处是，暮云重迭锁峰峦。",
        "dynasty": "宋",
        "collection_info": null
    },
    {
        "title": "寄隆虚岩行人",
        "author": "释行海",
        "content": "藤花小朶插军持，香篆轻烟袅袅移。\n山鸟不啼禅定处，池鱼偏集诵经时。\n风声入户松千树，月影临窗竹一枝。\n旧日寒山行道外，崖间叶上亦题诗。",
        "dynasty": "宋",
        "collection_info": null
    },
    {
        "title": "寄耕云先辈",
        "author": "释行海",
        "content": "老子归耕谷口云，几年音信不相闻。\n青灯事业难忘处，白社萧条又忆君。\n万岳千岩双鬓改，三吴百越一江分。\n何当亦用蒲轮起，智者遗编有蠹纹。",
        "dynasty": "宋",
        "collection_info": null
    },
    {
        "title": "寄赤城新珩讲师",
        "author": "释行海",
        "content": "塔耸霞标在上头，杖藜犹记昔年游。\n月生丹井树林静，烟新碧桃溪涧幽。\n夜讲石筵龙象集，昼吟岩宇鬼神愁。\n思君每欲寻君去，水阔山遥两鬓秋。",
        "dynasty": "宋",
        "collection_info": null
    },
    {
        "title": "怀方山人",
        "author": "释行海",
        "content": "养花天气雨蒙蒙，意欲相寻去未通。\n自少江湖同苦乐，如今灯火各西东。\n百年总是难忘日，一信无由托便风。\n曾共月明岩上坐，思君还在月明中。",
        "dynasty": "宋",
        "collection_info": null
    },
    {
        "title": "得方山人书因有所怀",
        "author": "释行海",
        "content": "三度寄书浑不到，故人书到我方闻。\n路歧南北成如此，聚散情怀恰似君。\n千里倍看今夜月，两乡遥认隔江云。\n寒窗正自怜孤影，听得断鸿声念羣。",
        "dynasty": "宋",
        "collection_info": null
    },
    {
        "title": "自嘉兴归天竺怀同友",
        "author": "释行海",
        "content": "九月游吴菊盛开，洞庭不去为君回。\n病归故里留书在，约到明年看驾来。\n宾客过门题姓字，菖蒲别主染尘埃。\n谁知独向秋风裏，静倚山窗对绿苔。",
        "dynasty": "宋",
        "collection_info": null
    },
    {
        "title": "辛亥春别湖上诸友",
        "author": "释行海",
        "content": "江南花信厌春寒，乡路迢迢去亦难。\n不解趋时人笑拙，每怀归计自求安。\n明朝芳草空相忆，何处青山復共看。\n二十八年清苦志，独歌白雪对幽兰。",
        "dynasty": "宋",
        "collection_info": null
    },
    {
        "title": "与中上人至云间话别",
        "author": "释行海",
        "content": "寒云漠漠浦悠悠，短棹同登八月秋。\n一寸不磨心似铁，四方无定迹如鸥。\n江乡雁过蒹葭冷，雨馆人分蟋蟀愁。\n相见有期还惜别，百年能得几交游。",
        "dynasty": "宋",
        "collection_info": null
    },
    {
        "title": "逢舍弟",
        "author": "释行海",
        "content": "兄弟相逢在浙西，问家言客思依依。\n已难与汝凄凉别，终不教吾独自归。\n流落异乡成老貌，别来无处寄寒衣。\n死生今日心方稳，消息相传总是非。",
        "dynasty": "宋",
        "collection_info": null
    },
    {
        "title": "时在临云寄虎溪侃直山",
        "author": "释行海",
        "content": "白首归看旧种松，十年相别此相逢。\n近疎面会因多雨，似隔天涯只一峰。\n数树绿烟铺薜荔，半池红露泣芙蓉。\n故乡迢递故人少，江北江南思万重。",
        "dynasty": "宋",
        "collection_info": null
    },
    {
        "title": "酬弘道夫",
        "author": "释行海",
        "content": "人隔三州只自知，月明千里是相思。\n湖山秋后分题处，朋友丛中忆欠谁。\n百岁自完休献玉，万般如戏莫悲丝。\n余生定有重逢日，云水茫茫未可期。",
        "dynasty": "宋",
        "collection_info": null
    },
    {
        "title": "哭王秀岩  其一",
        "author": "释行海",
        "content": "南湖天竺旧同游，心恋青灯老未休。\n梅坞春风吹梦破，竹堂秋雨滴人愁。\n鼎分角立英雄世，虎逝龙亡寂寞秋。\n天地独教吾辈在，临风三些涕横流。",
        "dynasty": "宋",
        "collection_info": null
    },
    {
        "title": "哭王秀岩  其二",
        "author": "释行海",
        "content": "十年知己尽消磨，哭到秀岩愁更多。\n顾我此生谁缱绻，问天今日事如何。\n雨听蟋蟀成商调，露采芙蓉发楚歌。\n毕竟寸情哀不尽，但将荣辱付沧波。",
        "dynasty": "宋",
        "collection_info": null
    },
    {
        "title": "悼允上人",
        "author": "释行海",
        "content": "白云寺裏同听讲，卜得山斋竹树幽。\n君已不来梅自发，世皆如梦水长流。\n寒灯苦志归黄土，俗客轻人将白头。\n万惜少年多是死，静思吾道转堪愁。",
        "dynasty": "宋",
        "collection_info": null
    },
    {
        "title": "怀珦潜山",
        "author": "释行海",
        "content": "楚雨吴烟动客思，江梅发后失归期。\n传来踪迹浑无定，飘泊情怀已可知。\n鼓角每惊多事日，鶑花空度少年时。\n与君如此长相别，苦乐同心更有谁。",
        "dynasty": "宋",
        "collection_info": null
    },
    {
        "title": "留癯翁",
        "author": "释行海",
        "content": "一载相思始见君，同心长是不同羣。\n因看世上多青草，只话山中好白云。\n路远寄书难得到，夜深别语岂堪闻。\n西湖正有梅花发，水堠官程且莫云。",
        "dynasty": "宋",
        "collection_info": null
    },
    {
        "title": "僧号利生",
        "author": "释行海",
        "content": "心因爱物语慈悲，梵律钞成解受持。\n施茗唯烧无茧叶，助桥不伐有巢枝。\n忍看猎火巡山穴，贵买罾鱼放石池。\n多少怀恩如父母，朱门弹铗少逢知。",
        "dynasty": "宋",
        "collection_info": null
    },
    {
        "title": "喜方溪復归白云",
        "author": "释行海",
        "content": "十载青灯自苦辛，懒将白眼顾浮尘。\n凤声偏近瑶台月，草色难连玉树春。\n云有去来非本意，世无荣辱是何人。\n几番分坐梅边石，却话桃源只避秦。",
        "dynasty": "宋",
        "collection_info": null
    },
    {
        "title": "喜招樵屋远归",
        "author": "释行海",
        "content": "忆凤求麟最可怜，白头踯躅几山川。\n尘昏泗水絃歌地，灰冷咸阳竹帛烟。\n万里云霄曾放鹤，五湖风月满归船。\n干坤自有知音在，牙也何须便绝絃。",
        "dynasty": "宋",
        "collection_info": null
    },
    {
        "title": "云泉禅师哀词",
        "author": "释行海",
        "content": "一片禅心无用处，苹花溪上看垂纶。\n也知白璧黄金贵，何似青鞋布袜贫。\n吟畔山川生哭泣，笔头兰竹露精神。\n如今云散泉流去，淡日凄风杂野尘。",
        "dynasty": "宋",
        "collection_info": null
    },
    {
        "title": "留别陈藏一",
        "author": "释行海",
        "content": "君住江西我浙东，偶然相识在吴中。\n知名彼此非今日，爱客情怀有古风。\n历数山川游已徧，苦吟风月趣还同。\n不须惜我匆匆别，约在天街看菊丛。",
        "dynasty": "宋",
        "collection_info": null
    },
    {
        "title": "和汤秘书见寄韵",
        "author": "释行海",
        "content": "书剑衝寒到日边，烟霞曾结几生缘。\n醉邀明月逢梅醒，啸入青山对竹眠。\n老晤庄周为蝶后，谁思腐草化萤前。\n新诗自有经纶志，乘兴莫将红叶偏。",
        "dynasty": "宋",
        "collection_info": null
    },
    {
        "title": "和浩师书事",
        "author": "释行海",
        "content": "平原漠漠带晴川，秋草秋风又一年。\n尧舜不知今日事，烟霞同结几生缘。\n未闻世道如絃直，应怪鸥身似雪鲜。\n临水登山情亦懒，枕书闲向北窗眠。",
        "dynasty": "宋",
        "collection_info": null
    },
    {
        "title": "和馨果二友见寄韵",
        "author": "释行海",
        "content": "几度怀归浙水东，无端又下白云中。\n当窗石色寒留雨，出洞猿声静带风。\n崖底碧烟生暮景，树头红子落晴空。\n酷怜后夜芗林月，照我思君处不同。",
        "dynasty": "宋",
        "collection_info": null
    },
    {
        "title": "湖上送志道归金华",
        "author": "释行海",
        "content": "我住千岩万岳州，金华佳处未曾游。\n心期小艇频归洞，梦带清风独倚楼。\n野店霜深闻寒雁，水村月淡见沙鸥。\n明朝还忆西湖上，杨柳芙蓉正暮秋。",
        "dynasty": "宋",
        "collection_info": null
    },
    {
        "title": "洞微翁挽章",
        "author": "释行海",
        "content": "凄凉木末搴芙蓉，万里鹰扬路忽穷。\n箭到红心翻堕地，花成绿子又随风。\n可怜玉兔沉沧海，却放寒乌占碧桐。\n万事看来都是梦，山林犹忆旧英雄。",
        "dynasty": "宋",
        "collection_info": null
    },
    {
        "title": "寓归云阁怀上竺听雨斋馨果二友",
        "author": "释行海",
        "content": "千金溪上归云阁，双桧峰前听雨斋。\n两地相思春冷淡，尺书难尽客情怀。\n风兼水气寒吹帽，雨积檐声夜滴阶。\n想得梅边旧行径，履痕闻被落花埋。",
        "dynasty": "宋",
        "collection_info": null
    },
    {
        "title": "天竺浮寻小楼",
        "author": "释行海",
        "content": "楼倚飞来小朶峰，每因动业思重重。\n三千日月欺王母，百二山河误祖龙。\n石浅易知丹井味，洞深难见白云踪。\n自惭半座分花雨，无復人听夜讲钟。",
        "dynasty": "宋",
        "collection_info": null
    },
    {
        "title": "天竺谢竹心陈通判见访  其一",
        "author": "释行海",
        "content": "紫袍乌帽马蹄轻，晓浥秋山桂露清。\n慷慨剧谈当世事，艰难方见故人情。\n杏园旧宴魁麟笔，莲幙重开佐凤城。\n青琐玉堂殊有待，江淮何日可休兵。",
        "dynasty": "宋",
        "collection_info": null
    },
    {
        "title": "天竺谢竹心陈通判见访  其二",
        "author": "释行海",
        "content": "三十余年别剡川，一瓢分饮葛洪泉。\n当时玄度寻支遁，今日昌黎欠大颠。\n游宦石头怀往事，伤心瓜步梗来船。\n盍应借箸趋前列，北面风寒快着鞭。",
        "dynasty": "宋",
        "collection_info": null
    },
    {
        "title": "鹿台止作  其一",
        "author": "释行海",
        "content": "九州烟景杂尘埃，自爱吾庐住鹿台。\n百计不如归最好，五行只可问无灾。\n野园日暖花争发，贫屋春深燕自来。\n王戴风流千载下，水声山色更徘徊。",
        "dynasty": "宋",
        "collection_info": null
    },
    {
        "title": "鹿台止作  其二",
        "author": "释行海",
        "content": "林下寥寥宇宙宽，孤怀懒与世相干。\n穷通有限随时好，仁义相拘作事难。\n故国不知春后信，他山频在梦中看。\n棠梨花发幽窗下，游蝶不来风雨寒。",
        "dynasty": "宋",
        "collection_info": null
    },
    {
        "title": "渡钱塘江",
        "author": "释行海",
        "content": "东风晓出凤凰城，烟棹悠悠春水平。\n征雁北归乡有思，大江东去世无情。\n渡人来往青山在，霸业兴亡白鸟惊。\n惆怅鲸吞心未死，至今朝暮逐潮生。",
        "dynasty": "宋",
        "collection_info": null
    },
    {
        "title": "赤城",
        "author": "释行海",
        "content": "玉京仙额篆封苔，密密春云洞不开。\n白蟒降时凭铁锡，红霞飞处接瑶台。\n林幽怪石如人立，夜静空山有鬼哀。\n一曲凤箫声已断，释籤岩下独徘徊。",
        "dynasty": "宋",
        "collection_info": null
    },
    {
        "title": "天竺有怀",
        "author": "释行海",
        "content": "白日闭门亦懒开，门前日日起尘埃。\n人无旧分言难託，道有同心信不来。\n黄菊一篱秋冷淡，碧云千里暮徘徊。\n去年忆得寒江畔，君上孤舟我独回。",
        "dynasty": "宋",
        "collection_info": null
    },
    {
        "title": "西湖早春",
        "author": "释行海",
        "content": "多时不向柳边来，每箇幽亭坐一回。\n春咔未容鶑燕闹，芳心犹待杏桃开。\n飘摇水面渔舟稳，宛转风前玉笛哀。\n太乙清都五云表，冷香空锁御园梅。",
        "dynasty": "宋",
        "collection_info": null
    },
    {
        "title": "东掖怀天竺",
        "author": "释行海",
        "content": "十年心事已蹉跎，吴越兴亡付绿波。\n衰鬓又惊黄叶落，故乡遥认白云多。\n葛洪井畔三生石，处士梅边十里荷。\n总是平生快心处，夜长无奈月明何。",
        "dynasty": "宋",
        "collection_info": null
    },
    {
        "title": "湖上",
        "author": "释行海",
        "content": "雨后湖光照绿苹，岸行舟载苦吟身。\n恨无杯酒浇胸次，折得梅花插帽轮。\n流水六桥人自老，暖烟十里柳重新。\n飞来白鹭如相识，共乐羲皇世上春。",
        "dynasty": "宋",
        "collection_info": null
    },
    {
        "title": "题南岩",
        "author": "释行海",
        "content": "昔年此地属龙门，两壁崖崖禹凿痕。\n泉堕半空翻作雨，天藏一窍狭于村。\n萝烟尚瘗仙人骨，矶月应招钓客魂。\n岩下住僧多白首，不闻尘世似桃源。",
        "dynasty": "宋",
        "collection_info": null
    },
    {
        "title": "归剡  其一",
        "author": "释行海",
        "content": "此生书剑学无成，癖爱林泉梦亦清。\n甘苦已知浮世味，亲疎尽见旧交情。\n五湖风月随闲客，十载冰霜对短檠。\n归得又思沧海去，是谁堪结岁寒盟。",
        "dynasty": "宋",
        "collection_info": null
    },
    {
        "title": "归剡  其二",
        "author": "释行海",
        "content": "三十将成道未成，菱花频照意频惊。\n百年得趣非容易，万事无心是太平。\n白雪阳春谁欲听，青鞋布袜世相轻。\n天台庐岳难忘处，泉石皆知旧姓名。",
        "dynasty": "宋",
        "collection_info": null
    },
    {
        "title": "归剡  其三",
        "author": "释行海",
        "content": "天地宽闲鼓角疎，江南烟景忆当初。\n乍归故里仍如客，偏爱沧洲不为鱼。\n草木有心知雨露，楼台回首作丘墟。\n夕阳咏罢餐秋菊，又放青山入弊庐。",
        "dynasty": "宋",
        "collection_info": null
    },
    {
        "title": "归剡  其四",
        "author": "释行海",
        "content": "流水东流竟不回，已将心事作寒灰。\n窗前白鸟寻常过，篱下黄花寂寞开。\n玉佩金鞍浑是梦，凤箫龙管只堪哀。\n多时不得中原信，暮雨西风雁自来。",
        "dynasty": "宋",
        "collection_info": null
    },
    {
        "title": "归剡  其五",
        "author": "释行海",
        "content": "处处溪山得趣真，不曾富贵不曾贫。\n梦中觅句浑如醒，秋后看花亦似春。\n未许黄金酬苦节，祇应白鸟伴闲身。\n门前一径苍苔色，终岁喜无车马尘。",
        "dynasty": "宋",
        "collection_info": null
    },
    {
        "title": "天竺书怀",
        "author": "释行海",
        "content": "满山风露正秋深，石井栏边蛩夜吟。\n黄叶随流如有约，白云归岫亦无心。\n拟同猿鸟消闲日，别卜烟霞入远林。\n毕竟一荣还一辱，百年何用觅知音。",
        "dynasty": "宋",
        "collection_info": null
    },
    {
        "title": "临清楼",
        "author": "释行海",
        "content": "楼影斜侵贺鑑湖，月随天远极苍梧。\n青山不受秦封禅，白鸟犹惊越霸图。\n烟带夕阳笼野树，雨生春涨没平芜。\n好诗都在栏干上，最喜红尘一点无。",
        "dynasty": "宋",
        "collection_info": null
    },
    {
        "title": "胥山",
        "author": "释行海",
        "content": "子胥山上噪羣乌，旧日英灵在此无。\n臣节已亏因挞楚，兵筹虽用奈亡吴。\n云屯灌木疑烽戍，石列平城设阵图。\n只可共忧难共乐，知君唯有一陶朱。",
        "dynasty": "宋",
        "collection_info": null
    },
    {
        "title": "明晖阁",
        "author": "释行海",
        "content": "霁色空明宇宙宽，江南佳趣在栏干。\n云蒸列岸青山晓，露湿眠沙白鸟寒。\n极浦风帆侵树杪，夕阳烟景聚檐端。\n目前有句吟难尽，几度登临月下看。",
        "dynasty": "宋",
        "collection_info": null
    },
    {
        "title": "楼居",
        "author": "释行海",
        "content": "秋光清接眼光寒，碧落茫茫碧海宽。\n月堕树根当岳顶，天垂河气湿栏干。\n元龙百尺情犹在，黄鹤千年迹未残。\n最是夕阳烟雨后，不堪直北望长安。",
        "dynasty": "宋",
        "collection_info": null
    },
    {
        "title": "太后永寿寺方丈紫芝",
        "author": "释行海",
        "content": "方丈山中草亦灵，参差小朶结菁英。\n玉团紫气晴霞淡，金缕红光晓日明。\n四皓自餐商谷稳，九茎曾见泰阶平。\n蟠桃春色应同永，香比蟾枝此更清。",
        "dynasty": "宋",
        "collection_info": null
    },
    {
        "title": "桂山再归草堂",
        "author": "释行海",
        "content": "不听猿啼天竺树，几番春换马塍花。\n草堂白雪翻新句，蕙帐青毡属故家。\n野火暂留明月住，好山多被乱云遮。\n流行坎止人间事，握手相看两鬓花。",
        "dynasty": "宋",
        "collection_info": null
    },
    {
        "title": "宿高岸庵",
        "author": "释行海",
        "content": "溪房长对竹林清，日日思归计未成。\n千里暮云愁作客，一灯寒雨话浮生。\n白鸥沙上东西梦，黄叶阶前聚散情。\n清晓又移烟艇去，峨嵋山下钓台平。",
        "dynasty": "宋",
        "collection_info": null
    },
    {
        "title": "吴中作",
        "author": "释行海",
        "content": "吴王废苑又逢秋，门外沧江日夜流。\n有泪不同儿女态，此心多为圣贤愁。\n蓼开南浦雁离塞，月上前峰客倚楼。\n金户玉堂无梦到，云山亦足比封侯。",
        "dynasty": "宋",
        "collection_info": null
    },
    {
        "title": "壬子七月",
        "author": "释行海",
        "content": "茫茫宇宙事如何，夕菊朝兰宛转歌。\n陌上柳条谁折尽，客中秋思夜来多。\n阳春欲奏朱絃断，江水长流白鸟过。\n一自五湖人散后，更无魂梦出烟萝。",
        "dynasty": "宋",
        "collection_info": null
    },
    {
        "title": "元日",
        "author": "释行海",
        "content": "北山猿鹤久为邻，闲裏生涯梦裏人。\n旅思经时偏感旧，物华今日又从新。\n棹歌堤上水烟晚，笛奏江南梅柳春。\n五道寂寥先辈尽，自惭无补面生尘。",
        "dynasty": "宋",
        "collection_info": null
    },
    {
        "title": "丁未昏  其一",
        "author": "释行海",
        "content": "异乡芳草故乡情，闻道烟烽满旧京。\n林下岂无贤圣迹，城中唯有管絃声。\n水流云散成寥落，花笑鶑啼做太平。\n今日已无荣辱念，此山深处寄浮生。",
        "dynasty": "宋",
        "collection_info": null
    },
    {
        "title": "丁未昏  其二",
        "author": "释行海",
        "content": "极目东南王气浮，雨余春色满皇州。\n看花不饮翻如醉，听角无心亦自愁。\n吴越是非残客梦，山川今古白人头。\n殷懃更向楼中望，只有孤云得自由。",
        "dynasty": "宋",
        "collection_info": null
    },
    {
        "title": "春游",
        "author": "释行海",
        "content": "芳菲时节思悠悠，快与风光汗漫游。\n万物不如花富贵，一春唯有蝶风流。\n仙曾许我黄金骨，天不饶君白雪头。\n随处是家随处客，夜来何事梦沧洲。",
        "dynasty": "宋",
        "collection_info": null
    },
    {
        "title": "丁卯秋八月奉檄住嘉兴先福寺",
        "author": "释行海",
        "content": "无端檄下白云中，水国迢迢宋梵宫。\n草入空斋随意绿，花开野地向人红。\n夕阳每感皈巢鸟，秋色偏怜出塞鸿。\n一个闲身闲不彻，风霜添得鬓成翁。",
        "dynasty": "宋",
        "collection_info": null
    },
    {
        "title": "戊辰闰正月书怀  其一",
        "author": "释行海",
        "content": "一年风景两逢新，老去情怀最惜春。\n未有鸧鹒传好语，岂无蛱蝶报芳辰。\n花林淑气蒸香蔼，柳岸游丝惹曲尘。\n今日晴明聊引兴，倚楼翻作望乡人。",
        "dynasty": "宋",
        "collection_info": null
    },
    {
        "title": "戊辰闰正月书怀  其二",
        "author": "释行海",
        "content": "茅屋风光总入诗，今年何事燕归迟。\n繁花犹未竞春色，百舌最先啼晓枝。\n深导竹渠防雨涨，密扶花架恐风欹。\n人生三万六千日，莫负芳菲少壮时。",
        "dynasty": "宋",
        "collection_info": null
    },
    {
        "title": "戊辰闰正月书怀  其三",
        "author": "释行海",
        "content": "年年风雨作春愁，天气晴明便出游。\n陌上野梅飘趁屐，水边杨柳碍行舟。\n踏青尚可酬佳节，拾翠如今愧白头。\n近日贪眠长失晓，鸦啼犹拥黑貂裘。",
        "dynasty": "宋",
        "collection_info": null
    },
    {
        "title": "春日写怀",
        "author": "释行海",
        "content": "三十余年吴楚客，如今方觉负初心。\n凌霄神骏怀支遁，高屐貂裘怪惠琳。\n洛浦春光花满树，渭川风景竹成林。\n归来不用鸣长铗，时復一吟梁甫吟。",
        "dynasty": "宋",
        "collection_info": null
    },
    {
        "title": "十月吴中感怀",
        "author": "释行海",
        "content": "耳热酣歌向朔风，山河泽国旧吴宫。\n人生莫羡仓中鼠，世事须知塞上翁。\n大雪风光寒草绿，小春天气野花红。\n高堂白首无来信，一点乡心逐塞鸿。",
        "dynasty": "宋",
        "collection_info": null
    },
    {
        "title": "陪一胡府冬日山行",
        "author": "释行海",
        "content": "笔床药竈趁霜晴，闲向山中乐宦情。\n亭傍疎林看石坐，径穿幽洞遶溪行。\n雁来红叶我容老，御爱黄花晚节清。\n烟澹凤城门欲掩，夕阳归路竹兜轻。",
        "dynasty": "宋",
        "collection_info": null
    },
    {
        "title": "壬申春寓旧馆偃山房有感而作",
        "author": "释行海",
        "content": "旧馆迟留春欲暮，小山林石带平原。\n自怜萍迹随流水，每到花时感故园。\n鸟啄雨墙红落杏，蝶翻风砌绿抽萱。\n十年未遂东归计，白髮慈亲独倚门。",
        "dynasty": "宋",
        "collection_info": null
    },
    {
        "title": "秋日纪感",
        "author": "释行海",
        "content": "闻鸡击楫旧英雄，何处山河是洛中。\n龟土坼烟秋望雨，兔轮生晕夜占风。\n䕷芜只为王孙绿，菡萏难胜越女红。\n今日最怜羊叔子，鞑尘同污鹿门翁。",
        "dynasty": "宋",
        "collection_info": null
    },
    {
        "title": "癸酉春侨居无为寺归云阁以十五游方今五十为题信笔十首终在五首  其一",
        "author": "释行海",
        "content": "十五游方今五十，羞将白髮对春风。\n故园泉石情长在，近日江湖趣不同。\n鶑友怕寒抛柳巷，蜂臣探暖到花丛。\n芳菲时节偏多感，无奈归心逐塞鸿。",
        "dynasty": "宋",
        "collection_info": null
    },
    {
        "title": "癸酉春侨居无为寺归云阁以十五游方今五十为题信笔十首终在五首  其二",
        "author": "释行海",
        "content": "十五游方今五十，磨穿铁砚又重磨。\n江南自寄双鱼去，桥上谁乘驷马过。\n春入桑麻惊老眼，冷思天地发长歌。\n山林亦是吾君赐，日望官军荡白河。",
        "dynasty": "宋",
        "collection_info": null
    },
    {
        "title": "癸酉春侨居无为寺归云阁以十五游方今五十为题信笔十首终在五首  其三",
        "author": "释行海",
        "content": "十五游方今五十，客亭杨柳感人多。\n江山是处逢春好，风月关情奈老何。\n冒雨花开新接树，衔泥燕补旧营窠。\n故园昨夜思归切，听得棹船人唱歌。",
        "dynasty": "宋",
        "collection_info": null
    },
    {
        "title": "癸酉春侨居无为寺归云阁以十五游方今五十为题信笔十首终在五首  其四",
        "author": "释行海",
        "content": "十五游方今五十，每嫌屈蠖苦求伸。\n许由不肯为天子，文叔犹能念故人。\n几处池塘初解冻，一时桃杏又争春。\n五湖烟景虽然好，萱砌难忘白髮亲。",
        "dynasty": "宋",
        "collection_info": null
    },
    {
        "title": "癸酉春侨居无为寺归云阁以十五游方今五十为题信笔十首终在五首  其五",
        "author": "释行海",
        "content": "十五游方今五十，几番坎止又流行。\n生来不作千年调，死亦何须五鼎烹。\n周室黍离狼虎国，尧天花蔼凤凰城。\n看山欲跨山中马，却怪一春无好晴。",
        "dynasty": "宋",
        "collection_info": null
    },
    {
        "title": "庚午春作  其一",
        "author": "释行海",
        "content": "相逢处处说干戈，又报天骄走渡河。\n乡国不知音问少，友朋无奈别离多。\n杨花漠漠迷春思，芳草萋萋感暮歌。\n猿鸟亦移深树隠，野人只在旧烟萝。",
        "dynasty": "宋",
        "collection_info": null
    },
    {
        "title": "庚午春作  其二",
        "author": "释行海",
        "content": "槜李当年是越乡，客情何事忽清凉。\n霜催燕子归南国，露逼虫声上北堂。\n野外几重秋水白，天涯一片暮云黄。\n年年有雁书难寄，无梦到家空夜长。",
        "dynasty": "宋",
        "collection_info": null
    },
    {
        "title": "丁未",
        "author": "释行海",
        "content": "独住云边旧草堂，恨无微力答吾皇。\n又惊烽火交丁未，暗惜山河到靖康。\n塞马病衔秋草白，乡兵泣对野花黄。\n年来喜报残金灭，歌舜歌尧入乐章。",
        "dynasty": "宋",
        "collection_info": null
    },
    {
        "title": "次徐相公韵十首 老将",
        "author": "释行海",
        "content": "战曾无甲马无鞍，谏猎书生贱武官。\n每忆云中擒虏健，几番雪裏枕戈寒。\n箙留响箭机心在，袍损团花血点干。\n间拍旧弓怜臂力，更怜西北战场宽。",
        "dynasty": "宋",
        "collection_info": null
    },
    {
        "title": "次徐相公韵十首 老马",
        "author": "释行海",
        "content": "瘦脊棱棱跨弊鞍，无骑北将服南官。\n衰鬉不弁青丝脆，旧铁犹衔白沫寒。\n料足雨催荣草长，蹄香春暾野花干。\n可怜骄骏今无用，羞见新驹学步宽。",
        "dynasty": "宋",
        "collection_info": null
    },
    {
        "title": "次徐相公韵十首 少将",
        "author": "释行海",
        "content": "满身铁甲据金鞍，百战功成始拜官。\n尽阵解围兵势活，分旗夺地戟光寒。\n併吞北虏心长勇，未捷中原泪不干。\n建立太平终有日，扁舟已爱五湖宽。",
        "dynasty": "宋",
        "collection_info": null
    },
    {
        "title": "次徐相公韵十首 少马",
        "author": "释行海",
        "content": "龙堪斗健铁为鞍，频载将军战得官。\n逐北蹄奔胡雪滑，嘶边鬣耸朔风寒。\n金镮辔上红缨乱，火印轮中白汗干。\n草满沙场无暇吃，阵前缰勒不曾宽。",
        "dynasty": "宋",
        "collection_info": null
    },
    {
        "title": "次徐相公韵十首 出塞",
        "author": "释行海",
        "content": "红罗抹额坐红鞍，阵逐黄旗拨发官。\n秋戍卢龙番鼓哑，夜屯白马虏星寒。\n铁毬步帐三军合，火箭烧营万骨干。\n兵器徒知是凶器，止戈为武帝心宽。",
        "dynasty": "宋",
        "collection_info": null
    },
    {
        "title": "次徐相公韵十首 入塞",
        "author": "释行海",
        "content": "血战胡儿尽堕鞍，一番奏凯一封官。\n兵枭铁鹞威方猛，酒赐金蕉胆不寒。\n雁塞月阴青燐淡，渔阳雪苦紫茸干。\n胡亡未必胡无种，韬略萦心不放宽。",
        "dynasty": "宋",
        "collection_info": null
    },
    {
        "title": "次徐相公韵十首 刘锜",
        "author": "释行海",
        "content": "五色戎旌百万鞍，徒夸龙虎统兵官。\n嚣喧闪电蕃营乱，阵算回风虏帐寒。\n兵法用过黄石远，血盟沥尽赤心干。\n太平弟子忧成病，安得征君旧业宽。",
        "dynasty": "宋",
        "collection_info": null
    },
    {
        "title": "次徐相公韵十首 岳飞",
        "author": "释行海",
        "content": "战守京河不下鞍，臣图恢復不图官。\n十年南渡客头白，万里北征戎胆寒。\n叛桧班师金诏急，留飞赤子泪嘷干。\n可怜身死莫须有，从此王基未得宽。",
        "dynasty": "宋",
        "collection_info": null
    },
    {
        "title": "次徐相公韵十首 李显忠",
        "author": "释行海",
        "content": "五丈高原跃战鞍，同州太守旧藩官。\n路挑野斗皈南急，旗猎风鸣带北寒。\n采石盘中兵胆涌，橘红袍上箭痕干。\n鸡豚放却西元帅，只要当时国步宽。",
        "dynasty": "宋",
        "collection_info": null
    },
    {
        "title": "次徐相公韵十首 魏胜",
        "author": "释行海",
        "content": "第一山东逐虏鞍，平淮命作守淮官。\n英雄内比黄金贵，死斗牙穿毒箭寒。\n雨洒红刀胡血滴，风披斑甲虎皮干。\n功高孤竹今如此，旧恨茫茫沧海宽。",
        "dynasty": "宋",
        "collection_info": null
    },
    {
        "title": "言诗",
        "author": "释行海",
        "content": "句织天机字字难，冥搜长在寂寥间。\n每惊白雪阳春变，未放光风霁月闲。\n子美到今谁是史，仲尼亡后不曾删。\n衰吾欲话平生志，安得重逢饭颗山。",
        "dynasty": "宋",
        "collection_info": null
    },
    {
        "title": "偶作",
        "author": "释行海",
        "content": "干坤独往欲逢谁，只有文王识钓丝。\n豪杰尽生龙斗日，太平须见凤来时。\n风前莫听凉州曲，月下长歌白苎辞。\n自笑不如南海燕，年年秋社是归期。",
        "dynasty": "宋",
        "collection_info": null
    },
    {
        "title": "寓怀",
        "author": "释行海",
        "content": "此去茫茫几度秋，南来犹在古杭州。\n楼台雨打归魂冷，沙漠风吹杀气浮。\n龙管凤箫遗旧曲，吴花越草换新愁。\n相逢喜话中兴事，今日胡家白骨丘。",
        "dynasty": "宋",
        "collection_info": null
    },
    {
        "title": "闲吟",
        "author": "释行海",
        "content": "不识朱门识五湖，客中清苦十年余。\n世无苟取心何愧，句自冥搜貌任癯。\n笋蕨春来肥雨露，林泉日用狎樵渔。\n云踪鹤性长如此，未必青天管得吾。",
        "dynasty": "宋",
        "collection_info": null
    },
    {
        "title": "入天竺山留客",
        "author": "蔡襄",
        "content": "山光物态弄春晖，莫为轻阴便拟归。\n纵使晴明无雨过，入云深处亦霑衣。",
        "dynasty": "宋",
        "collection_info": null
    },
    {
        "title": "十日西湖晚归",
        "author": "蔡襄",
        "content": "清晨出郭又晴曛，已见空枝嫩叶新。\n争得山头能阁日，且容湖上不归春。\n人随百戏波翻海，酒到三桥月满身。\n只有牡丹纔半拆，未知何处可娱宾。",
        "dynasty": "宋",
        "collection_info": null
    },
    {
        "title": "十二日晚",
        "author": "蔡襄",
        "content": "俗寻轩槛倒清尊，江上烟云向晚昏。\n须倩东风吹散雨，明朝却待入花园。",
        "dynasty": "宋",
        "collection_info": null
    },
    {
        "title": "十三日吉祥探花",
        "author": "蔡襄",
        "content": "花未全开月未圆，看花候月思依然。\n明知花月无情物，若使多情更可怜。",
        "dynasty": "宋",
        "collection_info": null
    },
    {
        "title": "十三日出赵园观花",
        "author": "蔡襄",
        "content": "水际开花千万窠，初鶑时逐丽人歌。\n欲知太守行春乐，只向东城得最多。",
        "dynasty": "宋",
        "collection_info": null
    },
    {
        "title": "十五日游龙华浄明两院值雨",
        "author": "蔡襄",
        "content": "垂杨修竹半藏山，一径纡回暮雨间。\n绿满野田看渺渺，白飞岩溜自潺潺。\n空村鲐背行歌去，古寺头陀乞食还。\n却羡幽人在深僻，断无来客扣禅关。",
        "dynasty": "宋",
        "collection_info": null
    },
    {
        "title": "十六日会饮骆园",
        "author": "蔡襄",
        "content": "名园何事却居鄽，永昼游蜂乳燕喧。\n不计阴晴与风雨，卷帘花蘤在尊前。",
        "dynasty": "宋",
        "collection_info": null
    },
    {
        "title": "十八日陪提刑郎中吉祥院看牡丹",
        "author": "蔡襄",
        "content": "节候初临谷雨期，满天风日助芳菲。\n生来已占妙香国，开处全烘直指衣。\n揽照尽从乌帽重，放歌须遣羽觞飞。\n前驺不用传呼宠，待与游人一路归。",
        "dynasty": "宋",
        "collection_info": null
    },
    {
        "title": "又往郑园",
        "author": "蔡襄",
        "content": "小小园亭细细风，千枝浅白间深红。\n谁知狭径无人到，留得青春向此中。",
        "dynasty": "宋",
        "collection_info": null
    },
    {
        "title": "十九日奉慈亲再往吉祥院看花",
        "author": "蔡襄",
        "content": "天意应偏与，春工已尽归。\n来如从月下，去似逐云飞。\n艷绝声名远，清多香气微。\n轻阴资润泽，斜照动光辉。\n剧饮千钟醉，相鲜五綵衣。\n曾非重芳物，庶以奉慈闱。",
        "dynasty": "宋",
        "collection_info": null
    },
    {
        "title": "二十二日山堂小饮和元郎中牡丹向谢之什",
        "author": "蔡襄",
        "content": "几家园馆见千枝，白髮虽多意不衰。\n香泽最深风静处，醉红须在月明时。\n已知佳节无余日，更向残芳卷一巵。\n拟放春归还自语，来年老信莫先期。",
        "dynasty": "宋",
        "collection_info": null
    },
    {
        "title": "寄钱塘春游诗呈南阳郭待制",
        "author": "蔡襄",
        "content": "一春游揽足诗歌，寄与南阳语思多。\n若忆钱塘曾到处，西湖仍是旧烟波。",
        "dynasty": "宋",
        "collection_info": null
    },
    {
        "title": "答孙推官",
        "author": "蔡襄",
        "content": "不是穷轮始问途，肯将全璧混泥污。\n尚平婚嫁何时毕，陶令田园先自芜。\n羁旅且甘家四壁，牢愁须借酒千垆。\n唯应抒素推文富，落笔词章气象麄。",
        "dynasty": "宋",
        "collection_info": null
    },
    {
        "title": "和孙推官忆径山游",
        "author": "蔡襄",
        "content": "三十年前浙右行，径山纔称爱山情。\n油幢悚悚丝杉翠，环佩涓涓石涧鸣。\n极峻只疑天上党，遥临初觉地东倾。\n分符不得重游赏，碣石岩边记姓名。",
        "dynasty": "宋",
        "collection_info": null
    },
    {
        "title": "奉答孙推官南屏旧游",
        "author": "蔡襄",
        "content": "已怜丛翠在湖边，最胜浓岚返照前。\n未省天工能刻饰，祇应山骨自清坚。\n岩端下溜添春涧，穴底来风送野烟。\n欲仗何人安屐齿，更寻幽径一攀缘。",
        "dynasty": "宋",
        "collection_info": null
    },
    {
        "title": "和登安济亭",
        "author": "蔡襄",
        "content": "亭上风吹藤帽檐，为怜清胜得安恬。\n惊涛触岸层澜碎，落日衔山半景尖。\n遥认犀奔知鹿角，忽逢龙挂见胡髯。\n城南一去通沧海，无限春寒向晚添。",
        "dynasty": "宋",
        "collection_info": null
    },
    {
        "title": "和运使王学士舟次德清见寄",
        "author": "蔡襄",
        "content": "洛阳平昔夸文会，君已胜冠我壮夫。\n谈道最先称贾谊，忧时曾见哭唐衢。\n敢将胶漆论同志，幸得湖山可共娱。\n须向余春迴马足，柳堤相逐踏青芜。",
        "dynasty": "宋",
        "collection_info": null
    },
    {
        "title": "和运使学士芍药篇",
        "author": "蔡襄",
        "content": "密叶阴沈夏景新，朱栏红药自为春。\n香于兰芷偏饶艷，画入缣绡未逼真。\n已恨芳华难驻景，可堪愁卧动经旬。\n三年想爱须留恋，不为江头酒味醇。",
        "dynasty": "宋",
        "collection_info": null
    },
    {
        "title": "游烟霞洞",
        "author": "蔡襄",
        "content": "新晴特地入烟霞，道并南山转更赊。\n幽磬过邻溪口寺，众鷄鸣午野人家。\n洞深随溜先如雨，石古笼藤乱放花。\n潘岳小园犹作赋，轻轩选胜乐无涯。",
        "dynasty": "宋",
        "collection_info": null
    },
    {
        "title": "寄来安孙推官",
        "author": "蔡襄",
        "content": "我爱孙公子，安贫无所营。\n相逢虽邂逅，一见即平生。\n黑电挥诗笔，黄河泻酒觥。\n轻舟何处在，别思若摇旌。",
        "dynasty": "宋",
        "collection_info": null
    },
    {
        "title": "段家堤西望晚山",
        "author": "蔡襄",
        "content": "月下西山千万重，日光山气鬰葱笼。\n鲛绡数幅须移得，惆怅如今无画工。",
        "dynasty": "宋",
        "collection_info": null
    },
    {
        "title": "孙武篇",
        "author": "蔡襄",
        "content": "入官无所解，因笑得君怜。\n岂知孙武子，自欲逞威权。",
        "dynasty": "宋",
        "collection_info": null
    },
    {
        "title": "西施篇",
        "author": "蔡襄",
        "content": "越国无双艷，吴宫未始知。\n谁言勾践黠，不自爱西施。",
        "dynasty": "宋",
        "collection_info": null
    },
    {
        "title": "唐彦猷挽词  其一",
        "author": "蔡襄",
        "content": "骾亮驰名久，孤高进路难。\n富文平日业，劝学晚年官。\n隧外春江静，林边晓露漙。\n唯应坟上土，犹解是芝兰。",
        "dynasty": "宋",
        "collection_info": null
    },
    {
        "title": "唐彦猷挽词  其二",
        "author": "蔡襄",
        "content": "旧德推当代，新悲入故乡。\n直当冠獬豸，清可濯沧浪。\n美研精煤色，文瓯昼茗香。\n生平无復见，流涕送幽堂。",
        "dynasty": "宋",
        "collection_info": null
    },
    {
        "title": "六月八日山堂试茶",
        "author": "蔡襄",
        "content": "湖上画船风送客，江边红烛夜还家。\n今朝寂寞山堂裏，独对炎晖看雪花。",
        "dynasty": "宋",
        "collection_info": null
    },
    {
        "title": "和钱端明游南屏山",
        "author": "蔡襄",
        "content": "新秋初变一天清，急雨仍添万木声。\n山势不根空外起，湖光无际槩来平。\n锦衣应有徘徊恋，金地聊开燕乐情。\n衰暮典城何所用，愿公云路羽翰生。",
        "dynasty": "宋",
        "collection_info": null
    },
    {
        "title": "送钱端明还京",
        "author": "蔡襄",
        "content": "禁墀初别紫霄端，故国生光里俗懽。\n二世家声联将相，百年庙貌俨衣冠。\n躬临州戟迎门下，人喜曾孙夹道观。\n石照老苔封旧迹，锦溪乔木涕清澜。\n东趋越岭兴怀远，夕听胥涛入梦间。\n江上驰心思魏阙，日边归路指长安。\n香深离渚花重迭，凉满行舟酒半阑。\n应念非才持虎契，平时相继入金銮。",
        "dynasty": "宋",
        "collection_info": null
    },
    {
        "title": "清暑堂会同年",
        "author": "蔡襄",
        "content": "当年绿髮上天衢，三纪于今雪满鬓。\n荣路风波多契阔，画堂歌吹蹔懽娱。\n杯中明月时摇动，草际飞萤乍有无。\n莫问更筹须剧醉，四翁同籍亦难俱。",
        "dynasty": "宋",
        "collection_info": null
    },
    {
        "title": "清暑堂中秋夜饮",
        "author": "蔡襄",
        "content": "江国初凉夕漏均，青天无翳地无尘。\n莲花翦綵灯光灿，蕉叶倾金酒味新。\n时节暗迁应不再，懽娱难得莫辞频。\n明年今夜中庭月，依旧寒光别照人。",
        "dynasty": "宋",
        "collection_info": null
    },
    {
        "title": "宋君辅许当世陈彦谦苏宣甫自远还乡上元同饮",
        "author": "蔡襄",
        "content": "故国逢君慰喜偏，清宵行醼重留连。\n山楼上火人初合，天汉无云月自圆。\n乐色时闻花院裏，春风都在酒旗边。\n莫辞彻晓须沈醉，后会还应不计年。",
        "dynasty": "宋",
        "collection_info": null
    },
    {
        "title": "李阁使新种洛花  其一",
        "author": "蔡襄",
        "content": "堂下朱阑小魏红，一枝浓艷占春风。\n新闻洛下传佳种，未必开时胜旧丛。",
        "dynasty": "宋",
        "collection_info": null
    },
    {
        "title": "李阁使新种洛花  其二",
        "author": "蔡襄",
        "content": "园馆春游只帝京，可怜哀悴海边城。\n纵然得酒心犹在，若也逢花眼亦生。",
        "dynasty": "宋",
        "collection_info": null
    },
    {
        "title": "客有至自京师言诸公春间多会于元伯园池因念昔游辄形篇咏",
        "author": "蔡襄",
        "content": "绿渠春水走潺湲，画阁嵩峦映碧鲜。\n酒令已行金盏侧，乐声初急翠裙圆。\n清游胜事传京下，多丽新词到海边。\n曾是罇前沈醉客，天涯回望重依然。",
        "dynasty": "宋",
        "collection_info": null
    },
    {
        "title": "秋日",
        "author": "蔡襄",
        "content": "城头蔓草受新霜，天外孤鸿叫夕阳。\n送客情怀枫树老，着人襟袖菊花香。",
        "dynasty": "宋",
        "collection_info": null
    },
    {
        "title": "秋日登郡楼二首  其一",
        "author": "蔡襄",
        "content": "秋水已復漕，秋风初怒号。\n天容霜后凈，山势北来高。",
        "dynasty": "宋",
        "collection_info": null
    },
    {
        "title": "秋日登郡楼二首  其二",
        "author": "蔡襄",
        "content": "落叶随飞鸟，疎砧答暮蝉。\n悠悠戍楼角，悽切万家传。",
        "dynasty": "宋",
        "collection_info": null
    },
    {
        "title": "七月二十四日射弓",
        "author": "蔡襄",
        "content": "破的心仍在，争豪力不堪。\n开弓初觉颤，盈贯未离贫。\n衰病先期老，中年岂分甘。\n唯应罇酒在，万事一醺酣。",
        "dynasty": "宋",
        "collection_info": null
    },
    {
        "title": "七月二十四日食荔枝",
        "author": "蔡襄",
        "content": "绛衣仙子过中元，别叶空枝去不还。\n应是天人知忆念，再生朱实慰衰颜。",
        "dynasty": "宋",
        "collection_info": null
    },
    {
        "title": "中秋夕犹坐望月",
        "author": "蔡襄",
        "content": "万里凄凝魄，幽深在处通。\n清流河汉尽，寒入水云空。\n踰久方全白，弥高适正中。\n开书还自卷，把酒復谁同。\n泫叶溥宵露，吹衣变暑风。\n更看庭树影，渐过粉墙东。",
        "dynasty": "宋",
        "collection_info": null
    },
    {
        "title": "九日许当世以诗见率登高",
        "author": "蔡襄",
        "content": "霜云明凈海山隈，一岁登临始此回。\n堂上寿觞淋浪满，栏边佳菊似疑开。\n故乡情味人人好，今日荣恩节节来。\n正是秋风洗烦暑，力将衰飒上高台。",
        "dynasty": "宋",
        "collection_info": null
    },
    {
        "title": "杭州璘上人以花栽数种见寄",
        "author": "蔡襄",
        "content": "名品参差十数窠，商船千里任风波。\n土花分破根株小，春色随来意气多。\n欲种更看移树法，将开须与傍栏歌。\n中年渐不胜杯酌，红翠他时奈尔何。",
        "dynasty": "宋",
        "collection_info": null
    },
    {
        "title": "冬温",
        "author": "蔡襄",
        "content": "海曲封疆僻，冬温气序差。\n虫蛇谁闭户，草木自开花。\n雾重朝迷日，风号夕卷沙。\n可怜天地雪，偏解舞京华。",
        "dynasty": "宋",
        "collection_info": null
    },
    {
        "title": "庚子上元即事",
        "author": "蔡襄",
        "content": "老去年华只自惊，又逢佳节向山城。\n春临半夜寒犹重，月到中天色更清。\n上客风流连宿醉，游人歌调得新声。\n遥思凤阙行时令，红伞朱栏万烛明。",
        "dynasty": "宋",
        "collection_info": null
    },
    {
        "title": "醉后",
        "author": "蔡襄",
        "content": "醉后归来月满衣，重重花影帽檐欹。\n行人路畔犹相笑，未似山翁倒接䍦。",
        "dynasty": "宋",
        "collection_info": null
    },
    {
        "title": "朱楼",
        "author": "蔡襄",
        "content": "朱楼灯烛一声歌，腊后天街月色和。\n平昔黄公酒垆下，谁知跬步邈山河。",
        "dynasty": "宋",
        "collection_info": null
    },
    {
        "title": "一百五日开千叶间金",
        "author": "蔡襄",
        "content": "西园花蘤过中春，微雨初晴不受尘。\n莫怪芳丛开发早，欲将红艷送行人。",
        "dynasty": "宋",
        "collection_info": null
    },
    {
        "title": "庭松安静堂",
        "author": "蔡襄",
        "content": "偏爱堂东砌下松，三年潇洒伴衰翁。\n寒声动荡潮初上，疎影孤圆月正中。\n清彻纱帷延昼梦，绿涵金盏带春风。\n自缘多病饶归思，便觉山林野意通。",
        "dynasty": "宋",
        "collection_info": null
    },
    {
        "title": "四月池上",
        "author": "蔡襄",
        "content": "风下平池水晕开，池边露坐水风来。\n草香冉冉生吟席，云影飞飞度酒杯。\n荷叶偶成双翠盖，荔枝纔似小青梅。\n人间物静两相得，月色苍凉始肯迴。",
        "dynasty": "宋",
        "collection_info": null
    },
    {
        "title": "乞雨题西方院",
        "author": "蔡襄",
        "content": "年年乞雨问山神，羞见耕耘陇上人。\n太守自知才德薄，彼苍何事罪斯民。",
        "dynasty": "宋",
        "collection_info": null
    },
    {
        "title": "北园登高即事呈诸同僚",
        "author": "蔡襄",
        "content": "江云寒薄不成霜，九月登高菊未黄。\n飞镝有声弓已力，小槽分溜酒初尝。\n秋容行见丹枫老，客意难胜紫陌长。\n曾是禁园风物好，故乡时节可能忘。",
        "dynasty": "宋",
        "collection_info": null
    },
    {
        "title": "送驯鹿与东禅长老",
        "author": "蔡襄",
        "content": "二年驯扰傍山家，欲领东还道路赊。\n送汝给孤园裏去，此生长伴大牛车。",
        "dynasty": "宋",
        "collection_info": null
    },
    {
        "title": "画生李维写予像今已十年对鑑观之因题其侧",
        "author": "蔡襄",
        "content": "清眸绿髮十年前，朴野风神不易传。\n今日青铜莫相照，白髭垂颔面双颧。",
        "dynasty": "宋",
        "collection_info": null
    },
    {
        "title": "将赴京留题山庄西壁",
        "author": "蔡襄",
        "content": "禁林京尹荷恩光，三上螭头乞郡章。\n贫薄奉亲须仰禄，此心安敢繫轩裳。",
        "dynasty": "宋",
        "collection_info": null
    },
    {
        "title": "燕司封同年以诗见迎",
        "author": "蔡襄",
        "content": "寄问闽州明使君，十年蹉跌路岐分。\n帐前约束承严节，按下文书接署云。\n北去最先趋画戟，老来应免醉红裙。\n新篇一揽思游旧，搔首孤吟日又曛。",
        "dynasty": "宋",
        "collection_info": null
    },
    {
        "title": "题共乐亭",
        "author": "蔡襄",
        "content": "层峦高与赤霄通，节岁欢娱众庶同。\n庭有美音非独乐，会当炎暑自多风。\n山川胜势栏桿下，井径追游月色中。\n私幸编民居客右，使君樽酒未应空。",
        "dynasty": "宋",
        "collection_info": null
    },
    {
        "title": "徐虞部以龙尾石砚邀予第品仍授来使持还书府",
        "author": "蔡襄",
        "content": "玉质纯苍理緻精，锋芒都尽墨无声。\n相如间道还持去，肯要秦人十五城。",
        "dynasty": "宋",
        "collection_info": null
    },
    {
        "title": "过囊山寄宏师",
        "author": "蔡襄",
        "content": "三十年间登第初，青衫羸马叩禅居。\n鬓毛白尽犹奔走，惭愧高人得自如。",
        "dynasty": "宋",
        "collection_info": null
    },
    {
        "title": "人日立春舟行寄福州燕二司封",
        "author": "蔡襄",
        "content": "清溪潮上送行船，回望高城隔晓烟。\n景色似看名画展，醉魂犹忆寿杯传。\n春盘食菜思三九，人日书幡诵百千。\n南国逢君唯道旧，后时何处笑今年。",
        "dynasty": "宋",
        "collection_info": null
    },
    {
        "title": "又寄兴化徐虞部",
        "author": "蔡襄",
        "content": "梅花狼籍拂轻舟，人日溪行动客愁。\n上昼去程初北首，故山归思满东流。\n垂垂朝雨随双桨，草草春蔬送一瓯。\n不独怀乡便多感，看人难似府君侯。",
        "dynasty": "宋",
        "collection_info": null
    },
    {
        "title": "上元至南剑州大雨寄泉州许通判",
        "author": "蔡襄",
        "content": "路遶溪回不计程，行邮今復宿延平。\n阴云藏月不知处，急雨落天无数声。\n病起尚疑羣蚁斗，梦饮初听一鸡鸣。\n泉山去岁同游赏，惟有神君识此情。",
        "dynasty": "宋",
        "collection_info": null
    },
    {
        "title": "大湖驿寄建州同年窦职方",
        "author": "蔡襄",
        "content": "别驿临溪曲，清寒结晓阴。\n滩声生乱石，雨意在閒林。\n登第年华久，相逢礼爱深。\n茶山春物近，那得共追寻。",
        "dynasty": "宋",
        "collection_info": null
    },
    {
        "title": "嘉佑辛丑蒙召还京二月八日道过陆氏之门因观小栏花卉",
        "author": "蔡襄",
        "content": "风色微和日昼明，小栏花卉新芽生。\n行人不是爱春物，一见芳丛似有情。",
        "dynasty": "宋",
        "collection_info": null
    },
    {
        "title": "题严先生祠堂",
        "author": "蔡襄",
        "content": "遵此巢由志，谁希公相权。\n人瞻祠树古，天作钓坛圆。\n高节千秋外，遗踪一水边。\n孤风敦薄俗，岂是爱林泉。",
        "dynasty": "宋",
        "collection_info": null
    },
    {
        "title": "杭州过璘上人花圃",
        "author": "蔡襄",
        "content": "封培剪剥夺天工，栏下长年见万红。\n投老暗知心力少，自开还落信春风。",
        "dynasty": "宋",
        "collection_info": null
    },
    {
        "title": "雪",
        "author": "蔡襄",
        "content": "六年守郡在天涯，冬暖无因见雪华。\n今日復看千里白，强怜寒色作诗夸。",
        "dynasty": "宋",
        "collection_info": null
    },
    {
        "title": "寄题华藏院清轩",
        "author": "蔡襄",
        "content": "湖边无地有尘埃，况復虚明向此开。\n山色每随朝气变，水光长共夕阳来。\n船行天上游人散，树没雪中宿鸟回。\n一到便应离火宅，不须花雨拂经台。",
        "dynasty": "宋",
        "collection_info": null
    },
    {
        "title": "提刑司封以邻霄台佳什垂示辄成拙篇以答厚贶",
        "author": "蔡襄",
        "content": "峭拔几千仞，孤高无四怜。\n低回倾北斗，突兀起东闽。\n缔结青云上，登临沧海滨。\n溪山来面势，歌吹彻穹旻。\n子夜先看日，阴崖后得春。\n三韩空琐碎，万落自埃尘。\n使者风流在，诗人格调新。\n骊珠忽投我，神笔动惊人。\n平昔持州契，于今识路津。\n去天知不远，咫尺仰威神。",
        "dynasty": "宋",
        "collection_info": null
    },
    {
        "title": "过杨乐道宅西桃花盛开",
        "author": "蔡襄",
        "content": "城隈遶舍似山家，舍下新桃已放花。\n无限幽香风正好，不胜狂艷日初斜。\n自怜马上空愁望，谁向樽前与醉夸。\n京国难逢春气味，莫随尘事度年华。",
        "dynasty": "宋",
        "collection_info": null
    },
    {
        "title": "和庞公谢子鱼荔枝",
        "author": "蔡襄",
        "content": "霜鳞分不登枯肆，丹实全应胜木奴。\n欲效野芹羞献去，敢期佳什坠骊珠。",
        "dynasty": "宋",
        "collection_info": null
    },
    {
        "title": "宋宣献公夫人毕氏哀词二首  其一",
        "author": "蔡襄",
        "content": "世阀推台路，嫔贤秉国钧。\n生缘随迹化，归处觉空真。\n训子清风在，传家令德新。\n九原终一致，悲喜尽成尘。",
        "dynasty": "宋",
        "collection_info": null
    },
    {
        "title": "宋宣献公夫人毕氏哀词二首  其二",
        "author": "蔡襄",
        "content": "国赋虽千乘，身期未百年。\n箴图遗旧机，箫吹向新阡。\n行哭追前日，超生定几天。\n寂寥原上树，薄晚起寒烟。",
        "dynasty": "宋",
        "collection_info": null
    },
    {
        "title": "和张唐公约游名园遇雪辄止",
        "author": "蔡襄",
        "content": "京尘官事日区区，拟出芳郊佩一壶。\n楼外阴云迎晓合，陌头霏霰与风俱。\n翩翩珍骑曾来否，种种名花更在无。\n若得纵游休秉烛，月中沈醉倩人扶。",
        "dynasty": "宋",
        "collection_info": null
    },
    {
        "title": "和宋次道宴日不赴有怀",
        "author": "蔡襄",
        "content": "殿中佳气带春容，天上云谣落晚风。\n独向下陈霑醉斝，羡君清卧寄诗筒。",
        "dynasty": "宋",
        "collection_info": null
    },
    {
        "title": "春日",
        "author": "蔡襄",
        "content": "东风吹雨湿秋韆，红点棠梨烂欲然。\n拟买芳华赠年少，紫榆春浅未成钱。",
        "dynasty": "宋",
        "collection_info": null
    },
    {
        "title": "唐公以公累出知濠州",
        "author": "蔡襄",
        "content": "湛湛清渠风力微，濠梁行客布帆归。\n到官应过庄生庙，试问鹪鹏两是非。",
        "dynasty": "宋",
        "collection_info": null
    },
    {
        "title": "桃杏园  其一",
        "author": "蔡襄",
        "content": "上有繁葩下落英，红波动荡逐风行。\n夕阳开处犹光艷，何况今宵值月明。",
        "dynasty": "宋",
        "collection_info": null
    },
    {
        "title": "桃杏园  其二",
        "author": "蔡襄",
        "content": "送客来仙馆，清幽处处寻。\n春风行酒面，昼日到花心。\n独厌归期促，难忘野意深。\n归鞍更回顾，桧柏自阴森。",
        "dynasty": "宋",
        "collection_info": null
    },
    {
        "title": "三月出城别张唐公会玉仙观",
        "author": "蔡襄",
        "content": "陇麦青青沟柳新，春归聚落少逢人。\n如何试与持鞭手，拂却向来身上尘。",
        "dynasty": "宋",
        "collection_info": null
    },
    {
        "title": "玉仙池",
        "author": "蔡襄",
        "content": "洞府花飞不减春，轻云成片玉成尘。\n香軿缥缈知何在，无限池头再拜人。",
        "dynasty": "宋",
        "collection_info": null
    },
    {
        "title": "凝祥池上晚归",
        "author": "蔡襄",
        "content": "绿径阴阴落景微，杨花零乱上人衣。\n长烟似爱沧波面，风色虽豪不肯飞。",
        "dynasty": "宋",
        "collection_info": null
    },
    {
        "title": "和杨龙图芦鴈屏",
        "author": "蔡襄",
        "content": "何事高堂秋思生，野芦寒鴈画工精。\n风前挺立孤根老，云外相从去意轻。\n不似丹青能借色，若逢霜月定闻声。\n研桑心术都无取，回望江乡计未成。",
        "dynasty": "宋",
        "collection_info": null
    },
    {
        "title": "和杨龙图獐猿屏",
        "author": "蔡襄",
        "content": "画莫难于工写生，獐猿移得上幽屏。\n相逢平野初惊顾，共向熏风适性灵。\n引子昼游新草绿，啸羣时望故山青。\n可怜官省沈迷处，每到中轩顿觉醒。",
        "dynasty": "宋",
        "collection_info": null
    },
    {
        "title": "和吴省副北轩湖山之什",
        "author": "蔡襄",
        "content": "谁于素壁写江流，云树疎疎映荻洲。\n尽日清虚全却暑，一川摇落似轻秋。\n暂逢明画心犹在，终向扁舟老去休。\n只有游鯈能自适，莫怀香饵重迟留。",
        "dynasty": "宋",
        "collection_info": null
    },
    {
        "title": "送仲庶待制知泽州",
        "author": "蔡襄",
        "content": "十年台省献嘉谋，新总兵符镇上游。\n琴有熏絃多舜俗，地连沙尾旧湘州。\n江边行色船千丈，塞外威声马万头。\n宣室夜谈思贾谊，未应乡国久迟留。",
        "dynasty": "宋",
        "collection_info": null
    },
    {
        "title": "送子真给事出守常山",
        "author": "蔡襄",
        "content": "安得长材护北州，蹔烦儒将拥轻裘。\n声名不啻一敌国，功业何须万里侯。\n设馆高牙延永昼，猎场飞骑入清秋。\n天枢严近恩荣重，归梦应思帝所游。",
        "dynasty": "宋",
        "collection_info": null
    },
    {
        "title": "送程刑部出守洪州",
        "author": "蔡襄",
        "content": "何事名郎出计台，钟陵都会久须才。\n江山不是人间有，旗鼓初从日下来。\n列郡五符归总制，故乡三组少徘徊。\n勿嗟南国多怀感，宝气还应彻斗魁。",
        "dynasty": "宋",
        "collection_info": null
    },
    {
        "title": "游灵峰院龙龛山",
        "author": "蔡襄",
        "content": "天柱支南极，蓬山压巨鰲。\n云崩石道险，潮落海门高。\n客馆闻鼍鼓，秋风忆蟹螯。\n凭栏望乡树，千里楚江皋。",
        "dynasty": "宋",
        "collection_info": null
    },
    {
        "title": "游九鲤湖",
        "author": "蔡襄",
        "content": "何岭巍峨欲插天，回头人与白云连。\n桃花不点寻常路，从此依稀度九仙。",
        "dynasty": "宋",
        "collection_info": null
    },
    {
        "title": "钱唐题壁",
        "author": "蔡襄",
        "content": "绰约新娇生眼底，侵寻旧事上眉尖。\n问君别后愁多少，得似春潮夜夜添。",
        "dynasty": "宋",
        "collection_info": null
    },
    {
        "title": "洛阳诗帖  其一",
        "author": "蔡襄",
        "content": "洛阳风景实堪夸，几处楼台处处花。\n尽是齐王修种得，如今惆怅似无家。",
        "dynasty": "宋",
        "collection_info": null
    },
    {
        "title": "洛阳诗帖  其二",
        "author": "蔡襄",
        "content": "洛阳风景实堪珍，到此经今三纪春。\n无限欢娱荣乐事，一时迴施少年人。",
        "dynasty": "宋",
        "collection_info": null
    },
    {
        "title": "稼村诗帖  其一",
        "author": "蔡襄",
        "content": "隠居何事可谋生，尧舜难周畎亩情。\n若得一犂膏雨足，石田茅屋起歌声。",
        "dynasty": "宋",
        "collection_info": null
    },
    {
        "title": "稼村诗帖  其二",
        "author": "蔡襄",
        "content": "布谷声中雨满篱，催耕不独野人知。\n荷锄莫道春耘早，正是披蓑叱犊时。",
        "dynasty": "宋",
        "collection_info": null
    },
    {
        "title": "诗一首",
        "author": "蔡襄",
        "content": "万迭青山拔空起，一道长江清澈底。\n隔岸苍茫不见人，人家多在晴云裏。\n匡庐五老蓬莱山，沧洲白鹭烟波间。\n随风客棹任来去，落日樵歌自往还。\n绝涧孤亭倚烟树，彷佛天台石桥路。\n欲访羣仙跨鹤游，宁乘五马专城去。\n雨过棠阴满路蹊，春深草色连庭砌。\n穷檐蔀屋有惸独，待尔重临慰客饥。",
        "dynasty": "宋",
        "collection_info": null
    },
    {
        "title": "诗一首",
        "author": "蔡襄",
        "content": "紫绶金章被宠荣，笔床茶竈伴参苓。\n只知江海能行道，未识朝廷旧有名。\n笑我病去相荣□，圭刀小试即春生。\n疮痍未復君知否，国手于今数老成。",
        "dynasty": "宋",
        "collection_info": null
    },
    {
        "title": "句  其一",
        "author": "蔡襄",
        "content": "陈亚有心终是恶。",
        "dynasty": "宋",
        "collection_info": null
    },
    {
        "title": "句  其二",
        "author": "蔡襄",
        "content": "园林穷胜事，钟鼓乐清时。",
        "dynasty": "宋",
        "collection_info": null
    },
    {
        "title": "句  其三",
        "author": "蔡襄",
        "content": "绣衣中使动辎车，黄纸封林遍阡陌。",
        "dynasty": "宋",
        "collection_info": null
    },
    {
        "title": "句  其四",
        "author": "蔡襄",
        "content": "时平生战地，农惰入春田。",
        "dynasty": "宋",
        "collection_info": null
    },
    {
        "title": "句",
        "author": "葛公绰",
        "content": "为是山堂似草堂。",
        "dynasty": "宋",
        "collection_info": null
    },
    {
        "title": "游栖霞宫",
        "author": "张奕",
        "content": "尊师乃高道，有意出尘寰。\n佩剑文垂斗，横琴意在山。\n灵龟调浩气，醇酒发朱颜。\n最得时贤许，诗牌满栋间。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释洪英",
        "content": "阿家尝醋三赤喙，新妇洗面摸着鼻。\n道吾答话得腰裩，玄沙开书是白纸。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释洪英",
        "content": "万锻鑪中铁蒺藜，直须高价莫饶伊。\n横来竖去呵呵笑，一任旁人鼓是非。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释洪英",
        "content": "青山重迭迭，绿水响潺潺。\n未到悬崖处，抬头子细看。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释洪英",
        "content": "宝峰高士罕曾到，岩前雪压枯松倒。\n岭前岭后野猿啼，一条古路清风扫。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释洪英",
        "content": "石门巇崄铁关牢，举目重重万仞高。\n无角铁牛衝得破，毗卢海内作波涛。",
        "dynasty": "宋",
        "collection_info": null
    },
    {
        "title": "句  其一",
        "author": "释洪英",
        "content": "喜得狼烟息，弓弰壁上悬。",
        "dynasty": "宋",
        "collection_info": null
    },
    {
        "title": "句  其二",
        "author": "释洪英",
        "content": "不到乌江畔，知君未肯休。",
        "dynasty": "宋",
        "collection_info": null
    },
    {
        "title": "句  其三",
        "author": "释洪英",
        "content": "天际雪埋千尺石，洞门冻折数株松。",
        "dynasty": "宋",
        "collection_info": null
    },
    {
        "title": "句  其四",
        "author": "释洪英",
        "content": "一句不遑无着问，迄今犹作野盘僧。",
        "dynasty": "宋",
        "collection_info": null
    },
    {
        "title": "兴安乳洞",
        "author": "陆诜",
        "content": "深沈三洞启真都，万乳千葩状绝殊。\n驰驿方朝金阙去，涤尘来饮碧琳腴。",
        "dynasty": "宋",
        "collection_info": null
    },
    {
        "title": "老苏先生挽词",
        "author": "王拱辰",
        "content": "气得岷峨秀，才推买马优。\n未承宣室间，空有茂陵求。\n玩易穷三圣，论书正九畴。\n欲知歆向学，二子继弓裘。",
        "dynasty": "宋",
        "collection_info": null
    },
    {
        "title": "和尧夫先生安乐窝中好打乖吟",
        "author": "王拱辰",
        "content": "安乐窝中名隠君，腹藏经笥富多闻。\n一廛水竹为生计，三径琴觞混世纷。\n婉画旧尝辞幕府，少微今已应星文。\n了心便是栖真地，何必烟霞卧白云。",
        "dynasty": "宋",
        "collection_info": null
    },
    {
        "title": "耆英会诗",
        "author": "王拱辰",
        "content": "西都山水天下奇，神嵩景室环清伊。\n甫申间气秀不绝，生贤会圣昌明时。\n衣冠占数盛文雅，台符卿月光离离。\n魏京雄奥压幽朔，游宫御府严天威。\n膏田千里翳桑柘，犀甲万旅驯熊罴。\n公当缓带名三镇，悬赤继轸承保釐。\n追推契遇最深旧，加復雍孟交旌麾。\n仁皇一庄龙虎榜，桂堂先后攀高枝。\n宦游出处五十载，鸾台骥路俱腾夷。\n三公极位固辽隔，五年以长犹肩随。\n公今復主凤门钥，仆亦再抚侗台圻。\n二京相望阻河广，三径不克陪游嬉。\n忽闻干步踵门至，投我十二耆英诗。\n整冠肃貌讽章句，若坐宝肆罗珠玑。\n为言白傅有高躅，九尹结社真可师。\n欲令千载着风迹，亟就僧馆图神姿。\n词宗端殿序篇目，滂洒大笔何淋灕。\n眷言履道靡充诎，菟裘近邑将营归。\n敢云绘素得精笔，愿列霜壁如唐规。\n退居旧相国元老，十年还政瀍之涯。\n康宁富贵备五福，灵宝盛气如虹霓。\n昔年大对继晁董，登科赐第同一期。\n紫垣步武既通接，金沙里闬还邻比。\n探禅论道剧训对，摩轧太古穷天机。\n二贤勋业冠朝省，爵齿官学谁依稀。\n今将图画表来世，讵可下客联缨緌。\n既蒙月品定人物，不敢循避违风期。\n况承开阁厚宾客，富有景物佳园池。\n铜驼坊西福善宅，修竹万箇笼清漪。\n天光台高未百尺，下眺林岭如屏帷。\n花王千品尽殊胜，风光绣画三春晖。\n六相街中潞公第，碧瓦万木烟参差。\n左隅庙室本经礼，右阁宸翰尊星奎。\n婆娑青凤舞松柏，焕烂素锦熏酴醿。\n石渠飞溜漱寒玉，昼夜竽瑟鸣阶墀。\n伊予陋宇治穷僻，姑喜地广为环溪。\n楼名多景可旷望，台号风月延清晖。\n四时花蘤不外假，拏舟傲帻联嬉怡。\n怀归抚事若饥渴，恨无羽翼西南飞。\n人生交旧贵伦辈，情亲意接心相知。\n岂无晚秀负才藴，高谈大笑拘礼仪。\n洛中故事名义燕，二毛第一年相推。\n洒冠登仕荷天宠，尊君报国当百为。\n既嗟大耋盍知止，纳禄谢事皆所宜。\n顾方北道倚烦剧，未许解绂披荷衣。\n长篇不令负花约，为指风什歌式微。\n如羹甘露爽心骨，似柄玉麈亲颜眉。\n兰丛虽未长罗宅，菊英似亦思陶篱。\n子山已着小园赋，彦伦犹媿钟山移。\n聊摅短引谢招隠，肯使猿鹤常惊啼。",
        "dynasty": "宋",
        "collection_info": null
    },
    {
        "title": "送会稽何从事",
        "author": "王拱辰",
        "content": "行行岐路出尘閒，从事犹胜执戟间。\n景象徧经江左地，封疆全得浙中山。\n侯藩蹔列谈宾位，纶阁看随墨客班。\n到郡莫为经岁计，诏书非久急征还。",
        "dynasty": "宋",
        "collection_info": null
    },
    {
        "title": "史院席上奉和吴相公原韵",
        "author": "王拱辰",
        "content": "累圣千春统，编年四纪余。\n官归柱史笔，经约鲁麟书。\n班马才长矣，仁英道伟欤。\n恩招宴东观，酾酒荷盈车。",
        "dynasty": "宋",
        "collection_info": null
    },
    {
        "title": "诗一首",
        "author": "王拱辰",
        "content": "圣神深意念遐方，前后皆驰谕蜀郎。\n从此邮亭为盛事，乘轺相继有三王。",
        "dynasty": "宋",
        "collection_info": null
    },
    {
        "title": "句",
        "author": "王拱辰",
        "content": "棋墅风烟清早夏，禊亭兰茝暗残春。",
        "dynasty": "宋",
        "collection_info": null
    },
    {
        "title": "答寄尧夫先生",
        "author": "韩绛",
        "content": "君子志于道，出处非一端。\n伊尹负鼎俎，颜渊乐瓢箪。\n斯自理适当，匪缘情所安。\n超然达者致，邈矣谁可攀。\n嗟嗟狂若狷，狥已缺其完。\n轩冕死不释，山林趋不还。\n我爱邵夫子，醇气充见颜。\n羣经究彼邃，古史阅而删。\n不为诡异行，已蹈时俗难。\n逃名去其奥，筑室伊洛间。\n抱业舍仕进，竭心奉亲欢。\n修竹当环堵，寒流日潺潺。\n问谁从之游，结驷款其关。\n兹予久欣慕，欲往良独艰。\n幸君适河内，至此解征鞍。\n僚友恃交旧，屈致及门阑。\n前迎倒我屣，布席罗雕盘。\n高谈未一二，长揖忽归骞。\n不意馈双鲤，剖腴出琅玕。\n何以报嘉惠，永怀金与兰。",
        "dynasty": "宋",
        "collection_info": null
    },
    {
        "title": "跋文正公手书伯夷颂墨蹟",
        "author": "韩绛",
        "content": "高贤忠义古今同，手笑遗编法甚工。\n宝轴传家当不朽，追怀余思凛生风。",
        "dynasty": "宋",
        "collection_info": null
    },
    {
        "title": "和范蜀公题蜀中花图",
        "author": "韩绛",
        "content": "径尺千余朵，矜夸古復今。\n锦城春物异，粉面瑞云深。\n赏爱难忘酒，珍奇不费金。\n应知色空理，梦幻即懽心。",
        "dynasty": "宋",
        "collection_info": null
    },
    {
        "title": "送周知监  其一",
        "author": "韩绛",
        "content": "唐家谕巴蜀，通道至邛僰。\n列郡徼西南，夷居半岩壁。",
        "dynasty": "宋",
        "collection_info": null
    },
    {
        "title": "送周知监  其二",
        "author": "韩绛",
        "content": "土瘠事刀耕，家无终岁蓄。\n所资盐井利，持易他州粟。",
        "dynasty": "宋",
        "collection_info": null
    },
    {
        "title": "復修府学故事",
        "author": "韩绛",
        "content": "文翁石室已千秋，世有兴衰化自流。\n贤嶲相望承学粹，朝廷繇此得人优。\n太平典礼当传习，盛际文章正讲求。\n师友琢磨期不勌，岷峨秀气与云浮。",
        "dynasty": "宋",
        "collection_info": null
    },
    {
        "title": "题琴台",
        "author": "韩绛",
        "content": "车骑拥客安在哉，绮琴何事有遗台。\n当时卒困临邛辱，异日宁知谕蜀才。\n园令官閒多病后，茂陵书奏侈心开。\n文章火燄留千古，陈迹犹存尚可哀。",
        "dynasty": "宋",
        "collection_info": null
    },
    {
        "title": "游鸿庆寺",
        "author": "韩绛",
        "content": "久旱雨初足，乐游春正深。\n喧阗观士女，清旷入山林。\n佛界云成宝，僧园地布金。\n方塘探子石，高阁会宾簪。\n沙水通溪白，松筠逐径阴。\n纷华从满目，幽寂自虚心。\n印组端为累，岩扃得暂寻。\n晚风吹绿野，归骑已骎骎。",
        "dynasty": "宋",
        "collection_info": null
    },
    {
        "title": "教授秘书见示学馆唱酬诗稿辄书累句以谢",
        "author": "韩绛",
        "content": "兑悦无如会友朋，况多吟咏思飞腾。\n埙箎雅正无它间，孔翠光华不自胜。\n好事僮儿歌已远，争传笺纸价还增。\n羣居岂弟吾儒行，邹鲁风流喜重兴。",
        "dynasty": "宋",
        "collection_info": null
    },
    {
        "title": "奉酬宋君见诒之作",
        "author": "韩绛",
        "content": "非才衰晚玷恩荣，假节西来镇锦城。\n远慕文翁兴旧学，窃希何武见诸生。\n银袍冉冉朝先圣，玉树森森识众英。\n传道喜将师席正，尚称官阀礼为轻。",
        "dynasty": "宋",
        "collection_info": null
    },
    {
        "title": "谒仙翁祠书山荪亭",
        "author": "韩绛",
        "content": "玉井不可到，玉泉聊可寻。\n马行穿乱石，人语入深林。\n川迥沙明色，溪喧谷响音。\n我来方六月，云榭一披襟。",
        "dynasty": "宋",
        "collection_info": null
    },
    {
        "title": "联句",
        "author": "韩绛",
        "content": "古木含清吹，池上增晚凉。\n余怀本达旷，联此傲羲皇。\n孤鸥可与狎，幽岸足以觞。\n幸有彭泽酒，尧臣便同永嘉堂。\n潘生起为寿，王子齐陈章。\n林端见新月，草际闻寒螀。\n照水萤影乱，拂筵蓼花香。\n徘徊恋嘉境，坐使归兴忘。",
        "dynasty": "宋",
        "collection_info": null
    },
    {
        "title": "来燕堂联句",
        "author": "韩绛",
        "content": "贤侯谢郡归，从游乐吾党。\n林泉富余地，卜筑疏陈莽。\n是时春正中，来燕音下上。\n若贺大厦成，喜留众宾赏。\n得名因谈笑，挥墨粲题榜。\n所夸贤豪盛，岂止池榭广。\n人心乐且閒，鸟意颉而颃。\n吟罇敞花轩，醉枕酣风幌。\n轻云薄藻栋，初日丽珠网。\n红袂生暗香，清絃泛余响。\n林深隠飞盖，岸曲迟去桨。\n波光栏槛明，竹气衣巾爽。\n虚容凉樾入，影与文涟荡。\n晨飈转绿蕙，夕雨滋膏壤。\n嘉辰喜盍朋，命驾期屡往。\n觞咏陶淑真，世俗岂吾仿。\n得以为胜游，萧然散烦想。\n公子固好士，世德復可象。\n今此大基构，不图专奉养。\n美哉风流存，来叶足师仰。",
        "dynasty": "宋",
        "collection_info": null
    },
    {
        "title": "送周知监",
        "author": "韩绎",
        "content": "蜀土风景信不好，君之所治兼蛮夷。\n山高地仄江水恶，刀耕火种黎民疲。",
        "dynasty": "宋",
        "collection_info": null
    },
    {
        "title": "句  其一",
        "author": "周式",
        "content": "花前嫫母丑，雪裏屈原醒。",
        "dynasty": "宋",
        "collection_info": null
    },
    {
        "title": "句  其二",
        "author": "周式",
        "content": "珠帘绣户迟迟日，柳絮梨花寂寂春。",
        "dynasty": "宋",
        "collection_info": null
    },
    {
        "title": "吏隠堂",
        "author": "刘舜臣",
        "content": "事因是僻方知少，官得公余始信闲。\n且喜诗同文史乐，不须身与利名关。",
        "dynasty": "宋",
        "collection_info": null
    },
    {
        "title": "东掖四绝句 入天台",
        "author": "石象之",
        "content": "溪岑萦绕红尘外，殿阁欹危翠霭间。\n我见老僧无一事，老僧更羡白云閒。",
        "dynasty": "宋",
        "collection_info": null
    },
    {
        "title": "不见如师",
        "author": "石象之",
        "content": "洗除尘垢访名蓝，不得相逢益自惭。\n松桂阴森香火冷，乱云空锁白莲庵。",
        "dynasty": "宋",
        "collection_info": null
    },
    {
        "title": "不见如师 隔尘亭",
        "author": "石象之",
        "content": "山椒亭榭适徘徊，病膜烦襟斗顿开。\n若有尘埃何处隔，此中自是少尘埃。",
        "dynasty": "宋",
        "collection_info": null
    },
    {
        "title": "不见如师 白莲庵",
        "author": "石象之",
        "content": "结社当年号白莲，师心应欲继前贤。\n有时中夜初回定，清磬一声秋月圆。",
        "dynasty": "宋",
        "collection_info": null
    },
    {
        "title": "咏愁",
        "author": "石象之",
        "content": "来何容易去何迟，半在心头半在眉。\n门掩落花春去后，窗窥残月酒醒时。\n柔如万顷连天草，乱比千寻匝地丝。\n除却五侯歌舞地，人间何处不相随。",
        "dynasty": "宋",
        "collection_info": null
    },
    {
        "title": "游南明山",
        "author": "石声之",
        "content": "祇应寻胜到林泉，四抱危峯万朶莲。\n僧过不知山隠寺，客来方见洞开天。\n浮图照水光相映，古木依崖影倒悬。\n风露了非人世界，濯缨秋后玉壶仙。",
        "dynasty": "宋",
        "collection_info": null
    },
    {
        "title": "闲居",
        "author": "张咨",
        "content": "兀兀浮生水上萍，百年那得眼长青。\n醉中但爱杯呼月，镜裏惊看髩易星。\n瓶胆插花时过蝶，石拳栽草也留萤。\n瑶音到手知音少，默诵南华一卷经。",
        "dynasty": "宋",
        "collection_info": null
    },
    {
        "title": "邵武",
        "author": "上官凝",
        "content": "江上腊梅村，人家半掩门。\n夕阳连野色，落叶破烟痕。",
        "dynasty": "宋",
        "collection_info": null
    },
    {
        "title": "题共乐堂",
        "author": "汪泌",
        "content": "临海城东湖，气象清且奇。\n无风绿色净，十顷澄琉璃。\n中有共乐堂，今其名者谁。\n人有答我问，太定下车时。\n访民所疾苦，民曰水最危。\n其水或暴至，城坏民流尸。\n公谋得上策，迭石完城基。\n外遗数百家，室屋鳞参差。\n水至无所障，适与漂溺期。\n又欲堤其东，苦乏土石资。\n开湖足取用，堤势横虹蜺。\n湖光占空阔，物从鑑中窥。\n紫翠前后山，环列如屏帷。\n构堂就虚旷，与俗同游嬉。\n太守宴堂上，游人歌水湄。\n歌云从公来，除患补疮痍。\n况有此观壮，不乐何以为。\n有如登春台，人心举熙熙。\n从事能文者，作辞书之碑。\n庶其不朽功，上彻尧轩墀。",
        "dynasty": "宋",
        "collection_info": null
    },
    {
        "title": "碁山院",
        "author": "董渊",
        "content": "风际有云多世态，海中无底是人心。\n可堪更问碁山话，一局闲争古到今。",
        "dynasty": "宋",
        "collection_info": null
    },
    {
        "title": "瑞峯院",
        "author": "董渊",
        "content": "石屏树幄白云端，溪路生苔树石间。\n闲访禅家问尘世，总言尘事不相干。",
        "dynasty": "宋",
        "collection_info": null
    },
    {
        "title": "灵峯院龙龛山和蔡君谟",
        "author": "董渊",
        "content": "礧硌弥沙界，谽谺古洞天。\n门邻金布地，桥枕玉鸣泉。\n庭鹤归迷主，龛龙去失年。\n扫云嫌俗驾，题壁诧诗仙。\n胜景无今古，居人有后先。\n不知游者驭，谁见海为田。",
        "dynasty": "宋",
        "collection_info": null
    },
    {
        "title": "太常山",
        "author": "董渊",
        "content": "势凌筹谷接苍苍，十二交龙绣作裳。\n虎豹关中千树色，凤凰池上万花香。\n白云路隔青云暮，金涧泉通玉涧凉。\n圣代君臣忻际会，安知盘石镇无疆。",
        "dynasty": "宋",
        "collection_info": null
    },
    {
        "title": "麻源灵丰祠",
        "author": "蔡若水",
        "content": "偶因乞雨到麻源，碧涧萦纡乱石间。\n未省谢公吟赏后，更谁乘月弄潺湲。",
        "dynasty": "宋",
        "collection_info": null
    },
    {
        "title": "题厅壁",
        "author": "陆起",
        "content": "驱鸡政府本来无，刚被人呼邑大夫。\n及至五更侵早起，算来却是被鸡驱。",
        "dynasty": "宋",
        "collection_info": null
    },
    {
        "title": "题公署",
        "author": "陈峤",
        "content": "当默任言言地垢，当言任默默为尘。\n当默当言俱无任，尘埃何由得到身。",
        "dynasty": "宋",
        "collection_info": null
    },
    {
        "title": "句  其一",
        "author": "陈峤",
        "content": "彭祖尚闻年八百，陈郎犹是小孩儿。",
        "dynasty": "宋",
        "collection_info": null
    },
    {
        "title": "句  其二",
        "author": "陈峤",
        "content": "小桥风月年年事，争奈潘安老去何。",
        "dynasty": "宋",
        "collection_info": null
    },
    {
        "title": "吴江太湖笠泽虹桥",
        "author": "俞可",
        "content": "范蠡避名湖上去，季鹰乘兴日边归。\n洲连笠泽春游远，路入松陵夜钓稀。",
        "dynasty": "宋",
        "collection_info": null
    },
    {
        "title": "句",
        "author": "俞可",
        "content": "拂座好风来橘社，隔汀长笛过松江。",
        "dynasty": "宋",
        "collection_info": null
    },
    {
        "title": "厅壁山水",
        "author": "双渐",
        "content": "涧边芳草连天碧，山下锦涛无丈尺。\n鶑稀燕少蝶未知，蜜意寻芳与谁惜。\n我有春情方似织，万绪千头难求觅。\n富贵荣华不早来，眼前光景空抛掷。",
        "dynasty": "宋",
        "collection_info": null
    },
    {
        "title": "豫章逢故人歌",
        "author": "双渐",
        "content": "乐天尝日浔阳渚，舟中曾遇商人妇。\n坐间因感琵琶声，为託微词写深诉。\n因重佳人难再得，故言何必曾相识。\n今日相逢相识人，青衫拭泪应无极。\n我因从官临川去，豫章城下风帆驻。\n续有翩翩画舸来，斜阳共繫垂杨树。\n绿窗相近未多时，红帘半动闻私语。\n认得舟中是故人，从人来自韶阳路。\n柔情脉脉不得通，余时冉冉时闻度。\n借问舟中是谁氏，长自庐江佳丽地。\n苏姓从来字小卿，桃叶桃根皆姊妹。\n十岁清歌已遏云，十一朱颜妬桃李。\n十二能描新月眉，十三解绾乌云髻。\n乱花溪上偶相逢，一託深心许为壻。\n翠鬟曾翦繫平生，暗断金钗为盟誓。\n无何官难两相忘，因兹流落来天际。\n扬州一梦今何处，风月心情向谁诉。\n筭来争似不相逢，空感当时无限事。\n昔日风光曾作主，今日风光如蓦路。\n肠断江头夜不眠，风帆明日东西去。",
        "dynasty": "宋",
        "collection_info": null
    },
    {
        "title": "题三角亭",
        "author": "俞汝尚",
        "content": "奇哉山中人，构此池上宇。\n蕙径斜映带，林烟尽吞吐。\n春无四面花，夜欠一檐雨。\n寄傲足有余，何须循广庑。",
        "dynasty": "宋",
        "collection_info": null
    },
    {
        "title": "过淮阴侯庙",
        "author": "俞汝尚",
        "content": "当时谋战不谋安，将众多多是祸端。\n万垒在前攻掠易，四方无事保全难。\n晓堂钟鼓修淮祀，古壁旌旗拥汉官。\n天下息肩兵革定，一瞻祀宇一长欢。",
        "dynasty": "宋",
        "collection_info": null
    },
    {
        "title": "夏日闲居",
        "author": "俞汝尚",
        "content": "无人到穷巷，长日守闲居。\n宿火惟烘药，新晴还晒书。\n邻翁伴村酒，稚子课园蔬。\n门外蒿莱地，泥深不用锄。",
        "dynasty": "宋",
        "collection_info": null
    },
    {
        "title": "久客",
        "author": "俞汝尚",
        "content": "久客西城裏，人家似旧邻。\n众知趋事懒，僧厌打门频。\n倦枕费窗竹，开书破砚尘。\n阴晴消白日，门巷忽青春。",
        "dynasty": "宋",
        "collection_info": null
    },
    {
        "title": "东山招復古",
        "author": "俞汝尚",
        "content": "闻道广文客，东来欲载书。\n志勤甘淡薄，情旧免生疏。\n野饭多无莱，溪羹或有鱼。\n小心新买得，且遂带经锄。",
        "dynasty": "宋",
        "collection_info": null
    },
    {
        "title": "赠张伯玉倅古睦",
        "author": "俞汝尚",
        "content": "新定烟霞外，溪山清可依。\n夜风泉溜响，春雨药苗肥。\n野鹤眠花圃，晴岚湿案衣。\n预知公暇日，垂钓子陵矶。",
        "dynasty": "宋",
        "collection_info": null
    },
    {
        "title": "题蒙泉",
        "author": "俞汝尚",
        "content": "幽人斸寒泉，井甃名日蒙。\n井贵德不改，蒙以养为功。\n非徒玩清冷，润液幽芳丛。\n说筑傅岩下，伊耕莘野中。\n静守一夫事，勤政王道隆。\n孔孟不得志，日月经高穹。\n休哉圣贤心，养私而用公。\n宇宙间生民，草木与昆虫。\n仁渐而秾郁，义惨而庞洪。\n泓泓此中泉，与物资天功。\n勿谓短绠浅，海底渊源通。\n勿谓一勺轻，洗涤人心空。\n近林鬰青苍，远涧与冲融。\n往往中间云，霶霈起天风。\n汲引即所利，孰遣榛莽丰。\n有道无得丧，孰患番险蒙。\n君子修诸业，虑初而图终。\n为君赋此诗，勿厌吾道穷。",
        "dynasty": "宋",
        "collection_info": null
    },
    {
        "title": "汝尚将归吴兴齐州记室苏子由辱诗为送因逐韵谢之",
        "author": "俞汝尚",
        "content": "释屦从军蚤滥官，已衰能復尚盘桓。\n迩来齿髮羞相问，乞有衡茅觅自安。\n使我襟怀遗内热，诵君诗句袭人寒。\n知谁便是知音者，且作岩溪雪景看。",
        "dynasty": "宋",
        "collection_info": null
    },
    {
        "title": "戒香院",
        "author": "俞汝尚",
        "content": "崎岖穷谷翠屏围，却讶游人到此稀。\n修竹带云当户耸，暗泉鸣玉遶亭飞。\n春风欲老茶含旆，暑雨初收水带矶。\n扰扰红尘何处好，令人回首重忘归。",
        "dynasty": "宋",
        "collection_info": null
    },
    {
        "title": "和范公希文怀庆朔堂",
        "author": "曹经",
        "content": "池馆名公旧日栽，几番零落又春开。\n谁人解识红芳意，犹有多情五马来。",
        "dynasty": "宋",
        "collection_info": null
    },
    {
        "title": "赠蔡君谟赴漳南幕",
        "author": "葛密",
        "content": "藻思旧传青管梦，哲科新试碧鸡才。\n乍依仲宝莲花幕，更下温郎玉镜台。",
        "dynasty": "宋",
        "collection_info": null
    },
    {
        "title": "四并堂",
        "author": "葛密",
        "content": "华圃控弦秋习射，寒窗留烛夜钞书。\n良辰美景饶心事，观日相并乐起予。",
        "dynasty": "宋",
        "collection_info": null
    },
    {
        "title": "读道藏  其一",
        "author": "葛密",
        "content": "仙茎屡陨三危露，真馆常开四照花。\n鹊渚晓烟飞玉洞，琅池秋水接星槎。",
        "dynasty": "宋",
        "collection_info": null
    },
    {
        "title": "读道藏  其二",
        "author": "葛密",
        "content": "炼成真气发双华，还向囊中秘玉霞。\n咒水夜潭龙怖剑，弄云秋岭鹤看家。",
        "dynasty": "宋",
        "collection_info": null
    },
    {
        "title": "喜子书思登第",
        "author": "葛密",
        "content": "传家何用富金籝，教子何如只一经。\n庆历科名今已继，更教来叶嗣前馨。",
        "dynasty": "宋",
        "collection_info": null
    },
    {
        "title": "和李都官春日见寄",
        "author": "葛密",
        "content": "闻说年来绝世荣，更将高节傲时明。\n诗腴偏得味中味，琴的静弹声外声。\n宴榭日长花影驻，春池风细水纹生。\n相望空欲閒相见，彼此闲居懒送迎。",
        "dynasty": "宋",
        "collection_info": null
    },
    {
        "title": "近造浮屠之悟空者睹君谟省主给事留题诗板列楣栋间粲然可诵因摭方袍之意成拙句以寄",
        "author": "葛密",
        "content": "昔年诗板着莲宫，笔力雄豪墨彩丰。\n不日三阶平国政，山僧应待碧纱笼。",
        "dynasty": "宋",
        "collection_info": null
    },
    {
        "title": "冬夜宿演教院",
        "author": "葛密",
        "content": "槭槭严风夕，烟含蕙炷清。\n灯和花裏艷，雨作雪时声。\n旅梦回残角，吟怀绕废城。\n寂然群动息，吾亦世纷平。",
        "dynasty": "宋",
        "collection_info": null
    },
    {
        "title": "寿凝院呈山主志师",
        "author": "葛密",
        "content": "一径直岩隈，亭轩四面开。\n涛头转山急，雨脚满江来。\n怪石生云气，修篁待凤材。\n他年白莲社，应许继宗雷。",
        "dynasty": "宋",
        "collection_info": null
    },
    {
        "title": "句  其一",
        "author": "葛密",
        "content": "色空了了空还执，体相如如相即非。",
        "dynasty": "宋",
        "collection_info": null
    },
    {
        "title": "句  其二",
        "author": "葛密",
        "content": "山禽啼晓四时别，林薮战秋千里空。",
        "dynasty": "宋",
        "collection_info": null
    },
    {
        "title": "句  其三",
        "author": "葛密",
        "content": "我悟戃来空世界，师知休去忘形骸。",
        "dynasty": "宋",
        "collection_info": null
    },
    {
        "title": "送程给事知越州",
        "author": "潘及甫",
        "content": "积年欣慕逸羣才，今日皇都喜重陪。\n行着绣衣归茂苑，醉搀仙履上蓬莱。\n青云有路千峯见，碧海无波万里开。\n我欲傍淮先卜筑，隔江招隠望胥台。",
        "dynasty": "宋",
        "collection_info": null
    },
    {
        "title": "送友",
        "author": "潘及甫",
        "content": "聚首浑无益，送君将奈何。\n已经贫病后，一任别离多。\n鬓髮新霜雪，衣裳旧薜萝。\n不堪明月夜，挥手唱骊歌。",
        "dynasty": "宋",
        "collection_info": null
    },
    {
        "title": "送程给事知越州二首  其一",
        "author": "张唐民",
        "content": "琐闼修文极禁清，蓬莱宫阙拥旄行。\n舳舻所至笙歌闹，里闬重来道路荣。\n举世几人居我地，全吴无限读书生。\n受恩老吏攀辕切，满肚埃尘诗不成。",
        "dynasty": "宋",
        "collection_info": null
    },
    {
        "title": "送程给事知越州二首  其二",
        "author": "张唐民",
        "content": "夕郎贤撰固清崇，公若居之受未充。\n节似冰霜文似锦，才如风雨气如虹。\n仙舟菡萏香来枕，铃阁江山秀入空。\n薄俗莫轻量用舍，吾民时自有穷通。",
        "dynasty": "宋",
        "collection_info": null
    },
    {
        "title": "题扪参阁",
        "author": "张唐民",
        "content": "讼简民淳羡小州，两衙纔退似归休。\n一怀山果三胜酒，暮掩青峯即下楼。",
        "dynasty": "宋",
        "collection_info": null
    },
    {
        "title": "诗一首",
        "author": "张唐民",
        "content": "阴风碧裏鳞鳞瓦，落日红中缕缕烟。\n无讼正如高隠地，隆冬方似早春天。\n州民富庶风光好，谁信常忧满二年。",
        "dynasty": "宋",
        "collection_info": null
    },
    {
        "title": "湘江秋夕",
        "author": "郑蒨",
        "content": "岳麓长云合，湘江暮霭收。\n鸿鸣沙渚夜，叶脱洞庭秋。\n霜竹千业密，风弦一曲愁。\n独醒人不见，西岸水悠悠。",
        "dynasty": "宋",
        "collection_info": null
    },
    {
        "title": "睡觉",
        "author": "郑蒨",
        "content": "玉炉香断瑞烟微，小院阴岑夹幕垂。\n一枕清风人寂后，半窗明月酒醒时。\n漆园蝴蜨难成梦，巫峡行云想有期。\n欲曙凄凉精气爽，漏残灯烬画屏欹。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "赵寅",
        "content": "斗城初霁媚春晖，託乘寻芳鹤盖飞。\n修禊波深轻急桨，舞雩风暖薄更衣。\n香车宝马嬉游盛，别馆离宫往事非。\n因忆凤池新溜跃，黑轓看逐节函归。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "史瑜",
        "content": "池馆春光欲禁烟，芳辰修禊集羣贤。\n茂林深处森冠剑，清籁鸣时当管弦。\n召伯甘棠分陕地，羊公风景岘山前。\n诗成莫讶天机俊，潜握人间造化权。",
        "dynasty": "宋",
        "collection_info": null
    },
    {
        "title": "颂蔡君谟  其一",
        "author": "福建士人",
        "content": "道边松，大义渡至漳泉东。\n问谁植之我蔡公，岁久广阴如云浓。\n甘棠蔽芾安可同，委蛇天矫腾苍龙。\n行人六月不知暑，千古万古长清风。",
        "dynasty": "宋",
        "collection_info": null
    },
    {
        "title": "颂蔡君谟  其二",
        "author": "福建士人",
        "content": "洛阳桥，一望五里排琨瑶。\n行人不忧沧海潮，衝衝往来乘仙飙。\n蔡公作成去还朝，玉虹依旧横青霄。\n考之溱洧功何辽，千古万古无倾摇。",
        "dynasty": "宋",
        "collection_info": null
    },
    {
        "title": "送义青偈",
        "author": "释圆鑑",
        "content": "须弥立太虚，日月辅而转。\n羣峯渐倚他，白云方改变。\n少林风起丛，曹溪洞帘卷。\n金凤宿龙巢，宸苔岂车碾。",
        "dynasty": "宋",
        "collection_info": null
    },
    {
        "title": "送天柱冯先生",
        "author": "李绚",
        "content": "闲驰风驭恣飘飘，因失仙班几度朝。\n紫阁旧怜秦树老，赤城新别海山遥。\n飞鳬又说春经岳，叱橘曾令夜探潮。\n不是桃源不归去，故人多半在烟霄。",
        "dynasty": "宋",
        "collection_info": null
    },
    {
        "title": "句  其一",
        "author": "李绚",
        "content": "收得桑榆归物外，种成桃李满人间。",
        "dynasty": "宋",
        "collection_info": null
    },
    {
        "title": "句  其二",
        "author": "李绚",
        "content": "吾宗天下着。",
        "dynasty": "宋",
        "collection_info": null
    },
    {
        "title": "句  其三",
        "author": "李绚",
        "content": "日迴龙并影，风过凤联声。",
        "dynasty": "宋",
        "collection_info": null
    },
    {
        "title": "绿珠渡",
        "author": "徐噩",
        "content": "早出绿萝村，晚过绿珠渡。\n日落白州城，草荒梁女墓。\n江水流古今，滔滔不相顾。\n今人不见古时人，依旧青山路如故。",
        "dynasty": "宋",
        "collection_info": null
    },
    {
        "title": "寄唐子方殿院",
        "author": "陈洙",
        "content": "子方簪笔侍丹墀，忧国忘家世所知。\n三谏未终先窜逐，一身虽贱繫安危。\n火中圭璧含真彩，雪外杉松挺直枝。\n荆楚秋风共谁语，劝君频访贾生祠。",
        "dynasty": "宋",
        "collection_info": null
    },
    {
        "title": "游云际山",
        "author": "陈洙",
        "content": "清晓扪萝踏岭云，寒风飞溜湿衣巾。\n上攀霄汉无多地，直视城闉几点尘。\n古木半阴藏宿雾，山禽相语厌游人。\n明年更补闽中吏，来看桃花烂漫春。",
        "dynasty": "宋",
        "collection_info": null
    },
    {
        "title": "吴耿先生还北山旧居",
        "author": "陈洙",
        "content": "苍浪两鬓斑，尽意六经间。\n有术佐明主，无官归故山。\n钓台春水碧，吟榭暮云闲。\n见说还家后，重将旧史删。",
        "dynasty": "宋",
        "collection_info": null
    },
    {
        "title": "书御史台壁",
        "author": "陈洙",
        "content": "清朝无事谏书疏，窃禄经年卧直庐。\n惆怅平生不如梦，春来三度到溪居。",
        "dynasty": "宋",
        "collection_info": null
    },
    {
        "title": "靖安寺",
        "author": "陈洙",
        "content": "处士亡来二百年，故居牢落变祇园。\n诗名长共江山在，寃气尚磨星斗昏。\n台榭几人留好句，渔樵何处问曾孙。\n昔时泉石生涯地，日暮寒云遶寺门。",
        "dynasty": "宋",
        "collection_info": null
    },
    {
        "title": "雉山",
        "author": "黄照",
        "content": "为爱空门息世机，儒衣不着着僧衣。\n渊鱼林鸟已闻法，更待当年瑞雉归。",
        "dynasty": "宋",
        "collection_info": null
    },
    {
        "title": "题五龙庙",
        "author": "萧注",
        "content": "五龙兄弟古英名，今日拏舟过悦城。\n莫向草茅久盘屈，早施霖雨活苍生。",
        "dynasty": "宋",
        "collection_info": null
    },
    {
        "title": "句",
        "author": "邵迎",
        "content": "盐鼓调羹金液腻，橙齑荐鲙玉丝肥。",
        "dynasty": "宋",
        "collection_info": null
    },
    {
        "title": "龙隠岩",
        "author": "李师中",
        "content": "春波饱微绿，斗柄涵虚明。\n方舟贯岩腹，鹅鹳相酬鸣。\n仰窥穹窿顶，宛转百怪呈。\n仅余鳞甲碎，不见头角狞。\n下闯清冷渊，演迤万顷澄。\n但同鱼鸟参，勿遣蛟龙惊。\n抉苔抚奇篆，倚棹看题名。\n三将标殊勋，自与山不倾。\n谁与赘小筑，政恐山灵嗔。\n南洞更幽绝，仙佛依峥嵘。\n太虚可为室，岂復资栾楹。\n乳泉助茗盌，中有冰雪清。\n何须骖鸾去，此即白玉京。\n鼎来不速客，抱琴忽逢迎。\n爱此无絃曲，岩溜同一声。\n为君洗尘耳，唤我诗魂醒。\n祗恐白衣至，好句亡由成。",
        "dynasty": "宋",
        "collection_info": null
    },
    {
        "title": "留题龙隠岩",
        "author": "李师中",
        "content": "过江缘磴寻溪垠，隠然绝壁天开门。\n传云此处昔龙隠，阴岩凛凛犹疑存。\n风云已与时变会，苔藓尚迹初潜痕。\n嗟余出处不自重，过事轻发难为神。",
        "dynasty": "宋",
        "collection_info": null
    },
    {
        "title": "递中得先之兄书取邕钦宜柳归约十二月到此年节已近未闻来朝寄奉  其一",
        "author": "李师中",
        "content": "我在灕江上，君行瘴海浔。\n因劳南去梦，暂望北归心。\n别后年华改，新来雨露深。\n凭栏望书信，一字抵千金。",
        "dynasty": "宋",
        "collection_info": null
    },
    {
        "title": "递中得先之兄书取邕钦宜柳归约十二月到此年节已近未闻来朝寄奉  其二",
        "author": "李师中",
        "content": "远宦良多感，新来更可悲。\n春随斗柄动，人自海边归。\n仆马疲劳甚，郊原雨水时。\n经旬不得信，凭槛又吟诗。",
        "dynasty": "宋",
        "collection_info": null
    },
    {
        "title": "题太空子隠居",
        "author": "李师中",
        "content": "可道非常道，真空本不空。\n茺郊自生草，閒地又栽松。\n无欲更何虑，有为终必穷。\n风云上天去，老子信犹龙。",
        "dynasty": "宋",
        "collection_info": null
    },
    {
        "title": "送桂州安抚余靖侍郎还京  其一",
        "author": "李师中",
        "content": "诏从东海付南麾，戎乘前驱上将威。\n异俗已传吾父至，斯文更咏我公归。\n岁时职贡还朱绂，昼日恩光赐兖衣。\n昔往今来亦何速，长亭杨柳尚依依。",
        "dynasty": "宋",
        "collection_info": null
    },
    {
        "title": "送桂州安抚余靖侍郎还京  其二",
        "author": "李师中",
        "content": "拜命南来得老臣，肃将庙畧制妖氛。\n淮西将吏尊儒帅，并土儿童认使君。\n新赐锦衣光照日，旧行棠树茂如云。\n应怜孤宦潮阳守，憔悴无人与上闻。",
        "dynasty": "宋",
        "collection_info": null
    },
    {
        "title": "和李明叔理定道中",
        "author": "李师中",
        "content": "幽居日日数归程，已写华严两帙经。\n门外初寒江气白，岭头多雨晓痕青。\n曾逢饭颗嘲山笠，应载鸱夷笑井瓶。\n客土相思空引望，天涯风景似新亭。",
        "dynasty": "宋",
        "collection_info": null
    },
    {
        "title": "过严关有感  其一",
        "author": "李师中",
        "content": "大抵孤忠报国难，古今共是一长嘆。\n玉关还路春无绿，定远归来鬓已斑。",
        "dynasty": "宋",
        "collection_info": null
    },
    {
        "title": "过严关有感  其二",
        "author": "李师中",
        "content": "四年岭外得生还，自顾无功但愧颜。\n欲识君恩至深处，严关便是玉门关。",
        "dynasty": "宋",
        "collection_info": null
    },
    {
        "title": "龙隠岩",
        "author": "李师中",
        "content": "轩冕傥来仍假借，功名难立更因循。\n非才不繫苍生望，收取林泉自在身。",
        "dynasty": "宋",
        "collection_info": null
    },
    {
        "title": "赠韩逈",
        "author": "李师中",
        "content": "未衰前已得悬车，骨立清风八十余。\n松竹最宜贫宅舍，江山徧照白髭鬚。",
        "dynasty": "宋",
        "collection_info": null
    },
    {
        "title": "客有写真者见予因以三诗赠之  其一",
        "author": "李师中",
        "content": "嗟予少也贱，到老尚无功。\n方寸浮名外，流年两鬓中。\n对镜犹惭媿，图写若为容。",
        "dynasty": "宋",
        "collection_info": null
    },
    {
        "title": "客有写真者见予因以三诗赠之  其二",
        "author": "李师中",
        "content": "文命力能平水土，阿衡功亦格皇天。\n形容不上麒麟阁，当日君臣任自然。",
        "dynasty": "宋",
        "collection_info": null
    },
    {
        "title": "客有写真者见予因以三诗赠之  其三",
        "author": "李师中",
        "content": "难逢古鑑明忠腹，长似骚人带病容。\n几向清溪曾照见，万寻岩壑一青松。",
        "dynasty": "宋",
        "collection_info": null
    },
    {
        "title": "送唐介进退韵",
        "author": "李师中",
        "content": "孤忠自许众不与，独立敢言人所难。\n去国一身轻似叶，高名千古重于山。\n并游英俊颜何厚，未死奸谀骨已寒。\n天为吾君扶社稷，肯教夫子不生还。",
        "dynasty": "宋",
        "collection_info": null
    },
    {
        "title": "颖国庞公挽词",
        "author": "李师中",
        "content": "独立无朋但任真，不持身势掩君亲。\n若将坤体论臣道，公是朝廷第一人。",
        "dynasty": "宋",
        "collection_info": null
    },
    {
        "title": "麦积山",
        "author": "李师中",
        "content": "路入青松翠霭间，斜阳倒影入溪湾。\n此中猿鹤休相笑，谢傅东归自有山。",
        "dynasty": "宋",
        "collection_info": null
    },
    {
        "title": "天目山",
        "author": "李师中",
        "content": "坏壁摩娑少旧题，高情应怪赏音稀。\n烟霞正自无今古，云水从教远是非。\n丹井金龙藏洞府，杞丛花犬荡霞扉。\n登临未学神仙事，老树閒看独鸟归。",
        "dynasty": "宋",
        "collection_info": null
    },
    {
        "title": "韩魏公席上为官妓贾爱卿作",
        "author": "李师中",
        "content": "愿得貔貅十万兵，犬戎巢穴一时平。\n最来不用封侯印，只问君王乞爱卿。",
        "dynasty": "宋",
        "collection_info": null
    },
    {
        "title": "唐州太守",
        "author": "李师中",
        "content": "时属艰危应有繫，天于名教岂无心。\n大都狂贼终须灭，未杀忠臣祸不深。\n太尉有灵朱泚败，中丞传旨禄山擒。\n曾谁鼓舞康州事，儿女常情泪满襟。",
        "dynasty": "宋",
        "collection_info": null
    },
    {
        "title": "偶题",
        "author": "李师中",
        "content": "燕子知时节，还寻旧宇归。\n新人方按曲，不许傍帘飞。",
        "dynasty": "宋",
        "collection_info": null
    },
    {
        "title": "昭陵挽词",
        "author": "李师中",
        "content": "尧民丧考无生意，杞国忧天有坏时。\n闻道宗祧归圣嗣，一时收泪贺重熙。",
        "dynasty": "宋",
        "collection_info": null
    },
    {
        "title": "咏松",
        "author": "李师中",
        "content": "半依岩岫倚云端，独上亭亭耐岁寒。\n一事颇为清节累，秦时曾作大夫官。",
        "dynasty": "宋",
        "collection_info": null
    },
    {
        "title": "子陵二首  其一",
        "author": "李师中",
        "content": "阿谀顺旨为深戒，远比夷齐气更豪。\n半夜光芒侵帝座，有谁曾似客星高。",
        "dynasty": "宋",
        "collection_info": null
    },
    {
        "title": "子陵二首  其二",
        "author": "李师中",
        "content": "社稷功名出隠沦，天高听远亦应闻。\n庞眉一去无人问，七里商山但白云。",
        "dynasty": "宋",
        "collection_info": null
    },
    {
        "title": "中隠岩  其一",
        "author": "李师中",
        "content": "访隠寻幽缓着鞭，梅花初试小春天。\n孤峯上下分三洞，一水萦纡溉万田。\n好向忙中抛俗事，却来闲处觅神仙。\n清虚不似人间世，野鹤飞雪遶槛前。",
        "dynasty": "宋",
        "collection_info": null
    },
    {
        "title": "中隠岩  其二",
        "author": "李师中",
        "content": "坎止流行但信缘，峤南风景异山川。\n偶因乘兴穿山腹，始悟壶中别有天。",
        "dynasty": "宋",
        "collection_info": null
    },
    {
        "title": "云",
        "author": "李师中",
        "content": "归来不觉山川小，出去岂知天地宽。\n大抵无心自无累，亦如君子所居安。",
        "dynasty": "宋",
        "collection_info": null
    },
    {
        "title": "嘉佑三年九月受命来岭外七年十一月得请知济州感恩顾己喜不自胜留诗四 章以志岁月 其一",
        "author": "李师中",
        "content": "镇抚四夷吾道在，可怜壮志日因循。\n四年尽瘁今归去，不负斯民只负身。",
        "dynasty": "宋",
        "collection_info": null
    },
    {
        "title": "嘉佑三年九月受命来岭外七年十一月得请知济州感恩顾己喜不自胜留诗四 章以志岁月 其二",
        "author": "李师中",
        "content": "侵地还来开境远，贡琛上去革音初。\n但无俘馘充归献，辜负君恩死有余。",
        "dynasty": "宋",
        "collection_info": null
    },
    {
        "title": "嘉佑三年九月受命来岭外七年十一月得请知济州感恩顾己喜不自胜留诗四 章以志岁月 其三",
        "author": "李师中",
        "content": "乞得衰身出瘴烟，一麾仍许视于蕃。\n家园在望松楸近，自问如何报上恩。",
        "dynasty": "宋",
        "collection_info": null
    },
    {
        "title": "嘉佑三年九月受命来岭外七年十一月得请知济州感恩顾己喜不自胜留诗四 章以志岁月 其四",
        "author": "李师中",
        "content": "出岫白云犹缭绕，离羣飞鸟尚鸣悲。\n四年人去宁无憾，况是梅花满树时。",
        "dynasty": "宋",
        "collection_info": null
    },
    {
        "title": "留题龙隠岩寺",
        "author": "李师中",
        "content": "绝顶神灵宅，危空宝榻开。\n层□□□□，□德出氛埃。\n□□□□□，岩光□□来。\n□□□一息，鸣鸟共徘徊。",
        "dynasty": "宋",
        "collection_info": null
    },
    {
        "title": "自和",
        "author": "李师中",
        "content": "翠壁凌云耸，禅□面水开。\n岩高□□□，地胜隔尘埃。\n□□檐前□，江□□□来。\n□□无限景，得意几徘徊。",
        "dynasty": "宋",
        "collection_info": null
    },
    {
        "title": "留题龙隠岩□□",
        "author": "李师中",
        "content": "乱峰凝碧□□□，曾有神龙此□□。\n□□已兴甘泽去，高岩□葛□云端。",
        "dynasty": "宋",
        "collection_info": null
    },
    {
        "title": "诗一首",
        "author": "李师中",
        "content": "鑑中双鬓已蹉跎，无计重挥却日戈。\n已是园林春欲暮，那堪风雨夜来多。\n诗成白也知无敌，花落虞兮可奈何。",
        "dynasty": "宋",
        "collection_info": null
    },
    {
        "title": "句  其一",
        "author": "李师中",
        "content": "好斩佞人头上血，来充行客酒中杯。",
        "dynasty": "宋",
        "collection_info": null
    },
    {
        "title": "句  其二",
        "author": "李师中",
        "content": "门无车马地无尘，只有青山是四邻。",
        "dynasty": "宋",
        "collection_info": null
    },
    {
        "title": "句  其三",
        "author": "李师中",
        "content": "坐据白云岩下地，仰看青镜匣中天。",
        "dynasty": "宋",
        "collection_info": null
    },
    {
        "title": "句  其四",
        "author": "李师中",
        "content": "山响催茶候，梅蒸熟荔天。",
        "dynasty": "宋",
        "collection_info": null
    },
    {
        "title": "句  其五",
        "author": "李师中",
        "content": "门掩苍苔柳半遮，春深庭院日初斜。",
        "dynasty": "宋",
        "collection_info": null
    },
    {
        "title": "句  其六",
        "author": "李师中",
        "content": "对面好峯横翠幕，绕城垂柳拂清涟。",
        "dynasty": "宋",
        "collection_info": null
    },
    {
        "title": "句  其七",
        "author": "李师中",
        "content": "兜鍪不胜任，犹可冠貂蝉。",
        "dynasty": "宋",
        "collection_info": null
    },
    {
        "title": "句  其八",
        "author": "李师中",
        "content": "夜如何其斗欲落，岁云莫矣天无晴。",
        "dynasty": "宋",
        "collection_info": null
    },
    {
        "title": "句  其九",
        "author": "李师中",
        "content": "山如仁者静，风似圣之清。",
        "dynasty": "宋",
        "collection_info": null
    },
    {
        "title": "句  其一○",
        "author": "李师中",
        "content": "当年殿柱题名处。",
        "dynasty": "宋",
        "collection_info": null
    },
    {
        "title": "句  其一一",
        "author": "李师中",
        "content": "无意亦无求。",
        "dynasty": "宋",
        "collection_info": null
    },
    {
        "title": "挽老苏先生",
        "author": "张焘",
        "content": "本朝文物盛西州，独得宗公荐冕旒。\n稷嗣草仪书未奏，茂陵辞客病无瘳。\n一门歆向传家学，二子机云并隽游。\n守蜀无因奠尊酒，素车应满古原头。",
        "dynasty": "宋",
        "collection_info": null
    },
    {
        "title": "耆英会诗",
        "author": "张焘",
        "content": "洛城今昔衣冠盛，韩国园林景物全。\n功在三朝尊二相，数逾九老萃羣贤。\n当时乡社为高会，此日居留许款延。\n多幸不才陪履舄，更惭七十是新年。",
        "dynasty": "宋",
        "collection_info": null
    },
    {
        "title": "耆英会诗",
        "author": "张问",
        "content": "槐庭二老乐尧仁，盛集高年洛水滨。\n华衮具瞻虽礼绝，白头序齿却情亲。\n清闲几席同禅院，山野巾裘似隠沦。\n尊酒椒香纔过节，池塘草色已催春。\n白公酣畅吟哦内，卫武康强笑语频。\n岂独丹青传不朽，潜欣风俗欲还淳。\n芝田鹤戏调形健，莲叶龟游纳息匀。\n商皓寂寥拘小隠，汉疏局促止家人。\n莫因气貌疑丹竈，自有光阴寄大椿。\n復得兼谟为重客，恐遗元爽在编民。\n神仙可学今方信，道术相忘久益真。\n满座交欢祝眉寿，羣生五福託鸿钧。",
        "dynasty": "宋",
        "collection_info": null
    },
    {
        "title": "礼法门寺真身塔",
        "author": "张问",
        "content": "众生瞻窣堵，迴向大觉身。\n内顾六尺躯，一雨无诸尘。",
        "dynasty": "宋",
        "collection_info": null
    },
    {
        "title": "送唐介谪英州",
        "author": "徐九思",
        "content": "投荒万里岭南行，莫叩天阍诉不平。\n忠谠若教无窜逐，奸邪何计窃安荣。\n一封疏在铭周鼎，三黜名高重汉京。\n最是中霄雷激烈，为君特地发寃声。",
        "dynasty": "宋",
        "collection_info": null
    },
    {
        "title": "句",
        "author": "燕度",
        "content": "三山排鼎足，七塔布琴弦。",
        "dynasty": "宋",
        "collection_info": null
    },
    {
        "title": "书驿壁  其一",
        "author": "姚嗣宗",
        "content": "踏碎贺兰石，扫清西海尘。\n布衣能效死，可惜作穷鳞。",
        "dynasty": "宋",
        "collection_info": null
    },
    {
        "title": "书驿壁  其二",
        "author": "姚嗣宗",
        "content": "百越干戈未息肩，九原金鼓又轰天。\n崆峒山叟笑不语，静听松风春昼眠。",
        "dynasty": "宋",
        "collection_info": null
    },
    {
        "title": "题闽中驿舍",
        "author": "姚嗣宗",
        "content": "欲挂衣冠神武门，先寻水竹渭南村。\n却将旧斩楼兰剑，买得黄牛教子孙。",
        "dynasty": "宋",
        "collection_info": null
    },
    {
        "title": "畅岩",
        "author": "姚嗣宗",
        "content": "石作峒房势，水随人意流。\n两岩长溅雨，五月便惊秋。\n此景多深趣，吾心真乐游。\n山翁中宿酒，欲醉五更头。",
        "dynasty": "宋",
        "collection_info": null
    },
    {
        "title": "畅岩怀古",
        "author": "姚嗣宗",
        "content": "寒谷长留□秋气，畅岩别是一壶天。\n清风不断名犹在，还继宣尼出圣贤。",
        "dynasty": "宋",
        "collection_info": null
    },
    {
        "title": "句  其一",
        "author": "姚嗣宗",
        "content": "大开双白眼，只见一青天。",
        "dynasty": "宋",
        "collection_info": null
    },
    {
        "title": "句  其二",
        "author": "姚嗣宗",
        "content": "井邑倦炎酷，西岩境独清。",
        "dynasty": "宋",
        "collection_info": null
    },
    {
        "title": "句  其一",
        "author": "老郎官",
        "content": "下观扬子小。",
        "dynasty": "宋",
        "collection_info": null
    },
    {
        "title": "句  其二",
        "author": "老郎官",
        "content": "猿啼旅思悽。",
        "dynasty": "宋",
        "collection_info": null
    },
    {
        "title": "雪",
        "author": "张元",
        "content": "五丁仗剑决云霓，直取银河下帝畿。\n战死玉龙三十万，败鳞风捲满天飞。",
        "dynasty": "宋",
        "collection_info": null
    },
    {
        "title": "诗一首",
        "author": "张元",
        "content": "夏竦何曾耸，韩琦未是奇。\n满川龙虎举，犹自说兵机。",
        "dynasty": "宋",
        "collection_info": null
    },
    {
        "title": "句  其一",
        "author": "张元",
        "content": "好着金笼收拾取，莫教飞去别人家。",
        "dynasty": "宋",
        "collection_info": null
    },
    {
        "title": "句  其二",
        "author": "张元",
        "content": "有心待搦月中兔，更向白云头上飞。",
        "dynasty": "宋",
        "collection_info": null
    },
    {
        "title": "峡山古调",
        "author": "杜曾",
        "content": "滥觞岷山侧，朝宗盖自然。\n沸沸出幽窦，滔滔成巨川。\n深流疑彻地，远势欲浮天。\n万石攒若斗，一流泻如悬。\n二蜀通货博，三峡为防坚。\n上下比难险，往来争泝沿。\n衝高濆气盛，转急汹形圆。\n行人戒仲夏，招子尚耆年。\n风波虽灭裂，滩碛且丛骈。\n湍声混蛮市，涨润入畬田。\n旁临股且栗，顺下目无前。\n浮沫逢槎聚，垂瀑依岸穿。\n哀猿藏森耸，渴鹿听潺湲。\n幽胜祠宇密，倾危村舍联。\n寒沙淹宿雨，暖溆罩春烟。\n青芜随远曲，白鸟戏轻涟。\n常经祗名利，旧隠多神仙。\n至清逃鰌鱓，极奥容鲟鳣。\n楚臣忠义鬰，巫女威福专。\n龙骧战具敏，鲧嗣导功全。\n瞿唐十里暗，滟滪一邱偏。\n砥柱未足拟，吕梁诚浪传。\n伊予非智者，被命徒勉旃。\n尺短纠列郡，寸进乘孤船。\n一步一篙探，百丈百夫牵。\n通夕但耿耿，终日惟干干。\n废职罹罪罟，委命通化甄。\n寄言千金子，狂狷可闻焉。",
        "dynasty": "宋",
        "collection_info": null
    },
    {
        "title": "和赵阅道游海云山",
        "author": "邢梦臣",
        "content": "使旌驱近郭，民宴列芳池。\n洩洩春台上，沈沈暮海涯。\n鸿惊人宛转，电激骑追随。\n此会经年至，须防日似驰。",
        "dynasty": "宋",
        "collection_info": null
    },
    {
        "title": "司马晋州待制哀辞",
        "author": "马端",
        "content": "志古流难合，谈高道自明。\n风波志恩分，鍼石尽交情。\n让节蒙知厚，华班绝绮荣。\n贱生怀感遇，当路假晶荧。\n累次清油幕，中间白玉京。\n吏文容议缓，邦事恤言轻。\n自此嗟流梗，何期苦见兵。\n寒垣心易动，漳浦信弥惊。\n玉蕊悲无验，金台望忽倾。\n岁阑云惨淡，天迥泪纵横。\n世有真忠亮，今亡至直清。\n旧僚知葬日，投此弔佳城。",
        "dynasty": "宋",
        "collection_info": null
    },
    {
        "title": "冬夕小斋联句寄梅圣俞",
        "author": "陆经",
        "content": "寒窗明夜月，散帙耿灯火。\n破砚裂冰澌，败席荐霜笴。\n废书浩长吟，想子实劳我。\n清篇追曹刘，苦语侔岛可。\n酣饮每颓山，谈笑工炙輠。\n驾言当有期，岁晚何未果。\n幽梦辞如云，别愁牢若锁。\n雪水渐涟漪，春枝将婀娜。\n客心莫迟留，苑葩即纷堕。\n何当迎笈前，相逢嘲饭颗。",
        "dynasty": "宋",
        "collection_info": null
    },
    {
        "title": "丁中允宰剡",
        "author": "陆经",
        "content": "尘土官曹几处閒，今君得邑好开颜。\n落帆直向剡溪口，入境先登天姥山。\n鱼鸟半和风俗处，云霞多杂簿书閒。\n雪晴须去寻安道，不作经宵兴尽还。",
        "dynasty": "宋",
        "collection_info": null
    },
    {
        "title": "震山岩",
        "author": "陆经",
        "content": "稍变春罗色，还追云壑游。\n俯探青玉窟，傍挹翠绡流。\n九夏日车冷，四时龙气浮。\n隠沦今不见，钓叟浪垂鈎。",
        "dynasty": "宋",
        "collection_info": null
    },
    {
        "title": "化成岩",
        "author": "陆经",
        "content": "交臂寻幽岁已残，瘦藤枯石重跻攀。\n忽逢晴洞龙开室，冷瞰寒溪玉绕山。\n猿鸟窥人知旧识，藤萝引径入无间。\n游车自向红尘去，日暮老僧催闭关。",
        "dynasty": "宋",
        "collection_info": null
    },
    {
        "title": "雷潭",
        "author": "陆经",
        "content": "山郭五里余，气象忽异色。\n蛟龙尝此蟠，潭水至今黑。\n变化验莫穷，白昼起霹雳。\n山形抱江来，怪石莫倾侧。\n有寺出其间，户牖立丹壁。\n微云垂鑑中，彩色画不得。\n小阁纔数弓，吐纳半江碧。\n日光涵游鱼，到底如不隔。\n老竹风萧萧，长根擘青石。\n送声寄哀絃，往往动魂魄。\n载酒同遨游，逢奇得搜索。\n形体相与忘，山林信吾适。\n乃知人世间，舍上固怵迫。",
        "dynasty": "宋",
        "collection_info": null
    },
    {
        "title": "晚泛秀水",
        "author": "陆经",
        "content": "落日进扁舟，沿迴碧玉流。\n未能追白鸟，贪共数游鯈。\n翠壁玲珑倒，青天表裏浮。\n谁湔世间热，洒出洞庭秋。",
        "dynasty": "宋",
        "collection_info": null
    },
    {
        "title": "句  其一",
        "author": "陆经",
        "content": "寄语瀛洲未归客，醉翁今已作仙翁。",
        "dynasty": "宋",
        "collection_info": null
    },
    {
        "title": "句  其二",
        "author": "陆经",
        "content": "薄有田园归去好，苦无官况莫来休。",
        "dynasty": "宋",
        "collection_info": null
    },
    {
        "title": "题天章",
        "author": "刘诰",
        "content": "逸少兰亭六百年，别营楼阁奉金仙。\n琅函帝赐三朝笔，貌座僧谈二祖禅。\n山怪有时浑露石，地灵无处不通泉。\n尘心未悟真如理，空爇晨鑪一篆烟。",
        "dynasty": "宋",
        "collection_info": null
    },
    {
        "title": "句  其一",
        "author": "李珣",
        "content": "参差草树连巴国，依约云烟遶楚台。",
        "dynasty": "宋",
        "collection_info": null
    },
    {
        "title": "句  其二",
        "author": "李珣",
        "content": "月窗花院梦悠扬。",
        "dynasty": "宋",
        "collection_info": null
    },
    {
        "title": "迎赵清献公游雁荡",
        "author": "石景立",
        "content": "雁荡天台路险艰，多应特地隔尘寰。\n不辞登陟来千里，为是东南第一山。\n争望台星从海上，方知蓬岛在人间。\n武林二老图中见，重惜官师远莫攀。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "杨愈",
        "content": "深入黄庭景，徒思五滴泉。\n青牛眠药坞，白鹿卧芝田。\n浮世人空老，长生事宛然。\n三尸飞不去，皆是自留连。",
        "dynasty": "宋",
        "collection_info": null
    },
    {
        "title": "句",
        "author": "朱元瑜",
        "content": "嚼梅香袭齿，攀柳绿藏巾。",
        "dynasty": "宋",
        "collection_info": null
    },
    {
        "title": "上元口号",
        "author": "张正己",
        "content": "绣车萧鼓动香街，铁锁龟城度晓开。\n仙凤传香留蜀国，夜龙衔烛上蓬莱。\n月如流水随天远，人似夭桃出洞来。\n无限风光追不尽，只惊信马到瑶台。",
        "dynasty": "宋",
        "collection_info": null
    },
    {
        "title": "和庞学士",
        "author": "蓝方",
        "content": "仰告明君乞得身，不妨林下戴纱巾。\n满斟村酒浮琼蚁，旋钓溪鱼鲙锦鳞。\n元府乌鸦飞后夜，洞中花木镇长春。\n吾官傥若为同志，箇裏才由两箇人。",
        "dynasty": "宋",
        "collection_info": null
    },
    {
        "title": "赠养素先生",
        "author": "庞昌",
        "content": "圣泽浓云隠逸身，道装宜用葛为巾。\n祝融峯下醉明月，绿水源头钓紫鳞。\n曾见海桃三结子，不知仙豆几回春。\n他年我若功成去，愿作云桥跪履人。",
        "dynasty": "宋",
        "collection_info": null
    },
    {
        "title": "干友人诗",
        "author": "高言",
        "content": "昨夜阴风透胆寒，地炉无火酒瓶干。\n男儿慷慨平生事，时復挑灯把剑看。",
        "dynasty": "宋",
        "collection_info": null
    },
    {
        "title": "句",
        "author": "王度",
        "content": "风摧秀林木，色变附蓝丝。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "高竦",
        "content": "吟指建标霞，南归继永嘉。\n老禅心是佛，新句玉无瑕。\n乳窦流云液，松风落粉花。\n旧房閒宴外，不復梦京华。",
        "dynasty": "宋",
        "collection_info": null
    },
    {
        "title": "接宣抚偕道正访九龙岩主喜师率成二十八字",
        "author": "章询",
        "content": "閒携羽客记灵岩，岩透山光秀泼蓝。\n星使未来邨馆近，为师终日绊征骖。",
        "dynasty": "宋",
        "collection_info": null
    },
    {
        "title": "水帘",
        "author": "虞大博",
        "content": "疏水成帘造化功，冷光千丈半岩风。\n层霄螮蝀正铺地，苍海珠玑初堕空。\n天下奇观更何处，骚人幽咏未全工。\n要知出壑争流意，不向三巴直向东。",
        "dynasty": "宋",
        "collection_info": null
    },
    {
        "title": "资韵经略吴及石门洞",
        "author": "杜于能",
        "content": "桂风泛泛桂江流，南师旌牙喜访求。\n诗刻苍崖留篆在，云生纤径称栏幽。\n而今入幕宾僚盛，又况褰帷政事修。\n更对酒樽堪醉傲，几多泉石助吟游。",
        "dynasty": "宋",
        "collection_info": null
    },
    {
        "title": "句",
        "author": "刘宏",
        "content": "黄茅苦露宜加意，莫累吾君杀谏臣。",
        "dynasty": "宋",
        "collection_info": null
    },
    {
        "title": "古歌赠岩主喜公",
        "author": "陶羽",
        "content": "喜公心眼如有灵，善择此岩来构扃。\n崖根踏碎暮烟碧，洞门凿破苍苔青。\n交加乱石虎狼队，纵横怪木龙蛟形。\n其间可以松萝招隠，云霞放情。\n傲復傲兮何富贵，恣復恣兮闲利名。\n况乎龙蛟勇背俟风雨，灵龟垂首思雷霆。\n我今方为年少英，青山未有归去心。\n他时致尧功业成，与师高卧白云深。",
        "dynasty": "宋",
        "collection_info": null
    },
    {
        "title": "虎跑泉",
        "author": "钱嵊",
        "content": "虎攫灵泉发地根，传疑传信事难分。\n深涵月影千寻透，溜作溪声一带闻。\n流迸石渠珠若露，溟蒙竹径气如云。\n公余共酌醍醐味，应想于菟乳子文。",
        "dynasty": "宋",
        "collection_info": null
    },
    {
        "title": "赠何中立",
        "author": "郭从周",
        "content": "三字从来月正圆，一麾从此出秦关。\n钱塘春色浓如酒，贪醉花间卧不还。",
        "dynasty": "宋",
        "collection_info": null
    },
    {
        "title": "经战地",
        "author": "鲁交",
        "content": "西边用兵地，黯惨无人耕。\n战士报国死，寒草迎春生。\n沙飞贼风起，昼黑阵云横。\n未持天下箒，何以反欃枪。",
        "dynasty": "宋",
        "collection_info": null
    },
    {
        "title": "大雪",
        "author": "鲁交",
        "content": "万象晓一色，皓然天地中。\n楚山云母障，汉殿水精宫。\n远近梅花信，高低柳絮风。\n吟魂清不彻，和月上晴空。",
        "dynasty": "宋",
        "collection_info": null
    },
    {
        "title": "游安乐山",
        "author": "鲁交",
        "content": "苔径傍岩斜，林间是道家。\n夜潭鱼戏月，春地鹿眠花。",
        "dynasty": "宋",
        "collection_info": null
    },
    {
        "title": "游华山张超谷",
        "author": "鲁交",
        "content": "太华锁深谷，我来真景分。\n有苗皆是药，无石不生云。\n急瀑和烟泻，清猿带雨闻。\n幽悽未忍别，峰半日将曛。",
        "dynasty": "宋",
        "collection_info": null
    },
    {
        "title": "江楼晴望",
        "author": "鲁交",
        "content": "江干一雨收，霁色染新愁。\n远水碧千里，夕阳红半楼。\n笛寒渔浦晚，山翠海门秋。\n更待牛津月，袁宏欲泛舟。",
        "dynasty": "宋",
        "collection_info": null
    },
    {
        "title": "烛",
        "author": "鲁交",
        "content": "暖烟红炬两飘香，珠箔沈沈下建章。\n有燄只凭心一寸，无愁虚滴烟千行。\n流苏帐裏回残梦，白玉台边映宿妆。\n若到蓬山留夜直，金莲应照佩锵锵。",
        "dynasty": "宋",
        "collection_info": null
    },
    {
        "title": "清夜吟",
        "author": "鲁交",
        "content": "露华清八极，吟上小楼东。\n月色水铺地，雁声秋满空。\n明河欲泻浪，瘦竹自生风。\n坐久心骨爽，此怀谁与同。",
        "dynasty": "宋",
        "collection_info": null
    },
    {
        "title": "有寄",
        "author": "鲁交",
        "content": "思君又是东风起，楼倚浮云目千里。\n芳草不知人断肠，带烟带雨连春水。",
        "dynasty": "宋",
        "collection_info": null
    },
    {
        "title": "经秦皇墓",
        "author": "鲁交",
        "content": "祖龙何事苦东巡，仙驾归来冢草新。\n项籍已飞三月火，子婴犹醉六宫春。\n元来沧海殊无药，却是芒砀暗有人。\n自古干坤属真主，骊山山下好霑巾。",
        "dynasty": "宋",
        "collection_info": null
    },
    {
        "title": "寄刘彦炳",
        "author": "鲁交",
        "content": "征旆遥分苑路西，马蹄春去弋阳溪。\n相思欲和乌啼曲，一拂瑶弦意总迷。",
        "dynasty": "宋",
        "collection_info": null
    },
    {
        "title": "句  其一",
        "author": "鲁交",
        "content": "万仞青崖碧玉寒，岩萝相引彻仙坛。",
        "dynasty": "宋",
        "collection_info": null
    },
    {
        "title": "句  其二",
        "author": "鲁交",
        "content": "烟萝梓郡东，莲梵白云中。",
        "dynasty": "宋",
        "collection_info": null
    },
    {
        "title": "南庄",
        "author": "许昌龄",
        "content": "南庄相对北庄居，更入深山十里余。\n幽路每寻樵径上，真心还与世情疎。\n云中犬吠流星过，天外鷄鸣晓日初。\n昨日有人相问讯，旋将落叶写回书。",
        "dynasty": "宋",
        "collection_info": null
    },
    {
        "title": "谒馆阁校勘欧阳公",
        "author": "蔡高",
        "content": "此日登史阁，高风孰可追。\n学期明主佐，道许后生师。\n余岂能自信，公真不我欺。\n微躬托所厚，惭愧异新和。",
        "dynasty": "宋",
        "collection_info": null
    },
    {
        "title": "登狼山",
        "author": "吴及",
        "content": "郡僻山更远，尘喧与世违。\n水横观雁度，天静见龙归。\n落叶霜凝树，思亲泪湿衣。\n西风怕回首，不忍白雪飞。",
        "dynasty": "宋",
        "collection_info": null
    },
    {
        "title": "长桥",
        "author": "吴及",
        "content": "有客过津亭，高歌愿濯缨。\n阑干聚烟碧，波浪捲秋声。\n蝀饮潇湘渴，龙游河汉横。\n夕阳看不厌，待看月华生。",
        "dynasty": "宋",
        "collection_info": null
    },
    {
        "title": "饯光禄两张卿退居  其一",
        "author": "吕溱",
        "content": "壮尔尽忠力，耆年保素心。\n东门脱圭组，南国傲云林。\n水石排清景，檐楹入翠阴。\n杂花春莹酒，脆叶夜惊禽。\n竹月歌欹枕，松风一解襟。\n体清尘累去，天得道腴深。\n坐有三公适，中无一芥侵。\n大恩嗟未报，何日奉觞琴。",
        "dynasty": "宋",
        "collection_info": null
    },
    {
        "title": "饯光禄两张卿退居  其二",
        "author": "吕溱",
        "content": "江上筑台遗世尘，堂中虚白见天真。\n丹心许国平生事，皓首还家自在身。\n水树芬馨怜茝蕙，雪轩颜色爱松筠。\n清时解绂端荣佚，不独贤哉咏古人。",
        "dynasty": "宋",
        "collection_info": null
    },
    {
        "title": "句",
        "author": "吕溱",
        "content": "九霄离海峤，一息到天池。",
        "dynasty": "宋",
        "collection_info": null
    },
    {
        "title": "和邵尧夫见寄",
        "author": "吕诲",
        "content": "冥冥鸿羽在云天，邈阻风音已十年。\n不谓圣朝求治理，尚容遗逸卧林泉。\n羡君自有随时乐，顾我官閒饱昼眠。\n应笑无成三黜后，病衰方始赋归田。",
        "dynasty": "宋",
        "collection_info": null
    },
    {
        "title": "寄尧夫三首  其一",
        "author": "吕诲",
        "content": "江头五日舣轻舟，欲去迟迟更自留。\n目断旌旗暮天阔，龙峰峰上倚层楼。",
        "dynasty": "宋",
        "collection_info": null
    },
    {
        "title": "寄尧夫三首  其二",
        "author": "吕诲",
        "content": "去年同作南迁客，今日更持刺史权。\n推挽试知民吏意，无因谈会向尊前。",
        "dynasty": "宋",
        "collection_info": null
    },
    {
        "title": "寄尧夫三首  其三",
        "author": "吕诲",
        "content": "碧草茸茸照绿波，暮春归客兴如何。\n沧浪应有清浑处，羞见渔人鼓枻歌。",
        "dynasty": "宋",
        "collection_info": null
    },
    {
        "title": "句  其一",
        "author": "吕诲",
        "content": "我今从帝为司纠，更有何人植柏台。",
        "dynasty": "宋",
        "collection_info": null
    },
    {
        "title": "句  其二",
        "author": "吕诲",
        "content": "料峭东风不易禁。",
        "dynasty": "宋",
        "collection_info": null
    },
    {
        "title": "七星岩",
        "author": "孔延之",
        "content": "隠安楼阁贯空嵌，绝顶磨霄凝悴岚。\n若到白云犹未半，凭君更上七星岩。",
        "dynasty": "宋",
        "collection_info": null
    },
    {
        "title": "顶山寺",
        "author": "孔延之",
        "content": "高山峯峯顶欲参天，蓄怪储灵远近传。\n云岫万重围凈土，石门千丈落飞泉。\n羣居在昔论三益，少别于今已十年。\n绕槛穿云似蝴蝶，梦魂何夕不翩翩。",
        "dynasty": "宋",
        "collection_info": null
    },
    {
        "title": "句",
        "author": "孔延之",
        "content": "天目远随双凤落，海门遥蹙两潮趋。",
        "dynasty": "宋",
        "collection_info": null
    },
    {
        "title": "寄吴处厚",
        "author": "邵亢",
        "content": "流年直是隙中驹，别后情怀懒似疏。\n天上又颁新岁历，床头未答故人书。\n殷懃鱼雁功曹檄，狼藉杯盘上客鱼。\n好在仲宣家万里，从军苦乐定何如。",
        "dynasty": "宋",
        "collection_info": null
    },
    {
        "title": "方氏故居",
        "author": "邵亢",
        "content": "偶分鱼竹到稽山，处士林泉一望间。\n岁月自随流水远，姓名长与白云闲。\n鑑中人去荒遗迹，溪口僧来与旧颜。\n何日放船访岩薮，吾门高第约跻攀。",
        "dynasty": "宋",
        "collection_info": null
    },
    {
        "title": "送程给事知越州",
        "author": "邵亢",
        "content": "澄江渺渺豫章楼，曾是双旌再岁留。\n五马解鞍方北上，万艘蜚栗又南游。\n说棠重到清阴在，埋剑将磨异气浮。\n求得公閒且行乐，即看华髮满人头。",
        "dynasty": "宋",
        "collection_info": null
    },
    {
        "title": "题钓台",
        "author": "邵亢",
        "content": "子陵台下山层层，奇峰壮气横云生。\n处士溪边水泚泚，碧波明月涵天清。\n老松偃蹇傲世色，绿竹潇洒吟风声。\n潮头百仞出海门，飘吴繫越如毛轻。\n飞来滩下不敢过，变作平浪归沧溟。",
        "dynasty": "宋",
        "collection_info": null
    },
    {
        "title": "重过京口",
        "author": "邵亢",
        "content": "今春扬子渡，江柳拂人头。\n转面庭帏远，伤心岁月流。\n练塘荷芰晚，甘露黍禾秋。\n此日南归路，云閒醉寿丘。",
        "dynasty": "宋",
        "collection_info": null
    },
    {
        "title": "南京种山药法  其一",
        "author": "蔡挺",
        "content": "青青正是中分天，区种何妨试玉延。\n即见引鬚缘夏木，定知如跖荐冬筵。",
        "dynasty": "宋",
        "collection_info": null
    },
    {
        "title": "南京种山药法  其二",
        "author": "蔡挺",
        "content": "润还御水冰霜结，荫近尧云雨露偏。\n自裹自题还自愧，揠苗应笑宋人然。",
        "dynasty": "宋",
        "collection_info": null
    },
    {
        "title": "皇子生献诗",
        "author": "蔡挺",
        "content": "昨夜熏风入舜韶，君王未御正衙朝。\n阳晖已得前星助，阴沴潜随夜雨消。",
        "dynasty": "宋",
        "collection_info": null
    },
    {
        "title": "禹碑",
        "author": "刘贽",
        "content": "坛峙麻姑石，溪忘夏禹碑。\n物神人所贵，世事远谁知。",
        "dynasty": "宋",
        "collection_info": null
    },
    {
        "title": "游后洞诗",
        "author": "刘贽",
        "content": "寺久荒寂无足往，念有子厚弥陀碑。\n独趋一里转岩腹，剥粉败赤逢门楣。\n亭亭故碑亡旧主，覆以老屋疎且欹。\n常嗟古人不可见，尚喜书志存于斯。\n世言书字出心画，体制类彼人所为。\n子厚少年颇疎隽，字合飘逸往不覊。\n胡为气质反端厚，至今观者多有疑。\n或云彼以窜农久，志气软熟非前时。\n或云高才尚薄世，故独立法无所师。\n吾嗟世俗日无理，好恶不正论苦卑。\n臆决万事岂独此，此书何媿人不知。\n碑阴三百四十字，疎瘦劲丽何精奇。\n九十二人姓名具，陈绩宝历元年题。\n云此子厚二碑者，元和五年刊厥辞。\n至是二月始建立，都其事者杨与倪。\n尘蒙壁碍世未见，自我访寻初管之。",
        "dynasty": "宋",
        "collection_info": null
    },
    {
        "title": "句",
        "author": "宋道",
        "content": "自笑颠狂便归去，并无穿繫买山钱。",
        "dynasty": "宋",
        "collection_info": null
    },
    {
        "title": "句",
        "author": "释道臻",
        "content": "疑君魂梦在清都。",
        "dynasty": "宋",
        "collection_info": null
    },
    {
        "title": "句",
        "author": "高尧辅",
        "content": "一枕寒声湘浦雨，满窗秋色洞庭烟。",
        "dynasty": "宋",
        "collection_info": null
    },
    {
        "title": "游碧落洞同李兟诸公",
        "author": "颜庶几",
        "content": "神地秘灵室，壶天锁翠微。\n歌咏极今古，登临忘是非。\n况有麋鹿侣，堪纫兰蕙衣。\n得志此何远，岂復怀尘机。",
        "dynasty": "宋",
        "collection_info": null
    },
    {
        "title": "送成都护戎韩舍人",
        "author": "范祥",
        "content": "全蜀兵符重，霄宸注念劳。\n临戎号人杰，分组得时髦。\n军府威名播，斋坛世阀高。\n历桥题驷马，扬旆启三刀。\n矍铄前谋大，澄清此志豪。\n忠臣希子贡，民颂继王褒。\n腊市繁千盖，春江涨万艘。\n浣溪云粉薄，公暇废援毫。",
        "dynasty": "宋",
        "collection_info": null
    },
    {
        "title": "留题郫县西禅院古调诗",
        "author": "徐仲谋",
        "content": "郫县七十年，碁布于郊垧。\n景德当道衢，宝塔腾青冥。\n其间西禅院，地胜景物灵。\n何以使索然，中有大藏经。\n自从没官来，卷帙何零丁。\n府民纳其直，将迁离梵庭。\n奇哉陈氏子，覩此而涕零。\n谓寺无九部，何以重佛僧。\n如人去五臟，何以主神形。\n舍财百万余，赎之俾安宁。\n兰若皆修饰，具叶重芬馨。\n籤函列金玉，堂殿挥丹青。\n永以镇福地，实可壮禅扃。\n命僧开宝藏，煌煌如日星。\n读诵香院裏，音响何泠泠。\n闻者与见者，如醉而得醒。\n岂不获洪福，深远于沧溟。\n凡人富金帛，安能延百龄。\n唯有好善道，声誉喧雷霆。\n高吟二百言，长使郫民听。",
        "dynasty": "宋",
        "collection_info": null
    },
    {
        "title": "白苹洲",
        "author": "徐仲谋",
        "content": "风流人物两相逢，白傅高文纪汉公。\n三圃五亭装郡景，千花万卉媚春风。",
        "dynasty": "宋",
        "collection_info": null
    },
    {
        "title": "句  其一",
        "author": "徐仲谋",
        "content": "湖上风涛或泛浮，城南因立镇湖楼。",
        "dynasty": "宋",
        "collection_info": null
    },
    {
        "title": "句  其二",
        "author": "徐仲谋",
        "content": "四水交流霅霅声。",
        "dynasty": "宋",
        "collection_info": null
    },
    {
        "title": "句  其三",
        "author": "徐仲谋",
        "content": "郡城重迭耸危楼，最爱清风景物优。",
        "dynasty": "宋",
        "collection_info": null
    },
    {
        "title": "句  其四",
        "author": "徐仲谋",
        "content": "安寝有时延皓月，闭门无处不清风。",
        "dynasty": "宋",
        "collection_info": null
    },
    {
        "title": "句  其五",
        "author": "徐仲谋",
        "content": "罗列全如斗极星。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "张子定",
        "content": "月标元巳乐嘉辰，兴庆烟波涨晓津。\n宴集幸联台衮坐，风流仍继禊堂春。\n兰亭事古成遗迹，华蕚楼空委路尘。\n歌吹满舡花夹岸，酒帘无处不留人。",
        "dynasty": "宋",
        "collection_info": null
    },
    {
        "title": "陕府芮城县羣贤凉轩诗",
        "author": "李寔",
        "content": "自昔闻南国，于今讼已微。\n优哉贤墨绶，经始雅轩扉。\n白日有余乐，清风知所归。\n如何心已化，尚寄玉琴徽。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "王庭扬",
        "content": "宗臣上已宴东池，雅俗嘉宾盛集时。\n禊席临川花照耀，游车分路水逶迤。\n赏心唯欲居民乐，纵饮犹虞坐客疲。\n独愿我公归柄用，尽令天下洽春熙。",
        "dynasty": "宋",
        "collection_info": null
    },
    {
        "title": "双皂荚行",
        "author": "陈叔度",
        "content": "绿叶森森迎晓日，双双暗结秋霜实。\n干坤造化借风流，阴灵滑稽为谁匹。\n一蔕双葩心两同，风力雨绵神其功。\n中官始奏献奇异，祥图瑞牒挥毫锋。\n四海万方只一株，缭绕周墙百丈余。\n侍从宫娃共争取，攀援棘刺血罗襦。\n采得温泉奉金辇，雪莹肌肤红玉暖。\n合欢当前此物生，上皇都笑天机浅。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "董士廉",
        "content": "岁和事简正韶春，兴庆池边乐众宾。\n寻胜此时追曲水，赏芳良会属平津。\n映花语笑秋千女，隔岸丝簧祓禊人。\n深愧薄才叨下幕，酒酣应许吐车茵。",
        "dynasty": "宋",
        "collection_info": null
    },
    {
        "title": "隠潭",
        "author": "郏修辅",
        "content": "在昔知何人，凿破青山骨。\n飞泉直下来，千尺泻倏忽。\n两壁苍翠间，一阵风雷突。\n傍无尘埃踪，中有蛟龙窟。\n寒气不可响，猛势岂能屈。\n安得当旱年，为霖济羣物。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "赵济",
        "content": "抚封占清境，禊宴协良辰。\n物态随春秀，歌声洽政淳。\n撷芳寻陌绮，泛棹繫波鳞。\n天幸陪开府，非才愧席宾。",
        "dynasty": "宋",
        "collection_info": null
    },
    {
        "title": "诗一首",
        "author": "陈昉",
        "content": "二十余年作吏人，后园花木也成林。\n尽是笔头那捻得，枝枝叶叶有寃声。\n刑重惟恐囚人怨，情轻又怕本官嗔。\n不知无事早归去，免得生魂对死魂。",
        "dynasty": "宋",
        "collection_info": null
    },
    {
        "title": "送王才元入京",
        "author": "王崇",
        "content": "渭城杨柳已青青，强驻行人听渭城。\n不问使车归路远，且从樽酒满杯倾。\n相逢洮塞休兵后，此去秦川照眼明。\n若立螭头前借箸，且教充国事春耕。",
        "dynasty": "宋",
        "collection_info": null
    },
    {
        "title": "诗赠富乐山海公长老",
        "author": "王纲",
        "content": "心地如今不动尘，大千境界百年身。\n掩关明月上峯顶，满座清风生玉津。\n雪岭松筠为节操，石楼钟磬度昏晨。\n已同七老图岩壁，便是龙华会裏人。",
        "dynasty": "宋",
        "collection_info": null
    },
    {
        "title": "降真岩",
        "author": "何羣",
        "content": "凤顶孤峯耸绝奇，仙家云驭久栖迟。\n飞胜岷岭元和日，留记山岩景佑时。\n水透山阿朝北坎，山开井势拱南离。\n他年殿阁鸣钟磬，广运重开帝载熙。",
        "dynasty": "宋",
        "collection_info": null
    },
    {
        "title": "题惠泉寄知军郎中",
        "author": "句龙纬",
        "content": "崎岖荆门山，丛起为东阨。\n阳冈盘气势，阴窦融液脉。\n源濯云根移，流喷石罅拆。\n呀呀两岸间，平涧纔数席。\n环岸贮清泚，古镜照秋色。\n恬风不生纹，至底无隠物。\n澄辉泛岚翠，凈影溶天碧。\n潜花深冏冏，荫树高崒崒。\n清光照毛髮，爽气洒肌骨。\n如入冰壶中，亭宇何鲜饰。\n缾罂日往来，举汲易为力。\n短绠何劳人，轻舠恰容客。\n当时竟陵翁，老死却不历。\n品第十九泉，遗此良可惜。\n此泉惠此土，唯日流不息。\n作诗颂惠泉，勉哉君子德。",
        "dynasty": "宋",
        "collection_info": null
    },
    {
        "title": "玉华山",
        "author": "宋球",
        "content": "玉华山来自何处，巉巉拔立陵紫烟。\n上有干云切霄之苍松，下有迸崖漱壑之清泉。\n长河西来啮山足，燐火白日明峯巅。\n浮岚暖翠入窗户，六月殿阁风泠然。\n我来岂暇弔古蹟，俛仰但喜遗嚣喧。\n心魂澄澈耳目醒，如脱世故游神僊。\n平明却入俗尘去，回首烟萝羞满颜。",
        "dynasty": "宋",
        "collection_info": null
    },
    {
        "title": "玉华寺",
        "author": "宋球",
        "content": "一径入云壑，游人高下行。\n绿萝垂绀幰，屏壁削层城。\n山气蒸衣湿，松风洒面清。\n野僧遗万事，饱听石泉声。",
        "dynasty": "宋",
        "collection_info": null
    },
    {
        "title": "拙诗奉赠富乐山海公禅师",
        "author": "宋球",
        "content": "游遍西南转法轮，归来挂锡旧溪滨。\n师心皎皎潭中月，世俗悠悠几上尘。\n白雪眉毫俱晚暮，碧云章句独清新。\n近来素壁皆图像，如满联成七老人。",
        "dynasty": "宋",
        "collection_info": null
    },
    {
        "title": "玉华山",
        "author": "张道宗",
        "content": "玉华山形鬰崷崒，白昼莽苍常生烟。\n近村百家湿翠黛，阴崖千尺淙寒泉。\n山根宛转抱河曲，河流倒影浸碧巅。\n文皇性热不奈暑，当时宫此安徒然。\n得非遍选天下胜，莫如兹地无烦喧。\n蹔游已骇非俗骨，久驻直恐成真仙。\n何当借得神画笔，霜绡十幅图孱颜。",
        "dynasty": "宋",
        "collection_info": null
    },
    {
        "title": "玉华寺",
        "author": "张道宗",
        "content": "殿阁依山古，寻春闲客行。\n谁知唐帝馆，今在梵王城。\n禾黍伤时变，松篁入夜清。\n惟余碧岩溜，依旧昔年声。",
        "dynasty": "宋",
        "collection_info": null
    },
    {
        "title": "和吴公仲庶游海云寺",
        "author": "冯介",
        "content": "及时行乐慰刀州，晓背重城信马头。\n彩石散随香被去，芳尘纷逐钿车流。\n悤悤曲水当年会，草草东山旧日游。\n不是海云今独胜，清风长共好诗留。",
        "dynasty": "宋",
        "collection_info": null
    },
    {
        "title": "句  其一",
        "author": "冯介",
        "content": "白云处士来观乐，翠黛佳人笑繫瓯。",
        "dynasty": "宋",
        "collection_info": null
    },
    {
        "title": "句  其二",
        "author": "冯介",
        "content": "坐上繫瓯清似玉，槛前流水碧如蓝。",
        "dynasty": "宋",
        "collection_info": null
    },
    {
        "title": "代人送广州刘待制",
        "author": "金君卿",
        "content": "元精生俊臣，其器疏以博。\n浑玉谢雕镌，古乐镇浮薄。\n文章发粹藴，云汉相纷搏。\n轩昂仕路间，独立羣鸡鹤。\n朝端耸风采，众听嘉蹇谔。\n缘饰吏事余，中有名教乐。\n按狱袪烦苛，馈粮得丰约。\n邛蜀号险艰，静制犹扃钥。\n归来奏成绩，高议凌霄鹗。\n往釐东南计，讵足烦精畧。\n中道发诏书，飞荣上天阁。\n抗旌出五岭，广府开巨幕。\n提封犬牙制，被海珠贝错。\n况当蛮獠衝，尚苦蜂虿蠚。\n日望公之来，坐见起民瘼。\n先声百粤外，猾寇千里却。\n行当静海隅，天步清且廓。\n栖栖外台吏，正困缰鏁缚。\n忻闻大旆过，一见如刮膜。\n下坐听语言，渴引醇酎酌。\n退嗟蝇虫痴，敢议骥尾託。\n愿公南辕还，四海霖雨作。\n嘻嘘和气行，瞬息羣动跃。\n及此分寸苗，庶几秋有穫。",
        "dynasty": "宋",
        "collection_info": null
    },
    {
        "title": "南埜书怀",
        "author": "金君卿",
        "content": "险途吁可憎，浅俗寖浇竞。\n进物莫若利，趋时不如佞。\n吾道何由亨，谗人方丑正。\n予生与时戾，所赋得刚劲。\n力古耻浮文，论经斥非圣。\n强勉悦时事，难乎易天性。\n木舌不卷柔，枯株微荫映。\n沿洄避风波，进退触机穽。\n八载脱流铨，恩与万家令。\n移官瘴岭下，亲闱阻温凊。\n南荒地多暑，岚氛午犹暝。\n因思古令尹，舒惨繫民命。\n士元都下治，汲黯辞以病。\n几欲慕伊人，去就得非轻。\n虽然万夫长，亦足观以政。\n升进由渐阶，困穷亦前定。\n所以勤吏术，驱民一其行。\n澄清疏浚源，披攘塞邪径。\n吏手不得纵，奸豪无敢横。\n训染所难入，未免加笞榜。\n宿黠殊欲悛，良民适相庆。\n仅慰百里心，莫耸四海听。\n世人重苟且，耳目非卓夐。\n庸儿难共议，宁与智者争。\n咄哉蝇虫痴，不喜圭玉莹。\n尔舌徒扬箕，吾心本如镜。\n质诸古圣贤，周孔与杨孟。\n当时穷达间，犹不免讥评。\n况于吾徒者，得谤适为幸。\n丈夫抱事业，力行以待聘。\n神龙潜于渊，不耻羣蛙黾。\n骐骥絷于野，无嫌困泥泞。\n一旦亨天衢，挺身立朝廷。\n礼义张国维，威福尊君柄。\n接武皋夔际，致主勋华盛。\n名将日月垂，功与天地并。\n彼已乌足论，攎怀成笑咏。",
        "dynasty": "宋",
        "collection_info": null
    },
    {
        "title": "双桧分题",
        "author": "金君卿",
        "content": "名蓝压城闉，巀岌耸双桧。\n得地不孤立，陵风自相对。\n根盘乖龙狞，叶剪苍璧碎。\n交柯纽顽铜，迭影森翠盖。\n劲无丝萝託，直与松柏配。\n争高丈夫气，耻学儿女态。\n雪霜正柔落，草木任颠沛。\n同心岁寒间，正色烟霞外。\n斧斤未翦拂，志节已高迈。\n出羣才可惊，有作器必大。\n考室须栋隆，济川俟舟载。",
        "dynasty": "宋",
        "collection_info": null
    },
    {
        "title": "区着作湘潭旧隠有二亭焉求诗以归",
        "author": "金君卿",
        "content": "危亭揭池心，池水表且滑。\n九秋烟露浓，四面芙蓉发。\n此时浩歌去，万事不挂舌。\n把酒酣清风，投竿钓明月。",
        "dynasty": "宋",
        "collection_info": null
    },
    {
        "title": "寄题张秀才此君亭",
        "author": "金君卿",
        "content": "一径入丛深，四轩森翠玉。\n红尘不到处，清秋长在目。\n主人厌薄官，欲蹑高士躅。\n日日念此君，招我湘江曲。",
        "dynasty": "宋",
        "collection_info": null
    },
    {
        "title": "题胡主簿澄清轩",
        "author": "金君卿",
        "content": "危壁敞新轩，西风满兰芷。\n披襟豁万虑，举目照千里。\n丈夫固有待，澄清不虚纪。\n勾稽职虽贱，为仁决由己。\n芳盛无良苗，源污无洁水。\n愿推天下心，先从邑中始。",
        "dynasty": "宋",
        "collection_info": null
    },
    {
        "title": "过姑孰溪观李白旧诗洎乐天弔太白坟短句因而继和",
        "author": "金君卿",
        "content": "水从照亭来，荡漾涵秋凈。\n楼台阚空渺，倒影入明镜。\n溪山久寂寥，胜游谁与并。\n新月生暮寒，讴歌发渔艇。",
        "dynasty": "宋",
        "collection_info": null
    },
    {
        "title": "凌歊台",
        "author": "金君卿",
        "content": "风流六朝士，曾此登高岑。\n太白访幽踪，飘飘成微吟。\n牧之感遗事，名字留碑阴。\n我来徒感慨，千载一披襟。",
        "dynasty": "宋",
        "collection_info": null
    },
    {
        "title": "汴渠",
        "author": "金君卿",
        "content": "洪河贯中州，随汴凿支流。\n滔滔万里来，禹浪东南浮。\n粮道所由济，日逝千斯舟。\n嗟哉隋皇帝，祸起江都游。\n先身不先民，及乐不及忧。\n远弃宗室重，死作社稷羞。\n胡为得民力，举锸成巨沟。\n后来蒙其利，厥功固难酬。\n愿思所以失，宴安仍仇雠。",
        "dynasty": "宋",
        "collection_info": null
    },
    {
        "title": "慈竹",
        "author": "金君卿",
        "content": "欲知慈姥心，看此矶上竹。\n四时无改易，一节念幽犹。\n蟠根石罅牢，倒影潭心绿。\n直恐霜雪姿，化为水苍玉。",
        "dynasty": "宋",
        "collection_info": null
    },
    {
        "title": "哭刘卿材",
        "author": "金君卿",
        "content": "人皆哭仲途，我独悲卿材。\n仲途于卿材，犹赐也与回。\n回行不可泯，孔絃有余哀。\n卿材不偶圣，人孰知贤哉。\n龙马驾鼓车，不如一驽骀。\n燕金正挂赏，痛惜骨已埋。\n操舟过君家，登山甫徘徊。\n墓树忽成拱，犯雪色不摧。\n携觞奠其下，泪涕霑苍苔。",
        "dynasty": "宋",
        "collection_info": null
    },
    {
        "title": "丹阳湖",
        "author": "金君卿",
        "content": "岛树压丛云，波光铺寒雪。\n迥浸寒无暑，平空晓犹月。\n吕父已入周，范蠡未辞越。\n扁舟谁与同，浩歌几千阕。",
        "dynasty": "宋",
        "collection_info": null
    },
    {
        "title": "留题杨子陆清照亭",
        "author": "金君卿",
        "content": "县舍敌幽居，萧然敞轩槛。\n高迎远峯入，下与新池阚。\n清景月生昼，寒光冰满鑑。\n狎鸟自相得，轻舠不容泛。\n对此须澄心，宜哉水为鉴。",
        "dynasty": "宋",
        "collection_info": null
    },
    {
        "title": "书简寂观",
        "author": "金君卿",
        "content": "欹危烟霭间，覆压山岳半。\n境穷天地寒，气古金碧烂。\n泉源长清霁，云木杳凌乱。\n寻高下来远，白日己西窜。",
        "dynasty": "宋",
        "collection_info": null
    },
    {
        "title": "赠僧惟益",
        "author": "金君卿",
        "content": "益也非庸僧，黄卷粗渔猎。\n身虽阛阓中，耻与喧嚣接。\n朝弹侧楸局，暮杵青黏叶。\n妙理脱扃键，高谈腾辅颊。\n繄予困缰锁，荏苒尚吏牒。\n不见才七年，霜髭已盈镊。\n借问何所因，苦吟诗满箧。",
        "dynasty": "宋",
        "collection_info": null
    },
    {
        "title": "僧灵辩南归",
        "author": "金君卿",
        "content": "僧如灵辩者，翘枝秀丛林。\n浩荡游九州，穷奇发清吟。\n巨轴谒明光，朝奏暮拜恩。\n䓞袍拂天香，珍重如腰银。\n逸足不可羁，归云渺无根。\n清明汴口开，一叶东南奔。\n故山盘冰溪，百尺数纤鳞。\n洗耳外名教，洒然鸥鹭羣。\n应笑未归客，青衫京洛尘。",
        "dynasty": "宋",
        "collection_info": null
    },
    {
        "title": "文相生日",
        "author": "金君卿",
        "content": "圣贤不世出，会合未可知。\n朝廷余百年，天将右重熙。\n经纶须得人，公为生斯时。\n维时秋九月，爽气横海涯。\n三叶凋阶蓂，嘉梦符熊罴。\n岂特钟岳灵，囊括昴与箕。\n夹山州之望，罄竭敢自私。\n復疑于其来，释老亲抱持。\n道貌莹襁褓，公相乃余姿。\n胜衣惜寸阴，问学俱忘疲。\n过目已解悟，知妙初无师。\n峨冠践场屋，发策趋丹墀。\n儒馆聊税息，伟望临华夷。\n知公离能尽，荆公每嗟咨。\n谓与公所学，展矣无可疑。\n所忧异世习，老不见设施。\n勃兴得神考，丞弼须皋夔。\n公始在劝讲，朝夕输论思。\n君臣由一德，协合踰埙篪。\n法度日新美，小不遗毫釐。\n衔恤俄去位，虚伫同调饥。\n迨归不阅岁，再迁居近司。\n荆公镇江左，成绩忧废隳。\n润色固頼何，可但如曹随。\n一朝困憸言，补外垂士朞。\n眷倚晚益厚，爰立兹可期。\n先帝遣神游，登用多非宜。\n恭默久不言，狙诈事谩欺。\n经始稽典坟，利泽覃四维。\n反指为虚政，屏弃无孑遗。\n勋旧比共驩，东南困流离。\n高怀信安恬，国尔关盛衰。\n所增在式廓，上帝初耆之。\n年来闢四门，比德皆纷披。\n羣才得彙征，灵光动晨曦。\n而公屈方面，疑叹均一辞。\n肇此始生日，川至来繁禧。\n矧上思肯构，绳墨繄谁尸。\n典策备广庭，三节方星驰。\n归与庙堂上，百辟劳瞻仪。\n步趋谢几杖，康宁见期颐。\n阜俗犹禔身，温饱兼惸嫠。\n陶冶既礼乐，于变无浇漓。\n英声播金石，是皆出人为。\n公媲自黥劓，了不见成亏。\n庄周肆诋訿，所以尊孔尼。\n发挥自公手，千载无沉迷。\n邦人申寿祝，稚艾肩相随。\n具幸公少留，此语真愚痴。",
        "dynasty": "宋",
        "collection_info": null
    },
    {
        "title": "怪石",
        "author": "金君卿",
        "content": "凡物以怪见憎嫉，尔独何为人采拂。\n巉顽累迭百千状，人兽鬼魅相髣髴。\n裸蛮面缚夷吾囚，日剥风皴子胥骨。\n比干爱主心见剖，孙子兼人足先刖。\n枯龟灼墨足兆坼，蛰蛇惊春暂蟠屈。\n古器断烂犹斵雕，老木鳞皴半枯杌。\n僧轩闲杀日月长，劚地挤排破烟鬰。\n檐溜滴穷蛾子垤，蔓延引入蜗牛窟。\n我来不以尔貌取，所爱铿然最坚质。\n终当锻炼持补天，安此兀兀为玩物。",
        "dynasty": "宋",
        "collection_info": null
    },
    {
        "title": "清江台",
        "author": "金君卿",
        "content": "贡章湍险吁可惊，岸翻石走轰雷霆。\n崩奔出贑一千里，江势到此纔渊渟。\n道山仙府相照映，盘泊下饮苍龙精。\n金沙洗淘洲屿出，红紫错杂围春城。\n郡台峨空压万瓦，况值开霁宜高明。\n老郎官冷厌缰锁，亦有罇酒难独倾。\n旋烹茗粥别官佐，明朝又作新昌行。",
        "dynasty": "宋",
        "collection_info": null
    },
    {
        "title": "寄题浮梁县丰乐亭",
        "author": "金君卿",
        "content": "百流南泻昌江浔，涵光吐润生良金。\n从前良令固无几，矧復惠政留于今。\n四十年来耆旧语，李谢刘杨遗爱深。\n高君气象又宏远，能以和易调羣心。\n政平讼简日多暇，远嚣凌俗开胸襟。\n旋治东园敞轩闼，四睇环耸千高岑。\n已占溪山足清思，更添桃李成浓阴。\n斯亭不独与民乐，乐得贤者同登临。\n嗟予万思走燕赵，弱羽归飞思故林。\n空吟绝致未能往，徙倚南风聊寄音。",
        "dynasty": "宋",
        "collection_info": null
    },
    {
        "title": "留题张氏颐文阁",
        "author": "金君卿",
        "content": "鄱阳才子钟庆门，巍冠大带何纷纷。\n诚心乐道自颐养，雾豹蔚彧珍其文。\n朱栏碧瓦江之垠，更敞高阁凌烟氛。\n烟中数岫列窗牖，急雨洗出青无痕。\n乍来耳目益开爽，况日文酒酣天真。\n前年诏下起嵓隠，子直奋起轩浮云。\n不嫌官小喜及养，敛板归拜高堂亲。\n子方归宁亦同乐，与子登眺开芳樽。\n定交酌寿虽所愧，相望兰桂长清芬。",
        "dynasty": "宋",
        "collection_info": null
    },
    {
        "title": "九日过长芦泊小港留题龙山古寺",
        "author": "金君卿",
        "content": "轻舟晚过长芦渡，西风吹帆落沙溆。\n空桑古市渔家烟，信步闲寻石城去。\n石城苦远日苦晚，崎岖半入龙山路。\n山回路转翘林处，披开白云见幽寺。\n家菊海榴矜晚芳，落华鸣泉足秋思。\n野叟耕冢出坏石，虚城埋狐井射鲋。\n老僧推门揖我入，古碣荒唐草中觑。\n仰天一笑六朝事，过鴈书天作文字。",
        "dynasty": "宋",
        "collection_info": null
    },
    {
        "title": "留云山居呈长老元禅师",
        "author": "金君卿",
        "content": "衡阳岗阜羣龙奔，截起万仞磨天阍。\n宿云收踪着平地，星辰满轩斗可扪。\n河汉鸿涌岩泉喷，六月飞雪冰木根。\n下视吴楚区域分，众山培塿乌足云。\n我来环走竟朝曛，摆脱缰锁忘尘纷。\n更闻高论益清旷，如挹仙袂游昆崙。",
        "dynasty": "宋",
        "collection_info": null
    },
    {
        "title": "寄题张秀才此君亭",
        "author": "金君卿",
        "content": "羣山四向盘青云，山足一径萦云根。\n拂云截径敞轩槛，槛外百卉铺重茵。\n矜春哆哆弄颜色，散漫红紫何纷纷。\n主人养高不累俗，欲以清节遗子孙。\n剪花芟草植修竹，半卷画箨含霜筠。\n渐迎风露竟百亩，碧油黕地无纤尘。\n对之气思自潇洒，行吟足以穷朝曛。\n吾居接境未始到，手驰大笔胡能云。\n劝子无渝岁寒操，惟日虚心比此君。",
        "dynasty": "宋",
        "collection_info": null
    },
    {
        "title": "范资政移镇杭州一百韵",
        "author": "金君卿",
        "content": "圣门高弟游渊源，当时所得惟十贤。\n科张言行政与学，兼此四者谁能然。\n公含天资得具美，出文入武材谟全。\n轩昂盛时进以道，行高德鉅齐回骞。\n发为文章动惊俗，邈与游夏争差肩。\n手凿大窍破混沌，分得清浊归坤干。\n斯文去圣日已远，泯塞不绝犹涓涓。\n公恢吾儒独振起，力引巨海吞百川。\n周旋六经后诸子，陟彼泰山望八埏。\n提携千篇去奏御，列宿环拱分经躔。\n章韶夏濩忽冥昧，琥璜圭璧惭雕镌。\n词雄语险气復锐，猛将正怒挥戈鋋。\n羣邪众枉困凌暴，辟易万里穷无边。\n飞名禁林号独步，多士仰则犹权衡。\n惟时朝廷政不一，众口噤暗同寒蝉。\n公鬰奇材未得吐，盘虹积玉胸中填。\n囊书万言究大政，径欲锻石持补天。\n自从谏言抉心胆，慷慨大论君之前。\n采诗上诵关雎化，稽古下陈无逸篇。\n材高于时众所忌，谗机巧网相包缠。\n如公之言遽见斥，嗟嗟吾道何其邅。\n上思贾生久不见，一日开悟俄诏还。\n归来復践谏诤列，正似猛矢加劲弦。\n遂登天阁承顾问，凡日三接亲邃延。\n乃眷京畿作大尹，有美闻望如庭坚。\n公言臣节矧可夺，宁方而折何能圆。\n咄哉小人正用事，亦以茅茹相引牵。\n大凡威福自人主，其下臣子敢得专。\n设若园林养材木，腐枝朽枿须剥刓。\n方今之患犹大肿，未得良药何能痊。\n大书斥言不忌讳，贯理若以珠贝穿。\n天子为之彻旒纩，乐以从谏如转旋。\n退思谓言即施设，返逆众耳遭诃訮。\n黄鹄孤飞下太液，势力不胜枭与鸢。\n遭罹纲罗不得奋，摆翮垂翅江之壖。\n身虽江湖岂云乐，与国忧戚常悁悁。\n谓时久安虑必远，往往达旦目不眩。\n俄而烽警半夜至，黠羌豕哾窥西偏。\n庙堂奇兵不施设，主帅肉食骄且孱。\n王师之行屡挫衄，边邑骚动何喧阗。\n朝廷方议择儒将，诤臣列奏飞封笺。\n起公于西代天讨，推毂以送操中权。\n奉师尊行天子命，德望远振威先零。\n指挥风行纪律定，士卒增气百十年。\n先期长戈断尔臂，随以巨杵春其咽。\n羣凶胆落禁不发，若卵压以泰华巅。\n谕以天意使安然，踧踖闻命敢不虔。\n西人父子相得喜，咸愈大疠就粥饘。\n帝曰于予荐太庙，拾得巨鼎容牲牷。\n遂以公归赞大政，思纳治道于平平。\n公言一物未云获，惴惴若己推诸渊。\n观今正得仲舒策，夫欲善治须改絃。\n公孙之才卒克用，救弊一变期朞年。\n国侨首议立谤政，习俗未久非所便。\n祁寒暑雨辅天令，嗟尔小人犹怨焉。\n甚哉仁义岂迂阔，言未及吐谗人㘋。\n边氓方復思召虎，谓以王命来旬宣。\n公扬天休布惠泽，一切苛政咸使蠲。\n期民陶然释重负，时雨骤作苏枯荐。\n被甲边士众千旅，又煦鳬藻相依沿。\n狡兔窜缩飞鸟伏，良弓收势藏诸鞬。\n时将劳还亟大用，上书愿得东南迁。\n帝曰老臣重休息，方且畀汝南阳田。\n南阳之民悦以化，焱若暖气来穷燕。\n隆冬寒严雪积苦，赤子乳负蒙裘毡。\n上方南顾孰予济，頼公往镇苏民编。\n江东百城控越绝，齐俗轻剽穷奢妍。\n三民劳力事故教，揖揖蚁蚋团腥膻。\n望公子来日以治，坐使薄恶随面悛。\n虽然一方仰其赐，安得为惠周幅员。\n吾民倥侗岂有识，瞻望德业何拳拳。\n凄然末学门下客，忆昨舍耕趋士联。\n饭蔬饮水亦云乐，勉望箕业犹桮捲。\n于时鄱阳被公化，乐以教育为民先。\n公嗟吾儒实已落，勉勉欲以经义传。\n强扶驽骀决远到，足力不骋烦笞鞭。\n渐摩师教日已久，有类污壤遭坯埏。\n良工遇物以规矩，方圆大小随陶甄。\n锻磨拂拭仅成器，未省所用何如旃。\n逢时清明辄自喜，才卵而翼思翩翾。\n幸歌嘉鱼乐贤者，数罟不弃鳙与鲢。\n区区一入太常选，谁顾尺蠖犹连蜷。\n退思生成有本末，未能岂敢忘蹄筌。\n公时提师出万里，一伏门下无由缘。\n皇皇寸禄及亲养，乃以名字归冬铨。\n度量未免习为吏，束缚日以官事煎。\n方愚动与时事戾，进退坎埳谁与怜。\n男儿三十志未就，却顾文字羞丹铅。\n营营孤飞失所託，耻与燕雀争连翩。\n愿奋羽翰脱榛棘，日逐凤鸟翔飞烟。\n跋公之门已俯附，孑孑旆旞当风褰。\n十年始得拜车下，若出秽薮游飞僊。\n公之声名世轲愈，民望其赐犹蹇连。\n况当景盛天子圣，将议明堂张九筵。\n肯如大过栋已桡，方购梁木扶其颠。\n定须笼材器所用，鸠敛天下无弃捐。\n经营架构非一干，愿得身备栭与椽。\n公归辅成此基构，手斡元化随天旋。\n致君无为坐以治，四气成顺岂有愆。\n自然民物日陶遂，返我薄俗如羲颛。",
        "dynasty": "宋",
        "collection_info": null
    },
    {
        "title": "夜泊竹篠港寄鄱阳朱安石",
        "author": "金君卿",
        "content": "江阴沧漭云四垂，风苹雨杜饶秋悲。\n孤樯转汀落处晚，渔歌傲笑鸥羣疑。\n肥鱼新酒且可挹，万绪一破忘者谁。\n惊波到枕不成梦，鸿声半夜东南飞。",
        "dynasty": "宋",
        "collection_info": null
    },
    {
        "title": "和李公素舍人真州通济亭诗",
        "author": "金君卿",
        "content": "虹堤崛起开危轩，四彻空旷围山川。\n刺天万里烟树外，破浪一去风中船。\n青黄乱眼裂春锦，鸣声聒耳惊秋蝉。\n亭前深处不百尺，神物窟此犹安然。",
        "dynasty": "宋",
        "collection_info": null
    },
    {
        "title": "和御制观龙图阁三圣御书",
        "author": "金君卿",
        "content": "累圣传真蹟，天苞炳瑞文。\n珍藏留紫禁，宝构拂丛云。\n焜耀三辰烂，周旋八体分。\n宸心追睿辙，尤念保邦勤。",
        "dynasty": "宋",
        "collection_info": null
    },
    {
        "title": "送张明远归丹阳",
        "author": "金君卿",
        "content": "此行非远别，何用惨离颜。\n纵棹溪亭外，清歌罇酒间。\n相期在西笑，从此望南还。\n归去重回首，夕阳江外山。",
        "dynasty": "宋",
        "collection_info": null
    },
    {
        "title": "张子礼锁厅下第南归",
        "author": "金君卿",
        "content": "官小事如麻，去官书满车。\n干时不得荐，垂翅又还家。\n知命独无愧，沉英众所嗟。\n风波信一叶，流落向天涯。",
        "dynasty": "宋",
        "collection_info": null
    },
    {
        "title": "寄题广信郑倅潜道斋",
        "author": "金君卿",
        "content": "养志浮名外，潜神圣壶中。\n诚心如自得，乐事固无穷。\n斋静横宾榻，诗成促递筩。\n英琼何以报，惟有四般同。",
        "dynasty": "宋",
        "collection_info": null
    },
    {
        "title": "淝山东归",
        "author": "金君卿",
        "content": "巨区苦行役，今日又东归。\n揽辔月盈把，出林霜满衣。\n眼看风叶乱，心逐野云飞。\n税马山前驿，长天又落晖。",
        "dynasty": "宋",
        "collection_info": null
    },
    {
        "title": "寄题毕郎中宅御书阁",
        "author": "金君卿",
        "content": "帝构笼多士，春官喜得人。\n庆氛腾宝札，睿睠宠词臣。\n敞第张层构，传家号绝珍。\n更藏书万卷，酣咏乐天钧。",
        "dynasty": "宋",
        "collection_info": null
    },
    {
        "title": "病间偶作",
        "author": "金君卿",
        "content": "壮矣尚无成，区区京国行。\n食贫谙世态，卧病见交情。\n万事风埃过，寸心霜雪明。\n谁知丈夫志，日月照功名。",
        "dynasty": "宋",
        "collection_info": null
    },
    {
        "title": "灵辩大师归江南",
        "author": "金君卿",
        "content": "睿讚释真筌，惟师得本原。\n歌时诗百首，祝圣颂千言。\n巨轴朝闻御，方袍夕拜恩。\n江南归旧隠，高卧老干坤。",
        "dynasty": "宋",
        "collection_info": null
    },
    {
        "title": "清风阁",
        "author": "金君卿",
        "content": "势压最高峯，四轩横断虹。\n江山形胜外，疆埸画图中。\n景物浩无主，尘襟到即空。\n何须迟炎暑，特地揖清风。",
        "dynasty": "宋",
        "collection_info": null
    },
    {
        "title": "戚郎中红黄拒霜花",
        "author": "金君卿",
        "content": "霜晓禁寒色不摧，若论花品是奇材。\n红如锦帐香囊绽，黄似霓裳舞袖开。\n幸与畹兰同素景，耻随篱槿委轻埃。\n郡斋得地逢嘉赏，不逐羣英烂漫栽。",
        "dynasty": "宋",
        "collection_info": null
    },
    {
        "title": "题晋匡庐先生庙",
        "author": "金君卿",
        "content": "山压重江万里波，半空精铁锁嵯峨。\n先生死去云情薄，六国兴来佛事多。\n万剎金莲开碧落，一祠茅竹蔽丛萝。\n游人但逐僧归去，古隠荒凉谁肯过。",
        "dynasty": "宋",
        "collection_info": null
    },
    {
        "title": "送广州刘待制",
        "author": "金君卿",
        "content": "光摇剑外使星还，天阁平跻侍从班。\n暂命剖符开广府，先声指日定诸蛮。\n浮江大斾翩翻去，过岭新恩次第颁。\n济俗有谋方适用，卷舒应在笑谈间。",
        "dynasty": "宋",
        "collection_info": null
    },
    {
        "title": "招王阚二同年",
        "author": "金君卿",
        "content": "偶忆去年逃暑饮，与君通夕屡忘归。\n旋沽美酒开罇渌，更买新鱼斫鲙肥。\n今日忽惊池水涨，小亭依旧柳阴围。\n停舟待月波心去，携手相过莫我违。",
        "dynasty": "宋",
        "collection_info": null
    },
    {
        "title": "寄题六安县徐介夫园亭",
        "author": "金君卿",
        "content": "峨峨武步对精庐，潄玉寒泉灌石渠。\n醅脚满篘先腊酿，茗丛栖坞及春锄。\n清风俦侣檐前竹，黄卷生涯架上书。\n养志待时应自信，临邛人莫诮相如。",
        "dynasty": "宋",
        "collection_info": null
    },
    {
        "title": "瑞金县西池双莲汪簿有诗见寄因以和之",
        "author": "金君卿",
        "content": "惠政多应草木知，藕花呈瑞向西池。\n双红共蒂初含笑，众卉千名总合奇。\n宠降帝妃妫汭日，恍迷仙佩汉皋时。\n若教潘令河阳见，肯羡东风桃李枝。",
        "dynasty": "宋",
        "collection_info": null
    },
    {
        "title": "南塘闲泛二首  其一",
        "author": "金君卿",
        "content": "雨收平淀饮残虹，苹末无风碧印空。\n寒凈浑疑踏冰去，清光直欲贮胸中。\n客樯隠隠逐飞鸟，钓舸悠悠任转蓬。\n日暮韩堤犹极望，却将耕稼问渔翁。",
        "dynasty": "宋",
        "collection_info": null
    },
    {
        "title": "南塘闲泛二首  其二",
        "author": "金君卿",
        "content": "水乡真箇似三吴，碧淀涵秋水鑑湖。\n十里香风起莲萼，半空飞雪下鸥雏。\n堤森古木严征仗，塞缭方田展角图。\n闲舣洛阳桥畔饮，风涛还到此中无。",
        "dynasty": "宋",
        "collection_info": null
    },
    {
        "title": "同陈郎中游南塘",
        "author": "金君卿",
        "content": "水光烟色满南塘，十里横连古战堭。\n千顷芋畦楸罫局，万章云木羽林鎗。\n渔歌闹处菱花紫，田妇归时秫穗黄。\n贤守公余行乐去，许陪旌骑问耕桑。",
        "dynasty": "宋",
        "collection_info": null
    },
    {
        "title": "周涛权宰大冶以湖光亭诗见寄因和之",
        "author": "金君卿",
        "content": "面揖清光万顷陂，满檐秋色曙阴微。\n回环远岫烟中辨，片段闲云镜裏飞。\n富冶地饶民讼简，洞庭风便客舟稀。\n知君已厌江山思，亭下行吟日望归。",
        "dynasty": "宋",
        "collection_info": null
    },
    {
        "title": "寄所知",
        "author": "金君卿",
        "content": "正色当官取悔尤，清时无告独包羞。\n狱中剑气犹盘鬰，火裏琴材未见收。\n自古圣贤由直道，遭时诬毁亦幽囚。\n愿持仁义为篙檝，敏手中流救覆舟。",
        "dynasty": "宋",
        "collection_info": null
    },
    {
        "title": "秋鴈",
        "author": "金君卿",
        "content": "北来南去年年事，微物还应不自由。\n缯缴多机应远谢，稻粱已饱更何求。\n潇潇风雨衡阳暮，渺渺烟波震泽秋。\n夜过边城牢闭口，断肠砧杵不禁愁。",
        "dynasty": "宋",
        "collection_info": null
    },
    {
        "title": "寄别致政王允",
        "author": "金君卿",
        "content": "羡君高尚褫朝绅，始是人间自在身。\n深坞结庐穷水石，半山开径入松筠。\n肩舆访寺常携鹤，酾酒邀朋祇垫巾。\n我欲效尤归未得，又驱疲马踏京尘。",
        "dynasty": "宋",
        "collection_info": null
    },
    {
        "title": "鬰孤台",
        "author": "金君卿",
        "content": "鳞鳞万瓦遶云根，环列诸峯势独尊。\n屹若灵鳌浮海面，俨如谋将立辕门。\n赣流东汇龙蛇走，崆阜南来虎豹蹲。\n乘月偶为逃暑饮，欲扪南斗当清樽。",
        "dynasty": "宋",
        "collection_info": null
    },
    {
        "title": "南康县清暑台",
        "author": "金君卿",
        "content": "子康疎畬人皆笑，即墨孤危众所攻。\n遇主卒封齐万户，会时犹位汉三公。\n二贤养正堪忻慕，百里徒劳且晦蒙。\n闲上高台散幽鬰，独开襟袖挹清风。",
        "dynasty": "宋",
        "collection_info": null
    },
    {
        "title": "冬至日代书呈诸兄",
        "author": "金君卿",
        "content": "人人懽聚庆新阳，我独飞心恋北堂。\n薄宦飘流成底事，数年牢落在他乡。\n徒将远意凭归鴈，不及诸兄捧寿觞。\n何幸前春改官去，綵衣相逐戏亲傍。",
        "dynasty": "宋",
        "collection_info": null
    },
    {
        "title": "寄题三灵山程先生瑞墨阁",
        "author": "金君卿",
        "content": "翼舒层构倚云霞，日下无双处士家。\n千迭灵山横琬琰，八分宸笔动龙蛇。\n趋庭素业皆黄卷，揭版新诗半碧纱。\n我倦迷津欲归老，頼君曾为指仙槎。",
        "dynasty": "宋",
        "collection_info": null
    },
    {
        "title": "滕王阁",
        "author": "金君卿",
        "content": "无復朱楼万幕垂，碧流青嶂似当时。\n不须越舞并秦唱，自有韩文与杜诗。\n残雪未消春到晚，彩毫争落酒行迟。\n满帘红日江天暮，隔浦一声杨柳枝。",
        "dynasty": "宋",
        "collection_info": null
    },
    {
        "title": "和曾子固闻言事谪官者",
        "author": "金君卿",
        "content": "四海疮痍剧猬毛，爱君三谏未能逃。\n所期力济生民福，不为名存信史褒。\n想见斯人心独喜，愿为君党义尤高。\n忠言已入身甘窜，始见吾徒气思豪。",
        "dynasty": "宋",
        "collection_info": null
    },
    {
        "title": "送虔州知州",
        "author": "金君卿",
        "content": "所莅驱除弊一新，政成草木亦知仁。\n已书治最称循史，好蹑家声作诤臣。\n飞诏罢归漳水日，去帆催向汴堤春。\n未央赐对须南问，应记尘劳负弩人。",
        "dynasty": "宋",
        "collection_info": null
    },
    {
        "title": "离山阳阻风少憩归思浩然",
        "author": "金君卿",
        "content": "雨寒风横暂停桡，楚望亭南十里遥。\n舟刺水村衔燕尾，桥横烟市隠虹腰。\n归程不待春潮涨，孤愤难凭斗酒销。\n幸有同途江外客，不吟何以慰无聊。",
        "dynasty": "宋",
        "collection_info": null
    },
    {
        "title": "赋得忆梅寄朱公美",
        "author": "金君卿",
        "content": "七度经春不见梅，水边亭下独徘徊。\n因思昨夜腊前雪，定是此时花盛开。\n远信浪从江外至，新声刚向笛中来。\n如何便得南归去，共把清香醉几回。",
        "dynasty": "宋",
        "collection_info": null
    },
    {
        "title": "和周涛见寄",
        "author": "金君卿",
        "content": "薄宦留连未得归，思亲怀旧两依依。\n岭头梅信凭谁去，枕上鸿声到此稀。\n君喜及瓜催北响，我嗟垂翅倦南飞。\n何时共作东都客，不厌京尘化旅衣。",
        "dynasty": "宋",
        "collection_info": null
    },
    {
        "title": "和介甫寄安丰张公仪之什",
        "author": "金君卿",
        "content": "前贤立事岂徒然，惠政须教振古传。\n芍水灌余三万顷，楚人祠已二千年。\n近闻令尹开新闸，不避风波上小船。\n堤筑已完舆颂洽，去时民吏重留连。",
        "dynasty": "宋",
        "collection_info": null
    },
    {
        "title": "游阳府寺",
        "author": "金君卿",
        "content": "山肋盘纡一径斜，水烟深处梵王家。\n闻雷已荐鷄鸣笋，未火先尝雀舌茶。\n吟客披云题石壁，药僧和露扫松花。\n纵游向晚寻归路，渡口平沙卧古槎。",
        "dynasty": "宋",
        "collection_info": null
    },
    {
        "title": "蒙诏书奬谕寄呈王介甫相公",
        "author": "金君卿",
        "content": "凤口衔书出九重，帝王亲赐紫泥封。\n神光下烛将飞剑，真赏重鸣既哑钟。\n砥砺若为酬睿睠，驱驰何敢嘆尘踪。\n仙翁更借提携力，竹杖由来解化龙。",
        "dynasty": "宋",
        "collection_info": null
    },
    {
        "title": "重修龙兴观寄呈江吴二尊师  其一",
        "author": "金君卿",
        "content": "坛宇榛芜几十年，遗基重葺控长川。\n羽人便是双飞鹤，仙籍须增一洞天。\n蓝峤逢秋无败叶，龟池经夏有甘泉。\n操舟过客宜停棹，暂到尘襟自洒然。",
        "dynasty": "宋",
        "collection_info": null
    },
    {
        "title": "重修龙兴观寄呈江吴二尊师  其二",
        "author": "金君卿",
        "content": "万户晴岚生紫烟，绝尘佳致甲昌川。\n轻舠急桨风中叶，碧瓦朱栏水底天。\n雨夜龙涎腥柱础，霜秋桂子落嵓泉。\n二师自得幽栖趣，向此灰心肯復然。",
        "dynasty": "宋",
        "collection_info": null
    },
    {
        "title": "和永叔颖川西湖",
        "author": "金君卿",
        "content": "名游无似郡城西，况是棠阴讼简时。\n信步桑间春去后，榜舟湖面夜归迟。\n烟波际目无穷乐，沙鸟留人逐处随。\n应为独醒须强醉，浩歌风月倒千巵。",
        "dynasty": "宋",
        "collection_info": null
    },
    {
        "title": "花沼分题",
        "author": "金君卿",
        "content": "寒光凈色照花林，更喜诗家共赏心。\n谢客不成春草梦，杜郎须强海棠吟。\n惟忧别去歌云散，不管愁来鬓雪侵。\n且试主人新酒令，片红飘琖十分斟。",
        "dynasty": "宋",
        "collection_info": null
    },
    {
        "title": "和永叔芍药",
        "author": "金君卿",
        "content": "不逐羣花散漫开，风前一笑尚淹回。\n使人便有留春意，对尔强须衔酒杯。\n时与乐并真胜会，笔缘情赋尽高才。\n如何只得新诗看，也似南园纵赏来。",
        "dynasty": "宋",
        "collection_info": null
    },
    {
        "title": "题赠南台山院主吉大师",
        "author": "金君卿",
        "content": "三纪修行箬笠僧，布衣褴褛髮鬅鬙。\n邑人与卜幽栖处，象法能通最上乘。\n常宿灵嵓敲玉磬，旋营精剎布金绳。\n江西望镇称台岭，使者重来喜共登。",
        "dynasty": "宋",
        "collection_info": null
    },
    {
        "title": "黄通有诗见寄因以答之",
        "author": "金君卿",
        "content": "一别俄然十二春，男儿志气可因循。\n简编少见承平日，世路稀逢磊落人。\n未免驱驰从县道，已甘荣悴任天钧。\n惟君知我须同醉，且喜清时禄逮亲。",
        "dynasty": "宋",
        "collection_info": null
    },
    {
        "title": "题披云阁",
        "author": "金君卿",
        "content": "仕路无如衣綵荣，喜闻弦诵日趋庭。\n欲光子道兼三乐，须念家传重一经。\n已敞高斋临水镜，更张层构倚山屏。\n佳名切砺男儿志，手抉浮云见日星。",
        "dynasty": "宋",
        "collection_info": null
    },
    {
        "title": "挽仁宗皇帝词  其一",
        "author": "金君卿",
        "content": "广轮三万里声明，四海讴歌号太平。\n恭己爱慈同汉景，息民宽厚似周成。\n九郊上帝天和应，载飨明堂孝意精。\n惟有升中独谦德，只应留待嗣君行。",
        "dynasty": "宋",
        "collection_info": null
    },
    {
        "title": "挽仁宗皇帝词  其二",
        "author": "金君卿",
        "content": "优贤从谏致时雍，舜目尧眉俨睟容。\n灵算格天齐睿考，瑞元开筴倍神宗。\n梦迴綵仗归霓阙，愁入宫声咽暮钟。\n臣子诉号空殒血，鼎湖无路许攀龙。",
        "dynasty": "宋",
        "collection_info": null
    },
    {
        "title": "挽仁宗皇帝词  其三",
        "author": "金君卿",
        "content": "慈俭身先治道间，未尝论罚不从宽。\n成功日比尧年盛，与子人知夏鼎安。\n凭几遗音伤万古，抱弓衔恨泣千官。\n昭陵柏老伊川竭，宫掖三千泪始干。",
        "dynasty": "宋",
        "collection_info": null
    },
    {
        "title": "挽仁宗皇帝词  其四",
        "author": "金君卿",
        "content": "深仁醴泽浃威灵，最是櫜兵与缓刑。\n坐接迩僚均父子，手挥宸翰走风霆。\n臣心未报空号慕，蒭牧无知亦涕零。\n视古诸侯从俭约，忍思遗诏尚丁宁。",
        "dynasty": "宋",
        "collection_info": null
    },
    {
        "title": "挽仁宗皇帝词  其五",
        "author": "金君卿",
        "content": "亿万民灵四百州，衔恩哀慕几时休。\n惜回长夜钧天梦，归侍仙都泰帝游。\n苍野路遥斑竹恨，翠微宫冷白杨秋。\n国人雨泣西郊暮，烟惨风悲亦为愁。",
        "dynasty": "宋",
        "collection_info": null
    },
    {
        "title": "感梦因接梦中所得诗句",
        "author": "金君卿",
        "content": "我后同尧舜，君臣咏载歌。\n天颜春日煦，庭列众星罗。\n雅奏钧音合，秾香瑞气和。\n逢辰膺帝睠，既醉任颜酡。\n荐翣珍蒲异，仪庭舞兽多。\n太平无一事，图报顾如何。",
        "dynasty": "宋",
        "collection_info": null
    },
    {
        "title": "梦赋诗寻得唐韵册检看见恩字韵",
        "author": "金君卿",
        "content": "太平无事日，藩服尽宾门。\n九奏张新乐，千官奉至尊。\n光华逢舜旦，赓载诵尧言。\n在沼祥麟萃，来庭彩凤翻。\n需云和气应，宝兽异香喷。\n下列容霑醉，何从报主恩。",
        "dynasty": "宋",
        "collection_info": null
    },
    {
        "title": "和陈屯田秋雨",
        "author": "金君卿",
        "content": "雨势正漫漫，空阶滴未残。\n重阴连地暗，爽气逼人寒。\n柱础因云润，池鱼得水懽。\n晓畦蔬甲绽，夜枕瓦声干。\n乱片飞林箨，衰红泣砌兰。\n前溪有归客，清思发毫端。",
        "dynasty": "宋",
        "collection_info": null
    },
    {
        "title": "文相生日",
        "author": "金君卿",
        "content": "羲御三星次，尧蓂九叶开。\n霄躔符有道，天骥下呈才。\n气思凌诸谢，渊源过二崔。\n光华逢日月，腾跃契云雷。\n迅步登文阶，严声凛柏台。\n幽潜均照烛，精胆破姦回。\n地重图书府，人瞻柱石才。\n堂基峻廉陛，鼎味仰盐梅。\n师钺方谋郄，枢庭喜得裴。\n往平蛟穴去，还入凤池来。\n元化经纶内，真儒事业恢。\n威名摄穷裔，美利泽枯荄。\n阴德天须佑，精诚日可迴。\n祥光纔偶圣，妖彗不为灾。\n全粹圭无玷，晶明斗有魁。\n龙旆聊偃息，鸿渚暂徘徊。\n重倚周分陕，丰功稷启邰。\n国医先药石，庙酌首罇罍。\n促召君前膝，图勋位正槐。\n羣情欣爱日，憸党极寒灰。\n王礼修尝禘，天官总货财。\n劘民归砥砺，播物就坯胎。\n动植逢时若，君臣咏喜哉。\n两京繄屏翰，大政辍公台。\n上德皆宣布，邦经一制裁。\n人和鳬煦藻，兵肃鴈衔枚。\n诞月君恩重，娱宾骑从陪。\n寒飈从激冽，乔岳镇崔嵬。\n金鑑光长满，霜松劲不摧。\n下寮违几席，并寒走风埃。\n劳瘁鱼将涸，覉孤雉在䍙。\n何当备驱策，犹冀竭驽骀。\n共庆歌岩石，无阶献寿杯。\n矧留天睠久，行听玺书催。\n黼衮荣三入，膏霖霈九垓。\n如收东阁士，愿与北山莱。",
        "dynasty": "宋",
        "collection_info": null
    },
    {
        "title": "韩相生日",
        "author": "金君卿",
        "content": "商飈迎素律，兑泽荐元精。\n象顺奎钧烂，天钟义气清。\n千龄将圣偶，冢辅为时生。\n粹藴森羣玉，冲襟贮四瀛。\n大方捐朴斵，淳辨復韶韺。\n先帝龙飞日，朝阳凤一鸣。\n振文齐木铎，保国敌金城。\n旧德方图任，鸿钧正倚平。\n具瞻归峻岳，众口说和羹。\n固结君臣分，穷探礼乐情。\n用人兼畎亩，得士尽豪英。\n省罚蠲茶法，均徭审地征。\n镇浮还美俗，恤隠起疲氓。\n考古渊源博，含章气思宏。\n太平论极至，坠典悉兴行。\n文物期三代，规摹小二京。\n纳忠高子孟，任重等阿衡。\n国本重离正，身谋一羽轻。\n殊方想风烈，曒日照功名。\n嗣圣嘉深识，明神格至诚。\n官仪端表宪，圭瑞竦桓楹。\n邦揆车遵辖，时髦鹿在萍。\n戍亭无警燧，廓庙有奇兵。\n达节天须佑，真儒道始亨。\n黄裳坤德静，玉铉鼎功成。\n坐致唐虞旦，前无丙魏声。\n昌期逢庆诞，睿宠极光荣。\n烨烨台符应，诜诜喜气盈。\n南岩同久固，西昴共晶明。\n史克歌眉寿，芳风愿载赓。",
        "dynasty": "宋",
        "collection_info": null
    },
    {
        "title": "宿德兴周秀才书阁",
        "author": "金君卿",
        "content": "十室所可重，喜君吾道同。\n因过一携手，醉卧六经中。",
        "dynasty": "宋",
        "collection_info": null
    },
    {
        "title": "谢朱公美遗瓜酒",
        "author": "金君卿",
        "content": "龙蹄甘美蚁头香，远远缄封遣老郎。\n便向嵓亭逃暑去，恨无人共把觥觞。",
        "dynasty": "宋",
        "collection_info": null
    },
    {
        "title": "双溪",
        "author": "金君卿",
        "content": "双派飞来一镜寒，合流南注息惊湍。\n雨余山脚云收尽，两幅青绡绕翠峦。",
        "dynasty": "宋",
        "collection_info": null
    },
    {
        "title": "盛暑偶游旷亭书于再生樟石碣之阴",
        "author": "金君卿",
        "content": "万里雄风海峤来，客襟聊为旷亭开。\n千年古木清阴合，若比庄椿是美材。",
        "dynasty": "宋",
        "collection_info": null
    },
    {
        "title": "寄别朱公美",
        "author": "金君卿",
        "content": "三载乡坊义最亲，驱车还是走京尘。\n虽无士会兼人智，犹有临歧赠策人。",
        "dynasty": "宋",
        "collection_info": null
    },
    {
        "title": "石龟塘",
        "author": "金君卿",
        "content": "石化神龟不计年，方塘依旧冽寒泉。\n氛埃不到真仙境，拟倩麻姑种碧莲。",
        "dynasty": "宋",
        "collection_info": null
    },
    {
        "title": "南塘",
        "author": "金君卿",
        "content": "二月江南烟雨多，南塘一夜涨春波。\n堤边游女最归晚，争引渔舟作棹歌。",
        "dynasty": "宋",
        "collection_info": null
    },
    {
        "title": "留题分宜前山吴隠士白云亭  其一",
        "author": "金君卿",
        "content": "面挹晴光锦绣川，却临苍涧玉声涓。\n逸民自有山中乐，不问山前令尹贤。",
        "dynasty": "宋",
        "collection_info": null
    },
    {
        "title": "留题分宜前山吴隠士白云亭  其二",
        "author": "金君卿",
        "content": "江上青山山上泉，酌泉烹茗白云间。\n长官不扰民无讼，共喜登临一日闲。",
        "dynasty": "宋",
        "collection_info": null
    },
    {
        "title": "水心亭分题",
        "author": "金君卿",
        "content": "雨脚新收晚照开，水心亭上一曾来。\n红裙只解邀人醉，竞折新荷当酒杯。",
        "dynasty": "宋",
        "collection_info": null
    },
    {
        "title": "金沙亭",
        "author": "金君卿",
        "content": "亭阚方池物物新，花中名品富长春。\n诗僧用意栽培处，四季常教有主人。",
        "dynasty": "宋",
        "collection_info": null
    },
    {
        "title": "五色雀",
        "author": "金君卿",
        "content": "晨氛澄霁海风调，綵绚珍禽入绛霄。\n闻说舜庭方作乐，可容飞舞听箫韶。",
        "dynasty": "宋",
        "collection_info": null
    },
    {
        "title": "义乌",
        "author": "金君卿",
        "content": "徒知感义海边州，未效精衷已白头。\n苑囿清阴无限好，栖身容借一枝不。",
        "dynasty": "宋",
        "collection_info": null
    },
    {
        "title": "赠南华拱禅师",
        "author": "金君卿",
        "content": "祖叶雕零四百年，法灯今见拱师传。\n堂头海会僧三百，昼课莲经暮叩禅。",
        "dynasty": "宋",
        "collection_info": null
    },
    {
        "title": "池亭避暑",
        "author": "金君卿",
        "content": "新花犹未出圆荷，月射风翻卷翠波。\n对酒强须通夕醉，暑天清景此为多。",
        "dynasty": "宋",
        "collection_info": null
    },
    {
        "title": "和张公达端见寄",
        "author": "金君卿",
        "content": "殷勤寄语张夫子，休爱三山胜处游。\n闻说诏书催入觐，便须飞步上鳌头。",
        "dynasty": "宋",
        "collection_info": null
    },
    {
        "title": "和康甫兄见寄",
        "author": "金君卿",
        "content": "梦想南亭倚翠岑，手栽松竹已成阴。\n白云不是无留意，出得山来四海心。",
        "dynasty": "宋",
        "collection_info": null
    },
    {
        "title": "李白坟",
        "author": "金君卿",
        "content": "谢公山下见孤坟，下阚平江万顷云。\n尽日舣舟空怅望，谪仙风骨在遗文。",
        "dynasty": "宋",
        "collection_info": null
    },
    {
        "title": "偶书茭湖院",
        "author": "金君卿",
        "content": "波漾晴光入户庭，隔湖烟扫髻螺青。\n老僧犹厌当官道，面壁焚香昼诵经。",
        "dynasty": "宋",
        "collection_info": null
    },
    {
        "title": "赠成秘校",
        "author": "金君卿",
        "content": "四门嵓下一翘英，满腹诗书学已成。\n讲义羣庠初应辟，绛帷罗列尽诸生。",
        "dynasty": "宋",
        "collection_info": null
    },
    {
        "title": "病起",
        "author": "金君卿",
        "content": "黄祖城边下石船，蕉林暗地雨如烟。\n只知问俗求民瘼，却愧经旬卧瘴天。",
        "dynasty": "宋",
        "collection_info": null
    },
    {
        "title": "金竹峯",
        "author": "金君卿",
        "content": "重重岩崿插晴空，云际丛开菡萏峯。\n疑是葛仙归洞府，移将江上九芙蓉。",
        "dynasty": "宋",
        "collection_info": null
    },
    {
        "title": "大云仓阻风",
        "author": "金君卿",
        "content": "走越游梁万里回，却临江渡已残梅。\n归帆未落青溪尾，云压寒风水面来。",
        "dynasty": "宋",
        "collection_info": null
    },
    {
        "title": "石",
        "author": "金君卿",
        "content": "地隘风波势已惊，更容顽险暗中倾。\n自嗟忠信犹防患，却任舟人委曲行。",
        "dynasty": "宋",
        "collection_info": null
    },
    {
        "title": "披襟台",
        "author": "金君卿",
        "content": "紫微行乐不到处，绝胜何人共赏心。\n况是难逢开口笑，强须携手一披襟。",
        "dynasty": "宋",
        "collection_info": null
    },
    {
        "title": "留应圣宫",
        "author": "金君卿",
        "content": "松扫醮坛青羽盖，杉围精馆碧油幢。\n葛张二老今何许，云外归来鹤一双。",
        "dynasty": "宋",
        "collection_info": null
    },
    {
        "title": "题晞上人齐物堂",
        "author": "金君卿",
        "content": "莫论西竺与南华，了得真筌只一家。\n声色外来无物我，茫茫名利是空花。",
        "dynasty": "宋",
        "collection_info": null
    },
    {
        "title": "题公定兄滴翠亭",
        "author": "金君卿",
        "content": "数岫翠岚浓欲滴，一轩静境阒无尘。\n暑风满枕日高起，谁识羲皇傲世人。",
        "dynasty": "宋",
        "collection_info": null
    },
    {
        "title": "真珠亭",
        "author": "金君卿",
        "content": "新寺回廊入翠微，亭前珠树斗芳菲。\n寄言游者休披采，还似人怀薏苡归。",
        "dynasty": "宋",
        "collection_info": null
    },
    {
        "title": "池州",
        "author": "金君卿",
        "content": "秋浦南边绝点埃，碧围烟嶂一屏开。\n当时小杜行吟处，重见高阳骑从来。",
        "dynasty": "宋",
        "collection_info": null
    },
    {
        "title": "晚过黄池村",
        "author": "金君卿",
        "content": "轻风剪烟素，绳绳萦嵓阿。\n白鸟相间飞，野容秋外多。\n颓日忽返照，霎若春气和。\n惊帆无落势，又欲衝除过。\n水行本善利，一苇安如梭。\n却笑利名途，甚矣风中波。",
        "dynasty": "宋",
        "collection_info": null
    },
    {
        "title": "和人悯道傍冻馁者",
        "author": "金君卿",
        "content": "天意正成物，民心犹怨寒。\n风霜草木死，田野稻粱干。\n何谓耕桑者，而无衣褐完。\n因思饵胡费，把笔谩悲酸。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "宋宏",
        "content": "名臣临俊域，和气□芳春。\n禊饮传佳节，时贤冠上宾。\n绿波浮画舸，芳草染朱轮。\n行乐有仁政，欢声沸水滨。",
        "dynasty": "宋",
        "collection_info": null
    },
    {
        "title": "游岳",
        "author": "罗道成",
        "content": "因思灵秀偶来游，碧玉寒堆万迭秋。\n直上太山高处望，根盘连接十余州。",
        "dynasty": "宋",
        "collection_info": null
    },
    {
        "title": "自和",
        "author": "罗道成",
        "content": "水云踪迹自閒游，夏谷阴寒冷胜秋。\n猿鸟性情犹恋旧，翻身却去海边州。",
        "dynasty": "宋",
        "collection_info": null
    },
    {
        "title": "投郭主簿",
        "author": "罗道成",
        "content": "白骡代步若奔云，闲人所至留诗迹。\n欲知名姓同源流，请看郴阳山下石。",
        "dynasty": "宋",
        "collection_info": null
    },
    {
        "title": "上巳日兴庆池禊宴",
        "author": "杨初平",
        "content": "照坐壶冰寒凛凛，北斗挥浆均祓饮。\n兴庆池头春色浓，乱柳摇金花罩锦。\n雕章丽藻俱时才，落笔颂歌两两台。\n府公莫惜玉山醉，明日天纶凤诏来。",
        "dynasty": "宋",
        "collection_info": null
    },
    {
        "title": "玉泉洞",
        "author": "黄非熊",
        "content": "百尺寒泉潄玉鸣，洞门斜入石廊横。\n烟霞不改古今色，山水无閒朝暮声。\n窥洞野猿悬树立，惊人呦鹿上岩行。\n有时写尽琴中趣，风定千林月正明。",
        "dynasty": "宋",
        "collection_info": null
    },
    {
        "title": "瑞松坞",
        "author": "黄非熊",
        "content": "谁种灵松近佛家，根盘深坞斗狞蛇。\n风吹碧落双龙动，月照黄昏两盖斜。\n千里雨声喧洞壑，半空清影浸云霞。\n山僧长日频来赏，只恐春来起爪牙。",
        "dynasty": "宋",
        "collection_info": null
    },
    {
        "title": "望仙台",
        "author": "黄非熊",
        "content": "台前高岳宅神仙，迭石诛茅对碧巅。\n云雾不分人去路，管絃长动雨来天。\n彩鸾呼侣归残照，野鹤□□下紫烟。\n谁识蟠桃最深处，刘郎风骨已双全。",
        "dynasty": "宋",
        "collection_info": null
    },
    {
        "title": "龙树岩",
        "author": "黄非熊",
        "content": "碧岩孤立啸□峯，高状藤萝十里松。\n三面石山横迭嶂，一株松树倒蟠龙。\n风雷聒地涛声烈，日月摩空翠影重。\n凭仗高僧好珍重，看他雷雨化灵踪。",
        "dynasty": "宋",
        "collection_info": null
    },
    {
        "title": "龙尾泉",
        "author": "黄非熊",
        "content": "龙头何在尾犹存，定向天中饮汉源。\n且注灵泉清洞府，未呵甘雨活干坤。\n半空飞下珠千颗，平地澄来玉一盆。\n寂寞云山非我宅，九霄高处是吾门。",
        "dynasty": "宋",
        "collection_info": null
    },
    {
        "title": "钟磬石",
        "author": "黄非熊",
        "content": "一双钟磬本天成，垂在云中左右屏。\n平地望来分大小，上方敲处震雷霆。\n名从得后声还异，景欲彰时物自灵。\n几度夜深催月落，满林妖怪立泉扃。",
        "dynasty": "宋",
        "collection_info": null
    },
    {
        "title": "听泉岩",
        "author": "黄非熊",
        "content": "万濑澄空天地秋，清音不断下悠悠。\n山前一片月留影，石上几番僧白头。\n未必素琴方理性，何须芳草始忘忧。\n堪嗤朝市区区者，祗听笙歌醉则休。",
        "dynasty": "宋",
        "collection_info": null
    },
    {
        "title": "灵羊窟",
        "author": "黄非熊",
        "content": "灵羊别去几何春，尚有悬岩旧窟存。\n左右莫知归穴路，高低惟见去蹄痕。\n千寻飞瀑垂峯顶，一洞寒云锁石门。\n好是月明羣籁寂，几声閒答树头猿。",
        "dynasty": "宋",
        "collection_info": null
    },
    {
        "title": "清音洞",
        "author": "黄非熊",
        "content": "羣山如削水如渑，一洞清音气味凝。\n风送松声归远壑，日移猿影下垂藤。\n林僧倚杖看泉脉，野客横琴坐石棱。\n回首碧岩钟动处，云台犹在最高层。",
        "dynasty": "宋",
        "collection_info": null
    },
    {
        "title": "瀑布泉",
        "author": "黄非熊",
        "content": "万丈岩头瀑布垂，玉泉拖地雪霏霏。\n听来如讶青天漏，望去还惊白练飞。\n一洞清音喧碧落，千岩寒色逗斜晖。\n终归大海成波浪，权借山僧濯布衣。",
        "dynasty": "宋",
        "collection_info": null
    },
    {
        "title": "琼花图",
        "author": "陈孚",
        "content": "荒棘萋萋后土宫，芳根已逐彩云空。\n男儿别有扬州泪，不为琼花滴晓风。",
        "dynasty": "宋",
        "collection_info": null
    },
    {
        "title": "吕翁祠",
        "author": "陈孚",
        "content": "山形天矫苍精剑，日气曈曚紫磨丹。\n度尽世人人不识，青烟起处是邯郸。",
        "dynasty": "宋",
        "collection_info": null
    },
    {
        "title": "龙隠岩",
        "author": "张田",
        "content": "龙隠晦冥时莫考，龙骧拏攫迹堪惊。\n孔明久卧养全德，老子忽飞归太清。\n溪上一天常气胜，洞中六月自寒生。\n至人不得无情处，甘泽年年酒百城。",
        "dynasty": "宋",
        "collection_info": null
    },
    {
        "title": "垂虹亭",
        "author": "钱明逸",
        "content": "千里波平瑟瑟风，纤云不解翳虚空。\n素娥自有清光在，上下清明一鑑中。",
        "dynasty": "宋",
        "collection_info": null
    },
    {
        "title": "奉别尧夫先生承见留数刻渍梅酒磨沈水饮别聊书代谢",
        "author": "李中师",
        "content": "磨汤渍酒重分携，景霁风和二月时。\n莫忘天津别君处，黄梅庭下半离披。",
        "dynasty": "宋",
        "collection_info": null
    },
    {
        "title": "送程给事知越州",
        "author": "李中师",
        "content": "出藩宠进白云司，台札仍欣得告归。\n苏子佩虎钮，腰龟緺，列城旗鼓随高牙。\n兰亭一水近馆娃，乃今衣绣先过家。\n秋风从此生蒹葭，舟五百里行荷花。\n西陵渡口晓㟏谺，飞楼想到期及瓜。\n恩先甘雨满菑畬，讼逐笔止庭不譁。\n秦山千仞高无加，昼望蓬莱挹仙霞。\n鑑湖万顷淼无涯，夜看牛斗乘星槎。\n平林摘笋崖撷茶，酒胾泉美而鱼嘉。\n醒吟醉墨斗天葩，此乐未可岁月赊。\n玉皇赭案香飘斜，匹马赴召且復挝。\n民贫惠政空叹嗟，重见尨眉出若邪。",
        "dynasty": "宋",
        "collection_info": null
    },
    {
        "title": "遇便风",
        "author": "陈舜俞",
        "content": "舳舻泝隋堤，积潦涵楚甸。\n大帆挂长樯，熏飈借良便。\n气张中军旗，势疾强弩箭。\n浪头喷飞雪，波心落流电。\n或如春雷振，又若疾雨溅。\n天空文鹢归，珠媚渊龙战。\n久来去意切，幸此行色变。\n舟子啸引项，挽夫喜盈面。\n揭篙无施劳，跃马莫我先。\n行吁思景附，坐指交勇羡。\n日阴未顷刻，道里历宇县。\n津亭倏渡淮，官堠俄入汴。\n盛夏草树齐，远水苹藻遍。\n晚景稍可爱，少瞬不再见。\n我非欲速者，疾目憎转眩。\n衣袂聊虚凉，心焉独安宴。\n向夕风少休，迟留乐幽睠。",
        "dynasty": "宋",
        "collection_info": null
    },
    {
        "title": "失题",
        "author": "陈舜俞",
        "content": "昔见淮水清，今见淮水浑。\n问之何因尔，淮吏谓予言。\n此淮出桐柏，彼汴来昆崙。\n年年相合流，东望沧溟奔。\n汴入淮而清，有若淮水尊。\n风休一色静，古鉴磨无痕。\n今年淮水小，仅能庇龟鼋。\n黄河从春来，桃花注龙门。\n滔滔朝宗势，巨浪日夕烦。\n小清纳大浊，势不得自存。\n崩腾一波走，磅礴泥沙喷。\n我闻吏之言，冥默窃自论。\n君子洁履操，小人为诈谩。\n姦豪烁危行，烈火燎于原。\n譁言污正论，青蝇止于樊。\n中人可移性，鲜克始终惇。\n夙夜念淮水，清心大吾源。",
        "dynasty": "宋",
        "collection_info": null
    },
    {
        "title": "中秋翫月宴友",
        "author": "陈舜俞",
        "content": "秋风清且劲，夜月澄无譁。\n月当澄清间，百倍常光华。\n金盘挂滉瀁，水鉴磨痕瑕。\n未离碧海久，渐到黄道斜。\n嫦娥琼肌滑，羞死吴宫娃。\n蟾蜍银窟寒，不穴死水蟆。\n依稀闻兔捣，髣像见桂花。\n岂止数千里，已照万人家。\n都人尤侈盛，时节惜芳佳。\n楼台延皓魄，帘幕去周遮。\n交错宴子女，嘈杂鸣箫笳。\n清影落酒盏，爽气侵巾纱。\n常明復置烛，掷果如散沙。\n而我旅其间，甚贫亦可嗟。\n遂召朋友云，可饮文字耶。\n客来俄满堂，风棱森镆铘。\n主人出对客，衰病植蒹葭。\n所共天上景，能如富者奢。\n污樽荐醅蚁，獠羞错鱼虾。\n释焉帽与带，果止柰与瓜。\n高言抗峥嵘，冲灵坦凹窊。\n情亲弗委曲，论极成纷挐。\n寒棱入吟骨，欢意自天涯。\n不因斗柄转，岂信漏刻赊。\n无端鷄三号，渐引鼓五挝。\n良会诚惜已，同心又何加。\n残辉促坐席，晓意生微霞。\n明发作此诗，遗我异时夸。",
        "dynasty": "宋",
        "collection_info": null
    },
    {
        "title": "种梅",
        "author": "陈舜俞",
        "content": "始我窥山中，早与梅花期。\n低回遂四十，种树计已迟。\n樵夫致远枿，园官送新枝。\n故土谨包裹，深根屡培滋。\n连宵霢霂雨，迨此初阳时。\n绕径一百树，抚视如婴儿。\n古来横斜影，老去乃崛奇。\n嗟尔生也晚，笑我行且衰。\n世人非金石，或作千年资。\n转眼共零落，较此不更痴。\n有情且寓赏，勿着喜与悲。\n青赤粲点白，一笑唱吾诗。\n百年霜雪过，好者知为谁。",
        "dynasty": "宋",
        "collection_info": null
    },
    {
        "title": "公署井诗",
        "author": "陈舜俞",
        "content": "老屋荫大井，置绠百尺修。\n疏凿不知年，人其古诸侯。\n源从卞山来，涓涓无时休。\n旱地千里赤，渊泉独清浮。\n六月如焰火，寒冽冰雪侔。\n万家滨双溪，卓此名一州。\n纍纍挈瓶人，踵门日见投。\n宾至遽欲起，命酌辄復留。\n岂不敌醍醐，渴疾饮以瘳。\n庠序阙讲问，闇浅谁予求。\n自反对井德，饮水良可羞。",
        "dynasty": "宋",
        "collection_info": null
    },
    {
        "title": "桃花坞",
        "author": "陈舜俞",
        "content": "路转青山曲，地暖留青春。\n昔闻千树桃，香艷红氤氲。\n游子想神仙，花下啼鸟驯。\n于今空蔓草，况復种桃人。\n唯应坞中月，清光无故新。",
        "dynasty": "宋",
        "collection_info": null
    },
    {
        "title": "饯张郎中",
        "author": "陈舜俞",
        "content": "莫爱卞山色，莫羡苕水清。\n山高天早寒，水深潜浪生。\n维此贤丈人，宇韵和且平。\n冷清窅无威，妍词吐春英。\n众人翫其华，君子挹中情。\n恺悌神所劳，假乐眉寿并。\n安车省家园，华艾立儿甥。\n邦君示尊礼，宴衎既丰盈。\n言还湖上居，载酒饯东城。\n宾醉可復诉，贵老事非轻。",
        "dynasty": "宋",
        "collection_info": null
    },
    {
        "title": "送诗僧惠师",
        "author": "陈舜俞",
        "content": "萧然林下人，病骨霜松槁。\n若为诗家流，力压古人倒。\n琢句如琢玉，得之若得宝。\n有时到极挚，直可补元造。\n平生乐此乐，白头不知老。\n数年吴楚游，咏遍泉石好。\n却怀钟山隠，乡思满春草。\n橐中何以归，篇篇有留藁。",
        "dynasty": "宋",
        "collection_info": null
    },
    {
        "title": "采芑诗",
        "author": "陈舜俞",
        "content": "采采原上芑，盈襜不知多。\n惜共藜藿称，命与羹糁和。\n值此行役间，遗余杂蓁莪。\n京洛夸肥甘，掇撷繄谁何。\n休官业已定，不待此首皤。\n年年春物繁，期尔山之阿。",
        "dynasty": "宋",
        "collection_info": null
    },
    {
        "title": "野烧",
        "author": "陈舜俞",
        "content": "急烧山上草，莫顾山下木。\n烧草得地美，欲种来岁粟。\n乘风纵巨燎，烈烈遍岩谷。\n既不问玉石，何暇爱麛鹿。\n寄谢种粟翁，乘时择嘉谷。\n无俾稂莠俱，还见故草绿。\n栋材已灰烬，着意规饱腹。",
        "dynasty": "宋",
        "collection_info": null
    },
    {
        "title": "廉溪",
        "author": "陈舜俞",
        "content": "岂无城中居，高墙围大屋。\n爱此原野间，山静溪水绿。\n人家买良田，岁取十千谷。\n我耕山下土，所获亦以足。\n藜羹佐渊鱼，晨炊买樵木。\n客来好风日，浊酒醉篱菊。\n主人去微官，归意常欲速。\n画图随行李，林囿日在目。\n公卿为之赋，佳句满瑶轴。\n年来请便郡，旦暮戒童仆。\n乘霜归荒径，趁雨添新斸。\n应恨公未归，公贫犹待禄。",
        "dynasty": "宋",
        "collection_info": null
    },
    {
        "title": "寄扬州知府钱舍人",
        "author": "陈舜俞",
        "content": "岁月倏已逝，流光浩无涯。\n新阳达厚地，草木渐萌芽。\n禽鸟知时节，声咔日夕嘉。\n人生独何为，不与物同华。\n齿髪俱摇落，唯有老大加。\n缅怀西垣客，事业纷天葩。\n三年辞帝右，士夫嘆聱牙。\n道大益不容，眇小固何嗟。\n闻有难老药，沆瀣和丹砂。\n但愿寿百岁，未能定龙蛇。",
        "dynasty": "宋",
        "collection_info": null
    },
    {
        "title": "灵佑观",
        "author": "陈舜俞",
        "content": "缅彼幽虚天，曾是众仙囿。\n宫祠宅来仪，绀瓦覆苍甃。\n窗扉秘环佩，几席被文绣。\n传闻祀祷神，祠宫灿如昼。\n樵苏避山村，草木长疏秀。\n祥符圣天子，慕道比轩后。\n县官典修完，锡名揭灵佑。\n星珰捧金龙，沉以玉简副。\n迩来三十年，寂寞事非旧。\n黄冠守萧堂，香火杂薪槱。\n神州祠太乙，司农治华构。\n休祥祚邦国，岩穴甘僻陋。\n游人独何求，丰碑读古籀。",
        "dynasty": "宋",
        "collection_info": null
    },
    {
        "title": "保圣院",
        "author": "陈舜俞",
        "content": "门深锁苍苔，地灵育嘉树。\n寂然烟云宅，不接市朝路。\n苟能灰心居，即是古乐处。",
        "dynasty": "宋",
        "collection_info": null
    },
    {
        "title": "赠孔经甫贤良兼简许少张状元",
        "author": "陈舜俞",
        "content": "晚泊姑孰浦，忽逢潇湘人。\n口称丹邱客，面带湘江云。\n此客骨不凡，九天之麒麟。\n新上紫烟顶，以头触天门。\n赤龙怒当路，夭矫惊百神。\n麒麟顾何力，牙爪勇踞蹲。\n既欲掎其角，又或批其鳞。\n此身甘万死，齑粉不逡巡。\n帝曰汝无罪，濯濯良不群。\n辍吾黄金铺，纵之赤城尘。\n收头缩下土，别待风雷春。\n龙怒逐之去，四海波涛翻。\n顾我天一涯，遗下颜色温。\n昔为游天梦，尝受一日恩。\n老来因对客，念往惊心魂。\n寄谢剡溪子，入朝可无言。",
        "dynasty": "宋",
        "collection_info": null
    },
    {
        "title": "寄虔州东禅惠长老",
        "author": "陈舜俞",
        "content": "山僧未识面，远想何潇洒。\n客从赣上来，肯可必儒雅。\n学诗拟柴桑，陈编长在把。\n冥搜得佳句，冲淡相上下。\n由来渊源远，知解妙空假。\n史君固好善，公余枉车马。\n玄谈閒清吟，至乐匪尊斝。\n借问岁早晚，重修远公社。",
        "dynasty": "宋",
        "collection_info": null
    },
    {
        "title": "次韵酬郏郎中",
        "author": "陈舜俞",
        "content": "直道焉不黜，士生常苦贫。\n此语闻则旧，今见贤丈人。\n三十取科第，初走州县尘。\n清不受一毫，义或重万钧。\n四十虽宦达，五十已邅屯。\n有如车脱辐，挽之又埋轮。\n南栖穷山中，茅屋无比邻。\n瘦田两三棱，过半生荆榛。\n年丰苦不饱，况復水旱频。\n予常访其居，会合欢无垠。\n念此太幽独，欲去弥伤神。\n劝君胡不归，清霅多交亲。\n旋闻理艅艎，送之彭蠡滨。\n今来復相过，三见汀洲春。\n虽云故乡乐，还似枯池鳞。\n僧坊避风雨，所頼太守仁。\n随衣度伏腊，计俸纾晡晨。\n无妻眠抱影，失子泪沾巾。\n穹苍杳难知，善人独不振。\n公怀自旷达，陶然乐天钧。\n作诗拟渊明，委形任屈伸。\n所喜樽有酒，且乐圃有筠。\n我思得高义，列鼎铺重茵。\n馆之华堂上，岁与禾百囷。\n使无寒饥顾，便可谢簪绅。\n世俗念已薄，此邦非等伦。",
        "dynasty": "宋",
        "collection_info": null
    },
    {
        "title": "东台",
        "author": "陈舜俞",
        "content": "筑台俯园木，亦既覆华宇。\n主翁达生者，作诗牓门户。\n谓台乃主人，吾身同逆旅。\n台还谓公言，无易浪称与。\n天地犹大块，况此一抔土。\n我昔未为台，蚁垤动欲雨。\n翁欲事畚筑，金锤莫论堵。\n轩陛因冠带，松筠渐俦侣。\n万物固何常，今日乃前古。\n高岸化深谷，白波起桑圃。\n短长虽有间，相去能几许。\n翁閒宾客至，只此见芳醑。\n翁仁妻孥乐，且以馔肥羜。\n高明照图史，启塞顺寒暑。\n鄙夫不能此，蟋蟀赋其除。\n台公默相忘，勿復问宾主。",
        "dynasty": "宋",
        "collection_info": null
    },
    {
        "title": "赠刘道原",
        "author": "陈舜俞",
        "content": "三年江湖上，得友唯道原。\n少小负英特，诵书日万言。\n长好史氏学，执笔以专门。\n废兴数千载，抵掌洪河翻。\n洁身比夷齐，见义勇育贲。\n唯不善玄解，恶佛如仇冤。\n我虽异于此，知有学行尊。\n就之同雾露，贵之如瑶琨。\n共为庐山游，移宿穷林园。\n水石最好处，尽日流清尊。\n所愿闻高谈，美若尝熊蹯。\n夫子之故人，公台既调元。\n闻初学问时，幽兰并芳荪。\n及今议论乖，良弓对惊猿。\n云泥成睽离，治乱空自论。\n古来用才者，如梓匠轮辕。\n短长无弃遗，同异非仇恩。\n何不付国史，置子西掖垣。\n我语虽鄙贱，几欲叫天阍。",
        "dynasty": "宋",
        "collection_info": null
    },
    {
        "title": "湖州李使君闻予游庐山寄书云为我一谢清绝",
        "author": "陈舜俞",
        "content": "道微本一致，喧静偶殊辙。\n眷言朝廷士，何必山水悦。\n李侯禀灵气，家园邻大别。\n庐峰五千仞，曾上扪日月。\n一随青云友，久仕金马阙。\n兹为东南守，双溪对寒洁。\n因将洞庭客，寄使谢清绝。\n想君惜不往，搔首厌符节。\n泽民固重事，逸兴聊可辍。\n已告林屋天，金庭锡期耋。",
        "dynasty": "宋",
        "collection_info": null
    },
    {
        "title": "初入太湖",
        "author": "陈舜俞",
        "content": "东南有具区，三万六千顷。\n百川之雄伟，咸池借溟涬。\n玉堂在其下，莫知日月永。\n鸱夷昔不返，肯顾市朝请。\n素怀邈已劳，孤泛此方逞。\n刺沙出林荒，度浅动苹荇。\n渐尽行渐远，湾转势弥迥。\n疑非地可载，直与天作镜。\n青空四垂幙，乱山不能屏。\n淼茫白鸟行，浩漾好云影。\n逻呼十桨急，罛横九帆并。\n霁中波有光，风后浪犹猛。\n澎湃闻乍惬，抛磕内还省。\n我量觉蹄涔，此身实萍梗。\n渊神栗寒肌，浸气飘素领。\n观澜念往术，濯缨悼前眚。\n未能追高谢，且以卒流景。\n吟非夸独清，济乃仗中静。\n寄谢洞庭君，终来老鱼艇。",
        "dynasty": "宋",
        "collection_info": null
    },
    {
        "title": "霅溪",
        "author": "陈舜俞",
        "content": "吴王城下溪，疏凿自开闢。\n潭潭无涯岸，但见浸垂碧。\n气增宇宙宽，势吞江湖窄。\n楼台照清影，河州多嘉植。\n红鳞生霞朝，金鉴沉月夕。\n恍如神仙国，远与尘土隔。\n怪说稔传闻，真源探图籍。\n天目据西南，两地泻峻极。\n其傍数百壑，奔走为附益。\n及兹渊渟处，深不可计尺。\n稻粱活万家，世无原田瘠。\n鱼虾孕千石，日见网罟获。\n阴阴风雨夜，多为蛟龙宅。\n少游溪上学，长作幕下客。\n观澜无前志，平世耻吟泽。\n度量方潢污，临流重惭惜。",
        "dynasty": "宋",
        "collection_info": null
    },
    {
        "title": "林屋洞",
        "author": "陈舜俞",
        "content": "洞天三十六，第九曰林屋。\n神仙固难名，瓌怪存记录。\n旷岁怀寻赏，兹辰幸临瞩。\n驰神在真游，岂復惴深谷。\n解袜纳芒履，燃松命光烛。\n初行已伛偻，渐入但匍匐。\n顾瞻避衝磕，浑淖没手足。\n如此百余步，始可立寓目。\n或垂若钟簴，或植若旌纛。\n有如案而平，有类几而曲。\n镌刻非人工，晶莹粲黄玉。\n遥知窍穴外，定有金庭箓。\n凡肌不可往，叩击安敢黩。\n鸾凤无消息，但见白蝙蝠。\n却还望微明，既出犹喘促。\n沾衣怜石髓，孰悔泥涂辱。\n庶几达微慕，养生相吾福。",
        "dynasty": "宋",
        "collection_info": null
    },
    {
        "title": "毛公坛",
        "author": "陈舜俞",
        "content": "古坛迭乱石，草木何参差。\n黄衣宇其傍，陈蹟刊丰碑。\n曰初刘真人，齿髮不可訾。\n但见绀绿毛，被体鬖鬖垂。\n云軿一日去，空山留庭壝。\n弟子散岩谷，荆榛蔽荒基。\n晚有周息元，探访亲斩披。\n白鹿忽跪前，灵符见葳蕤。\n地胜人既偶，凝严起宝祠。\n束帛下幽聘，良马维素丝。\n前朝揖高风，有美皮陆诗。\n迨今三百年，事去物亦隳。\n乔松委樵苏，野蔓号狐狸。\n惟有炼丹井，甘冽无等夷。\n一酌匪消渴，钦慕尚神禧。",
        "dynasty": "宋",
        "collection_info": null
    },
    {
        "title": "松梢诗",
        "author": "陈舜俞",
        "content": "朽屋延暗暝，凿明快吾魄。\n西墉偶面势，开牖遂生白。\n兹焉玩图史，亦以置床箦。\n岂能来清风，犹苦对残赫。\n炎天适暵旱，永暮坐燔炙。\n宾客何可处，儿女哀不获。\n咨诹或献诗，盖覆乃其策。\n架木凑檐瓦，铺竹施苇席。\n聊且纾暴酷，未足为佳适。\n北山多乔松，倚天不知尺。\n绸缪星日暗，轇輵鬼神宅。\n栋梁尚匪材，枝叶固何益。\n敢告持利斧，斩伐遵指画。\n束缚如见遗，无使曲傅直。\n此身得余庇，阴德佩无斁。",
        "dynasty": "宋",
        "collection_info": null
    },
    {
        "title": "枫桥诗",
        "author": "陈舜俞",
        "content": "二十送上乡老书，白髮堂上懽愉愉。\n岐亭酒罢不忍别，二百余里来姑苏。\n枫桥古岸冬十月，霜风切骨草木枯。\n拜起欲去更付嘱，携手泫然双泪珠。\n明年偶中崇政第，赤城山下欣迎扶。\n穹苍不与夺荣养，星霜未周罹明诛。\n颜色不见已三岁，肝血泣尽留形躯。\n隠沦无业养慈老，骫骳又作卑官图。\n还道枫桥旧别地，依依风物春阳敷。\n人烟山色一如昨，齿髪独改亲则无。\n万杵入心交落涕，水边且欲留行舻。\n平生一天已无戴，纵得寸禄何为娱。\n时乎穷达又未决，行矣愿报生前劬。",
        "dynasty": "宋",
        "collection_info": null
    },
    {
        "title": "贫女曲",
        "author": "陈舜俞",
        "content": "贫女四十无人问，不傅铅华水梳鬓。\n非关颜色不如人，不肯出门羞失身。\n零落床头旧机杼，池水沤麻还织布。\n布成不卖市中儿，金刀剪雪自裁衣。",
        "dynasty": "宋",
        "collection_info": null
    },
    {
        "title": "太湖一首和姚子张",
        "author": "陈舜俞",
        "content": "太湖可渔山可樵，渔樵隠者非一朝。\n醉拍溟渤摩穹霄，歌咏周孔追松乔。\n故矶人归今寂寥，秋空浪稳兰为桡。\n何为不去走市朝，况无一策陈虞尧。\n嗟哉生事垂箪瓢，母齿豁豁群儿龆。\n啼寒悲饥如鸱鸮，古人以此尝折腰。\n敢不欢喜禄下僚，沧浪有景直不辽。\n西风起时心摇摇，异日掉臂君可招。",
        "dynasty": "宋",
        "collection_info": null
    },
    {
        "title": "三峡桥",
        "author": "陈舜俞",
        "content": "银河源源天上流，新秋织女望牵牛。\n洪波欲渡渡不得，以鹊为桥诚拙谋。\n胡不见庐山三峡水，此源亦接明河底。\n擘崖裂嶂何其雄，崩雷泄云势披靡。\n飞鸟难过虎豹愁，四时白云吹不收。\n烛龙此地无行迹，六月游子披貂裘。\n谁将巨斧凿大石，突兀长桥跨苍壁。\n行车走马安如山，下视龙门任淙激。\n寄言牛女勿相疑，地下神工犹更奇。\n唤取河边作桥栋，一年不必一佳期。",
        "dynasty": "宋",
        "collection_info": null
    },
    {
        "title": "骑牛歌",
        "author": "陈舜俞",
        "content": "我骑牛，君莫笑，人间万事从吾好。\n千金市骨骏马来，乘肥大跃须年少。\n蒲为鞯，草为辔，瀑布山前松径裏。\n看山听水要行迟，驻策缓驱尘不起。\n布袍葛带乌接䍦，山家装束不时宜。\n匏樽注酒就背饮，缥囊贮书当角垂。\n吟或狂，醉欲倒，同醉同吟白云老。\n此老不可天下人，一住庐山三十春。\n声如钟，目如电，七十神光射人面。\n上牛下牛不要扶，合与山中作画图。\n汴州马上竟何如，春泥没腹雨溅帽，夜半归来人已痡。\n天真丧尽百忧集，衣食毛髪归妻孥。\n争如来骑牛，水光山色同悠悠。",
        "dynasty": "宋",
        "collection_info": null
    },
    {
        "title": "和部使者骑牛歌",
        "author": "陈舜俞",
        "content": "君平山前白云老，五十休官何太早。\n咄哉官卑莫行道，鸾凤岂肯争粱稻。\n爱山爱水去无时，渐老更买黄牛骑。\n长髯老奴挈榼随，白纻皎皎山人衣。\n因怜湖边有逐客，也解忘形乐泉石。\n不使执辔从翁游，翁自出钱为买牛。\n山中酒美数醑我，醉裏诗成要我和。\n市儿指点应不识，底不轻裘走快马。\n毛夫子，真国士，出问风谣宣直指。\n潇洒本是神仙人，功名强为苍生起。\n闻说骑牛不诋诃，手擘红笺为作歌。\n英词百卉铺锦绣，雄辩三峡倾银河。\n我牛入山路渐熟，好歌吟声易成曲。\n明年恩亦当放还，直入深云无管束。\n欠却刘家买牛黄金钱，又得毛公骑牛碧玉篇。",
        "dynasty": "宋",
        "collection_info": null
    },
    {
        "title": "和刘道原骑牛歌",
        "author": "陈舜俞",
        "content": "陈子无能久弃废，骑牛入山学遁世。\n刘子有道忧天下，欲取相印乘驷马。\n二子相逢湖水头，进退两忘俱未酬。\n长歌对市人，闻者应揶揄。\n君不见蔡泽不相终跃马，宁戚未遇先饭牛。\n腰悬六黄印，廪食万户侯。\n人生顾何常，古来海水生柔桑。\n少华一峰已为谷，白日西出明朝阳。\n男儿盖棺事乃了，目睫荣悴空悲凉。\n水之曲，山之傍。\n岁穷且饮酒，富贵无相忘。",
        "dynasty": "宋",
        "collection_info": null
    },
    {
        "title": "送南康刘道纯秀才起应新诏",
        "author": "陈舜俞",
        "content": "太平天子厌弊旧，尽解纲条重结纽。\n一朝进士各名经，五百年来病声偶。\n弟子增员岩穴空，博士献书车马走。\n鸿薄青冥昔在笼，鱼忆沧浪今脱笱。\n乘时得志君其人，平生好学气撞斗。\n诋诃毛郑为低眉，辨说仪秦不容口。\n本需束帛贲圭衡，勉应新书辞畎亩。\n时髦往往出江南，解褐须期居帝右。\n藏珍韬椟元待价，搦矢抚弦须应手。\n勿学迂疏鲁两生，是古非今空白首。",
        "dynasty": "宋",
        "collection_info": null
    },
    {
        "title": "赠通慧大师凈务",
        "author": "陈舜俞",
        "content": "鄱阳江头逢道人，昔我先子游从亲。\n口诵先子诗，别来三十春。\n我悲不忍听，泫然泪沾巾。\n道人见我少小日，嗟我老大空埃尘。\n我谓道人言，姑愿有所陈。\n公孙希世董生逐，子贡结驷原宪贫。\n伯夷采薇避周粟，许由洗耳为尧民。\n道虽有用舍，天实为屈伸。\n子诚空门士，胡为甘隠沦。\n迩来拔士到屠贩，圈牢往往生麒麟。\n延英赐对不膜拜，下视罗什来姚秦。\n方袍骑马使绝域，贺兰山前无缙绅。\n如子固不羁，何不自化青云身。\n今我迂疏不知返，悠悠如海空迷津。\n无钱买山庐峰下，行欲东来长水滨。\n子如厌世欲已矣，来寄瓶锡为吾邻。",
        "dynasty": "宋",
        "collection_info": null
    },
    {
        "title": "赠湖州使君李公择",
        "author": "陈舜俞",
        "content": "李侯车骑匆匆出，前驺不鸣随者急。\n不游台沼不寻山，独向城隅小蓬荜。\n城隅蓬荜谓谁家，太学先生贤已卒。\n老妻犹在八十余，侯来为问夫人疾。\n当时弟子犹五六，连袂追随慎仓卒。\n手调汤药进盂盘，劳问有无极纤悉。\n巷人来观相欢喜，门外墙头闻唧唧。\n我思康定庆历间，天下文章极萧瑟。\n读书不復问义理，破碎幺么入声律。\n先生始出治庠序，辅养学者尊经术。\n自兹道义及生民，晚具纁黄起遗逸。\n先生今来骨为土，名儒大义非前日。\n朝登壠坂暮高官，旧学前功付幽黜。\n往往昔游苕霅人，诋讳不敢对以实。\n李侯自是江南士，不预吾徒旧堂室。\n尊德乐道乃精诚，念老嗟贫固其秩。\n魏文伏轼过西河，郑公名乡论高密。\n古来如君顾无几，于今走利尤非匹。\n人言侯政如此多，试听风谣百之一。",
        "dynasty": "宋",
        "collection_info": null
    },
    {
        "title": "双溪行",
        "author": "陈舜俞",
        "content": "星郎休官两鬓白，惯作五侯堂上客。\n半入人家锁深宅。\n偶来花幕双溪头，闻有侍儿旧相识。\n五马情多载酒过，主人犹须屏障隔。\n黄昏移烛背重帘，初度清歌响疏拍。\n宛转别是京洛声，中有离愁千万尺。\n曲中復作孤吹笛，玉龙一吟群籁寂。\n金罍不酌四座听，淡月朦胧挂空碧。\n更将余意写琵琶，手抹凤槽鸣历历。\n梁州欲彻幺絃断，应恐外人知怨抑。\n主人不许傅青翼，独听星郎语近壁。\n小声呜咽话当年，公子樽前最怜惜。\n朱门出后身转轻，往事消沉无处觅。\n星郎日有流落恨，回向玳筵双泪滴。\n劝君收泪听我歌，聚散有命可奈何。\n君不见陇头水，入海不知几千里。\n又不见风中花，吹向千家復万家。\n人生莫作等閒别，事去老大空咨嗟。",
        "dynasty": "宋",
        "collection_info": null
    },
    {
        "title": "示诸弟",
        "author": "陈舜俞",
        "content": "吾家崛起蓬蒿间，先君为学良苦艰。\n典衣买书教我读，平生贫窭不此悭。\n岁晚纔霑寸禄养，天祸无何颓泰山。\n况时汝辈各少小，不及见汝学燕閒。\n逮今孤露历岁月，渐觉长大成疏顽。\n诗书堆积有素业，文章体要亦易攀。\n固须仁义力造诣，慎择朋友少往还。\n偏亲堂上待甘旨，况已齿龀双鬓班。\n更可踟蹰忽荣养，不如乌鸟鸣关关。\n官家公道禄寒畯，勉旃进取欢慈颜。",
        "dynasty": "宋",
        "collection_info": null
    },
    {
        "title": "淮阴阻风谗风伯",
        "author": "陈舜俞",
        "content": "滔滔淮水，溢楚之疆。\n原田其潴，城郭为防。\n浸以广兮不可涉，浩乎险兮不可航。\n粤有行者，欲泝其央。\n编莞为帆，植木为樯。\n幸飘风以凭乘，遂吾归而徜徉。\n尔风谓何，不自西北，阻我攸往。\n维伯是职，悠悠水滨，奚独予留。\n有百其役，若千其艘。\n粟麦兮中都之饷馈，布帛兮赤县之衣裘。\n府臣引领以偻指，挽夫坐粮而寝糇。\n伯復不知，天子圣神，以民为忧。\n闻此方国，常垫横流。\n分笔舌于严署，咨疮痏于诸侯。\n有淑使者，仁丰义修。\n体上所嘱，同辞合谋。\n今此欲往，会于道周。\n倡和出话，下民以休。\n风之不遂，非伯谁尤。\n上帝可诉，谗言孔庶。\n将伯是怒，不如风兮命之去。",
        "dynasty": "宋",
        "collection_info": null
    },
    {
        "title": "明日北风尤甚不可行再谗",
        "author": "陈舜俞",
        "content": "我行楚滨，洪波是涵。\n飘风不惠，停舳相衔。\n我实有辞，将伯是谗。\n越明日作，若怒弗咸。\n大吹振荡，厥声唬喊。\n龙凭虎借，播谷摇岩。\n止莫能维，行不可帆。\n谁令其然，维伯所监。\n我名有谗，实意以祷。\n终使不往，宁弗之报。\n泛泛行者，有游有漕。\n罔不衣食，或俱幼老。\n出其孔艰，仁者攸好。\n吹而顺之，毋忽予告。",
        "dynasty": "宋",
        "collection_info": null
    },
    {
        "title": "谢风伯",
        "author": "陈舜俞",
        "content": "晨风飘兮，弗疾弗暴。\n我舟泛兮，以安且蹈。\n云谁之赐，神伯予报。\n莫阻乎淮，如彼行奡。\n莫远乎泗，曾不日到。\n我谗不淑，我辞靡好。\n伯其怜汝，其还寿考。\n伯实神圣，善人是悼。\n鼓动万物，永辅有昊。\n我歌我诗，以荐行潦。",
        "dynasty": "宋",
        "collection_info": null
    },
    {
        "title": "题娄亿墓",
        "author": "陈舜俞",
        "content": "彼何人之门兮，雁行马车。\n老夫怀金兮，童子纡朱。\n其取万钟兮，不差毫铢。\n庖有粱肉兮，腹无图书。\n天之生此兮，何罪何辜。\n句读其话言兮，节文其步趋。\n抱笔而宵吟兮，铺楮而昼涂。\n天子招其以仕兮，乡人勉呼。\n众肩相煦摩兮，疾驾争驰驱。\n有司五上吾名兮，礼部曾不一知。\n退将羸其角兮，进且跋其胡。\n行年几六十兮，仅免为白徒。\n一秩不能胜兮，朝强而暮殂。\n考妣其谓我何兮，遑悼妻与孥。\n高者我难诹兮，厚者行难语。\n诸百恨寂默兮，秋草之墟。",
        "dynasty": "宋",
        "collection_info": null
    },
    {
        "title": "宿灵源院",
        "author": "陈舜俞",
        "content": "山家皆种橘，古寺独栽松。\n林静时栖鹤，泉灵合有龙。\n何年人舍宅，今日我携筇。\n寓所留僧话，未眠闻打钟。",
        "dynasty": "宋",
        "collection_info": null
    },
    {
        "title": "阅日堂僧橘",
        "author": "陈舜俞",
        "content": "阅日堂前橘，山僧手自移。\n为迎林下客，旋拄路边枝。\n结实曾防蚁，盈箱不禁儿。\n他年应记得，蜡屐过门时。",
        "dynasty": "宋",
        "collection_info": null
    },
    {
        "title": "落叶",
        "author": "陈舜俞",
        "content": "风露入林阿，纷纷奈落何。\n满庭添野景，开户觉明多。\n未逐沧浪远，堪怜腐草和。\n无由遮醉眼，归思满烟波。",
        "dynasty": "宋",
        "collection_info": null
    },
    {
        "title": "中夜",
        "author": "陈舜俞",
        "content": "强寝夜何永，通宵梦不成。\n晓灯寒有晕，跳蚤静闻声。\n宦拙宜身退，家贫长道情。\n自怜前计失，半世慕虚名。",
        "dynasty": "宋",
        "collection_info": null
    },
    {
        "title": "客意五首  其一",
        "author": "陈舜俞",
        "content": "客意久不适，揽衣临暮舂。\n烟长藏野阔，云断漏天空。\n酒置千愁裏，诗成一望中。\n黄花无限好，底事忆江东。",
        "dynasty": "宋",
        "collection_info": null
    },
    {
        "title": "客意五首  其二",
        "author": "陈舜俞",
        "content": "行役意匆匆，淹留计已穷。\n梦归无奈晓，病觉不禁风。\n忆橘园垂枳，沉鱼夜听鸿。\n悲秋成白髪，頼未作衰翁。",
        "dynasty": "宋",
        "collection_info": null
    },
    {
        "title": "客意五首  其三",
        "author": "陈舜俞",
        "content": "高岸耸如陵，秋光着处清。\n遥山照眼碧，黄叶逐人行。\n莫怪新烟火，曾经古战争。\n深林茅屋小，气象亦豪英。",
        "dynasty": "宋",
        "collection_info": null
    },
    {
        "title": "客意五首  其四",
        "author": "陈舜俞",
        "content": "水浊不见面，安能照胆明。\n还因送流梗，所得计归程。\n日落西风急，秋声积潦并。\n清江前约在，頼尔濯吾缨。",
        "dynasty": "宋",
        "collection_info": null
    },
    {
        "title": "客意五首  其五",
        "author": "陈舜俞",
        "content": "况復淹旅泊，情多秋亦悲。\n寒云欲垂野，疏叶不藏梨。\n断梗逐流水，归禽投好枝。\n徘徊古原上，应有夕阳知。",
        "dynasty": "宋",
        "collection_info": null
    },
    {
        "title": "阻风还泊旧浦",
        "author": "陈舜俞",
        "content": "已作淹留计，行舻岂恨迟。\n却投前浦宿，还似始来时。\n寥泬鲈乡远，飘零鹤髪悲。\n犹欣有隠者，度景覆残棋。",
        "dynasty": "宋",
        "collection_info": null
    },
    {
        "title": "题秋浦亭",
        "author": "陈舜俞",
        "content": "牢落真秋浦，江山滞客舟。\n身同雁南去，心似水东流。\n鸥鸟荒烟裏，渔人古渡头。\n只因山色好，来上九华楼。",
        "dynasty": "宋",
        "collection_info": null
    },
    {
        "title": "彭泽县",
        "author": "陈舜俞",
        "content": "古来彭泽县，应有折腰人。\n百里昔犹重，先生岂不贫。\n菊花还在否，柳色为谁新。\n白髪南迁客，凄凉问水滨。",
        "dynasty": "宋",
        "collection_info": null
    },
    {
        "title": "题东林寺",
        "author": "陈舜俞",
        "content": "凈社清谈尽，高名野史传。\n空山留旧寺，老桧识当年。\n殿古应藏璧，僧閒学种莲。\n徘徊二林月，犹照虎溪泉。",
        "dynasty": "宋",
        "collection_info": null
    },
    {
        "title": "以橘赠湖州李公择",
        "author": "陈舜俞",
        "content": "去着登山屐，梦归清霅门。\n亲尝霜后橘，思侑府中樽。\n为问林间路，曾过水畔村。\n人言封境近，往往被公恩。",
        "dynasty": "宋",
        "collection_info": null
    },
    {
        "title": "送可则上人还京师开讲",
        "author": "陈舜俞",
        "content": "善作空王子，能探佛祖心。\n浮云无定住，流水度光阴。\n粝食开盂惯，飞尘坏衲禁。\n国城传法后，倚锡旧山林。",
        "dynasty": "宋",
        "collection_info": null
    },
    {
        "title": "过下方祇园入上方看经院遇八十老僧",
        "author": "陈舜俞",
        "content": "因过下方院，更指上方登。\n偃盖杉松路，包金橘柚层。\n清湾从古好，孤榜復谁曾。\n八十年前事，凄凉欲问僧。",
        "dynasty": "宋",
        "collection_info": null
    },
    {
        "title": "次韵吴少卿致政自咏",
        "author": "陈舜俞",
        "content": "挂冠归故里，寻壑具巾车。\n兰蕙庭阶茂，交游世路疏。\n一壶新漏箭，千姓旧囊书。\n寄问从公客，家金有几余。",
        "dynasty": "宋",
        "collection_info": null
    },
    {
        "title": "奉酬长文舍人出城见示之句",
        "author": "陈舜俞",
        "content": "春分腊雪未全消，凛冽春寒气尚骄。\n摄事初忻迎社燕，寻芳因得过溪桥。\n清浮蚁酒醅初拨，暖入鶑簧舌渐调。\n兴味爱君年尚少，莫嫌斋禁暂无憀。",
        "dynasty": "宋",
        "collection_info": null
    },
    {
        "title": "赠徐道士游京师",
        "author": "陈舜俞",
        "content": "有客人形善鉴观，过门聊肯驻征鞍。\n知予谩失江湖约，笑我甘为簿领官。\n卜隠日边龙阙近，去程霜裏鹤衣寒。\n京师车马飞腾速，别把金波洗眼看。",
        "dynasty": "宋",
        "collection_info": null
    },
    {
        "title": "将至嘉禾先寄诸兄弟",
        "author": "陈舜俞",
        "content": "半年西走若飞蓬，得禄无多计屡穷。\n骥足寒孤甘伏皁，雁群惊迸苦伤弓。\n家贫不易新堂构，天幸犹能遇岁丰。\n且待归来都讲论，一篙烟水趁霜风。",
        "dynasty": "宋",
        "collection_info": null
    },
    {
        "title": "送刘吏部得请三茅崇禧观",
        "author": "陈舜俞",
        "content": "老臣连上皂囊封，去访三茅驾鹤翁。\n曾为苍生论敝事，因从紫府得仙风。\n收身物外光阴好，回首人间宠辱空。\n果满丹成家法在，应携鷄犬入云中。",
        "dynasty": "宋",
        "collection_info": null
    },
    {
        "title": "和王介甫寄安丰知县修芍陂",
        "author": "陈舜俞",
        "content": "雩娄陂水旧风烟，可喜斯民得继传。\n万顷稻粱追汉日，五门疏凿似齐年。\n才高欲献营田策，公暇还来泛酒船。\n称与淮南夸好事，耕歌渔唱已相连。",
        "dynasty": "宋",
        "collection_info": null
    },
    {
        "title": "和知郡王职方韵同前",
        "author": "陈舜俞",
        "content": "邑陂增筑更渊沉，所喜诗筒赏嘆深。\n楚国老臣千古意，庐江贤守一家心。\n淮边野史添新事，壠上春犁诵好音。\n兴利劝农真政术，可知为吏得喉襟。",
        "dynasty": "宋",
        "collection_info": null
    },
    {
        "title": "南阳春日十首  其一",
        "author": "陈舜俞",
        "content": "城头古木未知春，官柳柔条日日新。\n门巷旋开沽酒市，郊原便有踏青人。\n风烟乍入禽初好，网罟犹多雉肯驯。\n拟为芳时对樽斝，愧无心事乐天均。",
        "dynasty": "宋",
        "collection_info": null
    },
    {
        "title": "南阳春日十首  其二",
        "author": "陈舜俞",
        "content": "惓怀春晚脱征骖，官况喧卑昔未谙。\n敲扑岂甘忘素业，琴樽犹可助清谈。\n窗灯耿耿书开卷，衙鼓冬冬吏放参。\n唯有登楼心不惬，乱云堆雾锁东南。",
        "dynasty": "宋",
        "collection_info": null
    },
    {
        "title": "南阳春日十首  其三",
        "author": "陈舜俞",
        "content": "山川随处有芳菲，老大情怀与旧非。\n已恨鶑声惊晓梦，岂堪花气着人衣。\n家蔬未省添新斸，宰木应曾长旧围。\n终向畏涂无所得，好风佳月不如归。",
        "dynasty": "宋",
        "collection_info": null
    },
    {
        "title": "南阳春日十首  其四",
        "author": "陈舜俞",
        "content": "花前惆怅转难平，屈指光阴已半生。\n犹把此身尝患难，不知何日得功名。\n未安去住千丝乱，已去悲欢一梦惊。\n拟入醉乡销此恨，快风无故析春酲。",
        "dynasty": "宋",
        "collection_info": null
    },
    {
        "title": "南阳春日十首  其五",
        "author": "陈舜俞",
        "content": "壮怀摧折復何言，齿髪今年老去年。\n念远片心飞鸟外，感时双泪落花前。\n琴逢遏密生难理，诗拟离骚怨不传。\n家在五湖明月裏，梦随春水宿渔船。",
        "dynasty": "宋",
        "collection_info": null
    },
    {
        "title": "南阳春日十首  其六",
        "author": "陈舜俞",
        "content": "客宦逢春病眼开，紫荆花下也徘徊。\n谩劳人力书千卷，聊寄天真酒一杯。\n明代本期无弃物，孤臣何敢自论才。\n且欣腐鼠同乌喙，不怕丹山有凤猜。",
        "dynasty": "宋",
        "collection_info": null
    },
    {
        "title": "南阳春日十首  其七",
        "author": "陈舜俞",
        "content": "簿书堆裏得天真，谩为浮名役此身。\n门柳偶同陶靖节，君羹空羡颍封人。\n沙鸥旧许为吾侣，巢燕何曾厌我贫。\n已共东风有归约，且从桃李笑今春。",
        "dynasty": "宋",
        "collection_info": null
    },
    {
        "title": "南阳春日十首  其八",
        "author": "陈舜俞",
        "content": "故园春物有谁同，地尽天垂杳蔼中。\n杏火柳烟烧白昼，茶枪笋槊战东风。\n桥横酒市青帘出，门对鱼矶小艇通。\n谁信南阳楼上客，翩翩归羽欲飞空。",
        "dynasty": "宋",
        "collection_info": null
    },
    {
        "title": "南阳春日十首  其九",
        "author": "陈舜俞",
        "content": "泽国生涯有钓舟，此身随分狎群鸥。\n非关利禄成羁絷，为学文章作赘疣。\n病眼看花空溅泪，客颜临镜復包羞。\n江东父老应相忆，燕子来时语不休。",
        "dynasty": "宋",
        "collection_info": null
    },
    {
        "title": "南阳春日十首  其一○",
        "author": "陈舜俞",
        "content": "半生名宦是涂颜，菽水当年尚可欢。\n钟鼎未能光祖妣，牛羊虽美愧杯盘。\n五千强诵谁云补，四十无闻得自安。\n不觉寻春上台榭，东风吹泪落阑干。",
        "dynasty": "宋",
        "collection_info": null
    },
    {
        "title": "和开祖丹阳别子瞻后寄",
        "author": "陈舜俞",
        "content": "仙舟繫柳野桥东，会合情多劳谪翁。\n相对一樽浮蚁酒，轻寒二月小桃风。\n羁怀散诞讴歌裏，世事纵横醉笑中。\n莫恨明朝又离索，人生何处不匆匆。",
        "dynasty": "宋",
        "collection_info": null
    },
    {
        "title": "和章子厚闻子瞻买田阳羡却寄",
        "author": "陈舜俞",
        "content": "罨画春流藻荇长，吴门菰米鳜鲈乡。\n谋田问舍拙者事，寻壑买山君底忙。\n出处两忘同旅寓，浊清一种付沧浪。\n故人诗酒如驱使，别有甘泉绿野堂。",
        "dynasty": "宋",
        "collection_info": null
    },
    {
        "title": "次韵酬余彦翔",
        "author": "陈舜俞",
        "content": "我惭希世就穷儒，甚矣谋身子更迂。\n不共枭狐倚城社，合随鱼鸟乐江湖。\n古来只有风猷重，事去情知气味殊。\n髀肉纵消吾舌在，任从儿女暗揶揄。",
        "dynasty": "宋",
        "collection_info": null
    },
    {
        "title": "次韵酬白天觉",
        "author": "陈舜俞",
        "content": "人生自致真非策，岁晚无成可復论。\n钝驾谩思追骥跃，病巢何敢慕鸿骞。\n傲如中散人多疾，辩付南华尽不言。\n聊谢高情白夫子，为摅骚兴慰王孙。",
        "dynasty": "宋",
        "collection_info": null
    },
    {
        "title": "谢杨都官见惠锦鷄",
        "author": "陈舜俞",
        "content": "珍禽流品可褒题，天与文章五色齐。\n羽翮已堪攀凤翼，稻粱争合在鷄栖。\n应思旧侣雌雄舞，耻学凡群旦暮啼。\n好向彩衣堂下养，名郎从此乐持赍。",
        "dynasty": "宋",
        "collection_info": null
    },
    {
        "title": "送李户曹官满还江宁",
        "author": "陈舜俞",
        "content": "去程牢落且徘徊，听我高吟侑一杯。\n皦日心胸无愧耻，青衫颜色任尘埃。\n秦淮形胜多人物，晋室风流入草莱。\n归到江山聊洗眼，下僚应不久沉才。",
        "dynasty": "宋",
        "collection_info": null
    },
    {
        "title": "凤凰台",
        "author": "陈舜俞",
        "content": "凤去台存碧草浓，游人来此问遗踪。\n故巢风月已千载，好景阑干空数重。\n府坐循良黄太守，舆乘仁圣汉高宗。\n竹花生子梧桐老，底事丹山信未逢。",
        "dynasty": "宋",
        "collection_info": null
    },
    {
        "title": "十八贤台",
        "author": "陈舜俞",
        "content": "台下衣冠已化尘，台前颜色尚如新。\n林泉合是修行社，岩穴谁非避世人。\n好鸟岂知当日事，幽花何似昔时春。\n老僧不解论今古，应笑徘徊问隠沦。",
        "dynasty": "宋",
        "collection_info": null
    },
    {
        "title": "渊明醉石",
        "author": "陈舜俞",
        "content": "聒聒飞泉清遶石，悠悠天幕翠铺空。\n是非分付千钟裏，日月消磨一醉中。\n柳絮狂飘荒径畔，菊花仍在旧篱东。\n水声山色年年好，堪使游人耻素风。",
        "dynasty": "宋",
        "collection_info": null
    },
    {
        "title": "东庵",
        "author": "陈舜俞",
        "content": "已怜门巷林中出，况復轩窗水畔开。\n冷淡山光明枕簟，动摇波影上樽罍。\n坐看天际孤舟失，惯见桑阴五马来。\n长恨夕阳吟不足，阑干留共月徘徊。",
        "dynasty": "宋",
        "collection_info": null
    },
    {
        "title": "太平观",
        "author": "陈舜俞",
        "content": "绕绕峰峦玉案围，重重楼殿紫烟飞。\n青籐素简天门近，绛节霓旌夜半归。\n鹤使每传三岛信，凤书频送九霞衣。\n放臣于世惭无补，金萼楼前拜不祈。",
        "dynasty": "宋",
        "collection_info": null
    },
    {
        "title": "东林寺",
        "author": "陈舜俞",
        "content": "白髪老僧安住处，青衫司马爱閒来。\n松嫌天近株株短，花待春归款款开。\n堪信壶中藏日月，谁知云外有楼台。\n官卑合是寻山客，不见芳菲意懒回。",
        "dynasty": "宋",
        "collection_info": null
    },
    {
        "title": "西林寺",
        "author": "陈舜俞",
        "content": "东林移宿过西林，风霭萧萧结暝阴。\n随处水声喧屐齿，傍人山色上衣襟。\n道于尘土知无用，乐在云泉亦损心。\n拟付离骚与猿鸟，樵苏应怪久登临。",
        "dynasty": "宋",
        "collection_info": null
    },
    {
        "title": "栖贤寺",
        "author": "陈舜俞",
        "content": "辟蛇行者应开寺，拭眼高僧尚有坟。\n龙带雨归三峡水，鸟衔花出五峰云。\n楼台屹屹天宫近，钟磬疏疏俗界闻。\n游客不嫌车骑远，岩扃无计长苔纹。",
        "dynasty": "宋",
        "collection_info": null
    },
    {
        "title": "万杉院仁宗御书寺额",
        "author": "陈舜俞",
        "content": "银鈎金榜佛家园，屐齿初来骨髪寒。\n天上星辰留翰墨，人閒陵寝閟衣冠。\n虬龙拥护神如在，云雾遮藏色未干。\n四十二年蒙雨露，草茅犹解泣汍澜。",
        "dynasty": "宋",
        "collection_info": null
    },
    {
        "title": "开先寺",
        "author": "陈舜俞",
        "content": "山门屹屹横青嶂，岩屋霏霏带紫烟。\n千尺老松当大道，一条飞瀑落中天。\n重来览物应相识，此地寻僧似有缘。\n自谓读书非俗客，谪官犹得近林泉。",
        "dynasty": "宋",
        "collection_info": null
    },
    {
        "title": "新罗岩",
        "author": "陈舜俞",
        "content": "万迭青山与世违，一岩云物倚天危。\n僧开峭石难行路，猿叫枯松最上枝。\n药鼎施人寒种火，菜畦行虎宿无篱。\n此中别有忘年事，扰扰红尘死不知。",
        "dynasty": "宋",
        "collection_info": null
    },
    {
        "title": "竹云洞",
        "author": "陈舜俞",
        "content": "长干龙老长龙孙，竹裏阴阴锁昼云。\n莫问何年初入洞，由来一日可无君。\n清围栏槛喧难入，翠滴衣裾静欲闻。\n会得岁寒看苦节，凭谁吟对雪缤纷。",
        "dynasty": "宋",
        "collection_info": null
    },
    {
        "title": "峰顶院",
        "author": "陈舜俞",
        "content": "自怜随分有仙踪，曾宿金庭第九重。\n谁谓谪官真俗吏，还登庐阜最高峰。\n坐头平揖千岩月，枕底微闻二寺钟。\n归去林泉缘更熟，定应春梦却过从。",
        "dynasty": "宋",
        "collection_info": null
    },
    {
        "title": "雪",
        "author": "陈舜俞",
        "content": "老来惟有看山癖，踏雪来寻洞府春。\n已爱匡庐无俗骨，更逢姑射露天真。\n参差玉树千岩裏，高下蓝田一水滨。\n乘兴去留人莫怪，风流元是剡中人。",
        "dynasty": "宋",
        "collection_info": null
    },
    {
        "title": "灵溪观",
        "author": "陈舜俞",
        "content": "灵溪流水碧潺湲，溪上清辉弟子园。\n白叟荷锄春采药，黄冠敲磬夜朝元。\n山中松叶堪为酒，路口桃花似有源。\n自是游人无道骨，长生何必五千言。",
        "dynasty": "宋",
        "collection_info": null
    },
    {
        "title": "落星寺",
        "author": "陈舜俞",
        "content": "何年翠麓浮彭蠡，云是寒星落斗牛。\n远水拍天围凈界，野僧依石起朱楼。\n阑干白日风吹雁，帘幕黄昏月近鸥。\n安住自成难老药，不须乘海觅蓬邱。",
        "dynasty": "宋",
        "collection_info": null
    },
    {
        "title": "承天院",
        "author": "陈舜俞",
        "content": "建昌门外小禅居，竹槛松窗静有余。\n全近江湖添怅望，乍离城市易清虚。\n人思求友听啼鸟，僧爱忘筌看得鱼。\n不为山南多胜处，便堪从此驻巾车。",
        "dynasty": "宋",
        "collection_info": null
    },
    {
        "title": "寄星子令柯季立",
        "author": "陈舜俞",
        "content": "惯见江湖贱逐臣，去寻岩穴或相亲。\n不知金马曾为客，犹得铜章肯借人。\n夜夜水声随枕簟，时时林色上衣巾。\n题诗半在山南寺，请戒岩僧扫隙尘。",
        "dynasty": "宋",
        "collection_info": null
    },
    {
        "title": "寄郏景仁郎中",
        "author": "陈舜俞",
        "content": "早岁交情淡已亲，相逢羁旅白头新。\n虽惭管鲍论高谊，欲慕陈雷卜近邻。\n客舍每罗门外雀，归来还满甑中尘。\n明年相逐东林去，未必鲈鱼驻得人。",
        "dynasty": "宋",
        "collection_info": null
    },
    {
        "title": "中秋佳月独游垂虹亭有怀胡完夫苏子瞻钱安道  其一",
        "author": "陈舜俞",
        "content": "五湖人住觉天宽，有月清秋似广寒。\n玉鉴光中数毛髪，长虹背上倚阑干。\n栖鸦误晓啼还住，白露沾衣湿又干。\n借问姑苏胡别驾，簿书灯火共谁看。",
        "dynasty": "宋",
        "collection_info": null
    },
    {
        "title": "中秋佳月独游垂虹亭有怀胡完夫苏子瞻钱安道  其二",
        "author": "陈舜俞",
        "content": "月光清极向中秋，千古松陵此夜游。\n寥泬更无云碍眼，沧浪合是我维舟。\n浮生未有明年约，浅酌聊资到眼留。\n辜负金波三万顷，诗豪草圣在杭州。",
        "dynasty": "宋",
        "collection_info": null
    },
    {
        "title": "中秋佳月独游垂虹亭有怀胡完夫苏子瞻钱安道  其三",
        "author": "陈舜俞",
        "content": "玉兔光中繫小桅，长虹影裏倒樽罍。\n一年此夜清秋半，万里无云霁色开。\n月女婵娟如有旧，波神安稳亦怜才。\n合须豪饮酬佳赏，不共乌台御史来。",
        "dynasty": "宋",
        "collection_info": null
    },
    {
        "title": "留槎阁",
        "author": "陈舜俞",
        "content": "闻说欧川似沃洲，一溪分作两溪流。\n长桥跨岸虹垂地，高阁凌空蜃吐楼。\n浩荡干坤供醉眼，凄凉风雨送行舟。\n凭谁为问乘槎客，未必无人犯斗牛。",
        "dynasty": "宋",
        "collection_info": null
    },
    {
        "title": "禹穴",
        "author": "陈舜俞",
        "content": "百尺苍坚穴翠岚，天痕非擘亦非镵。\n先王图史谁分掌，后世疏慵不復探。\n定有龙虬蟠寂寂，何如苔藓乱鬖鬖。\n老师更说神灵事，只读高碑去未甘。",
        "dynasty": "宋",
        "collection_info": null
    },
    {
        "title": "谷帘泉",
        "author": "陈舜俞",
        "content": "玉帘铺水半天垂，行客寻山到此稀。\n陆羽品题真黼黻，黄州吟咏尽珠玑。\n重来一酌非无分，未挈吾缾可忍归。\n终欲穷源登绝顶，带云和月弄清晖。",
        "dynasty": "宋",
        "collection_info": null
    },
    {
        "title": "若耶溪",
        "author": "陈舜俞",
        "content": "十里澄溪溪上山，溪光无际照山颜。\n天嫌俗眼寻常见，地惜群峰左右关。\n蓬岛也应非海外，琼台争合贮人间。\n维舟正欲踟蹰饮，坐见苍烟罩翠湾。",
        "dynasty": "宋",
        "collection_info": null
    },
    {
        "title": "天池院",
        "author": "陈舜俞",
        "content": "此峰巉绝与霄干，峰顶泓澄旱不干。\n天下定应添沆瀣，山头信亦有泥洹。\n等閒云出千岩雨，取次龙归六月寒。\n一勺自堪流万古，何须低处羡波澜。",
        "dynasty": "宋",
        "collection_info": null
    },
    {
        "title": "题翠峰院",
        "author": "陈舜俞",
        "content": "借问鸱夷与季鹰，五湖珍赏復谁曾。\n惯看销夏湾头月，唯有莫釐山上僧。\n晚渡浪痕沾坏衲，上方云液洒枯藤。\n游人欲趁沙鸥去，更伴禅公上翠层。",
        "dynasty": "宋",
        "collection_info": null
    },
    {
        "title": "青龙江醉眠亭",
        "author": "陈舜俞",
        "content": "酒担长轻六印腰，醉中一枕敌千朝。\n兴亡藐比荣枯柳，聚散看同旦暮潮。\n清兴本应尘外得，香魂徒向水边招。\n已闻佳士过从约，不为东风返画桡。",
        "dynasty": "宋",
        "collection_info": null
    },
    {
        "title": "水月院",
        "author": "陈舜俞",
        "content": "兴随白鸟汀洲立，步入青林台殿出。\n湖脉来通方士泉，山颜分入幽人室。\n自苦扁舟每访寻，何年空谷无遗逸。\n一夜霜风穿客衣，二十六房皆采橘。",
        "dynasty": "宋",
        "collection_info": null
    },
    {
        "title": "题碧藓亭",
        "author": "陈舜俞",
        "content": "潇洒阑干碧玉丛，频来游赏似儿童。\n萦迴修竹撩清影，刻画新诗绕翠筒。\n十载雪霜林色改，几翻风月酒尊空。\n子猷老去心尝在，终拟为邻作醉翁。",
        "dynasty": "宋",
        "collection_info": null
    },
    {
        "title": "送喜长老游四明",
        "author": "陈舜俞",
        "content": "钓竿无竹月空船，事去朱泾不记年。\n一句弗由他物得，此心知与么人传。\n无鬚王老长垂地，掉臂胡僧仰託天。\n去问玲珑岩上石，*中谁是我师禅。",
        "dynasty": "宋",
        "collection_info": null
    },
    {
        "title": "寄姑苏智肱钱塘文捷二上人",
        "author": "陈舜俞",
        "content": "释子纷纷奈汝何，传闻右绕益乖讹。\n南山述作那堪毁，西竺师徒果有魔。\n群蚁固应随转石，一杯焉可当颓波。\n青铜瓦砾皆称鉴，乞与光明岁月磨。",
        "dynasty": "宋",
        "collection_info": null
    },
    {
        "title": "传神悦躬上人",
        "author": "陈舜俞",
        "content": "倦辔曾投林下宿，短篷重见越江边。\n人归河岳仪型在，事隔桑溟物色传。\n弟子共谈庭际柏，公卿多识社中莲。\n高风自出空王侣，驰誉丹青是可怜。",
        "dynasty": "宋",
        "collection_info": null
    },
    {
        "title": "山中寄姑苏守倅",
        "author": "陈舜俞",
        "content": "莫釐山头万家橘，震泽閒人一叶舟。\n林袅金丸出篱落，浪喷雪阵上汀洲。\n云生缥缈吟魂远，日入穹窿醉望收。\n不禁五湖容小隠，为传篇什谢苏州。",
        "dynasty": "宋",
        "collection_info": null
    },
    {
        "title": "过平望驿有怀湖州李使君二首  其一",
        "author": "陈舜俞",
        "content": "柳色阴阴平望桥，春流西受霅溪潮。\n玉楼有月清光远，苹渚生风丽思飘。\n宁使簿书堆几案，已闻歌咏满渔樵。\n酒船欲访乌程去，愁费金龟返画桡。",
        "dynasty": "宋",
        "collection_info": null
    },
    {
        "title": "过平望驿有怀湖州李使君二首  其二",
        "author": "陈舜俞",
        "content": "凭熊飞隼两溪头，人似冰壶住玉楼。\n事逐欢谣入渔钓，诗随秋思满汀洲。\n茶收顾渚旗犹卷，酒贳乌程蚁半浮。\n去路无多平望驿，客魂秋雨宿扁舟。",
        "dynasty": "宋",
        "collection_info": null
    },
    {
        "title": "晚秋田间",
        "author": "陈舜俞",
        "content": "重到田园草木零，鬓毛萧飒白纶巾。\n谩夸孺子能分肉，堪笑书生尚负薪。\n静与禽鱼何物我，懒因鷄黍记晡晨。\n东篱已有黄金蕊，只欠白衣送酒人。",
        "dynasty": "宋",
        "collection_info": null
    },
    {
        "title": "挽邵夫人词",
        "author": "陈舜俞",
        "content": "丹阳门第三朝贵，乐寿丝纶五色开。\n有助清郎终盛誉，得怜诸子尽高才。\n兰雕北畹香犹在，水向东溟逝不回。\n原上送车无数目，日西风雨转徘徊。",
        "dynasty": "宋",
        "collection_info": null
    },
    {
        "title": "挽刘夫人词二首  其一",
        "author": "陈舜俞",
        "content": "籍籍家声起草莱，诜诜子舍奉兰陔。\n翩翻三凤皆英物，蹭蹬双驹亦骏才。\n忆昔綵衣环几舄，于今清血洒桊杯。\n何年盛事联簪组，别有丝纶荐夜台。",
        "dynasty": "宋",
        "collection_info": null
    },
    {
        "title": "挽刘夫人词二首  其二",
        "author": "陈舜俞",
        "content": "卜邻早效三迁教，负米方休百里劳。\n乐事难留同逝水，孝思无尽入伊蒿。\n万家原上开新冢，旧馆人来奠浊醪。\n况有铭诗传不朽，长城千古白云高。",
        "dynasty": "宋",
        "collection_info": null
    },
    {
        "title": "挽侍讲先生王夫人诗二首  其一",
        "author": "陈舜俞",
        "content": "兰陔堂上此归全，松柏山头有旧阡。\n我得遐龄几九十，人依绛帐昔三千。\n病时太守和汤药，没后诸生侍几筵。\n善化群材同草木，先生恩德重如天。",
        "dynasty": "宋",
        "collection_info": null
    },
    {
        "title": "挽侍讲先生王夫人诗二首  其二",
        "author": "陈舜俞",
        "content": "师墙童稚被陶钧，穴凤仍同桂籍春。\n岂独慈良尊有道，就论恩分即吾亲。\n生前未许升堂拜，原上空陪执绋人。\n一曲薤歌难写恨，哀荣千古付苍珉。",
        "dynasty": "宋",
        "collection_info": null
    },
    {
        "title": "山中咏橘长咏",
        "author": "陈舜俞",
        "content": "包橘古云美，扬州地所宜。\n名存夏后贡，颂见楚人辞。\n云梦分膏沃，璇星散陆离。\n洞庭仙壤接，震泽水烟被。\n柚酢徒然早，柑黄岂厌迟。\n封君千户等，老囿万奴随。\n秀萼瑶琼缀，青阴幄幕垂。\n朱衣霜傅采，素裏露含滋。\n弱干金丸重，繁条火齐纍。\n瓜生先作瓣，蚕老不成丝。\n爽味钟寒律，殷姿照夕曦。\n清香掩兰杜，真液贱楂梨。\n拣选收藏日，辛勤种接时。\n壤须来处美，移怕树同知。\n朱绿争珍旨，荆湘辨等差。\n蹊深比桃静，岁晚与松期。\n坛甃龟鼋石，园裁枳棘篱。\n讨虫烦钻凿，科冗付蒸炊。\n穿井防天旱，禳瘟甚岁饥。\n向阳删密叶，伐木树低枝。\n有义曾分客，无偷不禁儿。\n㲏嫌连雨长，老要劲风吹。\n满把留长蔕，盈箱藉短茨。\n入仓宁愧稻，出汗仅同医。\n雅俗传珍惜，深林或弃遗。\n稍收先落子，争晒已残皮。\n趁市商船急，充庭使驿驰。\n公筵荐魁磊，内合送瑰奇。\n寄远曾非选，熏藏品最卑。\n善生唯计亩，视价旋论赀。\n薄探酬来赏，精尝侑举卮。\n他年修果谱，应载野人诗。",
        "dynasty": "宋",
        "collection_info": null
    },
    {
        "title": "销暑楼",
        "author": "陈舜俞",
        "content": "溪上楼台似玉壶，乐郊春物剩昭苏。\n贤侯好士簪裾集，暇日开筵锦绣敷。\n擘水脍鲈堆白雪，拨醅酿酒滴真珠。\n香飘沈穗萦栏角，歌沸梁尘落坐隅。\n约略十洲仙界景，依稀九老洛川图。\n席中兰语熏相袭，望裏莲娃貌亦都。\n狂客笑吟聊自若，丈人强健不须扶。\n送归千骑堂前月，犹照帘虾一半鬚。",
        "dynasty": "宋",
        "collection_info": null
    },
    {
        "title": "弄水亭",
        "author": "陈舜俞",
        "content": "未识贵池好，尝闻弄水名。\n白鸟鉴中立，画船天上行。",
        "dynasty": "宋",
        "collection_info": null
    },
    {
        "title": "寿阳僧房见橘诗",
        "author": "陈舜俞",
        "content": "地过长淮种橘难，僧房今见锁朱栏。\n秋来頼有黄金实，几被行人作枳看。",
        "dynasty": "宋",
        "collection_info": null
    },
    {
        "title": "次韵六安魏明府三首  其一",
        "author": "陈舜俞",
        "content": "故人方信落江东，开解愁颜与病悰。\n自笑漫生湖海上，略无豪气似元龙。",
        "dynasty": "宋",
        "collection_info": null
    },
    {
        "title": "次韵六安魏明府三首  其二",
        "author": "陈舜俞",
        "content": "少年心志欲摩空，渐老卑飞悔满悰。\n早悟割鷄堪饱腹，不须辛苦学屠龙。",
        "dynasty": "宋",
        "collection_info": null
    },
    {
        "title": "次韵六安魏明府三首  其三",
        "author": "陈舜俞",
        "content": "几慕功名逐转蓬，既无成就苦为悰。\n不如归听华亭鹤，耆旧于今忆二龙。",
        "dynasty": "宋",
        "collection_info": null
    },
    {
        "title": "宝庆院",
        "author": "陈舜俞",
        "content": "小招提在白云层，古殿深龛锁昼灯。\n山北远公曾结社，至今犹有种莲僧。",
        "dynasty": "宋",
        "collection_info": null
    },
    {
        "title": "题鑪峰阁",
        "author": "陈舜俞",
        "content": "为爱鑪烟拂画檐，小栏今日捲朱帘。\n不须更踏山前路，可是人间看得厌。",
        "dynasty": "宋",
        "collection_info": null
    },
    {
        "title": "再经太平观访沈道士不遇二首  其一",
        "author": "陈舜俞",
        "content": "行客寻山去又回，羽人依旧未归来。\n洞门不锁清风入，黄叶无言下翠苔。",
        "dynasty": "宋",
        "collection_info": null
    },
    {
        "title": "再经太平观访沈道士不遇二首  其二",
        "author": "陈舜俞",
        "content": "不见芝岩驾鹤翁，抱琴归去悄无踪。\n黄花似有东篱旧，山后山前取次逢。",
        "dynasty": "宋",
        "collection_info": null
    },
    {
        "title": "兴福院僧房",
        "author": "陈舜俞",
        "content": "东西游遍两山村，栀子黄时橘满园。\n唯有小轩临小涧，病僧欹枕听潺湲。",
        "dynasty": "宋",
        "collection_info": null
    },
    {
        "title": "宿上真宫赠朱道士",
        "author": "陈舜俞",
        "content": "栖真必是朱痴后，结宇元因法善孙。\n人在地灵治病速，山村讨药夜敲门。",
        "dynasty": "宋",
        "collection_info": null
    },
    {
        "title": "书通济僧壁",
        "author": "陈舜俞",
        "content": "丹包赤实破苍颜，冬至都无十日閒。\n剩选黄柑留过客，天寒谁肯更寻山。",
        "dynasty": "宋",
        "collection_info": null
    },
    {
        "title": "上方僧京师识面短句二首  其一",
        "author": "陈舜俞",
        "content": "乱云峰顶紫田翁，二十年前辇寺逢。\n怪我无成头白早，千金散尽学屠龙。",
        "dynasty": "宋",
        "collection_info": null
    },
    {
        "title": "上方僧京师识面短句二首  其二",
        "author": "陈舜俞",
        "content": "老僧曾住日边寺，惯识金鞍马上人。\n云外不知人易老，从头相问尽埃尘。",
        "dynasty": "宋",
        "collection_info": null
    },
    {
        "title": "赠华严院玉真上人",
        "author": "陈舜俞",
        "content": "青萝翠竹锁禅关，门对松林第一湾。\n白髪老禅应有道，等閒随客过前山。",
        "dynasty": "宋",
        "collection_info": null
    },
    {
        "title": "上方化成院",
        "author": "陈舜俞",
        "content": "琅函密锁君王字，石壁仍刊宰相诗。\n无限幽光动岩谷，山深惟有白云知。",
        "dynasty": "宋",
        "collection_info": null
    },
    {
        "title": "虎溪",
        "author": "陈舜俞",
        "content": "紫霄道士贪云鹤，五柳先生泥酒杯。\n不为清风与明月，道人何事过溪来。",
        "dynasty": "宋",
        "collection_info": null
    },
    {
        "title": "游天章寺",
        "author": "陈舜俞",
        "content": "峻岭崇巅千古在，好风佳月逐时新。\n簿书偶是山阴长，觞咏聊同曲水人。\n林雀不惊筇竹杖，溪云欲傍接䍦巾。\n官粗合有登临分，更待岩花烂漫春。",
        "dynasty": "宋",
        "collection_info": null
    },
    {
        "title": "众乐亭",
        "author": "陈舜俞",
        "content": "湖光野色着人衣，众乐开亭此处宜。\n击棹高歌山自响，踏青红影岸相随。\n消除矰缴容鸥鸟，改换风烟入柳丝。\n荇菜藕花应见忆，短蓬孤榜独来时。",
        "dynasty": "宋",
        "collection_info": null
    },
    {
        "title": "西湖",
        "author": "陈舜俞",
        "content": "古山泻仙源，坤舆凿虚境。\n宝势相回环，穴阑清倒影。\n群冰人无惊，泛泛华桨并。\n山上放歌行，不少有遗景。\n谁意注灵波，溉田三万顷。",
        "dynasty": "宋",
        "collection_info": null
    },
    {
        "title": "蛙斋",
        "author": "陈舜俞",
        "content": "渴饮尝不足，凿井偶清疏。\n井边旧墙屋，涂塈为我居。\n念彼作者劳，容膝已有余。\n开窗近檐楹，天光满图书。\n汲水屡洒扫，尘去延空虚。\n外洁内亦清，体胖气加舒。\n缅怀埳中蛙，乐岂羡虾鱼。\n相君宅新府，文木森周庐。\n侯门多结驷，赐金每论车。\n身外无我亲，傥来物固疏。\n日食夜以息，大小则皆如。\n况无百岁人，贵贱同丘墟。\n但可蔽风雨，且以永居诸。",
        "dynasty": "宋",
        "collection_info": null
    },
    {
        "title": "初见庐山",
        "author": "陈舜俞",
        "content": "泝洄江上山，千里皆可爱。\n忽见匡庐峰，气势一何大。\n崔嵬青天屏，叆叇白云盖。\n藤萝拂金绳，瀑水挂玉带。\n未雨龙穴藏，摩空鸟飞碍。\n疑非红尘间，邈在万物外。\n闻有高世士，眠云不知载。\n饮露餐朝霞，啸月下天籁。\n轩冕何足道，天地乃投芥。\n吾能与之游，无庸去浮海。",
        "dynasty": "宋",
        "collection_info": null
    },
    {
        "title": "诗二首  其一",
        "author": "陈舜俞",
        "content": "石磴梯山一里高，荒烟源处税渔樵。\n官粗事冷人应笑，免对青苗强折腰。",
        "dynasty": "宋",
        "collection_info": null
    },
    {
        "title": "诗二首  其二",
        "author": "陈舜俞",
        "content": "自古匡庐是胜游，谪臣何敢计淹留。\n城中未有看山处，客馆僧坊谩举头。",
        "dynasty": "宋",
        "collection_info": null
    },
    {
        "title": "虑狱江州晚出浔阳门",
        "author": "陈舜俞",
        "content": "浅深秋色看红叶，高下人烟入翠微。\n过岭已怜云满𩍐，穿林宁恨露沾衣。\n自惭访道来何晚，便好寻真去不归。\n本迕朝廷无补报，名山犹幸许相依。",
        "dynasty": "宋",
        "collection_info": null
    },
    {
        "title": "黄陵庙",
        "author": "陈舜俞",
        "content": "明月辉在天，落日光转地。\n天维地轴千万年，粉篁尚有春风泪。\n苍梧茫茫九疑高，湘江之水多怒涛。\n袗衣不御琴弦绝，黄陵庙前碑已裂。\n春禽啼，秋叶飞。\n行人舟楫去復返，虞舜南巡胡不归。",
        "dynasty": "宋",
        "collection_info": null
    },
    {
        "title": "圆通行",
        "author": "陈舜俞",
        "content": "庐山之西形势聚，无位真人依位住。\n地祇掣锁金城开，石龙喷水银潢注。\n峰峦约勒万马回，杉松自作千兵护。\n宝殿峥嵘跨碧霄，圆容丽服微西顾。\n江南妃子亲施田，香饭供僧无亿数。\n法焰相传十二人，师泛铁船杨子渡。\n杨子渡头秋风高，霹雳驾雪翻惊涛。\n中有渔家妙绝手，一钓三山连六鰲。\n纵时大地悉震恐，收来尘剎无纤毫。\n当年曾许心莫逆，今朝又作圆通客。\n挂冠已脱尘俗缘，一心愿住清凉国。\n清凉之国进能知，日长马倦人多迷。\n从来闻说曹溪路，只今踏断庐山西。",
        "dynasty": "宋",
        "collection_info": null
    },
    {
        "title": "诗一首",
        "author": "陈舜俞",
        "content": "把酒谓山语，行人亦大孤。\n满朝无骨肉，白髪厌江湖。\n寒苦谙冰雪，艰难识道途。\n相看幸相似，可惜便风无。",
        "dynasty": "宋",
        "collection_info": null
    },
    {
        "title": "子隠堂为萧寺题",
        "author": "陈舜俞",
        "content": "东城萧寺荒烟内，底事旌旗与客来。\n六代豪华归茂草，少年风节有高台。\n门前好鸟鸣佳木，径裏閒僧扫绿苔。\n强为登临一怀古，懦夫芜句两非才。",
        "dynasty": "宋",
        "collection_info": null
    },
    {
        "title": "奉慈禅寺",
        "author": "陈舜俞",
        "content": "一宿禅关万虑空，明朝更上十余峰。\n山依碧落不多远，人在白云无数重。\n木末疏钟惊虎兕，门前潴水穴蛟龙。\n劳生正负林泉约，犹喜官閒此处逢。",
        "dynasty": "宋",
        "collection_info": null
    },
    {
        "title": "句  其一",
        "author": "陈舜俞",
        "content": "石间圆影迭金波。",
        "dynasty": "宋",
        "collection_info": null
    },
    {
        "title": "句  其二",
        "author": "陈舜俞",
        "content": "涧含苍壁隠青萝。",
        "dynasty": "宋",
        "collection_info": null
    },
    {
        "title": "公安县",
        "author": "陶弼",
        "content": "门沿大堤入，路趁浅莎行。\n树短云根拔，山穷地势倾。\n孤舟难泊岸，远水欲沈城。\n半夜求津济，烟中荻火明。",
        "dynasty": "宋",
        "collection_info": null
    },
    {
        "title": "丁香",
        "author": "陶弼",
        "content": "万枝千叶递相亲，内结花心外结身。\n草木至微犹有合，悲哉父子与君臣。",
        "dynasty": "宋",
        "collection_info": null
    },
    {
        "title": "桐",
        "author": "陶弼",
        "content": "老桐休斲为琴瑟，胡部新翻格调清。\n试听琵琶采莲曲，一般弦上数般声。",
        "dynasty": "宋",
        "collection_info": null
    },
    {
        "title": "柳",
        "author": "陶弼",
        "content": "杨子江头流水澌，长安陌上暖风吹。\n黄金璎珞雪晴后，碧玉珑璁春尽时。\n端的园林俱不及，等閒台榭便相宜。\n思量也是多情物，占与人间赠别离。",
        "dynasty": "宋",
        "collection_info": null
    },
    {
        "title": "鷄头",
        "author": "陶弼",
        "content": "三伏池塘沸，鷄头美可烹。\n香囊连锦破，玉指剥珠明。\n叶皱非莲盖，根甘似竹萌。\n不应徒适口，炎帝亦曾名。",
        "dynasty": "宋",
        "collection_info": null
    },
    {
        "title": "桃",
        "author": "陶弼",
        "content": "树正含芳酒正醅，熙熙为尔醉春台。\n一花五出尚可饮，何况重重迭迭开。",
        "dynasty": "宋",
        "collection_info": null
    },
    {
        "title": "李",
        "author": "陶弼",
        "content": "春昼暖风熏翠幄，暑天凉气暗朱阑。\n主人肝胆无猜忌，果下游人但整冠。",
        "dynasty": "宋",
        "collection_info": null
    },
    {
        "title": "兵器",
        "author": "陶弼",
        "content": "五代乏真主，奸雄纷僭僞。\n横磨阔刀剑，白日相篡弒。\n我宋有神祖，潜德动天意。\n故天意若曰，往为我之嗣。\n神祖拜稽首，乃即皇帝位。\n不惠兆民乐，不怒诸侯畏。\n颠倒执玉帛，奔走恐后至。\n大商国三分，一朝有其二。\n太宗以义抚，真宗以仁治。\n王道竹箭直，诵声金鼎沸。\n独有阴山戎，时时寇边地。\n天子赫斯怒，大警巡澶卫。\n射杀右贤王，遂斩匈奴臂。\n狼心帖然服，结好同昆弟。\n自此两河间，寂寂无戎备。\n卒闲喜夜歌，将老贪春睡。\n自此为太平，恍逾三十岁。\n戎昊乘我间，南驰贺兰骑。\n阳关久夜开，枢朽不可闭。\n阵云起秦雍，杀气横泾渭。\n使臣股栗奏，宰相瞋目议。\n佥曰亟发兵，竖子坑甚易。\n仓皇筑边垒，未战力先瘁。\n遇迫开库兵，土蚀锋芒脆。\n防秋采旧屯，推毂谋新寄。\n旧屯老且死，少者无实艺。\n良由不训练，手足迷击刺。\n新寄将家子，从小生富贵。\n六韬未曾读，口但知肉味。\n师復从中御，进退由阍寺。\n权轻号令冗，两战无遗类。\n曹公弃七军，晋人获三帅。\n吾兵自此丧，有诏新其制。\n此器不预设，一旦从何致。\n朝廷急郡县，郡县急官吏。\n官吏无他术，下责蚩蚩辈。\n耕牛拔筋角，飞鸟秃翎翅。\n簳截会稽空，铁烹董山碎。\n供亿稍后期，鞭朴异他罪。\n愁氛壅太虚，霁景昼冥晦。\n我闻郭汾阳，料敌多奇异。\n单棰谕突厥，蕃酋双膝坠。\n又闻李西平，临戎有英气。\n身着红锦袍，怀光肝胆碎。\n是知用兵术，在人不在器。\n君耳舜高听，君目舜明视。\n愿采谋略长，勿倚干戈锐。",
        "dynasty": "宋",
        "collection_info": null
    },
    {
        "title": "食杨梅",
        "author": "陶弼",
        "content": "岭北土寒无荔子，人言形味似杨梅。\n翠条丹实休相学，不愿红尘一骑来。",
        "dynasty": "宋",
        "collection_info": null
    },
    {
        "title": "滴露花",
        "author": "陶弼",
        "content": "九天瑞露滴成芽，不是榆花即桂花。\n星女月娥宫不锁，天风吹落野人家。",
        "dynasty": "宋",
        "collection_info": null
    },
    {
        "title": "送赵枢寺丞宰虔化县",
        "author": "陶弼",
        "content": "路入虔云去，如何轻解携。\n人烟五岭北，星斗大江西。\n暖雪梅花树，晴雷赣石溪。\n青衫欲无泪，不奈鹧鸪啼。",
        "dynasty": "宋",
        "collection_info": null
    },
    {
        "title": "荔支",
        "author": "陶弼",
        "content": "五月南游渴，欣逢荔子丹。\n殻匀仙鹤顶，肉露白晶丸。\n色映离为火，甘殊木作酸。\n枝繁恐相染，树重欲成团。\n赤蚌遗珠颗，红犀露角端。\n爽能消内热，润可濯中干。\n桂岭无霜处，梅天暴雨残。\n□□□□□，□□□□□。\n一簇冰蚕茧，千苞火凤冠。\n隔瓤银叶嫩，透膜玉浆寒。",
        "dynasty": "宋",
        "collection_info": null
    },
    {
        "title": "出岭题石灰铺",
        "author": "陶弼",
        "content": "马度严关口，生归喜復嗟。\n天文离卷舌，人影背含沙。\n江势一两曲，梅梢三四花。\n登高休问路，云下是吾家。",
        "dynasty": "宋",
        "collection_info": null
    },
    {
        "title": "山茶花二首  其一",
        "author": "陶弼",
        "content": "浅为玉茗深都胜，大曰山茶小树红。\n名誉漫多朋援少，年年身在雪霜中。",
        "dynasty": "宋",
        "collection_info": null
    },
    {
        "title": "山茶花二首  其二",
        "author": "陶弼",
        "content": "江南池馆厌深红，零落空山烟雨中。\n却是北人偏爱惜，数枝和雪上屏风。",
        "dynasty": "宋",
        "collection_info": null
    },
    {
        "title": "途次叶县观千叶桃花",
        "author": "陶弼",
        "content": "三月宫桃满上林，百花千萼费春心。\n叶公城外襄河北，一树无人色更深。",
        "dynasty": "宋",
        "collection_info": null
    },
    {
        "title": "登潮月亭",
        "author": "陶弼",
        "content": "渡头人语知潮上，下看南江东北流。\n试引轻帆学归去，茶山溪浅却回舟。",
        "dynasty": "宋",
        "collection_info": null
    },
    {
        "title": "对花有感",
        "author": "陶弼",
        "content": "得莫欣欣失莫悲，古今人事若花枝。\n桃红李白蔷薇紫，问着春风总不知。",
        "dynasty": "宋",
        "collection_info": null
    },
    {
        "title": "紫薇花",
        "author": "陶弼",
        "content": "人言清禁紫薇郎，草诏紫薇花影旁。\n山木不知官况别，也随红白上东廊。",
        "dynasty": "宋",
        "collection_info": null
    },
    {
        "title": "园居",
        "author": "陶弼",
        "content": "篁韵松涛入耳清，诛茅欣见径初成。\n更添苍柏两三辈，相伴高枝作雨声。",
        "dynasty": "宋",
        "collection_info": null
    },
    {
        "title": "题阳朔县舍",
        "author": "陶弼",
        "content": "石壁高深绕县衙，不离床衽自烟霞。\n民耕紫芋为朝食，僧煮黄精代晚茶。\n瀑布声中窥案牍，女萝阴裏劝桑麻。\n欲知言偃弦歌化，水墨屏风数百家。",
        "dynasty": "宋",
        "collection_info": null
    },
    {
        "title": "天涯亭",
        "author": "陶弼",
        "content": "雨色丝丝风色娇，天涯亭上觉魂消。\n一家生意付秋瘴，万里归心随暮潮。\n兵送远人还海界，吏申迁客入津桥。\n山公对此聊酣饮，怕见醒来两鬓凋。",
        "dynasty": "宋",
        "collection_info": null
    },
    {
        "title": "题烟霞驿",
        "author": "陶弼",
        "content": "歌声野色中，人乐岁时丰。\n暑雨阴阳杂，秋田早晚同。\n岭云无烈日，江树足凉风。\n自指香山语，前村有路通。",
        "dynasty": "宋",
        "collection_info": null
    },
    {
        "title": "登昆崙台",
        "author": "陶弼",
        "content": "落照古城隅，边风动隼旟。\n久閒忘战略，多病熟医书。\n白髪随年短，新情与世疏。\n桃花春水起，还钓旧溪渔。",
        "dynasty": "宋",
        "collection_info": null
    },
    {
        "title": "秋日登南城台",
        "author": "陶弼",
        "content": "江国家书少，秋台寒草生。\n无人来远渡，尽日上高城。\n落照悬渔市，孤烟起戍营。\n东篱故园菊，又向酒中倾。",
        "dynasty": "宋",
        "collection_info": null
    },
    {
        "title": "过思明",
        "author": "陶弼",
        "content": "几年来瘴外，此夜宿溪中。\n照枕残鷄月，吹灯落叶风。\n卢循犹僞国，杨仆已衰翁。\n起戴寒星去，前村烧影红。",
        "dynasty": "宋",
        "collection_info": null
    },
    {
        "title": "阁皁",
        "author": "陶弼",
        "content": "万仞天然皁阁形，阴阳不似众山青。\n一区海上神仙宅，数曲人间水墨屏。\n华表鹤归春谷响，玉京龙起夜潭腥。\n可怜张葛无人继，三级高坛拂杳冥。",
        "dynasty": "宋",
        "collection_info": null
    },
    {
        "title": "东湖",
        "author": "陶弼",
        "content": "宁越佳山水，东湖带郡城。\n月天高寺影，春雨一桥声。\n石上青蒲合，沙中白鸟横。\n天涯正寥落，独往若为情。",
        "dynasty": "宋",
        "collection_info": null
    },
    {
        "title": "西湖",
        "author": "陶弼",
        "content": "宁越佳山水，西湖似浙城。\n桂多天竺子，潮欠海门声。\n路向林梢转，天随野色横。\n从兹栖泊者，无復渡江情。",
        "dynasty": "宋",
        "collection_info": null
    },
    {
        "title": "柑子堂",
        "author": "陶弼",
        "content": "子厚才名甲有唐，谪官分得荔支乡。\n罗池水尽黄柑死，独有空碑在画堂。",
        "dynasty": "宋",
        "collection_info": null
    },
    {
        "title": "邕州",
        "author": "陶弼",
        "content": "南极诸蛮傲典刑，斗门时復见飞星。\n君王仁恕将军老，五十溪州六万丁。",
        "dynasty": "宋",
        "collection_info": null
    },
    {
        "title": "廉州石",
        "author": "陶弼",
        "content": "使君合浦来，示我海滨石。\n千岩秀掌上，大者不盈尺。",
        "dynasty": "宋",
        "collection_info": null
    },
    {
        "title": "合浦还珠亭",
        "author": "陶弼",
        "content": "合浦还珠旧有亭，使君方似古人清。\n沙中蚌蛤胎常满，潭底蛟龙睡不惊。",
        "dynasty": "宋",
        "collection_info": null
    },
    {
        "title": "送吕涛典狱之梧州",
        "author": "陶弼",
        "content": "峡口苍梧县，城依南斗魁。\n江浑海潮上，地热火山来。\n草没嘉鱼穴，云封拜表台。\n到应无狱讼，豆蔻酒频开。",
        "dynasty": "宋",
        "collection_info": null
    },
    {
        "title": "融州仙岩",
        "author": "陶弼",
        "content": "溪僧过此说山公，游遍真仙洞府中。\n乳石岩边得灵草，可能封裹寄衰翁。",
        "dynasty": "宋",
        "collection_info": null
    },
    {
        "title": "宾州仙影山",
        "author": "陶弼",
        "content": "月氅星冠七丈夫，远看虽有近还无。\n瑶池侍女双成道，遗下群仙聚影图。",
        "dynasty": "宋",
        "collection_info": null
    },
    {
        "title": "安城即事二首  其一",
        "author": "陶弼",
        "content": "南峤风云久肃清，坏沟残垒号昇平。\n官曹惟识簿书字，民俗不知金鼓声。\n往岁传闻南诏檄，近时方筑伏波城。\n安城太守知边计，菡萏花中阅水兵。",
        "dynasty": "宋",
        "collection_info": null
    },
    {
        "title": "安城即事二首  其二",
        "author": "陶弼",
        "content": "金鼓声阑剑戟收，使君回上雅歌楼。\n樽前一节清商曲，销尽穷边万里愁。",
        "dynasty": "宋",
        "collection_info": null
    },
    {
        "title": "容管",
        "author": "陶弼",
        "content": "一年勾漏守，寻尽洞中天。\n佛记卢藏用，仙坛葛稚川。\n醒心西驿水，烧眼碧池莲。\n我岂无新事，诗碑与酒泉。",
        "dynasty": "宋",
        "collection_info": null
    },
    {
        "title": "送临桂令戴若纳出岭",
        "author": "陶弼",
        "content": "五岭生还少，无辞酒满觞。\n共经边寇事，先出瘴烟乡。\n楚树蝉声早，湖天日影凉。\n此行休问路，宫阙斗杓旁。",
        "dynasty": "宋",
        "collection_info": null
    },
    {
        "title": "阳朔县",
        "author": "陶弼",
        "content": "五管新多事，轻车屡往还。\n勤劳成白髪，故旧是青山。\n树色纔分楚，江声未出蛮。\n自惭迎候少，无惠及孤鳏。",
        "dynasty": "宋",
        "collection_info": null
    },
    {
        "title": "赠章使君",
        "author": "陶弼",
        "content": "善战无如新息侯，汉兵纔度绿萝州。\n爱君挽我陶溪粟，直到牂牁水口头。",
        "dynasty": "宋",
        "collection_info": null
    },
    {
        "title": "宜阳",
        "author": "陶弼",
        "content": "孤城溪洞裏，闻说已堪哀。\n蛮水如鲜血，瘴天已死灰。\n吏忧民置毒，巫幸鬼为灾。\n风土如斯恶，吾来胡为哉。",
        "dynasty": "宋",
        "collection_info": null
    },
    {
        "title": "寄鬰林郡守姚道源",
        "author": "陶弼",
        "content": "越裳济海喜天晴，五叶戈船不度兵。\n尧舜远方皆乐国，汉唐诸将本书生。",
        "dynasty": "宋",
        "collection_info": null
    },
    {
        "title": "膏泽峰",
        "author": "陶弼",
        "content": "石壁含天泽，南山第一重。\n旱时先出雨，阴穴又乘龙。\n云影摇诸壑，雷声起半空。\n何当大滂沛，尽活四方农。",
        "dynasty": "宋",
        "collection_info": null
    },
    {
        "title": "登邕州城",
        "author": "陶弼",
        "content": "夜半孤城百尺台，乱虫声裏一樽开。\n忧边日绕南云下，恋阙心随北斗迴。",
        "dynasty": "宋",
        "collection_info": null
    },
    {
        "title": "丹竈山",
        "author": "陶弼",
        "content": "羽客朝元地，遗坛古寺中。\n炼成丹竈在，骑去鹤巢空。",
        "dynasty": "宋",
        "collection_info": null
    },
    {
        "title": "思柳亭",
        "author": "陶弼",
        "content": "罗池刺史寡尘缘，画戟墙头筑望仙。\n黄鹤与谁同一去，碧桃无主又千年。",
        "dynasty": "宋",
        "collection_info": null
    },
    {
        "title": "鬰林鼓角楼",
        "author": "陶弼",
        "content": "去岁同登画角城，诸蛮未灭夜论兵。\n五更将吏知人意，吹作梅花塞外声。",
        "dynasty": "宋",
        "collection_info": null
    },
    {
        "title": "春野亭",
        "author": "陶弼",
        "content": "二纪看花瘴雾中，野园今日又东风。\n人心有感时时别，春色无私处处同。\n长笛一声诸曲尽，巨觥双饮百愁空。\n风清水暖群鱼上，谁向荆溪占钓筒。",
        "dynasty": "宋",
        "collection_info": null
    },
    {
        "title": "会仙岩",
        "author": "陶弼",
        "content": "寂寂长冥洞，涓涓漱玉泉。\n凤笙闻夜半，鹤驭认云边。\n煮茗寻安老，披莎访稚川。\n于中得消息，何用买山钱。",
        "dynasty": "宋",
        "collection_info": null
    },
    {
        "title": "罗秀山",
        "author": "陶弼",
        "content": "寻山入罗秀，旋结草堂居。\n花露生瓶水，松风落架书。\n闻猿得句后，见月出行初。\n此夕云林下，无因梦使车。",
        "dynasty": "宋",
        "collection_info": null
    },
    {
        "title": "莫铘关",
        "author": "陶弼",
        "content": "三任边州六往还，此时纔入莫铘关。\n访僧莫道无闲事，手指青天口说山。",
        "dynasty": "宋",
        "collection_info": null
    },
    {
        "title": "那霸泉",
        "author": "陶弼",
        "content": "昔年观地志，此水出牂牁。\n断岸深无底，平流暗起波。\n感恩来客少，射影短狐多。\n未老诸蛮在，楼船空再过。",
        "dynasty": "宋",
        "collection_info": null
    },
    {
        "title": "又",
        "author": "陶弼",
        "content": "路下牂牁水石閒，三分纔过二分山。\n年光欲尽家犹远，岚气虽疏鬓已斑。\n宾从谈笑机独进，儿曹音信喜生还。\n南风一夜吹乡梦，数刻飞过五岭间。",
        "dynasty": "宋",
        "collection_info": null
    },
    {
        "title": "碧湘门",
        "author": "陶弼",
        "content": "城中烟树绿波漫，几万楼台树影间。\n天阔鸟行疑没草，地卑江势欲沉山。\n人过鹿死寻僧去，船自新康载酒还。\n闻说耕桑渐苏息，岭头今岁不征蛮。",
        "dynasty": "宋",
        "collection_info": null
    },
    {
        "title": "黄陵庙",
        "author": "陶弼",
        "content": "溪上龙蛇屋，萧条帝子祠。\n竹痕当日泪，山色后人疑。\n仙服霞留绮，新装月印眉。\n楚民亡水旱，箫鼓谢神禧。",
        "dynasty": "宋",
        "collection_info": null
    },
    {
        "title": "司马错城",
        "author": "陶弼",
        "content": "北设长城陷敌尘，更来劳力武陵民。\n我疑洞裏栽桃者，便是当时筑版人。",
        "dynasty": "宋",
        "collection_info": null
    },
    {
        "title": "辰州",
        "author": "陶弼",
        "content": "诏条符节古连今，王泽渐濡岂不深。\n赋役未行中国法，讴歌犹带远人音。\n采金户簇青莎岸，射虎兵围黄叶林。\n寄语湖南滩上客，预将忠信待浮沉。",
        "dynasty": "宋",
        "collection_info": null
    },
    {
        "title": "寄沅州新守谢麟",
        "author": "陶弼",
        "content": "险尽天开溪路平，诗书新将典新城。\n三千戍卒今无几，十万屯田古未耕。\n属县乞除防虎槛，生蛮愿献采砂坑。\n从兹预拟风尘息，尽是仁威下旆旌。",
        "dynasty": "宋",
        "collection_info": null
    },
    {
        "title": "白雾驿",
        "author": "陶弼",
        "content": "一曲青溪一曲山，鸟飞鱼跃白云閒。\n溪山岂要行人到，自是行人到此间。",
        "dynasty": "宋",
        "collection_info": null
    },
    {
        "title": "三山亭",
        "author": "陶弼",
        "content": "诸峰不及此三峰，翠影多年路未通。\n野老传来无地主，神仙留待与山翁。\n琱弓射灭虎狼迹，长剑劈开荆棘丛。\n吏引旌旗先险阻，匠营楼阁出虚空。\n藤萝叶暗初无日，松桂枝新渐有风。\n下濑将军微举职，安南都护远输忠。\n商夸合浦珠胎贱，民乐占城稻谷丰。\n火炬影沉山岸北，潮声流过郡城东。\n四时收印来无定，终日开尊望不穷。\n玉版淡鱼千片白，金膏盐蟹一团红。\n云台志节悲歌外，铜柱封疆醉眼中。\n所惜溪头好崖石，只书诗句不书功。",
        "dynasty": "宋",
        "collection_info": null
    },
    {
        "title": "祝融峰",
        "author": "陶弼",
        "content": "曾过祝融峰顶上，步随明月宿禅关。\n夜深一阵打窗雨，卧听风雷在半山。",
        "dynasty": "宋",
        "collection_info": null
    },
    {
        "title": "辰州",
        "author": "陶弼",
        "content": "东海旧场屋，南江新塞垣。\n玺书行绝域，铜柱入中原。\n草暖闻鸣鹿，江清对饮猿。\n何时一樽酒，重上谢公轩。",
        "dynasty": "宋",
        "collection_info": null
    },
    {
        "title": "武陵",
        "author": "陶弼",
        "content": "曲台风月德山云，梦想中间有几春。\n臣葬江鱼终爱楚，民逃花洞不思秦。",
        "dynasty": "宋",
        "collection_info": null
    },
    {
        "title": "五溪",
        "author": "陶弼",
        "content": "六月五溪边，溪深气象偏。\n昼阴疑雨后，久冷觉秋先。\n栈倚临崖石，竿通隔岭泉。\n片帆云裏现，知是贡賨船。",
        "dynasty": "宋",
        "collection_info": null
    },
    {
        "title": "寄苏州徐处士弁",
        "author": "陶弼",
        "content": "平南无策鬓如霜，七十峰前隠旧乡。\n相约祝融孤顶上，借君吟笔画潇湘。",
        "dynasty": "宋",
        "collection_info": null
    },
    {
        "title": "畬田",
        "author": "陶弼",
        "content": "畬田过雨小溪浑，远近云峰互吐吞。\n殊俗易昏三里雾，阳崖忽露一家村。\n桂花香裏寻僧寺，榕叶阴中掩县门。\n井税未输兵甲后，心勤抚字且休论。",
        "dynasty": "宋",
        "collection_info": null
    },
    {
        "title": "桂林",
        "author": "陶弼",
        "content": "青罗江水碧连山，城在山光水色间。\n尽道宜人惟桂郡，骖鸾客至只思还。",
        "dynasty": "宋",
        "collection_info": null
    },
    {
        "title": "木芙蓉",
        "author": "陶弼",
        "content": "孤芳托寒木，一晓一翻新。\n春色不为主，天香难动人。\n丹枫见流落，黄菊坐因循。\n莫讶偏相爱，衰迟似我身。",
        "dynasty": "宋",
        "collection_info": null
    },
    {
        "title": "端研诗赠王欲",
        "author": "陶弼",
        "content": "端石如池状，润疑云雨通。\n粗官不识字，好去伴诗翁。",
        "dynasty": "宋",
        "collection_info": null
    },
    {
        "title": "铜雀研",
        "author": "陶弼",
        "content": "得自铜雀台，收晚棱角摧。\n四方绿琉璃，一片青玫瑰。\n炼尽沙石滓，陶成金玉胚。",
        "dynasty": "宋",
        "collection_info": null
    },
    {
        "title": "衡州三首  其一",
        "author": "陶弼",
        "content": "七十峰前敞县扉，湘云湘树满郊圻。\n衡阳春暖雁飞过，兜率雨昏龙战稀。",
        "dynasty": "宋",
        "collection_info": null
    },
    {
        "title": "衡州三首  其二",
        "author": "陶弼",
        "content": "秀邑八百里，古今题画难。\n望高三楚近，影转七州寒。\n北拆知蛮尽，南低见斗宽。\n路尽祝融寺，江倾兜率滩。",
        "dynasty": "宋",
        "collection_info": null
    },
    {
        "title": "衡州三首  其三",
        "author": "陶弼",
        "content": "兜率一峰旁，林开见宝幢。\n鸟行高避县，山骨下连江。",
        "dynasty": "宋",
        "collection_info": null
    },
    {
        "title": "希静堂",
        "author": "陶弼",
        "content": "二江明月九峰云，云月堂中希静人。\n芙蕖池浅蛙迎雨，钴鉧潭空草送春。",
        "dynasty": "宋",
        "collection_info": null
    },
    {
        "title": "全州",
        "author": "陶弼",
        "content": "南北东西几万峰，郡城如在画屏中。\n何人截断湘妃竹，半蘸秋江作钓筒。",
        "dynasty": "宋",
        "collection_info": null
    },
    {
        "title": "岳州",
        "author": "陶弼",
        "content": "平湖七百里，四望白波围。\n影触吴天阔，寒吞楚泽微。",
        "dynasty": "宋",
        "collection_info": null
    },
    {
        "title": "沅州",
        "author": "陶弼",
        "content": "使介直登双御阁，州符就领五蛮溪。\n争雄白鹊临崖斗，忆子玄猿遶涧啼。",
        "dynasty": "宋",
        "collection_info": null
    },
    {
        "title": "九日登群山楼",
        "author": "陶弼",
        "content": "节逢重九日，郡占五溪间。\n止水痕依岸，行云影过山。",
        "dynasty": "宋",
        "collection_info": null
    },
    {
        "title": "题凈因寺",
        "author": "陶弼",
        "content": "歌吹深秋节，香灯古佛园。\n细泉初落石，远岫正当门。",
        "dynasty": "宋",
        "collection_info": null
    },
    {
        "title": "题武溪龙书庙壁",
        "author": "陶弼",
        "content": "路到龙栖处，阴森觉有灵。\n山腰过云黑，石眼出泉腥。",
        "dynasty": "宋",
        "collection_info": null
    },
    {
        "title": "辰州  其一",
        "author": "陶弼",
        "content": "草市人朝醉，畬田夜火明。\n泷江入地泻，栈道出云行。",
        "dynasty": "宋",
        "collection_info": null
    },
    {
        "title": "辰州  其二",
        "author": "陶弼",
        "content": "槃溪何代有兰丛，暇日移根郡阁东。\n此后辰沅图籍上，栽培新法自山公。",
        "dynasty": "宋",
        "collection_info": null
    },
    {
        "title": "广州  其一",
        "author": "陶弼",
        "content": "地穷山亦断，烟水是封圻。\n外国衣装盛，中原气象非。",
        "dynasty": "宋",
        "collection_info": null
    },
    {
        "title": "广州  其二",
        "author": "陶弼",
        "content": "石门见月随潮早，洸口闻猿上峡迟。\n新酒满篘蛮妪店，古碑当道海神祠。",
        "dynasty": "宋",
        "collection_info": null
    },
    {
        "title": "连州天际岭",
        "author": "陶弼",
        "content": "南来未见此高峰，下际沧溟上际空。\n辛苦限蛮成底事，坐看嵩华作三公。",
        "dynasty": "宋",
        "collection_info": null
    },
    {
        "title": "桂州  其一",
        "author": "陶弼",
        "content": "冷逐江梅使，先春下桂林。\n湖平三楚出，岭尽百蛮深。",
        "dynasty": "宋",
        "collection_info": null
    },
    {
        "title": "桂州  其二",
        "author": "陶弼",
        "content": "乱草藏边路，寒禽下戍楼。\n伏波渠水浅，难载济川舟。",
        "dynasty": "宋",
        "collection_info": null
    },
    {
        "title": "桂州  其三",
        "author": "陶弼",
        "content": "朝夕云山满县郛，削成犀笋几千株。\n游人借笔抄诗板，远客投书乞画图。",
        "dynasty": "宋",
        "collection_info": null
    },
    {
        "title": "桂州  其四",
        "author": "陶弼",
        "content": "旧策扫开浪泊雾，新诗装就桂林春。\n相离水色秋前老，独秀岚光霁后匀。",
        "dynasty": "宋",
        "collection_info": null
    },
    {
        "title": "题阳朔山",
        "author": "陶弼",
        "content": "名山爱阳朔，平陆遍峰峦。\n郡境尖中拆，人家缺处安。\n穿青入梧峡，载影下昭滩。",
        "dynasty": "宋",
        "collection_info": null
    },
    {
        "title": "登桂州永宁阁",
        "author": "陶弼",
        "content": "五代浮屠阁，危层不易攀。\n晓光诸寺塔，晴露别州山。",
        "dynasty": "宋",
        "collection_info": null
    },
    {
        "title": "修仁县禅定寺",
        "author": "陶弼",
        "content": "民归新邑去，古寺静寥寥。\n僧映水遮户，客随云过桥。",
        "dynasty": "宋",
        "collection_info": null
    },
    {
        "title": "北池",
        "author": "陶弼",
        "content": "句漏城中菡萏池，池边台榭半空基。\n频年太守多新额，异代思贤有旧碑。",
        "dynasty": "宋",
        "collection_info": null
    },
    {
        "title": "诗一首",
        "author": "陶弼",
        "content": "有唐曾宿万家兵，节制东南十一城。\n此若得人无寇盗，昔之为守尽公卿。",
        "dynasty": "宋",
        "collection_info": null
    },
    {
        "title": "游龙洞访僧不遇留诗",
        "author": "陶弼",
        "content": "一锡游何处，岩端静掩扃。\n独寻危石坐，闲把细泉听。\n野鼠缘斋钵，山花落静瓶。\n斜阳过溪去，回首乱峰青。",
        "dynasty": "宋",
        "collection_info": null
    },
    {
        "title": "邕州  其一",
        "author": "陶弼",
        "content": "绝塞多秋色，孤城易夕阳。\n此间饶宠辱，还我水云乡。",
        "dynasty": "宋",
        "collection_info": null
    },
    {
        "title": "邕州  其二",
        "author": "陶弼",
        "content": "出抚驩兜俗，亲提季子军。\n随人两关月，迎马二溪云。",
        "dynasty": "宋",
        "collection_info": null
    },
    {
        "title": "邕州  其三",
        "author": "陶弼",
        "content": "汉节护诸蛮，徘徊瘴疠间。\n少希铜马式，老厌玉门关。",
        "dynasty": "宋",
        "collection_info": null
    },
    {
        "title": "昭州  其一",
        "author": "陶弼",
        "content": "假守昭平郡，偷闲少送迎。\n亭标梅句老，堂识敬公名。",
        "dynasty": "宋",
        "collection_info": null
    },
    {
        "title": "昭州  其二",
        "author": "陶弼",
        "content": "假守昭平郡，当门桂水清。\n海遥稀蚌迹，峡近足滩声。",
        "dynasty": "宋",
        "collection_info": null
    },
    {
        "title": "昭州  其三",
        "author": "陶弼",
        "content": "假守昭平郡，诗情比阆仙。\n蝉声风叶外，鸟影月池边。",
        "dynasty": "宋",
        "collection_info": null
    },
    {
        "title": "昭州  其四",
        "author": "陶弼",
        "content": "峡束江盘天影随，轻船双下几危机。\n初晴古木猿三叫，未晚阴崖日半规。\n篁竹数家何处县，清溪一曲几篇诗。",
        "dynasty": "宋",
        "collection_info": null
    },
    {
        "title": "过龙平",
        "author": "陶弼",
        "content": "数家深峡裏，灯火似渔村。\n客梦稀星外，虫声短草根。\n髪疏怜枕软，意倦觉灯昏。\n待晓酤蛮酒，苍梧奠舜魂。",
        "dynasty": "宋",
        "collection_info": null
    },
    {
        "title": "送吴利见主簿之苍梧",
        "author": "陶弼",
        "content": "南极苍梧郡，江山号胜游。\n海天晴动水，峡月夜随舟。",
        "dynasty": "宋",
        "collection_info": null
    },
    {
        "title": "寄梧守",
        "author": "陶弼",
        "content": "川流八桂末，地势九疑余。\n不惮勤酬唱，江通丙穴鱼。",
        "dynasty": "宋",
        "collection_info": null
    },
    {
        "title": "柳州  其一",
        "author": "陶弼",
        "content": "唐室衣冠四百秋，元和台省尽名流。\n谁人肯为交朋死，乞以罗池换播州。",
        "dynasty": "宋",
        "collection_info": null
    },
    {
        "title": "柳州  其二",
        "author": "陶弼",
        "content": "黄柑无树井无泉，思柳亭中两怆然。\n蛮越至今犹画像，圣唐何事独遗贤。",
        "dynasty": "宋",
        "collection_info": null
    },
    {
        "title": "屏山",
        "author": "陶弼",
        "content": "一峰高起塞天关，堪作皇家外屏山。\n可惜化工安着远，半遮中国半遮蛮。",
        "dynasty": "宋",
        "collection_info": null
    },
    {
        "title": "龙壁",
        "author": "陶弼",
        "content": "曾看柳侯山水记，信知龙壁好烟霞。\n谁能写作新屏障，寄与长安富贵家。",
        "dynasty": "宋",
        "collection_info": null
    },
    {
        "title": "宾州二首  其一",
        "author": "陶弼",
        "content": "广右开炎服，思刚置县衙。\n羁縻唐世及，正朔圣朝加。\n乡分今贺水，邑隶古琅琊。\n泉脉通明镜，封邻接镆铘。",
        "dynasty": "宋",
        "collection_info": null
    },
    {
        "title": "宾州二首  其二",
        "author": "陶弼",
        "content": "何处登临好，城楼对万山。\n新青上孤垒，远黑落诸蛮。\n竹引风穿壁，苔随雨上阶。\n有时宁免俗，银烛间金钗。",
        "dynasty": "宋",
        "collection_info": null
    },
    {
        "title": "寄钦州洪迩侍禁",
        "author": "陶弼",
        "content": "僧怜海石为棋子，客惧蛮螺作酒杯。\n自笑平生喜韬略，此时何计上金台。",
        "dynasty": "宋",
        "collection_info": null
    },
    {
        "title": "三山亭",
        "author": "陶弼",
        "content": "红螺紫蟹新鲈鲙，白藕黄柑晚荔枝。\n酒尽月斜潮半落，山翁不省上船时。",
        "dynasty": "宋",
        "collection_info": null
    },
    {
        "title": "钦州书事",
        "author": "陶弼",
        "content": "海供地宝华中国，日助天恩暖外夷。\n三石禊桥春会永，五湖吟舫夜归迟。",
        "dynasty": "宋",
        "collection_info": null
    },
    {
        "title": "题廉州孟太守祠堂",
        "author": "陶弼",
        "content": "昔时孟太守，忠信行海隅。\n不贼蚌蛤胎，水底多还珠。",
        "dynasty": "宋",
        "collection_info": null
    },
    {
        "title": "寄石康县曹元道",
        "author": "陶弼",
        "content": "屡与南僧谈瘴溪，独推君县好封圻。\n不同合浦人民众，虽接交州寇盗稀。",
        "dynasty": "宋",
        "collection_info": null
    },
    {
        "title": "贺州",
        "author": "陶弼",
        "content": "舍辔历天险，身疑出鸟群。\n罅开蛮俗合，脊尽瘴江分。",
        "dynasty": "宋",
        "collection_info": null
    },
    {
        "title": "茉莉花  其一",
        "author": "陶弼",
        "content": "重译新离越裳国，一枝都掩桂林香。\n养成崖谷黄蜂蜜，羞死江湖白藕房。",
        "dynasty": "宋",
        "collection_info": null
    },
    {
        "title": "茉莉花  其二",
        "author": "陶弼",
        "content": "海客园林珠树木，水仙宾从玉簪裳。\n锦桃每用红丝缕，蜂采须成白蜜房。",
        "dynasty": "宋",
        "collection_info": null
    },
    {
        "title": "芡",
        "author": "陶弼",
        "content": "三伏池塘沸，鸡头美可烹。\n香囊联锦破，玉指剥珠明。\n叶皱非莲盖，根甘似竹萌。\n不应徒适口，炎帝亦曾名。",
        "dynasty": "宋",
        "collection_info": null
    },
    {
        "title": "菊",
        "author": "陶弼",
        "content": "九月严霜杀草根，独开黄菊伴金樽。\n东篱故事何重迭，醉倒花前是远孙。",
        "dynasty": "宋",
        "collection_info": null
    },
    {
        "title": "咏藕",
        "author": "陶弼",
        "content": "万顷金沙裏，谁将玉节栽。\n丝应鲛乞与，津是蚌分来。\n盘贮冰犹结，刀侵雪易摧。\n防风骨外折，混沌窍中开。\n月寺僧家钵，风亭酒客杯。\n胸中秋气入，牙角雨声回。\n自愧尘泥贱，得蒙尊俎陪。\n与君消酷暑，瓜李莫相猜。",
        "dynasty": "宋",
        "collection_info": null
    },
    {
        "title": "蝶",
        "author": "陶弼",
        "content": "暖翅玉罗薄，香鬚金綫微。\n青春二三月，白日一双飞。\n露重休深入，风高且暂归。\n南园芳树下，燕雀最多机。",
        "dynasty": "宋",
        "collection_info": null
    },
    {
        "title": "塞上",
        "author": "陶弼",
        "content": "星落胡王死，河穷汉使归。\n雪山经夏冷，天马入秋肥。",
        "dynasty": "宋",
        "collection_info": null
    },
    {
        "title": "继老堂",
        "author": "陶弼",
        "content": "冷酒十分无客送，轻国一两有民攀。\n将老未闻金作印，师寒犹用铁为衣。",
        "dynasty": "宋",
        "collection_info": null
    },
    {
        "title": "过苍梧",
        "author": "陶弼",
        "content": "近海江声急，孤舟下杳冥。\n峡泉飞暴雨，滩石走群星。\n水有潇湘色，猿同巴蜀听。\n令人思舜德，一望九嶷青。",
        "dynasty": "宋",
        "collection_info": null
    },
    {
        "title": "题鬼门关",
        "author": "陶弼",
        "content": "朝过鬼门关，虎迹印玄室。\n暮过鬼门关，猿声啸苍壁。\n朝暮悲行人，森然增惨栗。\n驻马看飞云，蛮烟不见日。\n回首望江南，万里心何极。\n美人天一方，双鱼莫能觅。\n遥望天涯亭，相逢不相识。\n令我思古人，兴怀感今昔。",
        "dynasty": "宋",
        "collection_info": null
    },
    {
        "title": "再过阳朔寄人",
        "author": "陶弼",
        "content": "昔日儒衫今武车，重来耆老尚奔趋。\n后人相继皆清德，小吏迴看半白鬚。\n条教谩为新楷法，官资犹作旧称呼。\n里门不闭田畴闢，好买丹青别画图。",
        "dynasty": "宋",
        "collection_info": null
    },
    {
        "title": "南岳",
        "author": "陶弼",
        "content": "祝融何峻极，下看白云根。\n绝顶人稀到，诸峰势独尊。\n阔能遮日域，高不避天阍。",
        "dynasty": "宋",
        "collection_info": null
    },
    {
        "title": "题献花铺",
        "author": "陶弼",
        "content": "德裕南迁瘴海涯，路逢山女献山花。\n平泉公子伤春处，唯有东风吹草芽。",
        "dynasty": "宋",
        "collection_info": null
    },
    {
        "title": "寄桃源管明菩",
        "author": "陶弼",
        "content": "野鹤孤云无定踪，桃花流水合相容。\n夜来月满群山阁，知在秦人第几峰。",
        "dynasty": "宋",
        "collection_info": null
    },
    {
        "title": "望海岭",
        "author": "陶弼",
        "content": "望海楼高目力宽，海潮来处是天根。\n日边市舶程途远，水外亭台景象昏。\n巨鳄出时防患害，大鵰当北各飞翻。\n将军有意还铜柱，俯看南溟气欲吞。",
        "dynasty": "宋",
        "collection_info": null
    },
    {
        "title": "钓石",
        "author": "陶弼",
        "content": "守边无一事，坐石钓东桥。\n水色连山迭，泥痕上海潮。\n饵经沙日暖，纶动水风飘。\n客正思新绘，鰌鲸气莫骄。",
        "dynasty": "宋",
        "collection_info": null
    },
    {
        "title": "醉石",
        "author": "陶弼",
        "content": "守边无一事，载酒翠崖东。\n几稳平沙上，杯流醉石中。\n野蔬沿涧绿，林果映江红。\n休把鼓钟动，此欢鱼亦同。",
        "dynasty": "宋",
        "collection_info": null
    },
    {
        "title": "南湖",
        "author": "陶弼",
        "content": "宁越佳山水，南湖水浅清。\n暗泉通古庙，凉气入军城。\n有禁鱼常乐，无机鸟不惊。\n远蕃𦨴舶至，海角暮潮平。",
        "dynasty": "宋",
        "collection_info": null
    },
    {
        "title": "中湖",
        "author": "陶弼",
        "content": "宁越佳山水，中湖赏称心。\n环流随郡堑，倒影动禅林。\n夏簟一般冷，春瓶相对深。\n使君少仁智，頼得会高吟。",
        "dynasty": "宋",
        "collection_info": null
    },
    {
        "title": "北湖",
        "author": "陶弼",
        "content": "宁越佳山水，城楼枕北湖。\n丘陵助形势，沟洫借膏腴。\n晚景群峰会，春流众壑趋。\n自知千载后，歌调有农夫。",
        "dynasty": "宋",
        "collection_info": null
    },
    {
        "title": "三海岩",
        "author": "陶弼",
        "content": "灵邑西南古洞天，我来方信海为田。\n无名不入州图载，有路空闻野老传。\n此日登山人采蚌，当时饮马客留钱。\n颜公昔记麻姑说，三变柔桑事果然。",
        "dynasty": "宋",
        "collection_info": null
    },
    {
        "title": "三山亭",
        "author": "陶弼",
        "content": "三山亭下水悠悠，山耸潮平地欲浮。\n草木秀多穷海角，栋梁高处压鰲头。\n莫辞樽俎金船夜，曾驻旌旗玉帐秋。\n好景眼前题不尽，恍然神鬼在瀛洲。",
        "dynasty": "宋",
        "collection_info": null
    },
    {
        "title": "直钓亭",
        "author": "陶弼",
        "content": "半载持竿野水东，山翁心不类渔翁。\n何须巧饵悬鈎上，会使姦鳞落鼎中。\n西伯道高来吕望，文宗才短失卢仝。\n纵人能取鳞中意，南海波澜一夜空。",
        "dynasty": "宋",
        "collection_info": null
    },
    {
        "title": "五湖亭",
        "author": "陶弼",
        "content": "七堤环遶四城隅，限隔烟波作五湖。\n书吏写供都水帐，画工描入职方图。\n东流满郭湖相似，塞气侵人瘴自无。\n日际诸蛮尽冠带，将军何计学朱陶。",
        "dynasty": "宋",
        "collection_info": null
    },
    {
        "title": "南湖亭",
        "author": "陶弼",
        "content": "山城春昼橘花开，祓禊相将上古台。\n一片晚云含落照，数分残酒伴新梅。\n谈高绮席终无况，诗落金笺谩有才。\n多谢南亭湖与月，醉中相送画船回。",
        "dynasty": "宋",
        "collection_info": null
    },
    {
        "title": "野香亭",
        "author": "陶弼",
        "content": "野香亭下新开萼，半是夭桃半是梅。\n旧说武陵源上去，今疑大庾岭边来。\n人闲亭上醒还醉，夭暖墙头落又开。\n宾客笑谈民鼓舞，不知何者号春台。",
        "dynasty": "宋",
        "collection_info": null
    },
    {
        "title": "使光亭",
        "author": "陶弼",
        "content": "亭上三峰臂五湖，皇华人到此躇蹰。\n乡民看取黄龙节，郡吏听宣赤凤书。\n南下威如霜落后，抚边恩似雨来初。\n离筵何用银灯烛，自有双星照使车。",
        "dynasty": "宋",
        "collection_info": null
    },
    {
        "title": "潮月亭",
        "author": "陶弼",
        "content": "角声吹送小单于，薄雾稀星乍有无。\n坐看月从潮上出，水晶盘裏夜明珠。",
        "dynasty": "宋",
        "collection_info": null
    },
    {
        "title": "茶溪亭",
        "author": "陶弼",
        "content": "茶溪亭上绿沿迴，溪上孤城照水开。\n谁趁落潮离晚渡，自寻芳草上春台。\n年华有限忙中去，人事无涯暗裏来。\n安得病躯开病眼，碧云瞻拱帝星回。",
        "dynasty": "宋",
        "collection_info": null
    },
    {
        "title": "桂风亭",
        "author": "陶弼",
        "content": "新亭序立郡城楼，樽酒登楼未免愁。\n家住斗星天北野，路随潮水海南头。\n古忧蛟蜃今思济，众说鱼虾不直鈎。\n民俗不知官况薄，上书重把寇君留。",
        "dynasty": "宋",
        "collection_info": null
    },
    {
        "title": "望安南海口",
        "author": "陶弼",
        "content": "喜逢晴日破阴霾，望极西南瘴海涯。\n夷狄古今常反覆，朝廷终始务绥怀。\n何时良将收铜柱，不日孱王弃𧀎街。\n惆怅藤桥兵死鬼，年年沙上哭坟骸。",
        "dynasty": "宋",
        "collection_info": null
    },
    {
        "title": "过清湘",
        "author": "陶弼",
        "content": "岭开蛮壤断，此地下湘川。\n绿水文如染，丹枫色欲然。\n瘴消还爱酒，我醉尚忧边。\n故里谁相访，孤帆出晓烟。",
        "dynasty": "宋",
        "collection_info": null
    },
    {
        "title": "拦蛮山",
        "author": "陶弼",
        "content": "西去万重山，兹峰独限蛮。\n天生贼多计，民頼汝为关。\n设险数州地，防危一日间。\n守边须以道，绝顶可跻攀。",
        "dynasty": "宋",
        "collection_info": null
    },
    {
        "title": "南宁昆崙关",
        "author": "陶弼",
        "content": "关路下昆崙，蛮封迤逦分。\n春光偏着草，雨意不离云。\n俗异君修德，时平将用文。\n临溪照绿水，老鬓雪纷纷。",
        "dynasty": "宋",
        "collection_info": null
    },
    {
        "title": "三公亭落成",
        "author": "陶弼",
        "content": "北原乔木外，三将旧屯营。\n草没金锤蹟，山应玉管声。\n路随关地迥，江背瘴天轻。\n异日谁相继，来书第四名。",
        "dynasty": "宋",
        "collection_info": null
    },
    {
        "title": "入桂林",
        "author": "陶弼",
        "content": "满耳洋洋分岭泉，早秋时候晚凉天。\n稻花斑白初经雨，竹色青苍薄带烟。\n安得孤臣能虑患，不劳明主更忧边。\n东坡故老知谁在，望我车尘若望仙。",
        "dynasty": "宋",
        "collection_info": null
    },
    {
        "title": "龙州秀岭",
        "author": "陶弼",
        "content": "路随云磴石梯行，限隔华夷天意明。\n自与大君为外屏，何劳诸将作长城。\n福民可拜三公爵，寿圣能呼万岁声。\n海国未疆崖石老，待谁来此勒功名。",
        "dynasty": "宋",
        "collection_info": null
    },
    {
        "title": "桂林府沦漪阁",
        "author": "陶弼",
        "content": "谈笑沦漪阁，藤花竹叶间。\n易醒江上酒，难画雨中山。",
        "dynasty": "宋",
        "collection_info": null
    },
    {
        "title": "顺应庙",
        "author": "陶弼",
        "content": "白崖山下古松青，暂捲牙旗谒庙灵。\n见说昆崙关北畔，曾将草木作人形。",
        "dynasty": "宋",
        "collection_info": null
    },
    {
        "title": "芙蓉亭",
        "author": "陶弼",
        "content": "边柝无声狱讼疏，芙蓉池上避金乌。\n民收果实充田赋，匠写空形入画图。\n白鸟知机远冠盖，紫鳞贪饵落盘盂。\n主人非为清香护，爱此烟波似五湖。",
        "dynasty": "宋",
        "collection_info": null
    },
    {
        "title": "吟石",
        "author": "陶弼",
        "content": "守边无一事，江上得閒吟。\n醉呓歌微出，狂书墨不深。\n潮痕没高岸，月色透疏林。\n此意无人解，宵分泪满襟。",
        "dynasty": "宋",
        "collection_info": null
    },
    {
        "title": "永平寨道中",
        "author": "陶弼",
        "content": "迭帐深千里，穷途令一隅。\n北风家信息，南斗客程途。\n岭势频开合，猿声乍有无。\n过溪人语笑，隔岸戍烟孤。",
        "dynasty": "宋",
        "collection_info": null
    },
    {
        "title": "瑞莲池",
        "author": "陶弼",
        "content": "五月红莲繁盛时，隼旟同赏郡南池。\n额名旧载零陵志，碑字新镌子厚诗。\n采药衔杯愁满满，折花行令笑迟迟。\n明年岁熟歌声稳，伴醉清香客是谁。",
        "dynasty": "宋",
        "collection_info": null
    },
    {
        "title": "九龙岩",
        "author": "陶弼",
        "content": "岩有真龙卧未醒，此龙于物本无情。\n可能暂起为甘雨，洗我征南十万兵。",
        "dynasty": "宋",
        "collection_info": null
    },
    {
        "title": "句  其一",
        "author": "陶弼",
        "content": "蒐兵四解降王缚，报国三登上将坛。",
        "dynasty": "宋",
        "collection_info": null
    },
    {
        "title": "句  其二",
        "author": "陶弼",
        "content": "虹头穿府署，龙角陷城门。",
        "dynasty": "宋",
        "collection_info": null
    },
    {
        "title": "句  其三",
        "author": "陶弼",
        "content": "剑待张华时已晚，榻延徐孺礼应疏。",
        "dynasty": "宋",
        "collection_info": null
    },
    {
        "title": "句  其四",
        "author": "陶弼",
        "content": "紫蟹膏应满，丹枫叶未凋。",
        "dynasty": "宋",
        "collection_info": null
    },
    {
        "title": "句  其五",
        "author": "陶弼",
        "content": "黄柑鲈鲙金膏蟹，使我秋风未拂衣。",
        "dynasty": "宋",
        "collection_info": null
    },
    {
        "title": "句  其六",
        "author": "陶弼",
        "content": "远草牛羊动，暗潭虾蟹明。",
        "dynasty": "宋",
        "collection_info": null
    },
    {
        "title": "句  其七",
        "author": "陶弼",
        "content": "芦根紫蟹团脐小，枫叶青鳊缩项来。",
        "dynasty": "宋",
        "collection_info": null
    },
    {
        "title": "句  其八",
        "author": "陶弼",
        "content": "落成序嘉宾，煮蟹脍溪鲈。",
        "dynasty": "宋",
        "collection_info": null
    },
    {
        "title": "句  其九",
        "author": "陶弼",
        "content": "蠢囷发嬉笑，蟛蜞生呕洩。",
        "dynasty": "宋",
        "collection_info": null
    },
    {
        "title": "句  其一○",
        "author": "陶弼",
        "content": "蟹螯红熟鲻鱼活，此兴重来未有时。",
        "dynasty": "宋",
        "collection_info": null
    },
    {
        "title": "句  其一一",
        "author": "陶弼",
        "content": "天形包旧楚，水影动全吴。",
        "dynasty": "宋",
        "collection_info": null
    },
    {
        "title": "句  其一二",
        "author": "陶弼",
        "content": "曾观工部集，中载赤沙湖。",
        "dynasty": "宋",
        "collection_info": null
    },
    {
        "title": "句  其一三",
        "author": "陶弼",
        "content": "画舫行春处，潇湘二水涯。",
        "dynasty": "宋",
        "collection_info": null
    },
    {
        "title": "句  其一四",
        "author": "陶弼",
        "content": "定王此地元卑湿，义帝江山最上游。",
        "dynasty": "宋",
        "collection_info": null
    },
    {
        "title": "句  其一五",
        "author": "陶弼",
        "content": "六月三湘风日閒，偶随樵客到禅关。",
        "dynasty": "宋",
        "collection_info": null
    },
    {
        "title": "句  其一六",
        "author": "陶弼",
        "content": "避秦荒径在，招屈古祠空。\nf。",
        "dynasty": "宋",
        "collection_info": null
    },
    {
        "title": "句  其一七",
        "author": "陶弼",
        "content": "入峡路盘深地底，出泷船下半天中。",
        "dynasty": "宋",
        "collection_info": null
    },
    {
        "title": "句  其一八",
        "author": "陶弼",
        "content": "水归交广尽，天入斗牛初。",
        "dynasty": "宋",
        "collection_info": null
    },
    {
        "title": "句  其一九",
        "author": "陶弼",
        "content": "惠雨随风至，炎凉顷刻分。",
        "dynasty": "宋",
        "collection_info": null
    },
    {
        "title": "句  其二○",
        "author": "陶弼",
        "content": "恩浃黄侬族，师还左右溪。",
        "dynasty": "宋",
        "collection_info": null
    },
    {
        "title": "句  其二一",
        "author": "陶弼",
        "content": "海送晨光出，天收斗柄低。",
        "dynasty": "宋",
        "collection_info": null
    },
    {
        "title": "句  其二二",
        "author": "陶弼",
        "content": "北人南斗外，病过两重阳。",
        "dynasty": "宋",
        "collection_info": null
    },
    {
        "title": "句  其二三",
        "author": "陶弼",
        "content": "山川通益部，星斗近交州。",
        "dynasty": "宋",
        "collection_info": null
    },
    {
        "title": "句  其二四",
        "author": "陶弼",
        "content": "今日昆崙关外将，也能酣醉也能吟。",
        "dynasty": "宋",
        "collection_info": null
    },
    {
        "title": "句  其二五",
        "author": "陶弼",
        "content": "玉簪峰顶共登仙，铜柱溪头再得贤。",
        "dynasty": "宋",
        "collection_info": null
    },
    {
        "title": "句  其二六",
        "author": "陶弼",
        "content": "深入侬黄左右溪，溪边得此岁寒枝。",
        "dynasty": "宋",
        "collection_info": null
    },
    {
        "title": "句  其二七",
        "author": "陶弼",
        "content": "五十溪州五寨城，广宣恩诏谕蛮情。",
        "dynasty": "宋",
        "collection_info": null
    },
    {
        "title": "句  其二八",
        "author": "陶弼",
        "content": "荔枝林下千金络，菡萏池中十画船。",
        "dynasty": "宋",
        "collection_info": null
    },
    {
        "title": "句  其二九",
        "author": "陶弼",
        "content": "假守昭平郡，公余访洞天。",
        "dynasty": "宋",
        "collection_info": null
    },
    {
        "title": "句  其三○",
        "author": "陶弼",
        "content": "峡猿朝夕听，此地类巴黔。",
        "dynasty": "宋",
        "collection_info": null
    },
    {
        "title": "句  其三一",
        "author": "陶弼",
        "content": "官卑逢酒强，事简作书勤。",
        "dynasty": "宋",
        "collection_info": null
    },
    {
        "title": "句  其三二",
        "author": "陶弼",
        "content": "休哉退公后，日与猿鸟共。",
        "dynasty": "宋",
        "collection_info": null
    },
    {
        "title": "句  其三三",
        "author": "陶弼",
        "content": "终约夜舟乘月去，苍梧云底望长安。",
        "dynasty": "宋",
        "collection_info": null
    },
    {
        "title": "句  其三四",
        "author": "陶弼",
        "content": "人说罗池表岁功，深为丰稔浅为凶。",
        "dynasty": "宋",
        "collection_info": null
    },
    {
        "title": "句  其三五",
        "author": "陶弼",
        "content": "鹅山夏晓云漫郭，龙壁春阴水抹川。",
        "dynasty": "宋",
        "collection_info": null
    },
    {
        "title": "句  其三六",
        "author": "陶弼",
        "content": "箫鼓不分忧乐事，衣冠难辨吉凶人。",
        "dynasty": "宋",
        "collection_info": null
    },
    {
        "title": "句  其三七",
        "author": "陶弼",
        "content": "昨夜书中得新记，梦魂飞入镆铘关。",
        "dynasty": "宋",
        "collection_info": null
    },
    {
        "title": "句  其三八",
        "author": "陶弼",
        "content": "双鱼远客书来报，復有珠随旦暮潮。",
        "dynasty": "宋",
        "collection_info": null
    },
    {
        "title": "句  其三九",
        "author": "陶弼",
        "content": "青山通象郡，白浪下灵渠。",
        "dynasty": "宋",
        "collection_info": null
    },
    {
        "title": "句  其四○",
        "author": "陶弼",
        "content": "不与花争世态红。",
        "dynasty": "宋",
        "collection_info": null
    },
    {
        "title": "句  其四一",
        "author": "陶弼",
        "content": "独有小梅香漠漠，陆行随马水随舟。",
        "dynasty": "宋",
        "collection_info": null
    },
    {
        "title": "句  其四二",
        "author": "陶弼",
        "content": "玉英金实碧琳枝。",
        "dynasty": "宋",
        "collection_info": null
    },
    {
        "title": "句  其四三",
        "author": "陶弼",
        "content": "转叶香随风，舒花影凌日。",
        "dynasty": "宋",
        "collection_info": null
    },
    {
        "title": "句  其四四",
        "author": "陶弼",
        "content": "绿芳翠滴暗相失，红藕白丝空自缠。",
        "dynasty": "宋",
        "collection_info": null
    },
    {
        "title": "句  其四五",
        "author": "陶弼",
        "content": "色鲜因晓日，声脆得秋霜。",
        "dynasty": "宋",
        "collection_info": null
    },
    {
        "title": "句  其四六",
        "author": "陶弼",
        "content": "三株已作萤煌煌。",
        "dynasty": "宋",
        "collection_info": null
    },
    {
        "title": "句  其四七",
        "author": "陶弼",
        "content": "枭鸣社旁树，盗发冢中金。",
        "dynasty": "宋",
        "collection_info": null
    },
    {
        "title": "句  其四八",
        "author": "陶弼",
        "content": "鹿饮沙浑水，猿饥果落云。",
        "dynasty": "宋",
        "collection_info": null
    },
    {
        "title": "句  其四九",
        "author": "陶弼",
        "content": "山险不能留霸业，水声唯解送年华。",
        "dynasty": "宋",
        "collection_info": null
    },
    {
        "title": "句  其五○",
        "author": "陶弼",
        "content": "道近可怜驽马骏，时平不见布衣雄。",
        "dynasty": "宋",
        "collection_info": null
    },
    {
        "title": "句  其五一",
        "author": "陶弼",
        "content": "晋兴由帅让，楚败以师喧。",
        "dynasty": "宋",
        "collection_info": null
    },
    {
        "title": "句  其五二",
        "author": "陶弼",
        "content": "阴微辨樵火，霁早误僧钟。",
        "dynasty": "宋",
        "collection_info": null
    },
    {
        "title": "句  其五三",
        "author": "陶弼",
        "content": "渴蜂衔砚水，饥蝶嗅屏花。",
        "dynasty": "宋",
        "collection_info": null
    },
    {
        "title": "句  其五四",
        "author": "陶弼",
        "content": "柳与扬州今独在，水和隋帝不重来。",
        "dynasty": "宋",
        "collection_info": null
    },
    {
        "title": "句  其五五",
        "author": "陶弼",
        "content": "人心如地少平处，天气似春无冷时。",
        "dynasty": "宋",
        "collection_info": null
    },
    {
        "title": "句  其五六",
        "author": "陶弼",
        "content": "兵堪渡海将军老，史不占天处士閒。",
        "dynasty": "宋",
        "collection_info": null
    },
    {
        "title": "句  其五七",
        "author": "陶弼",
        "content": "路小马蹄高復下，村深鷄唱有如无。",
        "dynasty": "宋",
        "collection_info": null
    },
    {
        "title": "句  其五八",
        "author": "陶弼",
        "content": "扁舟兴尽且休去，五岭以南皆洞庭。",
        "dynasty": "宋",
        "collection_info": null
    },
    {
        "title": "题涪州双鱼次刘郎中韵",
        "author": "丘无逸",
        "content": "谁将江石作鱼镌，奋鬣扬鬐似戏莲。\n今报丰登当此日，昔模形状自何年。\n雪因呈瑞争高下，星以分宫较后先。\n八使经财念康阜，寄诗褒激守臣贤。",
        "dynasty": "宋",
        "collection_info": null
    },
    {
        "title": "题左溪齐云阁",
        "author": "于房",
        "content": "篮舆游古寺，危阁倚天外。\n山川混一色，云霞忽万态。\n啼鸟声交呼，牧竖歌相对。\n凭栏增气味，披襟绝埃𡏖。\n飞泉出阴窅，清风来相背。\n文酒欢宾朋，乐哉时褫带。",
        "dynasty": "宋",
        "collection_info": null
    },
    {
        "title": "金城山",
        "author": "李思聪",
        "content": "杏花洞天路崎岖，曾见千年石斛奴。\n试问金城山裏事，只言仙境似蓬壶。",
        "dynasty": "宋",
        "collection_info": null
    },
    {
        "title": "云山",
        "author": "李思聪",
        "content": "水石光涵千里色，川林阴翠湿芝兰。\n杏花坞接投龙洞，瀑溅苍崖鹤骨寒。",
        "dynasty": "宋",
        "collection_info": null
    },
    {
        "title": "朱陵洞",
        "author": "李思聪",
        "content": "灵峰七十二巑岏，紫盖芙蓉杳霭间。\n影浸潇湘盘地脉，秀擎翼轸插天关。\n真君玉册光千古，赤帝璇宫镇八蛮。\n好比吾皇大椿算，万年松在最高山。",
        "dynasty": "宋",
        "collection_info": null
    },
    {
        "title": "凉轩",
        "author": "陈庸",
        "content": "宰予居丰暇，构轩凉愈清。\n尘襟当此释，暑气未尝生。\n植竹助真性，弄琴宜正声。\n披风兹可会，觞咏豁交情。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "张刍",
        "content": "槜李旧禅扉，丛林自翠微。\n寺居天外静，僧向日边归。\n野水涵斋几，閒云宿钓矶。\n庭前祖来意，谁为相依依。",
        "dynasty": "宋",
        "collection_info": null
    },
    {
        "title": "偈",
        "author": "释法宝",
        "content": "千般言，万种喻，只要教君早回去。\n夜来一片黑云生，莫教错却山前路。",
        "dynasty": "宋",
        "collection_info": null
    },
    {
        "title": "莱石茶酒器寄邵先生作诗代书",
        "author": "王益柔",
        "content": "宝刀切石如春泥，雕剜成器青玻璃。\n吾尝阅视得而有，惜不自用长提携。\n前时过君铜驼陌，门巷深僻无轮蹄。\n呼儿烹茶酌白酒，陶器自称藿与藜。\n爱君居贫趣閒放，一语不涉青云梯。\n嗟予都城走尘土，日远樽杓愁盐齑。\n缄封不启置墙角，顿撼时作琼瑶嘶。\n争如特寄邵高士，书帙几杖同幽栖。\n荷锄剩治田间秽，抱瓮勤灌园蔬畦。\n明年春酒或共酌，为我扫石临清溪。",
        "dynasty": "宋",
        "collection_info": null
    },
    {
        "title": "奉答尧夫先生金雀石砚诗",
        "author": "王益柔",
        "content": "般阳有山名金雀，山发清辉产奇璞。\n望气尝言玉宝藏，贾胡几遣良工度。\n金刚宝钻竞穷搜，百里青苍困镵凿。\n琼瑰未获得研材，温润还将六美学。\n有若玉徽琴面莹，有如金弹陶轮着。\n规天矩地形制毓，中或辟流外圭角。\n晴窗气暖墨花春，笺襞毫奔光照灼。\n吾生特好惟四物，累载裒鸠盈几格。\n先生闭户日着书，朝餐每不餍藜藿。\n高闳粱肉虽有余，孰敢就门赒隠约。\n先生固自尝有言，不忍将身作沟壑。\n先生崖岸高莫攀，持此谓宜无见却。\n一留为惠固已多，敢冀新诗旋踵作。\n精深雅健迫风骚，使我忧荒忽惊矍。\n还如甘露醒心昏，更似神篦除眼膜。\n先生精义已入神，准易时容见涯略。",
        "dynasty": "宋",
        "collection_info": null
    },
    {
        "title": "奉和尧夫",
        "author": "王益柔",
        "content": "固穷终不悔沉沦，满腹深藏上古珍。\n手写新诗成几卷，亦教余事照千春。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王益柔",
        "content": "紫绂黄金太守章，旌旗遥指五云乡。\n若耶溪上朝风快，宛委山中六月凉。\n政事雍容多润泽，诗情閒淡合宫商。\n羡君一入蓬莱阁，吟醉萧然未遽央。",
        "dynasty": "宋",
        "collection_info": null
    },
    {
        "title": "遥题钱公辅众乐亭",
        "author": "王益柔",
        "content": "四明旧说南湖好，岁久濒厓变涂潦。\n建旟一日得贤侯，千里山川真再造。\n偃月堤成车马道，湖光如截天如抱。\n鸳鸯瓦影乱鳬鹥，绿柳环堤花映岛。\n珠宫贝阙竞来还，泉客鲛人争献宝。\n春风浩荡波涛起，彷佛仙人骑赤鲤。\n金盘下筯饱鲈鱼，尘事茫茫隔烟水。\n都人士女从如云，丝竹清音两岸闻。\n饮酣落笔歌绿水，烂漫天葩飘远芬。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "王益柔",
        "content": "构堂幽僻断尘踪，静照为名我所通。\n一室可知天下事，十方齐见定心中。\n清朝云散层峰出，后夜潮回涨海空。\n槜李御儿多旧迹，几时烟舸访支公。",
        "dynasty": "宋",
        "collection_info": null
    },
    {
        "title": "题泉州万安桥",
        "author": "陈偁",
        "content": "跨海为桥布石牢，那知直下压灵鳌。\n基连岛屿规模壮，势截渊潭气象豪。\n铁马着行横绝漠，玉鲸张鬣露寒涛。\n缣图已幸天颜照，应得元丰史笔褒。",
        "dynasty": "宋",
        "collection_info": null
    },
    {
        "title": "栟榈山",
        "author": "陈偁",
        "content": "名蓝依凈境，风物倍精神。\n翠巘藏山迹，寒潭绝世尘。\n岭猿吟送月，山鸟语留人。\n拟学栖真客，林泉老此身。",
        "dynasty": "宋",
        "collection_info": null
    },
    {
        "title": "重登罗浮",
        "author": "陈偁",
        "content": "十里山光翠障开，重游何事意徘徊。\n石楼自向云中见，仙岛谁知海上来。\n丹竈尚能含日月，龙潭还解起风雷。\n天南为郡空华髮，十二年间到两回。",
        "dynasty": "宋",
        "collection_info": null
    },
    {
        "title": "句",
        "author": "陈偁",
        "content": "壶浆压境来迎拜，犹记溪山旧主人。",
        "dynasty": "宋",
        "collection_info": null
    },
    {
        "title": "送程给事知越州",
        "author": "石牧之",
        "content": "越绝江东第一州，邦人相庆得贤侯。\n已知和气先春到，伫听欢谣混海流。\n去醉湖山无贺老，坐吟风月揖浮丘。\n此行定奉丁宁诏，更老归来侍冕旒。",
        "dynasty": "宋",
        "collection_info": null
    },
    {
        "title": "送程给事知越州",
        "author": "崇大年",
        "content": "三朝风迹号名臣，十道宣劳德在民。\n大笔有功争造化，宏才无地展经纶。\n方登青琐瞻天近，又驾朱轓抚俗频。\n宸眷正隆时望重，伫趋严召秉陶钧。",
        "dynasty": "宋",
        "collection_info": null
    },
    {
        "title": "宿朝宗驿游洞天 宿朝宗驿",
        "author": "王越石",
        "content": "炎洲望处云南北，峣阙归时路屈盘。\n喜得夜深清枕簟，月华斜白洞天寒。",
        "dynasty": "宋",
        "collection_info": null
    },
    {
        "title": "宿朝宗驿游洞天 游洞天四首 其一",
        "author": "王越石",
        "content": "静然华烛扣灵关，云路登寻过几盘。\n溪水定流何处去，一条沈碧练光寒。",
        "dynasty": "宋",
        "collection_info": null
    },
    {
        "title": "宿朝宗驿游洞天 游洞天四首 其二",
        "author": "王越石",
        "content": "药盆丹竈石床閒，龙虎当年向此盘。\n云驭久登天穴路，仙风依旧拂衣寒。",
        "dynasty": "宋",
        "collection_info": null
    },
    {
        "title": "宿朝宗驿游洞天 游洞天四首 其三",
        "author": "王越石",
        "content": "乱峰如展画屏看，老蔓纡根虺斗盘。\n飞步寻真尽深处，乳花凝雪逼人寒。",
        "dynasty": "宋",
        "collection_info": null
    },
    {
        "title": "宿朝宗驿游洞天 游洞天四首 其四",
        "author": "王越石",
        "content": "清泉流急响珊珊，丹竈无烟玉石寒。\n拂石坐来心虑息，气清冰在玉精盘。",
        "dynasty": "宋",
        "collection_info": null
    },
    {
        "title": "春阴",
        "author": "吕夏卿",
        "content": "海棠阴浅日黄昏，画阁轻寒绣被温。\n春梦醒来能记否，卖花声过忽开门。",
        "dynasty": "宋",
        "collection_info": null
    },
    {
        "title": "谒张相公祠",
        "author": "吕夏卿",
        "content": "天以伊皋生百越，力回尧舜作开元。\n波涛漏网鱼龙活，日月无光螮蝀昏。\n一自渔阳鼙鼓起，九重方忆老臣存。",
        "dynasty": "宋",
        "collection_info": null
    },
    {
        "title": "题宪师壁",
        "author": "释法辉",
        "content": "远浸溪光碧，寒生松桧阴。\n渔舟惊暮雨，高吹入秋林。",
        "dynasty": "宋",
        "collection_info": null
    },
    {
        "title": "寄吴山人",
        "author": "释法辉",
        "content": "夜召山翁酌，花间聊抚琴。\n酒香来竹外，古意入云深。\n月色临诸水，溪光射远岑。\n拟教尘土客，对此涤烦襟。",
        "dynasty": "宋",
        "collection_info": null
    },
    {
        "title": "武陵别文莹上人  其一",
        "author": "张师正",
        "content": "忆昔荆州屡过从，当时心已慕冥鸿。\n渚宫禅伯唐齐己，淮甸诗豪宋惠崇。\n老格疏閒松倚涧，清谈潇洒坐生风。\n史官若觅高僧事，莫把名参伎术中。",
        "dynasty": "宋",
        "collection_info": null
    },
    {
        "title": "武陵别文莹上人  其二",
        "author": "张师正",
        "content": "碧嶂孤云冉冉归，解携情绪异常时。\n余生岁月能多少，此别应难约后期。",
        "dynasty": "宋",
        "collection_info": null
    },
    {
        "title": "句  其一",
        "author": "张师正",
        "content": "旧将封侯尽，降王赐姓归。",
        "dynasty": "宋",
        "collection_info": null
    },
    {
        "title": "句  其二",
        "author": "张师正",
        "content": "蜗角功名时不与，涧松材干老甘休。",
        "dynasty": "宋",
        "collection_info": null
    },
    {
        "title": "句  其三",
        "author": "张师正",
        "content": "分鹿是非皆委梦，落花贵贱不由人。",
        "dynasty": "宋",
        "collection_info": null
    },
    {
        "title": "建茶  其一",
        "author": "罗拯",
        "content": "自昔称吴蜀，芳鲜尚未真。\n于今盛闽粤，冠绝始无伦。\n地占群山秀，时先百卉春。",
        "dynasty": "宋",
        "collection_info": null
    },
    {
        "title": "建茶  其二",
        "author": "罗拯",
        "content": "草木英华聚，楼台紫翠重。\n山形仙苑凤，泉脉御池龙。",
        "dynasty": "宋",
        "collection_info": null
    },
    {
        "title": "自嘲落牙",
        "author": "曹琰",
        "content": "昨朝饭裏有粗砂，隠落翁翁一箇牙。\n为报妻儿莫惆怅，见存足以养浑家。",
        "dynasty": "宋",
        "collection_info": null
    },
    {
        "title": "圆通白衣阁",
        "author": "释怀贤",
        "content": "白衣阁外绕珠栏，人在琉璃菡萏间。\n谁把此花为刻漏，修行不放一时閒。",
        "dynasty": "宋",
        "collection_info": null
    },
    {
        "title": "燕子楼",
        "author": "陈荐",
        "content": "仆射新阡狐兔游，侍儿犹住水边楼。\n风清玉簟慵欹枕，月好珠帘懒上鈎。\n寒梦觉来沧海阔，新诗吟罢紫兰秋。\n乐天才思如春雨，断送残花一夕休。",
        "dynasty": "宋",
        "collection_info": null
    },
    {
        "title": "子房庙",
        "author": "陈荐",
        "content": "博浪沙头触副车，潜游东夏识真符。\n风云智略移秦鼎，星斗功名启汉图。\n商老已来宁少海，赤松还约访仙都。\n雍容进退全天道，凛凛高风万古无。",
        "dynasty": "宋",
        "collection_info": null
    },
    {
        "title": "垓下",
        "author": "陈荐",
        "content": "九里山南楚汉争，风波翻覆走长鲸。\n霸图欲断中宵失，帝业时来一战成。\n懒渡沧江惭父老，更无勍敌压韩彭。\n农人不识当时意，祗得春霖事耦耕。",
        "dynasty": "宋",
        "collection_info": null
    },
    {
        "title": "范增墓",
        "author": "陈荐",
        "content": "藏名羞立虎狼朝，乘鹤东依项籍豪。\n愤失壮图撞玉斗，不知天命与金刀。\n还家落日埋英气，回首浮云委旧劳。\n百步西连陵母冢，峨峨先识泰山高。",
        "dynasty": "宋",
        "collection_info": null
    },
    {
        "title": "句",
        "author": "陈荐",
        "content": "尘静山川狂鹿死，雷惊天地老龙飞。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "孙固",
        "content": "朔南万里使车驰，忽得山阴虎节归。\n华省班联青琐贵，故乡心逐白云飞。\n江风双桨催红旆，海日层楼倚翠微。\n郡事逍遥吟醉裏，老年行乐更光辉。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "孙固",
        "content": "东过钱塘第一州，郡城高爽五云浮。\n会稽山碧人多秀，贺监湖清月正秋。\n偃息乡邦如志意，慰安雅俗自风流。\n朝廷贤旧方图任，只恐蓬莱得暂留。",
        "dynasty": "宋",
        "collection_info": null
    },
    {
        "title": "上元日驾幸太乙宫烧香",
        "author": "孙固",
        "content": "金舆晨动暖风微，比屋欢呼望帝晖。\n天喜宴开祈福地，云深香满侍臣衣。\n九韶凤舞当双阙，万烛龙趋护六飞。\n为与吾民同乐事，月寒犹未下端闱。",
        "dynasty": "宋",
        "collection_info": null
    },
    {
        "title": "铁袈裟",
        "author": "张稚圭",
        "content": "爱山特地上山来，俗虑醒如醉眼开。\n举首但惊云汉近，直疑平步出尘埃。",
        "dynasty": "宋",
        "collection_info": null
    },
    {
        "title": "多景楼",
        "author": "裴煜",
        "content": "登临每忆卫公诗，多景唯于此处宜。\n海岸千艘浮若芥，邦人万室布如棋。\n江山气象回环见，宇宙端倪指点知。\n禅老莫辞勤迓候，使君官满有归期。",
        "dynasty": "宋",
        "collection_info": null
    },
    {
        "title": "送程给事知越州",
        "author": "裴煜",
        "content": "邦人偏喜使君回，隔岁腰金护漕来。\n梓里万□青锁闼，偃蕃聊寄小蓬莱。\n中和已乐宣风职，平易还施报政才。\n休论引年祈退尚，即图旧德陟公台。",
        "dynasty": "宋",
        "collection_info": null
    },
    {
        "title": "岘山",
        "author": "裴煜",
        "content": "襄阳有佳山，名着无如岘。\n尝休贤达足，我独愧未践。\n君侯把麾符，政暇兴不浅。\n命车极登临，旌旆随谷转。\n心思羊鉅平，息树宜勿剪。\n于今戴清风，整整如冠冕。\n高碑本堕泪，雨渍至苔藓。\n庙祠委榛芜，奚劝千载善。\n驰章动天听，口以功烈侔。\n果闻帝曰俞，恢宇明祭典。\n哦诗序其事，笔锐犀可剸。\n景无一髮遗，粲若丹青展。\n乃知览观时，非止在游衍。\n声气异代同，美从江汉显。",
        "dynasty": "宋",
        "collection_info": null
    },
    {
        "title": "送梵才上人归天台",
        "author": "许懋",
        "content": "北岫巉巉敞佛居，诗翁安隠类逃虚。\n平生节行清无玷，到老精神健有余。\n门俯清江轩挂月，昼吟佳景夜观书。\n黄山俗客嗟官缚，不得梯云款凈庐。",
        "dynasty": "宋",
        "collection_info": null
    },
    {
        "title": "句",
        "author": "许懋",
        "content": "千丈峡峰石，淙铮寒玉鸣。",
        "dynasty": "宋",
        "collection_info": null
    },
    {
        "title": "示子",
        "author": "侯友彰",
        "content": "老去官仍旧，贫来口亦添。\n举杯瓶易罄，下箸味难兼。\n吾祖从来俭，痴儿莫谩嫌。\n万钱终有命，遗汝不如廉。",
        "dynasty": "宋",
        "collection_info": null
    },
    {
        "title": "吏隠山",
        "author": "詹迥",
        "content": "五云古名邑，维东有崇山。\n群峰屹罗列，一水相迴环。\n李侯筑崇台，吏隠于其间。\n斯人不可见，篆蚀苔文斑。\n我来访遗迹，临风发长嘆。\n洗尊挹醽醁，落日犹忘还。",
        "dynasty": "宋",
        "collection_info": null
    },
    {
        "title": "天光观",
        "author": "句士良",
        "content": "古殿千年屋，高松百尺阴。\n真人不可问，时有鹤遗音。",
        "dynasty": "宋",
        "collection_info": null
    },
    {
        "title": "和",
        "author": "句士良",
        "content": "佛土依山福远州，春行绣骑上云头。\n补天彩石盈池在，朝海清江遶寺流。\n四国仰烦郇伯劳，群生翘望谢安游。\n早知为砺为霖意，惟有西民欲暂留。",
        "dynasty": "宋",
        "collection_info": null
    },
    {
        "title": "拙诗五十六言赠富乐山海公长老",
        "author": "冯如晦",
        "content": "山名富乐冠三巴，佛子今生此出家。\n六祖禅宗心顿悟，碧云诗句众争夸。\n虎闻讲法驯高座，鸥识忘机立浅沙。\n八十余年无俗虑，只应幽会有莲华。",
        "dynasty": "宋",
        "collection_info": null
    },
    {
        "title": "奉和",
        "author": "袁陟",
        "content": "客意正索寞，诗筒江际来。\n一闻清玉韵，如见翠屏开。\n磅礴云霄外，腾凌鸾凤迴。\n仙源朝露蔽，乳窦夜风豗。\n九月已冰霰，三时无沴灾。\n徒均南亩泽，应老邓林材。\n岌岌耸天柱，岩岩尊国台。\n高名皆祸尔，真赏岂然哉。\n紫盖欹松蔓，青钱点石苔。\n神虬潜夭矫，皓鹤舞毰毸。\n采药蕃芝朮，寻花有杏梅。\n丹台今窅窅，苍壁古嵬嵬。\n绝顶飞泉落，平崖枯柏摧。\n势堪卑蒋霍，名不假刘雷。\n释子安生计，幽人足隠媒。\n云中认旛剎，汉上醉觥罍。\n荜户方穷阨，篮轩阻奉陪。\n耳愁尘事入，心怯岁华催。\n已作五噫咏，元非三杰才。\n先将丘壑意，模写寄春台。",
        "dynasty": "宋",
        "collection_info": null
    },
    {
        "title": "宿简寂观",
        "author": "袁陟",
        "content": "名山崇秘祠，终夜得清赏。\n真气溢空浮，流泉随砌响。\n林峦片月散，殿阁高风行。\n天际斗杓直，庭中盘石横。\n逸人今何之，故岭不改秀。\n白鹤唳松梢，青灯覢岩窦。\n怳追汗漫驾，深悟逍遥言。\n四顾群动寂，冥心归灏元。",
        "dynasty": "宋",
        "collection_info": null
    },
    {
        "title": "再游云居",
        "author": "袁陟",
        "content": "风吹岭头树，似欲招行客。\n缘云过绝顶，復见紫霄宅。\n平观三百里，下视八千尺。\n隼击九秋严，鹏展万里翮。\n五老镇相望，西岫天与敌。\n可笑培塿群，亦自矜寸碧。\n氛埃卷宇宙，雁鹜下川泽。\n既谐慧智心，若蹈圣贤域。\n危亭据中峰，回抱竦天壁。\n沈沈古帝坐，左右列夔稷。\n举头河汉通，直欲攀南极。\n合奏天地籁，两耳清历历。\n吁嗟万类微，胡为竞朝夕。\n安知太清上，我方适所适。\n尚思西巘路，去冬蹑双屐。\n高兴挹洪厓，大句鼓天力。\n到今岩壑间，浩浩起金石。\n安得少陵翁，物外讲新格。\n重来羁绁在，欲隠世累迫。\n多谢受命松，长存岁寒色。",
        "dynasty": "宋",
        "collection_info": null
    },
    {
        "title": "过金陵谒吴大帝庙",
        "author": "袁陟",
        "content": "人苦曹瞒虐，天悲汉禄终。\n山河分鼎峙，气象发江东。\n一旦墟京洛，弥年豢幼冲。\n炎精竟灰烬，紫盖出艨艟。\n长策资公瑾，雄才得吕蒙。\n招延师友义，继述父兄忠。\n旧府峨双阙，惊涛涌半空。\n风云龙虎势，日月帝王功。\n地力因时险，神谋与意通。\n屈伸思所济，逆顺审于衷。\n骏足嗤交货，灵牙耀即戎。\n同盟界函谷，独断保蚕丛。\n定霸葵丘劣，推心建武同。\n长沙兆生谶，典午頼余风。\n战守遗踪在，登临四望中。\n陵迁成万古，世异想群雄。\n歌舞居民祀，干戈逐虏功。\n征帆来浦外，久客怆途穷。\n精锐销孤剑，飘零若断蓬。\n徘徊灵庑下，暮叶乱江枫。",
        "dynasty": "宋",
        "collection_info": null
    },
    {
        "title": "题刘仁瞻画像",
        "author": "袁陟",
        "content": "阵前仙琕生无愧，鼓下蛮奴死合羞。\n三尺吴缣暗尘土，凛然苍鹘欲横秋。",
        "dynasty": "宋",
        "collection_info": null
    },
    {
        "title": "赠郭功甫二绝  其一",
        "author": "袁陟",
        "content": "从来多病王僧佑，自小能文谢惠连。\n各厌尘劳思物外，莫辞携手访林泉。",
        "dynasty": "宋",
        "collection_info": null
    },
    {
        "title": "赠郭功甫二绝  其二",
        "author": "袁陟",
        "content": "雪后姑溪水更深，冥冥寒雨作连阴。\n旅怀未可顿消遣，思与洛生溪上吟。",
        "dynasty": "宋",
        "collection_info": null
    },
    {
        "title": "赠功甫",
        "author": "袁陟",
        "content": "方山忆共泛金船，屈指于今五六年。\n风送梨花吹醉面，月和溪水上归鞯。\n浮生聚散应难料，末路穷通尽偶然。\n欲问故人牢落事，鹿裘深入白云眠。",
        "dynasty": "宋",
        "collection_info": null
    },
    {
        "title": "临终作",
        "author": "袁陟",
        "content": "青霭千峰暝，悲风万古呼。\n其谁挂宝剑，应有奠生刍。\n皎月东方陨，长松半壑枯。\n山泉吾所爱，声到夜台无。",
        "dynasty": "宋",
        "collection_info": null
    },
    {
        "title": "百丈山",
        "author": "袁陟",
        "content": "复岭踰崷崒，层崖遍屈盘。\n寺当幽谷面，路指白云端。\n树老苍天骨，蓝凝上帝冠。\n石屏秋已冻，板屋夜多寒。\n三宿孤怀恋，千山远梦残。\n惟愁钟动晓，西下见征鞍。",
        "dynasty": "宋",
        "collection_info": null
    },
    {
        "title": "浮云宫",
        "author": "袁陟",
        "content": "为余传语岭头云，君自无心笑我勤。\n我亦暂来称使者，眼看官职似看君。",
        "dynasty": "宋",
        "collection_info": null
    },
    {
        "title": "句",
        "author": "袁陟",
        "content": "琼田收𥝧稏，玉溜注琅玕。",
        "dynasty": "宋",
        "collection_info": null
    },
    {
        "title": "云门寺",
        "author": "蔡冠卿",
        "content": "忆昔云门月正明，烦襟消尽觉神清。\n林泉自濯尘埃事，松桧静含风雨声。\n山鬼听经藏户牖，野猿偷果堕檐楹。\n几年京洛缁尘满，何日临流一濯缨。",
        "dynasty": "宋",
        "collection_info": null
    },
    {
        "title": "送灵岩",
        "author": "蔡冠卿",
        "content": "僧读儒书举世稀，惟师精学出尘机。\n上都香火安禅久，东国林泉徇众归。\n道在莫从形相索，身閒都觉利名非。\n灵岩到日秋应晚，还写新诗遍翠微。",
        "dynasty": "宋",
        "collection_info": null
    },
    {
        "title": "过子陵钓台",
        "author": "叶棐恭",
        "content": "势利轻捐寄傲中，毅然高节凛秋风。\n耕閒钓寂千年迹，立懦贪廉万世功。\n须信林间无怨鹤，更知天外有冥鸿。\n扁舟夜泊灵祠下，慨慕先生道不穷。",
        "dynasty": "宋",
        "collection_info": null
    },
    {
        "title": "次韵",
        "author": "杨蟠",
        "content": "零落东山老佛师，古来独往似君稀。\n雪边气候春将破，林下神情句欲飞。\n后日当寻慧远社，何人更赠大颠衣。\n一篇感发浑闲事，须脱青衫动少微。",
        "dynasty": "宋",
        "collection_info": null
    },
    {
        "title": "约冲晦宿东山禅寺精舍先寄",
        "author": "杨蟠",
        "content": "上人合动林间兴，吾恨衰迟学谢安。\n纳屐操筇那有限，吹云落雨漫无端。\n先凭报信春枝破，预想分题雪屋寒。\n林下不谙人世苦，笑将双鬓与君看。",
        "dynasty": "宋",
        "collection_info": null
    },
    {
        "title": "宿永安方丈书呈东山禅师",
        "author": "杨蟠",
        "content": "千年道在高僧传，未论诗人更有评。\n曾着文章原大道，独推性命济群生。\n白云已锁山间寺，流水空传世上名。\n林远不闻钟磬作，五更幽鸟转春声。",
        "dynasty": "宋",
        "collection_info": null
    },
    {
        "title": "次韵和酬",
        "author": "杨蟠",
        "content": "数百招提隠乱峰，苍茫岂復辨君钟。\n春含未得黄鹂报，路转唯寻白鹿踪。\n庵在月边长不锁，兴来天外忽相逢。\n山人莫笑衣冠客，亦有鸿来待赁舂。",
        "dynasty": "宋",
        "collection_info": null
    },
    {
        "title": "游灵隠遇雨呈普慈及二诗翁",
        "author": "杨蟠",
        "content": "山老未容山客去，故将云阵锁山门。\n雨催晚色凝诸岭，雷送春声落后村。\n今夜青林妨月上，故人白首把诗论。\n来朝山水终瀰泛，策杖相随讨涧源。",
        "dynasty": "宋",
        "collection_info": null
    },
    {
        "title": "次韵和酬",
        "author": "杨蟠",
        "content": "山风亦会山人意，卷尽天纷扫雪花。\n明月当楼情已兴，碧云落纸句还佳。\n天威忽霁应通物，仙侣相便合姓麻。\n群动已消林木响，卧看星斗隔窗纱。",
        "dynasty": "宋",
        "collection_info": null
    },
    {
        "title": "早过天竺呈明智及同游二老",
        "author": "杨蟠",
        "content": "雨夜灵峰卧竹床，平明屐齿到云堂。\n门前雨过新溪满，石上风回旧草香。\n山抱钟声圆不散，雪铺瓦面冷无光。\n理公莫怪诗相恼，今日偕行总姓汤。",
        "dynasty": "宋",
        "collection_info": null
    },
    {
        "title": "次韵和酬",
        "author": "杨蟠",
        "content": "涧南一啸清风发，林下重来白日长。\n云远石深连鹫岭，水寒沙浅似鱼梁。\n漫因野老询前事，閒伴幽人撷众芳。\n更欲穷源情未已，知君嗔我索归忙。",
        "dynasty": "宋",
        "collection_info": null
    },
    {
        "title": "游天竺上寺呈东山仲灵冲晦",
        "author": "杨蟠",
        "content": "入林已忻猿鸟乐，共傲浮生胜大还。\n身外是非云不繫，社中留恋雨相关。\n篮舆寂寞愧彭泽，拄杖风流肖德山。\n寄语葛洪岩下水，莫流清梦落人间。",
        "dynasty": "宋",
        "collection_info": null
    },
    {
        "title": "次韵和酬",
        "author": "杨蟠",
        "content": "不问猿崖鸟道深，携筇着屐伴君寻。\n山中桂子惊寒夜，雪后梅花偪岁阴。\n欲住更逢青眼顾，相看须尽白头吟。\n他年若续高僧传，未放汤休与道林。",
        "dynasty": "宋",
        "collection_info": null
    },
    {
        "title": "宿天竺再赠东山禅师与冲晦",
        "author": "杨蟠",
        "content": "仲灵述作惭知己，冲晦篇章窃赏音。\n胜侣俱恬山水乐，神交已过雪霜深。\n灯前自笑平生事，雨后重论一夜心。\n相检莫教诗閒断，更阑同听夜猿吟。",
        "dynasty": "宋",
        "collection_info": null
    },
    {
        "title": "宿天竺寺赋闻泉呈二老",
        "author": "杨蟠",
        "content": "我有泉中兴，平生爱水经。\n山空时决决，夜静转泠泠。\n暗脉来湍急，清声出混冥。\n月寒风不响，高枕与君听。",
        "dynasty": "宋",
        "collection_info": null
    },
    {
        "title": "次韵奉酬",
        "author": "杨蟠",
        "content": "腊后东风扫翠微，同看芳柳破春机。\n三宵听水都无梦，四日登山未肯归。\n野老止凭云送客，家人应笑雨霑衣。\n君诗兼简佳公子，只恐囊倾一夜飞。",
        "dynasty": "宋",
        "collection_info": null
    },
    {
        "title": "游山归遇雨呈仲灵冲晦",
        "author": "杨蟠",
        "content": "九里松门雪过时，篮舆袅袅碍松枝。\n雨留宿客还斜落，风送行人亦倒吹。\n华表忽惊黄鹤反，耳中犹带白猿悲。\n来朝弗着登山屐，可避君呼谢客儿。",
        "dynasty": "宋",
        "collection_info": null
    },
    {
        "title": "山中回忆东山老",
        "author": "杨蟠",
        "content": "山游兴发特寻君，屐齿筇枝绕四邻。\n峰北看云忘世务，涧南听水得天真。\n名高寂寞存僧史，林下风流似晋人。\n何日枇杷苦笋熟，却游未减去年春。",
        "dynasty": "宋",
        "collection_info": null
    },
    {
        "title": "次韵奉酬",
        "author": "杨蟠",
        "content": "几夕论诗坐石窗，怜君百首妙无双。\n句牵野兴侵孤月，恼乱词源涌大江。\n数纸忽然来竺岭，千年犹可照吴邦。\n相思未免还相挑，莫竖旗旛却诈降。",
        "dynasty": "宋",
        "collection_info": null
    },
    {
        "title": "次韵奉酬",
        "author": "杨蟠",
        "content": "猿声未落鸟声愁，笋发花开涧水流。\n还对春风惊节物，漫思野老傍林邱。\n古人得道多深隠，贤守知名贵早收。\n林下频过君莫怪，自看骨相匪封侯。",
        "dynasty": "宋",
        "collection_info": null
    },
    {
        "title": "次韵奉和",
        "author": "杨蟠",
        "content": "闻说西庵好，藤州恐不归。\n延年松可食，避世草堪衣。\n山坞雪应滚，林端梅亦稀。\n犹怜二禅老，佳句及城扉。",
        "dynasty": "宋",
        "collection_info": null
    },
    {
        "title": "寄东山禅师",
        "author": "杨蟠",
        "content": "高卧西林月，孤閒独见君。\n杖藜探涧水，欹枕看山云。\n鹿过何人见，猿啼只自闻。\n篇章知几首，寄我莫辞勤。",
        "dynasty": "宋",
        "collection_info": null
    },
    {
        "title": "蟠雪夜登涌金楼远望西山忆仲灵洒然有迈世之风因思山阴王徽之雪夜独酌四望皎然徘徊咏左太冲招隠诗忽忆戴逵扁舟乘兴余恨未能遂往聊寄此诗",
        "author": "杨蟠",
        "content": "家占西湖岛上云，雪光月色更侵魂。\n兴来烂漫心空老，诗罢苍茫眼正昏。\n晋国衣冠何处觅，梁朝殿阁俨犹存。\n思君不及山阴夜，遥望青松听雪猿。",
        "dynasty": "宋",
        "collection_info": null
    },
    {
        "title": "寄勉冲晦速和拙作",
        "author": "杨蟠",
        "content": "冲晦僧儒诗者豪，尤怜頼汝壮方袍。\n一千篇兴时无敌，三十年功格最高。\n白髪逢春今更勇，清吟彻老莫辞劳。\n何朝始肯将珠玉，却报仙人换木桃。",
        "dynasty": "宋",
        "collection_info": null
    },
    {
        "title": "次韵和酬",
        "author": "杨蟠",
        "content": "林扉厌听雨声频，为惜春风只九旬。\n裛扑山花将放杏，侵寻岁月已过人。\n何时好去游南涧，每夜空来望北辰。\n愁坐更无车马客，独怜诗笔谩相亲。",
        "dynasty": "宋",
        "collection_info": null
    },
    {
        "title": "初冬同晤贤二师登映发亭望会稽",
        "author": "杨蟠",
        "content": "我有二林侣，相邀步寒日。\n超然人外游，下见众山出。\n木叶落已静，干坤欠萧瑟。\n浮云当空翻，惨惨百鸟没。\n欲辨越中岸，青烟易为失。\n山川何寂寥，宫阙犹彷佛。\n谁是古来者，念之难再述。\n功名随尘埃，岂復有其骨。\n今我二三子，永为傲时物。\n篇章逢太平，窈窕坐天末。\n生理本无固，愿言从此毕。\n登临望前人，世事安敢忽。",
        "dynasty": "宋",
        "collection_info": null
    },
    {
        "title": "墨池怀古",
        "author": "杨蟠",
        "content": "书画尝闻晋右军，当时深遁乐天真。\n空山寂寞人何在，一水泓澄墨尚新。\n灵运也思轻印绶，季鹰还解忆鲈莼。\n高风敻古应相照，共是知几此避身。",
        "dynasty": "宋",
        "collection_info": null
    },
    {
        "title": "忆越",
        "author": "杨蟠",
        "content": "蓬莱阁面对青山，地上游人半是仙。\n渔浦夕阳横挂雨，鉴湖春浪倒垂天。\n高城尚锁当时月，故殿空留几处烟。\n长爱剡溪堪乘兴，雪中曾棹子猷船。",
        "dynasty": "宋",
        "collection_info": null
    },
    {
        "title": "莼菜",
        "author": "杨蟠",
        "content": "休说江东春水寒，到来且觅鉴湖船。\n鹤生嫩顶浮新紫，龙脱香髯带旧涎。\n玉割鲈鱼迎刃滑，香炊稻饭落匙圆。\n归期不待秋风起，漉酒调羹任我年。",
        "dynasty": "宋",
        "collection_info": null
    },
    {
        "title": "永嘉双莲桥",
        "author": "杨蟠",
        "content": "昨日采莲者，双双桥畔新。\n旧花今不见，喜见似花人。",
        "dynasty": "宋",
        "collection_info": null
    },
    {
        "title": "平南谣",
        "author": "杨蟠",
        "content": "海南山似刀，溪恶如发弩。\n溪山毒烟中人骨，水有蛟蜃陆豺虎。\n蛮人傜贼行若飞，纵火劫民杀官府。\n溪中之水涨赤血，山头积尸变成土。\n经年斗战兵已穷，磔将屠城不可数。\n官家发军救死国，万里欢喜得时雨。\n诛擒凶党功德高，海水一清奏歌舞。\n山非无险，水非无阻。\n有地不城，城亦不武。\n将民赤肉致戈戟，口不能言心自苦。",
        "dynasty": "宋",
        "collection_info": null
    },
    {
        "title": "就食",
        "author": "杨蟠",
        "content": "未知田上劳，徒厌鼎中味。\n及与农事接，方惊食者贵。\n余生寡营求，念此岂易致。\n况敢怀寸禄，平居但羞愧。",
        "dynasty": "宋",
        "collection_info": null
    },
    {
        "title": "春日独游南园",
        "author": "杨蟠",
        "content": "天凈鸟飞远，路幽花自香。\n春风吹草木，野水满池塘。\n事去青山在，人閒白日长。\n兴来搔短髪，此意久难忘。",
        "dynasty": "宋",
        "collection_info": null
    },
    {
        "title": "喜闻中丞包公称职有书",
        "author": "杨蟠",
        "content": "薛宣执法动朝廷，丙魏如今亦有声。\n公道未亡犹可立，世人不惯却须惊。\n幅员润泽嘉谋进，台阁风流故事明。\n时论已兼言责重，莫教天下笑虚名。",
        "dynasty": "宋",
        "collection_info": null
    },
    {
        "title": "陪润州裴如晦学士游金山回作",
        "author": "杨蟠",
        "content": "世上蓬莱第几洲，长云漠漠鸟飞愁。\n海山乱点当轩出，江水中分绕槛流。\n天远楼台横北固，夜深灯火见扬州。\n回船却望金陵月，独倚牙旗坐浪头。",
        "dynasty": "宋",
        "collection_info": null
    },
    {
        "title": "秦王缆船石",
        "author": "杨蟠",
        "content": "色阴长带雨，疑是白云根。\n欲问东巡事，今犹不敢言。",
        "dynasty": "宋",
        "collection_info": null
    },
    {
        "title": "醉眠亭  其一",
        "author": "杨蟠",
        "content": "江花可醉草堪眠，细想人间底处便。\n客散樽空欲归去，此身还被月留连。",
        "dynasty": "宋",
        "collection_info": null
    },
    {
        "title": "醉眠亭  其二",
        "author": "杨蟠",
        "content": "江上聊游我未能，羡君长醉卧高亭。\n不因鹤唳破残梦，还有凉风吹酒醒。",
        "dynasty": "宋",
        "collection_info": null
    },
    {
        "title": "醉眠亭  其三",
        "author": "杨蟠",
        "content": "清簟疏帘一醉身，寂寥不称咏诗人。\n春风亦有怜才意，故摆残花作绣裀。",
        "dynasty": "宋",
        "collection_info": null
    },
    {
        "title": "慈云岭",
        "author": "杨蟠",
        "content": "左右盼江湖，游人憩半途。\n山高步步上，何用叹崎岖。",
        "dynasty": "宋",
        "collection_info": null
    },
    {
        "title": "九师堂",
        "author": "杨蟠",
        "content": "易道已南矣，清风今尚寒。\n山人空再拜，不识汉衣冠。",
        "dynasty": "宋",
        "collection_info": null
    },
    {
        "title": "虹桥",
        "author": "杨蟠",
        "content": "两岸履声云外合，三州帆影月边归。\n栏干独立秋风早，岂待鲈鱼始拂衣。",
        "dynasty": "宋",
        "collection_info": null
    },
    {
        "title": "笠泽",
        "author": "杨蟠",
        "content": "行吟泽畔心空健，解剑江头事已非。\n把酒沧浪愧渔父，何人独向秋风归。",
        "dynasty": "宋",
        "collection_info": null
    },
    {
        "title": "镇江",
        "author": "杨蟠",
        "content": "云间铁瓮近青天，缥缈飞甍百尺连。\n几番画角催红日，无事沧洲起白烟。",
        "dynasty": "宋",
        "collection_info": null
    },
    {
        "title": "练江亭",
        "author": "杨蟠",
        "content": "寒光万顷淡高秋，粉壁朱栏凈客愁。\n晚月萧萧闻落叶，晴天历历数飞鸥。\n烟横绝岛疏难捲，月在平波莹不流。\n怀抱未忘知有处，且吟风笛醉沧洲。",
        "dynasty": "宋",
        "collection_info": null
    },
    {
        "title": "澄江亭",
        "author": "杨蟠",
        "content": "万里松州对海门，苍亭缥缈出飞尘。\n东浮不碍三江下，北转无声百谷滨。\n月静秋纹收白縠，天横暮色变黄银。\n风流小谢千年外，解咏消愁更有人。",
        "dynasty": "宋",
        "collection_info": null
    },
    {
        "title": "无题",
        "author": "释行海",
        "content": "欲将心腹问渔翁，可住湘山第几峰。\n世远合应披薜荔，道存何必怨芙蓉。\n难教牧笛鸣如凤，谁把渔竿钓得龙。\n极目危楼千里思，晓烟藏雨晚烟浓。",
        "dynasty": "宋",
        "collection_info": null
    },
    {
        "title": "经旧游",
        "author": "释行海",
        "content": "望望东西草色新，杖藜曾逐少年身。\n风烟半是亲题处，泉石多非旧主人。\n黄鸟有情频唤侣，野花无语自伤春。\n闲心一片闲如水，心管悠悠陌上尘。",
        "dynasty": "宋",
        "collection_info": null
    },
    {
        "title": "鸥",
        "author": "释行海",
        "content": "从来洁白胜鸂鶒，不解浮沉愧鹭鸶。\n今日独留杨柳岸，何年合到凤凰池。\n风波自险身常稳，网罟虽多意不疑。\n四海五湖皆有分，人多相识少相知。",
        "dynasty": "宋",
        "collection_info": null
    },
    {
        "title": "咏梅",
        "author": "释行海",
        "content": "跨蹇寻芳带雪晴，几番溪驿又山程。\n可怜岁晚心偏苦，忽见春风眼倍明。\n浅磵石边留野趣，矮篱竹外託幽情。\n繁华满地凋零尽，难写夷齐一种清。",
        "dynasty": "宋",
        "collection_info": null
    },
    {
        "title": "松",
        "author": "释行海",
        "content": "一树乔乔迥出林，兔丝千尺附清阴。\n怒枝伸缩苍龙臂，翠顶盘桓老鹤心。\n古藓皴皮藏冻蜕，细风入叶转幽琴。\n婆娑独秀青山裏，定有茯苓无处寻。",
        "dynasty": "宋",
        "collection_info": null
    },
    {
        "title": "纪感",
        "author": "释行海",
        "content": "吴楚经年杀气凝，艰难国步涉春冰。\n义旗东下谁相似，誓楫中流我不能。\n水到南徐围铁瓮，山从北固抱金陵。\n捷音尚隔苍茫外，貂尾良弓足股肱。",
        "dynasty": "宋",
        "collection_info": null
    },
    {
        "title": "偶作  其一",
        "author": "释行海",
        "content": "翩翩白鹤竟难寻，每对春山忆道林。\n百岁岂能长称意，五湖难得尽知心。\n大槐国裏干坤小，杜宇乡中草木深。\n今古穷通皆是梦，林泉风月自闲吟。",
        "dynasty": "宋",
        "collection_info": null
    },
    {
        "title": "偶作  其二",
        "author": "释行海",
        "content": "楚甸荒荒杂戍尘，行藏日日倚楼频。\n风烟易老东西客，泉石偏疎富贵人。\n喜有白鸥知静思，恨无黄鹄载闲身。\n岳僧近报匡庐事，瀑布房边药蕊新。",
        "dynasty": "宋",
        "collection_info": null
    },
    {
        "title": "草庐为张茂才赋",
        "author": "释行海",
        "content": "风流全是汉衣簪，白首已成梁甫吟。\n浮世浑无容易事，先生长有太平心。\n樽前暮雨苔花老，枕上晴烟稻叶深。\n最是懒迎金马客，不曾弹铗向知音。",
        "dynasty": "宋",
        "collection_info": null
    },
    {
        "title": "风浪阻行再获聚首故作是诗",
        "author": "释行海",
        "content": "鱼龙吹浪阻行舟，又得相寻暂聚头。\n不是于君多惜别，自缘今日少交游。\n斜风细雨吴天远，芳草垂杨越路愁。\n昨夜不知人未去，误教魂梦过南州。",
        "dynasty": "宋",
        "collection_info": null
    },
    {
        "title": "前之十首次诗  其一",
        "author": "释行海",
        "content": "十五游方今五十，骎骎白尽少年头。\n看来造物真儿戏，忆着平生冷汗流。\n宇宙何须三兔窟，山川总是一菟裘。\n眼前不见江湖处，终是相忘欠白鸥。",
        "dynasty": "宋",
        "collection_info": null
    },
    {
        "title": "前之十首次诗  其二",
        "author": "释行海",
        "content": "十五游方今五十，风霜历尽几风波。\n雌雄自古乌难辨，鱼鲁如今字转讹。\n白日消磨英雄尽，青山埋葬故人多。\n乌啼花发茆庐暖，更喜春风长薜萝。",
        "dynasty": "宋",
        "collection_info": null
    },
    {
        "title": "前之十首次诗  其三",
        "author": "释行海",
        "content": "十五游方今五十，异乡偏感故乡春。\n吴樯语燕频留客，楚谷蛮鶑苦唤人。\n柳瘿冷悬芳信雨，花鬚暖污阿香尘。\n如今又在长安别，夜夜天边望北辰。",
        "dynasty": "宋",
        "collection_info": null
    },
    {
        "title": "前之十首次诗  其四",
        "author": "释行海",
        "content": "十五游方今五十，久将孤锡挂山林。\n平生不作可怜色，是事但求无愧心。\n陌上春迴青草暖，天涯人去碧云深。\n满园风滚梅花雪，更有幽禽弄好音。",
        "dynasty": "宋",
        "collection_info": null
    },
    {
        "title": "前之十首次诗  其五",
        "author": "释行海",
        "content": "十五游方今五十，翻思四十九年非。\n守株林下头添雪，掩卷灯前泪滴衣。\n过隙寸阴真可惜，流芳百世不如归。\n沐兰几度弹乌帽，又欲冲天放鹤飞。",
        "dynasty": "宋",
        "collection_info": null
    },
    {
        "title": "竹",
        "author": "释行海",
        "content": "两竿烟篠翠涓涓，数里清阴带渭川。\n自抱岁寒君子节，凤凰不到已多年。",
        "dynasty": "宋",
        "collection_info": null
    },
    {
        "title": "兰",
        "author": "释行海",
        "content": "紫茎绿叶带春阴，千古湘江一寸心。\n今日已无君子佩，不如潇洒在深林。",
        "dynasty": "宋",
        "collection_info": null
    },
    {
        "title": "荷花",
        "author": "释行海",
        "content": "圆绿风翻翡翠云，娇红露淡石榴裙。\n采莲声隔花深处，应有鸳鸯梦裏闻。",
        "dynasty": "宋",
        "collection_info": null
    },
    {
        "title": "蟋蟀",
        "author": "释行海",
        "content": "少年不解客中愁，砌下寻来斗过秋。\n今夜雨窗听不得，声声浑欲白人头。",
        "dynasty": "宋",
        "collection_info": null
    },
    {
        "title": "杜宇",
        "author": "释行海",
        "content": "蜀水蜀山归路迷，烟林春晚草萋萋。\n野花如血无人管，空向长安枝上啼。",
        "dynasty": "宋",
        "collection_info": null
    },
    {
        "title": "蝶",
        "author": "释行海",
        "content": "三三两两舞春暄，玉翅香鬚更可怜。\n拂草巡花情未定，又随风絮过秋韆。",
        "dynasty": "宋",
        "collection_info": null
    },
    {
        "title": "杜宇",
        "author": "释行海",
        "content": "白首几人能到家，暮云残月隔三巴。\n巴江不是无皈路，何事年年怨□□。",
        "dynasty": "宋",
        "collection_info": null
    },
    {
        "title": "燕",
        "author": "释行海",
        "content": "细雨斜风绿满郊，春风初度杏花梢。\n衔泥自向朱门去，不管茅檐有故巢。",
        "dynasty": "宋",
        "collection_info": null
    },
    {
        "title": "渔翁",
        "author": "释行海",
        "content": "历尽江湖白尽头，生涯惟有一扁舟。\n醉来吹笛空沙上，鱼自相忘水自流。",
        "dynasty": "宋",
        "collection_info": null
    },
    {
        "title": "碁",
        "author": "释行海",
        "content": "一着临期下手难，但寻活路向前行。\n从教对面成千里，黑白分明不用争。",
        "dynasty": "宋",
        "collection_info": null
    },
    {
        "title": "离剡",
        "author": "释行海",
        "content": "满目溪山欠故人，在家翻忆异乡春。\n明朝又向长安路，愁对鶑花忆老亲。",
        "dynasty": "宋",
        "collection_info": null
    },
    {
        "title": "述怀",
        "author": "释行海",
        "content": "五月山中长对雨，一春湖上懒看花。\n杜鹃莫恼麻衣客，何处野泉不是家。",
        "dynasty": "宋",
        "collection_info": null
    },
    {
        "title": "夜坐",
        "author": "释行海",
        "content": "寂寞灯花慰客情，湿云收尽月还明。\n夜寒不作东归梦，坐听空山落叶声。",
        "dynasty": "宋",
        "collection_info": null
    },
    {
        "title": "己酉作",
        "author": "释行海",
        "content": "十载风烟不蹔闲，往来吴越旧江山。\n如今结屋云深处，不欲听人话世间。",
        "dynasty": "宋",
        "collection_info": null
    },
    {
        "title": "送兰秋谷皈双溪兼简诸友",
        "author": "释行海",
        "content": "故人多住山头寺，到日先烦问起居。\n花柳西湖好时节，不来须寄几行书。",
        "dynasty": "宋",
        "collection_info": null
    },
    {
        "title": "送俊癯翁并忆少野",
        "author": "释行海",
        "content": "少野不来君又去，独看花柳不成春。\n江湖岂是无兄弟，如此知心有几人。",
        "dynasty": "宋",
        "collection_info": null
    },
    {
        "title": "题所见",
        "author": "释行海",
        "content": "草埋苔染石麒麟，曾是何年富贵人。\n雨打梨花寒食近，王孙骑马自游春。",
        "dynasty": "宋",
        "collection_info": null
    },
    {
        "title": "听子善琴",
        "author": "释行海",
        "content": "青松宿鹤磵泉流，云意迟迟山意秋。\n一曲广陵休尽奏，月寒天地古人愁。",
        "dynasty": "宋",
        "collection_info": null
    },
    {
        "title": "远山平野",
        "author": "释行海",
        "content": "云山影影接暗沙，频见回鵰打暮鸦。\n曾是吴王絃管地，春风吹草不吹花。",
        "dynasty": "宋",
        "collection_info": null
    },
    {
        "title": "有所思",
        "author": "释行海",
        "content": "又见春风草色肥，凤楼尘锁燕飞飞。\n洛阳近日无花柳，犹恨多年不得归。",
        "dynasty": "宋",
        "collection_info": null
    },
    {
        "title": "除夜",
        "author": "释行海",
        "content": "一年只有今宵在，心事悠悠陌上尘。\n风雪闭门谁念旧，灯花独对未归人。",
        "dynasty": "宋",
        "collection_info": null
    },
    {
        "title": "读朋友旧书",
        "author": "释行海",
        "content": "故人南北路漫漫，旧信重将子细看。\n字字总添离别恨，暮天风急雁声寒。",
        "dynasty": "宋",
        "collection_info": null
    },
    {
        "title": "江上",
        "author": "释行海",
        "content": "江雨随风打客身，冬冬津鼓祭潮神。\n帆来帆去朝还暮，老尽东西南北人。",
        "dynasty": "宋",
        "collection_info": null
    },
    {
        "title": "闲倚",
        "author": "释行海",
        "content": "闲倚江楼听角声，春风两岸野花明。\n渔人占得烟波阔，日日扁舟自太平。",
        "dynasty": "宋",
        "collection_info": null
    },
    {
        "title": "雨后",
        "author": "释行海",
        "content": "雨过山林近暮钟，片怀寂寂对孤松。\n夜深笛怨梅花落，月照人间睡正浓。",
        "dynasty": "宋",
        "collection_info": null
    },
    {
        "title": "客吟",
        "author": "释行海",
        "content": "花落花开春自迷，白云流水客东西。\n独眠野店无灯火，雨湿黄昏杜宇啼。",
        "dynasty": "宋",
        "collection_info": null
    },
    {
        "title": "夜坐",
        "author": "释行海",
        "content": "永夜青灯照独吟，萧萧风雨遍山林。\n十年如此倦游客，只恐梅花识此心。",
        "dynasty": "宋",
        "collection_info": null
    },
    {
        "title": "行京",
        "author": "释行海",
        "content": "锦绣杭州几万家，野人犹恋旧京华。\n旧京三百春风巷，一巷笙歌一巷花。",
        "dynasty": "宋",
        "collection_info": null
    },
    {
        "title": "寄南山简行古",
        "author": "释行海",
        "content": "涧畔梅花似杏红，思君日日对春风。\n扁舟甚欲来相访，闻道身长在定中。",
        "dynasty": "宋",
        "collection_info": null
    },
    {
        "title": "辛亥夏",
        "author": "释行海",
        "content": "五月山窗拥绿阴，瘦身闲枕断絃琴。\n如今不是花时节，可惜黄鹂弄好音。",
        "dynasty": "宋",
        "collection_info": null
    },
    {
        "title": "送云南上人",
        "author": "释行海",
        "content": "雁云蛩雨异乡秋，闻道君家水石幽。\n时节飘零皈去好，路歧南北使人愁。",
        "dynasty": "宋",
        "collection_info": null
    },
    {
        "title": "天姥道中",
        "author": "释行海",
        "content": "春风陌上野花香，目送北归鸿雁行。\n百里青山行不尽，隔烟啼鸟又斜阳。",
        "dynasty": "宋",
        "collection_info": null
    },
    {
        "title": "南明道中",
        "author": "释行海",
        "content": "麦长绿鬚桑蕾黄，百禽调舌百花香。\n今年笑裏逢春色，笑裏逢春有几场。",
        "dynasty": "宋",
        "collection_info": null
    },
    {
        "title": "别白云养恬斋",
        "author": "释行海",
        "content": "扁舟去看沃洲梅，门锁寒云径锁苔。\n只待百花都谢了，清和时节我归来。",
        "dynasty": "宋",
        "collection_info": null
    },
    {
        "title": "天竺冬夜",
        "author": "释行海",
        "content": "白云寂寂树苍苍，夜静泉声到石房。\n淡月照窗寒梦醒，枕边闻得野梅香。",
        "dynasty": "宋",
        "collection_info": null
    },
    {
        "title": "湖上怀同少野",
        "author": "释行海",
        "content": "衰柳残阳泊钓船，白鸥零落画桥边。\n咸平处士梅花树，不得同看又两年。",
        "dynasty": "宋",
        "collection_info": null
    },
    {
        "title": "怀同小野",
        "author": "释行海",
        "content": "秋雨秋风落叶频，江湖谁念寂寥身。\n雁行自向东南去，太白山中有故人。",
        "dynasty": "宋",
        "collection_info": null
    },
    {
        "title": "溪上",
        "author": "释行海",
        "content": "小艇悠悠载夕晖，岸花红白鹭鸶飞。\n十年不见溪头石，今日重重裹绿衣。",
        "dynasty": "宋",
        "collection_info": null
    },
    {
        "title": "送选上人",
        "author": "释行海",
        "content": "江天雁过客心遥，一舸凉风八月潮。\n七十二湖烟雨岸，蓼花枫叶正萧萧。",
        "dynasty": "宋",
        "collection_info": null
    },
    {
        "title": "北山作",
        "author": "释行海",
        "content": "客思年年云水长，寒花春草总堪伤。\n如今自爱山林好，却听猿啼不断肠。",
        "dynasty": "宋",
        "collection_info": null
    },
    {
        "title": "湖上怀周汶阳",
        "author": "释行海",
        "content": "看了梅花看柳条，可怜斜日照蓬蒿。\n踏歌社裏人无数，谁伴春风醉碧桃。",
        "dynasty": "宋",
        "collection_info": null
    },
    {
        "title": "有怀",
        "author": "释行海",
        "content": "小雨如烟柳杪迷，伯劳东去燕西飞。\n须臾又是春三月，门对碧桃人未归。",
        "dynasty": "宋",
        "collection_info": null
    },
    {
        "title": "清明日作  其一",
        "author": "释行海",
        "content": "杨柳池边独倚阑，清明时节雨生寒。\n春风不是多憔悴，今岁鶑花自懒看。",
        "dynasty": "宋",
        "collection_info": null
    },
    {
        "title": "清明日作  其二",
        "author": "释行海",
        "content": "柳外田园耕野苔，长安谁又弃官来。\n黄花亦谓先生死，岁岁重阳少得开。",
        "dynasty": "宋",
        "collection_info": null
    },
    {
        "title": "天台清溪",
        "author": "释行海",
        "content": "碧草生芽鸟弄春，短长亭外柳条新。\n钓船来往清溪上，定有桃花洞裏人。",
        "dynasty": "宋",
        "collection_info": null
    },
    {
        "title": "送懋上人",
        "author": "释行海",
        "content": "青山三月野花红，来伴天涯寂寞中。\n知子本无相别意，杜鹃昨夜恶春风。",
        "dynasty": "宋",
        "collection_info": null
    },
    {
        "title": "寄无相宁道二友",
        "author": "释行海",
        "content": "只隔青山百余里，都无消息是何如。\n春来虽有游人使，逆旅情怀懒作书。",
        "dynasty": "宋",
        "collection_info": null
    },
    {
        "title": "夜坐",
        "author": "释行海",
        "content": "雨雪萧萧在异乡，冷看孤影百愁生。\n江南江北春风好，坐对寒灯到五更。",
        "dynasty": "宋",
        "collection_info": null
    },
    {
        "title": "回东州",
        "author": "释行海",
        "content": "几年灯火客长安，三十无成亦自惭。\n吾道寂寥先辈尽，人寻山水向东南。",
        "dynasty": "宋",
        "collection_info": null
    },
    {
        "title": "寄渊仲深",
        "author": "释行海",
        "content": "一树梅花独对门，雪风吹雁没寒云。\n梦魂昨夜东南去，行尽江山不见君。",
        "dynasty": "宋",
        "collection_info": null
    },
    {
        "title": "送当上人归四明",
        "author": "释行海",
        "content": "数载相随见子情，今朝难使别离轻。\n此心恰似寒潮水，直送征帆到四明。",
        "dynasty": "宋",
        "collection_info": null
    },
    {
        "title": "送穆上人归凤山兼简仲深  其一",
        "author": "释行海",
        "content": "客亭杨柳思悠悠，隔岸青山是越州。\n风急片帆飞鸟外，一江烟雨结春愁。",
        "dynasty": "宋",
        "collection_info": null
    },
    {
        "title": "送穆上人归凤山兼简仲深  其二",
        "author": "释行海",
        "content": "南国风烟暗客尘，凤凰山上百花春。\n烦君话我相思苦，十载西湖欠一人。",
        "dynasty": "宋",
        "collection_info": null
    },
    {
        "title": "暮春",
        "author": "释行海",
        "content": "老尽春风蝶未知，绿阴深处啭黄鹂。\n如今不作看花念，空对垂杨惜别离。",
        "dynasty": "宋",
        "collection_info": null
    },
    {
        "title": "永定寺客窗",
        "author": "释行海",
        "content": "千古门前水自流，小春天气夺清秋。\n寂寥方丈黄昏月，照见梨花一树愁。",
        "dynasty": "宋",
        "collection_info": null
    },
    {
        "title": "林间",
        "author": "释行海",
        "content": "林间随分乐清朝，长爱菖蒲对寂寥。\n客到每嫌闻夜雨，窗前不要种芭蕉。",
        "dynasty": "宋",
        "collection_info": null
    },
    {
        "title": "小池",
        "author": "释行海",
        "content": "白绵飞尽绿丝深，无数鱼儿聚藻阴。\n日夜潺湲声不断，分明一片伯牙心。",
        "dynasty": "宋",
        "collection_info": null
    },
    {
        "title": "客中",
        "author": "释行海",
        "content": "白云流水自东西，漠漠杨花客思迷。\n杜宇亦来归未得，一春不向此山啼。",
        "dynasty": "宋",
        "collection_info": null
    },
    {
        "title": "悼许梅屋",
        "author": "释行海",
        "content": "相伴梅花过一生，月香水影是肝肠。\n如今梅坏先生死，屋外春风吹夕阳。",
        "dynasty": "宋",
        "collection_info": null
    },
    {
        "title": "怀希晋此山二友",
        "author": "释行海",
        "content": "长思石色草堂前，更有梅花曲水边。\n昨夜珊瑚枝上月，照人何事不团圆。",
        "dynasty": "宋",
        "collection_info": null
    },
    {
        "title": "春意",
        "author": "释行海",
        "content": "生来不识旧京春，望断春风满眼尘。\n二月西湖好花柳，相逢都是太平人。",
        "dynasty": "宋",
        "collection_info": null
    },
    {
        "title": "客中得云浦书以舟见招",
        "author": "释行海",
        "content": "字草情真读未休，夕阳河上便登舟。\n望中不见书来日，一点征鸿一点愁。",
        "dynasty": "宋",
        "collection_info": null
    },
    {
        "title": "别东岑上人",
        "author": "释行海",
        "content": "明朝踪迹又天涯，不及同看九日花。\n莫道秋来难作客，心闲随处即吾家。",
        "dynasty": "宋",
        "collection_info": null
    },
    {
        "title": "周浦道中",
        "author": "释行海",
        "content": "浅芦深苇雨丛丛，一浦潮来一浦风。\n船傍水篱门外过，数声白犬吠鱼翁。",
        "dynasty": "宋",
        "collection_info": null
    },
    {
        "title": "客永定寺怀天竺",
        "author": "释行海",
        "content": "寂寞潮声入寺门，浦风吹落树头云。\n几番忆着芗林石，昨夜孤猿梦裏闻。",
        "dynasty": "宋",
        "collection_info": null
    },
    {
        "title": "诸友夜话",
        "author": "释行海",
        "content": "爱战将军未白头，寸心犹自不忘忧。\n华夷百岁兴亡事，一夜同君说蔡州。",
        "dynasty": "宋",
        "collection_info": null
    },
    {
        "title": "无题",
        "author": "释行海",
        "content": "笙歌日日醉春风，帘捲画堂花影中。\n不是凤凰飞不到，更无一树是梧桐。",
        "dynasty": "宋",
        "collection_info": null
    },
    {
        "title": "冷泉冬夜",
        "author": "释行海",
        "content": "数峰奇石翠层层，一片沙泉夜作冰。\n月照树头风不起，白猿应见倚阑僧。",
        "dynasty": "宋",
        "collection_info": null
    },
    {
        "title": "鹭",
        "author": "释行海",
        "content": "来往长江点翠屏，江风袅袅顶丝轻。\n有时拳足芦花畔，鱼在芦花影裏行。",
        "dynasty": "宋",
        "collection_info": null
    },
    {
        "title": "书野店壁",
        "author": "释行海",
        "content": "门径斜斜草色深，伤春蝴蝶亦伤心。\n野花落尽无人见，空有黄鹂啭绿阴。",
        "dynasty": "宋",
        "collection_info": null
    },
    {
        "title": "芗林感旧",
        "author": "释行海",
        "content": "平生最爱芗林石，奇树怪藤猿往来。\n旧友共题行记处，如今字字是苍苔。",
        "dynasty": "宋",
        "collection_info": null
    },
    {
        "title": "临川道中",
        "author": "释行海",
        "content": "溪林烟霭杂斜阳，髣髴遥岸是故乡。\n客裏忽惊时节过，酒旗山店菊花黄。",
        "dynasty": "宋",
        "collection_info": null
    },
    {
        "title": "北山春暮",
        "author": "释行海",
        "content": "满山朝气蔼芳晴，鸟蹈幽松弄好声。\n九十日春如梦过，看花不是少年情。",
        "dynasty": "宋",
        "collection_info": null
    },
    {
        "title": "登姑苏台",
        "author": "释行海",
        "content": "姑苏台上鹿麇来，流水千年去不回。\n野草青青都是恨，春风不放百花开。",
        "dynasty": "宋",
        "collection_info": null
    },
    {
        "title": "仲春夜客航值雪",
        "author": "释行海",
        "content": "夜航忧雪到桑麻，冬暖春寒感物华。\n中有五陵年少客，只怜桃杏冻无花。",
        "dynasty": "宋",
        "collection_info": null
    },
    {
        "title": "和林逢吉",
        "author": "释行海",
        "content": "金鸭香销白昼长，玉阶春影弄垂杨。\n东风不管人憔悴，频送飞花出禁墙。",
        "dynasty": "宋",
        "collection_info": null
    },
    {
        "title": "怀昭樵屋并越中诸友",
        "author": "释行海",
        "content": "又见春风湖上花，故人南北已无多。\n谁能记得同游处，不奈萋萋绿草何。",
        "dynasty": "宋",
        "collection_info": null
    },
    {
        "title": "北桥夜泊",
        "author": "释行海",
        "content": "夜泊北桥杨柳汀，捲蓑为枕梦魂清。\n觉来乱滴孤蓬雨，认作梧桐叶上声。",
        "dynasty": "宋",
        "collection_info": null
    },
    {
        "title": "杨柳枝词  其一",
        "author": "释行海",
        "content": "□天纤□起新愁，青眼鹅黄忆旧游。\n唯有长丝牵不断，洛阳城裏映朱楼。",
        "dynasty": "宋",
        "collection_info": null
    },
    {
        "title": "杨柳枝词  其二",
        "author": "释行海",
        "content": "一阵杨花一阵愁，绿阴阴处暂停舟。\n莫嫌不折长条赠，有个黄鶑在上头。",
        "dynasty": "宋",
        "collection_info": null
    },
    {
        "title": "杨柳枝词  其三",
        "author": "释行海",
        "content": "渭水桥边送别时，马前折赠笛中吹。\n若教繫得离情住，那管千丝又万丝。",
        "dynasty": "宋",
        "collection_info": null
    },
    {
        "title": "对月",
        "author": "释行海",
        "content": "海兔上天星斗稀，满身清影立多时。\n望中欲倩姮娥手，掷下秋香一两枝。",
        "dynasty": "宋",
        "collection_info": null
    },
    {
        "title": "无题",
        "author": "释行海",
        "content": "听罢杨花听竹枝，上楼偏是下楼迟。\n片云岁晚皈何处，江水东流无尽时。",
        "dynasty": "宋",
        "collection_info": null
    },
    {
        "title": "自永和溪上泛舟至余不  其一",
        "author": "释行海",
        "content": "水天空阔正斜阳，何处山川是故乡。\n望断吴云心更远，寒鸦成阵雁成行。",
        "dynasty": "宋",
        "collection_info": null
    },
    {
        "title": "自永和溪上泛舟至余不  其二",
        "author": "释行海",
        "content": "来往篙师夜唱歌，动人离思恼人多。\n就船欲作东皈梦，无奈溪山月色何。",
        "dynasty": "宋",
        "collection_info": null
    },
    {
        "title": "自永和溪上泛舟至余不  其三",
        "author": "释行海",
        "content": "看看又年别年华，多在征途少在家。\n一种客怀清更苦，水村山磵见梅花。",
        "dynasty": "宋",
        "collection_info": null
    },
    {
        "title": "思溪舟中",
        "author": "释行海",
        "content": "邻鸡三唱趣行舟，霜结银花满树头。\n好景留人归未得，客愁一半是吟愁。",
        "dynasty": "宋",
        "collection_info": null
    },
    {
        "title": "回龙桥上晚望",
        "author": "释行海",
        "content": "回龙桥上忆龙回，营角呜咿怨落梅。\n旦暮北风吹雁急，谁从沙漠寄书来。",
        "dynasty": "宋",
        "collection_info": null
    },
    {
        "title": "宜晚楼",
        "author": "释行海",
        "content": "奇峰列列树苍苍，每爱危阑挹翠光。\n宿鸟皈时看最好，淡烟一抹锁斜阳。",
        "dynasty": "宋",
        "collection_info": null
    },
    {
        "title": "忆西湖",
        "author": "释行海",
        "content": "水北云南最好春，柳桥花架污芳尘。\n如今老大情遍懒，分付江山与后人。",
        "dynasty": "宋",
        "collection_info": null
    },
    {
        "title": "送思上人归霅上",
        "author": "释行海",
        "content": "长安城外别垂杨，溪上苹花满棹香。\n明月照人应有恨，西风吹雁不成行。",
        "dynasty": "宋",
        "collection_info": null
    },
    {
        "title": "送侄孙周上人归剡余亦入吴门  其一",
        "author": "释行海",
        "content": "两年相伴白云间，一棹秋风又独还。\n目断江南无过雁，小楼寂寞对青山。",
        "dynasty": "宋",
        "collection_info": null
    },
    {
        "title": "送侄孙周上人归剡余亦入吴门  其二",
        "author": "释行海",
        "content": "年老心孤怕别离，天涯唯有影相随。\n子今皈去重来日，须及梅花未放时。",
        "dynasty": "宋",
        "collection_info": null
    },
    {
        "title": "送侄孙周上人归剡余亦入吴门  其三",
        "author": "释行海",
        "content": "片帆明日下长洲，今日分携浙水头。\n回首故乡犹更远，雁来红叶夕阳秋。",
        "dynasty": "宋",
        "collection_info": null
    },
    {
        "title": "自上竺闲行至后磵题所见",
        "author": "释行海",
        "content": "莓苔一径趁溪斜，行尽松阴见水涯。\n遶屋花开非旧主，隔林烟起是谁家。",
        "dynasty": "宋",
        "collection_info": null
    },
    {
        "title": "写怀  其一",
        "author": "释行海",
        "content": "话别苏堤第一桥，白头孤客怅难消。\n山中蹈华皈来晚，只有青灯作寂寥。",
        "dynasty": "宋",
        "collection_info": null
    },
    {
        "title": "写怀  其二",
        "author": "释行海",
        "content": "独立吴山望越山，海门人去几时还。\n故乡犹隔苍茫外，一点征愁落日间。",
        "dynasty": "宋",
        "collection_info": null
    },
    {
        "title": "初夏客怀",
        "author": "释行海",
        "content": "绿树成阴四月天，紫桐花放石池边。\n风光暗换人双鬓，一别江南二十年。",
        "dynasty": "宋",
        "collection_info": null
    },
    {
        "title": "遁溪",
        "author": "释行海",
        "content": "白石矶头鹭一丛，隔烟何处夕阳钟。\n青山两岸人家少，不种桃花只种松。",
        "dynasty": "宋",
        "collection_info": null
    },
    {
        "title": "夜泊吴城",
        "author": "释行海",
        "content": "下缆吴城古树根，打头风紧欲黄昏。\n雁声南去蒹葭响，灯火家家半掩门。",
        "dynasty": "宋",
        "collection_info": null
    },
    {
        "title": "春兴",
        "author": "释行海",
        "content": "花透香鬚宿雨干，柳飘晴絮送春寒。\n最怜蝴蝶双飞舞，只作庄周一梦看。",
        "dynasty": "宋",
        "collection_info": null
    },
    {
        "title": "柳下",
        "author": "释行海",
        "content": "白絮随风作雪飞，青丝拂地带烟齐。\n湖光潋滟春光暖，上有流鶑款曲啼。",
        "dynasty": "宋",
        "collection_info": null
    },
    {
        "title": "即事",
        "author": "释行海",
        "content": "江上烽烟杂战尘，凤城风景可怜人。\n白头老母关情切，眼见鶑花不是春。",
        "dynasty": "宋",
        "collection_info": null
    },
    {
        "title": "社日闻笛",
        "author": "释行海",
        "content": "江南已有杏花开，社日都无燕子来。\n人在白云流水外，一声折柳十分哀。",
        "dynasty": "宋",
        "collection_info": null
    },
    {
        "title": "有怀",
        "author": "释行海",
        "content": "燕无消息雁都回，三迭阳关笛更哀。\n可惜梅花逢夜雨，一场春怨满苍苔。",
        "dynasty": "宋",
        "collection_info": null
    },
    {
        "title": "晚兴  其一",
        "author": "释行海",
        "content": "遶岸烟林半有无，夕阳人散钓船孤。\n小桥独倚红阑上，不觉闲身在画图。",
        "dynasty": "宋",
        "collection_info": null
    },
    {
        "title": "晚兴  其二",
        "author": "释行海",
        "content": "塞北风寒雁字稀，羣鸦日暮贴云飞。\n画船皈后水天碧，隔岸钟声出翠微。",
        "dynasty": "宋",
        "collection_info": null
    },
    {
        "title": "小游仙",
        "author": "释行海",
        "content": "青鸟衔书徧海涯，香风不返五云车。\n可怜夜夜瑶池月，空照蟠桃一树花。",
        "dynasty": "宋",
        "collection_info": null
    },
    {
        "title": "梅  其一",
        "author": "释行海",
        "content": "玉神何事带红绡，未让胭脂与杏桃。\n天下更无清可比，湘纍不敢入离骚。",
        "dynasty": "宋",
        "collection_info": null
    },
    {
        "title": "梅  其二",
        "author": "释行海",
        "content": "竹友当年已化龙，松朋久亦受秦封。\n此花有味调无鼎，且吐芳心过一冬。",
        "dynasty": "宋",
        "collection_info": null
    },
    {
        "title": "梅  其三",
        "author": "释行海",
        "content": "此外无花耐岁寒，花魁今古品题难。\n清香合让梅为最，阳艷丛中许牡丹。",
        "dynasty": "宋",
        "collection_info": null
    },
    {
        "title": "梅  其四",
        "author": "释行海",
        "content": "二分明月是扬州，况有春风在树头。\n莫怪当年何水部，岁寒心事向谁愁。",
        "dynasty": "宋",
        "collection_info": null
    },
    {
        "title": "梅  其五",
        "author": "释行海",
        "content": "暖力回春万木衰，苦心唯有自心知。\n水村山磵无人处，月下风前独立时。",
        "dynasty": "宋",
        "collection_info": null
    },
    {
        "title": "梅  其六",
        "author": "释行海",
        "content": "拂拂霜风掠面寒，清愁犹倚玉栏干。\n月中香韵浑无頼，雪后晴花最好看。",
        "dynasty": "宋",
        "collection_info": null
    },
    {
        "title": "梅  其七",
        "author": "释行海",
        "content": "占断江南第一春，偏同雪月斗精神。\n东君曾许残花片，粧点寿阳宫裏人。",
        "dynasty": "宋",
        "collection_info": null
    },
    {
        "title": "梅  其八",
        "author": "释行海",
        "content": "难将羯鼓唤春回，一种风光傍雪开。\n婀娜水仙难作弟，山矾犹自欠清才。",
        "dynasty": "宋",
        "collection_info": null
    },
    {
        "title": "梅  其九",
        "author": "释行海",
        "content": "玉门关外杂尘埃，白帝城边对酒杯。\n今日孤山尤可惜，已无和靖在时梅。",
        "dynasty": "宋",
        "collection_info": null
    },
    {
        "title": "梅  其一○",
        "author": "释行海",
        "content": "冷澹孤芳雪裏春，园林风景一番新。\n可怜花与头俱白，岂晚相看似故人。",
        "dynasty": "宋",
        "collection_info": null
    },
    {
        "title": "闲居  其一",
        "author": "释行海",
        "content": "屋头烟树绿婆娑，最爱樵邻夜唱歌。\n独坐小窗山寂寂，不知门外月明多。",
        "dynasty": "宋",
        "collection_info": null
    },
    {
        "title": "闲居  其二",
        "author": "释行海",
        "content": "闲拈白拂坐筠床，静听幽禽弄夕阳。\n满地落花春已阑，深林只有蕙兰香。",
        "dynasty": "宋",
        "collection_info": null
    },
    {
        "title": "闲居  其三",
        "author": "释行海",
        "content": "山矾香气近幽荪，玉色桃花静对门。\n晓日照烟林坞湿，春云过雨石池浑。",
        "dynasty": "宋",
        "collection_info": null
    },
    {
        "title": "闲居  其四",
        "author": "释行海",
        "content": "荡荡空山草木青，枝禽飞下菜池冰。\n夜深月照茅檐静，翠石幽泉落几层。",
        "dynasty": "宋",
        "collection_info": null
    },
    {
        "title": "闲居  其五",
        "author": "释行海",
        "content": "遶岸奇峰半没烟，满窗凉影竹涓涓。\n双鸠并睡枯桑上，一鹭闲行白水边。",
        "dynasty": "宋",
        "collection_info": null
    },
    {
        "title": "田翁",
        "author": "释行海",
        "content": "春晴野老喜桑麻，恣纵儿孙斗万花。\n头白县门犹未识，但闻人说有官家。",
        "dynasty": "宋",
        "collection_info": null
    },
    {
        "title": "无题",
        "author": "释行海",
        "content": "金谷园中草色深，水楼终日柳阴阴。\n风前拨尽琵琶调，谁识当年马上心。",
        "dynasty": "宋",
        "collection_info": null
    },
    {
        "title": "吾庐",
        "author": "释行海",
        "content": "二月吾庐感物华，伤春多在别人家。\n今年莫使春憔悴，能有几番归看花。",
        "dynasty": "宋",
        "collection_info": null
    },
    {
        "title": "赠日者应菊坡",
        "author": "释行海",
        "content": "东篱秋色徧幽坡，蔟蔟金英洗露华。\n君且试推彭泽看，五行何处爱黄花。",
        "dynasty": "宋",
        "collection_info": null
    },
    {
        "title": "南明道中",
        "author": "释行海",
        "content": "酒旗犹写天台红，小白花繁绿刺丛。\n蜂蝶不来春意静，日斜桐角奏东风。",
        "dynasty": "宋",
        "collection_info": null
    },
    {
        "title": "少年子",
        "author": "释行海",
        "content": "紫陌香尘逐马蹄，玉箫声裏看花开。\n绿衣鹦鹉臙脂嘴，一百金钱买得来。",
        "dynasty": "宋",
        "collection_info": null
    },
    {
        "title": "梅边",
        "author": "释行海",
        "content": "寂寂春心在树头，冷香疎影更清幽。\n野篱山畔无人见，月下风前一段愁。",
        "dynasty": "宋",
        "collection_info": null
    },
    {
        "title": "赵氏废园",
        "author": "释行海",
        "content": "笙歌无復醉南楼，燕雀凄凉草木秋。\n记得小时来扑蝶，几枝摘尽好花头。",
        "dynasty": "宋",
        "collection_info": null
    },
    {
        "title": "湖上  其一",
        "author": "释行海",
        "content": "数点红春在杏梢，舞衣歌管醉兰桡。\n水边折得新花朶，蝴蝶相随过彩桥。",
        "dynasty": "宋",
        "collection_info": null
    },
    {
        "title": "湖上  其二",
        "author": "释行海",
        "content": "桥上红阑倚夕阳，东风吹送禁梅香。\n王孙走马晴堤远，杨柳青青春草长。",
        "dynasty": "宋",
        "collection_info": null
    },
    {
        "title": "陌上",
        "author": "释行海",
        "content": "别人杨柳别人花，自对春风感物华。\n陌上最怜芳草色，王孙多是不还家。",
        "dynasty": "宋",
        "collection_info": null
    },
    {
        "title": "题灵溪兰若壁",
        "author": "释行海",
        "content": "又逢春色在君家，碧草笼烟带浅沙。\n燕子不皈人欲去，小窗寂寞海棠花。",
        "dynasty": "宋",
        "collection_info": null
    },
    {
        "title": "湖上",
        "author": "释行海",
        "content": "凤城楼阁蔼春风，湖水绿平桥影红。\n蛱蝶倚花香梦暖，管絃声断夕阳中。",
        "dynasty": "宋",
        "collection_info": null
    },
    {
        "title": "采药径",
        "author": "释行海",
        "content": "千古苍苔一径春，来寻刘阮故乡人。\n山中草木今为宋，亦有桃花尚说秦。",
        "dynasty": "宋",
        "collection_info": null
    },
    {
        "title": "钱府园池",
        "author": "释行海",
        "content": "玉蘂金花水面浮，翠禽闲暇鹭鸶愁。\n夕阳睡起凉亭上，坐看鱼儿作队游。",
        "dynasty": "宋",
        "collection_info": null
    },
    {
        "title": "灵鹫池上",
        "author": "释行海",
        "content": "荷盖高低绿影凉，露珠忽自泻秋光。\n旧曾棹过高林浦，雨湿臙脂柄柄香。",
        "dynasty": "宋",
        "collection_info": null
    },
    {
        "title": "丙辰二月二日喜晴  其一",
        "author": "释行海",
        "content": "十分花气醉春情，拂晓先闻百舌声。\n白玉摇鞭芳草暖，踏青时节雨初晴。",
        "dynasty": "宋",
        "collection_info": null
    },
    {
        "title": "丙辰二月二日喜晴  其二",
        "author": "释行海",
        "content": "春来处处有花看，一种芳心欲吐难。\n陌上鹅黄初染柳，不禁烟雨袅轻寒。",
        "dynasty": "宋",
        "collection_info": null
    },
    {
        "title": "丙辰二月二日喜晴  其三",
        "author": "释行海",
        "content": "残梅一片过晴檐，忽感春风三十三。\n旧雁自归江北去，鶑花只是恋江南。",
        "dynasty": "宋",
        "collection_info": null
    },
    {
        "title": "暮春词",
        "author": "释行海",
        "content": "春风荡桨落花时，江鼓冬冬舞柘枝。\n雨洗樱红蚕豆绿，金衣公子可怜谁。",
        "dynasty": "宋",
        "collection_info": null
    },
    {
        "title": "湖上感春",
        "author": "释行海",
        "content": "西湖二月好笙歌，游女游郎半插花。\n忽对春风怀故国，不知新燕入谁家。",
        "dynasty": "宋",
        "collection_info": null
    },
    {
        "title": "泊唐栖寺",
        "author": "释行海",
        "content": "飒飒寒声折苇风，唐栖岸下泊孤篷。\n白头不见颐山老，寂寞门前枫叶红。",
        "dynasty": "宋",
        "collection_info": null
    },
    {
        "title": "赋秋蓬",
        "author": "释行海",
        "content": "芦茎密织水烟笼，恰与湘渔屋檨同。\n昨夜苹香熏梦醒，又添荷叶盖西风。",
        "dynasty": "宋",
        "collection_info": null
    },
    {
        "title": "题山水图  其一",
        "author": "释行海",
        "content": "暮色溪山远，烟林一两家。\n孤舟何不住，雁欲下平沙。",
        "dynasty": "宋",
        "collection_info": null
    },
    {
        "title": "题山水图  其二",
        "author": "释行海",
        "content": "烟动芦根出，天高雁点微。\n溪林茅屋晚，遥认钓船归。",
        "dynasty": "宋",
        "collection_info": null
    },
    {
        "title": "送春谣",
        "author": "释行海",
        "content": "今日鶑鶑燕燕愁，春风忽白少年头。\n拍残十八胡笳拍，数片娇红逐水流。",
        "dynasty": "宋",
        "collection_info": null
    },
    {
        "title": "少年子",
        "author": "释行海",
        "content": "马头垂柳復垂杨，日暖游丝满洛阳。\n贱把黄金买歌笑，不知流水去茫茫。",
        "dynasty": "宋",
        "collection_info": null
    },
    {
        "title": "野兴",
        "author": "释行海",
        "content": "鸥入篱门沙岸高，秋来新壁换芦条。\n半池烟荇浮黄萼，一架寒藤挂绿瓢。",
        "dynasty": "宋",
        "collection_info": null
    },
    {
        "title": "述怀",
        "author": "释行海",
        "content": "山郡人来水郡游，雁惊秋色向南州。\n日长意懒无消遣，醉劈芙蓉付水流。",
        "dynasty": "宋",
        "collection_info": null
    },
    {
        "title": "皂角林",
        "author": "释行海",
        "content": "皂角林边杀气新，凄凉偏感北征人。\n我来认作将军树，汲静当年打女真。",
        "dynasty": "宋",
        "collection_info": null
    },
    {
        "title": "送灵江住金华讲院  其一",
        "author": "释行海",
        "content": "七里滩头问去津，崭岩渔石藓花春。\n自从一别刘文叔，直到如今少故人。",
        "dynasty": "宋",
        "collection_info": null
    },
    {
        "title": "送灵江住金华讲院  其二",
        "author": "释行海",
        "content": "石裏烟云护洞天，一条流水狭通船。\n金华仙子如相见，应问人间是几年。",
        "dynasty": "宋",
        "collection_info": null
    },
    {
        "title": "送灵江住金华讲院  其三",
        "author": "释行海",
        "content": "名自黄扉遴选来，山中亦有祢衡材。\n清风八咏双溪月，讲彻莲花第一迴。",
        "dynasty": "宋",
        "collection_info": null
    },
    {
        "title": "送灵江住金华讲院  其四",
        "author": "释行海",
        "content": "功成身退只留侯，多少英雄隠白头。\n为报襄阳今日事，未应先向赤松游。",
        "dynasty": "宋",
        "collection_info": null
    },
    {
        "title": "送灵江住金华讲院  其五",
        "author": "释行海",
        "content": "山北山南草木青，杜鹃入夜不堪听。\n月明一种相思处，遥见天边婺女星。",
        "dynasty": "宋",
        "collection_info": null
    },
    {
        "title": "竹院",
        "author": "释行海",
        "content": "满林凉影绿沈枪，对此浑无俗肺肠。\n闲客偶来清话久，戛檐风摆翠梢长。",
        "dynasty": "宋",
        "collection_info": null
    },
    {
        "title": "桂岩为学上人赋",
        "author": "释行海",
        "content": "蟾枝花放月香浮，石裏幽人住最幽。\n昨夜满林风露冷，广寒宫殿一般秋。",
        "dynasty": "宋",
        "collection_info": null
    },
    {
        "title": "抱节",
        "author": "释行海",
        "content": "凛凛清风上拂天，直持霜操透心坚。\n最怜一种身难屈，嚥雪餐毡十九年。",
        "dynasty": "宋",
        "collection_info": null
    },
    {
        "title": "山窗即景",
        "author": "释行海",
        "content": "阴阴苔坎乱鸣蛙，光射林霏落月斜。\n池面绿舖蕉叶影，露阶红徧凤儿花。",
        "dynasty": "宋",
        "collection_info": null
    },
    {
        "title": "八月十三夜闻雁",
        "author": "释行海",
        "content": "年年风景暗相催，雁叶初红雁又来。\n枕上一声闻最苦，江南人望寄书迴。",
        "dynasty": "宋",
        "collection_info": null
    },
    {
        "title": "赋独山",
        "author": "释行海",
        "content": "一峰突兀上虚空，石怪藤幽树树风。\n四面白云人不见，磬声如在有无中。",
        "dynasty": "宋",
        "collection_info": null
    },
    {
        "title": "赋古岩",
        "author": "释行海",
        "content": "撑空乱石带云霞，灵树曾开几劫花。\n人在玲珑深处坐，疎疎泉点滴袈裟。",
        "dynasty": "宋",
        "collection_info": null
    },
    {
        "title": "早春后园即事",
        "author": "释行海",
        "content": "紫芽红甲爆春枝，幽步寻芳款款移。\n蜂未出房寒尚在，梅花开徧不曾知。",
        "dynasty": "宋",
        "collection_info": null
    },
    {
        "title": "翔泳堂即景",
        "author": "释行海",
        "content": "一池荷盖绿阴凉，数朶红蕖浥露香。\n最是画桥林薄外，满湖烟景淡斜阳。",
        "dynasty": "宋",
        "collection_info": null
    },
    {
        "title": "咏所种松",
        "author": "释行海",
        "content": "苍髯分种出山林，却忆当年鬰翠阴。\n自是君王来避雨，初无一点大夫心。",
        "dynasty": "宋",
        "collection_info": null
    },
    {
        "title": "赠竹卿",
        "author": "释行海",
        "content": "一击虚空成粉碎，渭川千亩亦徒劳。\n不霑一点湘妃泪，自是无心节更高。",
        "dynasty": "宋",
        "collection_info": null
    },
    {
        "title": "读金錍集",
        "author": "释行海",
        "content": "白水青山总上心，可怜月色夜沉沉。\n平生到处无人到，说向人知路转深。",
        "dynasty": "宋",
        "collection_info": null
    },
    {
        "title": "送侄孙周上人归剡余亦入吴门",
        "author": "释行海",
        "content": "三十余年不在家，齿摇髮白眼昏花。\n如今送子东归去，心逐征帆过白沙。",
        "dynasty": "宋",
        "collection_info": null
    },
    {
        "title": "送用上人  其一",
        "author": "释行海",
        "content": "秋风吹客客悽凉，君欲还乡我忆乡。\n山好真登秦望处，石桥偏拾禹余粮。",
        "dynasty": "宋",
        "collection_info": null
    },
    {
        "title": "送用上人  其二",
        "author": "释行海",
        "content": "归去人应问上都，飞蝗飞不到西湖。\n襄阳应有班师日，□□风传幙有乌。",
        "dynasty": "宋",
        "collection_info": null
    },
    {
        "title": "初夏客怀",
        "author": "释行海",
        "content": "塞雁南来已北归，乡心空逐暮云飞。\n楝花落尽寒犹在，月下金波点客衣。",
        "dynasty": "宋",
        "collection_info": null
    },
    {
        "title": "后园四花",
        "author": "释行海",
        "content": "绿苞初结牡丹丛，千叶夭桃烂熳红。\n唯有海棠芳意懒，柳花无力受春风。",
        "dynasty": "宋",
        "collection_info": null
    },
    {
        "title": "三月三日寒食",
        "author": "释行海",
        "content": "三月初三寒食雨，春光黯淡似秋光。\n羽书未报江东捷，何日看花到洛阳。",
        "dynasty": "宋",
        "collection_info": null
    },
    {
        "title": "晚春",
        "author": "吴璞",
        "content": "开尽荼䕷白昼沉，枝头声已变春禽。\n落花莫遣东风恼，小立閒庭爱绿阴。",
        "dynasty": "宋",
        "collection_info": null
    },
    {
        "title": "挽知临安府兼浙西制置使曾公  其一",
        "author": "曾子良",
        "content": "德佑思良弼，江西出大臣。\n报忠昭汉议，靖献有殷仁。\n皦日五朝老，清风百世人。\n几时归衮绣，秋草卧麒麟。",
        "dynasty": "宋",
        "collection_info": null
    },
    {
        "title": "挽知临安府兼浙西制置使曾公  其二",
        "author": "曾子良",
        "content": "永绍传贤启，慈元拱女尧。\n鳌山犹赑屃，鹏海极扶摇。\n宫殿春旗晓，帘帷社饭朝。\n龙髯攀不及，鸾驭去何遥。",
        "dynasty": "宋",
        "collection_info": null
    },
    {
        "title": "挽知临安府兼浙西制置使曾公  其三",
        "author": "曾子良",
        "content": "立海终风黑，洗光双日红。\n余波溅渤澥，仙仗岌崆峒。\n宗庙神灵在，公师礼数崇。\n平生精履屐，尚觉小臣忠。",
        "dynasty": "宋",
        "collection_info": null
    },
    {
        "title": "挽知临安府兼浙西制置使曾公  其四",
        "author": "曾子良",
        "content": "返輤荣归寝，帷堂哭设衣。\n神情如梦叶，沧海怅心违。\n百世功言立，千年城郭非。\n任安犹未死，哀泪不堪挥。",
        "dynasty": "宋",
        "collection_info": null
    },
    {
        "title": "题高远楼",
        "author": "曾子良",
        "content": "独行三十六峰头，飞过东华百尺楼。\n今日中原前日梦，天人极乐世人愁。\n后千载续后千载，外九州环外九州。\n此处名烦君着眼，区区復记又何求。",
        "dynasty": "宋",
        "collection_info": null
    },
    {
        "title": "题章明叔春雨庵",
        "author": "曾子良",
        "content": "春雨生草木，雨去作流水。\n流水不顾返，草木生未已。\n愿随流水去，一日行万里。",
        "dynasty": "宋",
        "collection_info": null
    },
    {
        "title": "崔清献公祠堂落成",
        "author": "翟龛",
        "content": "象笏犹存旧典型，魏谟亦此振家声。\n矧今故第堂堂復，不日新祠恰恰成。\n嘉定间关全蜀险，端平仓卒护乡城。\n此功此德垂千古，自有人人香火情。",
        "dynasty": "宋",
        "collection_info": null
    },
    {
        "title": "寄王祥季昆",
        "author": "翟龛",
        "content": "右军孙子总奇才，一别俄惊秋又来。\n冠佩正宜朝凤阙，钓竿未许老鳌台。\n云昏野寺疏钟断，潮落寒汀野鹤回。\n咫尺相思不相见，渴心吟望欲生灰。",
        "dynasty": "宋",
        "collection_info": null
    },
    {
        "title": "挽赵秋晓",
        "author": "翟龛",
        "content": "早向南宫掇一筹，英声藉藉出南州。\n襟怀雪月五更晓，器宇江天万顷秋。\n方羡庐山高筑室，奚虞夜壑遽藏舟。\n天朝弗为斯文地，才羡如公不久留。",
        "dynasty": "宋",
        "collection_info": null
    },
    {
        "title": "赤鑑湖",
        "author": "留佑",
        "content": "赤鑑有遗利，旷古无人兴。\n今师欲断海，海若当效灵。",
        "dynasty": "宋",
        "collection_info": null
    },
    {
        "title": "游九锁",
        "author": "朱杰",
        "content": "九天虎豹不守关，瑶京夜半堕尘寰。\n化为青山故曲折，中有玉殿开仙班。\n白龙天来三百丈，飞沫直下琉璃湾。\n神仙可望不可接，桃花伴我归人间。",
        "dynasty": "宋",
        "collection_info": null
    },
    {
        "title": "劝孝",
        "author": "赵与泌",
        "content": "三復蓼莪思二亲，亲恩天地无比伦。\n生我鞠我长育我，出入腹我何艰辛。\n为人之子欲报德，昊天于我心罔极。\n顺承犹恐莫酬恩，况敢忘恩为悖逆。\n此邦由来多孝义，县西元有曾参里。\n后来因避大贤名，却易里名为养志。\n乃知里有孝顺人，至今名号犹芳芬。\n人心天理不相远，前贤孝行胡不遵。\n习俗薄恶良可嘆，枭獍之徒肆其悍。\n不念父母劬劳恩，悖德悖礼如习惯。\n在汝当为反哺乌，汝乃叱之若狗奴。\n在汝当为羊跽乳，汝乃詈之如吓鼠。\n此事虽云未必然，我乃闻之毛髮寒。\n一朝引咎深自责，由我教化有未格。\n思昔曾为贵乡令，见人母子偶相竞。\n令因涕出受孝经，母子翻然起新敬。\n余今告汝以因缘，汝宜悉把旧恶悛。\n从前果报言难尽，孝顺之中自有天。\n五刑不孝最为大，汝宜猛省听予诲。\n官法昭昭在眼前，轻则编置重则配。\n假如幸免遭官刑，必有天刑及汝身。\n六丁霹雳飞雷霆，此时无路可自新。",
        "dynasty": "宋",
        "collection_info": null
    },
    {
        "title": "游洞霄",
        "author": "徐珏",
        "content": "凡世纤尘不敢侵，瑶关自锁白云深。\n地灵佳木有仙意，山静啼禽多好音。\n五洞暗通蓬岛路，九峰密拱石坛阴。\n步虚声了幽人暇，一穟炉香三弄琴。",
        "dynasty": "宋",
        "collection_info": null
    },
    {
        "title": "次兄奕修群玉山留题韵",
        "author": "谢奕信",
        "content": "碧玉参差绕崛奇，来登胜概喜忘疲。\n人传唾玉添芳润，二十年前刺史为。",
        "dynasty": "宋",
        "collection_info": null
    },
    {
        "title": "次兄奕修群玉山留题韵",
        "author": "谢奕奎",
        "content": "喜登群玉访幽奇，步步琼瑶力不疲。\n拂拭棠阴留石刻，天然仙境岂人为。",
        "dynasty": "宋",
        "collection_info": null
    },
    {
        "title": "小亭夜坐即景",
        "author": "赵必常",
        "content": "小亭夜坐涤炎蒸，顿觉风清趣已成。\n数点流萤亭外度，儿童戏逐月边星。",
        "dynasty": "宋",
        "collection_info": null
    },
    {
        "title": "灵岩一线天",
        "author": "徐几",
        "content": "尽日摩挲藓石斑，几人来此驻吟鞍。\n谁知一线通天处，照见人心凛凛寒。",
        "dynasty": "宋",
        "collection_info": null
    },
    {
        "title": "狮子峰",
        "author": "徐几",
        "content": "举首朝天据洞扉，怪形蹲踞类狻猊。\n山中弹压无豺虎，留得孤猿半夜啼。",
        "dynasty": "宋",
        "collection_info": null
    },
    {
        "title": "天壶",
        "author": "徐几",
        "content": "老松压石洞门耸，青萝曳树牵云影。\n天然物外清修地，岩头残月沈丹井。",
        "dynasty": "宋",
        "collection_info": null
    },
    {
        "title": "游仙",
        "author": "詹琦",
        "content": "弱龄秉永向，撰念游蓬瀛。\n腾盖玄圃台，投辔赤霞城。\n紫府五香馥，丹丘四照萦。\n班龙何夭矫，青凤来相迎。\n道逢王子乔，手曳芙蓉旌。\n灵风袭霓裳，邀我谒瑶京。\n天帝坐丛霄，羣仙列两楹。\n羽节自飘扬，众乐锵然鸣。\n授我金龟秘，锡我玉室名。\n渴漱沆瀣浆，饥饵橘树英。\n忘形思入玄，道在岂求赢。\n流觉神驱尽，逍遥云翮轻。\n枣花千岁结，桃核万年成。\n海水扬尘竭，天衣拂石平。\n祈年本无分，望仙徒自营。\n寄谢樊笼士，那知遗世情。",
        "dynasty": "宋",
        "collection_info": null
    },
    {
        "title": "题太姥墓",
        "author": "陈嘉言",
        "content": "吾闻尧时种蓝妪，世代更移那可数。\n帝尧朽骨无微尘，此閒犹有尧时墓。\n墓中老妪知不知，五帝三王奚以为。\n狼贪鼠窃攫尺士，窾木未枯已易主。\n君不见仙人掌，分明指取青天上。\n骑龙谒帝大罗天，不逐华虫挂尘网。\n又不见石棋盘，人去盘空局已残。\n当时胜负此何有，争先夺劫摧心肝。\n请君绝顶试飞舄，左望东瓯右东冶。\n山川不见无诸君，但见烽烟徧郊野。\n野老吞声掩泪哀，茫茫沧海生蓬莱。",
        "dynasty": "宋",
        "collection_info": null
    },
    {
        "title": "游霍童  其一",
        "author": "陈嘉言",
        "content": "洞寻黄鹤白鹤，峰过大童小童。\n杖底泉声滴沥，水边树色空蒙。",
        "dynasty": "宋",
        "collection_info": null
    },
    {
        "title": "游霍童  其二",
        "author": "陈嘉言",
        "content": "藤上老猿欲堕，松间野鹿相随。\n苔藓绿埋丹竈，桃花红染金锤。",
        "dynasty": "宋",
        "collection_info": null
    },
    {
        "title": "游霍童  其三",
        "author": "陈嘉言",
        "content": "瀑声深涧浅涧，峰势烟笼雾笼。\n彷佛身游海上，须臾觉上山中。",
        "dynasty": "宋",
        "collection_info": null
    },
    {
        "title": "游霍童  其四",
        "author": "陈嘉言",
        "content": "翠篠轻挑绿酒，紫芝閒对黄冠。\n半醉风迴铁笛，中宵冷露瑶坛。",
        "dynasty": "宋",
        "collection_info": null
    },
    {
        "title": "哭陈丞相",
        "author": "郑钺",
        "content": "大厦将倾一木支，登陴恸哭志难移。\n螳螂怒臂当车日，精卫衔沙塞海时。\n梦裏忽惊元主朔，军中犹卓宋家旗。\n孤臣万死原无恨，独怪山翁总不知。",
        "dynasty": "宋",
        "collection_info": null
    },
    {
        "title": "宝佑甲寅巧夕陪赵帘溪游乳洞时秋意已□俗尘顿洗西畴项大受谩赋一诗以纪岁月",
        "author": "项大受",
        "content": "三洞相连等贯珠，高秋登览兴何如。\n安得□借世人□，仙境宁嫌释氏居。\n□甚□宜深避□，□然剩喜共逃虚。\n重游未必欢□□，石上聊得岁月书。",
        "dynasty": "宋",
        "collection_info": null
    },
    {
        "title": "冷清生活与赋拙何异围棋酌酒其乐无涯再得一律",
        "author": "项大受",
        "content": "□带无遗赏，寻盟乳洞仙。\n万山如玉立，三穴自珠联。\n局外棋尤审，杯余酒更传。\n回头笑牛女，虹气直衝天。",
        "dynasty": "宋",
        "collection_info": null
    },
    {
        "title": "次韵大受游乳洞谩赋",
        "author": "赵帘溪",
        "content": "等閒过似得明珠，三洞山行喜自如。\n俗客□□寻□处，仙人何必好楼居。\n石声玉磬传空谷，水色冰壶照碧虚。\n便好结茅采芝木，利名尽委绝交书。",
        "dynasty": "宋",
        "collection_info": null
    },
    {
        "title": "次韵大受冷清生活与赋拙何异",
        "author": "赵帘溪",
        "content": "群鸡今无术，乘风拟学仙。\n登临皆雀跃，酬倡欲蝉联。\n坐久昏钟定，□迟夜漏传。\n南中□福地，此是一□天。",
        "dynasty": "宋",
        "collection_info": null
    },
    {
        "title": "诗一首",
        "author": "黄震喜",
        "content": "手挹龙头蹽龙脊，山耸螺鬟水澄碧。\n酒酣一笑且掀髯，春日融融浮霁色。",
        "dynasty": "宋",
        "collection_info": null
    },
    {
        "title": "言志",
        "author": "赵必㳅",
        "content": "足濯长江万里流，手提三尺龙泉游。\n胸中一片英雄气，生不杀奸死不休。",
        "dynasty": "宋",
        "collection_info": null
    },
    {
        "title": "秋夜玩月",
        "author": "赵必㳅",
        "content": "几度停杯发浩歌，月华偏照别离多。\n床头剩有樽酒绿，醉饮鲸飞沧海波。",
        "dynasty": "宋",
        "collection_info": null
    },
    {
        "title": "和孙逢辰游子吟",
        "author": "赵必㳅",
        "content": "独向春风泪几回，经年游子自堪悲。\n天涯只为青云绊，堂上应怜白雪垂。\n离思不随音问去，浪身惟逐梦魂归。\n有时得慰故乡愿，骨肉团团醉寿杯。",
        "dynasty": "宋",
        "collection_info": null
    },
    {
        "title": "忆西湖",
        "author": "陈昌时",
        "content": "游梦春成昨，东风感旧题。\n江流如汴水，柳色似隋堤。\n地重天王塔，山寒处士栖。\n最怜三月暮，愁眼为花迷。",
        "dynasty": "宋",
        "collection_info": null
    },
    {
        "title": "黄金台",
        "author": "陈昌时",
        "content": "峩峩燕中台，悠悠易上水。\n怀哉燕昭王，招彼天下士。\n士贵相知深，岂为多黄金。\n筑台置黄金，自是君王心。",
        "dynasty": "宋",
        "collection_info": null
    },
    {
        "title": "周公辅别业",
        "author": "陈昌时",
        "content": "同余栖隠地，只在白云根。\n野草行无路，孤舟入有门。\n已存栽竹地，不买种桃园。\n眼底饶苍翠，南山带北村。",
        "dynasty": "宋",
        "collection_info": null
    },
    {
        "title": "湛江归自浙西",
        "author": "陈昌时",
        "content": "尚忆沧洲旧钓舲，一瓢收尽浙江灵。\n鬓欺北斗怜归鹤，眼暗西风悔聚萤。\n蚌浦有光秋孕月，剑床留怪夜眠星。\n不堪雨外重回首，塔压吴山□□青。",
        "dynasty": "宋",
        "collection_info": null
    },
    {
        "title": "太真图",
        "author": "陈昌时",
        "content": "绣帕香鞯玉履麟，侍儿扶上不胜春。\n如何揽辔宫阶日，却把中原踏作尘。",
        "dynasty": "宋",
        "collection_info": null
    },
    {
        "title": "即事",
        "author": "陈昌时",
        "content": "石室无来客，閒云伴晚眠。\n梦添身外事，髮减镜中年。\n小雨溪平路，牛衣业在田。\n剑星横照胆，归意未应全。",
        "dynasty": "宋",
        "collection_info": null
    },
    {
        "title": "晓程",
        "author": "陈昌时",
        "content": "男儿腰下带芙蓉，羞睹秦官老径松。\n羊胛日生寒戍鼓，马蹄风起夜楼钟。\n菊花憔悴三分雨，枫叶青红一半冬。\n只为新诗吟太早，满衣风露湿重重。",
        "dynasty": "宋",
        "collection_info": null
    },
    {
        "title": "太平宴",
        "author": "陈昌时",
        "content": "朝阳鸣凤马图河，雷动官僚宴泰和。\n万国春风酣组绶，九天明月照笙歌。\n红云瑞拥山呼寿，沧海恩深酒作波。\n元朔丹崖声教远，愿昭鸿业刻嵯峨。",
        "dynasty": "宋",
        "collection_info": null
    },
    {
        "title": "留湖心寺",
        "author": "陈昌时",
        "content": "出城五里凄无宿，清境光辉日遍曝。\n水仙飞结空中楼，佛香吹化莲花国。\n老僧坐久忘身心，夜凉恍住蛟人屋。\n何当使我出世愁，苔径幽窗弄艺竹。",
        "dynasty": "宋",
        "collection_info": null
    },
    {
        "title": "露坐",
        "author": "陈得时",
        "content": "露坐当中夜，谁家梦正迷。\n行人在边戍，孤月到深闺。\n天迥斗横北，海寒风自西。\n庭前有高树，分借老乌栖。",
        "dynasty": "宋",
        "collection_info": null
    },
    {
        "title": "晓思",
        "author": "陈得时",
        "content": "南楼捲书坐，极目动清□。\n野色春千里，晴光晓万家。\n人耕烟外草，鸟啄树头花。\n记得夜来梦，清天飞日华。",
        "dynasty": "宋",
        "collection_info": null
    },
    {
        "title": "饯陈随隠归临川",
        "author": "吴大有",
        "content": "我昔见君方成童，长吉才华惊鉅公。\n人间科第不屑就，直使声名闻九重。\n乃翁引上凝华殿，子虚不待他人荐。\n入直来来凡几年，天上奇书尽曾见。\n翩然归去大江西，二疏父子还相随。\n故乡分得云水地，却喜不爽渔樵期。\n春雨骑牛对烟草，何如振衣随龙五云表。\n秋霜黄独煨地炉，何如驼峰犀筯食天厨。\n林间拾叶抄诗句，何如宫妃捧砚挥毫处。\n溪边照影着荷衣，何如龙门应制夺锦时。\n钧天梦断难回顾，浩然合在山中住。\n金石台前伴白云，六年不踏西湖路。\n今日重来发长吁，忍看清平破草庐。\n尽拈书籍向人卖，归买田园供荷锄。\n乃翁八十齿髮落，倚门待儿斜日薄。\n孤山梅花带不归，却唤扁舟载童鹤。",
        "dynasty": "宋",
        "collection_info": null
    },
    {
        "title": "晚过西湖",
        "author": "吴大有",
        "content": "曙色溟溟湿缊袍，涌金门下上轻桡。\n五更钟鼓星初没，两岸楼台雾未消。\n路傍柳洲人语近，山连葛岭鹤声遥。\n衝寒亦有寻梅客，拥袖骑馿过短桥。",
        "dynasty": "宋",
        "collection_info": null
    },
    {
        "title": "杂诗  其一",
        "author": "吴大有",
        "content": "多年书问断，湖海竟悠悠。\n一见心虽满，相看泪忽流。\n彩烟山色暮，碧濑月痕秋。\n明日登程去，鹡鸰河上愁。",
        "dynasty": "宋",
        "collection_info": null
    },
    {
        "title": "杂诗  其二",
        "author": "吴大有",
        "content": "山中多雨水，秋晚正妨农。\n病菜和根煮，新粳带湿舂。\n拥沙埋废井，堕石折枯松。\n寂寂猿啼昼，白云藏数峰。",
        "dynasty": "宋",
        "collection_info": null
    },
    {
        "title": "杂诗  其三",
        "author": "吴大有",
        "content": "客行情最苦，草草共清尊。\n万水千山路，今朝好出门。",
        "dynasty": "宋",
        "collection_info": null
    },
    {
        "title": "杂诗  其四",
        "author": "吴大有",
        "content": "雁声低度水村深，中有人敲月下门。\n满屋秋风灯欲暗，江山千里故园心。",
        "dynasty": "宋",
        "collection_info": null
    },
    {
        "title": "游上竺寺",
        "author": "吴大有",
        "content": "编茅为屋住，结叶作衣裳。\n不试烧金诀，惟寻煮石方。\n洗瓢溪月冷，采药野云香。\n尝有仙家鹤，飞来绕石傍。",
        "dynasty": "宋",
        "collection_info": null
    },
    {
        "title": "游虞山",
        "author": "陈蒙",
        "content": "野店杏花红满枝，江南天气早春时。\n青山笑我来何晚，白髮催人老不知。\n云窦雪消龙涧满，星坛树偃鹘巢危。\n明朝欲尽登临兴，还赴云间羽士期。",
        "dynasty": "宋",
        "collection_info": null
    },
    {
        "title": "穿山",
        "author": "陈蒙",
        "content": "石门空虚谁凿闢，薜荔挂影苍苔积。\n悬崖偃树鹘栖巢，古洞出云龙启蛰。",
        "dynasty": "宋",
        "collection_info": null
    },
    {
        "title": "题玉芝祠",
        "author": "陈蒙",
        "content": "玉芝不见草萧萧，古柏阴廊昼寂寥。\n琳馆废来余福地，名碑留在记前朝。\n碧梧树老鸾飞远，华表天空鹤去遥。\n惟有迎仙桥上月，夜深还自照吹箫。",
        "dynasty": "宋",
        "collection_info": null
    },
    {
        "title": "游云门",
        "author": "陈蒙",
        "content": "杖策耶溪寺，风流忆晋唐。\n门深云未散，梁古帖犹香。\n晚翠千峰远，春深一涧长。\n徘徊松影下，觅句向斜阳。",
        "dynasty": "宋",
        "collection_info": null
    },
    {
        "title": "赋梅花",
        "author": "布衣某",
        "content": "影摇溪脚月犹冷，香满枝头雪未干。\n只为传家太清白，致令生子亦辛酸。",
        "dynasty": "宋",
        "collection_info": null
    },
    {
        "title": "孟享仰瞻圣驾",
        "author": "阮秀实",
        "content": "紫烟敛翠碧天长，柳阴旌旗午尚霜。\n一朵彩云擎瑞日，光华尽在舜衣裳。",
        "dynasty": "宋",
        "collection_info": null
    },
    {
        "title": "景灵宫恭谢驾回丞相以下皆簪花",
        "author": "阮秀实",
        "content": "宫花密映帽檐新，误蝶疑蜂逐去尘。\n自是近臣偏得赐，绣鞍扶上不胜春。",
        "dynasty": "宋",
        "collection_info": null
    },
    {
        "title": "思亲五首  其一",
        "author": "谢枋得",
        "content": "九十萱亲天下稀，十年甘旨误庭闱。\n临行有恳慈心喜，再覩衣冠儿便归。",
        "dynasty": "宋",
        "collection_info": null
    },
    {
        "title": "思亲五首  其二",
        "author": "谢枋得",
        "content": "九十萱亲天下稀，吾王何在子何之。\n倚闾旦暮无他念，一片好心天得知。",
        "dynasty": "宋",
        "collection_info": null
    },
    {
        "title": "思亲五首  其三",
        "author": "谢枋得",
        "content": "九十萱亲天下稀，人无容力荷天慈。\n衣冠礼乐江东聚，此是痴儿奉母时。",
        "dynasty": "宋",
        "collection_info": null
    },
    {
        "title": "思亲五首  其四",
        "author": "谢枋得",
        "content": "九十萱亲天下稀，平生教子欲何为。\n楚王肯立韩公子，良也归韩亦有辞。",
        "dynasty": "宋",
        "collection_info": null
    },
    {
        "title": "思亲五首  其五",
        "author": "谢枋得",
        "content": "九十萱亲天下稀，教儿只诵白华诗。\n溪冰山玉人无愧，百拜慈闱喜可知。",
        "dynasty": "宋",
        "collection_info": null
    },
    {
        "title": "代上杜按察三首  其一",
        "author": "谢枋得",
        "content": "东南官吏欠清风，五十年来世道穷。\n须信太平在今日，人间又有杜祁公。",
        "dynasty": "宋",
        "collection_info": null
    },
    {
        "title": "代上杜按察三首  其二",
        "author": "谢枋得",
        "content": "庆历诸公开太平，选贤按察救生灵。\n当时只有一杜杞，岂若先生真福星。",
        "dynasty": "宋",
        "collection_info": null
    },
    {
        "title": "代上杜按察三首  其三",
        "author": "谢枋得",
        "content": "万物宁无吐气时，平生爱诵杜陵诗。\n如今天下知元结，六百年间再见之。",
        "dynasty": "宋",
        "collection_info": null
    },
    {
        "title": "送程楚翁远游",
        "author": "谢枋得",
        "content": "近日人传庾岭梅，南枝落尽北枝开。\n长安旧日元无此，尽是江南人送来。",
        "dynasty": "宋",
        "collection_info": null
    },
    {
        "title": "寄谢叔鲁三首  其一",
        "author": "谢枋得",
        "content": "红叶飘摇霜露清，去年今日正同行。\n夜来似与君相见，明月一窗梅影横。",
        "dynasty": "宋",
        "collection_info": null
    },
    {
        "title": "寄谢叔鲁三首  其二",
        "author": "谢枋得",
        "content": "一岁思君君不来，君来我去欠徘徊。\n归时只见留诗在，何日相逢畅好怀。",
        "dynasty": "宋",
        "collection_info": null
    },
    {
        "title": "寄谢叔鲁三首  其三",
        "author": "谢枋得",
        "content": "平生结客知心少，乱世逢人笑口难。\n近日老天频送喜，谁来对酒共清欢。",
        "dynasty": "宋",
        "collection_info": null
    },
    {
        "title": "五星",
        "author": "谢枋得",
        "content": "五纬煌煌聚在秦，项王称霸沛公臣。\n谁知四百年天下，已属宽仁大度人。",
        "dynasty": "宋",
        "collection_info": null
    },
    {
        "title": "元旦阻雨二首  其一",
        "author": "谢枋得",
        "content": "洪钧一转岁开端，草木群生亦喜欢。\n安得明年此时节，江东重覩旧衣冠。",
        "dynasty": "宋",
        "collection_info": null
    },
    {
        "title": "元旦阻雨二首  其二",
        "author": "谢枋得",
        "content": "莫道新年贺客迟，晴天暖日却相期。\n春风只被多情苦，红嫩青新总要诗。",
        "dynasty": "宋",
        "collection_info": null
    },
    {
        "title": "戏道士阮太虚",
        "author": "谢枋得",
        "content": "阮郎正好住天台，玉女多情忍放回。\n雨散云收一天碧，熏风吹梦到瑶台。",
        "dynasty": "宋",
        "collection_info": null
    },
    {
        "title": "春日闻杜宇",
        "author": "谢枋得",
        "content": "杜鹃日日劝人归，一片归心谁得知。\n望帝有神如可问，谓余何日是归期。",
        "dynasty": "宋",
        "collection_info": null
    },
    {
        "title": "谢送夏衣",
        "author": "谢枋得",
        "content": "南州久客困炎歊，汗浥春衫上白毛。\n细葛含风常着看，此情犹胜旧绨袍。",
        "dynasty": "宋",
        "collection_info": null
    },
    {
        "title": "谢惠楮衾",
        "author": "谢枋得",
        "content": "吴宫金蹙凤花绫，春暖熏笼换水沉。\n那似冰桥楮夫子，满床明月解微吟。",
        "dynasty": "宋",
        "collection_info": null
    },
    {
        "title": "赠儒医陈西岩",
        "author": "谢枋得",
        "content": "猪苓桔梗最为奇，药笼书囊用有时。\n莫把眼前穷达论，要知良相即良医。",
        "dynasty": "宋",
        "collection_info": null
    },
    {
        "title": "桃",
        "author": "谢枋得",
        "content": "寻得桃源好避秦，桃红又见一年春。\n花飞莫遣随流水，怕有渔郎来问津。",
        "dynasty": "宋",
        "collection_info": null
    },
    {
        "title": "觅茶",
        "author": "谢枋得",
        "content": "茂绿林中三五家，短墙半露小桃花。\n客行马上多春日，特扣柴门觅一茶。",
        "dynasty": "宋",
        "collection_info": null
    },
    {
        "title": "赠画士刘信可二首  其一",
        "author": "谢枋得",
        "content": "毛颖摧锋入墨池，白云窗下展乌丝。\n乘君袖裏孤山月，写尽横斜竹外枝。",
        "dynasty": "宋",
        "collection_info": null
    },
    {
        "title": "赠画士刘信可二首  其二",
        "author": "谢枋得",
        "content": "谱系庭筠出管城，胸中千亩尽秋清。\n儿童不悞挥毫意，闲傍虚檐听雨声。",
        "dynasty": "宋",
        "collection_info": null
    },
    {
        "title": "竹",
        "author": "谢枋得",
        "content": "新篁娟娟如绿玉，潇然出尘澹无欲。\n清风明月谁主张，留得此君在空谷。",
        "dynasty": "宋",
        "collection_info": null
    },
    {
        "title": "扇",
        "author": "谢枋得",
        "content": "蒲葵也解归掌握，纨素未应捐箧中。\n莫把暗尘涴明月，好驱大暑来清风。",
        "dynasty": "宋",
        "collection_info": null
    },
    {
        "title": "菊",
        "author": "谢枋得",
        "content": "渊明岂但隠逸人，渊明素怀诸葛志。\n清香不独占秋天，菊潭一滴三千岁。",
        "dynasty": "宋",
        "collection_info": null
    },
    {
        "title": "赋松",
        "author": "谢枋得",
        "content": "乔松磊磊多奇节，冬无霜雪夏无热。\n根头更有千岁苓，知谁可语长生诀。",
        "dynasty": "宋",
        "collection_info": null
    },
    {
        "title": "与魏梅墅",
        "author": "谢枋得",
        "content": "义熙陶令书甲子，春秋仲尼尊天王。\n孔明汉贼不两立，梁公十念臣而皇。",
        "dynasty": "宋",
        "collection_info": null
    },
    {
        "title": "花影",
        "author": "谢枋得",
        "content": "重重迭迭上瑶台，几度呼童扫不开。\n刚被太阳收拾去，又教明月送将来。",
        "dynasty": "宋",
        "collection_info": null
    },
    {
        "title": "绝粒偶书二首  其一",
        "author": "谢枋得",
        "content": "丹府金童善主家，百神听命静无譁。\n从今何必餐松柏，但吸日精吐月华。",
        "dynasty": "宋",
        "collection_info": null
    },
    {
        "title": "绝粒偶书二首  其二",
        "author": "谢枋得",
        "content": "龟衔甘露争先到，凤吸醴泉随后来。\n投在太清仙酒瓮，道人日饮两三杯。",
        "dynasty": "宋",
        "collection_info": null
    },
    {
        "title": "古诗赠相士吴楚峰",
        "author": "谢枋得",
        "content": "世乱异人出，高者为神仙。\n方术皆救世，可知愚与贤。\n喜君风鉴别，妙处不可传。\n着眼看福人，要识太平年。",
        "dynasty": "宋",
        "collection_info": null
    },
    {
        "title": "赠宋相士",
        "author": "谢枋得",
        "content": "堕甑看无益，乘轩计亦疏。\n忍贫吾自解，过论子姑徐。\n但得耆而艾，饱观诗与书。\n时乎一杯酒，此外尽从渠。",
        "dynasty": "宋",
        "collection_info": null
    },
    {
        "title": "求纸衾",
        "author": "谢枋得",
        "content": "避世知无地，危身只信天。\n宁持龚胜扇，不着挺之绵。\n养性真同道，知心有宿缘。\n纸衾加惠絮，晴日卧云边。",
        "dynasty": "宋",
        "collection_info": null
    },
    {
        "title": "赠相士郭少仙",
        "author": "谢枋得",
        "content": "崇兰生深林，澹泊一点芳。\n江梅倚修竹，醖藉万斛香。\n气骨抱金玉，精神贮冰霜。\n若以色见我，照红还海棠。",
        "dynasty": "宋",
        "collection_info": null
    },
    {
        "title": "送张子高归延平",
        "author": "谢枋得",
        "content": "乱世读书少，前人教子难。\n青灯尝合席，红叶趱归鞍。\n梅自知春近，松应耐岁寒。\n楼高新月好，后夜与谁看。",
        "dynasty": "宋",
        "collection_info": null
    },
    {
        "title": "送刘治中之信州",
        "author": "谢枋得",
        "content": "冰玉古溪山，治中今士元。\n邦人敬文简，道化望曾孙。\n朱子书堂在，东莱讲席存。\n十年儒道晦，此日喜登门。",
        "dynasty": "宋",
        "collection_info": null
    },
    {
        "title": "示儿二首  其一",
        "author": "谢枋得",
        "content": "门户兴衰不自由，乐天知命我无忧。\n大儿安得孔文举，生子何如孙仲谋。\n天上麒麟元有数，人间豚犬不须愁。\n养男不教父之过，莫视诗书如寇仇。",
        "dynasty": "宋",
        "collection_info": null
    },
    {
        "title": "示儿二首  其二",
        "author": "谢枋得",
        "content": "千古兴亡我尽知，一家消息又何疑。\n古来圣哲少才子，世乱英雄多义儿。\n靖节少陵能自解，孔明王猛使人悲。\n只虞错改金根字，焉用城南劝学诗。",
        "dynasty": "宋",
        "collection_info": null
    },
    {
        "title": "代上张经历",
        "author": "谢枋得",
        "content": "中原自古多豪杰，晋国尤多贤大夫。\n学问断无虚议论，功名须有大规模。\n臂间弓矢真良将，舌底诗书笑腐儒。\n自恨两贤相识晚，不妨杯酒恣歌呼。",
        "dynasty": "宋",
        "collection_info": null
    },
    {
        "title": "赠卜者魏易斋",
        "author": "谢枋得",
        "content": "伯阳曾着易参同，夺尽阴阳造化功。\n白玉五城人可到，黄金一鼎道无穷。\n先生救世心良苦，后派多才命必通。\n魏本大名名易显，子明且为筮江东。",
        "dynasty": "宋",
        "collection_info": null
    },
    {
        "title": "题东观壁  其一",
        "author": "谢枋得",
        "content": "观外好看船往回，观中几度见桃开。\n常瞻紫气青牛去，又带白云黄鹤来。\n天地无情搔短髮，古今多变付残杯。\n醉中尚有醒时眼，不信玉山人可推。",
        "dynasty": "宋",
        "collection_info": null
    },
    {
        "title": "题东观壁  其二",
        "author": "谢枋得",
        "content": "老树犹能识道回，好怀长对碧天开。\n青山绿水何人管，明月清风要我来。\n少日曾闻黄石教，平生几掷左慈杯。\n道兄惯见人间事，快抱棋枰信手推。",
        "dynasty": "宋",
        "collection_info": null
    },
    {
        "title": "和曹东谷韵",
        "author": "谢枋得",
        "content": "万古纲常担上肩，脊梁铁硬对皇天。\n人生芳秽有千载，世上荣枯无百年。\n此日识公知有道，何时与我咏游仙。\n不为苏武即龚胜，万一因行拜杜鹃。",
        "dynasty": "宋",
        "collection_info": null
    },
    {
        "title": "和叶爱梅韵",
        "author": "谢枋得",
        "content": "道逢患难正当行，礼食从来孰重轻。\n绿鬓行藏堪检点，白头去就要分明。\n了知死别如龚胜，未必生还似子卿。\n纬地经天文不丧，许君独擅大声名。",
        "dynasty": "宋",
        "collection_info": null
    },
    {
        "title": "和游古意韵",
        "author": "谢枋得",
        "content": "死易程婴岂不知，十年死后未为非。\n文辞未必改秦甥，敲朴徒能抱御衣。\n无志何劳悲庙黍，得仁更不食山薇。\n儒冠有愧一厮养，何忍葵心对落晖。",
        "dynasty": "宋",
        "collection_info": null
    },
    {
        "title": "和毛静可韵",
        "author": "谢枋得",
        "content": "孟韩相慕久悬悬，恨不论诗早十年。\n吾道不行知有命，斯文将丧更由天。\n此生何恨为龚胜，来世谁能知少连。\n不信无人扶宇宙，是邦豪杰已林然。",
        "dynasty": "宋",
        "collection_info": null
    },
    {
        "title": "和詹苍崖韵",
        "author": "谢枋得",
        "content": "八闽英杰盛如林，安得三忠存至今。\n旧俗风流千载事，精忠大义一般心。\n早知平陆风波恶，何必巅崖云雾深。\n此日脊梁非铁硬，小颜拳爪定相侵。",
        "dynasty": "宋",
        "collection_info": null
    },
    {
        "title": "初到建宁赋诗一首",
        "author": "谢枋得",
        "content": "雪中松柏愈青青，扶植纲常在此行。\n天下久无龚胜洁，人间何独伯夷清。\n义高便觉生堪舍，礼重方知死甚轻。\n南八男儿终不屈，皇天上帝眼分明。",
        "dynasty": "宋",
        "collection_info": null
    },
    {
        "title": "辞洞斋华父二刘兄惠寒衣",
        "author": "谢枋得",
        "content": "平生爱读龚胜传，进退存亡断得明。\n范叔绨袍虽见意，大颠衣服莫留行。\n此时要看英雄样，好汉应无儿女情。\n只愿诸贤扶世教，饿夫含笑死犹生。",
        "dynasty": "宋",
        "collection_info": null
    },
    {
        "title": "和道士陈天隠  其一",
        "author": "谢枋得",
        "content": "明知儒道本同流，未了因缘不自由。\n紫府寥阳随念到，红尘辛苦几时休。\n精神尝与天来往，躯殻不知谁滞留。\n穹壤岂无陆修静，知君认得故吾不。",
        "dynasty": "宋",
        "collection_info": null
    },
    {
        "title": "和道士陈天隠  其二",
        "author": "谢枋得",
        "content": "岂不逍遥自采真，世间何地可容身。\n碧潭秋月元无物，丽日祥风只爱春。\n天上尽多知己友，尘中安得见心人。\n赤虬一跃蓬莱近，又恐丹丘有宿因。",
        "dynasty": "宋",
        "collection_info": null
    },
    {
        "title": "和道士陈天隠  其三",
        "author": "谢枋得",
        "content": "学道无魔道不成，神人得计是无名。\n光风自觉长潇洒，明月何曾有死生。\n早悟梅山难养性，何如福地别寻盟。\n梅花香裏堪联句，莫笑人间石鼎鸣。",
        "dynasty": "宋",
        "collection_info": null
    },
    {
        "title": "谢刘纯父惠木绵布",
        "author": "谢枋得",
        "content": "嘉树种木绵，天何厚八闽。\n厥土不宜桑，蚕事殊艰辛。\n木绵收千株，八口不忧贫。\n江东易此种，亦可致富殷。\n奈何来瘴疠，或者畏苍旻。\n吾知饶信间，蚕月如岐邠。\n儿童皆衣帛，岂但奉老亲。\n妇女贱罗绮，卖丝买金银。\n角齿不兼与，天道斯平均。\n所以木绵利，不畀江东人。\n避秦衣木叶，矧肯羞悬鹑。\n天下有元德，孔融愿卜邻。\n绨袍望不及，共裘志自仁。\n赠我以两端，物意皆可珍。\n洁白如雪积，丽密过绵纯。\n羔缝不足贵，狐腋难拟伦。\n絺纩皆作贡，此物不荐陈。\n岂非神禹意，隠匿遗小民。\n诗多草木名，笺疏欲谆谆。\n国家无楚越，欲识固无因。\n剪裁为大裘，穷冬胜三春。\n拜嘉重感激，触物尤酸辛。\n吁嗟彼寒谷，邹律今不神。\n三宫坐穹庐，雨雪或十旬。\n安得遗此惠，飞到君王身。\n塞上寒堕指，挟纩谁为温。\n人各赐两端，费银二万斤。\n大军四十万，谈笑却胡尘。\n感君道义交，何异骨肉亲。\n可与知者道，众人笑且嗔。\n玉案未能报，琼琚情则真。\n春秋二百年，币交几君臣。\n季札有赠好，千古尚如新。",
        "dynasty": "宋",
        "collection_info": null
    },
    {
        "title": "谢张四居士惠纸衾",
        "author": "谢枋得",
        "content": "何年捣玉楮，莹洁无滓坌。\n清兴厌纯绵，安有尘可振。\n夜卧白昼中，冰雪心不紊。\n梦觉梅花香，炉红绝烟熅。\n疑到玉皇前，俯视日月晕。\n人间绮罗帐，何异锦覆粪。\n吾慕忍寒人，从师游鲁邻。\n爵禄不可辞，高举已在汶。\n独怜无褐民，茅檐冻欲偾。\n大裘正万丈，德心欠广运。\n天下皆无寒，孔孟有素藴。\n愿与物为春，衾铁吾不愠。\n以君志趣高，惠我无俗韵。\n缟带报纻衣，侨札真契分。",
        "dynasty": "宋",
        "collection_info": null
    },
    {
        "title": "谢人惠米线",
        "author": "谢枋得",
        "content": "玉粒百谷王，有功满人寰。\n舂磨作琼屑，飞雷落九关。\n翕张化瑶线，弦直又可弯。\n汤镬海沸腾，玉龙自相扳。\n银涛滚雪浪，出没几漩澴。\n有味胜汤餠，饫歌不愁癏。\n包裹数十里，莹洁无点班。\n兴师远持糒，此物正可颁。\n千万一日饱，不费金数锾。\n长安权贵人，五鼎靳笑颜。\n玉食过九重，恨无土宇版。\n岂知有琼糜，天雨到市阛。\n愿献空峒帝，马迷龙难攀。",
        "dynasty": "宋",
        "collection_info": null
    },
    {
        "title": "谢人冬至送鸭酒",
        "author": "谢枋得",
        "content": "阳復且闭关，万物畏坤含。\n双鳬飞天外，鹜食何贪婪。\n儒道又一泰，十年乱愈餤。\n谁家读书堂，庭阶无青藫。\n此时谈诗书，莲经提鱼篮。\n平生太玄文，知者无一谭。\n之子爱野鹜，骥驹舞两骖。\n厚颜酒食馔，不猎悬鹑鹌。\n寒威甚毒矢，三杯胜七䤴。\n烂醉寻梅花，登峰吾尚堪。",
        "dynasty": "宋",
        "collection_info": null
    },
    {
        "title": "乞酰",
        "author": "谢枋得",
        "content": "平生忍酸寒，鼻吸醋三斗。\n先民耻乞字，乞酰良可丑。\n卖鷄买鱼烹，鷄鱼谁舍取。\n将为水晶鲙，聊悦苦吟口。\n主人曰无酰，调和只宜酒。\n一夜严霜寒，池冰坚可扣。\n谁知酒不冰，流澌鱼可走。\n旁观粲然笑，易牙知此否。\n始知五味和，咸酸必相有。\n提壶我有求，君瓮肯发瓿。\n宿诺惠未来，望梅渴已久。\n似闻君酿酰，巧心出杨柳。\n杨柳属他人，肠断香山叟。\n举瓢酌酰时，又忆玉纤手。\n一顾一心酸，泪珠满翠袖。\n此亦人至情，何不告朋友。\n古人有乞浆，得酒意愈厚。\n又恐酒俱来，太岁正在酉。",
        "dynasty": "宋",
        "collection_info": null
    },
    {
        "title": "谢黄禅师华严会供食",
        "author": "谢枋得",
        "content": "十兆九万拜，求道心如惔。\n毗卢顶上珠，直欲一手探。\n天厨送谁馔，众腹岂敢贪。\n君有维摩心，作茧怜吴蚕。\n八万四千供，只须丈室函。\n昔我闻晨钟，今载草堂柟。\n流年急如梭，长歌愧仙蓝。\n勇寻赵州关，何畏白髮鬖。\n愿为护法轮，金甲持长锬。\n又恐回道人，晚遇黄龙南。",
        "dynasty": "宋",
        "collection_info": null
    },
    {
        "title": "赠道士阮太虚何存斋",
        "author": "谢枋得",
        "content": "六道四生苦，何人不烦恼。\n官人自做官，道人自修道。\n相逢不下马，各自寻蓬岛。\n前生非亲契，今生如何好。\n本来无因缘，安得有果报。\n来非人捉来，到是天送到。\n我若不呈丑，道教一齐倒。\n春风缚不住，秋月蚀愈皎。\n莫登时贵门，谈天恨欠早。\n对面不相识，开口便激恼。\n譬如弄杂剧，徒取傍人笑。\n道我是风颠，知我已明了。\n莫愁我饥渴，天厨食自饱。\n真宰善解家，未敢与人道。",
        "dynasty": "宋",
        "collection_info": null
    },
    {
        "title": "菖蒲歌",
        "author": "谢枋得",
        "content": "有石奇峭天琢成，有草夭夭冬夏青。\n人言菖蒲非一种，上品九节通仙灵。\n异根不带尘埃气，孤操爱结泉石盟。\n明窗凈几有宿契，花林草砌无交情。\n夜深不嫌清露重，晨光疑有白云生。\n嫩如秦时童女登蓬瀛，手携绿玉杖徐行。\n瘦如天台山上圣贤僧，休粮绝粒孤鹤形。\n劲如五百义士从田横，英气凛凛磨青冥。\n清如三千弟子立孔庭，回琴点瑟天机鸣。\n堂前不入红粉意，席上常听诗书声。\n怪石篠簜皆充贡，此物舜庙当共登。\n神农知己入本草，灵均蔽贤遗骚经。\n幽人躭玩发仙兴，方士服饵延修龄。\n綵鸾紫凤琪花苑，赤虬玉麟芙蓉城。\n上界真人好清凈，见此灵苗当大惊。\n我欲携之朝太清，瑶草不敢专芳馨。\n玉皇一笑留香案，锡与有道者长生。\n人间千花万草尽荣艳，未必敢与此草争高名。",
        "dynasty": "宋",
        "collection_info": null
    },
    {
        "title": "荆棘中杏花",
        "author": "谢枋得",
        "content": "墙东荒蹊抱村斜，荆棘狼籍盘根芽。\n何年丹杏此留种，小红濈濈争春华。\n野人惯见谩不省，独有诗客来咨嗟。\n天真不到铅粉笔，富艳自是宫闱花。\n曲池芳径非宿昔，苍苔浊酒同天涯。\n京师惜花如惜玉，晓担卖彻东西家。\n杏花看红不看白，十日忙杀游春车。\n谁家园裏有此树，郑重已着重帏遮。\n阿娇新宠贮金屋，明妃远嫁愁清笳。\n落花萦帘拂床席，亦有飘泊沾泥沙。\n天公无心物自物，得意未用相陵夸。\n黄昏人归花不语，惟有落月啼栖鸦。",
        "dynasty": "宋",
        "collection_info": null
    },
    {
        "title": "赠何古梅学医",
        "author": "谢枋得",
        "content": "永州何仙药最灵，神丸能溃邕州城。\n广西两道再清平，百万赤子荷更生。\n笙鹤一去三百年，东南忽变为腥膻。\n为血为肉生灵苦，在者疮痍何日痊。\n上界真人有同性，不学神仙学孔孟。\n有术医国无人知，要为吾民救微命。\n察脉肥瘠韩子精，论疾阴阳子产明。\n神功端不让思邈，古道依然如宋清。\n得钱卖药少取利，无钱乞药喜舍施。\n好客来时入酒垆，无朋终日阅书市。\n忆昔民生三皇前，下寿无疾享百年。\n神人妙用不可见，本草灵素犹有传。\n古云医不通三书，世上断不服其药。\n如君胸中有炎黄，冷笑三书尽糟粕。\n我闻上帝最好生，活人功多朝玉京。\n请看岐叟至陶葛，神仙多是良医成。\n东南干戈二十秋，人无贫富眉长愁。\n千人幸有一人在，到处呻吟无歌讴。\n遗黎若要家平康，但愿良医自天降。\n不龟手药有灵时，好看良医作良相。",
        "dynasty": "宋",
        "collection_info": null
    },
    {
        "title": "赠画梅吴雪坞",
        "author": "谢枋得",
        "content": "冷凝寒极雪漫漫，天下无人知袁安。\n起来门前问梅竹，吾友可以话岁寒。\n岁寒心肠似铁石，不与万木同摧残。\n有时醉中画梅竹，洪钧只在掌握间。\n人生莫与天争巧，上帝一见开笑颜。\n八极俗物不足道，千年陈人无可观。\n谁人奈得此雪过，春风去后终须还。\n千红万紫争烂熳，梅竹携手隠空山。\n皋陶庭坚不祀苦，程婴杵臼存孤难。\n岂无当门独立者，五更风雪不相干。\n上帝慈仁须动念，醒来红日上三竿。",
        "dynasty": "宋",
        "collection_info": null
    },
    {
        "title": "谢药",
        "author": "谢枋得",
        "content": "雪深不能镵黄精，天寒不能斸茯苓。\n瑶草共食何日长，还丹独炼何时成。\n如来怜我似鹤形，指挥龙树露神灵。\n佛无老死无生灭，何用劳我以长生。",
        "dynasty": "宋",
        "collection_info": null
    },
    {
        "title": "谢惠椒醤等物  其一",
        "author": "谢枋得",
        "content": "堇荼易地味不甘，姜桂到老性愈辣。\n人言申椒能变化，我见苾芬终不灭。\n古来郊庙荐德馨，此物气味通神明。\n开口一笑露眼睛，望君点化佛先成。",
        "dynasty": "宋",
        "collection_info": null
    },
    {
        "title": "谢惠椒醤等物  其二",
        "author": "谢枋得",
        "content": "孔子爱食蔬菜羹，羹中无醤必不食。\n先生执醤馈高年，此味珍羞岂易得。\n瓶中有粟岂过望，谁怜陶令分嘉饷。\n喜君不作无髮人，免得东坡借擂醤。",
        "dynasty": "宋",
        "collection_info": null
    },
    {
        "title": "谢麫",
        "author": "谢枋得",
        "content": "丰年自古说来牟，四月麦熟胜秋收。\n天厨送食不待求，有麫䬪饦吾何忧。\n安得化身为儿童，戏沙作麫可报答。\n授记或为阿育王，请铸八万四千塔。",
        "dynasty": "宋",
        "collection_info": null
    },
    {
        "title": "崇真院绝粒偶书付儿熙之定之并呈张苍峰刘洞斋华甫",
        "author": "谢枋得",
        "content": "西汉有臣龚胜卒，闭口不食十四日。\n我今半月忍渴饥，求死不死更无术。\n精神常与天往来，不知饮食为何物。\n若非功行积未成，便是业债偿未毕。\n太清群仙宴会多，凤箫龙笛鸣瑶瑟。\n岂无道兄相提携，骑龙直上寥天一。",
        "dynasty": "宋",
        "collection_info": null
    },
    {
        "title": "吾友张四居士为僧敢献善颂",
        "author": "谢枋得",
        "content": "天台罗汉形模，也学丹霞刬草。\n少年大振宗风，好箇五山长老。",
        "dynasty": "宋",
        "collection_info": null
    },
    {
        "title": "书林十景诗  其一",
        "author": "谢枋得",
        "content": "巍巍文笔光书林，插空屹地皆天成。\n尖齐不假云烟敛，圆健何劳雨露深。\n椽墨太阿窥小丑，书天不动龙蛇走。\n何用蒙恬制作工，五色光芒焕星斗。",
        "dynasty": "宋",
        "collection_info": null
    },
    {
        "title": "书林十景诗  其二",
        "author": "谢枋得",
        "content": "元君吴老皆昇真，民怀被德为斯亭。\n和烟芳草连天碧，笑日仙花满树春。\n前后古阴迎蓊鬰，远近琅玕森玉立。\n祥风静定不见寒，凤尾婆娑暄暖日。",
        "dynasty": "宋",
        "collection_info": null
    },
    {
        "title": "书林十景诗  其三",
        "author": "谢枋得",
        "content": "雄峰驰骤万马奔，浮空积翠如昆崙。\n中有一蛙清且瘦，天成不假钻锄痕。\n神物深潜清彻底，霹雳电光生石齿。\n桃花飞雨三月红，汹涌湖光涨春水。",
        "dynasty": "宋",
        "collection_info": null
    },
    {
        "title": "书林十景诗  其四",
        "author": "谢枋得",
        "content": "携锄凿破南山云，种来修竹凌青冥。\n参天引风挺苍玉，匝地印月筛黄金。\n清瘦何妨惟却俗，凈扫胸中尘万斛。\n何当裁制十二个，吹作来仪凤凰曲。",
        "dynasty": "宋",
        "collection_info": null
    },
    {
        "title": "书林十景诗  其五",
        "author": "谢枋得",
        "content": "岱嶂吞吐云烟迷，山川独胜东南奇。\n银河倒泻风雨急，玉龙交战冰霜飞。\n巨流溅石驾空谷，仰望斯须突起粟。\n西湖不羡冷泉亭，爽利可人清兴足。",
        "dynasty": "宋",
        "collection_info": null
    },
    {
        "title": "书林十景诗  其六",
        "author": "谢枋得",
        "content": "路盘屈曲蛇行惊，岭危崒嵂龟纹真。\n俯窥毛悚超宇宙，仰扪手得探星辰。\n斜阳堕块朱砂魄，暮霞几缕胭脂色。\n来朝海气泛扶桑，拥出金轮光赫赫。",
        "dynasty": "宋",
        "collection_info": null
    },
    {
        "title": "书林十景诗  其七",
        "author": "谢枋得",
        "content": "长虹跨陆登云衢，会同海宇皆车书。\n日斜市溃夜喧息，月来云静天无疵。\n水劫金蟇形不槁，常生玉兔药常捣。\n可怜沧海几桑田，照耀古今人尽老。",
        "dynasty": "宋",
        "collection_info": null
    },
    {
        "title": "书林十景诗  其八",
        "author": "谢枋得",
        "content": "仰山梵剎万竹间，巨鲸吼动天风寒。\n前声穿云出山久，后音待月挥槌难。\n长短轻重知多少，断续参差不奇偶。\n敲残一百余八声，树色糢糊落星斗。",
        "dynasty": "宋",
        "collection_info": null
    },
    {
        "title": "书林十景诗  其九",
        "author": "谢枋得",
        "content": "古阴寂寂人踪稀，一泓凝碧环招提。\n洪音清韵系风雨，山鸣谷响声迟迟。\n昧爽初分天欲晓，岚气升腾迷木杪。\n金乌鼓翼海色红，烁醒林中正栖鸟。",
        "dynasty": "宋",
        "collection_info": null
    },
    {
        "title": "书林十景诗  其一○",
        "author": "谢枋得",
        "content": "朔风吹折寒梅枝，严凝冻合彤云痴。\n华峰屹立亘今古，堆累积聚皆昏迷。\n杨花飞舞盈三尺，蜨翅交加呈六出。\n朝阳发焰照干坤，万壑千崖消粉饰。",
        "dynasty": "宋",
        "collection_info": null
    },
    {
        "title": "蚕妇吟",
        "author": "谢枋得",
        "content": "子规啼彻四更时，起视蚕稠怕叶稀。\n不信楼头杨柳月，玉人歌舞未曾归。",
        "dynasty": "宋",
        "collection_info": null
    },
    {
        "title": "武夷山中",
        "author": "谢枋得",
        "content": "十年无梦得还家，独立青峰野水涯。\n天地寂寥山雨歇，几生修得到梅花。",
        "dynasty": "宋",
        "collection_info": null
    },
    {
        "title": "仙隠观",
        "author": "谢枋得",
        "content": "秋日閒十日，面怀秋山空。\n烟霞固常态，败叶铺山红。\n平生五大夫，投老一秃翁。\n相看各萧索，事付不语中。\n二轮固代谢，四季弭初终。\n义霜素悽惨，温律復冲融。\n相期保岁寒，木末回春风。",
        "dynasty": "宋",
        "collection_info": null
    },
    {
        "title": "送半村厉元吉出尉乌程",
        "author": "谢枋得",
        "content": "十二街头三尺雪，骏马健行如跛鼈。\n生怀故人厉半村，拂袖前行何勇决。\n迭山居士强欲吟，冻笔如椎砚欲裂。\n京国青衫十载交，欲言不言情哽咽。\n愿君勿作绕指柔，愿君勿作在矿铁。\n甘雨幽遐冤草苏，清风宇宙贪泉竭。\n循良讵困圣明时，玉烛光华待调燮。",
        "dynasty": "宋",
        "collection_info": null
    },
    {
        "title": "题龟峰",
        "author": "谢枋得",
        "content": "三十二峰峰最高，脚踏高处真人豪。\n远观灵山一㟝嵝，俯视彭蠡无波涛。\n眼明始见沧海阔，心閒却怜人世劳。\n后百千年谁独立，万古一览皆秋毫。",
        "dynasty": "宋",
        "collection_info": null
    },
    {
        "title": "小孤山",
        "author": "谢枋得",
        "content": "人言此是海门关，海眼无涯骇众观。\n天地偶然留砥柱，江山有此障狂澜。\n坚如勇士专场立，危比孤臣末世难。\n明日登峰须造极，渺观宇宙我心宽。",
        "dynasty": "宋",
        "collection_info": null
    },
    {
        "title": "忠贤祠",
        "author": "谢枋得",
        "content": "正气冲融自一家，宦情儒墨共根芽。\n身因世故归民社，道为时谋重圣涯。\n千古寒光流夜月，满天余彩漾晴霞。\n殷勤瞻拜诸公侧，送尽长林几晚鸦。",
        "dynasty": "宋",
        "collection_info": null
    },
    {
        "title": "蚕",
        "author": "谢枋得",
        "content": "养口资身頼以桑，终成王道泽流长。\n吐丝不羡蜘蛛巧，饲叶频催织女忙。\n三起三眠时化运，一生一死命天常。\n待看献茧盆缫后，先与吾皇织衮裳。",
        "dynasty": "宋",
        "collection_info": null
    },
    {
        "title": "儒富庄  其一",
        "author": "谢枋得",
        "content": "一从孔氏去藏书，直至秦人不喜儒。\n柱下老仙今有后，安知文不在兹乎。",
        "dynasty": "宋",
        "collection_info": null
    },
    {
        "title": "儒富庄  其二",
        "author": "谢枋得",
        "content": "东观羣儒作好官，束书不许散人看。\n何时遂作西林友，读得韩文熟已难。",
        "dynasty": "宋",
        "collection_info": null
    },
    {
        "title": "九宫山",
        "author": "谢枋得",
        "content": "真人何代结幽栖，累世奎光焕紫泥。\n日月高奔黄道近，衡庐傍出玉绳低。",
        "dynasty": "宋",
        "collection_info": null
    },
    {
        "title": "赠秋山道人",
        "author": "谢枋得",
        "content": "晒衣台上草春深，天遣诗人近士林。\n宇宙中间千万变，长歌收拾付閒心。",
        "dynasty": "宋",
        "collection_info": null
    },
    {
        "title": "和李白浔阳紫极宫感秋",
        "author": "谢枋得",
        "content": "雨歇月明松，天碧光入竹。\n好怀一时开，干坤清可掬。\n相携尘外游，此乐岂我独。\n扫开松上云，恐有鹤来宿。\n爽气逼斗牛，何待蜀仙卜。\n独怜天心劳，千岁几剥復。\n沧海有红尘，不见虚舟覆。\n问讯安期生，何年枣当熟。",
        "dynasty": "宋",
        "collection_info": null
    },
    {
        "title": "自况",
        "author": "谢枋得",
        "content": "手捻琪花吹玉萧，至人长与道逍遥。\n黄云白鹤无拘束，閒看吴儿弄晚潮。",
        "dynasty": "宋",
        "collection_info": null
    },
    {
        "title": "挂冠",
        "author": "谢枋得",
        "content": "玉皇殿下卸恩袍，羞见冥鸿惜羽毛。\n天地有心扶社稷，朝廷无意得英豪。\n早知骨鲠撄时忌，何似山林遁迹高。\n次第秋风到兰菊，归家痛饮读离骚。",
        "dynasty": "宋",
        "collection_info": null
    },
    {
        "title": "窗间戏题",
        "author": "谢枋得",
        "content": "云在青山自往还，鹤穿云外上青天。\n云来鹤去不相试，两个无心莫结缘。",
        "dynasty": "宋",
        "collection_info": null
    },
    {
        "title": "题庆全庵  其一",
        "author": "谢枋得",
        "content": "莲如君子甘离世，菊似逸民难出山。\n不信众芳□寂寞，天香流出满人间。",
        "dynasty": "宋",
        "collection_info": null
    },
    {
        "title": "题庆全庵  其二",
        "author": "谢枋得",
        "content": "长松落落多奇节，冬无雪霜夏无热。\n根头更有千岁苓，知谁可语长生诀。",
        "dynasty": "宋",
        "collection_info": null
    },
    {
        "title": "赏牡丹  其一",
        "author": "谢枋得",
        "content": "兰佩蓉裳骨相寒，山中何日鼎成丹。\n春深富贵花如此，一笑尊前醉眼看。",
        "dynasty": "宋",
        "collection_info": null
    },
    {
        "title": "赏牡丹  其二",
        "author": "谢枋得",
        "content": "洛阳园裏草茵寒，梦想尧夫一寸丹。\n安得根头知上品，今人多是就花看。",
        "dynasty": "宋",
        "collection_info": null
    },
    {
        "title": "秦人洞",
        "author": "谢枋得",
        "content": "来避秦人万事休，鸟啼花落几春秋。\n洞门深锁无人到，山自青青水自流。",
        "dynasty": "宋",
        "collection_info": null
    },
    {
        "title": "句",
        "author": "谢枋得",
        "content": "要知今日谢枋得，便是当年许月卿。",
        "dynasty": "宋",
        "collection_info": null
    },
    {
        "title": "赠迭山先生",
        "author": "叶爱梅",
        "content": "后土茫茫两屩行，纲常事重此身轻。\n大江有士一人半，千载见君双眼明。\n俯仰元无愧今古，英雄何必尽公卿。\n早知莫卖成都卜，省得人知大隠名。",
        "dynasty": "宋",
        "collection_info": null
    },
    {
        "title": "赠迭山先生",
        "author": "游古意",
        "content": "满腔忠孝有天知，不管人间事已非。\n万里干坤双草履，百年身世一麻衣。\n行藏自信床头易，卧病惟餐陇首薇。\n傥过宗周见离黍，几多新泪向残晖。",
        "dynasty": "宋",
        "collection_info": null
    },
    {
        "title": "送迭山先生北行",
        "author": "谢枋得友",
        "content": "流落崎岖二十年，几回洒血杜鹃前。\n一双芒屦干坤窄，万古丹心日月悬。\n案上灵龟元不食，樊中孤鹤且安眠。\n逃名不得名终在，行止非人亦有天。",
        "dynasty": "宋",
        "collection_info": null
    },
    {
        "title": "輓迭山先生",
        "author": "赵简边",
        "content": "西山东海莫容身，芒履萧萧万里尘。\n去住更无宽岁月，死生惟有一君亲。\n丹心故国江云冷，白骨他乡塞草青。\n不是回头春已暮，至今犹说似痴人。",
        "dynasty": "宋",
        "collection_info": null
    },
    {
        "title": "仲夏书事十首  其一",
        "author": "方回",
        "content": "园林夏宜晓，叶叶溜晴光。\n此地吾能净，非天独肯凉。\n汲泉看马饮，刬草免蛇藏。\n似亦为形役，终无市井忙。",
        "dynasty": "宋",
        "collection_info": null
    },
    {
        "title": "仲夏书事十首  其二",
        "author": "方回",
        "content": "南风吹密树，古屋隠林隈。\n捲画防梅雨，镌诗惜石苔。\n医书邻叟借，庵记野僧催。\n细省仍微笑，犹胜走俗埃。",
        "dynasty": "宋",
        "collection_info": null
    },
    {
        "title": "仲夏书事十首  其三",
        "author": "方回",
        "content": "幽居少四邻，长日属閒人。\n石气常蒸雾，鶑声不改春。\n子钱偿未已，卯酒醉何频。\n说与耘畦者，无锥未是贫。",
        "dynasty": "宋",
        "collection_info": null
    },
    {
        "title": "仲夏书事十首  其四",
        "author": "方回",
        "content": "閒身何所事，诗外别无心。\n但见独危坐，焉知长苦吟。\n兵戈生长老，梦幻去来今。\n感慨亦徒尔，宾来酒且斟。",
        "dynasty": "宋",
        "collection_info": null
    },
    {
        "title": "仲夏书事十首  其五",
        "author": "方回",
        "content": "息担秋云季，扶犁夏欲中。\n园林初畏日，里巷只雌风。\n餠粥悭鱐脯，酰盐劣韭葱。\n藕丝冰水旧，谁识少陵翁。",
        "dynasty": "宋",
        "collection_info": null
    },
    {
        "title": "仲夏书事十首  其六",
        "author": "方回",
        "content": "菜梜朝酲后，茶瓯午困前。\n入帘禽避弹，升竈蚁求羶。\n观物因多感，谋生各务全。\n蚕登新麦贱，田叟荷皇天。",
        "dynasty": "宋",
        "collection_info": null
    },
    {
        "title": "仲夏书事十首  其七",
        "author": "方回",
        "content": "劲瘦元弘博，凄酸忽壮豪。\n为诗兼众体，此事属吾曹。\n俗学三书虎，雄心六钓鳌。\n兰枯菊犹短，不羡蜀葵高。",
        "dynasty": "宋",
        "collection_info": null
    },
    {
        "title": "仲夏书事十首  其八",
        "author": "方回",
        "content": "弃置干坤事，归休水竹居。\n不因征急债，尽可读残书。\n虀糁畬田粟，姜羹石涧鱼。\n论文同小酌，未觉故人疏。",
        "dynasty": "宋",
        "collection_info": null
    },
    {
        "title": "仲夏书事十首  其九",
        "author": "方回",
        "content": "细酌浮菖酒，閒吟树蕙文。\n卖符羞米贼，采药按桐君。\n壬日近梅溽，午风生草熏。\n湖航三纪梦，荷盖石榴裙。",
        "dynasty": "宋",
        "collection_info": null
    },
    {
        "title": "仲夏书事十首  其一○",
        "author": "方回",
        "content": "暑月忆寒月，老身兼病身。\n簟谁分长物，酒併缺贤人。\n山市冰难致，家园蒜自珍。\n黄芽冷香饮，迴首叹扬尘。",
        "dynasty": "宋",
        "collection_info": null
    },
    {
        "title": "赠地理齐君龙吉",
        "author": "方回",
        "content": "积善出公侯，今于葬地求。\n樊崇如叵测，郭璞殆徒谋。\n折臂终难验，控颐自可忧。\n未抛金锁甲，焉问土馒头。",
        "dynasty": "宋",
        "collection_info": null
    },
    {
        "title": "独游塘头五首  其一",
        "author": "方回",
        "content": "纳谒心全懒，紬书眼倍昏。\n偶思行药圃，独往叩柴门。\n湿岸鳬梳羽，颓塍枣露根。\n元来好诗句，只在数家村。",
        "dynasty": "宋",
        "collection_info": null
    },
    {
        "title": "独游塘头五首  其二",
        "author": "方回",
        "content": "诗必城之外，胡为不出城。\n渐逢人少处，初听水流声。\n异卉栀香酽，纤梢笋粉明。\n是中亦堪隠，浪出误平生。",
        "dynasty": "宋",
        "collection_info": null
    },
    {
        "title": "独游塘头五首  其三",
        "author": "方回",
        "content": "蒲藕上塘种，养鱼于下塘。\n积泥春粪树，储水岁浇秧。\n未藉知章敕，堪浮逸少觞。\n扫松须憩此，繫马古垂杨。",
        "dynasty": "宋",
        "collection_info": null
    },
    {
        "title": "独游塘头五首  其四",
        "author": "方回",
        "content": "密树窥青果，方塘数绿荷。\n久晴田水细，向晚野烟多。\n兀坐几忘起，成诗费屡哦。\n归鞍犹觉早，再欲叩烟萝。",
        "dynasty": "宋",
        "collection_info": null
    },
    {
        "title": "独游塘头五首  其五",
        "author": "方回",
        "content": "雊雉古原侧，归牛荒潦滨。\n炊烟已昏野，花气更留人。\n剩欲培幽筑，端容买近邻。\n向来惟有梦，今此岂非真。",
        "dynasty": "宋",
        "collection_info": null
    },
    {
        "title": "五月十一日早问政山房三首  其一",
        "author": "方回",
        "content": "道士携壶酒，相迎劝瓦巵。\n野葩芳杖屦，林霭润鬚眉。\n自说夜频醉，不知朝有饥。\n问曾辟谷否，擘树嚼松芝。",
        "dynasty": "宋",
        "collection_info": null
    },
    {
        "title": "五月十一日早问政山房三首  其二",
        "author": "方回",
        "content": "四十里苍翠，中环万屈盘。\n望城藏谷底，觅路上云端。\n笋出一春醉，樵深三伏寒。\n山翁无将相，祇是敬黄冠。",
        "dynasty": "宋",
        "collection_info": null
    },
    {
        "title": "五月十一日早问政山房三首  其三",
        "author": "方回",
        "content": "纵不烧丹汞，村人总是仙。\n今朝才酒债，明日有柴钱。\n指草能医病，争棋每让先。\n活龙肯相赠，竹杖掘深鞭。",
        "dynasty": "宋",
        "collection_info": null
    },
    {
        "title": "赠送李显之",
        "author": "方回",
        "content": "君居予昔至，古郓泰山隈。\n钓地卢泉美，帆天鉅野开。\n霸思齐相竞，道感鲁儒培。\n历世传微学，随时产异才。\n稍穷南土胜，端为北堂来。\n金错倾求砚，斑衣戏捧杯。\n三春芍药国，六代凤凰台。\n搜览心应惬，题评句必瑰。\n暑风初绿稻，霖雨正黄梅。\n江路宜珍护，鹏程积渐催。",
        "dynasty": "宋",
        "collection_info": null
    },
    {
        "title": "梅雨连日五首  其一",
        "author": "方回",
        "content": "蓑笠千村外，干坤五月中。\n若无梅子雨，焉得稻花风。\n深贮陂塘满，交流畎浍通。\n还知周廪积，敢嘆阮途穷。",
        "dynasty": "宋",
        "collection_info": null
    },
    {
        "title": "梅雨连日五首  其二",
        "author": "方回",
        "content": "草树加蒙密，波涛计渺冥。\n似宜穿野屩，直与眺江亭。\n薪湿厨烟重，泥浑井汲腥。\n虚堂坐昏黑，时见一流萤。",
        "dynasty": "宋",
        "collection_info": null
    },
    {
        "title": "梅雨连日五首  其三",
        "author": "方回",
        "content": "雨应犹不止，终夕汗如湍。\n胡蝶魂才返，蒲牢韵已残。\n身今栖歙谷，家尚寄严滩。\n江涨忽如许，乘流未觉难。",
        "dynasty": "宋",
        "collection_info": null
    },
    {
        "title": "梅雨连日五首  其四",
        "author": "方回",
        "content": "骤骇寒成暑，难求簟换毡。\n通身都是痒，彻晓竟无眠。\n鼠侮猫犹幼，蚊邀蚤共儇。\n顺流日千里，便合上江船。",
        "dynasty": "宋",
        "collection_info": null
    },
    {
        "title": "梅雨连日五首  其五",
        "author": "方回",
        "content": "岂不苦于雨，江昏水迫城。\n市民扃暗户，军妇哭空营。\n萤外无灯影，蛬边有柝声。\n百忧余一喜，晓望稻畦平。",
        "dynasty": "宋",
        "collection_info": null
    },
    {
        "title": "雨后",
        "author": "方回",
        "content": "荒园绿草长，无客到书堂。\n百尺辘轳冷，一林薝卜香。\n杭书归蜡屐，睦艇致藤床。\n閒步復閒卧，身凉心更凉。",
        "dynasty": "宋",
        "collection_info": null
    },
    {
        "title": "次韵谢平心胡秘监见惠生日五首  其一",
        "author": "方回",
        "content": "晚生何敢跂前贤，夫子宫墙赐及肩。\n忆枉朝车十官宅，喜成邻舍万山巅。\n尚堪湖学生徒齿，恰少汾阳考第年。\n想得囊中有仙诀，形容枯槁但神全。",
        "dynasty": "宋",
        "collection_info": null
    },
    {
        "title": "次韵谢平心胡秘监见惠生日五首  其二",
        "author": "方回",
        "content": "五朝遗老冠时贤，家祭犹无掩豆肩。\n文采春花洛阳苑，精神秋隼华峰巅。\n难兄共对三千字，晚境今开九十年。\n富贵朱门百杂碎，先生归卧故庐全。",
        "dynasty": "宋",
        "collection_info": null
    },
    {
        "title": "次韵谢平心胡秘监见惠生日五首  其三",
        "author": "方回",
        "content": "势途勇退似差贤，焉用鸿门切盾肩。\n早赐輼辌埋厚夜，宁扶楖栗走荒巅。\n泥龟不羡鵾鹏路，粪菌徒输栝柏年。\n我谓是身如尺璧，深藏短褐庶能全。",
        "dynasty": "宋",
        "collection_info": null
    },
    {
        "title": "次韵谢平心胡秘监见惠生日五首  其四",
        "author": "方回",
        "content": "酒可吾中孰圣贤，定开愁眼耸吟肩。\n共怜雪鬓双垂叟，时到花屏万仞巅。\n暂借松阴消永日，敢求药诀觊长年。\n风惊尘愕奔车跌，醒者苍黄醉者全。",
        "dynasty": "宋",
        "collection_info": null
    },
    {
        "title": "次韵谢平心胡秘监见惠生日五首  其五",
        "author": "方回",
        "content": "风追电逐角材贤，我独从公息担肩。\n野旷杖藜临绝景，山寒采梠度层巅。\n淡汤煮饭身无病，小秤收租岁有年。\n臭橐腐仓死兵火，何如清节保生全。",
        "dynasty": "宋",
        "collection_info": null
    },
    {
        "title": "出马家坞",
        "author": "方回",
        "content": "野逈夏无暑，坞深朝更凉。\n路随流水转，山背古城荒。\n县宇欹红阁，僧庵缺粉墙。\n暗惊兵乱后，犹有数莲塘。",
        "dynasty": "宋",
        "collection_info": null
    },
    {
        "title": "白水寺",
        "author": "方回",
        "content": "壁画暗金刚，无人犬吠堂。\n翠苔千古润，玉水一寻方。\n尘路云蒸火，阴林石凝霜。\n仙凡元不远，咫尺异炎凉。",
        "dynasty": "宋",
        "collection_info": null
    },
    {
        "title": "坐白水寺门亭",
        "author": "方回",
        "content": "百病今朝愈，城南野寺滨。\n石崖阴欲冻，沙路莹无尘。\n松老枝垂地，溪清水见人。\n僧瓶送煎茗，泉冽味尤新。",
        "dynasty": "宋",
        "collection_info": null
    },
    {
        "title": "次韵汪翔甫读予诗稿见寄二首  其一",
        "author": "方回",
        "content": "我诗蒯侯剑，玉具谢华装。\n老矣三荒径，悠哉一瓣香。\n漫垂船子钓，懒下赵州床。\n忽忆高轩过，仙巾戴华阳。",
        "dynasty": "宋",
        "collection_info": null
    },
    {
        "title": "次韵汪翔甫读予诗稿见寄二首  其二",
        "author": "方回",
        "content": "十年兵甲梦，投老卸戎装。\n有药医诗病，无花恼梦香。\n书明萤度几，簟冷竹遮床。\n属与公携酒，蹉跎换岁阳。",
        "dynasty": "宋",
        "collection_info": null
    },
    {
        "title": "次韵汪翔甫和西城吕全州见过四首  其一",
        "author": "方回",
        "content": "想见花间路，篮舁草草装。\n叩门驯犬喜，入室蠹鱼香。\n蹑石苔粘屐，眠松露滴床。\n焉知人世事，积甲又宜阳。",
        "dynasty": "宋",
        "collection_info": null
    },
    {
        "title": "次韵汪翔甫和西城吕全州见过四首  其二",
        "author": "方回",
        "content": "闻道过从地，衣冠异俗装。\n小孙迎劝酒，后院出行香。\n贾客珠量斗，侯家笏满床。\n未如耆旧辈，庞马隠襄阳。",
        "dynasty": "宋",
        "collection_info": null
    },
    {
        "title": "次韵汪翔甫和西城吕全州见过四首  其三",
        "author": "方回",
        "content": "五鼎封君食，千金奉使装。\n傥来皆外物，不朽有真香。\n满酌圣贤酒，虚争上下床。\n细思诸葛事，只合卧南阳。",
        "dynasty": "宋",
        "collection_info": null
    },
    {
        "title": "次韵汪翔甫和西城吕全州见过四首  其四",
        "author": "方回",
        "content": "骤见纍侯印，遄闻趣相装。\n相期终古事，未用暂时香。\n清论玉霏麈，高眠雷撼床。\n前鱼又堪笑，红袖泣龙阳。",
        "dynasty": "宋",
        "collection_info": null
    },
    {
        "title": "七月初一日晚大恶风而雨",
        "author": "方回",
        "content": "焦原沸泽火云红，忽变煤炲漆暮空。\n定谪毒龙移旧穴，併驱奇鬼助狂风。\n落泥朱实争残果，劈瓦青株惜半桐。\n审雨堂中知是梦，未须豪横诧衰翁。",
        "dynasty": "宋",
        "collection_info": null
    },
    {
        "title": "寄题佛智忠禅师实庵  其一",
        "author": "方回",
        "content": "皴皮槁项换儿童，依旧恒河见性同。\n作茧蚕宁长恋叶，蜕形蝉待别嘶风。\n双趺可逐茶毗尽，隻履谁知窣堵空。\n设土馒头诳人眼，新罗鹞子过天东。",
        "dynasty": "宋",
        "collection_info": null
    },
    {
        "title": "寄题佛智忠禅师实庵  其二",
        "author": "方回",
        "content": "实翁大笑笑虚翁，自闢新庵地几弓。\n万事我俱捐堕甑，百年公已办幽宫。\n恢张远算遗身后，跳脱迷魂出梦中。\n智了愚冥莫分别，干坤黄落一秋风。",
        "dynasty": "宋",
        "collection_info": null
    },
    {
        "title": "暑中閒咏六首  其一",
        "author": "方回",
        "content": "解辔去秋杪，墙垣翳藋蒿。\n荷锄今夏半，篱落熟瓜桃。\n道左门常掩，兵余井未淘。\n向来手亲种，唯喜一桐高。",
        "dynasty": "宋",
        "collection_info": null
    },
    {
        "title": "暑中閒咏六首  其二",
        "author": "方回",
        "content": "惊奔万马屯，岂料此身存。\n长日唯三饭，閒时或一樽。\n泉深添井索，果熟闭园门。\n老病更炎热，收心此避喧。",
        "dynasty": "宋",
        "collection_info": null
    },
    {
        "title": "暑中閒咏六首  其三",
        "author": "方回",
        "content": "能静何忧暑，惟悭足御贫。\n每圆欹枕梦，不记剖符身。\n僧熟频求字，僮顽自澣巾。\n林间坐盘石，山畔驻行人。",
        "dynasty": "宋",
        "collection_info": null
    },
    {
        "title": "暑中閒咏六首  其四",
        "author": "方回",
        "content": "谓我无忧者，其谁会此心。\n干坤今古事，岁月短长吟。\n井冷增瓜味，轩晴表树阴。\n樽中适有酒，聊与客同斟。",
        "dynasty": "宋",
        "collection_info": null
    },
    {
        "title": "暑中閒咏六首  其五",
        "author": "方回",
        "content": "嘆息归来晚，园林亦自都。\n疏篁新茁笋，乳燕倍添雏。\n喜雨诗成轴，看山画作图。\n醤酰资豆麦，伏近笑无储。",
        "dynasty": "宋",
        "collection_info": null
    },
    {
        "title": "暑中閒咏六首  其六",
        "author": "方回",
        "content": "篱门矮復斜，乌桕发枯槎。\n曾守诸侯土，还同百姓家。\n葛囊悬苣子，梅卤渍栀花。\n臧获修时事，分衣缺布纱。",
        "dynasty": "宋",
        "collection_info": null
    },
    {
        "title": "六月雨",
        "author": "方回",
        "content": "六月今年雨，千山每日云。\n稻登全可望，树密最宜闻。\n预免忧饥色，先收破暑勋。\n稍容骄蛤黾，且为屏蝇蚊。",
        "dynasty": "宋",
        "collection_info": null
    },
    {
        "title": "又雨",
        "author": "方回",
        "content": "霞红疑太早，果不是晴天。\n市涨危侵户，村流喜入田。\n昏昏邻寺鼓，滃滃晚厨烟。\n明日应犹雨，宵甜一枕眠。",
        "dynasty": "宋",
        "collection_info": null
    },
    {
        "title": "急雨",
        "author": "方回",
        "content": "极热方亭午，浓阴忽半空。\n众蝉瘖急雨，独鹞攧高风。\n过湿蔬争绿，矜晴果骤红。\n树凉宜就饮，残滴入樽中。",
        "dynasty": "宋",
        "collection_info": null
    },
    {
        "title": "六月半屡雨",
        "author": "方回",
        "content": "甘雨作丰年，尤宜近伏天。\n水无过大海，旱不救良田。\n六月茅檐滴，千村饭竈烟。\n山城秋意早，新粒市香籼。",
        "dynasty": "宋",
        "collection_info": null
    },
    {
        "title": "六月二十日雨",
        "author": "方回",
        "content": "天怜野老饥，初不待人祈。\n雷与奔腾骤，烟兼映带微。\n已拚泥弊屣，更喜滴单衣。\n暗想田塍上，禾秋蚱蜢飞。",
        "dynasty": "宋",
        "collection_info": null
    },
    {
        "title": "雨后",
        "author": "方回",
        "content": "重湿抖筠笼，追凉涤瓦钟。\n乏香嫌婢索，得酒頼儿供。\n纸润剪弥钝，墨胶书不浓。\n幽斋雨中咏，寄远意还慵。",
        "dynasty": "宋",
        "collection_info": null
    },
    {
        "title": "次韵程以忠同饮  其一",
        "author": "方回",
        "content": "饮湿自嫌无圣酒，摘鲜犹幸有真茶。\n艰危昔偶分侯竹，老病今还龁庶瓜。\n已约社鸥盟水石，尚惊征马困风沙。\n醉人不管傍人笑，瘦影伶俜乱鬓髿。",
        "dynasty": "宋",
        "collection_info": null
    },
    {
        "title": "次韵程以忠同饮  其二",
        "author": "方回",
        "content": "风云变化世常有，丘壑盘旋谁与同。\n驾驭孟嘉真得势，滑稽方朔浪言工。\n律严诗友何妨少，租薄秋田亦幸丰。\n两手搔头指欲秃，犹堪举酒吸长虹。",
        "dynasty": "宋",
        "collection_info": null
    },
    {
        "title": "三十年重到紫阳观",
        "author": "方回",
        "content": "石路崎岖唤渡船，松萝穿尽望中烟。\n缪为白髪二千石，轻别紫阳三十年。\n洞冷敛心归酒地，阁虚携眼上诗天。\n丹砂九转犹多事，解饮能吟即是仙。",
        "dynasty": "宋",
        "collection_info": null
    },
    {
        "title": "次韵张文焕慵庵万山堂即事二首  其一",
        "author": "方回",
        "content": "张侯诗思涌如泉，吟榻横陈翠麓巅。\n十雨五风今乐国，千村万落几人烟。\n赏心眺览知何算，转首音尘竟弗传。\n句勒口碑天共远，不虚佳月佐觥船。",
        "dynasty": "宋",
        "collection_info": null
    },
    {
        "title": "次韵张文焕慵庵万山堂即事二首  其二",
        "author": "方回",
        "content": "新晴钟鼓暮楼台，人与清空两不埃。\n日已顿无宣子畏，云应全为退之开。\n夜凉河汉牛初渡，秋爽关山雁欲来。\n好向丰年作张主，未须松鼎煮丹胎。",
        "dynasty": "宋",
        "collection_info": null
    },
    {
        "title": "次韵张慵庵立秋有怀",
        "author": "方回",
        "content": "西风一叶未为稠，积雨寒添客思秋。\n试以物情观燕垒，可无心事寄菟裘。\n砚何堪办三钱水，竹岂能踰十稔楼。\n真是先生有归兴，不应如我雪盈头。",
        "dynasty": "宋",
        "collection_info": null
    },
    {
        "title": "次韵张慵庵言别就送",
        "author": "方回",
        "content": "屡陪幽话探玄关，虚往无何已实还。\n远眺每穷千里外，佳吟时见一联间。\n致身霄汉名方起，回首林泉意欲閒。\n闻说姑溪卜新筑，会须容访郭青山。",
        "dynasty": "宋",
        "collection_info": null
    },
    {
        "title": "送慵庵不及用韵奉寄",
        "author": "方回",
        "content": "东城追迹过西关，桥上纷纷送客还。\n携酒踟蹰才水次，鸣珂躞蹀已云间。\n摘茶贸食民尤窭，掘蕨烧畬土不閒。\n细为明时问疲俗，往来亦足当游山。",
        "dynasty": "宋",
        "collection_info": null
    },
    {
        "title": "送李杍黟县  其一",
        "author": "方回",
        "content": "黟县小桃川，年来异昔年。\n民间何所苦，兵后最堪怜。\n石墨湮深井，秋秔斸废田。\n喜闻新令尹，清白有家传。",
        "dynasty": "宋",
        "collection_info": null
    },
    {
        "title": "送李杍黟县  其二",
        "author": "方回",
        "content": "邑贫风俗俭，君去共弦歌。\n持己心宜肃，临民色要和。\n寒儒尤可念，巨室已无多。\n好与诸耆旧，商量细抚摩。",
        "dynasty": "宋",
        "collection_info": null
    },
    {
        "title": "送张慵庵",
        "author": "方回",
        "content": "南望闽浙北望淮，山水江东此郡佳。\n眼有一尘辜眺览，腹无千古费安排。\n剪刀锋快云裁句，练带溪长月繫怀。\n独见张侯富才思，不同余子醉金钗。",
        "dynasty": "宋",
        "collection_info": null
    },
    {
        "title": "次韵谢李寅之鄂渚见寄  其一",
        "author": "方回",
        "content": "龙沙象徼各行役，汉树江云频寄诗。\n政尔一天心不隔，其如两地梦相思。\n投簪得谢今无事，命驾寻盟会有时。\n未爱镜湖矜敕赐，更能宣室对神釐。",
        "dynasty": "宋",
        "collection_info": null
    },
    {
        "title": "次韵谢李寅之鄂渚见寄  其二",
        "author": "方回",
        "content": "叩户惊传千里使，开缄快覩七言诗。\n古希年迫公犹健，不仕风高我所思。\n儿大知书聊慰意，家贫食粥亦随时。\n迩来稍喜休兵革，赛社秋场醊祭釐。",
        "dynasty": "宋",
        "collection_info": null
    },
    {
        "title": "八月初一日",
        "author": "方回",
        "content": "秋风几日尚无诗，政坐炎歊转赫曦。\n閒被贫为魔搅挠，病须凉当药医治。\n薄田董穫收新粟，老圃开包献巨梨。\n顾此亦差胜穷宦，迴头何啻十年迟。",
        "dynasty": "宋",
        "collection_info": null
    },
    {
        "title": "八月初二日",
        "author": "方回",
        "content": "蝉声渐渐怯西风，閒捻青枝玩菊丛。\n老去一身都是病，寤来万梦总成空。\n喜分果饵小儿女，浪费薪蔬顽仆僮。\n严濑家人报船至，更营樽酒恼衰翁。",
        "dynasty": "宋",
        "collection_info": null
    },
    {
        "title": "次韵汪以南教授美康使君新政因及贱迹四首  其一",
        "author": "方回",
        "content": "吾州今岁得儒臣，坐镇浮浇力万钧。\n月榭风台寻古迹，烟畦雨陇劳遗民。\n长庚往往诗无敌，子美云云笔有神。\n老懒未遑致三请，低回祇欲老垂纶。",
        "dynasty": "宋",
        "collection_info": null
    },
    {
        "title": "次韵汪以南教授美康使君新政因及贱迹四首  其二",
        "author": "方回",
        "content": "溃蚁狂澜拔地来，日多事变少人才。\n鼎钟古篆盲谁识，布素轻缣拙易裁。\n夷甫风流空自命，子山词赋有余哀。\n邦侯博雅难酬对，且向筵前覆酒杯。",
        "dynasty": "宋",
        "collection_info": null
    },
    {
        "title": "次韵汪以南教授美康使君新政因及贱迹四首  其三",
        "author": "方回",
        "content": "汉廷久已推三杰，鲁国终难致两生。\n云雨蛟龙真有势，风霜草木易无情。\n小迟玉玺征黄霸，定许青门老邵平。\n勇据皋比作歌颂，依稀駉駜似难赓。",
        "dynasty": "宋",
        "collection_info": null
    },
    {
        "title": "次韵汪以南教授美康使君新政因及贱迹四首  其四",
        "author": "方回",
        "content": "石壁峰前旧泮林，新培槐市绿成阴。\n川流决溃终归海，木德迴环会守心。\n夷轨得朋殊未艾，长谣怀感抑何深。\n矧伊色笑逢民则，好续当年蹻蹻吟。",
        "dynasty": "宋",
        "collection_info": null
    },
    {
        "title": "八月十二夜对月",
        "author": "方回",
        "content": "胡床正面紫阳山，净扫晴阶掩夜关。\n金气渐寒风露下，冰轮欲满斗牛间。\n衰怀突兀来千感，暮齿逍遥保一閒。\n天役万形仍自役，何为西堕又东还。",
        "dynasty": "宋",
        "collection_info": null
    },
    {
        "title": "八月十五夜对月",
        "author": "方回",
        "content": "散髪披襟一再窥，未甘兀兀守书痴。\n月圆照尽天圆处，秋半凉当夜半时。\n人世无灯方作梦，山翁有酒更能诗。\n此心除却嫦娥外，惟许崚嶒瘦影知。",
        "dynasty": "宋",
        "collection_info": null
    },
    {
        "title": "次韵僧自文见赠四首  其一",
        "author": "方回",
        "content": "去思无德政，岂有吏民碑。\n家乏千头橘，官羞七尺蓍。\n樵蹊谈野史，茗榻和僧诗。\n是事山中好，归来始得知。",
        "dynasty": "宋",
        "collection_info": null
    },
    {
        "title": "次韵僧自文见赠四首  其二",
        "author": "方回",
        "content": "浪说扬州鹤，居多荐福碑。\n听师无孔笛，弃我不灵蓍。\n冷阅人间事，閒题物外诗。\n修行真有力，肯被鬼神知。",
        "dynasty": "宋",
        "collection_info": null
    },
    {
        "title": "次韵僧自文见赠四首  其三",
        "author": "方回",
        "content": "空庭风捲叶，坏庑雨淋碑。\n起废须成厦，占孚预击蓍。\n红楼追曩集，碧落待谁诗。\n非有鈎牵□，□□亦未知。",
        "dynasty": "宋",
        "collection_info": null
    },
    {
        "title": "次韵僧自文见赠四首  其四",
        "author": "方回",
        "content": "莫诧横磨剑，宁为没字碑。\n问花惊兔麦，赋药护羊蓍。\n今我都无事，非公不作诗。\n夜窗各坚坐，两地月明知。",
        "dynasty": "宋",
        "collection_info": null
    },
    {
        "title": "次韵康庆之见过醉归读予鄙作",
        "author": "方回",
        "content": "饭颗山头老面瘦，沈香亭北醉颜醒。\n二豪诗骨已沦渊，谁能汲古出深井。\n康侯天笔雕风骚，一蹴已过庐山高。\n大鹏运海翔六翮，我岂能为腹背毛。",
        "dynasty": "宋",
        "collection_info": null
    },
    {
        "title": "次韵康庆之秋雨喜凉书怀五首  其一",
        "author": "方回",
        "content": "躁求慾火炽，寂守德宇凉。\n斯人老世故，秋雨锄骄阳。\n季郈鸡浪鬬，臧谷羊俱亡。\n矢诗写高怀，耸如见清扬。",
        "dynasty": "宋",
        "collection_info": null
    },
    {
        "title": "次韵康庆之秋雨喜凉书怀五首  其二",
        "author": "方回",
        "content": "少年健如虎，不信髪齿落。\n风雨凄其秋，众叶失所託。\n深潜泉自滋，猛锻石亦铄。\n细思陶元亮，大胜王镇恶。",
        "dynasty": "宋",
        "collection_info": null
    },
    {
        "title": "次韵康庆之秋雨喜凉书怀五首  其三",
        "author": "方回",
        "content": "补衮据鼎鼐，赐履铭旗常。\n流汗每浃背，孰知北窗凉。\n协力诛楚新，见忌于高光。\n商山与富春，采钓庸何伤。",
        "dynasty": "宋",
        "collection_info": null
    },
    {
        "title": "次韵康庆之秋雨喜凉书怀五首  其四",
        "author": "方回",
        "content": "游子悲天涯，志士栖山阿。\n少游一款段，何必减伏波。\n矍铄岂不伟，末路终蹉跎。\n催科拙下考，当如阳城何。",
        "dynasty": "宋",
        "collection_info": null
    },
    {
        "title": "次韵康庆之秋雨喜凉书怀五首  其五",
        "author": "方回",
        "content": "雨陇秋告稔，风庭夜饶清。\n疲庶感幽念，未用思神京。\n矧兹九日近，亦足醉菊英。\n公暇一出野，细询田父情。",
        "dynasty": "宋",
        "collection_info": null
    },
    {
        "title": "次韵康庆之题予桐江诗卷  其一",
        "author": "方回",
        "content": "每愧诗无古风调，背山楼阁晒花裈。\n稍知海若吞河伯，敢眩蹄涔一勺浑。",
        "dynasty": "宋",
        "collection_info": null
    },
    {
        "title": "次韵康庆之题予桐江诗卷  其二",
        "author": "方回",
        "content": "小儒百窘似贫户，薪及扊扅襦作裈。\n梓泽珊瑚许窥否，未多玉璞与金浑。",
        "dynasty": "宋",
        "collection_info": null
    },
    {
        "title": "寄题冯君宁国梦堂",
        "author": "方回",
        "content": "六如第一伽陀字，堂扁剩传弹铗冯。\n肖象谓当求傅弼，伤麟无復见姬公。\n发棺义已参坡老，札闼嘲犹忆醉翁。\n栩栩侯王热人眼，渠知身落大槐宫。",
        "dynasty": "宋",
        "collection_info": null
    },
    {
        "title": "次韵康庆之秋夜客怀自述",
        "author": "方回",
        "content": "遯肥久已远罝罗，独慨流年老易过。\n宦学向来千龃龉，功言竟復两蹉跎。\n是山可隠在人耳，今雨不来如彼何。\n羣蛰闭关迫摇落，未须轻奋怒蝇戈。",
        "dynasty": "宋",
        "collection_info": null
    },
    {
        "title": "次韵康庆之催借所着及谢见过  其一",
        "author": "方回",
        "content": "闻道公家所着书，担囊荷箧喘肩夫。\n定应未肯轻传借，良贾深藏有若无。",
        "dynasty": "宋",
        "collection_info": null
    },
    {
        "title": "次韵康庆之催借所着及谢见过  其二",
        "author": "方回",
        "content": "胸涵太古恐无邻，面着微埃讵许亲。\n顾肯城南访穷巷，松风时煮一瓯春。",
        "dynasty": "宋",
        "collection_info": null
    },
    {
        "title": "次韵康总管庆之和碑字韵二首  其一",
        "author": "方回",
        "content": "周颂岐阳鼓，秦铭泰岳碑。\n览观明古镜，推测妙神蓍。\n真復登三事，何如赋万诗。\n江湖频作郡，棠荫有人知。",
        "dynasty": "宋",
        "collection_info": null
    },
    {
        "title": "次韵康总管庆之和碑字韵二首  其二",
        "author": "方回",
        "content": "山游灵运屐，寺乞简栖碑。\n岁计多栽菜，流年懒问蓍。\n醉眠书当枕，禅戏偈成诗。\n鬓白非今日，何劳晓镜知。",
        "dynasty": "宋",
        "collection_info": null
    },
    {
        "title": "送张录事诚二首  其一",
        "author": "方回",
        "content": "歙州江见底，录事亦如之。\n休吏早封印，访僧閒着棋。\n旧鞍羸马出，矮屋破帘垂。\n行处与住处，官清人不知。",
        "dynasty": "宋",
        "collection_info": null
    },
    {
        "title": "送张录事诚二首  其二",
        "author": "方回",
        "content": "虽然精吏道，不肯失民心。\n但饮邻墙井，犹偿月俸金。\n举家惟菜味，附邑更棠阴。\n久弄周昌印，临文勿太深。",
        "dynasty": "宋",
        "collection_info": null
    },
    {
        "title": "九月初一日",
        "author": "方回",
        "content": "满城风雨夜初长，晓径衣单野圃荒。\n秋着此寒欺老我，诗将何句待重阳。\n山容竞爽穿疏树，菊意高骞迓早霜。\n人事日非物良是，悲来谁办铁为肠。",
        "dynasty": "宋",
        "collection_info": null
    },
    {
        "title": "次韵寄川无竭併送所撰旃檀林记二首  其一",
        "author": "方回",
        "content": "彭门不记旧楼黄，吟社参寥未肯忘。\n更着雪添双短鬓，早惊秋隔两重阳。\n遥知剩种旃檀树，便拟同焚艾纳香。\n勉为龟蚨驱兔颖，愧无雄健亢三长。",
        "dynasty": "宋",
        "collection_info": null
    },
    {
        "title": "次韵寄川无竭併送所撰旃檀林记二首  其二",
        "author": "方回",
        "content": "多生曾结短檠缘，埋没书蟫不记年。\n左鬰右邻窥奥藏，南浯北峄问奇镌。\n更饶曼倩三冬学，未抵天龙一指禅。\n丝尽茧成终有日，与公同作老蚕眠。",
        "dynasty": "宋",
        "collection_info": null
    },
    {
        "title": "次韵张耕道喜雨见怀兼呈赵宾旸",
        "author": "方回",
        "content": "疲氓多菜色，去守乏棠阴。\n属虑千峰旱，俄闻六月霖。\n麵滩船欲涩，茗务井还深。\n香润迴瓜圃，声酣起蔗林。\n炎官初恣肆，道暍稍侵寻。\n畏日方焦野，油云忽冒岑。\n此凉苏万病，厥价倍千金。\n解郡虽踰岁，留家尚至今。\n田登欣米贱，屋老惧书淋。\n遥念儿衣醭，兼虞妇竈沈。\n凄清传古调，忧闷豁烦襟。\n拭汗纰綀帨，搔头断玉簪。\n却思穿石罅，共坐听泉音。\n韭脆鲜鳞缕，梅芳煮醖斟。\n一江同照影，两地隔论心。\n疑雪佳公子，输君日对吟。",
        "dynasty": "宋",
        "collection_info": null
    },
    {
        "title": "重阳吟五首  其一",
        "author": "方回",
        "content": "射蛇戏马老刘郎，不为干坤减战场。\n三径寒华空怅望，閒居无酒对重阳。",
        "dynasty": "宋",
        "collection_info": null
    },
    {
        "title": "重阳吟五首  其二",
        "author": "方回",
        "content": "心炎何处不南荒，瘴海烟深有玉堂。\n随地着身无得丧，菊花开日即重阳。",
        "dynasty": "宋",
        "collection_info": null
    },
    {
        "title": "重阳吟五首  其三",
        "author": "方回",
        "content": "此身生死国兴亡，摇落年年本是常。\n无奈潘郎解悽怨，满城风雨近重阳。",
        "dynasty": "宋",
        "collection_info": null
    },
    {
        "title": "重阳吟五首  其四",
        "author": "方回",
        "content": "衣冠南渡紫微郎，流落天涯事可伤。\n不是诗人终不会，乱山深处过重阳。",
        "dynasty": "宋",
        "collection_info": null
    },
    {
        "title": "重阳吟五首  其五",
        "author": "方回",
        "content": "战尘漠漠草荒荒，兵过村空菊自黄。\n死尽亲知身偶在，干戈丛裏见重阳。",
        "dynasty": "宋",
        "collection_info": null
    },
    {
        "title": "哭肯堂赵公拟老杜八哀体",
        "author": "方回",
        "content": "飞鸿离鱼网，玉石有俱焚。\n冥冥岂无志，鬼物妬玙璠。\n今代赵广汉，谁欤哀王孙。\n粹然东南禀，顽薄推廉敦。\n悠悠桐江水，父老至今言。\n听讼古楠下，审克恭且温。\n郡将不解事，祸变生军屯。\n婺米给湿腐，营垒朝无飧。\n出甲火府库，僚吏争溃偾。\n黄堂坐者谁，微服踰缺垣。\n公急叩府寺，众涅忽自蹲。\n大呼好知县，肩舆坐和辕。\n卒辈匪怙乱，猾刻专饕惛。\n各欲赡老幼，等死有本原。\n公急斥私橐，致米诸乡村。\n稍抚以金帛，汝饱可无喧。\n顷刻事底定，阖城免屠燔。\n声名由此起，褒语来天阍。\n就擢半刺史，遄又典大藩。\n东西浙河节，祥刑谨平反。\n芟乱保乡郡，剿馘歼盗根。\n我时守马目，邻疆约相援。\n天地既翻覆，气数难预论。\n箕子歌麦秀，邵平灌瓜园。\n展转落闽峤，劲翮终弗骞。\n燕赵朔风路，饮马滹沱浑。\n据鞍始识面，鷄羣见丹鹓。\n乍聚忽骤散，岁月流沄沄。\n不谓桑梓地，辱公弭朱幡。\n草堂屈大尹，惊农压篱樊。\n屡接月下麈，稍醉花前樽。\n近之若冰雪，三伏无歊袢。\n一朝怪事作，传闻声为吞。\n奴告主者斩，贞观法令存。\n况乃肆诬衊，姦人执仇冤。\n众知无是事，避嫌口若鞬。\n衢州之驵胥，移文恣澜翻。\n至欲加钳绁，责以徒步奔。\n意公即自裁，足快私排拫。\n扁舟载公去，戈戟围其门。\n面对事即白，大明揭覆盆。\n受辱固已甚，何待加囚圈。\n析爵地千里，如古诸侯尊。\n飞语一点染，视若砧上饨。\n二子縻讥禁，远睨惊弟昆。\n竟尔病疽背，不得旋车轩。\n彼凶甚枭獍，俗薄徒实繁。\n非人类则已，心愧当自扪。\n呜呼古明哲，岂不忧元元。\n沮溺隠季叔，唐虞有由拳。\n与其青蝇矢，狼藉污瑶琨。\n孰与逃閴寂，忍饥撷兰荪。\n我贱无力气，淖曾不能掀。\n贫亦靡赙赗，奠酹无鷄豚。\n激烈拟八哀，些歌招公魂。\n万古万万古，遗恨凄干坤。",
        "dynasty": "宋",
        "collection_info": null
    },
    {
        "title": "癸未九日",
        "author": "方回",
        "content": "芙蓉一雨烂枝繁，篱落纷披菊满园。\n岁月少恩寒事迫，干坤多难老身存。\n酒逢我辈何拘节，山在吾家不出门。\n高可常登亦常醉，独能此日与销魂。",
        "dynasty": "宋",
        "collection_info": null
    },
    {
        "title": "九日有感再书",
        "author": "方回",
        "content": "荒山过雨薄寒新，洗尽西风扇底尘。\n萍梗江湖今故国，干戈天地几遗民。\n向来佳节都如梦，不谓衰年剩此身。\n草草儿曹一杯酒，谁欤可与话酸辛。",
        "dynasty": "宋",
        "collection_info": null
    },
    {
        "title": "秋晚杂书三十首  其一",
        "author": "方回",
        "content": "煌煌鷄冠花，飞昂丽前轩。\n异物尚贵少，焉用此卉繁。\n翰音赋首饰，鸣将雄其羣。\n植物復肖之，天巧讵可原。\n细视足诡怪，恶多谓宜芟。\n嗟哉近霜草，十九已不蕃。\n独兹峙荣艳，岂不胜枯樊。\n留以伴嘉菊，亦足华我园。",
        "dynasty": "宋",
        "collection_info": null
    },
    {
        "title": "秋晚杂书三十首  其二",
        "author": "方回",
        "content": "屈子悼芙蓉，胡于木末采。\n谁欤变秋树，水花俨高垲。\n本非莲藕类，稍稍具姿彩。\n厥植亦匪贞，朝泽暮已痗。\n叔世尚浮卉，貌取实故萎。\n吾庐百昌戕，一二此根在。\n无奈儿女曹，爱之若芳茝。\n曾不如荞穄，足用拯疲馁。",
        "dynasty": "宋",
        "collection_info": null
    },
    {
        "title": "秋晚杂书三十首  其三",
        "author": "方回",
        "content": "酒为万有神，菊实百卉仙。\n敢问神谓何，我肠苦愁煎。\n此味一濡唇，倏忽千忧捐。\n仙说又何谓，南阳有其泉。\n昔人饮芳润，槁项足引年。\n閒居爱重九，二物心怀旃。\n秋热寒华迟，家贫时醪悭。\n屯乖勿深嘆，古亦有斯贤。",
        "dynasty": "宋",
        "collection_info": null
    },
    {
        "title": "秋晚杂书三十首  其四",
        "author": "方回",
        "content": "畴昔夏之夜，百虫无不鸣。\n侵寻迫秋杪，惟有蟋蟀声。\n微物乏巨喙，寒翅厉酸清。\n露将化为霜，欲鸣声不成。\n瓦石有深缝，缄默逃汝生。\n不然且立死，焉问懒妇惊。\n天地布肃令，讵别物重轻。\n岂惟蝼蚁蛰，神龙亦潜形。",
        "dynasty": "宋",
        "collection_info": null
    },
    {
        "title": "秋晚杂书三十首  其五",
        "author": "方回",
        "content": "我观满囷粟，一粟之所充。\n海鱼千百亿，孕卵与粟同。\n春菊寸许芽，霜华秋丛丛。\n误耘或失溉，槁死厥壤童。\n万物生必成，塞天曾不容。\n殀阏尽屯厄，宇宙将无空。\n忍哉锐头辈，不恤地上虫。\n汉网非少宽，六合无人踪。",
        "dynasty": "宋",
        "collection_info": null
    },
    {
        "title": "秋晚杂书三十首  其六",
        "author": "方回",
        "content": "思诗夜无寐，佳句招不来。\n不思忽有得，清晨视空阶。\n昨日所未有，红叶初可枚。\n小雨过庭菊，一夕粲然开。\n饥雀噪檐隙，纺车响林隈。\n百动各有为，此復挂我怀。\n秋意美初寒，经营一衔杯。\n炊仆告薪尽，空庖风捲埃。",
        "dynasty": "宋",
        "collection_info": null
    },
    {
        "title": "秋晚杂书三十首  其七",
        "author": "方回",
        "content": "去年归我庐，移菊于邻家。\n今年灌我畦，百本余秋华。\n阅时十二朔，暄凉更韭瓜。\n逋债之所丛，诋诟纷交加。\n燃头復割肠，笑口仍呀呀。\n低价弃薄产，未办充馋拏。\n忧端如箭来，惟有醉可遮。\n买酒卖书籍，匹如死天涯。",
        "dynasty": "宋",
        "collection_info": null
    },
    {
        "title": "秋晚杂书三十首  其八",
        "author": "方回",
        "content": "今年初发春，主人饮我酒。\n借问主人谁，是邦之太守。\n座中有上客，俨然八十叟。\n优伎何纷喧，观者拄肱肘。\n于时梅始华，菊荣倏秋九。\n此主愤仆诬，逮对以疽踣。\n此客抱老病，亦復正丘首。\n人生会皆尔，曷不覆大斗。",
        "dynasty": "宋",
        "collection_info": null
    },
    {
        "title": "秋晚杂书三十首  其九",
        "author": "方回",
        "content": "何以知秋深，衾薄无浓梦。\n梦断復不眠，寒气夜已纵。\n幻虚成诸有，谁实神其用。\n积惨以消之，化工似好弄。\n东家生育喜，西舍哭泣痛。\n鸿荒考妣初，万代几宾送。\n释氏寂灭乐，此理未必中。\n浩然思无涯，雨鸣鼓钟动。",
        "dynasty": "宋",
        "collection_info": null
    },
    {
        "title": "秋晚杂书三十首  其一○",
        "author": "方回",
        "content": "有金当报恩，有剑勿报雠。\n忘雠不过辱，忘恩禽兽俦。\n雏乌哺其母，豺獭知献羞。\n岂伊具人面，曾不畜产侔。\n鲁叟造化心，笔底天春秋。\n如彼货与魋，何足私怨尤。\n千里忽命驾，□予将焉求。\n为言笃故谊，一饭敢不酬。",
        "dynasty": "宋",
        "collection_info": null
    },
    {
        "title": "秋晚杂书三十首  其一一",
        "author": "方回",
        "content": "周诰恶沈湎，礼设萍氏禁。\n愚夫或败德，贤者故克敬。\n上有朝廷燕，下有乡党饮。\n倍食与无算，岂闻起酗竞。\n但此忘忧物，过嗜足致病。\n汤剂所不攻，朝窗卧若暝。\n虽然极困羸，亦未害性命。\n百病皆不可，病酒差独胜。",
        "dynasty": "宋",
        "collection_info": null
    },
    {
        "title": "秋晚杂书三十首  其一二",
        "author": "方回",
        "content": "世运日已季，帝王降而霸。\n人品亦復然，穷极事狙诈。\n孟坚列九等，三三以相亚。\n圣有生而知，愚至不可化。\n吾谓上上人，老死守田舍。\n远迹牛豕间，胼胝事耕稼。\n彼昏慕鼎食，厥价下之下。\n何待临伏锧，然后发悲咤。",
        "dynasty": "宋",
        "collection_info": null
    },
    {
        "title": "秋晚杂书三十首  其一三",
        "author": "方回",
        "content": "昔闻有烈士，哀歌缺唾壶。\n衰暮心不已，徇名殆忘躯。\n我老讵復尔，一壑不愿余。\n外物百无嗜，惟喜读我书。\n空樽已绝沥，寒庖仅微蔬。\n儿啼得非馁，尘编聊自娱。\n弊庐匪无山，犹兹寄城隅。\n车马不至处，愿言迁林居。",
        "dynasty": "宋",
        "collection_info": null
    },
    {
        "title": "秋晚杂书三十首  其一四",
        "author": "方回",
        "content": "吾年志学初，故已嗜为诗。\n三霜当六十，无復一黑髭。\n生事置堕甑，世故愕败棋。\n独喜五柳作，时时一哦之。\n□□其犹龙，隠见不可羁。\n道人结净社，刺史遗酒赀。\n亲狎□□□，亦不作岸崖。\n永言想遐𨅛，终老茅檐栖。",
        "dynasty": "宋",
        "collection_info": null
    },
    {
        "title": "秋晚杂书三十首  其一五",
        "author": "方回",
        "content": "赋诗学渊明，诗固未易及。\n饮酒慕渊明，酒復罕所得。\n荒凉数亩园，卜筑未成宅。\n此或类陶家，秋菊亦可摘。\n古称士希贤，将无肖厥德。\n如我于柴桑，往往似其迹。\n储粟既以缾，子尤不胜责。\n有时醉欲吟，坌集索逋客。",
        "dynasty": "宋",
        "collection_info": null
    },
    {
        "title": "秋晚杂书三十首  其一六",
        "author": "方回",
        "content": "三岁出瘴岭，弱冠历吴楚。\n晚涉大漠寒，远弔长城古。\n失□得谤讟，少乐多辛苦。\n侵寻四十年，復此守环堵。\n松楸仅有存，骨肉化为土。\n岂不登一名，贫甚于父祖。\n行行荒篱间，寒华粲可数。\n惟酒足解愁，钱尽不得酤。",
        "dynasty": "宋",
        "collection_info": null
    },
    {
        "title": "秋晚杂书三十首  其一七",
        "author": "方回",
        "content": "堂堂陈去非，中兴以诗鸣。\n吕曾两从橐，残月配长庚。\n尤萧范陆杨，復振干淳声。\n尔后顿寂寥，草虫何薨薨。\n永嘉有四灵，词工格乃平。\n上饶有二泉，旨淡骨独清。\n学子孰取舍，吾非私重轻。\n极玄虽有集，岂得如渊明。",
        "dynasty": "宋",
        "collection_info": null
    },
    {
        "title": "秋晚杂书三十首  其一八",
        "author": "方回",
        "content": "吾家一何奇，奇峰照南窗。\n是为紫阳山，万木青枞枞。\n上有出岫云，下有见底江。\n江清云无心，伴此眉宇厖。\n诗思忽飞来，时有白鸟双。\n落日澹秋色，寒沟度枯杠。\n归欤书屋夜，昏灯剔幽釭。\n怀人良未远，遯翁生是邦。",
        "dynasty": "宋",
        "collection_info": null
    },
    {
        "title": "秋晚杂书三十首  其一九",
        "author": "方回",
        "content": "窃尝评少陵，使生太宗时。\n岂独魏郑公，论谏垂至兹。\n天宝得一官，主昏事已危。\n脱命走行在，穷老拜拾遗。\n卒坐鲠直去，漂落西南陲。\n处处苦战鬬，言言悲乱离。\n其间至痛者，莫若八哀诗。\n我无此笔力，怀抱颇似之。",
        "dynasty": "宋",
        "collection_info": null
    },
    {
        "title": "秋晚杂书三十首  其二○",
        "author": "方回",
        "content": "人言太白豪，其诗丽以富。\n乐府信皆尔，一扫梁隋腐。\n余编细读之，要自有朴处。\n最于赠答篇，肺腑露情愫。\n何至昌谷生，一一雕丽句。\n亦焉用玉溪，纂组失天趣。\n沈宋非不工，子建独高步。\n画肉不画骨，乃以帝闲故。",
        "dynasty": "宋",
        "collection_info": null
    },
    {
        "title": "秋晚杂书三十首  其二一",
        "author": "方回",
        "content": "六经天日月，诸子如四时。\n史自班以上，语奇文亦奇。\n踵武蔚宗辈，语有文无之。\n小宋刊新唐，不悟宵寐规。\n以艺传李杜，待之无乃卑。\n他人有遗集，一览不再窥。\n惟此与韩柳，咀嚼无厌期。\n侪彼枫落生，吾欲镌此疵。",
        "dynasty": "宋",
        "collection_info": null
    },
    {
        "title": "秋晚杂书三十首  其二二",
        "author": "方回",
        "content": "道自汉魏降，裂为文与诗。\n工诗或拙文，文高诗或卑。\n香瓯假山序，不妨自一奇。\n鲥橘多骨核，乃至肆诋訾。\n恭惟陈无己，此事独兼之。\n五七掩杜集，千百臻秦碑。\n四海紫阳翁，归美岂其私。\n所以此虚叟，取为晚节师。",
        "dynasty": "宋",
        "collection_info": null
    },
    {
        "title": "秋晚杂书三十首  其二三",
        "author": "方回",
        "content": "天地亘长有，山川无尽时。\n人为万物灵，曾靡百年期。\n尧舜復安在，桀纣亦如兹。\n魂消骨已朽，是非焉得知。\n阿瞒营八极，羣雄略芟夷。\n分香何恋恋，终有西陵悲。\n俗眼乏远瞩，世议多偏私。\n蝇蚊不待霜，有酒聊自持。",
        "dynasty": "宋",
        "collection_info": null
    },
    {
        "title": "秋晚杂书三十首  其二四",
        "author": "方回",
        "content": "子云性滑稽，寓意颂酒德。\n鸱夷虽胜瓶，岂终无腐日。\n子反以此毙，孟公卒自贼。\n万物有中道，盍少循轨则。\n唐用交州督，畏瘴避远役。\n抵死坐不饮，如此固为失。\n北齐有孙生，执笔老敕勒。\n一夕醉不起，彼亦岂为得。",
        "dynasty": "宋",
        "collection_info": null
    },
    {
        "title": "秋晚杂书三十首  其二五",
        "author": "方回",
        "content": "君子食己德，小人食己力。\n万卷空自读，一钱终不直。\n使此腹无书，讵可登仕籍。\n艰难一饭故，展转百忧集。\n前臑不復梦，归灌畦数席。\n芋首已足掘，豆荚亦可摘。\n所烹无不美，自我锄上出。\n寄谢朵颐人，抱饥幸无戚。",
        "dynasty": "宋",
        "collection_info": null
    },
    {
        "title": "秋晚杂书三十首  其二六",
        "author": "方回",
        "content": "我不识渊明，但以菊观之。\n白露化为霜，百草忽已萎。\n始见南山松，青青虬龙枝。\n睠此粲然英，凛有千尺姿。\n撷菊酹我酒，倚松哦我诗。\n二物足相配，彷佛齐与夷。\n遥遥袭世胄，岂无王谢儿。\n故是芙蓉花，亦得与同时。",
        "dynasty": "宋",
        "collection_info": null
    },
    {
        "title": "秋晚杂书三十首  其二七",
        "author": "方回",
        "content": "世称陶谢诗，陶岂谢可比。\n池草固未雕，阶药已颇绮。\n如唐号元白，白岂元可拟。\n中有不同处，要与分朴诡。\n郑圃赵昌父，颍川韩仲止。\n二泉岂不高，顾必四灵美。\n咸潮生姜门，虾蜞以为旨。\n未若玉山雪，空铛煮荒荠。",
        "dynasty": "宋",
        "collection_info": null
    },
    {
        "title": "秋晚杂书三十首  其二八",
        "author": "方回",
        "content": "独吟不愧声，独立不愧影。\n独行不愧屐，独卧不愧枕。\n昏昏十日醉，炯炯一夕醒。\n古瓶插残菊，老碗贮冻茗。\n三嗅復三漱，浩然万虑屏。\n节食甘独饥，薄衣耐独冷。\n狸膏肥粟栗，出穴落匕鼎。\n此事世接踵，夜坐试独省。",
        "dynasty": "宋",
        "collection_info": null
    },
    {
        "title": "秋晚杂书三十首  其二九",
        "author": "方回",
        "content": "三月三十日，唐有穷诗人。\n惜春不肯拾，共坐夜达晨。\n此得守岁意，事愚意已神。\n寸阴以分计，一分直千囷。\n窃虑假寐顷，倏忽失我春。\n今此九月晦，虚叟尤酸辛。\n摇落始云悲，迴首忽復陈。\n讵忍弃菊旧，遽喜迎梅新。",
        "dynasty": "宋",
        "collection_info": null
    },
    {
        "title": "秋晚杂书三十首  其三○",
        "author": "方回",
        "content": "游山不必众，邂逅三五人。\n酌酒不在多，浅深十许巡。\n高可登即登，不復拘日辰。\n可饮即与饮，无问刍牧民。\n九月向十月，丹枫日以新。\n城东有奇阜，霜寒出嶙峋。\n一眺鸿背上，啸歌岸风巾。\n吾虽愧孟嘉，不作桓温宾。",
        "dynasty": "宋",
        "collection_info": null
    },
    {
        "title": "艮思台秋眺",
        "author": "方回",
        "content": "风亭月榭欲为之，十许年前已筑基。\n秋着碧山环作画，天将白鸟点成诗。\n抚松已幸追陶径，梦草无烦忆谢池。\n典午纪中摇落语，白头洄泝不胜悲。",
        "dynasty": "宋",
        "collection_info": null
    },
    {
        "title": "瓮圃新霁",
        "author": "方回",
        "content": "小园秋霁胜春晖，雨过林端叶未稀。\n红锦芙蓉应万蕚，雪衣蝴蝶忽双飞。\n刀耕旧业聊从俗，瓮汲余生永息机。\n天与华腴慰萧寂，可无佳句答烟霏。",
        "dynasty": "宋",
        "collection_info": null
    },
    {
        "title": "用康庆之韵约同陆仁重游问政山",
        "author": "方回",
        "content": "落叶卷秋原，斜日照荒草。\n我所思兮山中人，餐松辟谷修仙道。\n将旄相印本无心，一蓑尚喜收身早。\n袖有长生度世方，玉杵玄霜倩谁捣。\n白云三耳真人家，磵霜不死菖蒲华。\n笑挹诸公葛陂杖，同驾老龙穿碧霞。\n颠歌狂舞酒酣时，一洗万古兴亡悲。\n九万里风排阖归，茫茫六合黄尘飞。",
        "dynasty": "宋",
        "collection_info": null
    },
    {
        "title": "游问政山次韵郡侯康庆之",
        "author": "方回",
        "content": "住山应是胜游山，矧此仙区异俗寰。\n几度出城行十里，何时筑屋就三间。\n化猿君子高难问，射虎将军老合閒。\n祇虑家人犹粒食，水泉深冷石田悭。",
        "dynasty": "宋",
        "collection_info": null
    },
    {
        "title": "赠山翁",
        "author": "方回",
        "content": "箐果崖芝日足餐，卖薪时亦下云端。\n邻家有酒常同醉，晚岁无衣不嘆寒。\n黑白石充棋子用，青黄树当历头看。\n鬚眉不愧商山皓，可待为人作羽翰。",
        "dynasty": "宋",
        "collection_info": null
    },
    {
        "title": "过汪翔甫宅",
        "author": "方回",
        "content": "南纪干戈后，相逢皓首稀。\n草间翁仲在，华表令威归。\n骨寿由心泰，身癯独道肥。\n公松对吾菊，同阅几芳菲。",
        "dynasty": "宋",
        "collection_info": null
    },
    {
        "title": "过吴式贤宅",
        "author": "方回",
        "content": "君家梅最古，举世少人知。\n天地无吾党，风霜自北枝。\n一痕新月外，数点小春时。\n肯为援琴否，浮香更有诗。",
        "dynasty": "宋",
        "collection_info": null
    },
    {
        "title": "别汪翔甫吴式贤",
        "author": "方回",
        "content": "天寒岁云暮，策马欲何之。\n叩户元无事，开襟莫更疑。\n可轻千里别，不话一番诗。\n今代能吟者，吾曹外有谁。",
        "dynasty": "宋",
        "collection_info": null
    },
    {
        "title": "同曹清父西郊纪事五首  其一",
        "author": "方回",
        "content": "晴耕新种麦，破块满田间。\n诘曲随牛路，周遭傍马山。\n几人钟间气，往岁耸朝班。\n黄卷今犹在，青云未易攀。",
        "dynasty": "宋",
        "collection_info": null
    },
    {
        "title": "同曹清父西郊纪事五首  其二",
        "author": "方回",
        "content": "挂粟枯桑杪，篱门昼掩关。\n晴霜开旷野，寒日晒荒山。\n指点村烟外，经行冢树间。\n羣豪故贪愎，窃发亦愚姦。",
        "dynasty": "宋",
        "collection_info": null
    },
    {
        "title": "同曹清父西郊纪事五首  其三",
        "author": "方回",
        "content": "木脱秋声尽，田空野鸟饥。\n时危羣盗惨，身老故人稀。\n所至犹堪醉，无求自合归。\n寥寥天地内，古意一何微。",
        "dynasty": "宋",
        "collection_info": null
    },
    {
        "title": "同曹清父西郊纪事五首  其四",
        "author": "方回",
        "content": "风俗嗟颓落，文章委下陈。\n出郊聊快目，谋野岂关身。\n本为搜诗去，徒成泥酒频。\n胸中知此事，眼底似无人。",
        "dynasty": "宋",
        "collection_info": null
    },
    {
        "title": "同曹清父西郊纪事五首  其五",
        "author": "方回",
        "content": "朴略童蒙学，堆豗句读师。\n有能致卿相，或不赡妻儿。\n士故无他业，人谁此味知。\n公庭彼为吏，日日醉歌姬。",
        "dynasty": "宋",
        "collection_info": null
    },
    {
        "title": "题沈克己无名庵",
        "author": "方回",
        "content": "姓字人能说，无名意谓何。\n厌称穷学究，佯作老头陀。\n宗炳疑相似，韩康定见诃。\n有来问谁某，祇是笑呵呵。",
        "dynasty": "宋",
        "collection_info": null
    },
    {
        "title": "霜晴",
        "author": "方回",
        "content": "霜晴暖意融，閒步日阴中。\n摘菊惊黄蝶，移葵堕碧虫。\n不因机偶动，但见色俱同。\n天地诗人少，谁怜有此翁。",
        "dynasty": "宋",
        "collection_info": null
    },
    {
        "title": "每旦闻钟鼓诸声",
        "author": "方回",
        "content": "鸟雀次第起，鼓钟更迭鸣。\n祇应迫人老，岂是报天明。\n隘巷喧丧事，遥风过市声。\n有为无不尽，何苦更刀兵。",
        "dynasty": "宋",
        "collection_info": null
    },
    {
        "title": "小雪日观残菊有感",
        "author": "方回",
        "content": "欲雪寻梅树，余霜殢菊枝。\n每嫌开较晚，不道谢还迟。\n早惯饥寒困，频禁盗贼危。\n少陵情味在，时讽浣花诗。",
        "dynasty": "宋",
        "collection_info": null
    },
    {
        "title": "闻军过",
        "author": "方回",
        "content": "老胆堪多恐，焦脾更积忧。\n军声时汹汹，债事日悠悠。\n西路危单骑，东滩乏便舟。\n情怀无一可，风雨五更头。",
        "dynasty": "宋",
        "collection_info": null
    },
    {
        "title": "久晴十月二十四日五日连雨程以忠来同饮",
        "author": "方回",
        "content": "侵寻小雪初，不雨五旬余。\n深井腥泥水，荒畦槁蛀蔬。\n牛灾传聚落，蛇出骇阶除。\n巫诧瘟神王，官虞火政疏。\n浅流停碓硙，硗陇抗犁锄。\n闽粤挻兵祲，江淮断漕渠。\n讹言兴委巷，秽气集穷闾。\n市药邀珍价，僮衣类臭帤。\n衰年今尔许，恶况又何欤。\n脚汗眠慵洗，头风坐畏梳。\n扪多王猛虱，食谢孟尝鱼。\n半世空为吏，平生误信书。\n得閒真已幸，多惧復焉如。\n田不能仓廪，家纔有室庐。\n稍令逢小稔，亦足慰贫居。\n骤湿生朝础，斜飘过晚墟。\n檐茅声乍滴，槛药色微舒。\n牟麦还堪望，蝗蝻想渐祛。\n良朋胥此会，忧抱与俱纾。\n斗酒适酤至，烹鷄漉韭菹。",
        "dynasty": "宋",
        "collection_info": null
    },
    {
        "title": "喜刘元辉至二首  其一",
        "author": "方回",
        "content": "荒园槁叶飘，荠菜已堪挑。\n颇讶煎茶缓，元知汲水遥。\n日暄花迸蕾，霜过土生硝。\n小待谋新醖，诗朋一一招。",
        "dynasty": "宋",
        "collection_info": null
    },
    {
        "title": "喜刘元辉至二首  其二",
        "author": "方回",
        "content": "诗翁今雨来，同步上荒台。\n草死元藏药，花穷始到梅。\n南方酣战急，北陆苦寒催。\n穷老情怀恶，因君得暂开。",
        "dynasty": "宋",
        "collection_info": null
    },
    {
        "title": "闻南盗",
        "author": "方回",
        "content": "试与呼苍昊，云何鬨绿林。\n谁欤能受谏，吾欲告司箴。\n稍有偷生路，应无守死心。\n古书今不信，衰腐独沈吟。",
        "dynasty": "宋",
        "collection_info": null
    },
    {
        "title": "艮思台冬日",
        "author": "方回",
        "content": "晚台閒一望，城尽古溪头。\n冬暖人多病，山深市早收。\n打门惊客至，乏酒遣儿谋。\n数蟹才堪擘，酣眠失百忧。",
        "dynasty": "宋",
        "collection_info": null
    },
    {
        "title": "喜刘元辉再至用前韵二首  其一",
        "author": "方回",
        "content": "吟袖与风飘，囊无锦可挑。\n频来閒话好，勿惜步行遥。\n煮淡蔬胜肉，燃枯草带硝。\n我心知此客，未易以旌招。",
        "dynasty": "宋",
        "collection_info": null
    },
    {
        "title": "喜刘元辉再至用前韵二首  其二",
        "author": "方回",
        "content": "诗忙去復来，侧睨笑舆台。\n未厌庖三韭，终难和八梅。\n亲朋惊逝谢，租债迫征催。\n不酌开怀酒，愁眉讵许开。",
        "dynasty": "宋",
        "collection_info": null
    },
    {
        "title": "再用前韵呈元辉二首  其一",
        "author": "方回",
        "content": "谈拂风前竖，吟藤月下挑。\n是非姑且置，来往不为遥。\n蚁瓮营新漉，貂裘补旧硝。\n聊同小隠隠，未用大招招。",
        "dynasty": "宋",
        "collection_info": null
    },
    {
        "title": "再用前韵呈元辉二首  其二",
        "author": "方回",
        "content": "天寒鸜鹆来，望雪上山台。\n髪少不重漆，眼昏犹识梅。\n醡槽呼旋制，窑盎买连催。\n新许民间酿，樽应日日开。",
        "dynasty": "宋",
        "collection_info": null
    },
    {
        "title": "闻汪昌宗讣",
        "author": "方回",
        "content": "四海旧知识，乱来俱白头。\n时闻一人死，身復几年留。\n相遇长安市，频惊□尉侯。\n胸中皂白事，梦逐杞天休。",
        "dynasty": "宋",
        "collection_info": null
    },
    {
        "title": "十一月初八日观雨",
        "author": "方回",
        "content": "重阳晴过小春天，忽復萧骚雨可怜。\n响入竹林全似雪，湿蒸茅舍最宜烟。\n战尘洗净无传箭，客路泥深亦着鞭。\n三月聚粮岂容易，临风殊觉意茫然。",
        "dynasty": "宋",
        "collection_info": null
    },
    {
        "title": "用前韵改一二语自释",
        "author": "方回",
        "content": "南寒稍近折绵天，葵荠争承小雨怜。\n冻合远峰应有雪，炊残荒市更无烟。\n未妨夜画炉中筯，何苦晨呵袖裏鞭。\n人事好乖行路恶，政应委顺付怡然。",
        "dynasty": "宋",
        "collection_info": null
    },
    {
        "title": "雨不成雪",
        "author": "方回",
        "content": "一雨疑当冷，旋为暖所胜。\n南方难得雪，冬半尚无冰。\n余菊香深酽，羣蔬意似矜。\n林疏石路细，遥见隔溪僧。",
        "dynasty": "宋",
        "collection_info": null
    },
    {
        "title": "赠送鹤田李元晖",
        "author": "方回",
        "content": "一别九寒暑，干坤事事新。\n老身余长物，故友尽穷人。\n汩汩犹羣盗，时时有战尘。\n少陵诗眼在，试觅曲江春。",
        "dynasty": "宋",
        "collection_info": null
    },
    {
        "title": "别后读鹤田李元晖新诗用其体",
        "author": "方回",
        "content": "菊悴兰摧忆别离，雪边重映十年诗。\n泪凝紫篠湘灵怨，血迸红英蜀魄悲。\n旷野虎狼喧寇暴，长途鱼雁隔亲知。\n庄生浪说能齐物，尧桀彭殇讵可欺。",
        "dynasty": "宋",
        "collection_info": null
    },
    {
        "title": "异僧",
        "author": "方回",
        "content": "荒崖传有虎，飞锡径登危。\n衣槲纫枯叶，餐松嚼嫩枝。\n病人求咒水，野老施庵基。\n一夕缘何事，飘然失所之。",
        "dynasty": "宋",
        "collection_info": null
    },
    {
        "title": "次韵刘元辉初寒夜坐",
        "author": "方回",
        "content": "山肩寒耸月随归，榾柮炉红闭板扉。\n跨竈郎来温课册，齐眉人为摺深衣。\n花传喜信灯如语，草就佳篇字欲飞。\n旧日声名刘夜坐，能传家钵似君稀。",
        "dynasty": "宋",
        "collection_info": null
    },
    {
        "title": "偶亦夜坐用前韵",
        "author": "方回",
        "content": "林禽畏冷暮争归，水上荒城早阖扉。\n敲月会棋迎皂衲，斧冰供茗唤青衣。\n龁萁老马厩中响，瞰烛痴蛾窗外飞。\n忽报楼头禁钟动，平生乐事叹今稀。",
        "dynasty": "宋",
        "collection_info": null
    },
    {
        "title": "又用前韵赋夜坐",
        "author": "方回",
        "content": "酒醒招得醉魂归，深护炉熏键夕扉。\n渴舌恶甜勤潄茗，癯肩耐冻懒添衣。\n颇闻空暗无星出，小待更深定雪飞。\n一字不圆终不寐，癖诗如我自应稀。",
        "dynasty": "宋",
        "collection_info": null
    },
    {
        "title": "次韵刘元辉飞雪数片之作",
        "author": "方回",
        "content": "六幕垂同冻不埃，舞霙呼我燕窗开。\n已从衣上霏微见，未肯檐前汗漫来。\n就砌拾看呵指笋，隔帘迎数鬬妆梅。\n衰髯却怪全相似，且置閒愁拨蚁醅。",
        "dynasty": "宋",
        "collection_info": null
    },
    {
        "title": "再次韵赋飞雪数片",
        "author": "方回",
        "content": "雨收霰止绝纤埃，压瘴迎丰兆已开。\n欲积忍将靴踏去，初飘喜着袖盛来。\n微微糁体寻生粟，稍稍粘枝辄乱梅。\n不解高楼办歌舞，典衣亦合买新醅。",
        "dynasty": "宋",
        "collection_info": null
    },
    {
        "title": "至前写怀",
        "author": "方回",
        "content": "送分迎至苦匆匆，壁立萧骚肯嘆穷。\n四海交游存想外，十年奔走乱离中。\n生平不作今人调，尔辈焉知国士风。\n自觉近诗如死树，傍无枝叶更心空。",
        "dynasty": "宋",
        "collection_info": null
    },
    {
        "title": "小至日书",
        "author": "方回",
        "content": "谁知缇室动葭灰，总道阳从九地迴。\n年近六旬愁裏过，身行万里死边来。\n诗存瘦骨全如我，花倚春风不是梅。\n偶有友朋仍有酒，看云聊与釂深杯。",
        "dynasty": "宋",
        "collection_info": null
    },
    {
        "title": "所感",
        "author": "方回",
        "content": "生涯今尔许，心悔旧为邦。\n老合营埋穴，贫犹买酿缸。\n山行怜瘦马，昼诵喜晴窗。\n忽欲翩然去，风帆泝九江。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其一",
        "author": "方回",
        "content": "遇节何其窘，治家乃尔难。\n谷生舂苦碎，薪贵竈嫌宽。\n病体危狼狈，时情畏触蛮。\n拥衾闻客至，强整旧衣冠。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其二",
        "author": "方回",
        "content": "屋少未成宅，地宽聊作园。\n吾能甘菜食，或颇送花根。\n莳喜阳坡暖，浇怜冻井温。\n丁宁三径客，缓步惜苔痕。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其三",
        "author": "方回",
        "content": "忍事宁生瘿，今谁似我能。\n缺钱分竈婢，赊米乞庵僧。\n恶语闻皆恕，凡诗见亦称。\n平生楼百尺，非復旧陈登。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其四",
        "author": "方回",
        "content": "此老谁能画，蒙头一破巾。\n有杯常设客，无局不饶人。\n仆醉邻翁怒，儿啼乳媪嗔。\n佯聋付一笑，莫漫耗精神。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其五",
        "author": "方回",
        "content": "老子家风旧，从来节是常。\n糟姜三盏酒，桕烛一炉香。\n今岁适多病，吾儿犹异乡。\n十分无意绪，檐雨晓淋浪。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其六",
        "author": "方回",
        "content": "贫家无节物，何况此荒城。\n村妓闻来贺，山翁懒出迎。\n头疡连耳肿，夜雨杂风鸣。\n政尔堪高卧，床香菊枕成。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其七",
        "author": "方回",
        "content": "重报鶑花信，谁司铁炭权。\n更经三度节，即满六旬年。\n豪动书千纸，穷难致一钱。\n不忧无穴葬，惟喜有诗传。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其八",
        "author": "方回",
        "content": "家人簪珥旧，草草亦梳粧。\n雪几茶花雅，风炉柿叶香。\n乃翁时自笑，此辈讵吾量。\n免贺俱休拜，新正一併偿。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其九",
        "author": "方回",
        "content": "古道古君子，今于何处求。\n每闻栀马棰，不虑蘗馿秋。\n贾药全多僞，医钱卒易酬。\n头岑姑止酒，或恐自然瘳。",
        "dynasty": "宋",
        "collection_info": null
    },
    {
        "title": "癸未至节以病晚起走笔戏书纪事排闷十首  其一○",
        "author": "方回",
        "content": "云无可书者，泥屦隔墙声。\n小市扃虚肆，荒庖绝美烹。\n流涎淮蟹紫，入梦海柑頳。\n莫殢闭关卦，兵戈商不行。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其一",
        "author": "方回",
        "content": "千金营可致，一句得应难。\n积债真无奈，成诗且自宽。\n冰皲穷朔漠，火瘴度瓯蛮。\n不似山中好，归欤遂挂冠。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其二",
        "author": "方回",
        "content": "曾被卑辞误，吾尝笑绮园。\n共欺蛇帝醉，不保橘奴根。\n病起晴冰破，禅悠冻石温。\n向来腐余梦，拂拭了无痕。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其三",
        "author": "方回",
        "content": "昔可今恶可，人能我不能。\n已无换马妾，惟有打门僧。\n幼妇惭前作，愚公定别称。\n少狂老方悔，焉用一科登。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其四",
        "author": "方回",
        "content": "往事付杯酒，残生余幅巾。\n更须占大衍，久已玩同人。\n犒少佣奴懒，迎迟过客嗔。\n悔曾迷宦海，素不媚钱神。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其五",
        "author": "方回",
        "content": "病无医自愈，餐饭渐如常。\n懒剔书灯暗，閒挼药纸香。\n就令穷有鬼，终爱醉为乡。\n输与诸年少，从军过乐浪。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其六",
        "author": "方回",
        "content": "閒居已三载，不忆旧专城。\n未暇忧饥冻，唯便免送迎。\n飞花棋上落，幽鸟枕前鸣。\n寒极如春月，新篘绿酒成。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其七",
        "author": "方回",
        "content": "骚坛君肯将，吾敢与争权。\n风月三千首，江湖四十年。\n老思骑竹马，穷笑惜苔钱。\n此味诸人会，遗灯或许传。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其八",
        "author": "方回",
        "content": "邻人窥小圃，篱落倚村庄。\n雪屋晴窗净，山炉燄火香。\n异花看又数，隙土步频量。\n拟筑新亭小，如山债未偿。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其九",
        "author": "方回",
        "content": "病来诸事懒，于世百无求。\n古帙蟫吞字，閒鞍鼠断秋。\n佳招差可谢，新咏决须酬。\n耳聩头昏极，君诗到即瘳。",
        "dynasty": "宋",
        "collection_info": null
    },
    {
        "title": "至后承元辉见和復次韵书病中近况十首  其一○",
        "author": "方回",
        "content": "剩欲延诸彦，嘤嘤聚友声。\n尚堪紬古玩，祇愧乏珍烹。\n君健松髯碧，吾衰瓠顶赪。\n何当即勿药，环席百杯行。",
        "dynasty": "宋",
        "collection_info": null
    },
    {
        "title": "行圃",
        "author": "方回",
        "content": "小圃无亭榭，心閒地自宽。\n好花书壁记，怪树画图看。\n雪少先夸瑞，霜严讳说寒。\n贪嗔除已尽，唯要不痴难。",
        "dynasty": "宋",
        "collection_info": null
    },
    {
        "title": "细省",
        "author": "方回",
        "content": "细省浮生理，宜令寸地宽。\n老兼无病少，閒欲不贫难。\n远极山逾好，晴初雪更寒。\n聚奎几卿相，谁解胜陈抟。",
        "dynasty": "宋",
        "collection_info": null
    },
    {
        "title": "晚望",
        "author": "方回",
        "content": "万事何堪挽，江流日夜东。\n年华三戒后，心绪四愁中。\n待雪登危阜，观星仰暗空。\n夜寒天地黑，几室有炉红。",
        "dynasty": "宋",
        "collection_info": null
    },
    {
        "title": "赠滕君必绍",
        "author": "方回",
        "content": "之子有名父，何蕃合比肩。\n虞庠惊脱颖，孔壁妙忘筌。\n高第攽枫扆，长身掩薤阡。\n师亡乡党惜，人往岁时迁。\n达宦谁无死，遗文尔独传。\n客邮曾旅进，邑子例垂怜。\n衮语推真幅，絺词激懦篇。\n善人宜有后，一见欲潸然。",
        "dynasty": "宋",
        "collection_info": null
    },
    {
        "title": "夏商",
        "author": "方回",
        "content": "牛下悲哀宁戚讴，捐汤置禹此何由。\n父初传子风差薄，臣至干君德转輶。\n归启旧家犹几在，升陑众旅已相仇。\n何人得似彭铿寿，见夏为殷復见周。",
        "dynasty": "宋",
        "collection_info": null
    },
    {
        "title": "周",
        "author": "方回",
        "content": "七月陈王致太平，转头已听黍离声。\n陪臣僣上三归备，霸国邀君九鼎轻。\n释氏谈空端有理，词人赋恨岂无情。\n燠年寒岁频更换，未抵黄河一度清。",
        "dynasty": "宋",
        "collection_info": null
    },
    {
        "title": "太公孔子",
        "author": "方回",
        "content": "禔身涉世谩多忧，运去时来不自由。\n孔子三千难变鲁，太公八十尚兴周。\n星辰岁久常差度，江海潮生会倒流。\n万有盈亏理如是，可须悭作醉乡游。",
        "dynasty": "宋",
        "collection_info": null
    },
    {
        "title": "汉",
        "author": "方回",
        "content": "灯前閒覆孟坚书，瞬息炎刘四百余。\n五聚井星才属尔，一抔陵土竟何如。\n早夸发纵轻烹狗，终藉吞舟失漏鱼。\n若使高皇为晋献，可须莽卓始丘墟。",
        "dynasty": "宋",
        "collection_info": null
    },
    {
        "title": "东晋",
        "author": "方回",
        "content": "刘琨劝进岂无闻，王猛临终亦有云。\n秽史汝能诬正统，老伧谁实莅余分。\n山阴禊事流觞帖，彭泽归来植杖文。\n二物万年终不泯，可能草木张吾军。",
        "dynasty": "宋",
        "collection_info": null
    },
    {
        "title": "陈",
        "author": "方回",
        "content": "倏忽还如晋灭吴，六朝宫殿永榛芜。\n千娇玉座酣醽醁，一命青丝繫辘轳。\n早使阁中无贵嫔，未应阙下有蛮奴。\n他时月夜逢杨广，衣钵相传不早无。",
        "dynasty": "宋",
        "collection_info": null
    },
    {
        "title": "唐明皇",
        "author": "方回",
        "content": "突虎衝蛇献荔枝，冰皴雾瘴覆全师。\n艳妃有弟堪为相，叛将无君懵不知。\n嗣后已成灵武篡，旧臣空復曲江思。\n太平可似花开易，羯鼓三声唤得来。",
        "dynasty": "宋",
        "collection_info": null
    },
    {
        "title": "南唐",
        "author": "方回",
        "content": "中原赤气已龙兴，岂必桥江罪若冰。\n花不忍看春哭后，金何曾惜岁斋僧。\n失身亡国非无痛，保士全民尚可矜。\n復遇大梁爱文艺，余臣往往与瀛登。",
        "dynasty": "宋",
        "collection_info": null
    },
    {
        "title": "长安",
        "author": "方回",
        "content": "客从函谷过南州，略说长安旧日愁。\n仙隠有峰存紫阁，僧居无寺问红楼。\n兰亭古瘗藏狐貉，椒壁遗基牧马牛。\n万古不随人事改，独余清渭向东流。",
        "dynasty": "宋",
        "collection_info": null
    },
    {
        "title": "半山",
        "author": "方回",
        "content": "力引豺狼噬九州，貛郎于世果何仇。\n青苗法令初为祟，玉斧封疆半已休。\n绍圣南行多不返，靖康北狩欲谁尤。\n儿时曾读前朝史，几夜寒灯见泪流。",
        "dynasty": "宋",
        "collection_info": null
    },
    {
        "title": "老悔",
        "author": "方回",
        "content": "前世何知后世长，老年合悔少年狂。\n即今安在凌烟阁，毕竟无非审雨堂。\n脚底东西南北路，樽前三万六千场。\n谪仙落魄人谁识，终许诗名死后香。",
        "dynasty": "宋",
        "collection_info": null
    },
    {
        "title": "傍观",
        "author": "方回",
        "content": "老桧长松玉立身，雪摧霜挫不争春。\n但须处士杯中物，可用明公壁后人。\n自审诗肩无骨相，或称书眼尚精神。\n南山射虎非吾事，亦復傍观野水滨。",
        "dynasty": "宋",
        "collection_info": null
    },
    {
        "title": "乌聊山庙登览",
        "author": "方回",
        "content": "寒斋兀兀味残书，一上崔嵬计未疏。\n下界喧卑离市井，平皋洒落见樵渔。\n断鸿淮汉三江外，古树隋唐五代余。\n忽忆浮溪偃王句，顾瞻遗庙意踌躇。",
        "dynasty": "宋",
        "collection_info": null
    },
    {
        "title": "大雪约程以忠不至次日以诗问之",
        "author": "方回",
        "content": "御寒时着火文武，等醉岂拘杯圣贤。\n土润春应萌有日，尘清野更洁于天。\n谁呵冻笔诗能画，独上高岗意欲仙。\n剩有篱根未消处，试裒枯篠取茶煎。",
        "dynasty": "宋",
        "collection_info": null
    },
    {
        "title": "雪霁次韵以忠见和",
        "author": "方回",
        "content": "霁色寒光滉诗眼，谢家旧赋果谁贤。\n无声忽讶潮包地，不夜常疑月在天。\n溪上过桥僧似画，楼头把酒妓如仙。\n老夫幸有瓶笙在，更扫空阶落叶煎。",
        "dynasty": "宋",
        "collection_info": null
    },
    {
        "title": "雪后小园",
        "author": "方回",
        "content": "纸色光新耸坏櫺，履声松脆兀閒庭。\n饥禽啐砌留奇迹，枯树拏空失丑形。\n早与花根添曲糵，可容画手着丹青。\n溪西冻瀑融晴滴，欲问岩僧借凈瓶。",
        "dynasty": "宋",
        "collection_info": null
    },
    {
        "title": "次韵雪后",
        "author": "方回",
        "content": "檐澌余滴溅风櫺，三日晴犹剩半庭。\n足使蝗蝻俱屏迹，未妨鶑燕尚潜形。\n调盐冻字难为墨，透瓦炊烟渐放青。\n共笑爱梅痴老子，夜深温水换铜瓶。",
        "dynasty": "宋",
        "collection_info": null
    },
    {
        "title": "甲申元日",
        "author": "方回",
        "content": "春光几度九十日，人寿都卢一百年。\n老圃地宽花富贵，醉乡天阔酒神仙。\n谁能晚节消閒福，时喜新诗得警联。\n晓色欲红拜元造，炉熏一炷鹊声前。",
        "dynasty": "宋",
        "collection_info": null
    },
    {
        "title": "正月初七日如江西以畏饮辞吴式贤宅宿向果市店",
        "author": "方回",
        "content": "残雪西郊路，依稀已似春。\n初程何必远，相识况如亲。\n久远交宜淡，沉绵饮戒醇。\n故辞情话友，拟便稳眠身。\n贩旅骈荒店，蛮音酗近邻。\n霰穿疏瓦乱，风掠破巾频。\n倦马喷醒嚏，顽鸡绝冻呻。\n谩夸为客惯，却忆在家贫。\n老妪言堪取，诸奴意勿嗔。\n近来军过后，少有早行人。",
        "dynasty": "宋",
        "collection_info": null
    },
    {
        "title": "雨过岩寺镇",
        "author": "方回",
        "content": "冻泞滑如油，前驱雨未休。\n转添行路恶，始觉别家愁。\n早市渔翁聚，灵祠岳鬼幽。\n憩鞍寓吾目，有句亦堪搜。",
        "dynasty": "宋",
        "collection_info": null
    },
    {
        "title": "茅田汪王庙",
        "author": "方回",
        "content": "殿阁犹如许，兵戈岂不无。\n终然香火在，直与子孙俱。\n绪德垂千古，全功保一隅。\n唐陵已烟草，谁作降神巫。",
        "dynasty": "宋",
        "collection_info": null
    },
    {
        "title": "宿曹西畴宅大雨",
        "author": "方回",
        "content": "竹树环斋馆，真宜听雨声。\n不堪终夜急，似欲阻人行。\n薄醉眠难熟，多思梦辄惊。\n漏床正当面，移枕屡纵横。",
        "dynasty": "宋",
        "collection_info": null
    },
    {
        "title": "白茅道中",
        "author": "方回",
        "content": "世故时时异，年华物物新。\n溪声添夜雨，麦事待晴春。\n草棘扃空户，岩崖伏冻人。\n问言何至此，征骑往来频。",
        "dynasty": "宋",
        "collection_info": null
    },
    {
        "title": "溪涨",
        "author": "方回",
        "content": "立春犹二日，涨雨一何深。\n秀足明吟眼，危如撼旅心。\n仆愁前店闭，马怯小桥临。\n不见兵氛起，溪西好竹林。",
        "dynasty": "宋",
        "collection_info": null
    },
    {
        "title": "旅次感事",
        "author": "方回",
        "content": "溪港周遭曲，田原迤逦赊。\n猿猱崖刻削，乌鸟树槎牙。\n近水皆宜竹，先春已报茶。\n千村经劫火，万境嘆虚花。\n破落余神庙，荒残少富家。\n见人唯欲避，问事只成嗟。\n俗异言难晓，程修路恐差。\n前朝题壁士，往往字如鸦。",
        "dynasty": "宋",
        "collection_info": null
    },
    {
        "title": "问雨",
        "author": "方回",
        "content": "烟为火之气，欲雨烟不散。\n阳为阴所遏，炎焰变舒缓。\n云乃水之气，欲雨云乃浮。\n阴为阳所爨，饙馏成波流。\n残秋穷腊百余日，小园不曾鞋底湿。\n东风欲动问行程，山中比夜雨连明。\n吾闻阴阳交媾，始生万物。\n不蒸不发，不渍不茁。\n往者久晴，欲驾遄辍。\n今行而雨，咎天何说。\n然则紫阳山人老如此，夫岂得已有行役。\n皇天肯念行路难，岂不能顷刻之间一扫云烟红日出。",
        "dynasty": "宋",
        "collection_info": null
    },
    {
        "title": "舂硙吟",
        "author": "方回",
        "content": "槁木岂有情，顽石且无知。\n何术使之动，不假人力施。\n纬竹以为车，堰水江之湄。\n湍流既迅急，枢轴为斡移。\n朽杵辄雀跃，死磨犹骥驰。\n一日殆百斛，成功归簸筛。\n吾闻往古初，冥冥若愚痴。\n火食尚未悟，人与禽兽嬉。\n圣智既有作，便利无不为。\n机事至此极，机心开自谁。\n所以桔橰人，旁贻瓮汲嗤。\n马本龁草物，教之谙战鼙。\n铁若不入冶，焉有剑与锥。\n工械日以广，生灵日以糜。\n平生子方子，拙直为人欺。\n见巧终不喜，讽此舂硙诗。",
        "dynasty": "宋",
        "collection_info": null
    },
    {
        "title": "喜雨晴",
        "author": "方回",
        "content": "骤雨送残雪，山涧没半膝。\n悠悠入深溪，想復高数尺。\n赤土流水红，青土流水碧。\n寸步阻烂泥，诗眼返自德。\n维兹九江路，巴蜀通大驿。\n今事既不然，取道浮梁侧。\n西偏数巨港，春涨辄泛溢。\n无桥復无船，仆曹为予戚。\n老夫负胆气，动为万里役。\n江河淮湖间，径度无怖色。\n恭惟天所棐，岂不在正直。\n但行无所苦，前路皆晴日。",
        "dynasty": "宋",
        "collection_info": null
    },
    {
        "title": "马惜蹄",
        "author": "方回",
        "content": "家居岂不好，事此鞍与羁。\n春前三日雨，仆夫畏深泥。\n江南万山中，冈岭互高低。\n踏土不踏石，马亦惜其蹄。\n野逈暮有虎，村荒晨无鸡。\n升斗安所籴，囊粟千里赍。\n身汝不自爱，茹荼甘旅栖。\n曰予匪得已，伐木诗有稽。\n交谊重金石，星霜怅分携。\n一觌庚夙愿，投老歌归兮。",
        "dynasty": "宋",
        "collection_info": null
    },
    {
        "title": "路傍草",
        "author": "方回",
        "content": "野火燎荒原，霜雪日皜皜。\n牛羊无可噍，众绿就枯槁。\n天地心不泯，根芽蛰深杳。\n春风一披拂，颜色还媚好。\n如何被兵地，黎庶不自保。\n高门先破碎，大屋例倾倒。\n间或遇茅舍，呻吟遗稚老。\n常恐马蹄响，无罪被擒讨。\n逃奔深谷中，又惧虎狼咬。\n一朝稍苏息，追胥復纷扰。\n微言告者谁，劝我宿须早。\n人生值艰难，不如路傍草。",
        "dynasty": "宋",
        "collection_info": null
    },
    {
        "title": "古店",
        "author": "方回",
        "content": "古店看题壁，儒风岂易还。\n匪因登贡籍，即为叩贤关。\n腾踏云霄上，沉埋草莽间。\n其人俱已矣，遗迹尚斑斑。",
        "dynasty": "宋",
        "collection_info": null
    },
    {
        "title": "鱼亭驿",
        "author": "方回",
        "content": "黟县鱼亭驿，东莱阁老诗。\n雨晴云气敛，峰古石形奇。\n老眼经题奬，高风费咏思。\n祇惭无密竹，不似绍兴时。",
        "dynasty": "宋",
        "collection_info": null
    },
    {
        "title": "怀秋崖",
        "author": "方回",
        "content": "崖仙忆昔手予携，音响如钟气吐蜺。\n槐国诸公千梦蚁，瓮天余子一酰鸡。\n满浮芳酒春梅动，朗诵新诗夜月低。\n倏三十年如一瞬，东坡门下愧双溪。",
        "dynasty": "宋",
        "collection_info": null
    },
    {
        "title": "废宅嘆",
        "author": "方回",
        "content": "兹为何人宅，桂柏犹苍苍。\n楼阁已倾卸，下有室与堂。\n窗户半拆卸，髹漆留余光。\n釜去存破竈，画剥欹颓墙。\n想见全盛时，日夜崇豆觞。\n书塾在其左，子弟声琅琅。\n问今安所往，岂不有死丧。\n死丧则不然，避兵移他乡。\n他乡亦不远，深阻踰磵冈。\n自古有避地，兵来尚可避。\n惟有避役难，追逮穷所至。\n昔住大宅人，今为忍冻民。",
        "dynasty": "宋",
        "collection_info": null
    },
    {
        "title": "早见桃花",
        "author": "方回",
        "content": "离家四五程，所至尽堪惊。\n未许盗皆息，焉能军不行。\n人移山裏住，春废道傍耕。\n破屋知谁主，桃花照眼明。",
        "dynasty": "宋",
        "collection_info": null
    },
    {
        "title": "立春日马上遇黄国宝应犀  其一",
        "author": "方回",
        "content": "连宵好梦频，二喜集佳辰。\n晓霁逢春日，山深遇故人。\n立谈询近事，小酌叩荒邻。\n暮宿东松寺，吟眸处处新。",
        "dynasty": "宋",
        "collection_info": null
    },
    {
        "title": "立春日马上遇黄国宝应犀  其二",
        "author": "方回",
        "content": "十载乱离频，何知有此辰。\n翩跹果下马，突兀眼中人。\n野店春盘共，僧房夜榻邻。\n吾宗老仙伯，题墨尚如新。",
        "dynasty": "宋",
        "collection_info": null
    },
    {
        "title": "宿东松寺",
        "author": "方回",
        "content": "一僧垂乱髪，杉阁夜寒饶。\n开锁容铺榻，求钱为造桥。\n猕猴窗外啸，鼯鼠烛前跳。\n岳笔亲题坏，前朝恨未销。",
        "dynasty": "宋",
        "collection_info": null
    },
    {
        "title": "牛头岭下老人",
        "author": "方回",
        "content": "九十前朝老，髯疏骨亦清。\n相形宜老寿，说梦忆昇平。\n田屋临官道，孙男给递兵。\n兴州馘狂贼，曾见捷旗行。",
        "dynasty": "宋",
        "collection_info": null
    },
    {
        "title": "题苦竹港寓壁",
        "author": "方回",
        "content": "三十年前此路行，来车去马唱歌声。\n旗亭沽酒家家好，驿舍开花处处明。\n白羽宵驰四川道，青楼春接九江城。\n如今何事无人住，移向深山说避兵。",
        "dynasty": "宋",
        "collection_info": null
    },
    {
        "title": "三十年吟",
        "author": "方回",
        "content": "三十年为世，吾今迫六旬。\n儿时前辈尽，乱后善人贫。\n未测前途闇，空追往迹陈。\n所亲化埃土，犹入梦魂频。",
        "dynasty": "宋",
        "collection_info": null
    },
    {
        "title": "山鹭鸶",
        "author": "方回",
        "content": "行行万山顶，无復大陂池。\n小磵清且驶，时见白鹭鸶。\n有鱼必不大，何况亦无之。\n联拳一孤影，尽日沙边窥。\n七泽足鲜食，曷不往彼为。\n公子以臆对，羽族幸产兹。\n腹肠能几何，少许可无饥。\n井鲋尚不顾，王鲔安所思。\n鸬鷀善攫捕，扼吭富渔师。\n虽贪亦不饱，孰若廉自持。",
        "dynasty": "宋",
        "collection_info": null
    },
    {
        "title": "来去路",
        "author": "方回",
        "content": "后山路安来，前山路安去。\n高中不无低，自有可通处。\n譬如涧谷水，日夜泉源注。\n但闻水流声，不见来去路。\n避碍适其顺，智本何所恶。\n后世穷梯航，乃以嗜欲故。\n汉武天马歌，文采诚独步。\n焉知十万师，暴骨委秋露。\n我愿四达衢，但行商与贾。\n一遇荷戈人，寸跬不可度。",
        "dynasty": "宋",
        "collection_info": null
    },
    {
        "title": "虽然吟五首  其一",
        "author": "方回",
        "content": "林下机声復碓声，时时犬吠又鸡鸣。\n虽然此是寻常物，村落闻之即太平。",
        "dynasty": "宋",
        "collection_info": null
    },
    {
        "title": "虽然吟五首  其二",
        "author": "方回",
        "content": "沽酒人家短竹篱，门前三两牧牛儿。\n虽然此是寻常物，军马才过不见之。",
        "dynasty": "宋",
        "collection_info": null
    },
    {
        "title": "虽然吟五首  其三",
        "author": "方回",
        "content": "桑柘阴阴间苎麻，店前下马便斟茶。\n虽然此是寻常物，乱后空村没一家。",
        "dynasty": "宋",
        "collection_info": null
    },
    {
        "title": "虽然吟五首  其四",
        "author": "方回",
        "content": "大妇银钗小绿裙，采茶洗菜踏溪云。\n虽然此是寻常物，一旦无踪为过军。",
        "dynasty": "宋",
        "collection_info": null
    },
    {
        "title": "虽然吟五首  其五",
        "author": "方回",
        "content": "屋上炊烟屋下灯，客来汲井具瓶绳。\n虽然此是寻常物，不是承平见不能。",
        "dynasty": "宋",
        "collection_info": null
    },
    {
        "title": "客中近元夕",
        "author": "方回",
        "content": "新晴春早暖，客裏上元天。\n辇路灯如梦，璇霄月欲圆。\n岂惟无酒酤，不復有床眠。\n歌舞愚儿辈，凄凉已十年。",
        "dynasty": "宋",
        "collection_info": null
    },
    {
        "title": "见梅",
        "author": "方回",
        "content": "翠竹阴森护槿篱，玉梅庭院粉墙欹。\n几年避地无人住，犹有花开一两枝。",
        "dynasty": "宋",
        "collection_info": null
    },
    {
        "title": "野庙",
        "author": "方回",
        "content": "金甲朱衣画壁昏，军声不到暂开门。\n数家祈福来浇奠，剪纸糊灯作上元。",
        "dynasty": "宋",
        "collection_info": null
    },
    {
        "title": "鄱阳分水岭",
        "author": "方回",
        "content": "转山五七里，涉磵十百所。\n碎石铁蒺藜，锐石木龃龉。\n岂但行人难，亦復念我马。\n水涸尚自可，况乃值过雨。\n正月春气动，江南异北土。\n崖溜一已滴，奔湍怒如鼓。\n缅怀十载前，荆蜀及湓渚。\n大阃走铃檄，杂沓混民旅。\n此驿既已废，十步九榛莽。\n军行不赍粮，所至頼钞掳。\n中产得几家，迁避入深坞。\n穷户无一物，草棘障环堵。\n前冈二客来，望我百步许。\n意其为武夫，疾走蔽险阻。\n人情既可见，避兵如避虎。\n矧肯治私道，筑削费杵斧。\n丛篁鸣野鸟，黯黯天欲雨。\n老矣为此游，作诗记良苦。",
        "dynasty": "宋",
        "collection_info": null
    },
    {
        "title": "石头田",
        "author": "方回",
        "content": "昼欲求一淘，有竈无竈烟。\n夜欲求一榻，有屋无屋椽。\n历历数百里，无人居道边。\n问言何至此，我亦为恍然。\n江西走荆蜀，行行三十年。\n铃卒递羽檄，贩夫骈担肩。\n观国上秀士，奉使骤达官。\n车马或相遇，往往皆衣冠。\n后陇竹未断，前坡花已妍。\n入肆欲美酒，既醉不问钱。\n是时鬓如漆，浩歌无忧端。\n岂谓再至此，满颐霜雪攒。\n寻觅旧题壁，脱落迷榛菅。\n干淳老前辈，间有数字完。\n昔时所见人，往往沉重泉。\n翕张孰移斡，隆替更变迁。\n云暧淡竹岭，雨昏石头田。\n我仆既已惰，我马復不前。\n慷慨一以思，古有行路难。\n难更莫如今，怀古空永嘆。",
        "dynasty": "宋",
        "collection_info": null
    },
    {
        "title": "甲子雨",
        "author": "方回",
        "content": "紫阳元日得晴日，晓鹊声边骈贺客。\n玉梅烂漫照椒觞，尽我真珠红一石。\n祁山山下初立春，马上送迎逢故人。\n故人挈榼藉芳草，啼鸟游丝天气新。\n吟鞭转入西江路，宝月欲圆碧霄暮。\n南方战罢闻者喜，尽道上元仍甲子。\n卒然军兴由盗兴，千里无烟况有灯。\n鸡犬逃生且未暇，上元之雨吾何憎。\n万马还营速须早，放与田家蚕麦好。\n甲子之雨恐不可，听彼谣言愁杀我。",
        "dynasty": "宋",
        "collection_info": null
    },
    {
        "title": "雨晓",
        "author": "方回",
        "content": "春空蒸小雨，漠漠復纷纷。\n枯石皆生水，平田亦出云。\n气温衾暗觉，声细枕微闻。\n今日迎人马，西郊草欲熏。",
        "dynasty": "宋",
        "collection_info": null
    },
    {
        "title": "细雨",
        "author": "方回",
        "content": "云无又有之，细亦不毫丝。\n未许迎眸数，才容洒面知。\n积能成树滴，散忽被风吹。\n野烧痕初动，春鞭政要诗。",
        "dynasty": "宋",
        "collection_info": null
    },
    {
        "title": "石门市",
        "author": "方回",
        "content": "村村篱落似，慈竹密如云。\n鬨市千家聚，康庄五郡分。\n连门香白酒，倚户粲红裙。\n今日寻荒店，无薪给午饙。",
        "dynasty": "宋",
        "collection_info": null
    },
    {
        "title": "上元晚晴",
        "author": "方回",
        "content": "所谓上元者，俗以侈昇平。\n汉用方士说，祠祭夜达明。\n爇炬或始此，游观实何名。\n年登庶事遂，春早芳意萌。\n冶粧饰粉黛，豪奏喧丝笙。\n愚玩夺稚魄，淫窥荡狂情。\n天宝覆唐都，宣和倾汴京。\n词人丽唱在，物极良足惊。\n一隅颇完盛，四运遄代更。\n戍守列万里，镇防连百城。\n崛起间窃发，交驰事遐征。\n昏黑烟火灭，哭声无歌声。\n晓雨花信过，夜蟾桂轮清。\n时节既如此，焉问阴与晴。",
        "dynasty": "宋",
        "collection_info": null
    },
    {
        "title": "彭泽道中怀严陵",
        "author": "方回",
        "content": "人生千万事，都不似归来。\n是泽鱼堪钓，何田稻不栽。\n客行元亮邑，家寄子陵台。\n缅想二贤迹，吾颜亦腼哉。",
        "dynasty": "宋",
        "collection_info": null
    },
    {
        "title": "梧桐岭",
        "author": "方回",
        "content": "飞石危如坠，枯桐死不春。\n雾深云有虎，茅动故愁人。\n破屋潜饥妪，荒祠画怪神。\n步行牵瘦马，背汗浃寒身。",
        "dynasty": "宋",
        "collection_info": null
    },
    {
        "title": "梧桐岭感旧",
        "author": "方回",
        "content": "忆上梧桐岭，江淮万里开。\n匡庐天外画，彭蠡地中杯。\n暖欲还燕雁，香应落庾梅。\n重来感时序，更觉子山哀。",
        "dynasty": "宋",
        "collection_info": null
    },
    {
        "title": "望庐山怀旧",
        "author": "方回",
        "content": "夜入庐山路，开元万柱宫。\n穿廊石渠水，凉座竹林风。\n羽客谈霏雪，星郎气吐虹。\n劫灰如可问，无復昔人同。",
        "dynasty": "宋",
        "collection_info": null
    },
    {
        "title": "湖口寄方去言",
        "author": "方回",
        "content": "不见秋崖老，吾宗尚有人。\n十年疲远梦，七尺记长身。\n醉月金陵晓，遨花辇路春。\n雁题盟未爽，鹤化事遄新。\n稍觉高闳改，徐行曲巷询。\n应门才入谒，下榻愧为宾。\n小阁书窗凈，芳筵饮斚醇。\n尽令诸子拜，更许大难亲。\n积庑刍粮溢，堆盘果饵珍。\n和篇勤唾玉，枉教妙鈎银。\n霁雨微膏野，和风早应辰。\n挈壶烦仆御，并辔出城闉。\n缱绻情何厚，殷勤意甚真。\n道傍分手暂，陇上转头频。\n无復离怀恶，谁云古谊陈。\n长郎仍远饯，羁客倍惊神。\n跋涉将千里，漂摇近一旬。\n二孤彭蠡外，五老大江滨。\n倦憩停征驭，遐思值便鳞。\n寄诗寓予感，衰老易谵谆。",
        "dynasty": "宋",
        "collection_info": null
    },
    {
        "title": "旅况戏题",
        "author": "方回",
        "content": "行役亦何聊，听予旅况谣。\n水须分岭顶，路必过山腰。\n早问人求店，无轻马度桥。\n衣袍不解带，侧卧几寒宵。",
        "dynasty": "宋",
        "collection_info": null
    },
    {
        "title": "宿湖口县",
        "author": "方回",
        "content": "江湖分合处，风水互东西。\n官禁收灯早，民居结苇低。\n二孤流俗误，九派旧踪迷。\n剩有登临兴，春霖满路泥。",
        "dynasty": "宋",
        "collection_info": null
    },
    {
        "title": "过湖口渡",
        "author": "方回",
        "content": "峨峨临峭壁，渺渺指寒洲。\n船压万钧重，帆开一叶浮。\n云沙连几郡，雪浪舞中流。\n目快心还恐，吾行曷少休。",
        "dynasty": "宋",
        "collection_info": null
    },
    {
        "title": "次韵谢喻岩叟",
        "author": "方回",
        "content": "妙年璧水播英辞，半世闻声鬓未丝。\n赐姓远从梁武日，家风復见喻鳬诗。\n九霄空阔飞腾势，万卷纵横讲授师。\n重到庐山亦何喜，喜君知我我君知。",
        "dynasty": "宋",
        "collection_info": null
    },
    {
        "title": "次韵袁提学题皇甫真人清虚庵二首  其一",
        "author": "方回",
        "content": "清地虚天渺何许，芒鞋未往意先飞。\n山中叱石初平隠，月下吹笙子晋归。\n不死真人千劫在，无垠浊世一尘微。\n何当日嚥丹池水，长共寒猿啸月霏。",
        "dynasty": "宋",
        "collection_info": null
    },
    {
        "title": "次韵袁提学题皇甫真人清虚庵二首  其二",
        "author": "方回",
        "content": "犹忆清虚下云汉，转头劫堑已灰飞。\n三山恍惚惊鳌动，千岁凄凉望鹤归。\n风度羡君仙骨莹，年华迫我世缘微。\n岂无道侣歌招隠，许脱红尘卧碧霏。",
        "dynasty": "宋",
        "collection_info": null
    },
    {
        "title": "寄呈吕道山于八桂",
        "author": "方回",
        "content": "朅从歙浦来湓浦，闻自全州入桂州。\n倚俟先生还北棹，定容小子到南楼。\n甘留旅琐缘何事，积受恩私愧未酬。\n但愿岁时一相见，萍踪从昔惯漂浮。",
        "dynasty": "宋",
        "collection_info": null
    },
    {
        "title": "寄彬州孙通守振武闻泝湘将至八桂",
        "author": "方回",
        "content": "南斗之南八桂林，携琴欲觅旧知音。\n想君湘水花边路，识我衡阳雁外心。\n偪侧甲兵询动静，艰难书问畏浮沉。\n相烦为报真消息，莫待春江柳色深。",
        "dynasty": "宋",
        "collection_info": null
    },
    {
        "title": "寄刘伯宣南昌",
        "author": "方回",
        "content": "西浙东江昔袂分，洪都湓浦忽相闻。\n才看陶令门前柳，却忆滕王阁上云。\n何处鱼蛮能避役，无边鲸海尚行军。\n诗书胸次堪筹国，定不专凭柱后文。",
        "dynasty": "宋",
        "collection_info": null
    },
    {
        "title": "望大江",
        "author": "方回",
        "content": "春草茫茫阔，春江渺渺流。\n断魂欲谁诉，极目使人愁。\n更过天垂处，应无地尽头。\n豪商似差乐，槌鼓发盐舟。",
        "dynasty": "宋",
        "collection_info": null
    },
    {
        "title": "琵琶亭感旧",
        "author": "方回",
        "content": "桑落洲前路，江流自北南。\n美人何处在，劫火殆难堪。\n津吏苛鱼税，沙民卖席帆。\n情知白司马，到此湿青衫。",
        "dynasty": "宋",
        "collection_info": null
    },
    {
        "title": "饮袁提学林亭",
        "author": "方回",
        "content": "古淡林萦沼，清辉日漏云。\n百梅先世植，一鹤旧侯分。\n天引吟怀远，春供饮意醺。\n徐卿二雏者，已解听论文。",
        "dynasty": "宋",
        "collection_info": null
    },
    {
        "title": "次前韵谢袁提学及其弟府判二首  其一",
        "author": "方回",
        "content": "公家贤伯仲，似是晋机云。\n黄卷丁年共，青灯午夜分。\n望风初魄动，饮德更心醺。\n自合登台省，官犹类广文。",
        "dynasty": "宋",
        "collection_info": null
    },
    {
        "title": "次前韵谢袁提学及其弟府判二首  其二",
        "author": "方回",
        "content": "春亭前日聚，一径入深云。\n水绿痕初涨，花红蕾欲分。\n频敲无好句，屡釂有余醺。\n不减山阴胜，公宜作叙文。",
        "dynasty": "宋",
        "collection_info": null
    },
    {
        "title": "次韵谢王君",
        "author": "方回",
        "content": "妙年富才藻，亹亹迫渊云。\n逸势波澜阔，神功混沌分。\n百为争细故，一笑付微醺。\n天地江河在，终垂万古文。",
        "dynasty": "宋",
        "collection_info": null
    },
    {
        "title": "梅魂次周斐然韵",
        "author": "方回",
        "content": "搜香索影夜凝神，楚些招还萼绿真。\n月底似逢和靖老，风前恍见寿阳人。\n清寒不类巫山梦，素艳全非洛浦尘。\n尤物有灵生幻相，凭谁貌取补之春。",
        "dynasty": "宋",
        "collection_info": null
    },
    {
        "title": "次韵李太白",
        "author": "方回",
        "content": "太白配苏黄，如松柏与竹。\n不受春风恩，劲气尚可掬。\n诗名乃其余，受命天地独。\n间生五百年，相望若信宿。\n予老栖圣门，措辞愧言卜。\n一览紫极题，三作白圭復。\n羣仙悯世顽，死生反乎覆。\n曷日从之游，神交道心熟。",
        "dynasty": "宋",
        "collection_info": null
    },
    {
        "title": "復次前韵四首呈二袁君併王君申禄  其一",
        "author": "方回",
        "content": "良辰古难得，歌吹遏行云。\n豪意牛心割，清言獭胆分。\n予惭四皓老，公胜七贤醺。\n苦雨忽三日，垢衣生藓文。",
        "dynasty": "宋",
        "collection_info": null
    },
    {
        "title": "復次前韵四首呈二袁君併王君申禄  其二",
        "author": "方回",
        "content": "卧雪名家彦，诸孙耳又云。\n永怀玉笋立，肯放紫荆分。\n埙奏仍箎奏，贤醺復圣醺。\n高才能下问，所谓孔文文。",
        "dynasty": "宋",
        "collection_info": null
    },
    {
        "title": "復次前韵四首呈二袁君併王君申禄  其三",
        "author": "方回",
        "content": "今代王摩诘，诗机织锦云。\n高棋饶算数，善射较毫分。\n泥屦难相过，残樽愧独醺。\n何时重握手，星聚应天文。",
        "dynasty": "宋",
        "collection_info": null
    },
    {
        "title": "復次前韵四首呈二袁君併王君申禄  其四",
        "author": "方回",
        "content": "老予尚行役，旅棹泛江云。\n足迹更南北，时光几至分。\n百年丁字误，万事卯杯醺。\n先汉功臣辈，惟宜戆少文。",
        "dynasty": "宋",
        "collection_info": null
    },
    {
        "title": "袁兴国挽词二首  其一",
        "author": "方回",
        "content": "忆昔予初筮，南楼丈席陪。\n观星忧世事，玩日嘆时才。\n稍讶无周梦，悬知有郢哀。\n魂今招不得，天尚鉴灵台。",
        "dynasty": "宋",
        "collection_info": null
    },
    {
        "title": "袁兴国挽词二首  其二",
        "author": "方回",
        "content": "气化神如在，名高志未伸。\n文章坡老笔，丰度华阳巾。\n恺悌州符屡，旬宣阃画频。\n鼎台袖吾手，覆餗彼何人。",
        "dynasty": "宋",
        "collection_info": null
    },
    {
        "title": "识山堂会饮",
        "author": "方回",
        "content": "醉筇斜倚杏花风，邂逅高堂六客同。\n寓世常如超世外，识山何待到山中。\n去鸿新燕催春色，残雪晴霞媚晚空。\n一笔写成真面目，试凭华表问仙翁。",
        "dynasty": "宋",
        "collection_info": null
    },
    {
        "title": "梦东坡先生",
        "author": "方回",
        "content": "夜梦东坡公，分我龙脑香。\n玉指撮冰雪，佩之鞶带囊。\n江湖衰老踪，十度游浔阳。\n始入紫极宫，勉和琼田章。\n太白实首唱，继以双井黄。\n此诗岂容续，束缊侪朝阳。\n孺子可教欤，驭风来帝傍。\n跛鼈傅羽翼，恍惚追龙骧。\n文通五色笔，尚为文字祥。\n公名蔽天壤，谁敢邀余光。\n再拜眉山集，一上秋声堂。\n残馥果容丐，永流千古芳。",
        "dynasty": "宋",
        "collection_info": null
    },
    {
        "title": "湓城客思",
        "author": "方回",
        "content": "客怀历落事多违，嘆息流光似箭飞。\n雪后蒌蒿初荐酒，花前蛱蝶欲穿衣。\n熟知江水磨今古，难向春风问是非。\n怅望庐山但愁绝，万重云锁几禅扉。",
        "dynasty": "宋",
        "collection_info": null
    },
    {
        "title": "晚登会真道堂望庐山大江作",
        "author": "方回",
        "content": "春风燠江城，楼台眩桃李。\n高堂一临眺，傍观谓予喜。\n予心实不然，俯视悯羣蚁。\n通衢鬨尘埃，委巷困泥滓。\n膏火煎熬间，樊墙限茅苇。\n溷处杂酸呻，清思何由起。\n别有天地宝，注此两眸子。\n北拱五老峰，西倾九派水。\n冥冥淡烟外，烱烱残雪裏。\n元气所融结，万古奠南纪。\n中有不死人，神游常在此。\n安得月明夜，啸风控赤鲤。\n导迎呵江神，殿护叱山鬼。\n修静无谈玄，慧远勿析理。\n亦不用湘灵，瑶瑟鼓葱指。\n稽首青莲仙，大雅叩吟髓。\n前陶后苏黄，相与奏宫征。\n灵文九霄秘，玄关一时启。\n怳兮发浩歌，洞见开闢始。\n迴谢人间世，日夜虱生虮。\n腥腻缠臭帤，闻此秽或洗。\n黄冠似予知，具茗亦粲尔。\n归卧不成眠，汲井漱寒齿。",
        "dynasty": "宋",
        "collection_info": null
    },
    {
        "title": "用韵谢史山长德秀招饮醉甚",
        "author": "方回",
        "content": "日困公家酒，身浮似片云。\n扶归忘路远，鼾卧过宵分。\n真是杯中圣，殊非鬲上醺。\n老饕何可数，合作送穷文。",
        "dynasty": "宋",
        "collection_info": null
    },
    {
        "title": "次韵谢黎制干",
        "author": "方回",
        "content": "寿垂登八十，落笔尚凌云。\n阅世千帆过，观人一鑑分。\n黑知鬚未染，红觉貌如醺。\n勿谓先生老，非熊或遇文。",
        "dynasty": "宋",
        "collection_info": null
    },
    {
        "title": "题会真道堂",
        "author": "方回",
        "content": "八客一道士，临风举茗盏。\n孔老业不同，同具看山眼。\n其六惟坤珍，三实吴楚产。\n禀气殊东西，粹美无可柬。\n景仙幻斯堂，土阜高𡾰嵼。\n飞来九迭云，城阙不可限。\n泉贝似神助，草棘使鬼刬。\n有官颓厥府，视此得无赧。\n秘箓诵琅函，芳字纪玉版。\n他时千柱宫，咄嗟了鸠僝。\n吾侪昔英妙，文采炳虓虥。\n暮年阅世故，豪气就磨铲。\n愿超栩栩梦，不受俗网绾。\n未信结邻楼，尚隔剑门栈。\n壁间鬼谷像，怪睛一何睅。\n似与堕圯履，粉饰增着撰。\n滋长事为心，予欲刊蠹简。\n春色浮汀洲，荻笋初可馔。\n焉得逡巡手，百瓮漉醴醆。\n醉魂遨太清，万劫一笑莞。",
        "dynasty": "宋",
        "collection_info": null
    },
    {
        "title": "次韵会真堂呈景高士",
        "author": "方回",
        "content": "夜卧月一枕，晨漱泉一盏。\n斯人世未识，庐阜乃具眼。\n片影下岷峨，辟谷谢常产。\n何树不可巢，老鹤以意柬。\n岏岏九江城，九坡何嵼嵼。\n碧天落吾手，了无藩篱限。\n烟霞争自献，蛇鼠不待刬。\n空瓢无余物，非病未足赧。\n山如缺一篑，城或少三版。\n汝画古所讥，匠事誓终僝。\n愚生雾雨姿，皮毛惜文虥。\n纷华梯衝来，以道与镌铲。\n匣剑藏百炼，帨巾解六绾。\n真游闢坦途，尘虑杜危栈。\n康董不可觌，觇睨费瞠睅。\n景叟无乃是，功行堪论撰。\n便堂请丹经，岂必诏青简。\n饥从景叟游，不顾八珍馔。\n渴听景叟言，焉问九醖醆。\n我漫尔其聊，此粲彼亦莞。",
        "dynasty": "宋",
        "collection_info": null
    },
    {
        "title": "次韵谢余知郡和予识山会饮韵",
        "author": "方回",
        "content": "衣冠奇古旧儒风，湖海襟期臭味同。\n七字不妨容我和，一樽酒欠与君中。\n春光是处饶生意，山色何曾碍太空。\n九迭云屏三笑路，何当偕访虎溪翁。",
        "dynasty": "宋",
        "collection_info": null
    },
    {
        "title": "题观妙轩",
        "author": "方回",
        "content": "前身恐是靖庐公，手擘崔嵬栋此宫。\n拔地三三屏特起，藏天六六洞潜通。\n渊明山气忘言外，太白秋声静坐中。\n一洗丹玄童子眼，待看鸾鹤下晴空。",
        "dynasty": "宋",
        "collection_info": null
    },
    {
        "title": "题金君重像杂言",
        "author": "方回",
        "content": "誉之不喜，诋之不怒。\n言无疾声，行无阔步。\n青春日月儒冠误，拂袖沙河尘土路。\n觅君不见今几年，庐山道士房中住。\n不肥不瘦不精神，看尽鸢肩燕颔人。\n宅为官屋骨为尘，似我翛然云水身。",
        "dynasty": "宋",
        "collection_info": null
    },
    {
        "title": "醉醒",
        "author": "方回",
        "content": "酒所春归暮，醒时已五更。\n被惊横盖短，灯喜再挑明。\n小雨余残滴，羣蛙动暖声。\n故园花正好，谁料客湓城。",
        "dynasty": "宋",
        "collection_info": null
    },
    {
        "title": "次韵谢喻岩叟读予近作二首  其一",
        "author": "方回",
        "content": "观君于势利，如箒扫丝窠。\n阅世云翻雨，持心济贯河。\n端居冠必整，閒赋砚频磨。\n我岂无新作，何堪对雅歌。",
        "dynasty": "宋",
        "collection_info": null
    },
    {
        "title": "次韵谢喻岩叟读予近作二首  其二",
        "author": "方回",
        "content": "鬓鬚全是雪，政坐癖于诗。\n老不谋丹穴，贫犹泥墨池。\n今年逢旅卦，何日赋归辞。\n得句求君诀，时容诣讲帷。",
        "dynasty": "宋",
        "collection_info": null
    },
    {
        "title": "次韵谢吕君见寄二首  其一",
        "author": "方回",
        "content": "弱冠清修更老成，诗来重慰故人情。\n向曾屡共阿戎语，今乃新闻侯喜声。\n材大君当为杞梓，器微吾仅比瓶罂。\n平生吟社雕零尽，合许忘年友与盟。",
        "dynasty": "宋",
        "collection_info": null
    },
    {
        "title": "次韵谢吕君见寄二首  其二",
        "author": "方回",
        "content": "鄂城未至客湓城，谁识惓惓欲见情。\n端肯寄书凭雁足，遥知求友认鶑声。\n论心政愿投胶漆，临路良难渡水罂。\n江海一生今老矣，待来重结岁寒盟。",
        "dynasty": "宋",
        "collection_info": null
    },
    {
        "title": "夜大雷雨雹",
        "author": "方回",
        "content": "甲申春仲夜廿六，怪事可无诗史书。\n星斗横陈九霄上，风雷鼎沸一更余。\n雹声击瓦疑皆碎，电影穿帷恍似虚。\n明日麦摧桃李仆，更惊无叶剩园蔬。",
        "dynasty": "宋",
        "collection_info": null
    },
    {
        "title": "病酒良苦",
        "author": "方回",
        "content": "一醉几于死，人疑呕出肝。\n渴烧唇舌破，毒搅胃肠酸。\n寝不知雷响，愁偏怯雨寒。\n狎徒闻必哂，医叟疗应难。\n冰水差能嚥，糜羹屡废餐。\n从今对花处，止可啜茶看。",
        "dynasty": "宋",
        "collection_info": null
    },
    {
        "title": "社日风雨病酒",
        "author": "方回",
        "content": "怱怱社燕时，此况岂前知。\n道左家书断，春蒸客舍卑。\n醉成难治病，闷赋不工诗。\n块卧听风雨，吾儿亦见思。",
        "dynasty": "宋",
        "collection_info": null
    },
    {
        "title": "二月三十日",
        "author": "方回",
        "content": "酒病专欺老，诗材苦欠新。\n客窗庐阜雨，故圃洛花香。\n岁运江声急，家人夜梦频。\n遥知扫松处，笋茗正芳辛。",
        "dynasty": "宋",
        "collection_info": null
    },
    {
        "title": "酒戒",
        "author": "方回",
        "content": "老身偶不饮，终夜不能眠。\n客枕味最恶，客肠思欲穿。\n一夕饮踰量，终日不能起。\n虽非必死病，亦有可死理。\n愚者禀气浊，贤者禀气清。\n保此元神者，无以物丧精。\n惟酒足忘忧，无之固不可。\n少饮固自佳，过饮将杀我。",
        "dynasty": "宋",
        "collection_info": null
    },
    {
        "title": "过社",
        "author": "方回",
        "content": "来时犹见雪飞花，花落今成雪委沙。\n旅舍燕声春过社，禅窗蝶梦客思家。\n猫头味荐廉泉笋，雀舌香分凈社茶。\n岂谓故园无此物，直烦博望泛仙槎。",
        "dynasty": "宋",
        "collection_info": null
    },
    {
        "title": "晓枕",
        "author": "方回",
        "content": "春来何事客江城，欹枕怀人意屡惊。\n遥夜欲明风雨止，老人无睡鼓钟清。\n苦难辞酒真成病，强欲酬诗曲徇情。\n竹密花浓归去好，万山深处听鶑声。",
        "dynasty": "宋",
        "collection_info": null
    },
    {
        "title": "三月旦晚晴",
        "author": "方回",
        "content": "社雨弥三日，先之雹与雷。\n已疑春色尽，忽逐晚晴迴。\n佳笋常迟出，奇花每后开。\n微寒胜骤暖，更莫十分催。",
        "dynasty": "宋",
        "collection_info": null
    },
    {
        "title": "晚晴又赋",
        "author": "方回",
        "content": "疾风吹怒雨，天地闭青春。\n眼忽惊晴色，心如见故人。\n迁鶑元未老，战马渐无尘。\n黄鹤楼前路，轻帆好问津。",
        "dynasty": "宋",
        "collection_info": null
    },
    {
        "title": "初晴",
        "author": "方回",
        "content": "雨与花无怨，何其气候乖。\n寒于春不便，晴以晚为佳。\n帆落北风舫，窗明西日斋。\n意行适邻圃，可免污吾鞋。",
        "dynasty": "宋",
        "collection_info": null
    },
    {
        "title": "復雨",
        "author": "方回",
        "content": "三月寒如腊，绵袍脱又添。\n摘花谁过户，观雨独垂帘。\n伐病思奇剂，稽疑望吉占。\n客怀闷良极，晴暖亦何嫌。",
        "dynasty": "宋",
        "collection_info": null
    },
    {
        "title": "李寅之招饮同登九江城  其一",
        "author": "方回",
        "content": "明年公七十，我老眉亦厖。\n一会岂易得，招呼酒盈缸。\n慷慨上高城，恻怆临大江。\n雪水倾蜀峡，烟树连淮邦。\n风景故不异，愁心私自撞。",
        "dynasty": "宋",
        "collection_info": null
    },
    {
        "title": "李寅之招饮同登九江城  其二",
        "author": "方回",
        "content": "契阔几何时，六闰过如矢。\n九岁十岁儿，婚娶见孙矣。\n皂隶忽鼎贵，王侯或横死。\n前辈亡典刑，后生荡廉耻。\n晤言何用多，感嘆不能已。",
        "dynasty": "宋",
        "collection_info": null
    },
    {
        "title": "李寅之招饮同登九江城  其三",
        "author": "方回",
        "content": "顾此昧陋质，昏冥蹈危机。\n一麾缪析土，三命空登畿。\n屡激马援谤，终成冯衍归。\n长骛厄道左，力耕逢岁饥。\n置之勿復道，觞来暂同挥。",
        "dynasty": "宋",
        "collection_info": null
    },
    {
        "title": "李寅之招饮同登九江城  其四",
        "author": "方回",
        "content": "清湍严子滩，僻坞任公寺。\n荒凉茅屋居，蹇浅石田莳。\n危踪璧偶完，暮景驾已税。\n閒门幸常关，奥帙尚多味。\n遥遥匡庐山，久客果何谓。",
        "dynasty": "宋",
        "collection_info": null
    },
    {
        "title": "李寅之招饮同登九江城  其五",
        "author": "方回",
        "content": "覆却罔攸测，理乱非所任。\n兀兀兔株意，哀哀鶑谷音。\n识骥伯乐眼，放麑西巴心。\n怀惠在夙昔，观过匪斯今。\n頼公极忠厚，良用开我襟。",
        "dynasty": "宋",
        "collection_info": null
    },
    {
        "title": "李寅之招饮同登九江城  其六",
        "author": "方回",
        "content": "兄事一纪长，矩度窃愿学。\n智圆饱涉难，仁静耐处约。\n厌事晚微聩，休官老深乐。\n远追邴尚踪，高谢耿邓略。\n还观鼎渥爻，何止万夫怍。",
        "dynasty": "宋",
        "collection_info": null
    },
    {
        "title": "李寅之招饮同登九江城  其七",
        "author": "方回",
        "content": "恭惟天所赋，知命良独难。\n度索侈琛玩，蒸乳甘珍餐。\n小迷积巨悔，近逸生遐患。\n寡疾骨健寿，少营神閒安。\n若有物见畀，乃非彼能干。",
        "dynasty": "宋",
        "collection_info": null
    },
    {
        "title": "李寅之招饮同登九江城  其八",
        "author": "方回",
        "content": "玄理本甚察，悟见独何鲜。\n请看小丙子，跪拜綵衣展。\n荻芽荐鲊脯，缓醉味岂浅。\n鞭辔惯驰奔，戈铠觊息偃。\n我归当復来，岂惮仆足茧。",
        "dynasty": "宋",
        "collection_info": null
    },
    {
        "title": "虎渡亭观江浪",
        "author": "方回",
        "content": "春风鼓大江，孰能度广陿。\n似觉海东涛，顷刻上三硖。\n兹辰当改火，每岁已衣夹。\n岂意九派天，故絮未可匣。\n北顾马当矶，西睨鸿宿夹。\n雪浪欲沃城，无復一鳬鸭。\n钉缆虞岸裂，阁舫惧崖压。\n天吴政尔骄，水伯讵敢狎。\n津亭叹逝翁，衰鬓侧乌幍。\n既昧昇天行，亦缺缩地法。\n故畴秧麦交，田事失锄锸。\n儿曹岂不思，杳不寄书札。\n意所欲见人，久俟庚復甲。\n音问苦辽缅，赀用迫空乏。\n何当乘安流，平沙暮篙插。\n归欤招白鸥，盟血尚可歃。",
        "dynasty": "宋",
        "collection_info": null
    },
    {
        "title": "清明昼夜大风",
        "author": "方回",
        "content": "春来不住听檐声，日色何曾作好晴。\n纵有花应欺老病，偶无酒亦过清明。\n疾风恶浪摇孤垒，危枕昏灯寄此生。\n西上东归皆未可，客怀端復向谁倾。",
        "dynasty": "宋",
        "collection_info": null
    },
    {
        "title": "登高临大江",
        "author": "方回",
        "content": "客思忽不乐，登高临大江。\n风湍睇遥席，云岫思幽窗。\n淮蒌昔未茁，庐瀑今已淙。\n我本休官人，曷为栖是邦。\n中肠有所思，所思渺天末。\n戎徼融古雪，波浪日以阔。\n西从巴硖下，南与洞庭合。\n身无黄鹄翅，九疑不可越。\n宿负子钱急，岁收南亩稀。\n儿女望我还，岂不歌式微。\n彷佛汉阳树，突兀吴王矶。\n佳音或跫然，未忍轻言归。\n邻墙善蓍翁，盍往决咎吉。\n鬼神素所昧，忠信讵云忒。\n聚粮别里门，业已掉臂出。\n小俟麦风凉，马蹄患不疾。",
        "dynasty": "宋",
        "collection_info": null
    },
    {
        "title": "客舍读书",
        "author": "方回",
        "content": "客舍何所为，流光坐飞腾。\n出游足风雨，对晤乏友朋。\n书鸱幸舆致，欢言启缄縢。\n拂拭蛛与蟫，曲此几上肱。\n暗眼阅细字，未觉如蚊蝇。\n刮土辨古鼎，理丝梳乱绳。\n领会划有得，意色若自矜。\n芸香入汉室，竹简发魏陵。\n勺饮一以醉，焉事夸如渑。\n幽窗卷且舒，倦榻卧復兴。\n匪欲备顾问，讵将干召征。\n济物刬稚念，治生颓俗能。\n惟学足娱老，贤哲梯可升。\n忍穷定力见，返照浩气增。\n童子未识察，招邀荒陇登。\n江之水浩浩，楚山何层层。\n归思忽搅扰，肠肺攒锋棱。\n行止分已定，大方无滞凝。\n一旦决云汉，谁识天池鹏。\n且復挟我册，掩关明孤灯。",
        "dynasty": "宋",
        "collection_info": null
    },
    {
        "title": "送吕才甫之官合肥",
        "author": "方回",
        "content": "妙年半五十，分刺合肥城。\n楚俗虽尊武，淮乡已息兵。\n草霜校秋猎，花雨课春耕。\n退食应多暇，书灯夜夜明。",
        "dynasty": "宋",
        "collection_info": null
    },
    {
        "title": "春江多大风",
        "author": "方回",
        "content": "春江多大风，每盛肯遽微。\n吹人虽不寒，崩浪良足唏。\n嗔读揭几帙，妬梦摇斋扉。\n况乃驾舻栧，敢与争狂威。\n鬰鬰羁思倦，寥寥遨侣稀。\n危陟据堤阜，遐眺穷湾圻。\n引雏鹊始大，长笋荻已肥。\n草远安所极，絮残犹自飞。\n睠此惜暮景，感怆将畴依。\n去国候屡改，怀人事多违。\n袍弊苦肤汗，药覂惧脉痱。\n岂无一杯酒，脯茹与同挥。\n道契讵易致，心赏何可几。\n天地身一蚁，举动有是非。\n汹涌復汹涌，四顾吾安归。",
        "dynasty": "宋",
        "collection_info": null
    },
    {
        "title": "晚春客愁五绝  其一",
        "author": "方回",
        "content": "江外芦芽老，城中柳絮飞。\n春风犹几日，谁与濯征衣。",
        "dynasty": "宋",
        "collection_info": null
    },
    {
        "title": "晚春客愁五绝  其二",
        "author": "方回",
        "content": "春老鱼苗动，江肥雪水来。\n大孤山下路，何日泛舟迴。",
        "dynasty": "宋",
        "collection_info": null
    },
    {
        "title": "晚春客愁五绝  其三",
        "author": "方回",
        "content": "想归归未得，悔醉醉还频。\n不料湓江上，题诗送晚春。",
        "dynasty": "宋",
        "collection_info": null
    },
    {
        "title": "晚春客愁五绝  其四",
        "author": "方回",
        "content": "十载干戈后，辛勤莳牡丹。\n岂知身是客，借与别人看。",
        "dynasty": "宋",
        "collection_info": null
    },
    {
        "title": "晚春客愁五绝  其五",
        "author": "方回",
        "content": "老身何可病，客舍只宜晴。\n晓鼎催煎药，窗间又雨声。",
        "dynasty": "宋",
        "collection_info": null
    },
    {
        "title": "薄游嘆",
        "author": "方回",
        "content": "薄游庾公楼，俯仰三十载。\n触目昔人非，惟有庐山在。\n巴峡挟洞庭，彭蠡注沧海。\n奔涛何时休，故道终不改。\n扁舟事如昨，缁鬓忽已皠。\n俗隘路方棘，体病气未馁。\n春尽困旅琐，此意果谁待。\n欲见湘南人，问之以兰茝。\n川途恐寇暴，徒御鲜资贿。\n危肠日九迴，山茹且归采。",
        "dynasty": "宋",
        "collection_info": null
    },
    {
        "title": "会真吟",
        "author": "方回",
        "content": "俗缘罥区中，幽意傒方外。\n兹坡一褰裳，万事忽蝉蜕。\n心与江流远，眼逐天宇大。\n小轩纳空明，坐觉众真会。\n独树表高原，遥峰淡微霭。\n倦喜床座稳，渴赏茗味最。\n道人有神丹，一撮似可丐。\n愧我屋宅老，朽壁讵堪绘。\n思归僮仆嗔，忍饥儿女慨。\n云卧殊未可，当且还钓濑。",
        "dynasty": "宋",
        "collection_info": null
    },
    {
        "title": "四月一日早闻鶑",
        "author": "方回",
        "content": "客裏花都尽，初闻晓树鶑。\n鶑声虽已老，毕竟是鶑声。",
        "dynasty": "宋",
        "collection_info": null
    },
    {
        "title": "江望",
        "author": "方回",
        "content": "晴江望不极，滉漾照愁人。\n黄鸟声初动，青梅味已新。\n越乡惭古节，乐事负良辰。\n独立高原上，霜毛飒垫巾。",
        "dynasty": "宋",
        "collection_info": null
    },
    {
        "title": "春残归思",
        "author": "方回",
        "content": "春残江水匝江城，尚忆初来雪未晴。\n果菜芳辛频代谢，禽鱼孕育各生成。\n昼长独坐拍棋子，夜静不眠欹柝声。\n南望湘灕杳无耗，黟峰桐岘最关情。",
        "dynasty": "宋",
        "collection_info": null
    },
    {
        "title": "四月十三日立夏",
        "author": "方回",
        "content": "百年春一年，四月月将圆。\n客邸淹长日，归途逼暑天。\n鶑声时一啭，蚕事欲三眠。\n节物还如旧，情怀自可怜。",
        "dynasty": "宋",
        "collection_info": null
    },
    {
        "title": "牟德范题范石湖墨蹟次韵",
        "author": "方回",
        "content": "亨衢进补华虫衮，暮景归调姹女炉。\n此老笔端今或有，干淳蹉了后来无。",
        "dynasty": "宋",
        "collection_info": null
    },
    {
        "title": "赠高相士二首  其一",
        "author": "方回",
        "content": "武安何谓锐头将，贞观才无福手民。\n世上封侯人不少，封侯人是杀人人。",
        "dynasty": "宋",
        "collection_info": null
    },
    {
        "title": "赠高相士二首  其二",
        "author": "方回",
        "content": "贩商公事名才吏，钞掠平人号战多。\n相貌奇厖心惨刻，天生此辈欲如何。",
        "dynasty": "宋",
        "collection_info": null
    },
    {
        "title": "为牟德范题石湖遗墨意有未尽復赋五首  其一",
        "author": "方回",
        "content": "青春日月羁尘鞅，朱夏干坤炽暑炉。\n略对风檐紬古卷，閒愁吹得一星无。",
        "dynasty": "宋",
        "collection_info": null
    },
    {
        "title": "为牟德范题石湖遗墨意有未尽復赋五首  其二",
        "author": "方回",
        "content": "汉陵往事余金碗，湘步空名尚铁炉。\n地下中郎今不作，典刑真属虎贲无。",
        "dynasty": "宋",
        "collection_info": null
    },
    {
        "title": "为牟德范题石湖遗墨意有未尽復赋五首  其三",
        "author": "方回",
        "content": "不寻蓬岛求仙药，肯羡铜山侈赐炉。\n独有平生嗜古癖，谁知东郭履全无。",
        "dynasty": "宋",
        "collection_info": null
    },
    {
        "title": "为牟德范题石湖遗墨意有未尽復赋五首  其四",
        "author": "方回",
        "content": "传道府中浇茗碗，灵坚陇畔炷熏炉。\n银鈎茧纸闲舒卷，锥也无时未是无。",
        "dynasty": "宋",
        "collection_info": null
    },
    {
        "title": "为牟德范题石湖遗墨意有未尽復赋五首  其五",
        "author": "方回",
        "content": "日长饥雀窥铛釜，雨过跳蛙上竈炉。\n莫笑晒书亡玉轴，荆州还识半人无。",
        "dynasty": "宋",
        "collection_info": null
    },
    {
        "title": "梦觉闻舂",
        "author": "方回",
        "content": "湖海余生在，桑榆暮景闲。\n祇堪娱老圃，焉用访名山。\n邻屋晓舂急，客床乡梦还。\n江天啼鴂处，残月几迴弯。",
        "dynasty": "宋",
        "collection_info": null
    },
    {
        "title": "饮商氏普安堂",
        "author": "方回",
        "content": "仙家天地在壶中，谁到壶中识此翁。\n一念人人皆上寿，四时日日是春风。\n偶开古画惊神品，频换佳花玩化工。\n玉醑金钗香梦断，归来晴月挂梧桐。",
        "dynasty": "宋",
        "collection_info": null
    },
    {
        "title": "四月二十二日别江州谢送者",
        "author": "方回",
        "content": "出城烦送客，童稚亦相随。\n貌比初来老，行因共语迟。\n桥边分手后，马上转头时。\n欲识阳关曲，唯须诵此诗。",
        "dynasty": "宋",
        "collection_info": null
    },
    {
        "title": "唁织簑翁",
        "author": "方回",
        "content": "繫马篱边树，春初此叩扉。\n行人求茗饮，老父售簑衣。\n忽已空无物，云何去不归。\n杵亡石臼破，残麦化蛾飞。",
        "dynasty": "宋",
        "collection_info": null
    },
    {
        "title": "湖口阻风",
        "author": "方回",
        "content": "涛江白雪喷苍旻，晚日红金缘翠云。\n天着此奇刮诗眼，略须掇实张吾军。",
        "dynasty": "宋",
        "collection_info": null
    },
    {
        "title": "过湖口望庐山",
        "author": "方回",
        "content": "江行初见雪中梅，梅雨霏微棹始迴。\n莫道无人肯相送，庐山犹自过湖来。",
        "dynasty": "宋",
        "collection_info": null
    },
    {
        "title": "缫丝吟",
        "author": "方回",
        "content": "行役过桑野，适值丝事成。\n缫者无劳色，缫车无怨声。\n彼美冶容子，高楼吹玉笙。\n一夕缺俪偶，愤切含离情。\n被绮食珍鼎，迭慾生骄盈。\n蚕妇虽繿缕，君子未可轻。\n所以不可轻，能保秋霜贞。",
        "dynasty": "宋",
        "collection_info": null
    },
    {
        "title": "彭湖道中杂书五首  其一",
        "author": "方回",
        "content": "一夜大雷电，神喧復鬼譁。\n横冈风折树，涨路雨颓沙。\n小小閒篱落，依然自野花。",
        "dynasty": "宋",
        "collection_info": null
    },
    {
        "title": "彭湖道中杂书五首  其二",
        "author": "方回",
        "content": "近传羣盗息，稍免大军兴。\n闭户闻村学，挑包遇野僧。\n篱间犬见客，狂吠极堪憎。",
        "dynasty": "宋",
        "collection_info": null
    },
    {
        "title": "彭湖道中杂书五首  其三",
        "author": "方回",
        "content": "阴风号乱树，薄日照荒原。\n古堠泥埋字，空庐棘障门。\n无人天欲暮，谁谓不销魂。",
        "dynasty": "宋",
        "collection_info": null
    },
    {
        "title": "彭湖道中杂书五首  其四",
        "author": "方回",
        "content": "四月农家雨，新晴冷似秋。\n炊烟笼屋润，田水破塍流。\n老父携孙子，牵耕教小牛。",
        "dynasty": "宋",
        "collection_info": null
    },
    {
        "title": "彭湖道中杂书五首  其五",
        "author": "方回",
        "content": "每逢田野老，定胜市廛人。\n虽復语言拙，终然怀抱真。\n如何官府吏，专欲困农民。",
        "dynasty": "宋",
        "collection_info": null
    },
    {
        "title": "泥行嘆",
        "author": "方回",
        "content": "一彀十石弩，一吸三斗醋。\n叵堪宁可耐，莫行烂泥路。\n江皋一夜雨，田水纵横注。\n深泥三尺余，浅泥没草屦。\n大似叱犁耙，溅面涴袍袴。\n今年命大乖，十事九谬误。\n昨日湖口西，欲渡不得渡。\n今日湖口东，一步成十步。\n最念荷担夫，马上屡迴顾。\n我马亦虺隤，临危更多怖。\n谁使汝为客，可嘆不可怒。",
        "dynasty": "宋",
        "collection_info": null
    },
    {
        "title": "陈家冈",
        "author": "方回",
        "content": "倦马鞍鞯破，佣奴糗茹陈。\n不为终老计，犹作远行身。\n惶惑逢岐路，迟留俟过人。\n经时无可问，极目尽荆榛。",
        "dynasty": "宋",
        "collection_info": null
    },
    {
        "title": "鄱阳道中",
        "author": "方回",
        "content": "舟楫仍鞍马，年年事远征。\n长禁波浪恶，罕见道途平。\n诗酒唯疏放，干坤尚甲兵。\n吾衰甘已矣，正尔负平生。",
        "dynasty": "宋",
        "collection_info": null
    },
    {
        "title": "淡竹岭农家",
        "author": "方回",
        "content": "茅坞石巉岩，无云亦有岚。\n纸材槌稚竹，泉笕穴枯杉。\n跣足何曾袜，赪肩或不衫。\n邻家石茶磨，妇借自能担。",
        "dynasty": "宋",
        "collection_info": null
    },
    {
        "title": "牛触马",
        "author": "方回",
        "content": "谁家一大树，繫者水牯牛。\n我马过其侧，道狭还无由。\n牛辄奋双角，直前舂马喉。\n伤马已不可，伤人吾何仇。\n鼻绳忽迸决，惊堕荒泥陬。\n我急策马去，牛尚瞠怒眸。\n事有出不意，君子焉所尤。\n古来行路难，曷不偃旧丘。\n归欤偃旧丘，无为牛所搂。",
        "dynasty": "宋",
        "collection_info": null
    },
    {
        "title": "店绐嘆",
        "author": "方回",
        "content": "均为横目民，贤否天壤异。\n苟怀长者心，必徇君子义。\n道途分两岐，书木立标识。\n行人免颠迷，岂不亦一惠。\n大泽陷项王，亡楚固天意。\n奈何效田父，动以绐为智。\n军旅比骚动，所至尽迁避。\n有屋空无人，有人门亦闭。\n隔篱缪云云，前有佳店肆。\n荒榛狼虎间，日暮竟无诣。\n嘻其孰使然，险薄乃至是。\n试尝评往册，匪敢立怪议。\n友或失之初，绝交宜早计。\n临危乃卖之，吾终罪郦寄。\n呜呼今之人，此辈殆满世。",
        "dynasty": "宋",
        "collection_info": null
    },
    {
        "title": "祁门界",
        "author": "方回",
        "content": "辛苦营花圃，他乡过一春。\n马兼人并老，仆笑主何贫。\n尚忆桃符改，俄惊麦饭新。\n吾州才入望，山色碧无尘。",
        "dynasty": "宋",
        "collection_info": null
    },
    {
        "title": "大北早行",
        "author": "方回",
        "content": "重雾鬚髯湿，深林草树香。\n山中人未起，马上晓偏凉。\n晴屋悬新麦，寒田莳晚秧。\n近来兵事息，烟火渐微茫。",
        "dynasty": "宋",
        "collection_info": null
    },
    {
        "title": "早过牛头岭",
        "author": "方回",
        "content": "吾行十余里，未有一人行。\n不见炊烟起，唯闻野水鸣。\n日轮山罅出，露点草头明。\n处处防豺虎，田家晏始耕。",
        "dynasty": "宋",
        "collection_info": null
    },
    {
        "title": "鱼亭观山",
        "author": "方回",
        "content": "人间第一歙州山，绝妙鱼亭古道间。\n描取此奇入诗句，西游端的不虚还。",
        "dynasty": "宋",
        "collection_info": null
    },
    {
        "title": "鱼亭再赋",
        "author": "方回",
        "content": "山好如斯极，吾归亦可迟。\n人间好吟者，马上细看之。\n莫讶迴头数，端能具眼谁。\n不随时事改，三嘆紫微诗。",
        "dynasty": "宋",
        "collection_info": null
    },
    {
        "title": "五月旦抵旧隠",
        "author": "方回",
        "content": "柳萌整征鞍，杏熟卸归驮。\n风帆辍湘游，云屋返黟卧。\n天暑室人瘦，地荒园叟惰。\n长男近弄瓦，累重讵足贺。\n次男久投笔，学废不堪课。\n阿高兄子之，性刚未少剉。\n阿明垂四龄，语迟无可奈。\n一事独慰意，添竹踰百箇。\n碧玉韵凉飔，我倡此君和。\n邻友各有携，野僧亦见过。\n陶门故常关，孔客復满座。\n微言订近役，何苦触尘堁。\n筋骸已衰老，踪迹尚奔播。\n八字马交驰，一生蚁旋磨。\n晚节休官心，悼猛就新愞。\n岂其尚有求，未甘忍寒饿。\n神魂倘可收，焉俟赋招些。",
        "dynasty": "宋",
        "collection_info": null
    },
    {
        "title": "甲申生日",
        "author": "方回",
        "content": "劬劳永感正关情，厚意殷勤荷友生。\n隔日移庖成剧醉，终朝欹枕困余酲。\n略加芎煮香苏饮，少着盐庖苦荬羹。\n数首诗词懒酬和，杜门止酒始神清。",
        "dynasty": "宋",
        "collection_info": null
    },
    {
        "title": "生日戏歌",
        "author": "方回",
        "content": "予生宝庆之三岁，五月十一日己未。\n五十有八甲申年，其日己未亦復然。\n天支地干标六秀，四柱得一文且寿。\n阳火在天为太阳，阴火为月受日光。\n将望之前四日夕，十分圆光已八七。\n常闻人生不满百，何幸七十且八十。\n文章学问七八分，亦胜愚夫老无闻。\n古之五月而生者，后有胡广前田文。\n予贱不敢望汉相，贫亦不能孟尝君。\n借使时人不比数，自有诗名照千古。\n垂弧之月至于今，适逢前五仍后五。\n稚女簪榴花，小儿着艾虎。\n宿酲困不解，依旧醉起舞。\n不妨一年两度作生朝，更造菖蒲酒，饮过闰端午。",
        "dynasty": "宋",
        "collection_info": null
    },
    {
        "title": "虚谷志归十首  其一",
        "author": "方回",
        "content": "闻我解征鞍，相看喜復叹。\n主贫奴仆傲，兵起道途难。\n药许求钟乳，花先问牡丹。\n亲朋聊共醉，老幼幸俱安。",
        "dynasty": "宋",
        "collection_info": null
    },
    {
        "title": "虚谷志归十首  其二",
        "author": "方回",
        "content": "足欲周寰宇，心终喜故乡。\n溪居晨漱洁，山卧暑絺凉。\n村酒时时醉，园花日日香。\n高曾先壠在，死即葬其傍。",
        "dynasty": "宋",
        "collection_info": null
    },
    {
        "title": "虚谷志归十首  其三",
        "author": "方回",
        "content": "奔走真何谓，衰颓恐不应。\n灸瘢疼怕雨，渴卧梦思冰。\n端午宜觞客，生辰欲饭僧。\n乍归两皆省，自笑一无能。",
        "dynasty": "宋",
        "collection_info": null
    },
    {
        "title": "虚谷志归十首  其四",
        "author": "方回",
        "content": "浪走千山外，干忙四月余。\n隔篱分浊蚁，共座擘枯鱼。\n婢瘦慵施粉，儿顽失寄书。\n少陵亦曾尔，来往浣花居。",
        "dynasty": "宋",
        "collection_info": null
    },
    {
        "title": "虚谷志归十首  其五",
        "author": "方回",
        "content": "园林百种花，更着竹交加。\n径别君臣药，畦连子母瓜。\n老夫元是我，长息最怜他。\n拟卖严州宅，归来共一家。",
        "dynasty": "宋",
        "collection_info": null
    },
    {
        "title": "虚谷志归十首  其六",
        "author": "方回",
        "content": "共道归何晚，犹能喜欲狂。\n幼儿初拜揖，痴女仅梳粧。\n有笔修花谱，无钱闢草堂。\n新添竹踰百，风径细寻香。",
        "dynasty": "宋",
        "collection_info": null
    },
    {
        "title": "虚谷志归十首  其七",
        "author": "方回",
        "content": "馈篚承先问，吟笺辱暗投。\n驷车端肯顾，贰缶尚能谋。\n官妓呼难至，家姬出似羞。\n但令宾客喜，吾亦可忘忧。",
        "dynasty": "宋",
        "collection_info": null
    },
    {
        "title": "虚谷志归十首  其八",
        "author": "方回",
        "content": "一出春连夏，新诗几首成。\n多因书土俗，稍亦记途程。\n删削犹无暇，传抄未可轻。\n近来多少俊，何敢与争名。",
        "dynasty": "宋",
        "collection_info": null
    },
    {
        "title": "虚谷志归十首  其九",
        "author": "方回",
        "content": "月旦须终定，阳秋岂易评。\n麈毛空自落，牛耳可谁盟。\n好恶不相似，是非无太明。\n客来倦酬对，坚坐听松声。",
        "dynasty": "宋",
        "collection_info": null
    },
    {
        "title": "虚谷志归十首  其一○",
        "author": "方回",
        "content": "衰晚真当戒，疏慵竟未能。\n病专从酒得，谤辄为诗兴。\n每悔居城市，常思绝友朋。\n谁来敲竹户，又见醉吟僧。",
        "dynasty": "宋",
        "collection_info": null
    },
    {
        "title": "次韵志归十首  其一",
        "author": "方回",
        "content": "远望舒长啸，幽跧发永叹。\n能诗今不少，得句古云难。\n涉世颠毛白，希贤寸腑丹。\n他乡仍故国，何处可求安。",
        "dynasty": "宋",
        "collection_info": null
    },
    {
        "title": "次韵志归十首  其二",
        "author": "方回",
        "content": "老不任时栋，穷犹宅士乡。\n端能甘澹泊，未觉厌荒凉。\n古井深泉冷，閒庭异草香。\n田翁来问字，略为说偏傍。",
        "dynasty": "宋",
        "collection_info": null
    },
    {
        "title": "次韵志归十首  其三",
        "author": "方回",
        "content": "痴与狂皆有，贫兼病亦应。\n屡尝三斗醋，不梦一条冰。\n买药凭船贾，分茶谢冢僧。\n短衣射猛虎，老矣竟无能。",
        "dynasty": "宋",
        "collection_info": null
    },
    {
        "title": "次韵志归十首  其四",
        "author": "方回",
        "content": "还家五月初，倏忽又旬余。\n凉剂医羸马，尘编磔蠹鱼。\n小迟延客饮，作急报儿书。\n歙睦频来往，何时永定居。",
        "dynasty": "宋",
        "collection_info": null
    },
    {
        "title": "次韵志归十首  其五",
        "author": "方回",
        "content": "添竹復添花，清阴一倍加。\n病身思灼艾，暑节近浮瓜。\n晚景今如许，初心岂有他。\n甘贫仍守拙，肯羡五侯家。",
        "dynasty": "宋",
        "collection_info": null
    },
    {
        "title": "次韵志归十首  其六",
        "author": "方回",
        "content": "解语鶑能巧，交飞蝶许狂。\n苔纹深碧毯，榴靥竞红粧。\n粗已成幽圃，犹当筑小堂。\n未妨无暑药，熟水紫苏香。",
        "dynasty": "宋",
        "collection_info": null
    },
    {
        "title": "次韵志归十首  其七",
        "author": "方回",
        "content": "楸局堪谁对，铜壶拟共投。\n高轩能坐致，浊酒岂难谋。\n林鸟供歌吹，园蔬当馔羞。\n谓无忧不可，聊以此消忧。",
        "dynasty": "宋",
        "collection_info": null
    },
    {
        "title": "次韵志归十首  其八",
        "author": "方回",
        "content": "谯国资深入，彭门纳晚成。\n至今为癖习，自幼有常程。\n朽老宁孤瘦，飞扬勿剽轻。\n悬知千载士，肯竞一时名。",
        "dynasty": "宋",
        "collection_info": null
    },
    {
        "title": "次韵志归十首  其九",
        "author": "方回",
        "content": "书盍多多读，诗须细细评。\n后生才染指，半道遽寒盟。\n直取珊瑚出，宁争熠耀明。\n伯牙弦已绝，举世喜筝声。",
        "dynasty": "宋",
        "collection_info": null
    },
    {
        "title": "次韵志归十首  其一○",
        "author": "方回",
        "content": "近城一耕叟，仅有使牛能。\n人似愚偏寿，家由俭故兴。\n不知求仕宦，未省结交朋。\n笑我儒冠误，今如退院僧。",
        "dynasty": "宋",
        "collection_info": null
    },
    {
        "title": "次韵谢俞山长见赠",
        "author": "方回",
        "content": "年衰才尽懒挥毫，定有移文责鲁皋。\n学到紫阳今欲绝，诗如清老子能高。\n栖迟矮屋官犹冷，傲睨芳樽气自豪。\n试遣俚音辱聪听，未应堪比鬰轮袍。",
        "dynasty": "宋",
        "collection_info": null
    },
    {
        "title": "贺陈正之得男",
        "author": "方回",
        "content": "初喜明珠入掌中，良由善念与天通。\n吉祥预报长庚梦，福德应临长子宫。\n急写贺书端不错，滥叨佳集顾何功。\n此诗特为高门庆，大似麟经记鲁同。",
        "dynasty": "宋",
        "collection_info": null
    },
    {
        "title": "復如严陵就省先墓",
        "author": "方回",
        "content": "暮景能几何，行役復行役。\n薄命不由人，岂不愿休息。\n江鄂访知旧，不遇悔浪出。\n子舍寓严濑，逋负日夜迫。\n老夫匪亲往，未易纾此急。\n买舟更东下，赀粮费捃拾。\n是时梅雨已，巨浪百谷集。\n深江水气凉，古岸树阴密。\n壮观足忘忧，飞泉落奇石。\n晚拜先子墓，旧庐化榛砾。\n恶邻肆焚燎，用意甚寇贼。\n大木幸俱全，不至损茔域。\n其人偶遇赦，罚不毫毛一。\n予亦持恕心，讵敢太刻覈。\n村民陆续至，樵茗弛担笠。\n杯酒先癃耄，幼稚与果核。\n一僧独霑醉，座间具纸笔。\n索诗苦不已，佳句岂易得。\n松风杂滩声，睡醒残月白。\n明发鼓征棹，矫首望青壁。\n山川信佳哉，纡余绕崷崒。\n何当即归来，于此筑书室。",
        "dynasty": "宋",
        "collection_info": null
    },
    {
        "title": "出歙港入睦界",
        "author": "方回",
        "content": "岚气湿征衣，千滩落翠微。\n悬崖樵屋小，破庙祭人稀。\n岸犬看船立，溪禽贴水飞。\n乡心与客思，向晚重依依。",
        "dynasty": "宋",
        "collection_info": null
    },
    {
        "title": "舟中观马目乌龙山",
        "author": "方回",
        "content": "一从为郡后，来往十年间。\n自笑成何事，犹容看此山。\n旧人多粗给，老子愿常閒。\n今晚归书屋，溪僧定叩关。",
        "dynasty": "宋",
        "collection_info": null
    },
    {
        "title": "将至严陵",
        "author": "方回",
        "content": "汀洲渺渺长，野牧纵牛羊。\n岛寺林间塔，溪船郭外樯。\n得诗真是画，闻酒忽能香。\n新屋谁家者，高楼四面凉。",
        "dynasty": "宋",
        "collection_info": null
    },
    {
        "title": "送赵仁则官满西归三首  其一",
        "author": "方回",
        "content": "稼轩贤帅有甥氏，梅野伦魁之里人。\n春水江湖宽度量，秋天霜月瘦精神。\n三年郡政弥缝密，四海诗朋燕笑频。\n题浣花笺当折柳，预愁船鼓转东津。",
        "dynasty": "宋",
        "collection_info": null
    },
    {
        "title": "送赵仁则官满西归三首  其二",
        "author": "方回",
        "content": "妙年意气日方中，致有前贤长者风。\n言未始轻常简洁，饮虽甚醉愈温恭。\n此邦小屈为通守，吾老相逢已秃翁。\n自笑全家归未得，怅然寥廓羡冥鸿。",
        "dynasty": "宋",
        "collection_info": null
    },
    {
        "title": "送赵仁则官满西归三首  其三",
        "author": "方回",
        "content": "宇宙今年气数新，不愁无地着閒身。\n西成稼穑占鱼梦，南纪干戈息马尘。\n随分田园胜仕宦，及时儿女了婚姻。\n细思便合从君去，龙虎山中作道人。",
        "dynasty": "宋",
        "collection_info": null
    },
    {
        "title": "移具饮宾旸宅次韵二首  其一",
        "author": "方回",
        "content": "垂门老柳繫青骢，梦裏先曾访此翁。\n谢朓远窗分绝景，郝隆幽腹对晴空。\n偕来众客无官位，拱立诸郎有父风。\n我寓秀山十年矣，草堂始得一樽同。",
        "dynasty": "宋",
        "collection_info": null
    },
    {
        "title": "移具饮宾旸宅次韵二首  其二",
        "author": "方回",
        "content": "六桥花絮骤嘶骢，岂料如今两鬓翁。\n痛饮竹林真得计，望尘金谷总成空。\n吾庐寂静专云岫，公屋宽凉傲暑风。\n东下西还俱未定，不妨时许笑言同。",
        "dynasty": "宋",
        "collection_info": null
    },
    {
        "title": "次韵谢夏自然见寄四首  其一",
        "author": "方回",
        "content": "与子俱逢掖，寒瓢共碧流。\n歙今全似鲁，睦亦盛于邹。\n竹屋南溪外，风帆古渡头。\n相寻欠相遇，遄復堕音邮。",
        "dynasty": "宋",
        "collection_info": null
    },
    {
        "title": "次韵谢夏自然见寄四首  其二",
        "author": "方回",
        "content": "门人浮小艇，不比旧专城。\n自愧频来往，何烦数送迎。\n病身缘畏饮，去路似贪程。\n别后君诗进，他时定有名。",
        "dynasty": "宋",
        "collection_info": null
    },
    {
        "title": "次韵谢夏自然见寄四首  其三",
        "author": "方回",
        "content": "通经闻大道，余事始为诗。\n初或无人识，终须有己知。\n真能深造否，孰谓晚成迟。\n小袖朱弦手，何忧乏子期。",
        "dynasty": "宋",
        "collection_info": null
    },
    {
        "title": "次韵谢夏自然见寄四首  其四",
        "author": "方回",
        "content": "士气兼文脉，湮微復几年。\n浅肤专徇俗，高亢类谈禅。\n春动霆声起，云开月体全。\n古人方册在，达者以心传。",
        "dynasty": "宋",
        "collection_info": null
    },
    {
        "title": "次韵谢魏公辅二首  其一",
        "author": "方回",
        "content": "之子如天马，终归十二闲。\n相期作名士，不厌坐穷山。\n师席抠趋际，亲庭定省间。\n鹤仙门户冷，今喜一珠还。",
        "dynasty": "宋",
        "collection_info": null
    },
    {
        "title": "次韵谢魏公辅二首  其二",
        "author": "方回",
        "content": "男儿初嗜学，如日晓行天。\n意气无余子，诗书有夙缘。\n果能知此道，深欲候吾船。\n梦寐心常在，孤灯可不传。",
        "dynasty": "宋",
        "collection_info": null
    },
    {
        "title": "登秀山至半而还有怀宾旸",
        "author": "方回",
        "content": "拥书终日汗如浆，试上崔嵬觅晚凉。\n忽喜孤烟支拄杖，偶逢平石寘绳床。\n十年世事头鬚白，六月江城草树苍。\n莫尽山颠且山半，待携诗友共清觞。",
        "dynasty": "宋",
        "collection_info": null
    },
    {
        "title": "宾旸来饮秀山予醉小跌次韵为吴体",
        "author": "方回",
        "content": "无冰为水柘为浆，深入醉乡心自凉。\n微官误身鱼中饵，俗士缚礼龟搘床。\n未妨卖书笑杜甫，宁能食乳羡张苍。\n颠崖仆树幸无损，当復与君浮万觞。",
        "dynasty": "宋",
        "collection_info": null
    },
    {
        "title": "次韵谢董君读予诗稿  其一",
        "author": "方回",
        "content": "少年客洛走缁尘，自倚诗才敌万人。\n岳耸河奔争气势，霜严月朗借精神。\n镜中颜状惊非昔，笔底工夫苦不新。\n辜负桐江好山水，花开叶落十秋春。",
        "dynasty": "宋",
        "collection_info": null
    },
    {
        "title": "次韵谢董君读予诗稿  其二",
        "author": "方回",
        "content": "宇宙茫茫战马尘，中原文献不无人。\n诗裁綵笔天公妬，书拥青灯夜气神。\n簁雨簸风六月冷，磔云裂雾千峰新。\n何当君病早勿药，共倒松阴百瓮春。",
        "dynasty": "宋",
        "collection_info": null
    },
    {
        "title": "夏夜闻雨",
        "author": "方回",
        "content": "可以逃袢暑，征徒盍少休。\n病多全为老，醉极暂无愁。\n雨气昏灯夜，蛬声古屋秋。\n钱塘湖上路，到日与谁游。",
        "dynasty": "宋",
        "collection_info": null
    },
    {
        "title": "读书遇难字",
        "author": "方回",
        "content": "痴癖好冥搜，忘忧亦解愁。\n划逢难字窘，遍取韵书求。\n忠恕闻何博，昌朝辨亦优。\n孚尹能进业，燠休勿包羞。",
        "dynasty": "宋",
        "collection_info": null
    },
    {
        "title": "雨凉晓思",
        "author": "方回",
        "content": "一榻凉如水，空山夜雨声。\n病身筋骨在，往事梦魂惊。\n老寿知何益，忧危半此生。\n吾穷终不怨，稍已窃诗名。",
        "dynasty": "宋",
        "collection_info": null
    },
    {
        "title": "立秋久无诗",
        "author": "方回",
        "content": "三伏厌厌病欲萎，可能秋后尚无诗。\n连宵急雨凉如洗，贪寐衰翁醉不知。\n药饵谁精寸关尺，文章空说斗牛箕。\n西斋池上堪逃暑，木落吾将信所之。",
        "dynasty": "宋",
        "collection_info": null
    },
    {
        "title": "典秀山宅半",
        "author": "方回",
        "content": "半宅分僚友，门开别向西。\n送书人未识，归舍犬犹疑。\n老喜吟窝窄，廉从典价低。\n余山兼剩沼，亦足杖吾藜。",
        "dynasty": "宋",
        "collection_info": null
    },
    {
        "title": "再赋典半宅",
        "author": "方回",
        "content": "屋以多为贵，思之亦太愚。\n灯膏徒重费，庖膳卒难呼。\n榻外知何用，杯中不可无。\n质钱分客住，得醉且频沽。",
        "dynasty": "宋",
        "collection_info": null
    },
    {
        "title": "七月三日朱用和罗弘道同访南山无竭师",
        "author": "方回",
        "content": "振骑出喧阓，榜舟浮广川。\n冠盖二三子，谓我扬先鞭。\n翳翳杉漆坞，膴膴禾黍田。\n篱闯拥稚髻，担观骈旅肩。\n是日告秋朔，暑絺稍轻便。\n瞩远喜野旷，讨幽忘道绵。\n维南孤崒嵂，中有西方仙。\n铁干万树古，金界千柱坚。\n湿藓滑侧磴，密荔凉深泉。\n道人瘦如腊，不见今三年。\n翠琰壁奇刻，丹涂架穹椽。\n修竹洗人心，焉知红尘天。\n谑剧酒若失，机捷诗易圆。\n致爽潇洒阁，俯视乌龙颠。\n过帆倏灭没，聚市常熬煎。\n临轩十八公，老寿藤萝缠。\n与语若未对，风至忽粲然。\n斗牛之所莅，吴越封疆连。\n自泰伯勾践，以至衣锦钱。\n成败亦屡矣，变化若浮烟。\n嗟哉声利徒，羣蚁争微羶。\n吾侪方寸中，皎月澄寒渊。\n少迷逐众嗜，晚悟羞前愆。\n会当摆俗鞅，来此禅窗眠。",
        "dynasty": "宋",
        "collection_info": null
    },
    {
        "title": "朱用和用予南山旧韵次韵谢併呈罗弘道",
        "author": "方回",
        "content": "妙论剧谈逢大敌，深林荫樾尾清游。\n柳州先记知非偶，陆相荒庄愧不秋。\n似舅远寻昆弟好，老生猥与介宾谋。\n凄其廿载龙门梦，垫角曾登李尹舟。",
        "dynasty": "宋",
        "collection_info": null
    },
    {
        "title": "送罗架阁弘道",
        "author": "方回",
        "content": "六籍讨雅奥，百家穷怪奇。\n江沱马尘合，毛釐无所施。\n不自我后先，逢此泽火时。\n固已殛来恶，尚乃存微箕。\n黼哻裸于京，越吟亦凄其。\n冠冕垂缨紞，履屦饰纯綦。\n褒博士服制，揖让公食仪。\n前辈略已尽，后进渐不知。\n老夫愧每生，骨立双鬓丝。\n十年日夜醉，万里南北驰。\n休官此山中，可与语者谁。\n堂堂朱荆州，遗恨浮鸱夷。\n有甥何其贤，酷似刘牢之。\n贞元旧朝士，顾肯文学为。\n出蜀赋八阵，游吴歌五噫。\n酹月客星阁，吟风桐川湄。\n湖海有此士，始见诗人诗。\n惜往节谊鲜，嘆今文献衰。\n论议吐一二，已觉余子卑。\n宇宙不一姓，牛山空涟洏。\n后周庾子山，北齐颜之推。\n斯文天未泯，终古清名垂。\n年可里社老，行足乡党师。\n书痴俗所哂，各且教其儿。\n虎头诧肉食，宁当朵吾颐。\n路棘齿髪暮，语离不能悲。",
        "dynasty": "宋",
        "collection_info": null
    },
    {
        "title": "送周府尹三首  其一",
        "author": "方回",
        "content": "潇洒名州吏事门，公余应已尽跻攀。\n钟鱼寺寺藏深树，楼阁家家见好山。\n几许烟云藜杖外，无边风月锦囊间。\n俸钱节缩余多少，只买奇书数种还。",
        "dynasty": "宋",
        "collection_info": null
    },
    {
        "title": "送周府尹三首  其二",
        "author": "方回",
        "content": "乐土丰年旧观还，使君心事最相关。\n祇因标致清于水，便有声名重若山。\n一室炉香书史畔，万家杯酒管弦间。\n汉庭选表虚公府，白玉鸣珂未许攀。",
        "dynasty": "宋",
        "collection_info": null
    },
    {
        "title": "送周府尹三首  其三",
        "author": "方回",
        "content": "诗家周贺与方干，三载同吟七里滩。\n晚节我惟甘豹隠，妙年公合快鹏抟。\n昔叨旧尹迎新尹，今愧前官送后官。\n朔野炎陬天地阔，寄书会面两应难。",
        "dynasty": "宋",
        "collection_info": null
    },
    {
        "title": "西斋秋日杂书五首  其一",
        "author": "方回",
        "content": "居城近城门，前市后山郊。\n质明沸柩鼓，彻夜喧僧铙。\n暑病人死多，当此秋夏交。\n盐米鬨贾贩，杖绖酸哀号。\n倏忽异存殁，所争常毫毛。",
        "dynasty": "宋",
        "collection_info": null
    },
    {
        "title": "西斋秋日杂书五首  其二",
        "author": "方回",
        "content": "高树夕影疏，老荷秋气馥。\n雨余绚斜照，寓此池上目。\n鸣蝉一何厉，坐嘆白日速。\n东家失其儿，忽骇邻妇哭。\n归兮空山中，幽啸抱吾独。",
        "dynasty": "宋",
        "collection_info": null
    },
    {
        "title": "西斋秋日杂书五首  其三",
        "author": "方回",
        "content": "闲闲闭园门，默默坐书室。\n幽幽绝来人，寂寂度长日。\n苦桃何纍纍，秋颗压枝密。\n桃苦不可食，熟烂未忍摘。\n时闻落地声，诗思若有得。",
        "dynasty": "宋",
        "collection_info": null
    },
    {
        "title": "西斋秋日杂书五首  其四",
        "author": "方回",
        "content": "百间以买屋，万卷以买书。\n书多读不既，屋宽住有余。\n彼索子钱者，日夜号庭除。\n勇锐割此物，煎迫姑少纾。\n老勿费眼力，村墟亦可居。",
        "dynasty": "宋",
        "collection_info": null
    },
    {
        "title": "西斋秋日杂书五首  其五",
        "author": "方回",
        "content": "对奕不如观，观不如听声。\n独坐无来客，小轩秋雨晴。\n思之有百忧，不思了无情。\n万有皆外物，世重我所轻。\n默数前死者，愧兹今独生。",
        "dynasty": "宋",
        "collection_info": null
    },
    {
        "title": "存心具饮",
        "author": "方回",
        "content": "朝雨復暮雨，暑气日已微。\n凉轩水□爽，幽坐延秋晖。\n孤抱无一惬，前事有百非。\n可读书本少，能言士尤稀。\n积倦蠹帙翻，久辍犀柄挥。\n吾儿忽具饮，山茹姜葖肥。\n青甆古茗器，十觞联若飞。\n此生老且死，所幸岁不饥。\n似闻吴中潦，米价良足唏。\n东游岂不快，何如且言归。\n一醉未易得，家贫今典衣。\n典衣亦常事，冥心甘息机。",
        "dynasty": "宋",
        "collection_info": null
    },
    {
        "title": "释临邛记方物戏作",
        "author": "方回",
        "content": "昔人註尔雅，大儒以为诮。\n学诗贵多识，圣言厥有诏。\n下博梯上约，后进曷克劭。\n矧于点𪑮间，懵弗省体要。\n俗喙仅能□，古吭略未剽。\n四声故㩈拘，六书本幻妙。\n嘑姓骇厍暨，辩义谑笃笑。\n往讹足可戒，夙是政宜肖。\n郊霓纵劣约，窗岫宁蹈眺。\n鲰也缺兹析，寸抱踏𧇠𠿕。\n探架获尘帙，偶幸脱斯燎。\n壁蟫蚀心胸，不受俞扁疗。\n粝食忘调饥，微膏恋残照。\n幽暗发蒙篰，乖剌合券约。\n稍免杕杜辱，敢倚陬隅俏。\n虚空了无味，强作吴牯噍。\n税驾如还乡，舍爵欲告庙。\n一方笔千名，拟谟贮深峤。\n桑榆老秃翁，廊肆付周召。\n讵思玉豉饵，岂羡金盐釂。\n庶异速朽子，霜原委荒烧。\n眼前黄口儿，曲踊诧壮少。\n但喜觥醽醁，靡肯囊熠耀。\n吾衰□□苦，汝健骋轻趬。\n布谷会有时，焉得常鹯鹞。",
        "dynasty": "宋",
        "collection_info": null
    },
    {
        "title": "池亭秋思",
        "author": "方回",
        "content": "忆昨困炎蒸，衣单犹欲臝。\n秋气□□凉，饮可读亦可。\n稍久罄瓶罂，猝难致肴果。\n亦欲理蠹卷，未易启涩锁。\n刚肠恶充饫，病骨嗜慵惰。\n饥渴已两忘，岂较立与坐。\n前除水满池，有亭窄如舸。\n颓然一钓翁，照影媿巾裹。\n鱼负密萍行，蛙升侧荷堕。\n蛬蚻韵凄锵，螽蜢跳细琐。\n函灵各肖形，品物一何伙。\n气动不自由，孰非大专播。\n沮洳伏污湿，粪壤孕么么。\n诏以南面王，岂復知忖揣。\n私独念横目，识性异螟蠃。\n何谓等逍遥，弗更诹坎轲。\n市斛𨺗翔踊，旅邮欠贴妥。\n门楗敬逋篱，岸阁子美柂。\n钧天奏万舞，遑恤下民瘅。\n排阊宜一叩，有客答曰叵。\n腐儒丛百忧，曷不自忧我。",
        "dynasty": "宋",
        "collection_info": null
    },
    {
        "title": "次韵寄题堪上人云外轩",
        "author": "方回",
        "content": "万重云外一蘧庐，想见降龙长者居。\n溪上过桥谁觅路，峰头飞锡已凌虚。\n汉台列像焉知许，陶岫吟归孰起予。\n傥憩夜炉煨芋处，可能更读邺侯书。",
        "dynasty": "宋",
        "collection_info": null
    },
    {
        "title": "冰崖杨明府德藻携红酒殽果来饮归舟独坐熊皮索笔作字且出示箧中书为赋吴体",
        "author": "方回",
        "content": "有美一人升秋堂，木犀花中清言香。\n熊皮端坐雪衣洁，兔颖疾挥葱指长。\n琥珀味浓酒溢□，□□价重书盈箱。\n炰羔剪韭儿辈问，此岂拜石米元章。",
        "dynasty": "宋",
        "collection_info": null
    },
    {
        "title": "三日□陪杨明府饮次前韵",
        "author": "方回",
        "content": "閴其禅老居西堂，岂有门人拈瓣香。\n葛巾漉酒笑元亮，石室紬书输子长。\n勿嫌临邛家四壁，犹堪樊川月一箱。\n寄书麒麟阁上客，我自蓑衣君金章。",
        "dynasty": "宋",
        "collection_info": null
    },
    {
        "title": "八月二十日晓起",
        "author": "方回",
        "content": "夜阑不能寐，鸡鸣垂欲三。\n起步秋月影，寒髪何毵毵。\n斗柄落山北，参旗挂庭南。\n三五忽四五，蛙蚓众喙缄。\n独有络纬声，催织何喃喃。\n禄仕心已息，愧未任桑蚕。\n昨暮缺薪米，质以衾及缣。\n七年为此郡，忍人所难堪。\n焉知窘至此，不给石与甔。\n独坐老树下，暗捻霜鬚髯。\n墙外行人动，丧事箫鼓酣。\n生之必有死，如岁代凉炎。\n但颇讶薄俗，不復甄廉贪。\n鄙诮采芝馁，歆羡脍肝馋。\n想见攫夺子，枥马已就衔。\n岂识有幽人，茹苦如饴甘。\n念虽乏智计，识度终不凡。\n儿女亦可割，深山建茅庵。",
        "dynasty": "宋",
        "collection_info": null
    },
    {
        "title": "是日天明復书",
        "author": "方回",
        "content": "一夕不饮酒，至晓不能眠。\n无疮体自痒，若有虫嚙然。\n黠鼠肆侮慢，鸣鬬窥余饘。\n书灯稍已暗，一萤窗隙穿。\n我兴视星斗，行行空庭间。\n□树寂无风，斜月□缺环。\n寓此百余日，寒迫暑已还。\n门有索逋客，无日不烦□。\n□是穷骨健，兼亦苦节坚。\n比所读何书，高堂十七篇。\n最□□服传，纂抄续残编。\n此物付儿子，将来汝谨旃。\n傥我寿七十，不过十二年。\n人岂有不死，但有传不传。",
        "dynasty": "宋",
        "collection_info": null
    },
    {
        "title": "示长儿存心",
        "author": "方回",
        "content": "我家歙山下，不满五顷田。\n捐弃已过半，岂不为子钱。\n兵甲跨江海，喧豗踰十年。\n零落殆万卷，荒凉余数椽。\n借使尽售之，事亦关诸天。\n平生鄙货殖，黄金散如烟。\n孰知两鬓雪，枯肠几不饘。\n无忧恐难老，故遣百虑煎。\n乐者未必寿，死返在我先。\n属有客语我，法当营冢阡。\n儿曹勿过计，葬穴自有缘。\n隻鸡可以祭，故絮亦足缠。\n但戒效俚俗，佛事徒喧阗。\n文公有家礼，夙已书诸篇。\n父贫至累子，能不心恻然。\n揣量内无愧，视世差独贤。\n囊中了无物，积稿诗三千。\n讵敢望放翁，至有万首传。\n严陵所寓屋，稍已割东偏。\n邻翁觅菜地，更当乞西壖。\n今我欲裹粮，一泛涛江船。\n永谢麟阁梦，宁垂鼋鼎涎。\n故人傥相济，匪伊归棹旋。\n紫阳政自佳，携汝追羣仙。",
        "dynasty": "宋",
        "collection_info": null
    },
    {
        "title": "秀亭秋怀十五首  其一",
        "author": "方回",
        "content": "高台何巍巍，远眄千里道。\n长夏绝游朋，荒径丰茂草。\n菑翳一以剪，秋意豁幽抱。\n能赋昔为谁，今死骨已槁。\n魂兮果何之，言语空媚好。\n我欲有所酌，适值樽中燥。\n焉得瓢天浆，伊人共倾倒。",
        "dynasty": "宋",
        "collection_info": null
    },
    {
        "title": "秀亭秋怀十五首  其二",
        "author": "方回",
        "content": "痴痴谁氏子，昼夜安以偷。\n其人一何乐，惟我攒百忧。\n忧者谓速朽，顽骨病復瘳。\n乐当必老寿，顾已归山丘。\n饥生支床龟，饱死豺虎俦。\n天道匪易测，人事谅难筹。\n生死吾不知，及辰为兹游。",
        "dynasty": "宋",
        "collection_info": null
    },
    {
        "title": "秀亭秋怀十五首  其三",
        "author": "方回",
        "content": "天欲兴苍姬，一家三圣人。\n扶持用礼乐，行苇于焉臻。\n有国八百年，终亦化为秦。\n末俗夸神仙，吐故以纳新。\n彭门讫有冢，瀛洲浩无津。\n羽衣还缑山，举家不得亲。\n君幸有美酒，何不频沾唇。",
        "dynasty": "宋",
        "collection_info": null
    },
    {
        "title": "秀亭秋怀十五首  其四",
        "author": "方回",
        "content": "秋风西北来，一夕几万里。\n湛湛长江枫，落叶逝流水。\n自非贞劲草，颜色槁欲死。\n时当蛰蛟龙，么么况蝼蚁。\n塞墐非不可，旨蓄焉所恃。\n空褚乏裳衣，敝絮谁与理。\n阳春何日还，悲哉远游子。",
        "dynasty": "宋",
        "collection_info": null
    },
    {
        "title": "秀亭秋怀十五首  其五",
        "author": "方回",
        "content": "一室局户牖，古籍勤讨删。\n鬰鬰忽不乐，扶杖登东山。\n莽苍何所极，秋色天地间。\n我欲出尘世，黄鹤无由攀。\n忧端从空来，嵂矹未易宣。\n意阔步武窄，四顾尽险艰。\n不如復我所，陶此灵府闲。",
        "dynasty": "宋",
        "collection_info": null
    },
    {
        "title": "秀亭秋怀十五首  其六",
        "author": "方回",
        "content": "宣父老于行，苦辛定六艺。\n至今峨冕旒，万国奉蒸祭。\n当时困在陈，粒粟不能致。\n宰割诸侯王，重瞳气盖世。\n烧纪不啻虱，烹周仅若彘。\n焉知千金首，乃为马童利。\n此口酒可浇，是事可以置。",
        "dynasty": "宋",
        "collection_info": null
    },
    {
        "title": "秀亭秋怀十五首  其七",
        "author": "方回",
        "content": "一针落大海，万古无还期。\n纤纤刺绣女，断肠终尔思。\n物重干将去，心愿精卫为。\n邻妪适有此，殷勤来献之。\n铦锋贯綵缕，缝纫实所宜。\n匪妾旧时物，怆然双泪垂。\n如何大丈夫，忘恩忽如遗。",
        "dynasty": "宋",
        "collection_info": null
    },
    {
        "title": "秀亭秋怀十五首  其八",
        "author": "方回",
        "content": "积闷何可遣，高峰上云端。\n水南彼何所，缥渺浮孤烟。\n鬰塞树木古，深幽窗户妍。\n一楫往从之，岂无凌波船。\n绝景未易写，良朋求亦难。\n独往或兴尽，空叩林下关。\n不若遥相望，聊寄吾意焉。",
        "dynasty": "宋",
        "collection_info": null
    },
    {
        "title": "秀亭秋怀十五首  其九",
        "author": "方回",
        "content": "登高见佳句，意会无非诗。\n顾视不即收，顷刻已失之。\n老树踞崖石，腹空犹有皮。\n顾此有何好，爱玩频嗟咨。\n侍者一童子，髧如枯髪垂。\n从我仅一饱，万事无所知。\n岂不亦怪我，徘徊将奚为。",
        "dynasty": "宋",
        "collection_info": null
    },
    {
        "title": "秀亭秋怀十五首  其一○",
        "author": "方回",
        "content": "乐莫乐登高，亦復悲莫悲。\n乐兮携佳人，樽酒相追随。\n惨惨古戍暮，烟寒秋角吹。\n悲从此中起，孤游偶臻兹。\n城南百尺楼，前是未有之。\n城外两三冢，新葬復是谁。\n往者已足鉴，百世悬可知。",
        "dynasty": "宋",
        "collection_info": null
    },
    {
        "title": "秀亭秋怀十五首  其一一",
        "author": "方回",
        "content": "家富敌万乘，吾尝见其人。\n生死握国柄，不復如人臣。\n自谓盘石安，扫灭随埃尘。\n岂不恃狙诈，政用祸尔身。\n尔身一腐鼠，原野何足陈。\n歌姬事别主，画堂生荆榛。\n我嘆匪为此，遗祸殃齐民。",
        "dynasty": "宋",
        "collection_info": null
    },
    {
        "title": "秀亭秋怀十五首  其一二",
        "author": "方回",
        "content": "去年醉家山，有菊余千本。\n客中今亡是，所至草苯䔿。\n凉风迫九月，暇日上崖巘。\n野芳一二卉，亦足撷婉娩。\n焉所得美酒，慰此岁年晚。\n市荒苦贵籴，庖凊强疏饭。\n薄暮归空斋，聊与蠹帙偃。",
        "dynasty": "宋",
        "collection_info": null
    },
    {
        "title": "秀亭秋怀十五首  其一三",
        "author": "方回",
        "content": "茫茫六合间，孰是身自由。\n贫贱不遑安，故迫口腹谋。\n万事已云足，心火炎不休。\n朝服寒食散，夜梦鬰仪楼。\n鄙哉齐公子，泪下雍门周。\n万世一陶叟，浩歌归故丘。\n有酒醉即眠，无酒亦不求。",
        "dynasty": "宋",
        "collection_info": null
    },
    {
        "title": "秀亭秋怀十五首  其一四",
        "author": "方回",
        "content": "薜荔络奇石，芙蓉艷荒垣。\n寓目信所之，行行陟秋原。\n南州八九月，已凉仍復暄。\n林树略改色，沙湍才减痕。\n忆在朔漠日，疲马风尘奔。\n夜汲长城窟，晓涉滦河源。\n老身冻欲死，其劳不可言。",
        "dynasty": "宋",
        "collection_info": null
    },
    {
        "title": "秀亭秋怀十五首  其一五",
        "author": "方回",
        "content": "老怀幸无事，何用知秋风。\n团团乌桕树，一叶垂殷红。\n为此有所感，长吟敲虚空。\n城市了在目，心隔云万重。\n燕席鼓吹急，游骑呵殿雄。\n亦各适尔适，扰扰尘堁中。\n焉知天地外，有此颓然翁。",
        "dynasty": "宋",
        "collection_info": null
    },
    {
        "title": "八月二十四日宾旸华父同登秀亭二首  其一",
        "author": "方回",
        "content": "垂垂三径晚香开，二妙端能为我来。\n老瓦尚堪沽浊酒，破鞋何惜上高台。\n十年心事霜髯短，万□秋声画角哀。\n海内诗人有公等，悬崖待与斸苍苔。",
        "dynasty": "宋",
        "collection_info": null
    },
    {
        "title": "八月二十四日宾旸华父同登秀亭二首  其二",
        "author": "方回",
        "content": "两公诗思欲飞扬，颇似繁台俯大梁。\n潇洒道装衣袖阔，昂藏寿相耳毫长。\n持身未惯全随俗，玩世何嫌略放狂。\n我有平生八叉手，兴来举酒尚洋洋。",
        "dynasty": "宋",
        "collection_info": null
    },
    {
        "title": "九月八日宾旸携酒西斋晚登秀亭次前韵  其一",
        "author": "方回",
        "content": "深箝笑口似难开，顿喜诗仙载酒来。\n此道孰为今老笔，吾庐适有古荒台。\n焉知晚节逢陈厄，忽听高歌类郢哀。\n倚石自怜吟不就，频将拄杖划莓苔。",
        "dynasty": "宋",
        "collection_info": null
    },
    {
        "title": "九月八日宾旸携酒西斋晚登秀亭次前韵  其二",
        "author": "方回",
        "content": "楚调悠然抑更扬，四愁平子五噫梁。\n身同落叶常无定，□比寒花似较长。\n但喜有乡频得醉，不知何药号为狂。\n芬香臭腐俱尘土，莫问桑田与海洋。",
        "dynasty": "宋",
        "collection_info": null
    },
    {
        "title": "九日北山寺二首  其一",
        "author": "方回",
        "content": "松阴佳处路宜迟，裹袖寒鞭马上垂。\n邂逅同倾九日酒，凄凉暗诵十年诗。\n试迴白首思前事，未觉青山减旧时。\n节后骚英应好在，煮茶更与野僧期。",
        "dynasty": "宋",
        "collection_info": null
    },
    {
        "title": "九日北山寺二首  其二",
        "author": "方回",
        "content": "白云苍藓尚知心，野径荒泉许重寻。\n一马出城元近近，万松藏寺已深深。\n同游似觉无先到，半醉谁知政独吟。\n十度重阳如瞬息，足知往古与来今。",
        "dynasty": "宋",
        "collection_info": null
    },
    {
        "title": "秋晚感怀",
        "author": "方回",
        "content": "脱絺着褐事如何，啬暖饶寒岁易过。\n□喜晚芳怜早谢，细看园菊验塘荷。\n风霜天地秋声急，老病心情醉日多。\n读破少年三万卷，枉将身世堕南柯。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一",
        "author": "方回",
        "content": "生死乃常理，兴亡殊似之。\n火乌化王屋，鼎迁亦有时。\n骊山发金雁，汉陵復如兹。\n丹成云得仙，虚冢令人疑。\n杯酒幸到手，无螯亦当持。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其二",
        "author": "方回",
        "content": "康庐插南斗，其西柴桑山。\n我往挹风竹，如听渊明言。\n作歌以自挽，于今垂千年。\n有口可与饮，公心谁其传。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其三",
        "author": "方回",
        "content": "立功亦云可，于世能无情。\n屈体丧厥节，宁若埋我名。\n极不过馁死，馁死胜饱生。\n是翁醉中语，细味足叹惊。\n寄奴復典午，吾其无目成。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其四",
        "author": "方回",
        "content": "黄雀啐野田，见人辄惊飞。\n飞飞一不早，恐有虞罗悲。\n瞇目饕餮子，缪谓得所依。\n岂不知必尔，甘往终无归。\n志士馁欲死，未觉劲气衰。\n手口自斟酌，勿令心事违。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其五",
        "author": "方回",
        "content": "羊车一失驭，天地兵甲喧。\n中国不自正，王业东南偏。\n运甓有贻厥，卧龙康庐山。\n使处王谢位，大物岂不还。\n千载饮酒诗，醉吻谣醒言。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其六",
        "author": "方回",
        "content": "子云草太玄，万言无一是。\n唯有鸱夷篇，千古不可毁。\n太上立酒德，余事徒为尔。\n酤尽捐我衣，繿缕胜缯绮。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其七",
        "author": "方回",
        "content": "九日戏马台，二谢词翰英。\n良辰各有句，得无差过情。\n元嘉事其子，不救巢卵倾。\n渊明东篱下，焉识笳鼓鸣。\n兀坐把寒菊，竟亦了一生。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其八",
        "author": "方回",
        "content": "华鬓极老态，丑面乏妍姿。\n插花已不可，可插唯菊枝。\n□□偶有酒，此事竟大奇。\n连作数日饮，诗亦未暇为。\n忽思往日过，何事马受羁。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其九",
        "author": "方回",
        "content": "高台翳榛棘，荷锸冈路开。\n振衣陟云端，朗然豁秋怀。\n言念半死树，类我晚节乖。\n风雷劈半腹，叶落禽不栖。\n幸不为薪槱，烧之化尘泥。\n谓可材为琴，于调恐不谐。\n醉抱作此感，暝色南北迷。\n下山不可急，小僮扶我迴。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一○",
        "author": "方回",
        "content": "此邦最佳处，乃在城北隅。\n野田荞麦傍，松下復问涂。\n酷爱古石峙，故缓羸骖驱。\n一生能几许，于兹十载余。\n夜榻醉卧稳，何殊故园居。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一一",
        "author": "方回",
        "content": "明年五十九，早岁已闻道。\n忆昔初远游，岂信今遽老。\n暇日一醉娱，往事万念槁。\n悬知身死后，岂无数诗好。\n心欲刊晋史，罪匪一灵宝。\n陶翁焉得作，细与问江表。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一二",
        "author": "方回",
        "content": "行乐忽有感，当此穷秋时。\n吾生会亦尔，落叶与树辞。\n田父屋颇宽，生理仅存兹。\n积逋既已迫，悉售不復疑。\n宁免世人笑，且復相轻欺。\n儿辈勿戚戚，酒至姑饮之。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一三",
        "author": "方回",
        "content": "士本不畏贫，所畏迫老境。\n百忧无一乐，可醉不可醒。\n寒风颇欲霜，缝补阙袍领。\n酒胆一何大，和陶效坡颍。\n诗成间亦佳，未忍一炬炳。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一四",
        "author": "方回",
        "content": "重五去未远，重九倏已至。\n不论家与客，遇节必烂醉。\n前日朝未兴，有谒入客次。\n病酒不遑肃，匪敢挟长贵。\n知我□□我，草木故有味。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一五",
        "author": "方回",
        "content": "秋风吹古城，乱山绕荒宅。\n树影日以疏，沼落见萍迹。\n客来觞我菊，献酬殆至百。\n斜照未云夕，草端露已白。\n迁化每如此，不饮真可惜。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一六",
        "author": "方回",
        "content": "早省宦径恶，荷锄宁带经。\n岂不尝守郡，生涯百无成。\n一夕偶不饮，鳏枕听遥更。\n残灯暗虚牖，落叶锵空庭。\n鼠囓叱不止，呼奴效猫鸣。\n孰与醉卧熟，万事忘吾情。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一七",
        "author": "方回",
        "content": "一日不举酒，即患偏头风。\n明日忽不患，乃在酒一中。\n人言饮致疾，此理恐未通。\n杯我自酌我，壁间幸无弓。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一八",
        "author": "方回",
        "content": "三戒二已亡，所戒惟在得。\n大道闢我前，幸无两岐惑。\n谁歌返招隠，口待秽袜塞。\n身为葛天民，宅在建德国。\n努力筑糟丘，万感付一默。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其一九",
        "author": "方回",
        "content": "气豪心未平，三已復三仕。\n毫髪志不伸，所至但屈己。\n屡触炙眉怒，讵啻折腰耻。\n七年困江国，脱身走故里。\n欲着藏山书，实录立传纪。\n往事邈难问，毫简遽云止。\n不如一杯酒，此亦焉足恃。",
        "dynasty": "宋",
        "collection_info": null
    },
    {
        "title": "和陶渊明饮酒二十首  其二○",
        "author": "方回",
        "content": "天命孰为之，万有凝精真。\n变气间庞杂，未尝泯其淳。\n风雨骤冥晦，旸乌出还新。\n圣孔昔云没，杨墨仍仪秦。\n復生一辩孟，扫之如游尘。\n诸老自有宗，钻研患不勤。\n彼以顿自诧，所见特未亲。\n月晦有死魄，潦涸无迷津。\n天定盍少俟，屦□□于巾。\n不饮但多忧，无乃真痴人。",
        "dynasty": "宋",
        "collection_info": null
    },
    {
        "title": "忆我二首各三十韵  其一",
        "author": "方回",
        "content": "忆我幼时事，南归自番禺。\n三边已澒洞，内郡犹无虞。\n故居山城间，四面阛阓区。\n东西万货集，朝暮百贾趋。\n诸父领宾客，衣冠一何都。\n觞豆日谈笑，往往皆文儒。\n比屋有高楼，其上娉婷姝。\n侠少喜酒贱，歌呼间笙竽。\n无何鬰攸作，一夕化为墟。\n朝廷易楮币，百姓骈嘆吁。\n物价渐踊贵，饥剽多流俘。\n我家众长上，生近干淳初。\n曰此风俗降，岁岁有不如。\n老者迁化去，少者分驰驱。\n生理益艰窘，口腹各自图。\n书囊裹笔砚，扁舟落江湖。\n苟且禄仕齿，荏苒岁月徂。\n乍得返乡里，惊怛心若刳。\n前辈尽黄壤，小儿皆白鬚。\n屡火不一火，坊巷非旧闾。\n上冢享亭仆，访寺诗壁污。\n向之红粉面，蚁穴髑髅枯。\n乃知宇宙内，万有皆空虚。\n我生逼六十，偶幸全头颅。\n身阅大兵革，一思一欷歔。\n怀旧梦恍惚，弔往肠鬰纡。\n六十年间事，历历尚可模。\n我所见之人，百万泉下俱。\n神仙谓不死，终久归于无。\n寄语肉食子，无以智诮愚。",
        "dynasty": "宋",
        "collection_info": null
    },
    {
        "title": "忆我二首各三十韵  其二",
        "author": "方回",
        "content": "忆我弱甫冠，束书如钱塘。\n中兴百廿载，行都滋浩穰。\n虽已劣干淳，尚可云小康。\n巴蜀骇破碎，淮襄传扰攘。\n腹心辇毂地，按堵如故常。\n于时数万士，云集升上庠。\n草茅起穷谷，拭目观国光。\n出门不识路，天街何其长。\n侠士剧燕赵，佳人□姬姜。\n五鼓夜灯烛，万楼春丝簧。\n吴米白如雪，奚啻千斯仓。\n缥缈湖山间，画船娇红粧。\n六桥杨柳岸，荷花云水乡。\n四时无不宜，莫若僧夏凉。\n小儒苦乏赀，冷眼看豪强。\n託迹朝士馆，窃睨鹓鹭行。\n台评或非是，庙论有不臧。\n相与读邸报，愤闷填中肠。\n侥倖江汉静，姦凶殛炎荒。\n礼闱采刍言，始得伸名场。\n岂谓边功相，曾不监彼狂。\n骄淫无比伦，虐毒尤披猖。\n未闻古天子，买田自置庄。\n羣小附鬼蜮，国脉内已戕。\n虱臣颇有胆，四被言者章。\n最后得拜疏，逋诛逃维扬。\n万古木绵庵，不愧赵韩王。\n草茂復古殿，雨淋集贤堂。\n青史孰可□，念此心神伤。\n焉得陆士衡，復与作辨亡。",
        "dynasty": "宋",
        "collection_info": null
    },
    {
        "title": "次韵宾旸梅氏山居访茱萸",
        "author": "方回",
        "content": "癖习嗜幽讨，刚气负殊禀。\n寂寥荒山中，十载赋招隠。\n偶逢梅尉孙，漠事一暗省。\n斯人纵非仙，英概故不泯。\n是日秋□霁，村坞足清景。\n叶脱高木疏，云净远岑逞。\n田家竟收穫，岂復有遗秉。\n芳萸摘併空，戍卒亦太甚。\n怀古兼嘆今，野老仅能茗。\n此心谁当知，应有月中影。",
        "dynasty": "宋",
        "collection_info": null
    },
    {
        "title": "次韵宾旸某氏坟庵",
        "author": "方回",
        "content": "读君古墓作，因之怀抱萦。\n老夫九年前，小雏怜宁馨。\n一夕病弗起，殇车出北城。\n卜兆邻古寺，守诃乏村氓。\n去岁罹发掘，盗踪无由明。\n跋马近往视，坏垣环枳荆。\n藏中本无物，□至睨兹茔。\n玉匣患不侈，宜尔巢鼯猩。\n杨生昔臝葬，汉传留佳评。\n世事可以鉴，悲哉聊此吟。",
        "dynasty": "宋",
        "collection_info": null
    },
    {
        "title": "次韵宾旸桂枝塘",
        "author": "方回",
        "content": "吴越兹上游，一江贯千山。\n山峻江更急，力耕云雾间。\n民穷实可悯，俗俭无与班。\n瓮灌既已拙，斗籴弥足叹。\n十日天不雨，魃也肆厥姦。\n吾昔忝长吏，郡图朝夕看。\n水源浅易涸，无地施防关。\n此陂筑千所，岁事或苟完。\n幽人采荷衣，堤岸穷跻攀。\n更觉沧浪篇，万顷吹波澜。",
        "dynasty": "宋",
        "collection_info": null
    },
    {
        "title": "次韵宾旸观陆右丞王葆真二像",
        "author": "方回",
        "content": "出城挟一儿，策杖极幽邃。\n村俗谂父老，古迹按图志。\n平生丘园心，贲趾远朝市。\n行行墟墓间，是亦有何味。\n陆家三太守，此邦荣世仕。\n旧祠附学宫，缘情颇应义。\n奈何埤雅公，像于王氏置。\n君不平其然，似欲删厥位。\n俚舛聊举隅，谄媚□触类。\n一一口舌争，何事如人意。",
        "dynasty": "宋",
        "collection_info": null
    },
    {
        "title": "次韵宾旸张氏山园红菊",
        "author": "方回",
        "content": "惟菊可配松，受命天地正。\n吾家植千本，朝耘暮灌润。\n未言制颓龄，且用乐野性。\n严霜百草死，后皇布肃令。\n始知贞劲节，老硬异脆嫩。\n俗圃莳红卉，頼君古道振。\n斥谓非其类，一洗灵均恨。\n骚人昔所餐，此辈何敢竞。\n恶紫如恶莠，鲁叟遯无闷。\n世眼重脂粉，君子故安命。",
        "dynasty": "宋",
        "collection_info": null
    },
    {
        "title": "次韵宾旸张考坞观茶花",
        "author": "方回",
        "content": "头上漉酒巾，吹风行欹斜。\n野径政自稳，世途殊未涯。\n礼能致商皓，势足屈孟嘉。\n君身独自由，时到山人家。\n播植话禾稻，绩纺询桑麻。\n侧闻此一坞，村酤亦易赊。\n芙蓉万红萼，锦绣纷交加。\n掉头不肯顾，特往观茗葩。\n嗅芳摘苦叶，咀嚼香齿牙。\n榷利至此物，谁为疲氓嗟。",
        "dynasty": "宋",
        "collection_info": null
    },
    {
        "title": "次韵宾旸龙泉",
        "author": "方回",
        "content": "小国号瘠土，根据千岩隈。\n泉味天下最，莫许他郡偕。\n宁当饮此清，饥肠鸣如雷。\n广斥岂不富，咸浊良可咍。\n谓兹大龙窟，无乃由齐谐。\n患不甘且冽，榛莽能久埋。\n心恻或不食，汲路荒苍苔。\n蒙养内自充，何嫌世好乖。\n君子有本性，勿问塞与开。\n成功故偶耳，隠德弥佳哉。",
        "dynasty": "宋",
        "collection_info": null
    },
    {
        "title": "同杨明府华父夜宿鸬鷀源",
        "author": "方回",
        "content": "桐庐杨明府，高谊有缓急。\n凌江每见访，烂醉必旬日。\n知我欲东游，相拉过其宅。\n城南登小舟，仅阔六七尺。\n岸人观不退，莫知孰主客。\n西风篙工喜，布被当帆席。\n青蔬煮豆乳，滩转竈釜仄。\n更觉气象古，酌酒甆盏碧。\n千山霜叶红，绵绮天组织。\n郊垧有此奇，阛阓苦未识。\n明府眼力高，心赏寄绝壁。\n指似挂篰岩，茅屋拟便葺。\n老夫今十年，往来钓台侧。\n汗颜不敢登，人品霄壤隔。\n夜宿鸬鷀源，荦确陟危石。\n吾家三拜公，晚唐老诗伯。\n衣冠世不坠，奕叶绍桂籍。\n避地馆者谁，一僧年八十。\n呜呼穷谷中，亦復有马迹。\n纪事聊此吟，续烛借纸笔。",
        "dynasty": "宋",
        "collection_info": null
    },
    {
        "title": "喜赵宾旸杨华父两儿两女互姻",
        "author": "方回",
        "content": "十年役严陵，心服赵宾旸。\n绝口不言贫，其气常扬扬。\n一诵贯千古，一醉举百觞。\n俗士或近之，白眼视昊苍。\n包山何巍巍，子云孙姓杨。\n江海一扁舟，倒屣倾侯王。\n见人有疾病，赐以药饵良。\n朋友负微过，责善尤谆详。\n两翁我独识，非狷亦非狂。\n两家结姻好，古道颜色光。\n赵男与杨女，年向十五强。\n一朝驰聘币，互写红笺长。\n赵有五岁女，杨有五岁郎。\n是日併纳采，酒雁填高堂。\n两翁自为媒，两家门户当。\n匪为门户当，芝兰同一香。\n不羡积金璧，不受丰缣缃。\n各喜所脔婿，诵书声琅琅。\n已能临法帖，已解工诗章。\n何惭昔羲之，坦腹双东床。",
        "dynasty": "宋",
        "collection_info": null
    },
    {
        "title": "题戚子云五云山图",
        "author": "方回",
        "content": "不浓不淡烟中树，如有如无雨外山。\n尺素展看空想像，何由身着画图间。",
        "dynasty": "宋",
        "collection_info": null
    },
    {
        "title": "赠小窗黄君",
        "author": "方回",
        "content": "浑天星斗胸中转，动地风雷舌上生。\n想见少年读书夜，短檠膏尽小窗明。",
        "dynasty": "宋",
        "collection_info": null
    },
    {
        "title": "三桥旅邸遇雪",
        "author": "方回",
        "content": "醖云蒸雾暖如烘，一夜南风变北风。\n不似寻常响窗纸，渐惊分寸压船篷。\n粉妆已鬬佳人白，酒面还输老子红。\n记取今年呵冻笔，三桥西岸小楼中。",
        "dynasty": "宋",
        "collection_info": null
    },
    {
        "title": "十二月十五日晚宿余杭步",
        "author": "方回",
        "content": "孰令牵率到钱塘，朝暮随人作酒狂。\n蜕殻喜离城市路，发蒙惊见水云乡。\n四方上下干坤阔，万里东西日月望。\n向来楼居不得句，此夕叶舟吟兴长。",
        "dynasty": "宋",
        "collection_info": null
    },
    {
        "title": "青山道中",
        "author": "方回",
        "content": "插天天目隠云中，但见苕溪绿向东。\n半折竹初经腊雪，争妍麦已眩春风。\n翻飞水鸟偏饶白，窄小村船亦画红。\n闻说南塘赵书宅，近来毁卖与琳宫。",
        "dynasty": "宋",
        "collection_info": null
    },
    {
        "title": "访唐师善山居",
        "author": "方回",
        "content": "苕溪南问旧长桥，渡水穿云不作遥。\n迂道征鞍何自苦，隔林吟屋屡相邀。\n晚晴浓淡烟俱好，春近高低雪尽消。\n尚觉粗材欠诗料，政须余馥乞唐瓢。",
        "dynasty": "宋",
        "collection_info": null
    },
    {
        "title": "夜饮唐子云宅别后简师善",
        "author": "方回",
        "content": "幽居寻未得，下马揖比邻。\n指我道傍叟，即君堂上亲。\n仪刑全古雅，谈笑极清真。\n匕箸山殽美，樽罍腊酿醇。\n扁门称道院，闢馆养诗人。\n得句挥毫疾，论文剪烛频。\n干坤百战定，父子一家春。\n地僻过从少，谁欤此问津。",
        "dynasty": "宋",
        "collection_info": null
    },
    {
        "title": "昌化道中",
        "author": "方回",
        "content": "县街长五里，当路卧耕牛。\n民户时常闭，官征琐屑收。\n永无灯火市，况有管弦楼。\n崖石偏欺马，湍溪不受舟。\n荤羶何可致，蔬茹尚难求。\n客籴珠同价，村沽水杂篘。\n采樵多遇虎，护果最防猴。\n烟火销荒店，茅茨溃废邮。\n兵戈虽幸免，赋役更深忧。\n不是山堪赏，行人步步愁。",
        "dynasty": "宋",
        "collection_info": null
    },
    {
        "title": "春前一日还家",
        "author": "方回",
        "content": "最险王干三岭路，加之雨滑马行迟。\n忽惊山客俱来迓，谁报家人已预知。\n饤果待斟分岁酒，剪蔬先赋立春诗。\n旧闻六十犹痴谚，尚少一年焉不痴。",
        "dynasty": "宋",
        "collection_info": null
    },
    {
        "title": "虚谷志归后赋十首  其一",
        "author": "方回",
        "content": "卦揲家人吉，门迎稚子欢。\n始知乡国好，全胜道途难。\n砌草陈根绿，庭花冻蕾丹。\n春园容日涉，更敢上长安。",
        "dynasty": "宋",
        "collection_info": null
    },
    {
        "title": "虚谷志归后赋十首  其二",
        "author": "方回",
        "content": "万事何时足，不如归故乡。\n真能主东道，未爱博西凉。\n雪后春台暖，梅边夜枕香。\n孰堪思旷友，共隠剡溪傍。",
        "dynasty": "宋",
        "collection_info": null
    },
    {
        "title": "虚谷志归后赋十首  其三",
        "author": "方回",
        "content": "涉世痴何甚，休官老自应。\n閒踪今野鹤，荣念已春冰。\n频报宣麻相，新交辟谷僧。\n微吟时得句，此外别无能。",
        "dynasty": "宋",
        "collection_info": null
    },
    {
        "title": "虚谷志归后赋十首  其四",
        "author": "方回",
        "content": "买宅严滩上，幽栖十载余。\n共怜翁失马，独喜我知鱼。\n宾客千钟酒，儿郎万卷书。\n须移歙州住，缘此是乡居。",
        "dynasty": "宋",
        "collection_info": null
    },
    {
        "title": "虚谷志归后赋十首  其五",
        "author": "方回",
        "content": "年将盈六袠，礼尚记三加。\n北阙昔分竹，东陵今种瓜。\n閒吟聊復尔，烂醉岂知他。\n海内能诗者，时来问我家。",
        "dynasty": "宋",
        "collection_info": null
    },
    {
        "title": "虚谷志归后赋十首  其六",
        "author": "方回",
        "content": "四十载钱塘，诗狂復酒狂。\n湖山空御苑，市井尚宫粧。\n冶肆淆禅剎，勋门卖节堂。\n归来念前事，朽骨果谁香。",
        "dynasty": "宋",
        "collection_info": null
    },
    {
        "title": "虚谷志归后赋十首  其七",
        "author": "方回",
        "content": "艷冶千金笑，喧呼六博投。\n不因槐枕寤，未暇草堂谋。\n啖菜贫犹健，簪花老自羞。\n五更山酒醒，何乐亦何忧。",
        "dynasty": "宋",
        "collection_info": null
    },
    {
        "title": "虚谷志归后赋十首  其八",
        "author": "方回",
        "content": "薄俗多端忤，残生底事成。\n千年惊鹤化，万里厌鹏程。\n能保中心定，悬知外物轻。\n祇嫌觅句苦，四海有诗名。",
        "dynasty": "宋",
        "collection_info": null
    },
    {
        "title": "虚谷志归后赋十首  其九",
        "author": "方回",
        "content": "倚楼赵公子，可与共诗评。\n道故无终极，文须有主盟。\n轰雷春蛰动，贯月夜珠明。\n高作令吾愧，销光更屏声。",
        "dynasty": "宋",
        "collection_info": null
    },
    {
        "title": "虚谷志归后赋十首  其一○",
        "author": "方回",
        "content": "乐天在知命，行止岂人能。\n元亮归庐阜，延之牧始兴。\n时才宜政柄，老我只诗朋。\n何日携君手，西湖共访僧。",
        "dynasty": "宋",
        "collection_info": null
    },
    {
        "title": "春后喜晴",
        "author": "方回",
        "content": "挈身归卧万山中，多谢灯花夜夜红。\n老病面颜开喜色，雪霜天地转春风。\n菜鲜果脆深杯酌，衾汗鞋泥慢火烘。\n宽着心肠任时运，一顽能御百忧攻。",
        "dynasty": "宋",
        "collection_info": null
    },
    {
        "title": "除夕前大雨雪立春已八日",
        "author": "方回",
        "content": "行园似觉褐袍单，拣好梅枝子细看。\n节近年年多雨雪，客来草草治杯盘。\n故知更事无如老，岂谓交春便不寒。\n气数已迴终是好，明朝红日上云端。",
        "dynasty": "宋",
        "collection_info": null
    },
    {
        "title": "除夕前一日记事",
        "author": "方回",
        "content": "残腊先班隔岁春，怱怱五十九年人。\n一朝一暮即除夜，万是万非余病身。\n老子附炉无奈痒，小儿索纸卒难嗔。\n仆衫婢粉犹閒事，欠馈时官欠饮邻。",
        "dynasty": "宋",
        "collection_info": null
    },
    {
        "title": "钱塘人来",
        "author": "方回",
        "content": "宿收家信醉慵开，早报潮船泊岸隈。\n钓濑儿将诗箧至，钱塘人索酒钱来。\n道途奔走动千里，时节挨排聊一杯。\n新岁雪晴看吾圃，歙城亦有马城梅。",
        "dynasty": "宋",
        "collection_info": null
    },
    {
        "title": "岁除",
        "author": "方回",
        "content": "亲情邻里喜归来，依旧柴门僻处开。\n纵是桃符无可笔，未妨菜餠亦堪杯。\n着宽毛褐观残雪，洗古铜壶浸老梅。\n贺客明朝有诗客，踏青同与眺春台。",
        "dynasty": "宋",
        "collection_info": null
    },
    {
        "title": "郡送桃符戏书",
        "author": "方回",
        "content": "狂颇如豪拙似痴，人难忍者我能之。\n六旬老境三椽屋，四海虚名万首诗。\n不惜黄金偿酒债，犹将白髪缀花枝。\n儿孙十辈谁家有，心事唯应造物知。",
        "dynasty": "宋",
        "collection_info": null
    },
    {
        "title": "乙酉元日",
        "author": "方回",
        "content": "摩挲老面受春风，肯为吹将鬓雪融。\n自合居乡充父老，尚堪开学教儿童。\n官身历险元如梦，诗律从宽渐不工。\n有菜可羹花可赏，未妨日日酒频中。",
        "dynasty": "宋",
        "collection_info": null
    },
    {
        "title": "次韵刘元辉元日",
        "author": "方回",
        "content": "九十日春已十日，清晨閒步小园中。\n池痕欲涨去年水，柳色渐迴东畔风。\n砥道歌游全似梦，专槃生化本无穷。\n阴晴寒暖频占相，世事唯宜岁事丰。",
        "dynasty": "宋",
        "collection_info": null
    },
    {
        "title": "正月十日始晴",
        "author": "方回",
        "content": "穗历桃符漫告新，漆肌蓬鬓转成陈。\n暮年多病全无頼，积雨初晴略似春。\n香火荒山犹古庙，兵戈故国仅遗民。\n承平旧俗吾能忆，差胜如今一辈人。",
        "dynasty": "宋",
        "collection_info": null
    },
    {
        "title": "元夕晴",
        "author": "方回",
        "content": "渐暖风烟添软媚，新晴草木眩光晶。\n天迴地转春犹在，物是人非意自惊。\n晚辈未宜欺老病，早年犹及见昇平。\n山城旧与钱塘似，灯火笙歌彻五更。",
        "dynasty": "宋",
        "collection_info": null
    },
    {
        "title": "约客未至偶书",
        "author": "方回",
        "content": "一半溪梅点绿苔，妖红移向小桃开。\n稍晴欲暖春犹嫩，解赏能吟客肯来。\n少顷焉知千万古，吾曹难少两三杯。\n嘶骢未到柴门静，蛱蝶双飞去又迴。",
        "dynasty": "宋",
        "collection_info": null
    },
    {
        "title": "葺圃",
        "author": "方回",
        "content": "山水清音屡见招，经丘寻壑尚逍遥。\n宅门南北双桐木，篱径高低万菊苗。\n特创小亭观藓石，待穿枯沼架茅桥。\n忽思万事皆虚幻，何苦空将百虑焦。",
        "dynasty": "宋",
        "collection_info": null
    },
    {
        "title": "春晴",
        "author": "方回",
        "content": "饕风虐雪到家林，才喜春晴春已深。\n花片纷纷飞蝶乱，树阴渐渐早蝉吟。\n贫宁不仕元知命，老尚能诗懒用心。\n忽喜客来对棋局，旋沽村酒与同斟。",
        "dynasty": "宋",
        "collection_info": null
    },
    {
        "title": "一笑",
        "author": "方回",
        "content": "棘为篱落板为扉，堂上春山碧四围。\n前后相承花百种，往来自在燕双飞。\n卖田不耻因偿债，耽酒无厌更典衣。\n人道家贫诗却富，先生一笑久忘机。",
        "dynasty": "宋",
        "collection_info": null
    },
    {
        "title": "频醉",
        "author": "方回",
        "content": "红尘谪堕侍晨仙，屈指明年六十年。\n身后不营埋骨地，春来频醉赏花天。\n屡闻汉相诛东市，深羡周农服下田。\n烜赫岂如常寂静，山中幸有酒如泉。",
        "dynasty": "宋",
        "collection_info": null
    },
    {
        "title": "春日俳体",
        "author": "方回",
        "content": "气至时来物不违，小园閒步见天机。\n荷钱欲出鸣蛙出，柳絮才飞乳燕飞。\n屋少地宽何不可，家贫春好未全非。\n莫欺白髪浑如雪，杯到犹能疾手挥。",
        "dynasty": "宋",
        "collection_info": null
    },
    {
        "title": "二月十五晚吴江二亲携酒",
        "author": "方回",
        "content": "今日山城好事新，客来夸说齿生津。\n喜晴郊外多游女，归暮溪边尽醉人。\n鲜笋紫泥开玉版，嘉鱼碧柳贯金鳞。\n一壶就请衰翁饮，亦与花朝报答春。",
        "dynasty": "宋",
        "collection_info": null
    },
    {
        "title": "春日小园即事十首  其一",
        "author": "方回",
        "content": "閒园草草欠楼台，一纪干戈梦裏迴。\n尽失牡丹三百本，新移初见一枝开。",
        "dynasty": "宋",
        "collection_info": null
    },
    {
        "title": "春日小园即事十首  其二",
        "author": "方回",
        "content": "小亭新筑赏天香，恍惚春风旧洛阳。\n人道此翁畦菜手，元来亦解种姚黄。",
        "dynasty": "宋",
        "collection_info": null
    },
    {
        "title": "春日小园即事十首  其三",
        "author": "方回",
        "content": "长忆江湖看雨时，插天挂尾玉龙垂。\n归来老手今无用，养小鱼虾掘小池。",
        "dynasty": "宋",
        "collection_info": null
    },
    {
        "title": "春日小园即事十首  其四",
        "author": "方回",
        "content": "摘花不恤种花难，几日工夫一日残。\n最是好花留不得，不如只种菜花看。",
        "dynasty": "宋",
        "collection_info": null
    },
    {
        "title": "春日小园即事十首  其五",
        "author": "方回",
        "content": "城中谁道有花村，吟出园门醉入门。\n共笑老人骑老马，病身俱瘦壮心存。",
        "dynasty": "宋",
        "collection_info": null
    },
    {
        "title": "春日小园即事十首  其六",
        "author": "方回",
        "content": "傍宅荒山几许长，荛夫芸子纵牛羊。\n何当尽与栽桃李，迭石周遭筑短墙。",
        "dynasty": "宋",
        "collection_info": null
    },
    {
        "title": "春日小园即事十首  其七",
        "author": "方回",
        "content": "颓然无用一憨痴，虽老元来未可欺。\n鼻涕垂颐病拥塞，幽花香处最先知。",
        "dynasty": "宋",
        "collection_info": null
    },
    {
        "title": "春日小园即事十首  其八",
        "author": "方回",
        "content": "莳药移花撰石名，稍加心匠可经营。\n天真不假人为力，绿树啼鶑一两声。",
        "dynasty": "宋",
        "collection_info": null
    },
    {
        "title": "春日小园即事十首  其九",
        "author": "方回",
        "content": "四十九时初作郡，帆风笠雨十余年。\n野花山鸟应相笑，依旧归来无一钱。",
        "dynasty": "宋",
        "collection_info": null
    },
    {
        "title": "春日小园即事十首  其一○",
        "author": "方回",
        "content": "身隠山中聊復尔，诗传海外岂其然。\n□间日有人携酒，□恼如天亦醉眠。",
        "dynasty": "宋",
        "collection_info": null
    },
    {
        "title": "问政山拜墓",
        "author": "方回",
        "content": "五十年前幼学时，登山诸父许追随。\n两人兄弟身俱老，万古干坤事可知。\n守墓邻翁姑与酒，传家后嗣孰能诗。\n献花馈笋争欢醉，风树茫茫意自悲。",
        "dynasty": "宋",
        "collection_info": null
    },
    {
        "title": "饮兴道观有感五首  其一",
        "author": "方回",
        "content": "十万长松五百年，今其余几亦堪怜。\n霓旌恍惚刚风外，蕊殿崔嵬劫火前。\n题墨八分吾独识，藏丹九转后谁传。\n山中是事皆非昔，惟见新坟挂纸钱。",
        "dynasty": "宋",
        "collection_info": null
    },
    {
        "title": "饮兴道观有感五首  其二",
        "author": "方回",
        "content": "仙洞春深长薜萝，杜鹃花发蕙风和。\n善门有后浇松早，贫户无忧卖笋多。\n万古销沈终冢墓，二仪开闢几干戈。\n情知来去皆非实，醉后犹能作此歌。",
        "dynasty": "宋",
        "collection_info": null
    },
    {
        "title": "饮兴道观有感五首  其三",
        "author": "方回",
        "content": "戍垒儿郎意气雄，羣腰刀斧薄榛丛。\n寻真亭仆长松少，礼斗坛荒苦竹空。\n菜色可怜穷道士，樵歌不见旧邻翁。\n存亡得丧知何极，天地悠悠感慨中。",
        "dynasty": "宋",
        "collection_info": null
    },
    {
        "title": "饮兴道观有感五首  其四",
        "author": "方回",
        "content": "山门藓兽石嶙峋，三耳翁今去几春。\n蝼蚁与谁频作梦，茯苓应更长如人。\n土馒头裏无仙骨，金仆姑边尚战尘。\n焉得亦如酒家叟，一茅庵住自由身。",
        "dynasty": "宋",
        "collection_info": null
    },
    {
        "title": "饮兴道观有感五首  其五",
        "author": "方回",
        "content": "尔时儒者定应无，问政胡为不问儒。\n五代乱离千血阵，万山深杳一丹炉。\n能容隠遯犹难必，遽谓飞昇岂不诬。\n我欲卜邻聊避俗，未须跳入长房壶。",
        "dynasty": "宋",
        "collection_info": null
    },
    {
        "title": "送译学靳教授",
        "author": "方回",
        "content": "鲁国多逢掖，周官设象胥。\n精言通九译，博学本三余。\n职冷冰相似，心清水不如。\n负才宜大用，别有腹中书。",
        "dynasty": "宋",
        "collection_info": null
    },
    {
        "title": "酴醾盛开二绝  其一",
        "author": "方回",
        "content": "罗雀閒门未寂寥，小园花事自春饶。\n日葵霜菊踰千本，更有酴醿十万条。",
        "dynasty": "宋",
        "collection_info": null
    },
    {
        "title": "酴醾盛开二绝  其二",
        "author": "方回",
        "content": "雪色联飞蝶过廊，乌衣交语燕归梁。\n酴醿花下午酲解，春静人閒白日长。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其一",
        "author": "方回",
        "content": "岸人胆落傍船看，鼍吐鲸吞一叶寒。\n鬼伯神官莫狂荡，灵台无愧自平安。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其二",
        "author": "方回",
        "content": "南北东西四面看，舸轩虽窄自心宽。\n永无金马门边梦，岂有黄牛峡裏滩。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其三",
        "author": "方回",
        "content": "春浓面面透花香，秋皎团团转月光。\n窗户总空天是壁，如吾肺腑没遮藏。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其四",
        "author": "方回",
        "content": "六爻虚实相为用，二位高卑各有宜。\n顺抚说随心不爽，风漂罗剎有还时。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其五",
        "author": "方回",
        "content": "傍石横陈八柱亭，一篷{扌陏}矮似船形。\n松声浪作风涛吼，何处风涛不惯经。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其六",
        "author": "方回",
        "content": "心许天知不愧天，酣风醉月仰天眠。\n自疑略似知章马，人道还如太乙莲。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其七",
        "author": "方回",
        "content": "不须有客问张凭，且要无人觅庾冰。\n好是夜寒风浪静，月明空载一孤僧。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其八",
        "author": "方回",
        "content": "人间踏地有风波，归老山林莫问他。\n身是我船心是柁，早寻岸泊奈侬何。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其九",
        "author": "方回",
        "content": "向来人唤老梢工，解使帆樯八面风。\n今日钓鱼亦无力，劣能听雨卧船篷。",
        "dynasty": "宋",
        "collection_info": null
    },
    {
        "title": "孚舟亭新成赋十绝  其一○",
        "author": "方回",
        "content": "不待圆□□□□，□□□□□□□。\n栖梁燕乳春声豫，细玩天机坐此亭。",
        "dynasty": "宋",
        "collection_info": null
    },
    {
        "title": "谢张慵庵文焕见访",
        "author": "方回",
        "content": "两年梦寐记冰姿，再挹丰标胜旧时。\n形秽自怜吾更老，味同乃幸独相知。\n幽花野竹频移座，薄酒清茶共说诗。\n晚色柴门挂新月，玉骢欲上步犹迟。",
        "dynasty": "宋",
        "collection_info": null
    },
    {
        "title": "赠数学吴桂子",
        "author": "方回",
        "content": "先天有数妙蓍龟，诧鬼夸神满卷诗。\n独一许翁可吾意，预占晴色赏酴醿。",
        "dynasty": "宋",
        "collection_info": null
    },
    {
        "title": "春晚杂兴十二首  其一",
        "author": "方回",
        "content": "七年守郡罢三年，卖尽山中五顷田。\n书籍可捐衣可典，犹能醉面仰看天。",
        "dynasty": "宋",
        "collection_info": null
    },
    {
        "title": "春晚杂兴十二首  其二",
        "author": "方回",
        "content": "林下萧然一秃翁，吟髭全白醉颜红。\n米盐薪炭时时绝，自古诗人例合穷。",
        "dynasty": "宋",
        "collection_info": null
    },
    {
        "title": "春晚杂兴十二首  其三",
        "author": "方回",
        "content": "卖茶犹说有征讥，蕨菜何为入市稀。\n往往提篮采山者，怕逢猛虎竟空归。",
        "dynasty": "宋",
        "collection_info": null
    },
    {
        "title": "春晚杂兴十二首  其四",
        "author": "方回",
        "content": "午亭春醉耸吟肩，终是风流不愧天。\n屑麦调酥慢熬火，牡丹花共菊芽煎。",
        "dynasty": "宋",
        "collection_info": null
    },
    {
        "title": "春晚杂兴十二首  其五",
        "author": "方回",
        "content": "漫浪桐江一把麾，往来今积十年诗。\n次山自序舂陵集，岂望夔州杜二知。",
        "dynasty": "宋",
        "collection_info": null
    },
    {
        "title": "春晚杂兴十二首  其六",
        "author": "方回",
        "content": "岂有耶溪父老钱，无朝无暮在樽前。\n樱桃豌豆分儿女，草草春风又一年。",
        "dynasty": "宋",
        "collection_info": null
    },
    {
        "title": "春晚杂兴十二首  其七",
        "author": "方回",
        "content": "随分栽蔬復种花，逐时温酒又煎茶。\n两儿能售严州屋，便可归来共一家。",
        "dynasty": "宋",
        "collection_info": null
    },
    {
        "title": "春晚杂兴十二首  其八",
        "author": "方回",
        "content": "尪羸老马尚堪骑，象笏金章已属谁。\n政使死时无一物，清心壮胆有天知。",
        "dynasty": "宋",
        "collection_info": null
    },
    {
        "title": "春晚杂兴十二首  其九",
        "author": "方回",
        "content": "溪鱼山笋佐新篘，大胜长安上酒楼。\n春老犹寒宿酲困，酴醿花下拥绵裘。",
        "dynasty": "宋",
        "collection_info": null
    },
    {
        "title": "春晚杂兴十二首  其一○",
        "author": "方回",
        "content": "桐花落尽熟朱樱，无数珍禽绕树鸣。\n绣羽翠衿政堪玩，伊谁轻着弹丸惊。",
        "dynasty": "宋",
        "collection_info": null
    },
    {
        "title": "春晚杂兴十二首  其一一",
        "author": "方回",
        "content": "城市尘埃不见诗，西村东坞可寻谁。\n夏前十日尝新麦，政是江南最好时。",
        "dynasty": "宋",
        "collection_info": null
    },
    {
        "title": "春晚杂兴十二首  其一二",
        "author": "方回",
        "content": "芳草茸茸没屦深，清和天气润园林。\n霏微小雨初晴处，暗数青梅立树阴。",
        "dynasty": "宋",
        "collection_info": null
    },
    {
        "title": "漫兴九首  其一",
        "author": "方回",
        "content": "索文僧送纸，赌酒客争棋。\n定要全无事，何由更有诗。",
        "dynasty": "宋",
        "collection_info": null
    },
    {
        "title": "漫兴九首  其二",
        "author": "方回",
        "content": "老岂堪从仕，穷应不为诗。\n死生元有命，病亦莫求医。",
        "dynasty": "宋",
        "collection_info": null
    },
    {
        "title": "漫兴九首  其三",
        "author": "方回",
        "content": "我欲培修竹，新添笋几根。\n徘徊看不已，爱惜似儿孙。",
        "dynasty": "宋",
        "collection_info": null
    },
    {
        "title": "漫兴九首  其四",
        "author": "方回",
        "content": "半落酴醿雪，微舒芍药丹。\n熏风交割近，特地更春寒。",
        "dynasty": "宋",
        "collection_info": null
    },
    {
        "title": "漫兴九首  其五",
        "author": "方回",
        "content": "静院幽花馥，空庭皓月明。\n春寒夜更好，未有一虫鸣。",
        "dynasty": "宋",
        "collection_info": null
    },
    {
        "title": "漫兴九首  其六",
        "author": "方回",
        "content": "索果娇儿怒，胹羹老仆顽。\n欲嗔仍復笑，掩卷看南山。",
        "dynasty": "宋",
        "collection_info": null
    },
    {
        "title": "漫兴九首  其七",
        "author": "方回",
        "content": "袍絮无堪换，柴钱久未还。\n有人来问字，赊酒醉花间。",
        "dynasty": "宋",
        "collection_info": null
    },
    {
        "title": "漫兴九首  其八",
        "author": "方回",
        "content": "淡虀淘大麦，甘酪荐含桃。\n风调谁优劣，田家似颇高。",
        "dynasty": "宋",
        "collection_info": null
    },
    {
        "title": "漫兴九首  其九",
        "author": "方回",
        "content": "欲跨羸骖去，江村访酒家。\n杖头无阿堵，肯听锦囊赊。",
        "dynasty": "宋",
        "collection_info": null
    },
    {
        "title": "残春感事十首  其一",
        "author": "方回",
        "content": "寒暑元如故，干坤岂不宽。\n时情工刻薄，生理转艰难。\n遑恤诸儿笑，终凭后代看。\n渊明咏贫士，感慨异悲酸。",
        "dynasty": "宋",
        "collection_info": null
    },
    {
        "title": "残春感事十首  其二",
        "author": "方回",
        "content": "守郡艰危日，还家老病时。\n僮奴惊逝谢，宾客听分离。\n耨草泥霑手，煎茶火燎髭。\n固穷终不怨，百炼出新诗。",
        "dynasty": "宋",
        "collection_info": null
    },
    {
        "title": "残春感事十首  其三",
        "author": "方回",
        "content": "青简兴亡骤，苍规代谢频。\n悬知千古恨，政似一年春。\n甫换钟馗旧，俄闻杜宇新。\n梨花自寒食，谁酹石麒麟。",
        "dynasty": "宋",
        "collection_info": null
    },
    {
        "title": "残春感事十首  其四",
        "author": "方回",
        "content": "登高高处望，万嶂一溪横。\n不满千家市，今休十载兵。\n训狐号永夜，猛虎迫荒城。\n此亦关人事，忧端未易平。",
        "dynasty": "宋",
        "collection_info": null
    },
    {
        "title": "残春感事十首  其五",
        "author": "方回",
        "content": "学易何须博，干坤第一爻。\n两仪能细察，万象已并包。\n枯秸供羸马，纤鳞餵乳猫。\n吾衰有三韭，端胜易牙庖。",
        "dynasty": "宋",
        "collection_info": null
    },
    {
        "title": "残春感事十首  其六",
        "author": "方回",
        "content": "果熟携竿扑，禽鸣挟弹窥。\n自怜多病叟，无奈近邻儿。\n排闼宁容锁，踰垣更问篱。\n牡丹才半拆，摘去最红枝。",
        "dynasty": "宋",
        "collection_info": null
    },
    {
        "title": "残春感事十首  其七",
        "author": "方回",
        "content": "底用春风急，诗肩暖亦寒。\n儿曹如笋长，吾事只梅酸。\n后死犹容健，余生愈觉难。\n一瓢自穷巷，何止此堪叹。",
        "dynasty": "宋",
        "collection_info": null
    },
    {
        "title": "残春感事十首  其八",
        "author": "方回",
        "content": "春雨溪桥断，才晴又浅流。\n端能操古节，何至堕穷愁。\n冯衍尝为郡，田丰不愿侯。\n吾儿犹未解，余子復奚尤。",
        "dynasty": "宋",
        "collection_info": null
    },
    {
        "title": "残春感事十首  其九",
        "author": "方回",
        "content": "格磔禽穿户，延缘蚁上衣。\n雨来山气润，花过树阴肥。\n去去春如梦，行行暮独归。\n偶无宾友至，自取一杯挥。",
        "dynasty": "宋",
        "collection_info": null
    },
    {
        "title": "残春感事十首  其一○",
        "author": "方回",
        "content": "身起真寒士，名成老腐儒。\n暂时金马署，终世石鱼湖。\n旧种花犹有，新畬粟已无。\n傍人忧饿死，吾自典衣酤。",
        "dynasty": "宋",
        "collection_info": null
    },
    {
        "title": "次韵送张文焕  其一",
        "author": "方回",
        "content": "廊庙端非岩壑姿，慵庵未是可慵时。\n浮荣故自无心向，素抱其如有己知。\n天上要途终一武，江南绝景已千诗。\n欲从远祖赤松子，小待功成亦未迟。",
        "dynasty": "宋",
        "collection_info": null
    },
    {
        "title": "次韵送张文焕  其二",
        "author": "方回",
        "content": "深愧衰残蒲柳姿，忽思同眺万山时。\n各将谷雨崖烟写，独许溪鸥野鹭知。\n两载再逢怜我老，五更不寐和公诗。\n愿闻事业如房杜，一曲清商自尉迟。",
        "dynasty": "宋",
        "collection_info": null
    },
    {
        "title": "芍药十丛近千蕊客饮散一夕而空",
        "author": "方回",
        "content": "虽微风物似扬州，茧栗初红已遽休。\n插戴端宜谁粉面，夺攘无奈众苍头。\n未知相谑真何谓，不许当阶略少留。\n玉爵彩云谙往事，可因尤物作閒愁。",
        "dynasty": "宋",
        "collection_info": null
    },
    {
        "title": "惜芍药再赋",
        "author": "方回",
        "content": "元方除却牡丹兄，俗紫凡红敢竞名。\n天女散花虽不染，道人养马岂无情。\n一芽才动看承久，千蕊俱空断送轻。\n三万卷书总零落，匹如风雨未须惊。",
        "dynasty": "宋",
        "collection_info": null
    },
    {
        "title": "计桐江续稿九卷卷百首书其末",
        "author": "方回",
        "content": "诗律中年悟，嫌工更恐肥。\n独行无与语，每出又空归。\n姜枣频煎药，袍衫屡换衣。\n病身自无頼，犹忍泄天机。",
        "dynasty": "宋",
        "collection_info": null
    },
    {
        "title": "先天易吟三十首  其一",
        "author": "方回",
        "content": "不识第一画，羲皇运腕初。\n凭空说仪象，枉着汗牛书。",
        "dynasty": "宋",
        "collection_info": null
    },
    {
        "title": "先天易吟三十首  其二",
        "author": "方回",
        "content": "舜禹昔禅位，曾将易问蓍。\n即知重八卦，已自伏羲时。",
        "dynasty": "宋",
        "collection_info": null
    },
    {
        "title": "先天易吟三十首  其三",
        "author": "方回",
        "content": "高下干坤位，东西日月门。\n正身当午立，一点认心源。",
        "dynasty": "宋",
        "collection_info": null
    },
    {
        "title": "先天易吟三十首  其四",
        "author": "方回",
        "content": "太极元无物，群生性命根。\n一奇仍一偶，万象满干坤。",
        "dynasty": "宋",
        "collection_info": null
    },
    {
        "title": "先天易吟三十首  其五",
        "author": "方回",
        "content": "四象写老少，两仪书偶奇。\n四从两上判，惟一邵翁知。",
        "dynasty": "宋",
        "collection_info": null
    },
    {
        "title": "先天易吟三十首  其六",
        "author": "方回",
        "content": "八卦各为八，枝从干上横。\n厥初有何物，万物一根生。",
        "dynasty": "宋",
        "collection_info": null
    },
    {
        "title": "先天易吟三十首  其七",
        "author": "方回",
        "content": "钟律及星历，军师兼井田。\n方圆两图在，万古立鳌天。",
        "dynasty": "宋",
        "collection_info": null
    },
    {
        "title": "先天易吟三十首  其八",
        "author": "方回",
        "content": "从来二生四，谁谓二生三。\n迷路求玄牝，精微未许探。",
        "dynasty": "宋",
        "collection_info": null
    },
    {
        "title": "先天易吟三十首  其九",
        "author": "方回",
        "content": "首言天地易，次语赞羲皇。\n繫传谁精玩，先看第一章。",
        "dynasty": "宋",
        "collection_info": null
    },
    {
        "title": "先天易吟三十首  其一○",
        "author": "方回",
        "content": "子半至午半，南方旋北方。\n往来分逆顺，治乱判阴阳。",
        "dynasty": "宋",
        "collection_info": null
    },
    {
        "title": "先天易吟三十首  其一一",
        "author": "方回",
        "content": "有画无言语，斯文岂易知。\n人心对天一，更向画前窥。",
        "dynasty": "宋",
        "collection_info": null
    },
    {
        "title": "先天易吟三十首  其一二",
        "author": "方回",
        "content": "天地有定位，地天阳泰三。\n更于通气处，细认泽山咸。",
        "dynasty": "宋",
        "collection_info": null
    },
    {
        "title": "先天易吟三十首  其一三",
        "author": "方回",
        "content": "干坤坎离位，元会运世篇。\n三百六十岁，才似一周年。",
        "dynasty": "宋",
        "collection_info": null
    },
    {
        "title": "先天易吟三十首  其一四",
        "author": "方回",
        "content": "瀛登唐治日，奎聚宋兴年。\n子午復南北，一声啼杜鹃。",
        "dynasty": "宋",
        "collection_info": null
    },
    {
        "title": "先天易吟三十首  其一五",
        "author": "方回",
        "content": "圆象天仪转，方侔地里分。\n独超形器外，寂感一灵君。",
        "dynasty": "宋",
        "collection_info": null
    },
    {
        "title": "先天易吟三十首  其一六",
        "author": "方回",
        "content": "河图天地数，五与十居中。\n所拱中一点，心为八位宗。",
        "dynasty": "宋",
        "collection_info": null
    },
    {
        "title": "先天易吟三十首  其一七",
        "author": "方回",
        "content": "六爻六画后，六位六虚中。\n此处曾着眼，玄哉无极翁。",
        "dynasty": "宋",
        "collection_info": null
    },
    {
        "title": "先天易吟三十首  其一八",
        "author": "方回",
        "content": "万世復万世，人心无改时。\n此理本非古，伏羲先得之。",
        "dynasty": "宋",
        "collection_info": null
    },
    {
        "title": "先天易吟三十首  其一九",
        "author": "方回",
        "content": "先觉欲觉后，三峰列四图。\n求精由藴入，言说本来无。",
        "dynasty": "宋",
        "collection_info": null
    },
    {
        "title": "先天易吟三十首  其二○",
        "author": "方回",
        "content": "心法先天易，盍于离位求。\n傥非明出地，长夜使人愁。",
        "dynasty": "宋",
        "collection_info": null
    },
    {
        "title": "先天易吟三十首  其二一",
        "author": "方回",
        "content": "天地囿于气，圣贤修此心。\n范围非有许，生聚尚斯今。",
        "dynasty": "宋",
        "collection_info": null
    },
    {
        "title": "先天易吟三十首  其二二",
        "author": "方回",
        "content": "水旱尧汤有，先天数可推。\n圣君得贤相，翻是太平时。",
        "dynasty": "宋",
        "collection_info": null
    },
    {
        "title": "先天易吟三十首  其二三",
        "author": "方回",
        "content": "神农尝毒药，轩后设难经。\n认取卦中意，仁心救未形。",
        "dynasty": "宋",
        "collection_info": null
    },
    {
        "title": "先天易吟三十首  其二四",
        "author": "方回",
        "content": "水平民不溺，谷播世无饥。\n气数如寒暑，能无理转移。",
        "dynasty": "宋",
        "collection_info": null
    },
    {
        "title": "先天易吟三十首  其二五",
        "author": "方回",
        "content": "谁识归奇意，专为御患谋。\n将寒储纩絮，未暮贮膏油。",
        "dynasty": "宋",
        "collection_info": null
    },
    {
        "title": "先天易吟三十首  其二六",
        "author": "方回",
        "content": "两重三画卦，半束百茎蓍。\n避就殊凶吉，元无巧与奇。",
        "dynasty": "宋",
        "collection_info": null
    },
    {
        "title": "先天易吟三十首  其二七",
        "author": "方回",
        "content": "画处本天地，占时通鬼神。\n自然大道理，丝髪不由人。",
        "dynasty": "宋",
        "collection_info": null
    },
    {
        "title": "先天易吟三十首  其二八",
        "author": "方回",
        "content": "嗜慾损为益，荣华降是升。\n圆图观起处，生意伏阴凝。",
        "dynasty": "宋",
        "collection_info": null
    },
    {
        "title": "先天易吟三十首  其二九",
        "author": "方回",
        "content": "独妙先天学，恭惟击壤翁。\n返观心是易，万化出胸中。",
        "dynasty": "宋",
        "collection_info": null
    },
    {
        "title": "后天易吟三十首  其一",
        "author": "方回",
        "content": "万古未来事，先天逆已知。\n卦中无不有，却要后天推。",
        "dynasty": "宋",
        "collection_info": null
    },
    {
        "title": "后天易吟三十首  其二",
        "author": "方回",
        "content": "位须分对待，气即验流行。\n羲体兼文用，俱由造化生。",
        "dynasty": "宋",
        "collection_info": null
    },
    {
        "title": "后天易吟三十首  其三",
        "author": "方回",
        "content": "世治常无乱，民安永不危。\n尚须西伯演，羲画可无之。",
        "dynasty": "宋",
        "collection_info": null
    },
    {
        "title": "后天易吟三十首  其四",
        "author": "方回",
        "content": "易名缘变易，周义取周流。\n出震始终艮，当于此处求。",
        "dynasty": "宋",
        "collection_info": null
    },
    {
        "title": "后天易吟三十首  其五",
        "author": "方回",
        "content": "震位东方木，胡为以帝言。\n一芽观出处，主宰见天根。",
        "dynasty": "宋",
        "collection_info": null
    },
    {
        "title": "后天易吟三十首  其六",
        "author": "方回",
        "content": "万物皆相见，文明午日中。\n圣人南面立，品彙各亨通。",
        "dynasty": "宋",
        "collection_info": null
    },
    {
        "title": "后天易吟三十首  其七",
        "author": "方回",
        "content": "兑泽何言说，秋成看水田。\n黄云万万顷，滋润作丰年。",
        "dynasty": "宋",
        "collection_info": null
    },
    {
        "title": "后天易吟三十首  其八",
        "author": "方回",
        "content": "天一实生水，冬藏坎次干。\n精神要休养，醖酿出春天。",
        "dynasty": "宋",
        "collection_info": null
    },
    {
        "title": "后天易吟三十首  其九",
        "author": "方回",
        "content": "万物天为大，中间地次之。\n成功付诸子，父母似无为。",
        "dynasty": "宋",
        "collection_info": null
    },
    {
        "title": "后天易吟三十首  其一○",
        "author": "方回",
        "content": "雷风火泽水，独艮不言山。\n朔易指方位，万形消息间。",
        "dynasty": "宋",
        "collection_info": null
    },
    {
        "title": "后天易吟三十首  其一一",
        "author": "方回",
        "content": "君知已似嗣，音义古来同。\n万物生相续，南熏鼓巽风。",
        "dynasty": "宋",
        "collection_info": null
    },
    {
        "title": "后天易吟三十首  其一二",
        "author": "方回",
        "content": "役物至未极，分明土王时。\n嗣火孕金气，秋成方在兹。",
        "dynasty": "宋",
        "collection_info": null
    },
    {
        "title": "后天易吟三十首  其一三",
        "author": "方回",
        "content": "阳生在十月，亥谓之天门。\n战乎干者物，干实战于坤。",
        "dynasty": "宋",
        "collection_info": null
    },
    {
        "title": "后天易吟三十首  其一四",
        "author": "方回",
        "content": "八列方隅位，四周分至时。\n画疆兴庶务，地矩囿天规。",
        "dynasty": "宋",
        "collection_info": null
    },
    {
        "title": "后天易吟三十首  其一五",
        "author": "方回",
        "content": "宗庙蒸尝礼，朝廷觐见仪。\n无穷天下事，不过似农时。",
        "dynasty": "宋",
        "collection_info": null
    },
    {
        "title": "后天易吟三十首  其一六",
        "author": "方回",
        "content": "细玩文王卦，如何法地方。\n田从一井起，乡遂及要荒。",
        "dynasty": "宋",
        "collection_info": null
    },
    {
        "title": "后天易吟三十首  其一七",
        "author": "方回",
        "content": "观身不见背，动体悉由心。\n向阳负阴处，离坎细推寻。",
        "dynasty": "宋",
        "collection_info": null
    },
    {
        "title": "后天易吟三十首  其一八",
        "author": "方回",
        "content": "次谦终以巽，九卦至三陈。\n圣人有忧患，何况是凡人。",
        "dynasty": "宋",
        "collection_info": null
    },
    {
        "title": "后天易吟三十首  其一九",
        "author": "方回",
        "content": "元亨犹利正，始可用纯干。\n未了一贞字，何由保性天。",
        "dynasty": "宋",
        "collection_info": null
    },
    {
        "title": "后天易吟三十首  其二○",
        "author": "方回",
        "content": "亨到离时见，贞从坎处来。\n归根培养熟，方解鼓风雷。",
        "dynasty": "宋",
        "collection_info": null
    },
    {
        "title": "后天易吟三十首  其二一",
        "author": "方回",
        "content": "背于身不见，亦不见庭人。\n物我俱无与，方知止处真。",
        "dynasty": "宋",
        "collection_info": null
    },
    {
        "title": "后天易吟三十首  其二二",
        "author": "方回",
        "content": "干坤始开闢，六坎首经纶。\n士不知忧患，焉能免世氛。",
        "dynasty": "宋",
        "collection_info": null
    },
    {
        "title": "后天易吟三十首  其二三",
        "author": "方回",
        "content": "始屯终未济，世故信多艰。\n维坎刚中吉，周旋险难间。",
        "dynasty": "宋",
        "collection_info": null
    },
    {
        "title": "后天易吟三十首  其二四",
        "author": "方回",
        "content": "彖辞六十四，三十四言贞。\n干事匪正固，难求心外亨。",
        "dynasty": "宋",
        "collection_info": null
    },
    {
        "title": "后天易吟三十首  其二五",
        "author": "方回",
        "content": "亨嘉谁不愿，贞固士之常。\n干体充刚健，坤爻认直方。",
        "dynasty": "宋",
        "collection_info": null
    },
    {
        "title": "后天易吟三十首  其二六",
        "author": "方回",
        "content": "祖考精神散，子孙能聚之。\n淫祠祭非鬼，萃涣义何居。",
        "dynasty": "宋",
        "collection_info": null
    },
    {
        "title": "后天易吟三十首  其二七",
        "author": "方回",
        "content": "卦之凶者五，否剥未济三。\n如姤与归妹，深防女败男。",
        "dynasty": "宋",
        "collection_info": null
    },
    {
        "title": "后天易吟三十首  其二八",
        "author": "方回",
        "content": "易经之下卷，何以始恒咸。\n贞女家人利，如诗有二南。",
        "dynasty": "宋",
        "collection_info": null
    },
    {
        "title": "后天易吟三十首  其二九",
        "author": "方回",
        "content": "二五时难遇，沈沦下位多。\n干潜与坤履，退谨养天和。",
        "dynasty": "宋",
        "collection_info": null
    },
    {
        "title": "后天易吟三十首  其三○",
        "author": "方回",
        "content": "学者欲学易，当观羑里时。\n如何是敬字，恐惧畏忧危。",
        "dynasty": "宋",
        "collection_info": null
    },
    {
        "title": "大衍易吟四十首  其一",
        "author": "方回",
        "content": "卦下观一彖，卦中求六爻。\n今人仅知此，着眼未为高。",
        "dynasty": "宋",
        "collection_info": null
    },
    {
        "title": "大衍易吟四十首  其二",
        "author": "方回",
        "content": "太极元无极，先天异后天。\n今人不识此，读易岂其然。",
        "dynasty": "宋",
        "collection_info": null
    },
    {
        "title": "大衍易吟四十首  其三",
        "author": "方回",
        "content": "谓今三画卦，不自偶奇生。\n便指三为八，徒劳口舌争。",
        "dynasty": "宋",
        "collection_info": null
    },
    {
        "title": "大衍易吟四十首  其四",
        "author": "方回",
        "content": "干坤用九六，义例析为三。\n朱子申欧说，开编请细探。",
        "dynasty": "宋",
        "collection_info": null
    },
    {
        "title": "大衍易吟四十首  其五",
        "author": "方回",
        "content": "阳爻极六位，进退贵因时。\n德则何忧亢，神而不可知。",
        "dynasty": "宋",
        "collection_info": null
    },
    {
        "title": "大衍易吟四十首  其六",
        "author": "方回",
        "content": "六阴升已极，坤下战乎干。\n建亥阳生处，居然復卦前。",
        "dynasty": "宋",
        "collection_info": null
    },
    {
        "title": "大衍易吟四十首  其七",
        "author": "方回",
        "content": "用九不为首，阳画位屯初。\n百八十五变，刚爻可舍诸。",
        "dynasty": "宋",
        "collection_info": null
    },
    {
        "title": "大衍易吟四十首  其八",
        "author": "方回",
        "content": "十年女乃字，守节以胜情。\n凡诸卦用六，观兹利永贞。",
        "dynasty": "宋",
        "collection_info": null
    },
    {
        "title": "大衍易吟四十首  其九",
        "author": "方回",
        "content": "屯初康险难，蒙上觉昏童。\n开闢干坤后，君师大有功。",
        "dynasty": "宋",
        "collection_info": null
    },
    {
        "title": "大衍易吟四十首  其一○",
        "author": "方回",
        "content": "德盛时逢险，干刚坎在前。\n谚云姑少待，乐饮岂徒然。",
        "dynasty": "宋",
        "collection_info": null
    },
    {
        "title": "大衍易吟四十首  其一一",
        "author": "方回",
        "content": "讼吉观西伯，师中验太公。\n得人师不战，反己讼无终。",
        "dynasty": "宋",
        "collection_info": null
    },
    {
        "title": "大衍易吟四十首  其一二",
        "author": "方回",
        "content": "小畜过无坎，胡为以雨云。\n互观藏兑泽，止水亦兴云。",
        "dynasty": "宋",
        "collection_info": null
    },
    {
        "title": "大衍易吟四十首  其一三",
        "author": "方回",
        "content": "履若蹈虎尾，五刚亨厥躬。\n干三独柔变，是以咥人凶。",
        "dynasty": "宋",
        "collection_info": null
    },
    {
        "title": "大衍易吟四十首  其一四",
        "author": "方回",
        "content": "盛夏靡草死，岁寒松柏贞。\n泰须防陂復，否有大人亨。",
        "dynasty": "宋",
        "collection_info": null
    },
    {
        "title": "大衍易吟四十首  其一五",
        "author": "方回",
        "content": "大有同人盛，离柔寓戒辞。\n无威斯近弱，不广即为私。",
        "dynasty": "宋",
        "collection_info": null
    },
    {
        "title": "大衍易吟四十首  其一六",
        "author": "方回",
        "content": "谦卑六位得，豫乐四爻非。\n庄敬与安肆，冥冥祸福几。",
        "dynasty": "宋",
        "collection_info": null
    },
    {
        "title": "大衍易吟四十首  其一七",
        "author": "方回",
        "content": "泰变即为蛊，否变仅为随。\n元佑绍圣事，至今心骨悲。",
        "dynasty": "宋",
        "collection_info": null
    },
    {
        "title": "大衍易吟四十首  其一八",
        "author": "方回",
        "content": "俯下知临吉，其如仰观何。\n相孚不待荐，一盥已为多。",
        "dynasty": "宋",
        "collection_info": null
    },
    {
        "title": "大衍易吟四十首  其一九",
        "author": "方回",
        "content": "离明用狱四，噬嗑贲旅丰。\n中孚夹离卦，两画玩虚中。",
        "dynasty": "宋",
        "collection_info": null
    },
    {
        "title": "大衍易吟四十首  其二○",
        "author": "方回",
        "content": "剥三与復四，皆处五阴中。\n自拔弃其类，吾推道是从。",
        "dynasty": "宋",
        "collection_info": null
    },
    {
        "title": "大衍易吟四十首  其二一",
        "author": "方回",
        "content": "仁道成已极，体元干长人。\n独休不远復，当且学回仁。",
        "dynasty": "宋",
        "collection_info": null
    },
    {
        "title": "大衍易吟四十首  其二二",
        "author": "方回",
        "content": "午月至子復，书云七日来。\n六日七分说，观天何隘哉。",
        "dynasty": "宋",
        "collection_info": null
    },
    {
        "title": "大衍易吟四十首  其二三",
        "author": "方回",
        "content": "无妄均所与，大畜患不多。\n性岂无知者，心如未尽何。",
        "dynasty": "宋",
        "collection_info": null
    },
    {
        "title": "大衍易吟四十首  其二四",
        "author": "方回",
        "content": "艮上戒舌驷，震初羞指鼋。\n细观颐内外，口是祸之门。",
        "dynasty": "宋",
        "collection_info": null
    },
    {
        "title": "大衍易吟四十首  其二五",
        "author": "方回",
        "content": "大过本末弱，厄运逢瞒奴。\n文举有死耳，渊明其归乎。",
        "dynasty": "宋",
        "collection_info": null
    },
    {
        "title": "大衍易吟四十首  其二六",
        "author": "方回",
        "content": "习坎德天险，重离文日新。\n明内始照外，亨心方发身。",
        "dynasty": "宋",
        "collection_info": null
    },
    {
        "title": "大衍易吟四十首  其二七",
        "author": "方回",
        "content": "咸取男下女，恒言妇事夫。\n始感终当□，君臣其谨诸。",
        "dynasty": "宋",
        "collection_info": null
    },
    {
        "title": "大衍易吟四十首  其二八",
        "author": "方回",
        "content": "姤阴进不已，吾遯其奚言。\n阳壮过于泰，□虞羝触藩。",
        "dynasty": "宋",
        "collection_info": null
    },
    {
        "title": "大衍易吟四十首  其二九",
        "author": "方回",
        "content": "夜闇勿遽戚，昼光无疾行。\n自昭惟进德，用晦岂伤明。",
        "dynasty": "宋",
        "collection_info": null
    },
    {
        "title": "大衍易吟四十首  其三○",
        "author": "方回",
        "content": "一女卦反对，不同而后同。\n始知天下事，苟合最为凶。",
        "dynasty": "宋",
        "collection_info": null
    },
    {
        "title": "大衍易吟四十首  其三一",
        "author": "方回",
        "content": "在险惟反己，出险即及人。\n让夷急病者，蹇解二忠臣。",
        "dynasty": "宋",
        "collection_info": null
    },
    {
        "title": "大衍易吟四十首  其三二",
        "author": "方回",
        "content": "损其不善者，惟善则益之。\n自然获天佑，可受十朋龟。",
        "dynasty": "宋",
        "collection_info": null
    },
    {
        "title": "大衍易吟四十首  其三三",
        "author": "方回",
        "content": "五王復唐祚，不杀武三思。\n苋陆察爻义，惜哉张柬之。",
        "dynasty": "宋",
        "collection_info": null
    },
    {
        "title": "大衍易吟四十首  其三四",
        "author": "方回",
        "content": "六籍火未熄，龙兴芒砀云。\n呼韩朝渭上，已纳王政君。",
        "dynasty": "宋",
        "collection_info": null
    },
    {
        "title": "大衍易吟四十首  其三五",
        "author": "方回",
        "content": "原筮而后比，无疑方可升。\n不食匪井患，有言奚困亨。",
        "dynasty": "宋",
        "collection_info": null
    },
    {
        "title": "大衍易吟四十首  其三六",
        "author": "方回",
        "content": "震动对艮止，革故继鼎新。\n饮啐随时义，天机信屈伸。",
        "dynasty": "宋",
        "collection_info": null
    },
    {
        "title": "大衍易吟四十首  其三七",
        "author": "方回",
        "content": "屡厄未济旅，难逢既济丰。\n巽谦能自降，蹇困讵为穷。",
        "dynasty": "宋",
        "collection_info": null
    },
    {
        "title": "大衍易吟四十首  其三八",
        "author": "方回",
        "content": "易乃一量秤，铢铢分重轻。\n百千亿万事，义理是权衡。",
        "dynasty": "宋",
        "collection_info": null
    },
    {
        "title": "大衍易吟四十首  其三九",
        "author": "方回",
        "content": "全卦定凶吉，逐爻殊否臧。\n顷刻有变易，纵横无典常。",
        "dynasty": "宋",
        "collection_info": null
    },
    {
        "title": "大衍易吟四十首  其四○",
        "author": "方回",
        "content": "凶人凶其吉，吉人吉其凶。\n曳轮能自信，揲策勿求通。",
        "dynasty": "宋",
        "collection_info": null
    },
    {
        "title": "醉翁亭图引为赵达夫作",
        "author": "方回",
        "content": "识本色人须本色，臭味论心不论迹。\n青莲居士浣花老，画像有人能画得。\n非陈无己黄鲁直，看画题诗难落笔。\n醉翁万代文章伯，中年偶堕滁阳谪。\n琅琊山亭酿泉酒，翁心不醉醉宾客。\n庆历朝廷天清明，谁张党论摇昇平。\n禽鸣不知人之乐，党论无乃犹禽鸣。\n一时人乐从太守，交错觥筹送杯酒。\n乐其所乐翁来思，宾客欢譁终不知。\n既是宾客尚不知，画工焉得而画之。\n彼弈者弈射者射，摇毫臆度丹青解。\n醉翁醉态尚难摹，翁心乐处如何画。\n皆山一曲吾能歌，童而习之今鬓皤。\n翰墨世无苏老坡，奈此图中风景何。",
        "dynasty": "宋",
        "collection_info": null
    },
    {
        "title": "读张功父南湖集",
        "author": "方回",
        "content": "生长勋门富贵中，粃糠将相以诗雄。\n端能活法参诚叟，更觉豪才类放翁。\n举似今人谁肯信，元来妙处不全工。\n镂金组绣同时客，合向南湖立下风。",
        "dynasty": "宋",
        "collection_info": null
    },
    {
        "title": "夜吟",
        "author": "方回",
        "content": "昔遇孙真人，授我服气诀。\n幼读先子书，亦尝窥秘说。\n受持苦不坚，两鬓忽已雪。\n谓当屏孥累，兼復断荤血。\n千息嚥子夜，颜色日腴悦。\n奈何堕醉梦，百病暗蟠结。\n幽抱谁实知，俗流每见亵。\n城市不可居，去去之岩穴。",
        "dynasty": "宋",
        "collection_info": null
    },
    {
        "title": "刘元辉来三首  其一",
        "author": "方回",
        "content": "君宅蒲荷岸，吾庐槿菊篱。\n相望能几步，不见动踰时。\n老更甘清苦，閒应笑拙痴。\n门迎到花底，衔袖有新诗。",
        "dynasty": "宋",
        "collection_info": null
    },
    {
        "title": "刘元辉来三首  其二",
        "author": "方回",
        "content": "浪出惭何益，深居悔已迟。\n积忧□□□，□□定非痴。\n暗事人能料，幽怀世不知。\n叩门有斯客，急以酒浇之。",
        "dynasty": "宋",
        "collection_info": null
    },
    {
        "title": "刘元辉来三首  其三",
        "author": "方回",
        "content": "闻筑船亭就，能来共看花。\n鮝枯庖海物，豆乳买邻家。\n稍可从容饮，犹当委曲赊。\n归途有底急，不肯后昏鸦。",
        "dynasty": "宋",
        "collection_info": null
    },
    {
        "title": "万山堂饮归",
        "author": "方回",
        "content": "追怀往者数贤侯，得得经营续续修。\n依旧夜栏低北斗，几番春絮委东流。\n同游尽道山能好，半醉谁知我独愁。\n乃后吾徒身亦死，题诗更有昔人不。",
        "dynasty": "宋",
        "collection_info": null
    },
    {
        "title": "立夏明日行园无客五首  其一",
        "author": "方回",
        "content": "衲朝夹暮午衫单，始觉春归不再寒。\n些子幽花三两亩，霎时啼鸟百千般。\n世情落落全相背，诗律平平略放宽。\n连日饮徒偶焉往，自炊香薤五盘餐。",
        "dynasty": "宋",
        "collection_info": null
    },
    {
        "title": "立夏明日行园无客五首  其二",
        "author": "方回",
        "content": "春来何啻酒千瓶，百日醺醺一日醒。\n朱笔点诗垂欲困，黄鹂啼树急须听。\n霑沙不湿收微雨，倚柱无言立小亭。\n芒屦犒僮人一緉，为耘恶草莫教青。",
        "dynasty": "宋",
        "collection_info": null
    },
    {
        "title": "立夏明日行园无客五首  其三",
        "author": "方回",
        "content": "尚欠佳篇与送春，祇缘醉卧动经旬。\n偶无载酒相过客，始是吟诗自在人。\n喜见笋芽穿瓦石，都忘雨点渍衣巾。\n园林全頼东风力，莫道南风便有神。",
        "dynasty": "宋",
        "collection_info": null
    },
    {
        "title": "立夏明日行园无客五首  其四",
        "author": "方回",
        "content": "爱栽竹树爱栽花，新筑船轩傍石斜。\n古庙炷香知某客，半山摇扇望吾家。\n閒看红袖穿林去，可着冰纨作画夸。\n说似渠侬应未信，诗翁烦恼政如麻。",
        "dynasty": "宋",
        "collection_info": null
    },
    {
        "title": "立夏明日行园无客五首  其五",
        "author": "方回",
        "content": "葺圃疏畦日荷锄，六旬老叟尚何图。\n卧床迫夏犹毡褥，宴几经春只药炉。\n羣窃花枝相侮易，合携竹杖与驱除。\n千金万卷皆捐弃，更有心情计较渠。",
        "dynasty": "宋",
        "collection_info": null
    },
    {
        "title": "初夏",
        "author": "方回",
        "content": "忽復荒山唤子规，来归已是腊残时。\n人穷怕老吾何愧，夏浅胜春古有诗。\n草靸纻衫并竹扇，石榴罂粟又戎葵。\n猫生三子将踰月，卧看跳嬉亦一奇。",
        "dynasty": "宋",
        "collection_info": null
    },
    {
        "title": "雨余早起五首  其一",
        "author": "方回",
        "content": "灯暗窗明暖又寒，破鞋不待藓痕干。\n惜花爱笋人谁解，冒雨行来百匝看。",
        "dynasty": "宋",
        "collection_info": null
    },
    {
        "title": "雨余早起五首  其二",
        "author": "方回",
        "content": "枝枝红药蕊头偏，应是难禁宿雨湔。\n好物不扶扶恶物，已耘死草更昂然。",
        "dynasty": "宋",
        "collection_info": null
    },
    {
        "title": "雨余早起五首  其三",
        "author": "方回",
        "content": "密树阴阴小石台，雨余更绿几痕苔。\n蜗牛上到葵花顶，日出如何下得来。",
        "dynasty": "宋",
        "collection_info": null
    },
    {
        "title": "雨余早起五首  其四",
        "author": "方回",
        "content": "浓绿园林晓雨新，鶑啼近树不疑人。\n千枝罂粟红如锦，谁谓侬家已送春。",
        "dynasty": "宋",
        "collection_info": null
    },
    {
        "title": "雨余早起五首  其五",
        "author": "方回",
        "content": "懒照青铜雨垫巾，试将欹正问傍人。\n含羞小婢无言去，应笑髭鬚总似银。",
        "dynasty": "宋",
        "collection_info": null
    },
    {
        "title": "园感",
        "author": "方回",
        "content": "栽培踰一纪，补苴又三年。\n树倚根株在，花凭种子传。\n斡移随变幻，颠倒恣颇偏。\n纵不经兵革，谁能保十全。",
        "dynasty": "宋",
        "collection_info": null
    },
    {
        "title": "早起",
        "author": "方回",
        "content": "窗曙书灯暗，閒居免报衙。\n争鸣百舌鸟，各占一枝花。\n寝内儿犹睡，厨中物未赊。\n露寒衫袖湿，倚遍石栏斜。",
        "dynasty": "宋",
        "collection_info": null
    },
    {
        "title": "感昔",
        "author": "方回",
        "content": "古郡峰峦拥，吾家望最奇。\n水疑无去处，树少不阴时。\n岘首名犹在，西州意自悲。\n典刑与风景，宁復后人知。",
        "dynasty": "宋",
        "collection_info": null
    },
    {
        "title": "回愚",
        "author": "方回",
        "content": "人云回也乐，愚亦定何如。\n瘠产今无几，荒园尚有余。\n离骚香草木，尔雅古虫鱼。\n名数谁能记，年来懒着书。",
        "dynasty": "宋",
        "collection_info": null
    },
    {
        "title": "感嘆三首  其一",
        "author": "方回",
        "content": "浪说千军战，空登二纪名。\n干坤恩甚大，毫髪事无成。\n长日柴门掩，閒人俗眼轻。\n窃花无力护，笑道近专城。",
        "dynasty": "宋",
        "collection_info": null
    },
    {
        "title": "感嘆三首  其二",
        "author": "方回",
        "content": "长歌归去来，无乃已迟哉。\n遇事佯如聩，从人唤作獃。\n胡僧需酒肉，戍卒借亭台。\n岂不二千石，闲居自可咍。",
        "dynasty": "宋",
        "collection_info": null
    },
    {
        "title": "感嘆三首  其三",
        "author": "方回",
        "content": "孰识维摩病，犹疑子夏肥。\n少曾逢顺境，动辄履危机。\n奕局雨斜湿，吟笺风急飞。\n夜寒逢恶客，酒尽未云归。",
        "dynasty": "宋",
        "collection_info": null
    },
    {
        "title": "观圃",
        "author": "方回",
        "content": "行行观我圃，物理析秋毫。\n日夜新花发，春秋老树高。\n力耕何所获，瓮灌未为劳。\n天地一樽酒，螟蛉视尔曹。",
        "dynasty": "宋",
        "collection_info": null
    },
    {
        "title": "首夏二首  其一",
        "author": "方回",
        "content": "晒茧未缲丝，晴天麦最宜。\n树阴常独立，禽语不吾疑。\n苦笋烹胜肉，新茶嗅醒脾。\n熏风吹此句，突过一春诗。",
        "dynasty": "宋",
        "collection_info": null
    },
    {
        "title": "首夏二首  其二",
        "author": "方回",
        "content": "寒燠分时序，生成续化工。\n窃迟登麦日，肯怨落花风。\n春气何曾绝，天机岂易穷。\n谁云老圃淡，早着石榴红。",
        "dynasty": "宋",
        "collection_info": null
    },
    {
        "title": "次韵齐君见过",
        "author": "方回",
        "content": "从容谈笑猎文场，焉用椎锋更挽强。\n政使成功能裂土，未如闻道许登堂。\n勇捐将印机心息，深隠书帷古味长。\n我亦暮年懒干禄，肯来同醉简编香。",
        "dynasty": "宋",
        "collection_info": null
    },
    {
        "title": "次韵唐师善见寄  其一",
        "author": "方回",
        "content": "闻风足使鄙夫宽，家世言诗自杏坛。\n万卷古书侔藏室，十年深谷隠王官。\n大材益厚楩楠植，至宝终垂琬琰刊。\n愧我老衰已无力，青云中道铩飞翰。",
        "dynasty": "宋",
        "collection_info": null
    },
    {
        "title": "次韵唐师善见寄  其二",
        "author": "方回",
        "content": "归来数亩小园宽，风有轩櫺月有坛。\n总为才疏能忤俗，兼缘兴尽合休官。\n空山老死知无补，往代兴亡稍欲刊。\n洛下寄书藉黄犬，莼鲈终恐愧张翰。",
        "dynasty": "宋",
        "collection_info": null
    },
    {
        "title": "次韵陈正之团扇画一鱼二首  其一",
        "author": "方回",
        "content": "莫想银丝脍，冰盘一醉吞。\n好为玉带佩，朝谒九重门。",
        "dynasty": "宋",
        "collection_info": null
    },
    {
        "title": "次韵陈正之团扇画一鱼二首  其二",
        "author": "方回",
        "content": "妙得濠梁趣，任公犗肯吞。\n□泉如有待，头角上天门。",
        "dynasty": "宋",
        "collection_info": null
    },
    {
        "title": "送前歙黟楚□□五首  其一",
        "author": "方回",
        "content": "歙山瘦露骨，歙水清□□。\n歙尹清瘦人，意与山水淡。\n居官俭以廉，饭茹或不糁。\n解官卒难去，抱疾偃破毯。\n冻僮仅缝补，羸马缺灌啖。\n客至棋一局，无客书自览。\n俗盲鬼神聋，跖徒肆豪敢。\n害盈殊不验，君子例坎壈。\n九关今可排，勿待雪生颔。\n去去翱天衢，离别何足惨。",
        "dynasty": "宋",
        "collection_info": null
    },
    {
        "title": "送前歙黟楚□□五首  其二",
        "author": "方回",
        "content": "歙三万户多，黟户减半少。\n君才宜大用，何乃易而小。\n易邑不易心，千江一月皎。\n歙民时有谣，夺堇茹我蓼。\n黟产足筒布，粗绤自缠绕。\n黟之酒良佳，樽中无清醥。\n归来卧城东，赁阁临木杪。\n唯有一卷梅，古色暗锦褾。\n高官跃大马，鼓吹日扰扰。\n廉吏无人知，酸吟夜连晓。",
        "dynasty": "宋",
        "collection_info": null
    },
    {
        "title": "送前歙黟楚□□五首  其三",
        "author": "方回",
        "content": "吏方居官时，美誉无不有。\n及乎恶声出，乃在解官后。\n有势易为好，无势易为丑。\n万事要诸终，公论翻覆手。\n请看楚大夫，得代数年久。\n两邑父老言，至今不改口。\n予决未始私，馈献无所受。\n不为病留此，热官已唾取。\n鼎贵何足云，人当论贤否。\n黟歙君桐乡，此亦足不朽。",
        "dynasty": "宋",
        "collection_info": null
    },
    {
        "title": "送前歙黟楚□□五首  其四",
        "author": "方回",
        "content": "天王理万国，势必委诸吏。\n制字从一史，执法不可二。\n奈何雍也面，胸臆伏私意。\n两讼一求捷，两役一求避。\n含糊卒未决，徐徐较馈遗。\n酒果若羔雁，书画及弊器。\n到官一物无，去官百需备。\n此县与彼县，大率不相异。\n独有楚县尹，不肯作此事。\n无钱买归舟，仆马亦顦顇。",
        "dynasty": "宋",
        "collection_info": null
    },
    {
        "title": "送前歙黟楚□□五首  其五",
        "author": "方回",
        "content": "儒者书隠公，昔持浙西节。\n按一青溪令，闻者胆为裂。\n先声到江东，庶亦有旌别。\n似闻復留中，骎骎管喉舌。\n君可持我诗，叩门细自列。\n贪吏剧百巧，廉吏抱一拙。\n拙廉名弗彰，巧贪位深窃。\n何啻万蚊虻，日咂生民血。\n我老死已近，分甘粮欲绝。\n此公能荐君，长鬣幸未雪。",
        "dynasty": "宋",
        "collection_info": null
    },
    {
        "title": "戏书",
        "author": "方回",
        "content": "万有非真偶有之，倏无合悟本无时。\n伯夷季札轻千乘，肯着春风护柳枝。",
        "dynasty": "宋",
        "collection_info": null
    },
    {
        "title": "诗思",
        "author": "方回",
        "content": "野眺荒山外，诗愁细雨中。\n肯令一字俗，已拚百年穷。\n病体皮肤皱，寒庖糗饵空。\n戎葵独何事，故作向人红。",
        "dynasty": "宋",
        "collection_info": null
    },
    {
        "title": "百忧",
        "author": "方回",
        "content": "病骨真如削，耕畴已尽捐。\n终随万形弊，何用百忧煎。\n常肯事如意，恐无诗可传。\n屈伸判成败，吾亦听之天。",
        "dynasty": "宋",
        "collection_info": null
    },
    {
        "title": "解闷",
        "author": "方回",
        "content": "苦吟成癖习，多难迫衰年。\n生理终无頼，诗名似许专。\n刚肠百炼劲，老笔万钧悬。\n得失元相半，干坤本不偏。",
        "dynasty": "宋",
        "collection_info": null
    },
    {
        "title": "梦作",
        "author": "方回",
        "content": "几年于此矣，愁鬓雪垂垂。\n已悟身为幻，犹能梦作诗。\n百骸谁不朽，一念未全衰。\n用尽平生力，唯吾影自知。",
        "dynasty": "宋",
        "collection_info": null
    },
    {
        "title": "灰心",
        "author": "方回",
        "content": "志大终痴拙，年衰合老成。\n口无谈世事，身不要时名。\n偶后诸人死，犹余几日程。\n灰心良已是，拊髀未须惊。",
        "dynasty": "宋",
        "collection_info": null
    },
    {
        "title": "谢康使君见访示诗观奕庆之",
        "author": "方回",
        "content": "妙年曾到凤凰池，五马能临六枳篱。\n量浅最难胜满酒，着低何敢抗高棋。\n森严法度蚕头字，瘦硬丰标鹤膝诗。\n自笑书痴了无得，文章太守是吾师。",
        "dynasty": "宋",
        "collection_info": null
    },
    {
        "title": "谢汪以南借书惠米",
        "author": "方回",
        "content": "政是黄梅欲近时，山城云滃雨垂垂。\n断桥没碓惊新涨，湿藁泥蔬续晚炊。\n乞米已惭颜氏帖，卖书还笑杜陵诗。\n广文绝少充枵甑，更肯芸籤借一鸱。",
        "dynasty": "宋",
        "collection_info": null
    },
    {
        "title": "三吊吟四首  其一",
        "author": "方回",
        "content": "市有印书叟，日印可千纸。\n间得工墨钱，苟足赡妻子。\n近欲役其人，告者谓已死。\n醉歌夜彻晓，熟卧呼不起。\n人鬼顷刻分，火葬骨骸毁。\n岂不谓达生，谁独能免此。",
        "dynasty": "宋",
        "collection_info": null
    },
    {
        "title": "三吊吟四首  其二",
        "author": "方回",
        "content": "险有不可测，能有不可恃。\n善泅狎波涛，篙工死于水。\n歙南百里许，有滩一何驶。\n昨日索我书，辞我庭下跪。\n明日沦小舟，肤髪饫饘鲔。\n寄言得志者，徼倖未必是。",
        "dynasty": "宋",
        "collection_info": null
    },
    {
        "title": "三吊吟四首  其三",
        "author": "方回",
        "content": "湍溪涨梅潦，一夕十丈强。\n愚哉浴马僮，视之如寻常。\n高岸一失足，马尚能腾骧。\n僮尸不可得，漂流落何乡。\n握辔徒自谨，堕穽已足伤。\n人间平坦途，中亦有海洋。",
        "dynasty": "宋",
        "collection_info": null
    },
    {
        "title": "三吊吟四首  其四",
        "author": "方回",
        "content": "偶闻一人死，恻怛吁以惊。\n千人万人死，能不怆厥情。\n长平几性命，锐头付一坑。\n亡者抱永痛，胜喜功名成。\n功名岂不成，机心何时平。\n人心苟若此，谁谓天好生。",
        "dynasty": "宋",
        "collection_info": null
    },
    {
        "title": "夏日",
        "author": "方回",
        "content": "多病情怀懒，新晴草木光。\n倦骸扶老瘦，幽径息阴凉。\n家瘠盘餐俭，村荒籴价昂。\n岂无可忧者，得句暂能忘。",
        "dynasty": "宋",
        "collection_info": null
    },
    {
        "title": "说诗",
        "author": "方回",
        "content": "齿髪侵寻落，风霜取次秋。\n口须湔乳臭，川合向东流。\n沈宋中尝悔，江湖晚更羞。\n此声专老杜，犹俟到夔州。",
        "dynasty": "宋",
        "collection_info": null
    },
    {
        "title": "晨起二首  其一",
        "author": "方回",
        "content": "近市招医士，空庖督爨奴。\n羶荤犹可绝，药饵岂容无。\n既欲营猫饭，仍当续马刍。\n晨兴百需缺，独喜见吾雏。",
        "dynasty": "宋",
        "collection_info": null
    },
    {
        "title": "晨起二首  其二",
        "author": "方回",
        "content": "蚊蚤宵为梗，葵榴晓可观。\n偶无酲待解，自觉寝难安。\n深癖穿蒙密，幽阴度屈盘。\n忽惊一点露，滴人髪间寒。",
        "dynasty": "宋",
        "collection_info": null
    },
    {
        "title": "日长三十韵寄赵宾旸",
        "author": "方回",
        "content": "栗里渊明径，桤林子美堂。\n乱离容不死，穷乏果何伤。\n红粒炊籼饭，青薹煮菜汤。\n甲兵才偃息，城市转荒凉。\n最苦樵苏贵，曾微药饵良。\n频仍赊酒饮，卒急卖书偿。\n败絮熏还曝，粗絺洗更浆。\n炎蒸虽渐迫，寒冷尚宜防。\n瀹茗征甆盏，包梨集纸囊。\n头昏修菊枕，肤汗拭藤床。\n困倦成衰懦，疏慵欠激昂。\n厩空需马藁，碓凈缺鸡糠。\n思虑徒迂阔，营求竟渺茫。\n忆儿观燕乳，怀友听鶑吭。\n守分甘丘壑，逢时付庙廊。\n骨骸同朽腐，名字孰芬香。\n但握锄犁柄，终逃鈇钺铓。\n交游多竖褐，谈话止农桑。\n应俗循中道，颐生宝秘方。\n邻僧营藏字，侠士戏球场。\n角武焉能往，摛文或可当。\n病稀摩诘问，歌类接舆狂。\n举世嘲痴叔，何人识漫郎。\n北辕迴朔漠，南棹辍沅湘。\n谊气知犹壮，颓龄惧不遑。\n六旬过眼电，万事满颐霜。\n静乐非无动，閒遨却似忙。\n连苔移巨石，带露数新篁。\n天地诗人少，山林夏日长。\n此心无别路，一武到羲黄。",
        "dynasty": "宋",
        "collection_info": null
    },
    {
        "title": "次韵谢胡子游学正二首  其一",
        "author": "方回",
        "content": "瞻紫阳山日仰高，此翁暮景亦云劳。\n一爻变卦逢初遯，万古哀心寄续骚。\n倬彼大贤犹蠖屈，矧予小技仅蝉号。\n竹林书在吾能读，不厌千週更百遭。",
        "dynasty": "宋",
        "collection_info": null
    },
    {
        "title": "次韵谢胡子游学正二首  其二",
        "author": "方回",
        "content": "泮宫分席佐邦侯，免使诗人讽不求。\n九转定应能点铁，一泓何可着吞舟。\n稍知今是山林晚，独奈吾衰岁月流。\n径欲为君赋招隠，朝簪窃恐未容抽。",
        "dynasty": "宋",
        "collection_info": null
    },
    {
        "title": "读子游近诗復次前韵二首  其一",
        "author": "方回",
        "content": "江湖流辈互相高，刻楮抟沙漫自劳。\n孰肯剖肠湔垢滓，始能落笔近风骚。\n通疏障碍河东注，剔抉幽微鬼夜号。\n汉魏以来数人耳，曲须和寡始为遭。",
        "dynasty": "宋",
        "collection_info": null
    },
    {
        "title": "读子游近诗復次前韵二首  其二",
        "author": "方回",
        "content": "射至于侯又中侯，盍求诸己勿人求。\n欲升海底珊瑚树，不藉沙边舴艋舟。\n急要瑳磨删俚语，可容藻鑑徇常流。\n端能过我论兹事，一听盆缫轧轧抽。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其一",
        "author": "方回",
        "content": "恭惟天地心，物物息相禅。\n诗人卜丰年，生意寓雪霰。\n彼但言其消，譬梦幻泡电。\n痴悯狙公赋，忿斥蜗国战。\n焉知往圣作，视世岂邮传。\n嚮明赞化育，司牧必南面。\n寸丹对上穹，退以学自练。\n至其出为物，遇暍忍不扇。\n吾目故未瞽，此道若有见。\n自养非所养，焉敢事荒燕。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其二",
        "author": "方回",
        "content": "渴心望古人，无井可不凿。\n但勤驽马驾，定胜屠门嚼。\n长怀谪仙翁，英爽谢冥漠。\n兹山肯神游，曷日旌𣄢落。\n惚恍琴高鱼，飘摇子晋鹤。\n空余泣鬼诗，光燄耿如昨。\n昇天人有分，换骨岂无药。\n舐鼎化鸡犬，此语君勿噱。\n读书三万卷，太白亦可学。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其三",
        "author": "方回",
        "content": "采芑采于田，采芹采于水。\n岂弟君子心，作人岂异此。\n神农昔尝药，志在起人死。\n百圣一乐育，亦如尝药然。\n医国得一士，亿万性命悬。\n诡诞王母桃，幻虚太华莲。\n孰为返魂草，足扶天地颠。\n嗟嗟燕昭王，海上求神仙。\n不务长尔国，徒欲长尔年。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其四",
        "author": "方回",
        "content": "何人不骸骨，龙蚁共一朽。\n圣贤独不死，天若顾之厚。\n太昊初画卦，迄周兴井柳。\n经制斯大备，中坠頼鲁叟。\n立言栋纲常，万古绝夷丑。\n荀扬犹微疵，晚出揭韩斗。\n力御异端侮，圣门俨先后。\n末学能臻兹，身泯誉常有。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其五",
        "author": "方回",
        "content": "晋季有诗人，忽如古伯夷。\n其人果为谁，请读渊明诗。\n同时颜谢流，望风悉披靡。\n东阡西陌间，黍稷何薿薿。\n烹葵酌浊醪，世味无復美。\n百万呼卢公，枉为寄奴死。\n漫仕心未安，託辞避邮史。\n自挽何谓亡，宇宙与终始。\n眷言尘缨客，试问沧浪水。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其六",
        "author": "方回",
        "content": "夏葵时丹卉，秋菊培金蕤。\n曷不蓻菽粟，犹足疗调饥。\n曰予心不然，求饱何党之。\n倾日与傲霜，志定节不移。\n怀古睇此物，聊足慰我思。\n不见恩泽侯，崇侈事台池。\n失势一蹉跌，书堂荆棘滋。\n岂復有绯紫，走趋列宾墀。\n小圃异金谷，应无坠楼悲。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其七",
        "author": "方回",
        "content": "占易用九六，初爻变干坤。\n时当退且慎，復命归厥根。\n浑天日夜转，中星异旦昏。\n北辰俨不动，帝居华盖尊。\n于人是为心，君子严操存。\n肯受外物汩，澡扰摇精魂。\n皇泽苏旱暵，时雨翻天盆。\n敢不效微力，先后风雷奔。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其八",
        "author": "方回",
        "content": "九关守虎豹，崇墉方言言。\n馁也自其分，秉耒耕荒原。\n江左瑜盖辈，岂必贤虞翻。\n汤网无厄羽，文治无困麟。\n一物有疾痛，圣王视犹身。\n如何杏坛上，鸣鼓攻门人。\n材有善不善，大匠严选抡。\n所以获麟笔，有秋斯有春。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其九",
        "author": "方回",
        "content": "鱼龙古仙翁，诸人頼私淑。\n五教绍虞敷，六艺极周郁。\n邦侯绝相知，异君大雅姿。\n胡欲撤皋比，不愿为人师。\n老我羽已铩，栖此鹪鹩枝。\n君当上青云，阿阁巢长离。",
        "dynasty": "宋",
        "collection_info": null
    },
    {
        "title": "次韵汪以南閒居漫吟十首  其一○",
        "author": "方回",
        "content": "亿劫日月曜，万古河江流。\n惟有人寿短，况不皆白头。\n石火仅微吐，草露已遽收。\n下士惑齐物，祖述逍遥游。\n说梦悔蚁国，悟空惊蜃楼。\n实践我异是，钻仰师尼丘。\n志学至从心，绝笔于春秋。\n相鲁故匪泰，厄陈初何忧。\n比彭十不一，聘辙半九州。\n中道嘆不行，尝欲乘桴浮。\n颜子夭穷巷，季路戕凶矛。\n是亦各有命，岂伊圣门羞。\n人生苟闻道，寒饥胜王侯。\n修身以俟死，言行无悔尤。\n寄语夜读子，继晷崇膏油。",
        "dynasty": "宋",
        "collection_info": null
    },
    {
        "title": "力学",
        "author": "方回",
        "content": "力学衰犹进，治生晚不雠。\n操心元自定，忤俗果何由。\n涂抹余千纸，浮沉等一沤。\n忍穷兼耐辱，失笑未包羞。",
        "dynasty": "宋",
        "collection_info": null
    },
    {
        "title": "赠孙元京近以诗见示二首  其一",
        "author": "方回",
        "content": "道岂与身穷，相逢两秃翁。\n高怀真悃悃，薄艺愧空空。\n同谷吟山雪，愚溪感候虫。\n斯人何可作，尚获见余风。",
        "dynasty": "宋",
        "collection_info": null
    },
    {
        "title": "赠孙元京近以诗见示二首  其二",
        "author": "方回",
        "content": "举世无高见，斯文有正音。\n稍工仍要拙，宁古不为今。\n末俗难容喙，空言苦用心。\n未妨全瘦劲，却恐太幽深。",
        "dynasty": "宋",
        "collection_info": null
    },
    {
        "title": "送陆君重五首  其一",
        "author": "方回",
        "content": "胥谓真英妙，元来极老成。\n诗书裁簿领，忠厚胜聪明。\n熟料干坤事，难穷九万程。\n吾衰今已矣，公等付苍生。",
        "dynasty": "宋",
        "collection_info": null
    },
    {
        "title": "送陆君重五首  其二",
        "author": "方回",
        "content": "谓世无廉吏，吾犹见此人。\n政声口碑在，阴德□□新。\n薄俗难开眼，亨途易致身。\n一清当百浊，端肯混光尘。",
        "dynasty": "宋",
        "collection_info": null
    },
    {
        "title": "送陆君重五首  其三",
        "author": "方回",
        "content": "岂不亦分符，圭田廨宅无。\n一楼栖僦寓，百费仰家租。\n琴韵消长日，诗盟许老夫。\n用心自尘外，未觉与同途。",
        "dynasty": "宋",
        "collection_info": null
    },
    {
        "title": "送陆君重五首  其四",
        "author": "方回",
        "content": "四宝堂空后，归舟有底珍。\n唯将好山色，可语故乡人。\n他日公能忆，吾邦俗尚淳。\n信难臧否遽，早觉是非真。",
        "dynasty": "宋",
        "collection_info": null
    },
    {
        "title": "送陆君重五首  其五",
        "author": "方回",
        "content": "起伏难前定，行藏喜自由。\n足堪娱寿母，幸不乏先畴。\n酒具饶鱼蟹，郊居少应酬。\n两无惭事育，何用到壶头。",
        "dynasty": "宋",
        "collection_info": null
    },
    {
        "title": "病因饮致",
        "author": "方回",
        "content": "痰锁封喉管，疮钉突齿龈。\n猥勤无算爵，肯顾不赀身。\n未即容殂谢，徒令受楚辛。\n果能深避地，何敢妄尤人。",
        "dynasty": "宋",
        "collection_info": null
    },
    {
        "title": "悔少作",
        "author": "方回",
        "content": "崛强轮囷谓绝奇，刮摩剔抉更多疑。\n彭门峻步勤除道，栗里高风晚得师。\n乃后容赊十年死，定应全废一生诗。\n根柯直待如铜石，始是参天溜雨时。",
        "dynasty": "宋",
        "collection_info": null
    },
    {
        "title": "入五月病二七日",
        "author": "方回",
        "content": "病已捐蒲酒，寒犹拥絮衣。\n形骸元自劣，气候每相违。\n人死朝朝有，吾衰事事非。\n尪羸存喘息，聊復信天机。",
        "dynasty": "宋",
        "collection_info": null
    },
    {
        "title": "生日病中",
        "author": "方回",
        "content": "偶復逢生旦，何知迫死期。\n老真难亸病，贫实怕迎医。\n自拟修埋志，谁犹□寿诗。\n不应六旬叟，未减一分痴。",
        "dynasty": "宋",
        "collection_info": null
    },
    {
        "title": "病稍愈戏书三十韵",
        "author": "方回",
        "content": "药滓弃盛钵，药贴堆满案。\n药价殊不廉，药效一何缓。\n身昔未病时，饮啖百无惮。\n一病半月余，食味等土炭。\n昼睡反多夜，夕呻每彻旦。\n席硬骨加痛，衾垢肤转汗。\n三更渴吻急，强起揭书幔。\n灯晕大如盆，故作红碧烂。\n年今五十九，溘死讵足叹。\n先君抱幽愤，较兹减三算。\n杜梅两诗老，声价百代冠。\n享寿仅及此，官职亦云漫。\n又如同学生，何止夭阏半。\n中道或无成，万事春凌泮。\n老我幸已多，苟脱兵火难。\n剥肤极朘削，餬口就退愞。\n造物屡见赦，得失互惊惋。\n未容遽朽腐，更遣足忧患。\n假如即不起，游魂去常榦。\n殓具无可陈，襄事孰与赞。\n二儿寓邻州，两月消息断。\n何时捐别业，理舟抵归岸。\n人生良艰哉，受此世缘绊。\n抢榆及抟风，各各凭羽翰。\n至灵可不如，外攻乏中捍。\n自非有仙骨，宁免寒暑锻。\n彭殇终同途，颜跖匪殊贯。\n形凝靡不销，气聚会有散。\n达者悟斯理，卢胡一笑粲。\n排闷写心谣，治命实非乱。",
        "dynasty": "宋",
        "collection_info": null
    },
    {
        "title": "次韵赵达夫问疾",
        "author": "方回",
        "content": "烦君遣信问何如，霖雨无人叩陋居。\n孰信着绵当夏半，自惊伏枕已旬余。\n百年未办书传后，一壑犹欣服返初。\n处约得衰更多病，从今誓与酒杯疏。",
        "dynasty": "宋",
        "collection_info": null
    },
    {
        "title": "次韵赵达夫过访",
        "author": "方回",
        "content": "无限溪山画不如，特寻花竹到贫居。\n相迎具茗凉堂上，独肯衝泥苦雨余。\n伐病政思翻素问，论诗徒觉过黄初。\n脱然百脉俱苏醒，药饵登时已可疏。",
        "dynasty": "宋",
        "collection_info": null
    },
    {
        "title": "次前韵赋隠居二首  其一",
        "author": "方回",
        "content": "昆冈玉火脱焚如，万事灰心此定居。\n今古真成一梦耳，行藏略算十年余。\n曾微实誉歌来暮，岂可虚言赋遂初。\n邂逅乘车还戴笠，未妨多病故人疏。",
        "dynasty": "宋",
        "collection_info": null
    },
    {
        "title": "次前韵赋隠居二首  其二",
        "author": "方回",
        "content": "举世纷如自泊如，荒园僻巷闭门居。\n总干和鼎非吾事，啖茹燃萁不愿余。\n林下一声蝉噪处，山间十日雨晴初。\n空阶剩放苔痕长，始信先生屐齿疏。",
        "dynasty": "宋",
        "collection_info": null
    },
    {
        "title": "断酒半月余",
        "author": "方回",
        "content": "毒手遭风伯，危机伏醉乡。\n不成摩诘病，未悔次公狂。\n饮器质钱尽，酤垆添价昂。\n酒徒容改事，瓦碗茗芽香。",
        "dynasty": "宋",
        "collection_info": null
    },
    {
        "title": "送陈正之三首  其一",
        "author": "方回",
        "content": "老笔文无害，升堂指顾间。\n才高心每恕，事遽色常閒。\n棋局消长昼，诗囊括好山。\n去时似来日，添得令名还。",
        "dynasty": "宋",
        "collection_info": null
    },
    {
        "title": "送陈正之三首  其二",
        "author": "方回",
        "content": "婉画循中道，廉名集美誉。\n直知能解事，元为饱看书。\n用法何庸尽，颁条本自疏。\n酇侯端许继，不问吐茵车。",
        "dynasty": "宋",
        "collection_info": null
    },
    {
        "title": "送陈正之三首  其三",
        "author": "方回",
        "content": "昔在东原北，高唐一再行。\n金书儒庙壮，画壁驿亭清。\n仕宦中年达，亲知远道迎。\n江南何处好，细话紫阳城。",
        "dynasty": "宋",
        "collection_info": null
    },
    {
        "title": "夜雨",
        "author": "方回",
        "content": "树与山同黑，声喧瓦欲飞。\n雷行无蚓喙，电起更萤辉。\n小市收灯早，荒城击柝稀。\n平生听雨意，终恐壮心违。",
        "dynasty": "宋",
        "collection_info": null
    },
    {
        "title": "骤雨",
        "author": "方回",
        "content": "道妙无生有，神凝气孕形。\n为谁膏草木，何物起雷霆。\n本质端能受，元功岂独灵。\n老夫已枯槁，衰白肯新青。",
        "dynasty": "宋",
        "collection_info": null
    },
    {
        "title": "连雨",
        "author": "方回",
        "content": "下潦多成疾，荒墟或告饥。\n夏寒几阅月，昼晦动踰时。\n坠果全无味，新禾间欲萎。\n可能留少许，庚伏洒炎曦。",
        "dynasty": "宋",
        "collection_info": null
    },
    {
        "title": "復雨",
        "author": "方回",
        "content": "鬰蒸终不解，白昼忽昏迷。\n树暗全如暮，禽惊误欲栖。\n银丝斜翠壁，雪练堕青梯。\n壮观何须数，茫茫后土泥。",
        "dynasty": "宋",
        "collection_info": null
    },
    {
        "title": "怒雨",
        "author": "方回",
        "content": "今岁黄梅雨，龙公剩作威。\n雷抨山欲碎，风掣树如飞。\n患湿憎泥屦，闻腥呕垢衣。\n饥猫避谁屋，竟夜不能归。",
        "dynasty": "宋",
        "collection_info": null
    },
    {
        "title": "淫雨",
        "author": "方回",
        "content": "城撼涛声上，山埋雾气中。\n郊原成泽国，舟楫羡鱼翁。\n浙右田应没，巴西雪更融。\n斯民恐鱼鼈，孰为诉苍穹。",
        "dynasty": "宋",
        "collection_info": null
    },
    {
        "title": "苦雨",
        "author": "方回",
        "content": "苦雨何其久，山乡化水乡。\n月余沈碓硙，天半起帆樯。\n孰不思神禹，畴能饷子桑。\n溺饥非己责，愁绝望朝阳。",
        "dynasty": "宋",
        "collection_info": null
    },
    {
        "title": "久雨",
        "author": "方回",
        "content": "肺病兼脾病，葵花復槿花。\n閒犹常不乐，老欲更何加。\n客讶添新犬，童喧断小蛇。\n穷居非得句，持底谢年华。",
        "dynasty": "宋",
        "collection_info": null
    },
    {
        "title": "始晴至城东别墅二首  其一",
        "author": "方回",
        "content": "踰月黄梅雨，河流屡溢涯。\n蚁宫危智伯，萤烛困栾巴。\n忽喜迎初日，犹嫌见早霞。\n淡晴城外路，缓马过荷花。",
        "dynasty": "宋",
        "collection_info": null
    },
    {
        "title": "始晴至城东别墅二首  其二",
        "author": "方回",
        "content": "不堪一月雨，才得一朝晴。\n涨水声犹悍，初蝉语未成。\n目专便旷野，身偶出荒城。\n无客仍无酒，林塘觉更清。",
        "dynasty": "宋",
        "collection_info": null
    },
    {
        "title": "题牧牛小卷",
        "author": "方回",
        "content": "一童纵牛眠柳阴，一叟渡牛陂水深。\n此眠定无南柯梦，此渡不忧人鲊瓮。\n蓑风笠雨开荒寒，是谁幻化生毫端。\n嘻其太平古天下，不然人牛两奚暇。",
        "dynasty": "宋",
        "collection_info": null
    },
    {
        "title": "红云亭即事五首  其一",
        "author": "方回",
        "content": "一行城外路，事事胜城中。\n是处稻争绿，谁家莲忽红。\n深篱幽户闭，小水暗渠通。\n独坐谋诗句，何人识此翁。",
        "dynasty": "宋",
        "collection_info": null
    },
    {
        "title": "红云亭即事五首  其二",
        "author": "方回",
        "content": "游观不在大，但取意疏恢。\n积雨欣初霁，閒人偶独来。\n目随新句转，萍殿去鳬开。\n无酒胜于酒，移时再茗杯。",
        "dynasty": "宋",
        "collection_info": null
    },
    {
        "title": "红云亭即事五首  其三",
        "author": "方回",
        "content": "三十余年事，千纷復万纭。\n战尘飞白羽，花事梦红云。\n园契更为主，州符阅几君。\n池声送今古，犹似旧时闻。",
        "dynasty": "宋",
        "collection_info": null
    },
    {
        "title": "红云亭即事五首  其四",
        "author": "方回",
        "content": "江湖垂老死，天地忽风尘。\n岂不多华屋，何曾属主人。\n此亭聊着眼，数口仅容身。\n鸡犬桑麻裏，侯王愧小民。",
        "dynasty": "宋",
        "collection_info": null
    },
    {
        "title": "红云亭即事五首  其五",
        "author": "方回",
        "content": "池塘通磵水，篱落护柴门。\n昔在承平日，谁知化育恩。\n艰危多死徙，侥倖或生存。\n予亦间关久，频来憩此村。",
        "dynasty": "宋",
        "collection_info": null
    },
    {
        "title": "水亭待孙元京遇之归途",
        "author": "方回",
        "content": "独向水亭坐，未闻诗友来。\n入城还偶遇，下马与同迴。\n各已泥双屦，终难致一杯。\n菰蒲偃微雨，忽见野莲开。",
        "dynasty": "宋",
        "collection_info": null
    },
    {
        "title": "屡至红云亭并苦无酒",
        "author": "方回",
        "content": "小阁虚窗手自推，碧池天凈镜奁开。\n深涵树影无风动，骤唼鱼声似雨来。\n六月今年全未热，一诗吾辈易为才。\n欲呼邻友相酬唱，官禁何由致酒杯。",
        "dynasty": "宋",
        "collection_info": null
    },
    {
        "title": "小楼",
        "author": "方回",
        "content": "干坤今古事，尽在倚栏间。\n初上似登塔，忽高都见山。\n醉眸天共远，吟思暮忘还。\n城市如岩壑，谁能共此閒。",
        "dynasty": "宋",
        "collection_info": null
    },
    {
        "title": "州学遇刘元辉胡子游二首  其一",
        "author": "方回",
        "content": "五十年前幼学儿，读书窗下此从师。\n前修何限惊埋没，往事无踪隔乱离。\n蝉挟晚风穿故阁，蜗凭宿雨蛀残碑。\n谁怜昔日垂髫友，白首相逢共赋诗。",
        "dynasty": "宋",
        "collection_info": null
    },
    {
        "title": "州学遇刘元辉胡子游二首  其二",
        "author": "方回",
        "content": "小儿今忽六旬翁，尚忆无人鬼啸风。\n三岁棘闱悬造化，两时饭鼓老英雄。\n致身卿相谈何易，责备春秋论亦公。\n磨灭山林心不愧，岂无穷者胜于通。",
        "dynasty": "宋",
        "collection_info": null
    },
    {
        "title": "次韵感学事二首  其一",
        "author": "方回",
        "content": "风雩谁识旧童儿，法令今惟柱后师。\n刻枣谁书惊荡尽，踏槐遗老嘆崩离。\n堂中授讲亡高座，庑下题名剩续碑。\n奎壁不存斋舍改，端能为泯少年诗。",
        "dynasty": "宋",
        "collection_info": null
    },
    {
        "title": "次韵感学事二首  其二",
        "author": "方回",
        "content": "战鼙惊倒白头翁，慨想青衿旧日风。\n或厌三场争小技，孰知一目网羣雄。\n虀盐此地涵濡久，藻鑑他时赏拔公。\n松老槐颠异畴昔，定应穷极道还通。",
        "dynasty": "宋",
        "collection_info": null
    },
    {
        "title": "东山庙",
        "author": "方回",
        "content": "灵迹从来擅胜游，兹山亦復甲吾州。\n杉腰一殿悬金屋，云脚千家耸画楼。\n钟鼓邻僧新院宇，桑麻平世旧田畴。\n干坤大数谁能问，生者聊存死即休。",
        "dynasty": "宋",
        "collection_info": null
    },
    {
        "title": "送孙元京还讲舍",
        "author": "方回",
        "content": "袖有铦锋日夜磨，刻雕宇宙奈君何。\n俗谈世念神山隔，人品诗评白眼多。\n大似石宫元子咏，更能铜斗孟生歌。\n暮年我亦词华落，欲卜溪邻买钓蓑。",
        "dynasty": "宋",
        "collection_info": null
    },
    {
        "title": "题孙元京近诗",
        "author": "方回",
        "content": "后生如猬总能诗，骨弱瞳昏俗不治。\n忽似再生萧德藻，已应突过李之仪。\n扫红紫阵观黄落，悬万千钧繫一丝。\n精刮洁磨犹未已，直须陶谢与同时。",
        "dynasty": "宋",
        "collection_info": null
    },
    {
        "title": "次韵赠道士汪庭芝二首  其一",
        "author": "方回",
        "content": "鸤鸠不遇岂非天，鬬谷于菟亦偶全。\n中野履霜宁怨命，通宵煮石且随缘。\n此身幸是无还有，所学当令后胜前。\n肯復杏坛闻木铎，可能蓬岛问风船。",
        "dynasty": "宋",
        "collection_info": null
    },
    {
        "title": "次韵赠道士汪庭芝二首  其二",
        "author": "方回",
        "content": "七叶衣冠尺五天，赤眉兵起竟谁全。\n备尝庶孽流离□，□会仙真接引缘。\n身世万端艰苦后，家门十载变更前。\n操持正要看帆柂，勿便夸为到岸船。",
        "dynasty": "宋",
        "collection_info": null
    },
    {
        "title": "次韵汪庭芝投赠",
        "author": "方回",
        "content": "鱼龙仙派古来闻，南渡枢臣七世孙。\n幸不幸间身且隠，玄之玄处道常尊。\n惜閒剩读真书传，入静时思旧户门。\n送往恤孤尚留意，亦防公议恐无恩。",
        "dynasty": "宋",
        "collection_info": null
    },
    {
        "title": "秋暑家多病者",
        "author": "方回",
        "content": "酷暑端何物，穷居值此辰。\n交秋六七月，连病两三人。\n虚屈名医至，深怜老子贫。\n婢慵吾亦愧，煮药缺乌薪。",
        "dynasty": "宋",
        "collection_info": null
    },
    {
        "title": "早起煮药",
        "author": "方回",
        "content": "五更钟已动，起步望中庭。\n东壁忽闻雨，西窗犹见星。\n□□燃小竈，汲水净空瓶。\n儿子归来好，年来乏使令。",
        "dynasty": "宋",
        "collection_info": null
    },
    {
        "title": "叹笑",
        "author": "方回",
        "content": "意外无忧恼，予心岂厌贫。\n索钱纷债主，赊药愧医人。\n坐丧高标尽，时惊俗态新。\n残书亦懒读，满架付埃尘。",
        "dynasty": "宋",
        "collection_info": null
    },
    {
        "title": "七月十日有感",
        "author": "方回",
        "content": "十年前此日，视篆上严州。\n借服初金佩，峨冠尚黑头。\n干坤谁失驭，江海已横流。\n保土虽无恙，忘家弗自谋。\n寒门惊瓦裂，痴子困萍浮。\n追忆危阽急，都忘屈辱羞。\n众推真胆大，孰察暗眉愁。\n盗贼诛锄定，租佣减阁优。\n民功差稍稍，己事太悠悠。\n绵薄稀储峙，贪婪恣取求。\n冥怀随命运，失意起冤雠。\n屡跋三关马，更乘四渎舟。\n长城青冢月，大汉黑山秋。\n甫息台卿担，空余季子裘。\n解官终欠早，破产復奚尤。\n酹柏悲先壠，畦蔬偃故丘。\n信书无一得，负债有千忧。\n倒箧衣俱典，连床药未瘳。\n不如穷百姓，何谓古诸侯。\n公论谁诗可，莲花博士俦。",
        "dynasty": "宋",
        "collection_info": null
    },
    {
        "title": "送曹鼎臣君铸二首  其一",
        "author": "方回",
        "content": "上下房曹氏，尝从谱系知。\n科名凡几榜，家世例能诗。\n文献风流在，才猷仕宦宜。\n速须旁郡禄，归慰老亲思。",
        "dynasty": "宋",
        "collection_info": null
    },
    {
        "title": "送曹鼎臣君铸二首  其二",
        "author": "方回",
        "content": "气骨今年改，除纶定不难。\n勿言官职小，足庇户门寒。\n楚雨禾犹绿，燕霜树已丹。\n故人如见问，家尚寄严滩。",
        "dynasty": "宋",
        "collection_info": null
    },
    {
        "title": "秋到",
        "author": "方回",
        "content": "秋到山居僻，贫无异味尝。\n擘黄新栗嫩，炊白早籼香。\n渐减家人病，徐添夜气凉。\n凭谁理荒秽，篱落菊苗长。",
        "dynasty": "宋",
        "collection_info": null
    },
    {
        "title": "凉夜",
        "author": "方回",
        "content": "挂屋星河淡，环窗草树幽。\n灯昏天欲雨，簟冷夜初秋。\n尚觉孤身健，能忘满腹忧。\n去年田事薄，犹復有微收。",
        "dynasty": "宋",
        "collection_info": null
    },
    {
        "title": "无物",
        "author": "方回",
        "content": "一屋无他物，荒山此僻居。\n小儿差类我，老马最怜渠。\n久绝樽中酒，空堆架上书。\n顽躯犹不死，晚节竟何如。",
        "dynasty": "宋",
        "collection_info": null
    },
    {
        "title": "憩老",
        "author": "方回",
        "content": "憩老千山裏，投閒五载余。\n直令艰日籴，何用恋乡居。\n白傅欲卖宅，虞卿空着书。\n秋园菊篱好，荒草欠人锄。",
        "dynasty": "宋",
        "collection_info": null
    },
    {
        "title": "观食嘆",
        "author": "方回",
        "content": "里巷有穷叟，颓屋仅四壁。\n晨出暮乃归，升合頼筋力。\n何能致大嚼，所具但粝食。\n上以饫老妻，下以毓子息。\n每饭焉得饱，酰醤或弗给。\n懽然咀啖间，相对无戚色。\n谁家粗禄仕，粱肉颇丰殖。\n至亲本不多，辛苦养奴客。\n雕盘割玉脂，香甑淅珠粒。\n精腶及美糗，俊味岂易得。\n大姬挟怨怒，不举至日昃。\n小婢亦仰面，屏置若弃掷。\n政尔万金重，不作一钱直。\n主人敢兴问，翠眉愈烦啧。\n乃知钟鼎门，庖宰刀机赤。\n不如□□底，破铛煮荞稷。",
        "dynasty": "宋",
        "collection_info": null
    },
    {
        "title": "老马行",
        "author": "方回",
        "content": "十年何啻骑千马，望风此马甘为下。\n老夫与尔共艰难，定非苟且相逢者。\n忆昔专城鬓欲霜，宇宙茫茫成战场。\n指呼壮士斩羣贼，蹀躞溅血霑靴裳。\n厩中始与驽骀列，夜夜向风嘶晓月。\n咆哮跳踯不受鞍，独我乘之心妥帖。\n韩干曹霸画图同，耳小胸开蹄踣铁。\n吴堤朝望海门潮，蓟门暮踏燕山雪。\n黄云衰草出长城，碧眼虬髯逢者惊。\n百人走驿落喘汗，力追不及犹缓行。\n痛饮烂醉仍宵征，了无倾侧肩舆平。\n髪雕齿钝两衰暮，重到江南如隔生。\n我閒解官甘寂寞，尔病良医频灌烙。\n去年西湖往探梅，雅称是翁俱矍铄。\n陌上谁家年少郎，千金美妾规紫光。\n谨营刍豆尚努力，永伴残年田子方。",
        "dynasty": "宋",
        "collection_info": null
    },
    {
        "title": "编续集戏书",
        "author": "方回",
        "content": "朝衣已当酒家钱，更卖山中二顷田。\n尽听小姬辞别院，单留老马伴残年。\n假令埋骨终无地，断许知心独有天。\n一事差强今晚辈，桐江续集又千篇。",
        "dynasty": "宋",
        "collection_info": null
    },
    {
        "title": "隠者",
        "author": "方回",
        "content": "土木形骸八尺身，碧眸如电气如神。\n笑拈草化烧金药，狂折花簪漉酒巾。\n百万生灵枯冢骨，三千世界战场尘。\n□□生死闲中看，闻说蓬莱浅又新。",
        "dynasty": "宋",
        "collection_info": null
    },
    {
        "title": "閒居",
        "author": "方回",
        "content": "迭嶂层峦画不如，虽贫未死比閒居。\n旧移一纪桐初大，重种三年竹尚疏。\n定借厄穷延老寿，敢禁桀黠笑痴愚。\n邻家夜夜谁吹笛，每辍灯前数叶书。",
        "dynasty": "宋",
        "collection_info": null
    },
    {
        "title": "登屋东山作",
        "author": "方回",
        "content": "我生篾拘束，萍梗堕游宦。\n迟暮齿髪落，归来岁已晏。\n□□一纪前，罢官避谗讪。\n故人为买地，诛茅偃岩涧。\n忍饥苦不坚，浪出蹈忧患。\n缪遭千骑拥，动阅万甲擐。\n亦尝排九阊，稍纳小臣谏。\n途穷事已去，运尽泪空潸。\n狼虎恣吞噬，鬼蜮肆亵嫚。\n岂料全性命，復此莳葵苋。\n坏屋如敝衣，随意补破绽。\n北檐着马槽，南墙葺羊栈。\n东山一何高，癖习喜登覸。\n荒蹊乏耘丁，褰裳现{骨夋}骭。\n百谷锁密雾，秋阳一除铲。\n聚落草树分，耕畬冈陂间。\n凄其寒事迫，天意欲过雁。\n藴隆兹可虑，旨蓄焉所办。\n曰予本窭士，枯淡少小惯。\n但恐涸辙鱼，生望绝罩汕。\n赀用傥粗给，终老寄衰慢。\n不然弃去之，七泽钓葭薍。\n蛟龙无定宅，麒麟不受豢。\n瞇目埃堁儿，孰能判真贋。",
        "dynasty": "宋",
        "collection_info": null
    },
    {
        "title": "读放翁诗作",
        "author": "方回",
        "content": "放翁六十二，起家守严陵。\n三稔即祗召，礼闱直青绫。\n虚翁四十九，外补当兵兴。\n七稔始受代，万死脱怨憎。\n放翁□□豪，决起天池鹏。\n短章异大篇，往往蛟龙腾。\n虚翁亦嗜诗，瘦骨枯峻嶒。\n欲和郡中作，百冗嗟弗能。\n曩读剑南集，几夜挑孤灯。\n今兹一再读，愤气填我膺。\n公昔承平日，从容泥轼凭。\n啸咏遍泉石，醉乐多宾朋。\n而我值变故，祸患来相仍。\n捻鬚意少暇，晓夕惟战兢。\n拙稿千取百，秋暮号蝉蝇。\n仰望子陆子，绝意天阶升。\n忽梦一老仙，电眸齿如冰。\n手执玉如意，坐控琴高鲮。\n指麾若讲授，揖我谓我譍。\n大道有坛陛，所□□级登。\n汝年故未耄，亢健侔霜鹰。\n乞汝九万笺，但勤攻剡藤。\n异日大罗天，后车许汝乘。\n西风萧萧凉，桐江碧澄澄。\n秘诀隠丹崖，古刻刓苍棱。\n万重云雾间，往问南山僧。",
        "dynasty": "宋",
        "collection_info": null
    },
    {
        "title": "得老",
        "author": "方回",
        "content": "方腴前臑与同甘，茄瓠朝朝满菜篮。\n万马昔从行漠北，一蓑今得老江南。\n将军夜度弹筝峡，处士秋栖挂篰岩。\n予夺喜嗔两堪笑，暮三何必胜朝三。",
        "dynasty": "宋",
        "collection_info": null
    },
    {
        "title": "次韵张慵庵观予奕棋",
        "author": "方回",
        "content": "与牧猪奴可不同，嗟予老矣尚心童。\n戏拈玉子鸣飞雹，良喜青裾驻织葱。\n浪设机关何所益，仅存边角未为雄。\n小鬟有着能相恕，冷被傍人笑此翁。",
        "dynasty": "宋",
        "collection_info": null
    },
    {
        "title": "秋风",
        "author": "方回",
        "content": "剩喜秋风起，空庭老树间。\n夜凉瞻北斗，晨爽对南山。\n□□黄花近，今年白羽閒。\n未妨缺耕敛，尚觉老躯顽。",
        "dynasty": "宋",
        "collection_info": null
    },
    {
        "title": "寄康庆之钱塘二首  其一",
        "author": "方回",
        "content": "奕品深参古烂柯，笔踪傍出旧临河。\n诗成不觉千篇易，书读曾踰万卷多。\n壮士玉关汗血马，美人南国采莲歌。\n俊游奇观平生事，将相其如此老何。",
        "dynasty": "宋",
        "collection_info": null
    },
    {
        "title": "寄康庆之钱塘二首  其二",
        "author": "方回",
        "content": "暮年生计乏从容，六秩临头万事慵。\n官酒河豚如有毒，故姬秋燕已无踪。\n往来迎送犹多事，俯仰炎凉竟少悰。\n独□已知心欲去，西湖同赏木芙蓉。",
        "dynasty": "宋",
        "collection_info": null
    },
    {
        "title": "估客乐",
        "author": "方回",
        "content": "为吏受赇婴木索，汉相忽遭东市斮。\n不如估客取邪赢，居货罔人人不觉。\n布素寒儒守乡学，夜夜孤灯同寂寞。\n不如估客醉名倡，百万呼卢投六博。\n估客乐哉真復乐，大舶飞山走城郭。\n珊瑚未数绿珠楼，家僮多似临邛卓。\n十牛之车三百车，雪象红牙水犀角。\n养犬喂肉睡毡毯，马厩馿槽亦丹癯。\n生不羡凤凰池，死不爱麒麟阁，估客乐哉真復乐。\n迩来六月钱塘潮，一估传呼千估愕。\n大风来自度朔山，吹倒岷峨舞衡岳。\n一江一日殒千艘，四海五湖可隃度。\n诸宝下输龙王宫，鰕蟹龟鼋恣吞嚼。\n人言估客乐，估客有时也不乐。\n百年计较千年心，不禁一日风涛恶。",
        "dynasty": "宋",
        "collection_info": null
    },
    {
        "title": "六十吟五首  其一",
        "author": "方回",
        "content": "六十衰年万事尝，西风迴首战争场。\n科名官职俱虚幻，学问文章总废忘。\n死见几人饶酷毒，生怜此老尚昂藏。\n故应许似篱边菊，百种花残独傲霜。",
        "dynasty": "宋",
        "collection_info": null
    },
    {
        "title": "六十吟五首  其二",
        "author": "方回",
        "content": "六十曰耆七十稀，西山能有几□□。\n宾鸿蛰燕秋如故，朗月清风事总非。\n美酒难求周九鼎，丽人多僣管三归。\n衰荣颠倒知何意，草上谁家露不晞。",
        "dynasty": "宋",
        "collection_info": null
    },
    {
        "title": "六十吟五首  其三",
        "author": "方回",
        "content": "开岁当为耳顺翁，知非又过十秋风。\n尚多儿女婚姻□，□使田园伏腊空。\n迎菊作诗先自喜，设茶当酒未为穷。\n顽躯定不缘愁死，纵死还如不死同。",
        "dynasty": "宋",
        "collection_info": null
    },
    {
        "title": "六十吟五首  其四",
        "author": "方回",
        "content": "三十年将一世论，缪悠两世见儿孙。\n纷纭往事皆如梦，漫浪虚名独许存。\n蚤遣候虫忧敝絮，悬知寿客笑空樽。\n径芜阶叶无人扫，卧听秋风昼掩门。",
        "dynasty": "宋",
        "collection_info": null
    },
    {
        "title": "六十吟五首  其五",
        "author": "方回",
        "content": "昼暑微遒暮已凉，中秋近□更重阳。\n少时痛饮不胜乐，老病积忧无此狂。\n岁六十翁扶药饵，家三百指望裘裳。\n空庭月侧荒山悄，起望星河夜慨慷。",
        "dynasty": "宋",
        "collection_info": null
    },
    {
        "title": "览古五首  其一",
        "author": "方回",
        "content": "人有好与恶，造化无颇偏。\n种谷匪种稗，稗实在谷先。\n谓天不佑恶，细察似不然。\n麟凤世罕识，蛇虎动百千。\n泗水两师生，万古大圣贤。\n瓢饮短命死，绝粮陈蔡间。\n雍彻柄鲁政，脍肝延天年。\n气运苟如此，周衰何足言。",
        "dynasty": "宋",
        "collection_info": null
    },
    {
        "title": "览古五首  其二",
        "author": "方回",
        "content": "读书以修身，末惟利之渔。\n夏侯诧拾芥，桓荣陈其车。\n初学瞇训诂，利心已炎如。\n为吏未识字，嗜贿不顾躯。\n青青陵陂麦，歌声何舒舒。\n金椎勿造次，恐伤口中珠。\n岂不事诗礼，所为乃凶渠。\n用世率此辈，生灵夫何辜。",
        "dynasty": "宋",
        "collection_info": null
    },
    {
        "title": "览古五首  其三",
        "author": "方回",
        "content": "父子具曰圣，相谓为仲尼。\n独于春秋学，盲心无能稽。\n僻说竺老滓，苛政斯鞅靡。\n神天有弗察，大柄斯人尸。\n典午起九死，众鬼宗魔师。\n紫宫坐张楚，赤县生刘齐。\n镠帅岂办□，□阜实召之。\n至今二百年，遗祸殃蒸黎。",
        "dynasty": "宋",
        "collection_info": null
    },
    {
        "title": "览古五首  其四",
        "author": "方回",
        "content": "贤者傥畏死，世论终不公。\n古若不置死，何藉诛妖凶。\n荆舒底姦鬼，庙食丘轲同。\n举世知其非，嗫嚅不敢攻。\n着书斥日录，独一陈了翁。\n祸至裂宇宙，板荡中原空。\n笔削讨厥罪，乃在干淳中。\n我读四朝史，方知天听聪。",
        "dynasty": "宋",
        "collection_info": null
    },
    {
        "title": "览古五首  其五",
        "author": "方回",
        "content": "六经乐故亡，三礼復不完。\n名数颇舛剌，或亦疑同官。\n易诗书春秋，论孟庸学篇。\n弥缝救破断，谁实心斯传。\n始以营道翁，终之紫阳仙。\n堂堂七君子，如日常在天。\n有暮必有旦，岂无来者贤。\n大匠一朝作，绳墨其拾旃。",
        "dynasty": "宋",
        "collection_info": null
    },
    {
        "title": "北珠怨",
        "author": "方回",
        "content": "北方有奇蚌，产珠红晶荧。\n天鹅腹中物，万仞翔冥冥。\n此贪孰能致，俊鹰海东青。\n鈎戟为爪喙，利刀以为翎。\n采之肃慎氏，扶桑隔沧溟。\n无厌耶律家，苛取不暂停。\n中夏得此珠，艷饰生芳馨。\n辽人贸此珠，易宝衔□軿。\n东夷此为恨，耻罍嗟罄瓶。\n渡兵鸭绿水，犁扫黄龙庭。\n夹山一以灭，河朔无锁扃。\n幽燕及淮江，赤地战血腥。\n徒以一珠故，百亿殃生灵。\n两国失宗社，万乘栖囚囹。\n旅獒戒异物，圣人存为经。\n徒以一珠故，天地生虫螟。\n此事有本原，貛郎柄熙宁。\n力行商君法，诡勒燕然铭。\n延致众姦鬼，坏败先朝廷。\n焉得致渠魁，轘裂具五刑。\n钟山有遗瘗，漾之江中泠。\n我作北珠怨，哀歌谁忍听。",
        "dynasty": "宋",
        "collection_info": null
    },
    {
        "title": "戏咏老农观稻以秋字为韵  其一",
        "author": "方回",
        "content": "扶杖行阡陌，秔籼极望秋。\n儿孙邀按视，父宿听分抽。\n村佃同黄馘，山妻对白头。\n负禾难努力，拾穗尚明眸。\n粪薄嫌苗瘠，耘迟讶草留。\n后生无乃懒，今岁更奚尤。\n籴价先朝贱，租期旧尹优。\n迩来非昔比，谁復为侬忧。\n路远筋骸倦，风凉咳唾稠。\n采壶炊破甑，啖茹荐新篘。\n一饭都能几，三杯即告休。\n堆场喧鸟雀，隘巷集羊牛。\n幼稚茅茨候，驩呼果栗求。\n虽无玉鸠赐，端胜富民侯。",
        "dynasty": "宋",
        "collection_info": null
    },
    {
        "title": "戏咏老农观稻以秋字为韵  其二",
        "author": "方回",
        "content": "久无筋力荷鉏耰，坐阅千畦䆉稏秋。\n又喜黄云今满眼，不知白雪已盈头。\n丁宁幼稚频驱雀，约敕比邻远放牛。\n及早儿孙了租税，颓龄一饱更何忧。",
        "dynasty": "宋",
        "collection_info": null
    },
    {
        "title": "夜起有感",
        "author": "方回",
        "content": "古人所愿为，莫若言事官。\n前后五百辈，风节何索然。\n士所甚荣者，草诏登金銮。\n缪妄或预选，文章何足传。\n又如相人国，操秉中书权。\n姦邪杂庸懦，覆餗鼎实颠。\n代天分百工，设此三要职。\n我虽幸登名，三不践其一。\n尝叨台谏命，大臣阴见柅。\n击搏非所能，甘受一麾斥。\n于时已溃乱，竟不保宗祏。\n论罪诛枯𩨨，孰可付史笔。\n星河夜西流，看天徒嘆息。",
        "dynasty": "宋",
        "collection_info": null
    },
    {
        "title": "闻笛叹",
        "author": "方回",
        "content": "读书夜倦灯影暗，屋外笛声何处来。\n邻翁吹笛意本乐，闻笛如我心何哀。\n如说生离苦，天涯海角无由迴。\n又如诉死别，委骨黄壤埋蒿莱。\n失身羁妇过昭君冢，偾军老将上李陵台，东坡澹庵惠州新州更海外。\n经义字说蛊场屋，格天之阁高崔嵬。\n元佑太母地下负废立之谤，昭慈再废入道冷屋扃荒苔。\n济阳一去饮霅水，不得其死二十七年，老姦擅位污公台。\n分明历历道此事，使我颜色黯然如死灰。\n岂止山阳向秀感，徒为嵇吕二子空徘徊。\n平生不识音与律，但喜乐工奏曲作技倾金罍。\n不谓今夕此何夕，江淹别恨二赋尽到眼，玉川子涕泗虾蟆食月万古不可开。\n铁肠石肺百杂碎，惊魇不顾闺中孩。\n壁下偶有酒，顾谓斟一杯。\n一杯薄酒何足御此大愤怨，不如愚无知者酣卧鼻息长如雷。\n须臾笛声寂无有，出视空庭但星斗。",
        "dynasty": "宋",
        "collection_info": null
    },
    {
        "title": "令狐信芳招饮天庆呈张文焕",
        "author": "方回",
        "content": "仲秋久不雨，残暑气犹鬰。\n昼梦化飞鸿，青冥脱罗罻。\n果有叩门者，嘉招为湔祓。\n林下见高人，杯中得佳物。\n世故万不平，如利剑一刜。\n何况诗家流，谈锋出奇倔。\n味同本道合，心敬匪貌屈。\n维兹古琳宫，岿然金碧屹。\n生云石巑岏，荫日树蓊蔚。\n更有竹万竿，风梢互披拂。\n黄冠作何行，享此傲簪绂。\n吾侪许借景，仙意亦彷佛。\n其徒传异书，昇空白日歘。\n腐儒早知命，灵丹未甘乞。\n座间亦有赋，肠枯语言吃。\n崖根茗泉深，尚留一再掘。",
        "dynasty": "宋",
        "collection_info": null
    },
    {
        "title": "同张文焕过吴式贤二十六韵",
        "author": "方回",
        "content": "退居乏晤语，蒿莱翳荆扉。\n闉阇一以出，秋色饶清辉。\n东鲁有名士，勋庸厌常旗。\n欢言拨簿领，宿约寻郊圻。\n小舆信自逸，宁知劳者唏。\n遐眺豁蒙蔽，未若联鞍鞿。\n沦漪涉浅濑，杳窕穿晴霏。\n西成禾稼熟，南宾鸿雁飞。\n岁晏苦不乐，来日□已希。\n怀人况有愿，渴心奉容徽。\n丘园隠君子，结佩纫芳菲。\n恬养足道气，悟悦通禅机。\n渠石转流水，筑埭临弯崎。\n柽榉荫书艇，芰荷环钓矶。\n復有芦苇丛，江湖思依依。\n起予一襟风，万有浮埃微。\n设礼古俎豆，执事儒冠衣。\n儿侄亦敬客，走趋色无违。\n缅怀十年前，杰阁何巍巍。\n幻境值革故，高踪甘遯肥。\n利达被鼎贵，朝露终易晞。\n孰能保令名，百世无评讥。\n庄叟适游濠，曾生傲浴沂。\n俯仰宇宙间，此会应復稀。\n邃剎玩奇刻，乔林媚余晖。\n冥冥尘外心，澹然暮忘归。",
        "dynasty": "宋",
        "collection_info": null
    },
    {
        "title": "访吴式贤归赋诗復以未用韵成篇如前数",
        "author": "方回",
        "content": "秋仲已数晨，残暑饕余威。\n两旬赫斯旱，岁事将告饥。\n五谷既不熟，百卉亦具腓。\n白露辍救田，巫祝绝祷祈。\n泱漭原野间，行行策征騑。\n所至问父老，最苦螟与蜚。\n官府发令宽，疲甿犹庶几。\n奈何迫赋役，有弦终无韦。\n初筮或金紫，不復先绿绯。\n牛羊为求刍，今乃如猎围。\n戚吁良易察，厥病不在厞。\n适我故友家，美奂思如翚。\n谓言绿林辈，秉畀灰炎辉。\n别墅今尚佳，细故未足欷。\n明窗可教子，辛苦出萤帏。\n地出禁酒界，煮鱼刲豪豨。\n饤果灿□枣，芼羹芬藿薇。\n老衰感嘉意，满斟余十挥。\n缪忝五年长，一命先登畿。\n三益夙好在，万事危途非。\n此来听所谈，字字侔珠玑。\n终当簉凤沼，否亦齿虎闱。\n民瘼熟览采，一一笺斧扆。\n何乃怀其宝，不受良工睎。\n昔□更四稔，泮水撷藻芹。\n晚节岂倦游，故託左臂痱。",
        "dynasty": "宋",
        "collection_info": null
    },
    {
        "title": "再简吴式贤",
        "author": "方回",
        "content": "郊居纵復远康庄，如许诗名许遁藏。\n有客远来期识面，不吾遐弃例登堂。\n眼高心远干坤窄，树密泉深上下凉。\n谁与图成后三笑，陶巾底用间缁黄。",
        "dynasty": "宋",
        "collection_info": null
    },
    {
        "title": "遇李尊师",
        "author": "方回",
        "content": "东城焉所适，有此松下风。\n更有竹万计，连山翠如葱。\n长廊无人白日静，古坛高殿秋阴中。\n云房锁扃帘幔捲，久乃忽遇星冠翁。\n一笑呼茗茗立具，坐对井边骧首龙。\n五十余年阅此画，偶许后死频过从。\n畴昔共饮徒，十不见八九。\n昇天岂其然，冢骨今定朽。\n老夫起立意欲去，尊师顾谓已温酒。\n人生一刻快意难，何幸有酒浇此口。\n屡劝不容遽上马，上马出门却回首。",
        "dynasty": "宋",
        "collection_info": null
    },
    {
        "title": "秋日",
        "author": "方回",
        "content": "尽日秋园掩竹扉，小堂临砌坐斜晖。\n有心觅句无心得，畦叟浇花蚱蜢飞。",
        "dynasty": "宋",
        "collection_info": null
    },
    {
        "title": "探菊二首  其一",
        "author": "方回",
        "content": "秋旱今年冷意乖，将无断送老生涯。\n山田百谷俱焦槁，一雨何妨为菊花。",
        "dynasty": "宋",
        "collection_info": null
    },
    {
        "title": "探菊二首  其二",
        "author": "方回",
        "content": "心最怜渠旱菊苗，蕊青如粟间如椒。\n小劳汲井何妨事，有酒吾当着酒浇。",
        "dynasty": "宋",
        "collection_info": null
    },
    {
        "title": "中秋前夕三首  其一",
        "author": "方回",
        "content": "中秋无酒定醒然，清赏今宵月已圆。\n喜我小儿才五岁，犹能倚户望高天。",
        "dynasty": "宋",
        "collection_info": null
    },
    {
        "title": "中秋前夕三首  其二",
        "author": "方回",
        "content": "稍穿疏树残光碎，徐碾晴空素艷流。\n交过子时是明日，搀先半夜赏中秋。",
        "dynasty": "宋",
        "collection_info": null
    },
    {
        "title": "中秋前夕三首  其三",
        "author": "方回",
        "content": "山头月到天心小，林下秋生夜半寒。\n不待明朝已三五，四更仍续五更看。",
        "dynasty": "宋",
        "collection_info": null
    },
    {
        "title": "中秋夜有客携酒",
        "author": "方回",
        "content": "中秋谓无酒，忽有携酒者。\n联翩二三客，柴门繫嘶马。\n膨脝两大瓮，待月列堂下。\n空庭碧天阔，秋色极潇洒。\n皓魄初未出，稍觉云暗野。\n须臾冰团挂，细字可读写。\n琵琶拨旁行，此曲岂和寡。\n村伎杂南北，焉有容色冶。\n老夫但满饮，不復记杯斝。\n嘲诙颇恶剧，罚筹不吾拾。\n自从历丧乱，万事付苟且。\n应接日纷糅，口耳似聋哑。\n久旱百谷死，心望时雨泻。\n虽逢芳醑溢，更着纤指把。\n丈夫忽有念，外物皆土苴。\n客去欲夜半，一笑真醉也。",
        "dynasty": "宋",
        "collection_info": null
    },
    {
        "title": "社前一日用中秋夜未尽韵",
        "author": "方回",
        "content": "清晨视园树，槁叶脱梧槚。\n邻家馈彘肉，里巷作秋社。\n报赛有故常，民俗其敢罢。\n勾龙得无羞，土毛旱欲赭。\n贫家节□常，素不徼福嘏。\n又况禁酒严，罄室覆老瓦。\n两男隔邻郡，久未泛归槎。\n小儿及二女，嬉戏粗娅姹。\n叫啼索梨栗，短裳或露骻。\n乃翁老钝极，久困谗口哆。\n下体毒痔漏，中脘痼癥瘕。\n舂秫裹青箬，杵臼亦旋假。\n意以娱幼稚，鲜欢类炙輠。\n东墙掘小池，南荣续前厦。\n明旦宜鸠匠，窘局笑穷𥦛。\n排闷赋此作，鄙俚愧不雅。",
        "dynasty": "宋",
        "collection_info": null
    },
    {
        "title": "八月十八社不雨得酒",
        "author": "方回",
        "content": "近社当有雨，至是终无之。\n家贫久无酒，忽有社酒持。\n万事不可料，人生难前知。\n穷山旱已甚，园草日就萎。\n重九倏復近，睠焉顾东篱。\n稼穑不我与，灌此青蕊枝。\n幽赏心所寄，曾不忧朝饥。\n果茹愧云鲜，聊兹抚幼儿。\n扁舟欲有适，矫首空遐思。",
        "dynasty": "宋",
        "collection_info": null
    },
    {
        "title": "社后己未始雨酒边书",
        "author": "方回",
        "content": "今年五月梅，昼夜雨不止。\n及兹七八月，一旱乃如此。\n古言了无验，社公饮旧水。\n岂其世俗移，难復论常理。\n里门分内竟，谁记戊与己。\n诘朝始霢霂，渐作霈然喜。\n破靴行荒园，沙泥濡足指。\n蕉扇戴头归，声类钓蓬底。\n有田谷不登，无田吾何耻。\n荷锄莳蔬者，告谓土润咫。\n芙蓉一二开，红蓼乱纷委。\n木落楼阁出，风物甚清美。\n偶兹樽酒具，小醉亦可尔。\n土木愚顽姿，颓然隠吟几。\n天地万古悠，微躯一稊蚁。\n区区曷足云，后当知此士。",
        "dynasty": "宋",
        "collection_info": null
    },
    {
        "title": "社后復晴",
        "author": "方回",
        "content": "无租犹欲望丰年，岂不差于酤籴便。\n浪说岁星守南斗，略微社雨润秋田。\n异哉古语俱难信，老矣余生益自怜。\n已近重阳更晴旱，潘郎佳句亦虚传。",
        "dynasty": "宋",
        "collection_info": null
    },
    {
        "title": "小园",
        "author": "方回",
        "content": "累土为台就浚池，小园聊尔寄娱嬉。\n栽花谁觉似贫户，煮菜自量无厌时。\n月下秋声长不寐，水中树影最宜诗。\n客来客去频欢喜，祇为能饶一着棋。",
        "dynasty": "宋",
        "collection_info": null
    },
    {
        "title": "拟咏贫士七首  其一",
        "author": "方回",
        "content": "陶渔起畎亩，在野贤无遗。\n世岂有贫士，贫民且无之。\n鳏寡不敢侮，俊乂斯可知。\n末季尚贪慾，高位多穷奇。\n有如元恺者，岂不寒与饥。\n寒饥士之常，苍生良足悲。",
        "dynasty": "宋",
        "collection_info": null
    },
    {
        "title": "拟咏贫士七首  其二",
        "author": "方回",
        "content": "生不逢尧舜，夜歌齐国门。\n短布适至骭，顾此何足言。\n得无慕反坫，颇欲致饱温。\n区区霸者佐，治躬乏本原。\n易地可禹稷，独许陋巷颜。\n管卑况彼宁，人品当尔论。",
        "dynasty": "宋",
        "collection_info": null
    },
    {
        "title": "拟咏贫士七首  其三",
        "author": "方回",
        "content": "周公昔下士，一饭不遑餐。\n四海颂声作，白屋无復寒。\n三家柄鲁国，阳虎盗屿璠。\n曾原二三子，忍饥依杏坛。\n士当察时命，固穷心所安。\n何至挟长铗，特为无鱼弹。",
        "dynasty": "宋",
        "collection_info": null
    },
    {
        "title": "拟咏贫士七首  其四",
        "author": "方回",
        "content": "昔在冯敬通，晚节极穷困。\n岂不尝专城，肥遯故无闷。\n如何彼江生，赋此以为恨。\n政坐不能隠，揣谓意有怨。\n与世一不合，心迹当两远。\n岂容近市朝，尚与俗物溷。",
        "dynasty": "宋",
        "collection_info": null
    },
    {
        "title": "拟咏贫士七首  其五",
        "author": "方回",
        "content": "堂堂孔北海，不忧樽酒空。\n一旦坐口语，老瞒不见容。\n危行言未逊，难保明哲躬。\n虞翻落日南，管宁老辽东。\n事至于此极，岂愿飘孤蓬。\n所以焦先者，愧处蜗庐中。",
        "dynasty": "宋",
        "collection_info": null
    },
    {
        "title": "拟咏贫士七首  其六",
        "author": "方回",
        "content": "少陵走西蜀，坡仙谪罗浮。\n暗与渊明合，九日无新篘。\n儿曹处此境，四顾定復愁。\n惟此三老翁，浩然无所忧。\n作诗配日月，万古长空流。\n寄谢酩酊子，讵识黄花秋。",
        "dynasty": "宋",
        "collection_info": null
    },
    {
        "title": "拟咏贫士七首  其七",
        "author": "方回",
        "content": "龚夬坐何罪，持扇行觅钱。\n唐意介之孙，忍饿死空山。\n我尝读史册，怅望南渡前。\n似兹良亦多，晚辈未可姗。\n此责有所归，冠裳天地颠。\n祸至崩杞国，彼悔其奚言。",
        "dynasty": "宋",
        "collection_info": null
    },
    {
        "title": "九日无酒",
        "author": "方回",
        "content": "陶杜休官窘可知，更怜坡老惠州时。\n三人九日俱无酒，一笑千年各有诗。\n我辈固穷生事拙，今秋悭雨菊花迟。\n典衣不办杯中物，空嗅青英有所思。",
        "dynasty": "宋",
        "collection_info": null
    },
    {
        "title": "九日烹二鸡终不得酒",
        "author": "方回",
        "content": "长女近归宁，念母省所患。\n临别无可烹，仅余一老雁。\n兹辰遂重九，空庖绝刍豢。\n伏雌劣足膳，时醪靡由办。\n平生万卷肠，半世饫藜苋。\n中尝长军府，岂不讌集惯。\n晚年畏祸机，弃官老林涧。\n卖书辍架籤，典衣解袍襻。\n佳节无一钱，终不羡朽贯。\n瓶罄何耻为，更用奴隶讪。\n但甘颜乐瓢，宜免周誓轘。\n粲粲东篱英，聊与岁同晏。",
        "dynasty": "宋",
        "collection_info": null
    },
    {
        "title": "九日用渊明韵二首  其一",
        "author": "方回",
        "content": "穷山岂有节，疲氓不聊生。\n比户迫冻馁，九日存空名。\n旦视觜参中，斗极南北明。\n知我乏机杼，促织亦销声。\n昔健酒易得，痛饮倚妙龄。\n焉知齿髪暮，壶尽无可倾。\n寒英粲荒圃，槁叶铿前荣。\n坚忍验学力，乖离怅时情。\n死也谅不磨，可惜百无成。",
        "dynasty": "宋",
        "collection_info": null
    },
    {
        "title": "九日用渊明韵二首  其二",
        "author": "方回",
        "content": "渊明谢督邮，犹有金石交。\n故人笃古谊，未随霜叶雕。\n把菊东篱下，气与南山高。\n颜生忽至止，双凤鸣青霄。\n我誓死岩穴，瓮灌讵云劳。\n奈何今年秋，一旱川原焦。\n酒钱蔑由致，拟坡聊和陶。\n索寞世所贱，由来非一朝。",
        "dynasty": "宋",
        "collection_info": null
    },
    {
        "title": "復记乙酉重九",
        "author": "方回",
        "content": "无酒无钱不可赊，穷居犹胜走天涯。\n晴轩小圃篱门掩，时有人来觅菊花。",
        "dynasty": "宋",
        "collection_info": null
    },
    {
        "title": "送汪以南教授  其一",
        "author": "方回",
        "content": "郡文学掾未宜卑，四七元勋所愿为。\n归兴忽如忆鲈鲙，閒心肯復恋皋比。\n郑虔粱肉非无分，薛令桑榆竟自奇。\n想见田园有余乐，时能寄我和陶诗。",
        "dynasty": "宋",
        "collection_info": null
    },
    {
        "title": "送汪以南教授  其二",
        "author": "方回",
        "content": "未至无毡坐客寒，兴阑自欲早休官。\n新下泽车款段马，旧逢掖衣章甫冠。\n冷看群飞终可愕，真能勇退岂为难。\n人生底是閒居好，心稳神清梦亦安。",
        "dynasty": "宋",
        "collection_info": null
    },
    {
        "title": "送汪以南教授  其三",
        "author": "方回",
        "content": "独冷儒官亦独清，前贤补处讵云轻。\n后山三任入东观，修水七年留北京。\n底用过多求美宦，自应垂后保香名。\n赠言我竟无堪说，笑指篱边秋菊英。",
        "dynasty": "宋",
        "collection_info": null
    },
    {
        "title": "次韵汪以南归途见寄",
        "author": "方回",
        "content": "身轻更觉马蹄轻，倦听昕堂讲鼓声。\n示病早能效摩诘，赋归真復继渊明。\n食租近郭膏腴足，卜筑依山爽垲成。\n疾寄新诗似怜我，弃田捐宅不聊生。",
        "dynasty": "宋",
        "collection_info": null
    },
    {
        "title": "村路有呼予老朝奉者",
        "author": "方回",
        "content": "真公真相自难诬，非相非公亦好谀。\n谁忽谓予老朝奉，心知不是贋称呼。",
        "dynasty": "宋",
        "collection_info": null
    },
    {
        "title": "王干三岭",
        "author": "方回",
        "content": "澄练平皋水屈盘，青苍松栎拥峰峦。\n霜晴村落全如画，一见都忘上岭难。",
        "dynasty": "宋",
        "collection_info": null
    },
    {
        "title": "戏咏昌化县土风二首  其一",
        "author": "方回",
        "content": "阔衣男子荷薪樵，瘿颈妇人昂髻髫。\n巨石塞途饶荦确，荒村扃户故萧条。\n水风骚屑雨非雨，溪涧复重桥復桥。\n授粲割鲜何敢望，尚无漓酒与侬浇。",
        "dynasty": "宋",
        "collection_info": null
    },
    {
        "title": "戏咏昌化县土风二首  其二",
        "author": "方回",
        "content": "富有大山无广川，积多冢树少炊烟。\n绝奇车盘岭上石，稍阔走马平东田。\n竹筐晒谷争晴日，瓦瓮淹虀及冻天。\n未信苏湖万顷室，数家荞穄树头悬。",
        "dynasty": "宋",
        "collection_info": null
    },
    {
        "title": "三贪嘆",
        "author": "方回",
        "content": "十月蛇当蛰，锦文遨道边。\n碎首毙农梃，人蛇胡不然。\n鼠窃不以夜，腐尸供鸱鸢。\n白昼自掇祸，人鼠宜戒旃。\n猛豹落槛穽，割皮充席毡。\n人中亦有豹，勿恃多金钱。\n蛇鼠喻官吏，豹以喻将焉。\n三贪逭天诛，听此三嘆篇。",
        "dynasty": "宋",
        "collection_info": null
    },
    {
        "title": "村女",
        "author": "方回",
        "content": "青荷叶伞茜裙红，随母归宁省外翁。\n莫笑梳装未京样，兵余犹见太平风。",
        "dynasty": "宋",
        "collection_info": null
    },
    {
        "title": "下营晓行二首  其一",
        "author": "方回",
        "content": "霜锲驼裘耳欲冰，谁家先我已宵兴。\n道傍篱落遮丛篠，隔火荧荧见一灯。",
        "dynasty": "宋",
        "collection_info": null
    },
    {
        "title": "下营晓行二首  其二",
        "author": "方回",
        "content": "月淡云浓弄晓晴，草中白处路微明。\n垂鞭缓辔十余里，始听鸣鸡第一声。",
        "dynasty": "宋",
        "collection_info": null
    },
    {
        "title": "行于潜县南田中",
        "author": "方回",
        "content": "曾蹑危桥入县行，萧然无处觅诗情。\n不如涉浅田南过，天目山长一抹横。",
        "dynasty": "宋",
        "collection_info": null
    },
    {
        "title": "燥溪晓行",
        "author": "方回",
        "content": "旅宿殊难稳，宵征敢告劳。\n三声鸡未动，五丈月犹高。\n险路纡羸马，寒飈穴敝袍。\n枯林影中过，恐或有梅梢。",
        "dynasty": "宋",
        "collection_info": null
    },
    {
        "title": "过画龙天始明",
        "author": "方回",
        "content": "落月犹余彩，荒村已几过。\n店明灯透壁，石响马升坡。\n起早寒多嗽，忘劳暗自歌。\n老夫亦小憩，霜重手频呵。",
        "dynasty": "宋",
        "collection_info": null
    },
    {
        "title": "丁桥晓行",
        "author": "方回",
        "content": "苕水无声镜面光，渔家孤艇泊中央。\n十幅生绡谁画得，一轮斜月一篷霜。",
        "dynasty": "宋",
        "collection_info": null
    },
    {
        "title": "赠地里周国祥",
        "author": "方回",
        "content": "存卫府勋有是事，下婢子品斯何心。\n多少幽明不平处，烦君端试指南针。",
        "dynasty": "宋",
        "collection_info": null
    },
    {
        "title": "再赠周国祥言相",
        "author": "方回",
        "content": "纷纷世上少全人，鹤睫分光照始真。\n李相头颅君莫笑，神仙犹现羽禽身。",
        "dynasty": "宋",
        "collection_info": null
    },
    {
        "title": "赠五星梅獬孙",
        "author": "方回",
        "content": "运极螟蛉绍雀儿，太平早有窦郎知。\n市门屠贩规温饱，何足烦君子细推。",
        "dynasty": "宋",
        "collection_info": null
    },
    {
        "title": "晚登涌金门城望湖",
        "author": "方回",
        "content": "烟昏日落更谁知，四十流年一饷时。\n水次梅花应独笑，城头老子尚能诗。\n画船绿幕今如梦，雪鬓苍颜只自悲。\n淡抹浓粧有余态，西施终是老西施。",
        "dynasty": "宋",
        "collection_info": null
    },
    {
        "title": "次韵酬郝润甫二首  其一",
        "author": "方回",
        "content": "与君山泽两臞仙，浪走尘埃汩市廛。\n老貌相逢今又别，余生更觉不如前。\n孰追赤制春秋笔，稍悟黄庭内外篇。\n俯仰此心了无愧，冷看举世售栀鞭。",
        "dynasty": "宋",
        "collection_info": null
    },
    {
        "title": "次韵酬郝润甫二首  其二",
        "author": "方回",
        "content": "幸君三復甫田诗，髀肉空消万里驰。\n直与羣飞争勇往，可能小退入深思。\n古人未必成功易，智士宁无见事迟。\n海阔天长一翘想，抟鹏岂料竟低垂。",
        "dynasty": "宋",
        "collection_info": null
    },
    {
        "title": "喜赵宾旸至次韵舟行二首  其一",
        "author": "方回",
        "content": "别后生涯两更微，裹粮东路是耶非。\n我才疋马荒山出，公亦轻帆下水飞。\n市酤未成投辖饮，閒枰聊解烂柯围。\n会须一骋吴山目，同上严家九陇矶。",
        "dynasty": "宋",
        "collection_info": null
    },
    {
        "title": "喜赵宾旸至次韵舟行二首  其二",
        "author": "方回",
        "content": "忆泛桐江水，真成照胆清。\n熟知渔父乐，恨乏钓船轻。\n身老不重少，潮平还復生。\n谁能似沙鸟，兴废了无情。",
        "dynasty": "宋",
        "collection_info": null
    },
    {
        "title": "题陆君雁鹭图",
        "author": "方回",
        "content": "菰米飘香白小肥，汀鸿沙鹭狎晴晖。\n太湖天接吴松阔，莫近能言鸭畔飞。",
        "dynasty": "宋",
        "collection_info": null
    },
    {
        "title": "次韵宾旸令郎见示二首  其一",
        "author": "方回",
        "content": "盛名从昔起寒微，逆旅萧条未必非。\n政可夜楼观月落，不应晓枕叹霜飞。\n妙年振鬣思千里，他日干霄会百围。\n通介随时有中道，稍容衰老擅渔矶。",
        "dynasty": "宋",
        "collection_info": null
    },
    {
        "title": "次韵宾旸令郎见示二首  其二",
        "author": "方回",
        "content": "老我泥涂久，郎君玉雪清。\n百年双鬓谢，一醉万缘轻。\n孰肯延枚叟，端难少贾生。\n修程未可料，聊此慰诗情。",
        "dynasty": "宋",
        "collection_info": null
    },
    {
        "title": "涌金门城望五首  其一",
        "author": "方回",
        "content": "萧条垂柳映枯荷，金碧楼空水鸟过。\n略剩繁华犹好在，细看冷淡奈愁何。\n遥知堤上游人少，渐觉城中空地多。\n迴首太平三百载，钱王纳土免干戈。",
        "dynasty": "宋",
        "collection_info": null
    },
    {
        "title": "涌金门城望五首  其二",
        "author": "方回",
        "content": "左看城阙右看湖，辗翠蹄红路欲芜。\n君子颇闻梁上有，丽人何至水边无。\n他时公论谁良史，往日虚名几腐儒。\n地下西施应冷笑，不缘红粉解亡吴。",
        "dynasty": "宋",
        "collection_info": null
    },
    {
        "title": "涌金门城望五首  其三",
        "author": "方回",
        "content": "天迴地转事云轮，湖葑山榛色渐陈。\n坠珥遗钿如隔世，欹楼倾榭最愁人。\n一钱物变千钱直，十户民惊九户贫。\n犹有沙河塘上路，卖花声作旧时春。",
        "dynasty": "宋",
        "collection_info": null
    },
    {
        "title": "涌金门城望五首  其四",
        "author": "方回",
        "content": "曾向西湖醉写诗，衰年六十嘆飈驰。\n一毫无补承平世，万事俱非老死时。\n三竺禅窗猿已化，八梅吟冢鹤应悲。\n花秾月艷今如梦，卧听长桥笛夜吹。",
        "dynasty": "宋",
        "collection_info": null
    },
    {
        "title": "涌金门城望五首  其五",
        "author": "方回",
        "content": "风入松词万口传，翻成余恨寄湖烟。\n难寻旧梦花阴地，剩放新愁雪意天。\n战罢閒堤眠老马，宴稀荒港泊空船。\n此心拟欲为僧去，政恐袈裟未惯穿。",
        "dynasty": "宋",
        "collection_info": null
    },
    {
        "title": "赵宾旸唐师善见和涌金城望次韵五首  其一",
        "author": "方回",
        "content": "犹存径菊已无荷，城上霜风疋马过。\n厮养前行疑叵可，徼巡侧睨暗谁何。\n感时诗客推敲苦，逃俗编氓剃落多。\n祇为湖山豢佳丽，水犀十万竞投戈。",
        "dynasty": "宋",
        "collection_info": null
    },
    {
        "title": "赵宾旸唐师善见和涌金城望次韵五首  其二",
        "author": "方回",
        "content": "颓城砖甓堕平湖，禁籞雕残故苑芜。\n戚畹换班言肯用，边庭入相事应无。\n福威玉食欺孤主，诗礼金椎党盗儒。\n丧乱谁怜杜陵老，娇儿短褐倒天吴。",
        "dynasty": "宋",
        "collection_info": null
    },
    {
        "title": "赵宾旸唐师善见和涌金城望次韵五首  其三",
        "author": "方回",
        "content": "玉斧难修旧月轮，凄凉沙鸟犯鈎陈。\n总因燕颔多庸将，却误蛾眉事别人。\n一纪于今兵粗定，四民莫若士犹贫。\n酒垆高李能同醉，老眼昏花暂觉春。",
        "dynasty": "宋",
        "collection_info": null
    },
    {
        "title": "赵宾旸唐师善见和涌金城望次韵五首  其四",
        "author": "方回",
        "content": "主人携妓我题诗，三十年如一瞬驰。\n尚想泊船行马处，不殊衝雪探梅时。\n相君已抱牺牛悔，京兆空余鵩鸟悲。\n谁会此怀同向秀，夜邻横玉起孤吹。",
        "dynasty": "宋",
        "collection_info": null
    },
    {
        "title": "赵宾旸唐师善见和涌金城望次韵五首  其五",
        "author": "方回",
        "content": "胪唱曾叨殿上传，末班遥望御炉烟。\n貂蝉公不施霖雨，虮虱臣能补漏天。\n羞见稗官成野史，懒携草具问湖船。\n旧街灯火元宵近，无復遨头夜市穿。",
        "dynasty": "宋",
        "collection_info": null
    },
    {
        "title": "次韵谢曹之才见赠",
        "author": "方回",
        "content": "崦嵫苒苒迫斜晖，梦断铭功十二旗。\n邻曲过从穿不借，故乡书问寄当归。\n固穷敢向中途悔，小隠无令始愿违。\n万境皆空心已死，霑泥落絮肯重飞。",
        "dynasty": "宋",
        "collection_info": null
    },
    {
        "title": "寓楼小饮",
        "author": "方回",
        "content": "六贤一道士，邂逅及吾门。\n藉甚西湖客，惭无北海樽。\n雪堂副团练，石鼎老轩辕。\n歌杜诗奇绝，谁能效许浑。",
        "dynasty": "宋",
        "collection_info": null
    },
    {
        "title": "次韵仇仁近谢诗跋",
        "author": "方回",
        "content": "羁角朋从饰帨觿，成人可更戏桐圭。\n万钧致力终能举，一字争工未易题。\n鲁颂向来睎考父，雩风元自异公西。\n长江破浪输君手，肯学村船逆上溪。",
        "dynasty": "宋",
        "collection_info": null
    },
    {
        "title": "次韵权季玉枕上偶成",
        "author": "方回",
        "content": "迩日屡闻亲药鼎，客怀沈鬰与谁论。\n细参素问心无病，勤剔青灯眼未昏。\n九折政思为孝子，七襄未用乞天孙。\n察君诗味如枯淡，中有无穷古意存。",
        "dynasty": "宋",
        "collection_info": null
    },
    {
        "title": "次韵胡正卿",
        "author": "方回",
        "content": "长途疾足讵容休，政是嘶风抹电秋。\n小復低迴从吏隠，未应拘窘嘆官囚。\n声名甫逐涛江起，魂梦空随沁水流。\n一顾即看逢伯乐，直须昼绣问刀头。",
        "dynasty": "宋",
        "collection_info": null
    },
    {
        "title": "次韵仇仁近至日",
        "author": "方回",
        "content": "浪说春迴地底阳，驼裘正怯北风凉。\n未来事甚云难测，已老身无日再长。\n紫逻招魂千里雪，彤庭待漏五更霜。\n閒人幸脱拘挛外，客枕何庸早起忙。",
        "dynasty": "宋",
        "collection_info": null
    },
    {
        "title": "次韵仇仁近晴窗二首  其一",
        "author": "方回",
        "content": "涧毛足可继晨羞，窗暗窗明日去留。\n古道海深盘石坠，时情风缓暖丝游。\n天渊有间终何恨，人我相违各不求。\n四顾茫然欲焉往，一寒端为效忠谋。",
        "dynasty": "宋",
        "collection_info": null
    },
    {
        "title": "次韵仇仁近晴窗二首  其二",
        "author": "方回",
        "content": "往时淟涊玷蕃宣，处士名闻积有年。\n甚欲同倾彭泽酒，未能略送始兴钱。\n细看好句无疵处，时出名言亦自然。\n苦海爱河争没溺，禅窗一榻篆茶烟。",
        "dynasty": "宋",
        "collection_info": null
    },
    {
        "title": "次韵仇仁近见赠",
        "author": "方回",
        "content": "霜削风朘缊絮轻，忍能弔古上颓城。\n穷途我辈俱相似，老态今年转可惊。\n差喜有儿胜伯道，故知无婢效康成。\n紫阳溪上余茅屋，终与沙鸥不负盟。",
        "dynasty": "宋",
        "collection_info": null
    },
    {
        "title": "次韵张仲实见赠",
        "author": "方回",
        "content": "久縻官务费爬梳，一旦投閒得自如。\n紫绶金章已高阁，青鞋布袜是安车。\n漫郎心事诗能说，散圣禅流髪未除。\n物我重轻中了了，可能秤象待苍舒。",
        "dynasty": "宋",
        "collection_info": null
    },
    {
        "title": "至日后吴山城隍庙",
        "author": "方回",
        "content": "磴石梯飈俯去鸿，湖江左右海西东。\n冥冥烟雾已难辨，杳杳楼台犹未穷。\n摇翠步莲来陌上，褰红指笋出舆中。\n谁知夜静狐狸吼，粉黛还如旧六宫。",
        "dynasty": "宋",
        "collection_info": null
    },
    {
        "title": "会张仲实宅得天字",
        "author": "方回",
        "content": "兵甲更多难，桑榆迫暮年。\n孰能容此老，犹得并诸贤。\n空阔瞻乔木，推移嘆逝川。\n醉乡春有路，暂觉异寒天。",
        "dynasty": "宋",
        "collection_info": null
    },
    {
        "title": "喜鹤田李元晖至",
        "author": "方回",
        "content": "江海踰千里，春秋近七旬。\n盗兼兵塞路，贫与病随身。\n行李奔穷岁，生刍奠故人。\n论文岂知许，但喜酒杯亲。",
        "dynasty": "宋",
        "collection_info": null
    },
    {
        "title": "次韵仇仁近用韵见示五首  其一",
        "author": "方回",
        "content": "时惊驿走听庭宣，老朽于予孰使年。\n鸣玉久忘綪结佩，穿花空忆锦连钱。\n愧非今代王摩诘，许识能诗孟浩然。\n野服幅巾亦堪画，丹青何必上凌烟。",
        "dynasty": "宋",
        "collection_info": null
    },
    {
        "title": "次韵仇仁近用韵见示五首  其二",
        "author": "方回",
        "content": "眼过登伽皱面羞，湖山信美为谁留。\n开通不办多王老，下泽唯思侣少游。\n行役自量非得已，食贫能忍復焉求。\n余生至此当知命，壮事虚抛更老谋。",
        "dynasty": "宋",
        "collection_info": null
    },
    {
        "title": "次韵仇仁近用韵见示五首  其三",
        "author": "方回",
        "content": "久已休官卧紫阳，故园稍復葺荒凉。\n虽无厦屋千间广，尚有书檠二尺长。\n清赏五更花过雨，珍烹十月菜经霜。\n客游漫惹兴亡恨，早觉归心晓夜忙。",
        "dynasty": "宋",
        "collection_info": null
    },
    {
        "title": "次韵仇仁近用韵见示五首  其四",
        "author": "方回",
        "content": "治任犹近旦中觿，旅次今移日至圭。\n恶况味逢佳节序，懒情怀怯好诗题。\n向来守黑元知白，几辈平东復镇西。\n定是仇仙知此意，卜邻端欲共花溪。",
        "dynasty": "宋",
        "collection_info": null
    },
    {
        "title": "次韵仇仁近用韵见示五首  其五",
        "author": "方回",
        "content": "褒衣全觉近人轻，击柝鸣鼙满万城。\n士气欲如枯草死，文声未见蛰雷惊。\n绛侯岂识长沙傅，秦宓能非棘子成。\n当復夜窗抱吟膝，百年长与一灯盟。",
        "dynasty": "宋",
        "collection_info": null
    },
    {
        "title": "别后寄赵宾旸併杨华父二首  其一",
        "author": "方回",
        "content": "虚翁眼暗鲁翁聋，聚散匆匆老病踪。\n近已有人传我死，何期此地与君逢。\n两穷未必时流识，一笑犹为造物容。\n自觉平生豪故在，能挥万字饮千钟。",
        "dynasty": "宋",
        "collection_info": null
    },
    {
        "title": "别后寄赵宾旸併杨华父二首  其二",
        "author": "方回",
        "content": "貌颠神定杨明府，听聩思聪赵广文。\n此老足成三钓叟，相望各占一溪云。\n宾旸客邸偶胥会，华父家园谁共醺。\n为报包山旧乔木，欲来繫马说新闻。",
        "dynasty": "宋",
        "collection_info": null
    },
    {
        "title": "次韵张仲实岁晚",
        "author": "方回",
        "content": "老穷胜殀达，敢惜岁时迁。\n食玉多忧死，披簑且醉眠。\n西湖非昔者，南雪尚春前。\n稍足陶瓶粟，诸公不用怜。",
        "dynasty": "宋",
        "collection_info": null
    },
    {
        "title": "送高险崖一直翁二上人还扬州",
        "author": "方回",
        "content": "岁晚江湖尚此行，从今一钵老淮城。\n闻闻见见元无法，去去来来岂有情。\n肯復餐针效罗什，独能沽酒致渊明。\n风吹云散各南北，我亦归寻钓石盟。",
        "dynasty": "宋",
        "collection_info": null
    },
    {
        "title": "次韵酬刘彦直",
        "author": "方回",
        "content": "稷下先生旧老成，十年江表耸雄名。\n观星南极孤槎远，赏月西湖独榻横。\n笔底篇章追梦得，樽前风味胜公荣。\n酒楼一诵惊人句，四座如闻霹雳声。",
        "dynasty": "宋",
        "collection_info": null
    },
    {
        "title": "十二月十三日三桥小雪",
        "author": "方回",
        "content": "晓楼衾薄梦迴频，闢户寒光绝点尘。\n各各一篷船未动，差差万瓦屋如新。\n高门定有丰醪饩，下里畴能馈粲薪。\n邻叟踏泥共煎茗，早云多有望晴人。",
        "dynasty": "宋",
        "collection_info": null
    },
    {
        "title": "次韵张仲实读予近稿",
        "author": "方回",
        "content": "平生穷到骨，不受世人怜。\n肠倒三江洗，诗凭万口镌。\n旗常无可纪，衣钵尚堪传。\n今日如斯者，输君独妙年。",
        "dynasty": "宋",
        "collection_info": null
    },
    {
        "title": "十二月十五日去年以此日归",
        "author": "方回",
        "content": "日月相望夕，西归昔问途。\n焉知穷岁迫，重寓客楼孤。\n压雪弥河舫，胶冰噤树乌。\n遥怜万山裏，儿女乏寒襦。",
        "dynasty": "宋",
        "collection_info": null
    },
    {
        "title": "十六日",
        "author": "方回",
        "content": "来往江復浙，扰扰一年间。\n有子犹相隔，无官亦未閒。\n病嫌真药少，债准旧书还。\n霁雪楼前立，依依忆故山。",
        "dynasty": "宋",
        "collection_info": null
    },
    {
        "title": "遇仇仁近出斋小饮次前韵五首  其一",
        "author": "方回",
        "content": "贫何所恶贱何羞，寓物无心任去留。\n尚有可人同臭味，足相閒处与交游。\n衔杯痛饮真吾事，插架多书不外求。\n颇欲买邻今已晚，石田茅屋仗谁谋。",
        "dynasty": "宋",
        "collection_info": null
    },
    {
        "title": "遇仇仁近出斋小饮次前韵五首  其二",
        "author": "方回",
        "content": "万端□□□难宣，此腹便便六十年。\n宁作鸱夷长贮酒，可能□□□名钱。\n一瓢陋巷应常事，驷马高车特偶然。\n潦倒□□□□□，犹胜苔骨卧荒烟。",
        "dynasty": "宋",
        "collection_info": null
    },
    {
        "title": "遇仇仁近出斋小饮次前韵五首  其三",
        "author": "方回",
        "content": "知君胸次蔼春阳，与世多炎岂有凉。\n书室相迎黄卷积，羽人同坐白鬚长。\n此翁久客贫兼病，今岁奇寒雪更霜。\n一饷清谈百忧绝，故知退静胜奔忙。",
        "dynasty": "宋",
        "collection_info": null
    },
    {
        "title": "遇仇仁近出斋小饮次前韵五首  其四",
        "author": "方回",
        "content": "百斛明珠价尚轻，新诗倍蓰几连城。\n即今自愧才将尽，如我初无语可惊。\n涉世磨治良玉出，刀圭点化大丹成。\n岂徒丽习资朋友，定霸须君主夏盟。",
        "dynasty": "宋",
        "collection_info": null
    },
    {
        "title": "遇仇仁近出斋小饮次前韵五首  其五",
        "author": "方回",
        "content": "我诗市匠制锥觿，君集王朝粲璧圭。\n奇语时常欹枕咏，佳联直欲遍窗题。\n猥思驽驾能追骥，终愧东颦敢效西。\n赤甲白盐三峡路，无人肯泝浣花溪。",
        "dynasty": "宋",
        "collection_info": null
    },
    {
        "title": "岁除日陈正之刘彦质来奕",
        "author": "方回",
        "content": "明朝六十遂平头，岂料耆年尚百忧。\n远忆儿孙兼婢仆，欠赍裹饵与衣裘。\n倩人赊酒聊堪醉，看客枰棋卒未休。\n旅□乡心记今夕，北风吹雪满寒楼。",
        "dynasty": "宋",
        "collection_info": null
    },
    {
        "title": "大雪出三桥寓楼",
        "author": "方回",
        "content": "冻雀愁鸢噤不譁，漫天浩瀚逐风斜。\n映楼横过三千丈，接屋平铺十万家。\n静夜有窗皆贮月，寒空无树不开花。\n诗成欲捻冰鬚断，聊举深杯答岁华。",
        "dynasty": "宋",
        "collection_info": null
    },
    {
        "title": "丙戌元日二首  其一",
        "author": "方回",
        "content": "犹忆儿时襁褓中，天南跋涉到江东。\n间关岭海三千里，倏忽星霜六十翁。\n追远无涯心事苦，苟生何益暮途穷。\n雪消日薄寒尤力，独倚危楼数过鸿。",
        "dynasty": "宋",
        "collection_info": null
    },
    {
        "title": "丙戌元日二首  其二",
        "author": "方回",
        "content": "歙山严濑寄荆扉，想见同时雪正飞。\n柳动梅残惊岁换，儿寒女瘦望予归。\n百年偏许诗名在，双鬓能知世事非。\n社友踏泥肯相顾，酒钱更欲典春衣。",
        "dynasty": "宋",
        "collection_info": null
    },
    {
        "title": "正月三日立春",
        "author": "方回",
        "content": "曾戴金幡胜，如今有几人。\n尚能容白髪，屡得见青春。\n定力忘寒燠，冥怀任屈伸。\n遥知残雪地，即復化为尘。",
        "dynasty": "宋",
        "collection_info": null
    },
    {
        "title": "感旧",
        "author": "方回",
        "content": "春暖鶑簧绝，宵寒鬼燐微。\n美人应骨朽，华屋已灰飞。\n巷陌名空在，毗邻事总非。\n昔贤歌麦秀，不必泪霑衣。",
        "dynasty": "宋",
        "collection_info": null
    },
    {
        "title": "杭正月十三夜",
        "author": "方回",
        "content": "歌鼓犹闻治世音，逃喧爱寂自沈吟。\n九衢翠钿春□□，一室青灯夜独深。\n岂不冻云开霁月，其如老眼异童心。\n□□变幻凉州梦，便觉繁华胜似今。",
        "dynasty": "宋",
        "collection_info": null
    },
    {
        "title": "杭正月十五夜用韵",
        "author": "方回",
        "content": "随缘徇俗岂知音，戏队遨朋舞间吟。\n但信金鞍忘路远，不知玉漏早更深。\n春光月色相为赐，公子佳人别有心。\n旧观依稀百分一，十年兵甲到如今。",
        "dynasty": "宋",
        "collection_info": null
    },
    {
        "title": "杭正月十七夜用韵",
        "author": "方回",
        "content": "歌词南北混乡音，犹忆仙台万烛吟。\n俗侈观优无不笑，令严罚饮必须深。\n未阑晓阙落梅曲，已动春郊芳草心。\n四十年前政如许，白头悽怆忽斯今。",
        "dynasty": "宋",
        "collection_info": null
    },
    {
        "title": "访西湖郑高士",
        "author": "方回",
        "content": "不为寻仙子，吾能远出湖。\n水滨维舴艋，屋角认椶榈。\n漉瓮分红酒，挥毫写白鬚。\n思诗看素壁，待与再来书。",
        "dynasty": "宋",
        "collection_info": null
    },
    {
        "title": "喜宾旸再来三桥次旧韵二首  其一",
        "author": "方回",
        "content": "拟撩社瓮共治聋，难向春泥觅雁踪。\n每嘆寄书多不达，孰知行役巧相逢。\n道衣染褐惊新制，醉鼻添皻失老容。\n尽日携儿往何处，归途灯暗夜鸣钟。",
        "dynasty": "宋",
        "collection_info": null
    },
    {
        "title": "喜宾旸再来三桥次旧韵二首  其二",
        "author": "方回",
        "content": "城头霜树迴春色，楼下冰河动水纹。\n联步即堪同拾翠，分携犹记欲书云。\n祝摩肤髪终须尽，质粥书衣尚可醺。\n彼我相㰞两难判，未知百世果谁闻。",
        "dynasty": "宋",
        "collection_info": null
    },
    {
        "title": "喜寓轩张梦符侍郎下访",
        "author": "方回",
        "content": "事业更篇章，从来例姓张。\n茂先同晋轨，子寿振唐纲。\n已树旗常绩，仍专翰墨场。\n云仍今接踵，月旦早名扬。\n神剑干将出，高冠獬豸昂。\n褰帷初鄂渚，杖斧復钱塘。\n士类星杓仰，文声电泽滂。\n四愁肩慷慨，七命敌铿锵。\n暖酹梅边冢，春遨柳下航。\n留题存感慨，属和笑奔忙。\n羸劣惭形秽，含弘頼疾藏。\n一离湖曲路，五换岁干阳。\n诵句思诗伯，除官说侍郎。\n班联参冢宰，铨部佐文昌。\n北壤蠙蛛割，南邦翠荡翔。\n雪寻浮玉渡，月认涌金墙。\n不鄙侨栖陋，来同雅话长。\n有书兼笔砚，无酒但茶汤。\n衰谢时维迈，羁穷气尚刚。\n斯人一青顾，怀古视穹苍。",
        "dynasty": "宋",
        "collection_info": null
    },
    {
        "title": "清湖小酌得生字",
        "author": "方回",
        "content": "泯默抑幽抱，低迴挫高情。\n肥遯夙果决，羁旅犹牵萦。\n华摭有旧习，冷嗜无新营。\n醲鲜世所竞，褒博日以轻。\n小人徇流俗，君子怀友生。\n浮𡏖岂不浊，澄渊元自清。\n丹枫昔雁落，绿柳今鶑鸣。\n蛰潜脱寒语，孳乳陶舒明。\n推排故已顺，会合讵易并。\n燠景敞重屋，芳物绵修城。\n愧乏丝竹奏，劣奉殽蔌擎。\n张子霏玉屑，赵老宣金声。\n予辩亦稍纵，遑恤听瞩惊。\n邂逅一兹醉，逝之南山耕。\n瞇目眩迅辙，刚心谢尘缨。\n彼我跬步间，奚翅重溟瀛。",
        "dynasty": "宋",
        "collection_info": null
    },
    {
        "title": "次韵宾旸池字",
        "author": "方回",
        "content": "鸿雁逐稻粱，飞飞无定时。\n槁草火不烬，层冰风已漪。\n观化悟兹理，久甘玄鬓丝。\n良愿息我影，不復天之涯。\n云何事行役，黾勉营所私。\n仰睇斗牛分，俯观朝夕池。\n玉气忽澌尽，侲子犹欢嬉。\n酸感谅徒尔，得酒竟大奇。\n是日春雾霁，西楼昼阴迟。\n云落茧楮墨，雹响纹秋棋。\n幸喜暂合聚，宁忘倏乖离。\n舟楫集津岸，焉得长絷维。\n前谢后花发，东起西星移。\n烂醉未失策，螺螟彼何知。\n冥冥失马福，昧昧亡羊岐。\n终当蜕阛阓，秉耒依农师。",
        "dynasty": "宋",
        "collection_info": null
    },
    {
        "title": "次韵宾旸子瑱草字",
        "author": "方回",
        "content": "平生挟壮心，长剑倚晴昊。\n岂意日昃歌，高台化为沼。\n沈蛟九渊底，翔凤千仞表。\n永言遯遐迹，未觉鬰孤抱。\n良辰值佳友，忽若咏鳬藻。\n大胜新亭集，洪流吟浩浩。\n初筵客或讶，酒资焉所讨。\n曰予贷诸邻，趁此风日好。\n君看万金室，一朝不自保。\n何如酣中隠，忘忧且娱老。\n赵翁玉雪郎，弄翰颉颃早。\n誉儿未妨癖，长松缘小草。",
        "dynasty": "宋",
        "collection_info": null
    },
    {
        "title": "次韵刘君鼎见赠二首  其一",
        "author": "方回",
        "content": "厌闻世态已如聋，旧雨人来久绝踪。\n自笑云萍无定止，不图针芥有奇逢。\n侯门列鼎三牲奉，田舍巾车一鹿容。\n试问吟怀欲何向，定应羞傍马医钟。",
        "dynasty": "宋",
        "collection_info": null
    },
    {
        "title": "次韵刘君鼎见赠二首  其二",
        "author": "方回",
        "content": "真復多多穷传记，端能亹亹着诗文。\n名场早捷千军阵，胪陛应符五色云。\n乱后湖山今稍稍，閒中宾主几醺醺。\n衰迟亦欲陪赓唱，未必当筵逮所闻。",
        "dynasty": "宋",
        "collection_info": null
    },
    {
        "title": "次韵连伯正见赠",
        "author": "方回",
        "content": "古调于今底所寻，麟胶忽嗣绝弦音。\n骤观布置如平易，徐认萦迴极杳深。\n露下九皋秋鹤唳，月寒三峡夜猿吟。\n宁为清绝更凄楚，肯弄文君户外琴。",
        "dynasty": "宋",
        "collection_info": null
    },
    {
        "title": "断河酒楼得花字落字二首  其一",
        "author": "方回",
        "content": "忽此四十载，弱冠来京华。\n缪乘朝士马，偶驾刺史车。\n谤墨满褚笥，战血腥干铘。\n良喜返初服，草屩牧羜豭。\n曷乃浪復出，头雪眼已花。\n市人幸不识，徒步趋酒家。\n惊倒道上客，高楼何讙譁。\n醉卧忘解衣，巷瓯朝鸣茶。",
        "dynasty": "宋",
        "collection_info": null
    },
    {
        "title": "断河酒楼得花字落字二首  其二",
        "author": "方回",
        "content": "六客三老翁，范张雅善谑。\n逆耳两能受，傍观殊错愕。\n当其未醉时，容言极温恪。\n美俗夸英多，玄理探敷落。\n罚𨠵弗少恕，谈锋遂相斫。\n傥非德将之，岂不咎狂药。\n红尘玄都观，玉树临春阁。\n此感独慨予，默然引深酌。",
        "dynasty": "宋",
        "collection_info": null
    },
    {
        "title": "次韵宾旸啼字犹字二首  其一",
        "author": "方回",
        "content": "醉眼看东误作西，衣缁巾醭屦拖泥。\n身无却少心徒壮，花自重开草更萋。\n信马旧痕今已灭，干虹老气似宜低。\n楼中是日喧呼甚，闻说邻儿亦止啼。",
        "dynasty": "宋",
        "collection_info": null
    },
    {
        "title": "次韵宾旸啼字犹字二首  其二",
        "author": "方回",
        "content": "往年灯火醉樊楼，月落吹箫未肯休。\n不惜黄金追胜事，肯迴青眼顾时流。\n燕来鸿去春光在，死易生难病脉浮。\n更问西池赏花约，心虽欲往豫兮犹。",
        "dynasty": "宋",
        "collection_info": null
    },
    {
        "title": "次韵范景文鶑字早字二首  其一",
        "author": "方回",
        "content": "醉眼无国色，醉耳无霆声。\n醉卧亦无梦，一醉泯七情。\n宿醉魂死矣，谁欤奠孔楹。\n酒醒魂忽还，里巷无不惊。\n决定一锸埋，绝胜五鼎烹。\n诗人张公子，中年捐燕鶑。\n独肯从我辈，共醉争筹觥。\n果能再一醉，勿爽游金明。",
        "dynasty": "宋",
        "collection_info": null
    },
    {
        "title": "次韵范景文鶑字早字二首  其二",
        "author": "方回",
        "content": "深衣讲儒业，羽衣学仙道。\n变性欲变衣，又谓田衣好。\n三叉路口人，左右惑忧抱。\n不如从我游，一醉玉山倒。\n美岂无苏小，富亦有王老。\n谁能一斗间，百篇挺华藻。\n范侯诗酒流，观国声誉早。\n睥睨蛉蜾豪，百万可一扫。",
        "dynasty": "宋",
        "collection_info": null
    },
    {
        "title": "二月十六日夜独酌思归四首  其一",
        "author": "方回",
        "content": "閒忆山中一片云，归欤莫待草风熏。\n老身岂可为形役，俗语何堪着耳闻。\n乍醉乍醒终鬰鬰，孰非孰是几纷纷。\n颠寒踣饿男儿事，已办渊明自祭文。",
        "dynasty": "宋",
        "collection_info": null
    },
    {
        "title": "二月十六日夜独酌思归四首  其二",
        "author": "方回",
        "content": "聊復埋身麵糵昏，倘来倘去肯销魂。\n瓦犹幸有三间屋，绢可全无二丈裈。\n壮士笑谈跻将相，寒儒衰老误儿孙。\n社公雨作春灯暗，独尽花前酒一樽。",
        "dynasty": "宋",
        "collection_info": null
    },
    {
        "title": "二月十六日夜独酌思归四首  其三",
        "author": "方回",
        "content": "不谢车尘觅饷偎，前行后指亦危哉。\n一贫牵绊似绳缚，百怪攻攒如箭来。\n自倚此中惟拙直，未知何故每惊猜。\n是尧非桀俱尘土，且可深杯更浅杯。",
        "dynasty": "宋",
        "collection_info": null
    },
    {
        "title": "二月十六日夜独酌思归四首  其四",
        "author": "方回",
        "content": "楼前春水欲生蛙，楼上无眠夜忆家。\n官道靴鸣知有雨，故溪船去好移花。\n耆年极荷神祇借，直性难禁世俗譁。\n便可真归不须梦，烂烹新笋煮新茶。",
        "dynasty": "宋",
        "collection_info": null
    },
    {
        "title": "二月十七日偕宾旸市饮二首  其一",
        "author": "方回",
        "content": "误着儒冠玷甲科，休官重到旧沙河。\n未妨缓步微行好，犹恐傍观窃议多。\n我辈相逢唯酒可，桃花如许奈春何。\n雪儿人物今难得，一曲离骚醉自歌。",
        "dynasty": "宋",
        "collection_info": null
    },
    {
        "title": "二月十七日偕宾旸市饮二首  其二",
        "author": "方回",
        "content": "无官岂畏犯金科，饮量真能海纳河。\n人老自于春色淡，花开最恨雨声多。\n向来伴侣今都尽，乃后光阴復几何。\n更挈残樽趋曲巷，小姬摘阮和燕歌。",
        "dynasty": "宋",
        "collection_info": null
    },
    {
        "title": "雨中饮宾旸次前韵二首  其一",
        "author": "方回",
        "content": "早欲升堂学四科，晚年万事已谈河。\n花时气色晴明少，海内交游老死多。\n径醉不须商可否，急归犹欲避谁何。\n春衣难典黄金尽，寻紫阳溪理棹歌。",
        "dynasty": "宋",
        "collection_info": null
    },
    {
        "title": "雨中饮宾旸次前韵二首  其二",
        "author": "方回",
        "content": "胸中了了讵同科，混合光尘济贯河。\n割据市楼才斗大，悬知官酒太灰多。\n足相娱乐唯君耳，不少盘旋谓我何。\n勿笑诗成欠流丽，予官采取可弦歌。",
        "dynasty": "宋",
        "collection_info": null
    },
    {
        "title": "朱桥早行",
        "author": "方回",
        "content": "田间夜打稻，茅茨耿明灯。\n客行过篱外，吠犬似可憎。\n放马囓露草，小憩寒塘塍。\n坐念今民间，贪吏无与绳。\n幸此岁稍稔，庶足供科征。\n不然岂不窘，况乃军旅兴。\n往者孰柄国，未谓杞遽崩。\n僞心感咎证，水旱常频仍。\n兹独有年屡，天仁良可凭。\n缓辔忽得句，数星陂水澄。",
        "dynasty": "宋",
        "collection_info": null
    },
    {
        "title": "杨村秋晓",
        "author": "方回",
        "content": "今日定復热，月落色亦红。\n东方垂欲明，忽被林雾浓。\n已有牧牛儿，出没黯淡中。\n暗行三十里，兀兀视马鬃。\n天宇悉已白，始见真秋容。\n宿鹭起空际，鸣雀出林丛。\n何所最可喜，稻熟岁粗丰。\n人世强食弱，生生终不穷。\n干戈汹海宇，幸存兹老农。\n古来几魏征，死为田舍翁。",
        "dynasty": "宋",
        "collection_info": null
    },
    {
        "title": "富阳田家",
        "author": "方回",
        "content": "自从丧乱来，懒復治生事。\n行行过田家，因之动幽意。\n早稻青已黄，晚稻亦垂穗。\n霅霅割稻声，自与割草异。\n是时秋欲半，蒲柳风日脆。\n儿卧牛自行，客熟犬不吠。\n螃蟹出篱间，茅茨临水际。\n使吾劣有此，亦足活老稚。\n宦学四十年，进退两不遂。\n扶犁手尚可，奈无可犁地。",
        "dynasty": "宋",
        "collection_info": null
    },
    {
        "title": "早发新城港",
        "author": "方回",
        "content": "月晕竟无风，亦復无社雨。\n俗谚犹不验，况乃古书语。\n客子上桐江，清晓发鸣橹。\n如何秋令半，犹此苦剧暑。\n爬肤垢满爪，汗流如炊煮。\n今年夏苦寒，悬知当有许。\n二僧昨同舟，斗酒取无所。\n竟夕卧復起，饥渴相尔汝。\n向背迷星辰，回环莽洲渚。\n谁家火独明，浩叹感今古。",
        "dynasty": "宋",
        "collection_info": null
    },
    {
        "title": "过杨华父宅与二僧同舟不及访",
        "author": "方回",
        "content": "每喜佯狂叟，穷途说共财。\n忽辞酒仙市，径上客星台。\n鼓枻携支遁，过门忆老莱。\n恐劳鸡黍具，或可致新醅。",
        "dynasty": "宋",
        "collection_info": null
    },
    {
        "title": "秋大热上七里滩",
        "author": "方回",
        "content": "吾生所未见，自古恐亦无。\n秋半不肯凉，赫日炎洪炉。\n沸湍七里滩，触热乘畏途。\n坐船汗如浆，况彼牵挽夫。\n一樯合众力，至数十辈俱。\n踏竿气欲绝，沙立僵且枯。\n西瓜足解渴，割裂青瑶肤。\n焉得大冰盘，霑丐及此徒。\n侥倖据势位，极意求所娱。\n愿迴君子心，略念小人躯。",
        "dynasty": "宋",
        "collection_info": null
    },
    {
        "title": "大浪滩步至东馆",
        "author": "方回",
        "content": "瞬息阅一纪，作郡初此来。\n小城虽寂寞，尚復具舆台。\n患难偶未死，覂乏良可咍。\n夜泊大浪滩，沽酒登崔嵬。\n随我别无物，但有双破鞋。\n破鞋足徒步，何必车中栖。\n质明日尚凉，行行高峰西。\n秋暑草不露，脚胫黏灰埃。\n破屋一小憩，老妪若见哀。\n万事岂可测，熙怡付齐谐。",
        "dynasty": "宋",
        "collection_info": null
    },
    {
        "title": "八月十五日二十日两至南山饮潇洒亭",
        "author": "方回",
        "content": "悠悠桐江水，寓庐十二年。\n重来六日内，两日登南山。\n南山有何好，高阁西北偏。\n隔江三千家，一抹烟霭间。\n阁槛一巨松，挺出众木前。\n野性所酷爱，老藤相纠缠。\n亦如我与僧，相对谈幽禅。\n稍遂物外性，屡写酣中篇。\n故侯復齐民，鬒髪成华颠。\n念当拾此去，焉得长周旋。",
        "dynasty": "宋",
        "collection_info": null
    },
    {
        "title": "西斋不寐三首  其一",
        "author": "方回",
        "content": "夜卧户不闭，夫岂无窥觎。\n偷儿定知我，空室一物无。\n向来穷太守，解官五载余。\n小儿近挈累，故乡已宁居。\n弃屋竢买□，竣事将届途。\n囊中米几斗，案上数帙书。\n弊衣及破褐，载之不盈车。\n饥寒久安命，不寐何所谟。\n欹枕背暗灯，自笑如鳏鱼。\n早知事乃尔，曷不倾我壶。",
        "dynasty": "宋",
        "collection_info": null
    },
    {
        "title": "西斋不寐三首  其二",
        "author": "方回",
        "content": "午醉稍就寝，甜梦何翩翩。\n晚醒潄茗饮，终夕斯无眠。\n初数一二鼓，乃至三四迁。\n草根沸蟋蟀，鸱鸮号树颠。\n众静汝独否，谁实使之然。\n聚萤车生愤，饭牛宁子叹。\n吾衰百念灰，曷为不遑安。\n天宇未肯白，秋气令人酸。\n孰是无忧者，恬然衾帷间。\n鬼神知此心，起盥书短篇。",
        "dynasty": "宋",
        "collection_info": null
    },
    {
        "title": "西斋不寐三首  其三",
        "author": "方回",
        "content": "寒近衣犹单，暑退扇已掷。\n生世成何事，卧念夜叹息。\n四壁候虫鸣，不啻千且百。\n其鸣果何谓，霜□还復蛰。\n大块□□民，生死互促迫。\n嗷嗷食土毛，灭去竟无迹。\n髧髦昔何□，□今曶六十。\n于道粗有闻，屡空未为厄。\n意长岁年短，虑阔世俗窄。\n欲为熟睡谋，可无伯伦德。",
        "dynasty": "宋",
        "collection_info": null
    },
    {
        "title": "与起来芳三上人游北山寺",
        "author": "方回",
        "content": "癖性爱古寺，鬰鬰乌龙山。\n癖性爱古树，万松拥禅关。\n偶与二三僧，共此一日閒。\n索茗古寺裏，繫马古树间。\n树古生凉飈，寺古殊尘寰。\n古貌各清怪，古心俱恬憪。\n忽有古笛声，牧儿度前湾。\n古人谓不足，古风斯已还。",
        "dynasty": "宋",
        "collection_info": null
    },
    {
        "title": "戏简杨华父",
        "author": "方回",
        "content": "落笔知学力，开口见心事。\n吾尝持此说，以阅天下士。\n杨侯老病躯，斗胆傲一世。\n王公敢唾駡，圣贤自位置。\n贫至典深衣，犹抱禹稷志。\n立论无今人，作诗有古意。\n半夜起醉歌，达旦不肯寐。\n佯狂未为非，贾祸亦可畏。\n筑屋五百间，誓言恢讲肄。\n何如觅皂角，浣濯暑服腻。",
        "dynasty": "宋",
        "collection_info": null
    },
    {
        "title": "南山寺潇洒阁呈川无竭二首  其一",
        "author": "方回",
        "content": "独骑瘦马破枯苔，要与高僧共茗杯。\n山阁云晴天上□，□帆潮紧日边来。\n藤阴树影东西缺，野色秋光左右□。\n□□中间无障碍，豁然宇宙一灵台。",
        "dynasty": "宋",
        "collection_info": null
    },
    {
        "title": "南山寺潇洒阁呈川无竭二首  其二",
        "author": "方回",
        "content": "每从水际上山巅，历磴攀梯欲到天。\n北岱南嵩前后阁，东吴西楚去来船。\n诗牌字没先朝藓，梵磬声飘下界烟。\n□□登临定分首，不知重会是何年。",
        "dynasty": "宋",
        "collection_info": null
    },
    {
        "title": "同川无竭观旃檀林东窗见婺州港定此为句",
        "author": "方回",
        "content": "心欺劲竹傲长松，铁面霜严舌有锋。\n遥指水光来婺□，□听乡语半吴侬。\n贴诗满壁夸佳句，答话当机破□□。\n□□归来大风雨，定知一钵已降龙。",
        "dynasty": "宋",
        "collection_info": null
    },
    {
        "title": "题魏公辅诗卷",
        "author": "方回",
        "content": "年少学诗歌，悲欢忌太过。\n未能全劲瘦，已觉近平和。\n嫩蘗随时摘，微瑕极力磨。\n成名待三十，存藁不须多。",
        "dynasty": "宋",
        "collection_info": null
    },
    {
        "title": "题徐子愚道悦堂二首  其一",
        "author": "方回",
        "content": "往年辞膝下，侯頖领儒冠。\n远忆门闾望，遄归涧谷盘。\n即今惟教子，不肯更求官。\n何限公台贵，亲颜未必欢。",
        "dynasty": "宋",
        "collection_info": null
    },
    {
        "title": "题徐子愚道悦堂二首  其二",
        "author": "方回",
        "content": "高门可旌表，潇洒郡城西。\n沼有王祥鲤，埘无郭泰鸡。\n寒衣催妇织，奇字课儿题。\n堂上慈颜近，家人语亦低。",
        "dynasty": "宋",
        "collection_info": null
    },
    {
        "title": "重至秀山售屋将归十首  其一",
        "author": "方回",
        "content": "无復黄金带，空余白雪鬚。\n满城惊再至，一马与同癯。\n意广轻余子，时难老腐儒。\n故园犹可灌，终不叹穷途。",
        "dynasty": "宋",
        "collection_info": null
    },
    {
        "title": "重至秀山售屋将归十首  其二",
        "author": "方回",
        "content": "秀山山下榻，欹枕肯重来。\n醉任门无掩，贫知盗□□。\n□□终夜听，老树几年培。\n归橐残书少，舟轻亦快哉。",
        "dynasty": "宋",
        "collection_info": null
    },
    {
        "title": "重至秀山售屋将归十首  其三",
        "author": "方回",
        "content": "高下花千树，东西屋百间。\n一毫非易得，双手竟空还。\n勇锐伤轻脱，愚冥昧险艰。\n全城保生齿，终觉愧衰颜。",
        "dynasty": "宋",
        "collection_info": null
    },
    {
        "title": "重至秀山售屋将归十首  其四",
        "author": "方回",
        "content": "全家先去尽，父老莫依依。\n故是犹相爱，其如自合归。\n乱山回醉眼，急雨迫寒衣。\n不用空惆怅，初来计已非。",
        "dynasty": "宋",
        "collection_info": null
    },
    {
        "title": "重至秀山售屋将归十首  其五",
        "author": "方回",
        "content": "赁舟归亦易，犹欠赁舟钱。\n残阙书难售，空宽宅尽捐。\n俊□吾所惯，幼稚自堪怜。\n生世都能几，严州十二年。",
        "dynasty": "宋",
        "collection_info": null
    },
    {
        "title": "重至秀山售屋将归十首  其六",
        "author": "方回",
        "content": "本谓驰亨轫，焉知蹈骇机。\n七年当郡寄，一物不家归。\n池□鱼犹聚，庭看竹未稀。\n后人低价得，应免苦相讥。",
        "dynasty": "宋",
        "collection_info": null
    },
    {
        "title": "重至秀山售屋将归十首  其七",
        "author": "方回",
        "content": "百战黄尘裏，偷閒我亦能。\n隔墙呼酒友，过渡访诗僧。\n谩说铜分虎，宁防玉点蝇。\n千金牍背事，空復愤填膺。",
        "dynasty": "宋",
        "collection_info": null
    },
    {
        "title": "重至秀山售屋将归十首  其八",
        "author": "方回",
        "content": "虽曾为太守，过似布衣贫。\n未足肩前辈，犹应胜近人。\n苦吟常不寐，得句忽如神。\n玉食轘东市，何如保幅巾。",
        "dynasty": "宋",
        "collection_info": null
    },
    {
        "title": "重至秀山售屋将归十首  其九",
        "author": "方回",
        "content": "离乱斯人致，艰危我辈当。\n浑沦俄破碎，桀黠尽飞扬。\n吐舌何能已，扪心肯自量。\n忍穷非左计，天象看弧狼。",
        "dynasty": "宋",
        "collection_info": null
    },
    {
        "title": "重至秀山售屋将归十首  其一○",
        "author": "方回",
        "content": "田园亡失后，儿女长成时。\n救急终无策，纾忧漫有诗。\n数年为去计，今日是归期。\n把酒东篱处，黄花剩几枝。",
        "dynasty": "宋",
        "collection_info": null
    },
    {
        "title": "秋夜听雨",
        "author": "方回",
        "content": "骚骚从何来，高树暗淅沥。\n飒飒未云已，虚檐微点滴。\n□□忽遽作，稍疏仍骤密。\n寒飈寻侑之，浩汹阵马隻。\n□□□□翻，溅泻类朴击。\n决渠落深沼，鞺鞳激水石。\n衾薄四体□，□灭百虑寂。\n闭目观我身，未觉白胜黑。\n已而悄然静，鸣声惟蟋蟀。\n质明靸破鞋，满砌落叶湿。",
        "dynasty": "宋",
        "collection_info": null
    },
    {
        "title": "八月晦甲子雨至九月二日怀同来二僧及两子",
        "author": "方回",
        "content": "今年夏潦甚，秋暑亦云剧。\n豳霜届授衣，垢汗着单浴。\n园渴困力灌，井竭疲远汲。\n甲子似宜晴，一雨竟三日。\n□□□□僧，溪涨渡欲隔。\n颇復念幼子，餠蔬谁与摘。\n此地非我家，暂到犹是客。\n归舟可上滩，深湍没巨石。\n赀费殊未办，褐粟阙补籴。\n空庭无来人，爬痒看檐滴。",
        "dynasty": "宋",
        "collection_info": null
    },
    {
        "title": "九月三日晚登秀亭分韵得七字",
        "author": "方回",
        "content": "登高佳辰近，暗数屈指七。\n古郡拥乱山，危亭低落日。\n未堪摘嘉菊，亦且醉新秫。\n矢诗记同游，是岁实丙戌。",
        "dynasty": "宋",
        "collection_info": null
    },
    {
        "title": "分韵实得閒字再赋",
        "author": "方回",
        "content": "一城最高处，晚色引跻攀。\n莽莽斗牛野，重重吴越山。\n秋将佳句画，人共老僧閒。\n聚首非容易，何妨酩酊还。",
        "dynasty": "宋",
        "collection_info": null
    },
    {
        "title": "九月五日所乘小骢不起",
        "author": "方回",
        "content": "瘦骨如山老病骢，圉邕治药竟无功。\n岂徒倜傥权奇惜，曾与艰难险阻同。\n万里风沙来往外，十年宾旅送迎中。\n□□一失真难得，宁少人间女颊红。",
        "dynasty": "宋",
        "collection_info": null
    },
    {
        "title": "再赋惜小骢二首  其一",
        "author": "方回",
        "content": "骏驶元奇崛，驯良蔑等伦。\n穷途曾尽力，徒步始伤神。\n未易营阿堵，何由肖乞银。\n佛书端可信，当復转人身。",
        "dynasty": "宋",
        "collection_info": null
    },
    {
        "title": "再赋惜小骢二首  其二",
        "author": "方回",
        "content": "骏骨直千金，难求起死针。\n虽云为马□，却似有人心。\n毡帐长城远，旗亭委巷深。\n老身全頼此，完璧到如今。",
        "dynasty": "宋",
        "collection_info": null
    },
    {
        "title": "九日南山寺",
        "author": "方回",
        "content": "佳节携壶意，全如杜牧之。\n百年谁不死，九日可□□。\n□□差能饮，平生政坐痴。\n胸中不酩酊，未许野人知。",
        "dynasty": "宋",
        "collection_info": null
    },
    {
        "title": "九日归自南山",
        "author": "方回",
        "content": "山寒小雨晴，落叶献秋声。\n酒可诸僧共，诗须此老评。\n鈎帘修竹净，闢户远江横。\n相送依依意，丹青画不成。",
        "dynasty": "宋",
        "collection_info": null
    },
    {
        "title": "寒士吟",
        "author": "方回",
        "content": "小贪咂蚊蝇，大贪噬豺狼。\n此类殊不少，毒虐纷披猖。\n独彼寒士者，自身无衣裳。\n唧唧如蟋蟀，与人忧雪霜。\n平生谨绳墨，丝铢较词章。\n寒士苟无命，低垂困名场。\n风尘一以起，盗贼腰金章。\n寒士但忍饿，颜色无晶光。\n豹胎紫驼峰，不到寒士肠。\n斧碪斫将相，寒士亦不忙。",
        "dynasty": "宋",
        "collection_info": null
    },
    {
        "title": "十一夜无寐怀九日南山之游",
        "author": "方回",
        "content": "代步仅一马，奄忽乏敝帷。\n扶舆陟南山，幸有渊明儿。\n树阴玩苔藓，稍读古板碑。\n江湖岂无人，不如僧能诗。\n□□□□杪，窃虑高必危。\n稳坐勿竞险，羲农端在兹。\n欢伯偶就招，引满奚容辞。\n未饮觉秋寒，既饮忘百为。\n何以得渡江，醉中初不知。\n至今酒醒夜，绝叹斯游奇。",
        "dynasty": "宋",
        "collection_info": null
    },
    {
        "title": "西斋秋感二十首  其一",
        "author": "方回",
        "content": "少年妄有意，与世扶危颠。\n神游渺八极，讵尝□□□。\n□□覆天地，鼎沸同熬煎。\n勺水空自扬，偶兹微命完。\n贪夫遂□欲，得所恬以安。\n君子抱古见，十事十不然。\n观人眼难开，不如返自观。\n此心既已了，口亦何必言。",
        "dynasty": "宋",
        "collection_info": null
    },
    {
        "title": "西斋秋感二十首  其二",
        "author": "方回",
        "content": "尼父叹逝川，匪惜岁月流。\n斯道未尝绝，是身当自修。\n苍姬尚可为，遽已云继周。\n代谢理必尔，天命夫何尤。\n骚人痛楚亡，哀怨悲凛秋。\n汝能护青阳，终不黄落不。\n至人尽其心，分外非吾忧。\n所以牛山泪，徒为晏子羞。",
        "dynasty": "宋",
        "collection_info": null
    },
    {
        "title": "西斋秋感二十首  其三",
        "author": "方回",
        "content": "寂静无所为，宴坐观我天。\n此心俨不动，岂即非圣贤。\n孰谓轲也死，斯文遂无传。\n凤麟有嘴角，煎胶寄遗编。\n敛之入方寸，可续千古弦。\n世人不识察，自眩良独难。\n仲舒聊下帷，子云姑草玄。\n与世留医方，良医其舍旃。",
        "dynasty": "宋",
        "collection_info": null
    },
    {
        "title": "西斋秋感二十首  其四",
        "author": "方回",
        "content": "血气少未定，所见恨浅局。\n百炼至老成，精力已不足。\n所□着法言，纪事纂实录。\n向来窃有志，迟迴未欲速。\n□□□□尽，断简浩难续。\n意长岁月短，雪髪忽已秃。\n德功两莫攀，其次当自勖。\n山中假余年，不远尚可復。",
        "dynasty": "宋",
        "collection_info": null
    },
    {
        "title": "西斋秋感二十首  其五",
        "author": "方回",
        "content": "蛇鼠必夜出，鸱鸮以暗鸣。\n有时亦不然，白昼或纵横。\n风俗昔忠厚，文物当承平。\n一夫负微慝，不逃清议评。\n古道□□丧，时危惊乱兵。\n姦黠逞所为，气骄货宝盈。\n一有指与讥，祸患可立生。\n儒士菜色面，仰天但吞声。",
        "dynasty": "宋",
        "collection_info": null
    },
    {
        "title": "西斋秋感二十首  其六",
        "author": "方回",
        "content": "老态夜乃见，终无甜梦期。\n西斋卧空壁，适值残□□。\n□□寒雨来，此声世谁知。\n四更远鸡鸣，披衣起题诗。\n舌根涎唾尽，汲泉潄空颐。\n聊写鬰结心，稍寄幽婉辞。\n量近何所苦，骛远将焉思。\n一夕漏鼓五，不寐常四之。",
        "dynasty": "宋",
        "collection_info": null
    },
    {
        "title": "西斋秋感二十首  其七",
        "author": "方回",
        "content": "孤灯阅近史，伤哉宣靖中。\n起兵破中原，不在鸭绿东。\n乃在江之南，临川一老翁。\n文高学本僻，行急名骤穹。\n性命了未谙，物务藐弗通。\n聚敛改法度，开边兴兵戎。\n佑符不坐党，粘斡焉来攻。\n朽骨谅已尽，遗祸犹无穷。",
        "dynasty": "宋",
        "collection_info": null
    },
    {
        "title": "西斋秋感二十首  其八",
        "author": "方回",
        "content": "明年七袠开，头白焉用悲。\n佚乐或早死，老穷君勿嗤。\n幼小入学堂，忆我十岁时。\n堂宇化为灰，无復同学儿。\n二十上京华，生齿何熙熙。\n千万骨已朽，世换朝市移。\n夜枕念此事，百感心自知。\n飒飒落叶堕，浩浩寒风吹。",
        "dynasty": "宋",
        "collection_info": null
    },
    {
        "title": "西斋秋感二十首  其九",
        "author": "方回",
        "content": "我家清溪上，门临紫阳山。\n有一不死人，垂云遨其间。\n□□所着书，隻字不可删。\n上言造化枢，下述性命关。\n一读□□病，再读开心颜。\n读之三十年，骑鹄超尘寰。\n苍生苦无福，朽竹秋苔斑。\n浪求西王母，八骏空迴环。",
        "dynasty": "宋",
        "collection_info": null
    },
    {
        "title": "西斋秋感二十首  其一○",
        "author": "方回",
        "content": "听雨胜观雨，观雨须高楼。\n细雨或终日，高楼令人愁。\n不如空斋夜，听雨诗思幽。\n雨作树声汹，万叶鸣飕飗。\n雨止檐声绝，忽续一滴秋。\n此时佳句来，自得不待求。\n暮年识此味，□庐真宜休。\n何如大醉眠，红日生床头。",
        "dynasty": "宋",
        "collection_info": null
    },
    {
        "title": "西斋秋感二十首  其一一",
        "author": "方回",
        "content": "钟动市声绝，夜禁严鞭笞。\n独许浮屠氏，铙呗恣□□。\n□□有病死，信巫不信医。\n既死又信佛，佛事殊不赀。\n儿女数欢戏，顿失哭泣悲。\n一家不若是，里巷讪笑之。\n高堂十七篇，岂不存丧仪。\n世事无一古，儒业偏独衰。",
        "dynasty": "宋",
        "collection_info": null
    },
    {
        "title": "西斋秋感二十首  其一二",
        "author": "方回",
        "content": "灵运永嘉日，玄晖宣城时。\n池草既清唱，窗岫亦妍辞。\n郡胜山水媚，心赏良足怡。\n庙廊有颜沈，味合深己知。\n桐濑较二□，川岭信復奇。\n拙陋方二谢，岂不粗能诗。\n兵革值迁变，衣冠逢乱离。\n已矣莫我识，怅焉归棹迟。",
        "dynasty": "宋",
        "collection_info": null
    },
    {
        "title": "西斋秋感二十首  其一三",
        "author": "方回",
        "content": "木落雨淅沥，灯昏鼠窥觎。\n早卧定不寐，鲁经略卷舒。\n共姬一妇人，葬与嫁之初。\n四十三年间，九见褒笔书。\n傅母夜阙一，甘就焚如枯。\n表此以愧彼，有躯不如无。\n西子沼人国，改事遨五湖。\n嗟嗟东昏侯，犹不失玉奴。",
        "dynasty": "宋",
        "collection_info": null
    },
    {
        "title": "西斋秋感二十首  其一四",
        "author": "方回",
        "content": "如仁故宜褒，小器自当贬。\n圣言存至公，功罪岂相□。\n□□微此人，孰御匪茹玁。\n归坫备大夫，亦已越绳检。\n末季饶梼餮，妄自作崖厂。\n聘室至无算，食玉不云忝。\n丝毫靡建立，日夜煽虐焰。\n攫啖知饱足，曾不如猿嗛。",
        "dynasty": "宋",
        "collection_info": null
    },
    {
        "title": "西斋秋感二十首  其一五",
        "author": "方回",
        "content": "里选出井田，贤能贡王都。\n亦有起农畔，在官为胥徒。\n河汾着中说，明明析二途。\n鞭算尚察此，废吏宁用儒。\n顾义不顾利，可与论唐虞。\n识字不识理，止合供走趋。\n一日抱公牍，千金肥尔躯。\n槁项泥六籍，岁晏寒无襦。",
        "dynasty": "宋",
        "collection_info": null
    },
    {
        "title": "西斋秋感二十首  其一六",
        "author": "方回",
        "content": "欲雨雨不堕，谓晴晴无期。\n秋阴白日暗，黯淡寒云垂。\n华盛不长保，百卉忽已衰。\n萧飒枯草中，嘉菊遗妍姿。\n渊明但熟醉，不作骚人悲。\n悲更盛于骚，俗士焉得知。\n感极每欲死，唯酒能宽之。\n幸有杯中物，勿惜时一持。",
        "dynasty": "宋",
        "collection_info": null
    },
    {
        "title": "西斋秋感二十首  其一七",
        "author": "方回",
        "content": "齐梁陈隋诗，真可以不作。\n至如晋宋间，渊明可无学。\n盲统集文选，似以刖报璞。\n后生今寒蝉，焉识独唳鹤。\n缅怀东篱间，用意极玄邈。\n笔势所到处，足与二雅角。\n心期重华并，襟度大庭朴。\n瓶空无酒斟，肯受寄奴託。",
        "dynasty": "宋",
        "collection_info": null
    },
    {
        "title": "西斋秋感二十首  其一八",
        "author": "方回",
        "content": "寒士足奇士，贵人多俗人。\n俗人尚自可，盗贼乘风尘。\n子美客长安，悲歌惊鬼神。\n柄国者谁子，曲江近前嗔。\n逆臣自此起，强藩由是振。\n乃至饿隶辈，貂冕垂长绅。\n狼狈老拾遗，拾橡逃陇岷。\n我每读其诗，吞泪声酸辛。",
        "dynasty": "宋",
        "collection_info": null
    },
    {
        "title": "西斋秋感二十首  其一九",
        "author": "方回",
        "content": "吾所学诗伯，近世惟二陈。\n稍换后山骨，復写简□□。\n□□足活法，亦復窥天珍。\n妙年张文潜，晚节吕居仁。\n书名始画屋，但疏勿与亲。\n雍容曳绅裾，彼为何等人。\n去去白云外，保此诗酒身。\n我死或不死，汝死为埃尘。",
        "dynasty": "宋",
        "collection_info": null
    },
    {
        "title": "西斋秋感二十首  其二○",
        "author": "方回",
        "content": "江上枫已丹，林中橘犹绿。\n天寒百骸痛，抱膝玩幽独。\n生世六十年，鲜荣足忧辱。\n赋归弃空庐，惜此数竿竹。\n儿孙共十辈，何计给饘粥。\n万事不如人，唯诗尚可读。\n秋感二十篇，夜断朝復续。\n开樽寘前庭，一杯歌一曲。",
        "dynasty": "宋",
        "collection_info": null
    },
    {
        "title": "喜宾旸归",
        "author": "方回",
        "content": "鲁翁秀山归，虚翁钱塘留。\n虚翁秀山来，鲁翁钱塘游。\n中秋前三日，西东各登舟。\n及至中秋夕，两翁空相求。\n是夕亦无月，欲饮无朋俦。\n重九谓胥会，独醉南山秋。\n风雨更旬余，掩关空室幽。\n忽闻落叶响，野屦穿林陬。\n惊视乃鲁翁，虚翁失百忧。\n急呼一斗酒，果茹与儿谋。\n俗态定难诘，时事勿浪筹。\n默酌无一语，世人知此不。",
        "dynasty": "宋",
        "collection_info": null
    },
    {
        "title": "送起上人",
        "author": "方回",
        "content": "五台秋雪外，一钵几年归。\n名剎今无数，真僧似此稀。\n万山供破屩，九月耐单絺。\n定忆穿南麓，同听落叶飞。",
        "dynasty": "宋",
        "collection_info": null
    },
    {
        "title": "送来上人",
        "author": "方回",
        "content": "同公游两月，语少道怀深。\n自了为僧事，终无住院心。\n□□攀老树，藓石上危岑。\n萧阁题诗处，何时肯重寻。",
        "dynasty": "宋",
        "collection_info": null
    },
    {
        "title": "次韵宾旸斋中独坐五首  其一",
        "author": "方回",
        "content": "舞燕歌鶑子所无，不无灯照短檠书。\n酒来形影相酬酢，诗就烟霞共卷舒。\n八极渺茫供傲睨，一襟空洞极恢疏。\n世间底是英雄物，未许曹瞒笑本初。",
        "dynasty": "宋",
        "collection_info": null
    },
    {
        "title": "次韵宾旸斋中独坐五首  其二",
        "author": "方回",
        "content": "诗来似诉屈原醒，阿堵于公颇不庭。\n白水真人从断绝，丹元童子尚神灵。\n秋眠簟未捐桃竹，晚食齑应胜韭萍。\n肯美张苍肥若瓠，从来吟影只伶俜。",
        "dynasty": "宋",
        "collection_info": null
    },
    {
        "title": "次韵宾旸斋中独坐五首  其三",
        "author": "方回",
        "content": "蚁溃金堤薄俗颓，圣门谁与嗣云来。\n良难託讽追风雅，只可微辞纪定哀。\n有志向能穿虎石，无疑今始悟蛇杯。\n掀天气燄吾尝见，转首空成一聚埃。",
        "dynasty": "宋",
        "collection_info": null
    },
    {
        "title": "次韵宾旸斋中独坐五首  其四",
        "author": "方回",
        "content": "谁欤载笔掌丝纶，雾雨何伤隠豹文。\n绝望都俞参稷契，劣能损益记周殷。\n蠹残书册犹堪觑，草没阶除尽不耘。\n郑老襟期少陵解，从渠衮衮更纷纷。",
        "dynasty": "宋",
        "collection_info": null
    },
    {
        "title": "次韵宾旸斋中独坐五首  其五",
        "author": "方回",
        "content": "惯忍饥穷即圣贤，松心玉质未贞坚。\n苦无知己庸何憾，断不逢人便乞怜。\n龟鹤算高终老死，星辰位定有推迁。\n味公独坐诗中意，可惜侵寻绛县年。",
        "dynasty": "宋",
        "collection_info": null
    },
    {
        "title": "十月三日秀亭二首  其一",
        "author": "方回",
        "content": "天怜迟莫与清閒，閒上高山看远山。\n世味已如玄酒淡，名场肯復左轮殷。\n千争万竞尘埃裏，古恨今愁莽苍间。\n□□谁来问诗叟，应输老树识苍颜。",
        "dynasty": "宋",
        "collection_info": null
    },
    {
        "title": "十月三日秀亭二首  其二",
        "author": "方回",
        "content": "乱峰古垒一荒台，自笑衰翁去復来。\n石怪更宜添薜荔，树枯犹许寄莓苔。\n四天无壁供诗眼，万古皆空付酒杯。\n惆怅远惭羊叔子，秋阴欲暮角声哀。",
        "dynasty": "宋",
        "collection_info": null
    },
    {
        "title": "不寐",
        "author": "方回",
        "content": "眇忽微茫一入思，穿天匝地遍垓维。\n残秋夜静山深处，孤客灯昏酒醒时。\n自宝此身方有寿，不穷我辈更无诗。\n少陵同谷七歌在，每一歌之泪欲垂。",
        "dynasty": "宋",
        "collection_info": null
    },
    {
        "title": "十月六日小酌以自宝此身方有寿分韵得身字",
        "author": "方回",
        "content": "一从鼙鼓沸烟尘，十士相逢八九贫。\n梦境谁能为达者，醉乡犹幸属閒人。\n剩留佳句传来世，谨护风寒养病身。\n归去吾家有何物，岂无江水濯缁巾。",
        "dynasty": "宋",
        "collection_info": null
    },
    {
        "title": "次韵谢河内张明府来访",
        "author": "方回",
        "content": "此老良高谊，能来问故侯。\n人清严濑水，家住沁园州。\n兀坐元无事，閒谈幸少留。\n重逢定何日，归梦在瓜畴。",
        "dynasty": "宋",
        "collection_info": null
    },
    {
        "title": "别秀亭五首  其一",
        "author": "方回",
        "content": "秀亭亭上果何似，两水万山图画开。\n霜入川原疏草木，烟销城市出楼台。\n半空鹭点客愁破，何许笛吹诗句来。\n异日梦魂应历历，醉僧同此藉莓苔。",
        "dynasty": "宋",
        "collection_info": null
    },
    {
        "title": "别秀亭五首  其二",
        "author": "方回",
        "content": "七载专城閒五载，頼逢此地足娱宾。\n高凭远眺最佳处，□饮能吟凡几人。\n晚辈渐催前辈老，来时岂料去时贫。\n是身朽腐心无愧，他日谁能踵后尘。",
        "dynasty": "宋",
        "collection_info": null
    },
    {
        "title": "别秀亭五首  其三",
        "author": "方回",
        "content": "醉翁亭记四时乐，我乐谓何宁不惭。\n满地落花供妓席，隔江残雪认僧庵。\n邦人解学推敲势，野叟时同尔汝谈。\n盗贼猖狂兵革沸，谁怜此老苦中甘。",
        "dynasty": "宋",
        "collection_info": null
    },
    {
        "title": "别秀亭五首  其四",
        "author": "方回",
        "content": "市人指点应怪讶，拄杖倚空何所为。\n戍角征鼙曾汹汹，樵歌牧笛尚熙熙。\n风流剩有登临兴，摇落宁无代谢悲。\n□□翁诗吾解赋，昇平不似放翁时。",
        "dynasty": "宋",
        "collection_info": null
    },
    {
        "title": "别秀亭五首  其五",
        "author": "方回",
        "content": "作郡说贫人肯信，屋今售矣亦无田。\n囊中诗稿三千首，案上书灯十二年。\n马死尚难求别马，船归不过驾空船。\n秀亭手种花如锦，迴首春风一惘然。",
        "dynasty": "宋",
        "collection_info": null
    },
    {
        "title": "乳虎行",
        "author": "方回",
        "content": "伏鸡护窠能搏貍，人物一理谁无儿。\n南山斑寅产三稚，野人采樵遥见之。\n萧萧落日黄茅坞，睥睨田家窥水牯。\n衔归穴中哺尔雏，岂不此心慈父母。\n射石没羽李将军，两老于菟如有闻。\n伥鬼夜报旦出猎，遁逃远入千重云。\n纵火鸣鼙括原隰，生擒二彪逸其一。\n食肉寝皮勿遗患，壮士挥戈血鲜滴。\n滴血满地遗腥臊，顽嚚昏暮来咆哮。\n舐沙啮土擦树木，如哭如泣空哀号。\n君不见楚灵投车痛子死，尔杀人子亦多矣。\n又不见禄山反噬逆天理，逆雏先斮长安市。\n渠魁未缚妪与翁，凶酋肆虐焉可容。\n安得冯攘卞刺扫此辈，假威之狐羣亦空。",
        "dynasty": "宋",
        "collection_info": null
    },
    {
        "title": "夜思",
        "author": "方回",
        "content": "读书不见理，作诗欲求名。\n定非百世士，苟且诳此生。\n蹇予脱万死，老气空峥嵘。\n莫年识见进，深夜精神清。\n一灯何可暗，鼠辈将肆行。\n不惜三披衣，续膏挑復明。",
        "dynasty": "宋",
        "collection_info": null
    },
    {
        "title": "邻饮",
        "author": "方回",
        "content": "邻壁偶过从，举杯相尔汝。\n初筵供园蔬，咸韭最为美。\n稍□始进果，干栗颇便齿。\n数十至无算，醒已五鼓矣。\n问言案酒何，唯独螃蟹尔。\n万事不称意，此乃差可喜。",
        "dynasty": "宋",
        "collection_info": null
    },
    {
        "title": "余生",
        "author": "方回",
        "content": "余生如涸鱼，斗水足可活。\n父子自相濡，不望江湖阔。\n使吾道当亨，时平己身达。\n运往年岁莫，滋厌耳根聒。\n与其强磬折，孰若谨囊括。\n心怜童穉饥，此事亦已末。",
        "dynasty": "宋",
        "collection_info": null
    },
    {
        "title": "少戆",
        "author": "方回",
        "content": "少戆不识事，误以仕为生。\n三已至四五，赀用都不营。\n儿累仅十辈，捐田无可耕。\n傍观不胜忧，馁死谅亦轻。\n肉食或色墨，梦寐心胆惊。\n瓜田良寂寞，当无走狗烹。",
        "dynasty": "宋",
        "collection_info": null
    },
    {
        "title": "夫容",
        "author": "方回",
        "content": "粲粲夫容花，昨日犹鲜妍。\n顦顇忽乃尔，霜实使之然。\n南山有松柏，初未见贞坚。\n弱草一已萎，独立众木前。\n世不逮王霸，天犹生圣贤。\n君谅达兹理，何用常忧煎。",
        "dynasty": "宋",
        "collection_info": null
    },
    {
        "title": "稚虎",
        "author": "方回",
        "content": "槛车二稚虎，舁者过墙外。\n犬何自知之，怖栗窜墙内。\n万物各有气，遥感不待对。\n玉宝潜地底，九霄露光怪。\n一夫全其神，山灵百妖退。\n矧乃重华时，济济夔龙会。",
        "dynasty": "宋",
        "collection_info": null
    },
    {
        "title": "寒燠",
        "author": "方回",
        "content": "仲秋帆清湍，单衣滴垢汗。\n曾不两朔望，拥绵炽炉炭。\n万古正如此，寒燠顷刻换。\n愁人苦夜长，志士惜日晏。\n何似酩酊翁，懵不辨昏旦。\n百年会有尽，一朝非所患。",
        "dynasty": "宋",
        "collection_info": null
    },
    {
        "title": "十月十九日小酌分韵得里字",
        "author": "方回",
        "content": "奠国荷隆栋，扶世纳夷轨。\n勋庸书盟府，名氏垂信史。\n画餠既无成，坠甑亦云已。\n幽哦陶倦情，閒读探玄理。\n嗜古植雅正，愤俗馘淫靡。\n尚堪辈前哲，未屑睨余子。\n寒门车马绝，良月风日美。\n旁近东西邻，邂逅二三士。\n无钱焉能神，有酒犹粗旨。\n炙脔割肥羊，鲙材斫长鲤。\n随分匪强致，乘兴肯中止。\n鈎深出该洽，砭疾伐鄙俚。\n缩颈罚令苛，抚掌戏语绮。\n豪歌眇羣儿，大笑惊数里。\n一翁醉而踣，两生掖不起。\n心广穷亦乐，气衰老且死。\n生生天壤间，知命者罕尔。\n予将归万山，后日当忆此。",
        "dynasty": "宋",
        "collection_info": null
    },
    {
        "title": "读宣枢南山朱公遗集二首  其一",
        "author": "方回",
        "content": "疽根蟠阃内，命也可由人。\n蜀雪犹坚壁，江风已震邻。\n功名拘气数，文字见精神。\n仰药临危日，何曾爱此身。",
        "dynasty": "宋",
        "collection_info": null
    },
    {
        "title": "读宣枢南山朱公遗集二首  其二",
        "author": "方回",
        "content": "廿年前一见，池口卸帆亭。\n老子髯初雪，门生鬓未星。\n汉衰诸葛死，楚恨屈原醒。\n恻怆观遗集，犹欣有宁馨。",
        "dynasty": "宋",
        "collection_info": null
    },
    {
        "title": "同年常簿吴次翁子万之万之子直卿将为分水学官喜而赋之",
        "author": "方回",
        "content": "一点书灯传不绝，王侯卿相復何加。\n追惟大父同科第，喜见闻孙绍世家。\n奥赜蚤能探理窟，芳妍孰敢竞词华。\n勿言小邑青衿少，要使人人读五车。",
        "dynasty": "宋",
        "collection_info": null
    },
    {
        "title": "夏自然惠五言古体久之以律体和谢",
        "author": "方回",
        "content": "古五言诗今罕见，把看愈久愈精神。\n何能笔下有斯作，似觉眼中无此人。\n政用整严藏细润，元从冷淡出清新。\n着鞭更与追陶谢，莫向齐梁踵后尘。",
        "dynasty": "宋",
        "collection_info": null
    },
    {
        "title": "赠徐可大近旌表门闾",
        "author": "方回",
        "content": "畬粟锄山稻田少，岁常平价发仓储。\n鼎来官职诸公有，特表门闾近世无。\n甚至不乘果下马，自应早获掌中珠。\n端能赈施终如始，定见阶除曳紫朱。",
        "dynasty": "宋",
        "collection_info": null
    },
    {
        "title": "十一月旦泊大浪滩下甚雨醉卧次日乃知",
        "author": "方回",
        "content": "夜雨彻五更，江水长三尺。\n醉卧了不知，开篷洒余沥。\n萧瑟復未已，北风阻行色。\n篙师请祭神，索我留半日。\n牲酒岂敢靳，望山头屡侧。\n俯船势欲压，樯顶立峭壁。\n何物野人家，奄有此奇石。\n长安车马尘，儿生初未识。\n鸡犬巉岩间，亦各适其适。\n休官穷太守，久混渔樵席。\n顾影叹鬚鬓，向来无此白。\n一瞬十二年，梦过竟无迹。",
        "dynasty": "宋",
        "collection_info": null
    },
    {
        "title": "初二日甲子雨阻风自次韵",
        "author": "方回",
        "content": "居民汲江水，上下几千尺。\n曲糵化为酒，不肯赊一滴。\n高林堕黄叶，草树黯无色。\n讵意阻风人，于此费永日。\n篷低首难抬，薪重舟颇侧。\n醉乡失乐土，愁城遇坚壁。\n呻吟得新句，欲往题藓石。\n岸滑不可登，纵写復谁识。\n故庐百滩西，何事乃东适。\n兀坐但默然，顺走阅健席。\n豪举与时会，汹涌浪头白。\n及夫气势尽，泡灭岂有迹。",
        "dynasty": "宋",
        "collection_info": null
    },
    {
        "title": "初三日水长二丈早行",
        "author": "方回",
        "content": "夜闻舟人呼，江水溢二丈。\n岸薪随波流，救者何扰攘。\n亥子十月交，地气不当上。\n十日柱础汗，蝇蚊鬨帷幌。\n此时肯为雪，岂不兆丰穰。\n积热化滂沱，倾空泻盆盎。\n前夕适醉卧，不省船背响。\n涛声撼醒枕，于兹发孤想。\n炎方节候乖，病叟体肤痒。\n遑遑欲何之，曷日中园仰。\n星斗犹粲然，晓征发双桨。\n起视所泊处，余灯煜莽苍。",
        "dynasty": "宋",
        "collection_info": null
    },
    {
        "title": "新晴过张村旧巡检寨",
        "author": "方回",
        "content": "干戈踰一纪，几度此江边。\n近觉全无盗，仍欣粗有年。\n炊烟生古屋，晴日照新船。\n犹忆纷纭际，偷生尽可怜。",
        "dynasty": "宋",
        "collection_info": null
    },
    {
        "title": "过钓台",
        "author": "方回",
        "content": "真人飞白水，屏迹独蒿莱。\n汉祀无宗庙，严家有钓台。\n高风真可仰，逝水自堪哀。\n扰扰俱澌尽，千帆日往来。",
        "dynasty": "宋",
        "collection_info": null
    },
    {
        "title": "夜发长山豅",
        "author": "方回",
        "content": "水面浮暗山，沙头耿微火。\n好奇引吭窥，畏寒缩颈坐。\n首取帛为袱，体用衾自裹。\n篙师喜风定，半夜起劲柁。\n平生江海耳，最与橹声可。\n诗从是中来，孰谓此计左。\n起视何茫茫，未觉万有伙。\n浩然天地间，身世寄一舸。\n恭惟百炼心，用世亦云颇。\n早乖晚弥误，迟暮困旅琐。\n饕婪忌洁清，软媚恶刚□。\n残生信已矣，古来岂独我。",
        "dynasty": "宋",
        "collection_info": null
    },
    {
        "title": "夜下富阳不寐二首  其一",
        "author": "方回",
        "content": "夜寒吟至晓，独立思冥冥。\n浪聒风兼水，光摇火似星。\n微劳何足叹，大患累曾经。\n更念行船者，筋骸不暂停。",
        "dynasty": "宋",
        "collection_info": null
    },
    {
        "title": "夜下富阳不寐二首  其二",
        "author": "方回",
        "content": "橹声戛鹅鹳，风紧已为霜。\n少假愁人寐，焉知旅夜长。\n天寒星烨煜，江阔树微茫。\n底用胥涛急，吴亡越不亡。",
        "dynasty": "宋",
        "collection_info": null
    },
    {
        "title": "丙戌十一月二十八日南至寓杭",
        "author": "方回",
        "content": "卧厌邻人聒，晨兴亦喜晴。\n心知云气好，眼眩日华明。\n吾事元无节，南方暂偃兵。\n新粧小儿女，谁识旧承平。",
        "dynasty": "宋",
        "collection_info": null
    },
    {
        "title": "至后",
        "author": "方回",
        "content": "三历推周正，今当七袠开。\n不应嫌老迫，更用着愁催。\n酒竭倾浑滓，炉残恋暖灰。\n故园归去好，移树及春栽。",
        "dynasty": "宋",
        "collection_info": null
    },
    {
        "title": "寓杭久无诗长至后偶赋怀归五首呈仁近仲实  其一",
        "author": "方回",
        "content": "严滩合问紫阳津，误簉西湖寂寞滨。\n老子通身唯是骨，梅梢作意为谁春。\n饱更世故全如梦，惯忍霜寒最益人。\n莫笑龙钟开七袠，含珠何限已成尘。",
        "dynasty": "宋",
        "collection_info": null
    },
    {
        "title": "寓杭久无诗长至后偶赋怀归五首呈仁近仲实  其二",
        "author": "方回",
        "content": "天应知我厌驱驰，故遣虺隤掩敝帷。\n一纪穷愁严濑梦，三年长至武林诗。\n山深无事尚堪隠，岁暮不归何所为。\n此世与身总非昔，可能杯酒答深悲。",
        "dynasty": "宋",
        "collection_info": null
    },
    {
        "title": "寓杭久无诗长至后偶赋怀归五首呈仁近仲实  其三",
        "author": "方回",
        "content": "同云欲雪暮天阴，浊酒楼头手自斟。\n漫仕偶尝叨五马，倦游何止丧千金。\n尽捐寓宅偿逋负，仅保残书伴啸吟。\n从此日长夜应短，未妨微耐晓寒侵。",
        "dynasty": "宋",
        "collection_info": null
    },
    {
        "title": "寓杭久无诗长至后偶赋怀归五首呈仁近仲实  其四",
        "author": "方回",
        "content": "荒城夜悄不闻更，小阁藏灯暗復明。\n酒已半消诗未就，雪应欲下雨微鸣。\n漫欣短晷迴长至，转觉前修愧后生。\n归与儿曹煮春荠，故应有味胜鼋羹。",
        "dynasty": "宋",
        "collection_info": null
    },
    {
        "title": "寓杭久无诗长至后偶赋怀归五首呈仁近仲实  其五",
        "author": "方回",
        "content": "酒朋诗友遍人寰，大半雕零丧乱间。\n野曝尚分黄道日，春耕欲老紫阳山。\n少年多病岂知寿，晚节忍穷才得閒。\n身隠乱云万重外，谁能书札问柴关。",
        "dynasty": "宋",
        "collection_info": null
    },
    {
        "title": "饮归",
        "author": "方回",
        "content": "潋滟红深百盏浇，醉归不觉路迢迢。\n临分情味殷勤甚，暗遣人扶过画桥。",
        "dynasty": "宋",
        "collection_info": null
    },
    {
        "title": "雪后楼望",
        "author": "方回",
        "content": "健走看肥马，饥号念冻乌。\n聊须闢窗户，何敢犯泥涂。\n枯木痴如死，遥山淡欲无。\n寒天古城外，谁共醉澄湖。",
        "dynasty": "宋",
        "collection_info": null
    },
    {
        "title": "送师好古归青社",
        "author": "方回",
        "content": "姓字喧吟社，吟鬚亦未生。\n更能十年读，讵止一时名。\n政尔推英俊，终然要老成。\n闻韶问遗俗，肯学饭牛声。",
        "dynasty": "宋",
        "collection_info": null
    },
    {
        "title": "雪霁冒寒",
        "author": "方回",
        "content": "苦寒犹强忍，空阔倚楼前。\n春欲回江国，人皆喜雪天。\n病须攻此老，穷已极今年。\n乘兴吾何往，西归问钓船。",
        "dynasty": "宋",
        "collection_info": null
    },
    {
        "title": "武林书事九首  其一",
        "author": "方回",
        "content": "明年老子六十一，最忆隻身三十时。\n岂料衰迟脱离乱，三孙三女四男儿。",
        "dynasty": "宋",
        "collection_info": null
    },
    {
        "title": "武林书事九首  其二",
        "author": "方回",
        "content": "竹林七贤六有子，何独无闻刘伯伦。\n梦想先师授书处，城东风雨卧荒坟。",
        "dynasty": "宋",
        "collection_info": null
    },
    {
        "title": "武林书事九首  其三",
        "author": "方回",
        "content": "金石典古吕伯可，风霜清耸方巨山。\n尚见八音合韶乐，早能九鼎象神姦。",
        "dynasty": "宋",
        "collection_info": null
    },
    {
        "title": "武林书事九首  其四",
        "author": "方回",
        "content": "公田坐谪魏京兆，一往不招江上魂。\n天道无知善人哑，全家死盗五孙存。",
        "dynasty": "宋",
        "collection_info": null
    },
    {
        "title": "武林书事九首  其五",
        "author": "方回",
        "content": "狐狸夜号歌舞地，荆棘非復向朱门。\n有人政自不可测，一斛槟榔五百裈。",
        "dynasty": "宋",
        "collection_info": null
    },
    {
        "title": "武林书事九首  其六",
        "author": "方回",
        "content": "岁在戊午正月五，代宰臣供万寿诗。\n凤凰山下芙蓉阁，龙础无踪世不知。",
        "dynasty": "宋",
        "collection_info": null
    },
    {
        "title": "武林书事九首  其七",
        "author": "方回",
        "content": "论斤买虀遗俗在，街头商贾问童儿。\n不知此菜从何采，指似深宫故殿基。",
        "dynasty": "宋",
        "collection_info": null
    },
    {
        "title": "武林书事九首  其八",
        "author": "方回",
        "content": "兰阇兰阇一弹指，高鼻人人俱喜欢。\n北客近知郎罢语，南人许拜乞银官。",
        "dynasty": "宋",
        "collection_info": null
    },
    {
        "title": "武林书事九首  其九",
        "author": "方回",
        "content": "我有敝庐在何许，南紫阳山北黄山。\n烟耕雨钓付儿辈，一榻高枕松声间。",
        "dynasty": "宋",
        "collection_info": null
    },
    {
        "title": "次韵仁近见和怀归五首  其一",
        "author": "方回",
        "content": "诸公合沓据天津，往事微茫问汉滨。\n老病腐儒无可意，雪霜死草有重春。\n散花不復来天女，中酒焉能致圣人。\n谁且生尘赋罗袜，吾家已恐甑生尘。",
        "dynasty": "宋",
        "collection_info": null
    },
    {
        "title": "次韵仁近见和怀归五首  其二",
        "author": "方回",
        "content": "轮蹄追想禁街驰，尚有君平卖卜帷。\n遁世久忘三接卦，怀人空赋八哀诗。\n敛华就实嗟何及，悟往知来尚可为。\n归去井梧应好在，白头江令自堪悲。",
        "dynasty": "宋",
        "collection_info": null
    },
    {
        "title": "次韵仁近见和怀归五首  其三",
        "author": "方回",
        "content": "日短晴窗顷刻阴，干坤万虑入孤斟。\n故交剩见车逢笠，初学谁羞屋画金。\n菱镜岂堪朝幌觑，茗炉聊伴夜瓶吟。\n生平不倚心如铁，似觉难禁世故侵。",
        "dynasty": "宋",
        "collection_info": null
    },
    {
        "title": "次韵仁近见和怀归五首  其四",
        "author": "方回",
        "content": "万险千艰历历更，是非他日仗谁明。\n着书何用心徒苦，欹枕无眠耳自鸣。\n劫火不虞逃厄运，浮沤亦復任残生。\n说与稗官应末减，堂厨初未识鱼羹。",
        "dynasty": "宋",
        "collection_info": null
    },
    {
        "title": "次韵仁近见和怀归五首  其五",
        "author": "方回",
        "content": "端能何地脱尘寰，万壑松风梦寐间。\n无限三槐仍九棘，孰知东国与西山。\n声名赫奕终非福，滋味悠长莫若閒。\n马足车轮不到处，陶门惟有昼常关。",
        "dynasty": "宋",
        "collection_info": null
    },
    {
        "title": "送程侍御二首  其一",
        "author": "方回",
        "content": "乘传来江表，观风遍斗南。\n年丰仍物贵，民瘠为官贪。\n浩浩良难测，元元恐弗堪。\n二星奏天陛，勿谓此常谈。",
        "dynasty": "宋",
        "collection_info": null
    },
    {
        "title": "送程侍御二首  其二",
        "author": "方回",
        "content": "大门贤叔父，共载曲江春。\n谈笑今如梦，东南有此人。\n竹林犹小阮，莲社已遗民。\n老死看公等，烟霄要路津。",
        "dynasty": "宋",
        "collection_info": null
    },
    {
        "title": "赠鲜于伯几",
        "author": "方回",
        "content": "闻名今子骏，所至见公诗。\n数步元非远，相看岂可迟。\n吟鞍霜跌后，谈麈日閒时。\n此客差同味，萧斋许一窥。",
        "dynasty": "宋",
        "collection_info": null
    },
    {
        "title": "送赵子昂",
        "author": "方回",
        "content": "文赋早知名，君今陆士衡。\n真能辨龙鲊，未可忘莼羹。\n剩喜修途闢，深防俗目惊。\n时闻黄耳信，缓步取公卿。",
        "dynasty": "宋",
        "collection_info": null
    },
    {
        "title": "送刘元鼎",
        "author": "方回",
        "content": "高密非逢世，才堪学掾为。\n稍容请禄米，聊復隠书帷。\n要路终多险，清官未觉卑。\n莼丝春正美，早寄鑑湖诗。",
        "dynasty": "宋",
        "collection_info": null
    },
    {
        "title": "次韵仁近讶约予不至",
        "author": "方回",
        "content": "风尘矫虔称寡孤，疲甿暴骨纷痕瘏。\n骤得如愿宫亭湖，鬼妾色悲充尔娱。\n老夫旅庖悭薪蔬，爨仆揶揄朝连晡。\n畴昔过君观异书，谇语谓为饥所驱。\n前二千石出无馿，徒步亦无傍人扶。\n忽往倏还元不拘，休官解缚身自如。\n有酒可再折简呼，索诗即恐技如鼯。\n归与归与巾柴车，不用祖席歌骊驹。\n青山白云落吾手，春天梦断章台柳。",
        "dynasty": "宋",
        "collection_info": null
    },
    {
        "title": "丙戌除夕次韵仁近二首  其一",
        "author": "方回",
        "content": "岁穷犹此客，不早见几微。\n岂易赊邻醖，何惭典故衣。\n余寒当有几，小忍未为非。\n野烧迴青润，春山饱蕨薇。",
        "dynasty": "宋",
        "collection_info": null
    },
    {
        "title": "丙戌除夕次韵仁近二首  其二",
        "author": "方回",
        "content": "盆梅开欲尽，翠干已苔深。\n物极容春蛰，人穷自陆沈。\n钟知浮世事，灯识老儒心。\n冶陌饶芳草，衰迟肯重寻。",
        "dynasty": "宋",
        "collection_info": null
    },
    {
        "title": "除夕再用韵答仁近二首  其一",
        "author": "方回",
        "content": "多公二十岁，筋力早衰微。\n弃物犹残历，童心更美衣。\n春光终古在，人事逐时非。\n但愿干戈息，无庸咏戍薇。",
        "dynasty": "宋",
        "collection_info": null
    },
    {
        "title": "除夕再用韵答仁近二首  其二",
        "author": "方回",
        "content": "多公二十岁，此夕感尤深。\n颇觉北风转，不堪西日沈。\n醉喧邻巷语，愁动故乡心。\n七袠从今始，菟裘可缓寻。",
        "dynasty": "宋",
        "collection_info": null
    },
    {
        "title": "丁亥元日二首  其一",
        "author": "方回",
        "content": "元日如常日，閒人更老人。\n后杯真寿酒，便服胜朝绅。\n何物称三品，今朝过六旬。\n候门怜稚子，莫放杏梢春。",
        "dynasty": "宋",
        "collection_info": null
    },
    {
        "title": "丁亥元日二首  其二",
        "author": "方回",
        "content": "孰不闻钟起，吾犹拥褐眠。\n家人分两地，客邸跨三年。\n果蓏思携幼，粢盛忆祀先。\n故山归去好，当及挂灯前。",
        "dynasty": "宋",
        "collection_info": null
    },
    {
        "title": "初三日甲子雨次日雪上元方立春",
        "author": "方回",
        "content": "我比绛老今何如，甲子三百六十余。\n雨多晴少几水旱，往往咎证符占书。\n新正三日甲子雨，残腊未春何所主。\n通理三白妄自宽，明旦寒檐雪寸许。\n耳顺已过从心前，平生目击真可怜。\n兵戈屠斫骨骸拄，疾疫葬埋墟墓连。\n偶容脱遗鬼录内，贫无人知窘无对。\n至此岂可逢歉岁，夜枕梦惊心欲碎。\n虽然慎勿尤天公，迩年米价元不穹。\n汝自不肯学贪吏，攒眉耸肩甘诗穷。",
        "dynasty": "宋",
        "collection_info": null
    },
    {
        "title": "哭周子弌二首  其一",
        "author": "方回",
        "content": "欲极云霄阔，焉辞道路长。\n早知当饭含，宁肯尚赍装。\n瘦马嘶荒厩，残书阁故房。\n绝怜闻讣日，妻子哭空堂。",
        "dynasty": "宋",
        "collection_info": null
    },
    {
        "title": "哭周子弌二首  其二",
        "author": "方回",
        "content": "渡淮才几日，道死近徐州。\n药有何人进，棺于底所求。\n本期纡紫绶，岂料殡黄楼。\n穷者穷如此，纷纷燕颔侯。",
        "dynasty": "宋",
        "collection_info": null
    },
    {
        "title": "或献髭药却之",
        "author": "方回",
        "content": "行路干坤半，流年六十强。\n不营埋骨穴，更用染髭方。\n政使飞昇可，犹难服食良。\n养生或攻外，曾否鉴嵇康。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其一",
        "author": "方回",
        "content": "僦居背古城，楼西耸乔木。\n两年见黄落，雪尽欲再绿。\n往时春鹊雏，理巢乳哺续。\n不归视吾儿，于此捧饥腹。\n穷山况味等，差胜客影独。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其二",
        "author": "方回",
        "content": "献岁亦未春，骤暖似炮烙。\n衣汗欲索扇，一变雪霰作。\n头岑万钧重，喉棘痰屡殻。\n旬日不能出，如虎坐受缚。\n脱或死客中，何异纥干雀。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其三",
        "author": "方回",
        "content": "西邻几老革，六博喝雉卢。\n倚楼俯长道，饮豪语言粗。\n东邻乃贩子，遇夜召朋徒。\n大鼓恣考击，吹弹更歌呼。\n书室一灯暗，笑此寒老儒。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其四",
        "author": "方回",
        "content": "客久已无味，更苦赀用乏。\n年迈欲不竞，仍着疾病压。\n相望五百年，老杜卧夔硖。\n疲瘵困茧丝，遐荒敝戈甲。\n谁方拥倾城，乐死有玉柙。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其五",
        "author": "方回",
        "content": "夏日客此楼，买冰敌炎暵。\n冱寒不买冰，辍费用买炭。\n冰炭役浮生，倏忽凉燠换。\n故山饶甘泉，落叶足炊爨。\n曷不归去来，作此琐屑嘆。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其六",
        "author": "方回",
        "content": "有马可代步，无马徒步行。\n有酒醉亦佳，无酒神思清。\n客楼卧病中，日夜唯雨声。\n此病尚可起，当如雨復晴。\n气尽死期至，岂容强求生。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其七",
        "author": "方回",
        "content": "炯炯君子心，至死能忍贫。\n炎炎小人胆，为利宁杀身。\n我年三纪后，登朝忤权臣。\n逮逾四五纪，破家蒙战尘。\n纵不当君子，终当非小人。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其八",
        "author": "方回",
        "content": "近代一人耳，吾乡老朱先。\n甲子如我今，犹活十许年。\n漳州復潭州，说经入从班。\n无何党祸作，委顺不怨天。\n余生几明日，小子其勉旃。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其九",
        "author": "方回",
        "content": "无一日不醉，未尝见有疾。\n三日偶无酒，咄咄怪病出。\n肺壅鼻垂涕，不饮踰十日。\n醉死政自佳，性命安足惜。\n奈何官价贵，典衣买灰汁。",
        "dynasty": "宋",
        "collection_info": null
    },
    {
        "title": "正月初四后十余日病嗽不能出杂书十首  其一○",
        "author": "方回",
        "content": "江皋残雪霁，想见东风还。\n可览不可拾，春容有无间。\n城市鬨灯火，强作元夕天。\n乱离痛甫定，物华非自然。\n栖栖坐羁旅，嘿嘿悲徂年。",
        "dynasty": "宋",
        "collection_info": null
    },
    {
        "title": "夜寒",
        "author": "方回",
        "content": "夜寒眠不着，吾道竟何如。\n世事良多故，身谋似太疏。\n醉从添酒债，病始爱医书。\n雪霁寻僧去，谁家借蹇馿。",
        "dynasty": "宋",
        "collection_info": null
    },
    {
        "title": "上元立春",
        "author": "方回",
        "content": "华灯綵胜两逢迎，美景良辰未易并。\n花信风初迴肃杀，柳梢月岂异承平。\n神鳌观阙山何在，旅雁汀洲水復生。\n可待紫姑问休咎，买牛西崦课儿耕。",
        "dynasty": "宋",
        "collection_info": null
    },
    {
        "title": "题郭熙雪晴松石平远图为张季野作是日同读杜诗",
        "author": "方回",
        "content": "书贵瘦硬少陵语，岂止评书端为诗。\n五百年间会此意，画师汾阳老阿熙。\n嵬诗琐画世一轨，肉腴骨弱精神痴。\n明窗共读杜集竟，两幅雪霁叉横披。\n前幅长松何所似，铁干皴涩撑霜皮。\n其下怪石卧狻兕，突兀崷崒凝冰嘶。\n后幅澌远渐迤逦，一往不知其几里。\n目力已尽势未尽，平者是沙流者水。\n人物如指或如蚁，戴笠骑馿者谁子。\n顾此定是觅句翁，羸仆缩首襥冻耳。\n欲渡未渡溪坂间，啐野寒乌忽惊起。\n自非布置夺鬼神，焉能挥扫到骨髓。\n郭生此画出自古心胸，亦如工部百世诗中龙。\n清癯劲峭谢妩媚，略无一点霑春风。\n市门丹青纷俗工，为人涂抹杏花红。\n老夫神交此石与此松，留眼雪天送飞鸿。",
        "dynasty": "宋",
        "collection_info": null
    },
    {
        "title": "次韵仁近客兴二首  其一",
        "author": "方回",
        "content": "阅世纷如起灭沤，可须金羽较沈浮。\n自知人老宜坚坐，更为春寒倦薄游。\n羌蹇尚能哦楚些，仪邻不復梦唐楼。\n载书归老黄山下，待唤溪翁赁半舟。",
        "dynasty": "宋",
        "collection_info": null
    },
    {
        "title": "次韵仁近客兴二首  其二",
        "author": "方回",
        "content": "华年君欲隠山村，如我弥当杜筚门。\n落落筋骸余老病，奄奄气息仅生存。\n黄精满谷春苗嫩，丹卝藏山石溜温。\n足可无求度残岁，自编诗集教儿孙。",
        "dynasty": "宋",
        "collection_info": null
    },
    {
        "title": "寄伯宣尚书士常吏侍二首  其一",
        "author": "方回",
        "content": "林下休官已七年，新闻偶到白云边。\n一时人物归司命，二老儒臣筦吏铨。\n严子钓台跧旧隠，山公启事玷羣贤。\n驱驰力尽心徒在，聊信归鸿寄短篇。",
        "dynasty": "宋",
        "collection_info": null
    },
    {
        "title": "寄伯宣尚书士常吏侍二首  其二",
        "author": "方回",
        "content": "贫与身仇病作魔，春来为况復如何。\n梅花未了桃花动，诗债犹稀酒债多。\n剩喜故人跻要路，稍令閒客藉余波。\n吏廉岁稔兵氛寝，是处江湖可一蓑。",
        "dynasty": "宋",
        "collection_info": null
    },
    {
        "title": "灵隠寺行呈伏虎岩",
        "author": "方回",
        "content": "蓬莱水浅尘几扬，历劫不动此道场。\n黄金何年佛氏土，白云自古仙人乡。\n吾故不能知鸿荒，尝闻许由避陶唐。\n南巡会稽忆夏后，西渡浙水传秦皇。\n欲镌文字示万世，想曾摩挲崖藓苍。\n君臣岂不亦一到，父老失记书传亡。\n思莼人归乱聪勒，衣锦军起诛宏昌。\n教士四万虏吴友，子弟八千从项梁。\n锋攒镝飞沸如汤，冷泉之冷常冰霜。\n风涛汹地保恬静，火云爇天饶清凉。\n寺门奇石万鬼凿，霹雳穿洞龙腾骧。\n偃如未射李广虎，突如乍叱初平羊。\n漫山鉅竹不知数，百围屹立松杉樟。\n野猿攫果就人手，山客贸薪充日粮。\n艷浮凡俗花卉绝，毒螫狞恶虫豸藏。\n竺峰飞来夜着翅，桂子堕落秋飘香。\n覩史陀宫足彷佛，摩罗耶山非渺茫。\n色究竟界扫蜃气，给孤独园堪雁行。\n游屐屡破壁疥落，优波度筹千万强。\n老树一株卧磵上，向来未有如许长。\n有能直上北高塔，一览弱水穷扶桑。\n织女机边拂衫袖，老人星外来帆樯。\n金碧殿阁钟鱼廊，饱饘燠衲丛蜂房。\n毗卢遮那明正徧，散脂修摩森护防。\n长明灯笼照十方，胸中亦復作是光。\n纤蝇么蚋不到处，三千大千禅那床。\n游戏伽陀祇夜章，岂无一人骆宾王。\n摩诃师子今僧王，一奋迅失千狐狼。",
        "dynasty": "宋",
        "collection_info": null
    },
    {
        "title": "仇仁近母邢夫人挽诗",
        "author": "方回",
        "content": "慈颜才一识，近获拜书楼。\n忽化金棺火，应添石室筹。\n乡邻传阃范，弔祭尽儒流。\n令子今和靖，诗名甲此州。",
        "dynasty": "宋",
        "collection_info": null
    },
    {
        "title": "闰二月十六日清明",
        "author": "方回",
        "content": "日日楼头柳色浓，年年为客负春风。\n鶑花时节兵还动，诗酒生涯老更穷。\n逆料未来犹有几，悬知所过即成空。\n故乡寒食浇松处，亦想儿曹念乃翁。",
        "dynasty": "宋",
        "collection_info": null
    },
    {
        "title": "春思",
        "author": "方回",
        "content": "枯树重看发刺桐，似闻陌上已残红。\n多端世故干戈后，大好春光老病中。\n万户独难侯李广，两生宁肯圣孙通。\n画楼着燕朱帘捲，别有冥冥物外鸿。",
        "dynasty": "宋",
        "collection_info": null
    },
    {
        "title": "戏书",
        "author": "方回",
        "content": "春天晴更好，无奈恶情怀。\n马死鞍空在，花开酒欠佳。\n邻医赊药饵，侍婢典簪钗。\n倚杖吟还喜，新分孔墓楷。",
        "dynasty": "宋",
        "collection_info": null
    },
    {
        "title": "送□景文长兴丞",
        "author": "方回",
        "content": "太湖之岸环□县，君所佐县为最雄。\n其民无不挟利刃，往往杀人白昼中。\n荻浦盐丁更狞恶，轻舠出没洪涛风。\n迩来清霜冻天地，一扫蚊虻销昏雺。\n承平难治乱后易，况今官制权任同。\n监尹丞簿设四职，圜坐决事皆宰公。\n三可一否或二否，掀案掷砚纷相攻。\n北人欺南恃气力，但亦颇畏明与聪。\n君才如此彼定服，岂敢专辄关节通。\n弊根安在在俸薄，所至贪吏如蝗螽。\n上征下取至民极，何异大虫食小虫。\n百姓把盏长官受，饩牲器币厩宇充。\n自古书传未之见，具人眉目心貙熊。\n甚至唯恐盗不作，诬谓叛逆兴兵戎。\n村落雠杀小鬬阋，一室作过千室空。\n君昔茌平鸢肩翁，斗酒濯足游新丰。\n略与常何草封事，便应入侍丹墀枫。\n昌黎调笑崔蓝田，哦二松间何匆匆。\n敕君就此岂不屈，径欲一往苏疲癃。\n僚友二三户七万，照以胸次百炼铜。\n升堂熙怡一署字，鼓舞父老歌儿童。\n书画船过水晶宫，杨柳正绿花正红，且为老夫寄诗筒。",
        "dynasty": "宋",
        "collection_info": null
    },
    {
        "title": "全州吕农簿挽诗三首  其一",
        "author": "方回",
        "content": "谁实柄咸淳，无君欲不臣。\n举朝皆谄子，此老独全人。\n去国獒频嗾，居村虎自驯。\n伤心诸狎客，容易竟亡陈。",
        "dynasty": "宋",
        "collection_info": null
    },
    {
        "title": "全州吕农簿挽诗三首  其二",
        "author": "方回",
        "content": "公田怨已盈，关币出尤轻。\n稍欲输忠款，初非卖直声。\n二千垂郡禄，五百存台评。\n旧日朝天路，端门野草生。",
        "dynasty": "宋",
        "collection_info": null
    },
    {
        "title": "全州吕农簿挽诗三首  其三",
        "author": "方回",
        "content": "先公与进时，早诵小坡诗。\n晚节遭多难，耆年对耄期。\n家贫从俗笑，国破任身危。\n后死元非福，前途未可知。",
        "dynasty": "宋",
        "collection_info": null
    },
    {
        "title": "故太学徐君哀辞",
        "author": "方回",
        "content": "蹈海沈江合比踪，子阳蛙坎可能容。\n自闻门外韩擒虎，岂乏云间陆士龙。\n信矣百年谁不死，哀哉三子亦相从。\n烂为井底泥无恨，肯顾区区马鬣封。",
        "dynasty": "宋",
        "collection_info": null
    },
    {
        "title": "家书",
        "author": "方回",
        "content": "倚楼閒看雨，已下又重登。\n困入春深剧，愁逢日暮增。\n家书闻子病，时事说兵兴。\n流汗才挥扇，风寒忽似冰。",
        "dynasty": "宋",
        "collection_info": null
    },
    {
        "title": "晚春",
        "author": "方回",
        "content": "典尽寒衣未觉贫，独留破砚伴顽身。\n不堪苦雨思晴日，肯为残花怨晚春。\n驱逐忧愁如有道，脱逃老死可无人。\n悬知兴坏皆常理，且喜朱樱又食新。",
        "dynasty": "宋",
        "collection_info": null
    },
    {
        "title": "次韵邓善之论诗",
        "author": "方回",
        "content": "未极皮毛落，端难颊舌传。\n夔音谐柷敔，岐脉按钩弦。\n举目常如见，关心或不眠。\n江湖无正色，龋齿亦嫣然。",
        "dynasty": "宋",
        "collection_info": null
    },
    {
        "title": "春尽",
        "author": "方回",
        "content": "时时屈指春余几，日日攒眉雨不晴。\n邂逅三年为此客，蹉跎一事竟何成。\n牡丹花过劳乡梦，石首鱼来听市声。\n自古忍穷尽豪杰，囊无挑药未须惊。",
        "dynasty": "宋",
        "collection_info": null
    },
    {
        "title": "读素问十六首  其一",
        "author": "方回",
        "content": "昼夜雨不止，旬余復旬余。\n垢衣裹弊絮，念已朱夏初。\n逆旅何可处，出门但泥涂。\n属时乏美酒，积闷无由除。\n翻阅故箧中，偶得黄帝书。\n维昔世未季，曰土牧田驹。\n五运今未测，飘骤将焉如。\n大谷十二俞，孰砭斯民愈。",
        "dynasty": "宋",
        "collection_info": null
    },
    {
        "title": "读素问十六首  其二",
        "author": "方回",
        "content": "真人古不死，变形能登天。\n圣人乃其亚，在宥亦长年。\n尧舜寿踰百，犹若腒腊然。\n后世妄庸子，多慾求神仙。",
        "dynasty": "宋",
        "collection_info": null
    },
    {
        "title": "读素问十六首  其三",
        "author": "方回",
        "content": "上古僦贷季，色脉通神明。\n人处禽兽间，于物澹无情。\n针石有不用，祝由足移精。\n世降尚毒药，一误百祸生。",
        "dynasty": "宋",
        "collection_info": null
    },
    {
        "title": "读素问十六首  其四",
        "author": "方回",
        "content": "煌煌金兰室，历历玉版文。\n伏羲之所为，传逮轩辕君。\n妙测天人际，岂徒针药云。\n予实有左癖，此岂非三坟。",
        "dynasty": "宋",
        "collection_info": null
    },
    {
        "title": "读素问十六首  其五",
        "author": "方回",
        "content": "素问虽医书，读之患不精。\n大可用人国，小亦可用兵。\n行所胜不胜，逆从决死生。\n勿待阴阳间，关格不相营。",
        "dynasty": "宋",
        "collection_info": null
    },
    {
        "title": "读素问十六首  其六",
        "author": "方回",
        "content": "反治非反治，缪刺岂缪刺。\n不同将无同，不异所以异。\n寒热故殊途，左右肯易位。\n圣贤善用权，初不失经意。",
        "dynasty": "宋",
        "collection_info": null
    },
    {
        "title": "读素问十六首  其七",
        "author": "方回",
        "content": "窭人冒杀气，感寒多两伤。\n贵者不其然，所患由高粱。\n美石能发瘨，芳草能发狂。\n喜怒不中节，邂逅身亦亡。",
        "dynasty": "宋",
        "collection_info": null
    },
    {
        "title": "读素问十六首  其八",
        "author": "方回",
        "content": "方隅各有四，明堂朝八风。\n圣人以治世，不受外邪攻。\n方士祠太一，贵神分九宫。\n祸福初不验，徒用欺盲聋。",
        "dynasty": "宋",
        "collection_info": null
    },
    {
        "title": "读素问十六首  其九",
        "author": "方回",
        "content": "病人有谷气，面黄无不瘳。\n黄不欲太明，如缟裹栝楼。\n相工摭绪余，喜色占眉头。\n得非许负术，亦从岐伯求。",
        "dynasty": "宋",
        "collection_info": null
    },
    {
        "title": "读素问十六首  其一○",
        "author": "方回",
        "content": "尝富后乃贫，其病名失精。\n尝贵后忽贱，病又名脱营。\n区区得丧间，性命繫死生。\n不有穷愁者，着书如虞卿。",
        "dynasty": "宋",
        "collection_info": null
    },
    {
        "title": "读素问十六首  其一一",
        "author": "方回",
        "content": "故贵或脱势，封君有败伤。\n良医所不治，其人神已亡。\n秦汉以至今，此事纷披猖。\n失侯可种瓜，奈何失国王。",
        "dynasty": "宋",
        "collection_info": null
    },
    {
        "title": "读素问十六首  其一二",
        "author": "方回",
        "content": "凡火以水沃，无不立销灭。\n龙火行雨中，沃水乃愈烈。\n甚者则从之，不以寒治热。\n后主先所因，神圣有秘诀。",
        "dynasty": "宋",
        "collection_info": null
    },
    {
        "title": "读素问十六首  其一三",
        "author": "方回",
        "content": "三阴与三阳，应天之六气。\n五行加相火，于地分六位。\n羲画箕子畴，恐亦出此意。\n汉儒灾异学，可择但勿泥。",
        "dynasty": "宋",
        "collection_info": null
    },
    {
        "title": "读素问十六首  其一四",
        "author": "方回",
        "content": "用针取工巧，用药称圣神。\n伯高不尽言，极艺未易臻。\n针法今鲜传，甚于药杀人。\n与落庸医手，寡欲全其身。",
        "dynasty": "宋",
        "collection_info": null
    },
    {
        "title": "读素问十六首  其一五",
        "author": "方回",
        "content": "鬼臾区所陈，太始天元册。\n后世言阴阳，胥于此焉出。\n九星首天蓬，遁甲云古术。\n要是秦汉间，良医所祖述。",
        "dynasty": "宋",
        "collection_info": null
    },
    {
        "title": "读素问十六首  其一六",
        "author": "方回",
        "content": "三品别贵贱，四制定奇偶。\n主病则用之，上药或弗取。\n得士寒畯可，量才世胄否。\n豕苓鸡壅言，吾亦闻庄叟。",
        "dynasty": "宋",
        "collection_info": null
    },
    {
        "title": "辨渊明诗",
        "author": "方回",
        "content": "微禽移木石，欲以塞东洋。\n赋寿何能远，衔冤未始忘。\n起脾讹越婢，澎浪转彭郎。\n轻改刑天字，于文恐未详。",
        "dynasty": "宋",
        "collection_info": null
    },
    {
        "title": "苦雨",
        "author": "方回",
        "content": "拟勒移文问雨龙，麦秋忍不念吾农。\n黄云万顷成泥烂，偏与閒檐活瓦松。",
        "dynasty": "宋",
        "collection_info": null
    },
    {
        "title": "蟏蛸",
        "author": "方回",
        "content": "窗眼蟏蛸粟许微，早能结网伺虫飞。\n都来口腹容多少，狼虎操心伏杀机。",
        "dynasty": "宋",
        "collection_info": null
    },
    {
        "title": "谢张师道广文见过二首  其一",
        "author": "方回",
        "content": "曩读登科记，高标我已惊。\n名如程子字，字是后山名。\n可但于诗妙，终当以道鸣。\n将无嫌落殖，亦许定交盟。",
        "dynasty": "宋",
        "collection_info": null
    },
    {
        "title": "谢张师道广文见过二首  其二",
        "author": "方回",
        "content": "爽气横空阔，清谈绝辈流。\n嘶骢能枉顾，漫刺肯轻投。\n敢谓官无冷，其如学更优。\n荣途未须捷，恐隔旧交游。",
        "dynasty": "宋",
        "collection_info": null
    },
    {
        "title": "题朱仲华百牛图",
        "author": "方回",
        "content": "以栋梁成厦屋，万牛不足。\n以耒耜命巾车，一牛有余。\n画师幻此沮洳泽，若牯㹀犊辈且百。\n太平村落丰年秋，只欠耳边闻晚笛。\n老身元是牧牛儿，凭谁写作刘凝之。",
        "dynasty": "宋",
        "collection_info": null
    },
    {
        "title": "约端午到家復不果赋吴体",
        "author": "方回",
        "content": "略无一点南来风，日日褰裳泥雨中。\n端午到家復失约，良辰阙酒非真穷。\n世情故宜俗眼白，时事不改戎葵红。\n三年为客可归矣，亦念儿曹思乃翁。",
        "dynasty": "宋",
        "collection_info": null
    },
    {
        "title": "丁亥生日纪事五首  其一",
        "author": "方回",
        "content": "千世谋生百念捐，穷空肯復受人怜。\n九还未悟长生诀，七袠初开本命年。\n寡慾自来甘淡薄，忘机时或放狂颠。\n归舟已办赍粮绝，犹欲经营买鹤钱。",
        "dynasty": "宋",
        "collection_info": null
    },
    {
        "title": "丁亥生日纪事五首  其二",
        "author": "方回",
        "content": "山路访僧规已定，晓楼闻雨事还非。\n今年生日无人识，几度儿曹望我归。\n清茗半瓯浮雪乳，古香一剂炷烟霏。\n割牲酾酒贫难办，只待天晴浣虱衣。",
        "dynasty": "宋",
        "collection_info": null
    },
    {
        "title": "丁亥生日纪事五首  其三",
        "author": "方回",
        "content": "我生之日忆我父，痛甚少游眠古藤。\n忍见金汤今堕甑，劣容诗礼尚传灯。\n策名作郡了无益，罔利肥家终不能。\n决定归欤守先墓，种瓜聊得似东陵。",
        "dynasty": "宋",
        "collection_info": null
    },
    {
        "title": "丁亥生日纪事五首  其四",
        "author": "方回",
        "content": "先君俊誉早飈驰，晚落蛮陬祸事奇。\n六十年前生子日，三千里外忆亲时。\n霍光擅汉人皆恐，侯景归梁国欲危。\n埋骨瘴烟抱冤愤，蓬莱水浅定前知。",
        "dynasty": "宋",
        "collection_info": null
    },
    {
        "title": "丁亥生日纪事五首  其五",
        "author": "方回",
        "content": "杯酒谁欤可共挥，残年心事转多违。\n颇闻铜柱征蛮急，孰念葵丘遏籴非。\n典质衣裳今已尽，留连舟楫可无归。\n故园堪共吾儿灌，政恐淫霖岁亦饥。",
        "dynasty": "宋",
        "collection_info": null
    },
    {
        "title": "次韵谢洞霄俞仲囦",
        "author": "方回",
        "content": "卷舒来卷彻初终，物象惟君指呼中。\n夜鹤一声醒閴寂，晚霞千变绘虚空。\n市朝往事惊阳燄，林壑幽居胜阆风。\n如许高流吾未识，半生湖海浪萍蓬。",
        "dynasty": "宋",
        "collection_info": null
    },
    {
        "title": "次韵仇仁近梅雨",
        "author": "方回",
        "content": "客心何日渡桑干，琐琐良难雨更难。\n途潦家家踰户限，檐声夜夜过更阑。\n归舟屡阻千滩涨，暑簟频惊五月寒。\n会许灯花报晴信，书帷新照玉虫丹。",
        "dynasty": "宋",
        "collection_info": null
    },
    {
        "title": "苦雨行",
        "author": "方回",
        "content": "泥污后土踰月余，四月雨至五月初。\n七日七夜復不止，钱王旧城市无米。\n城中之民不饥死，亦恐城外盗贼起。\n东邻高楼吹玉笙，前呵大马方横行。\n委巷比门绝朝饭，酒垆日征七百万。",
        "dynasty": "宋",
        "collection_info": null
    },
    {
        "title": "雨不已",
        "author": "方回",
        "content": "空阶日夜梅霖滴，滴碎人心未肯休。\n山郡城沉遥可骇，水乡田没更胜忧。\n民饥盗起关时事，米尽薪殚滞客楼。\n燕玉谁家政微醉，倚栏撩鬓插红榴。",
        "dynasty": "宋",
        "collection_info": null
    },
    {
        "title": "后苦雨行",
        "author": "方回",
        "content": "七昼夜雨可已否，五更屋角万马走。\n击碎屋瓦如拳然，三桥街中人乘船。\n五斗陈米已万钱，籴且无之矧借旃。\n一檐十蛛不成网，亿万万喙饥可想。\n乘夜飞虫蚊愈多，苏湖秀州秧奈何。",
        "dynasty": "宋",
        "collection_info": null
    },
    {
        "title": "续苦雨行二首  其一",
        "author": "方回",
        "content": "龙至六爻为亢龙，三三为九其数穷。\n三日为霖今九日，便晴田事亦无及。\n全吴富庶推第一，谁信杭州无米籴。\n邻翁耳语某所有，夜持布囊分一斗。\n老夫但笑不敢嗔，尧九年水无饥民。",
        "dynasty": "宋",
        "collection_info": null
    },
    {
        "title": "续苦雨行二首  其二",
        "author": "方回",
        "content": "忆昔壬午杭火时，焚户四万七千奇。\n焮死暍死横道路，所幸米平民不饥。\n火灾而止犹自可，大雨水灾甚于火。\n海化桑田田復海，龙妬倮虫规作醢。\n定嗔网罟欲取偿，稍借人充鱼鳖馁。",
        "dynasty": "宋",
        "collection_info": null
    },
    {
        "title": "再用雨不已韵答仁近",
        "author": "方回",
        "content": "良苗所至已沈没，寄语云师盍少休。\n暮境岂堪逢岁恶，腐儒可但为身忧。\n败墙蛇出频穿户，湿柱蜗升欲上楼。\n拟问邻酤破岑寂，督邮闻说酢如榴。",
        "dynasty": "宋",
        "collection_info": null
    },
    {
        "title": "唐閤门挽诗三首  其一",
        "author": "方回",
        "content": "除布何飘骤，偾亡足败伤。\n宁歌紫芝曲，自老白云乡。\n兵息潢池弄，书全屋壁藏。\n铭碑端不愧，今代蔡中郎。",
        "dynasty": "宋",
        "collection_info": null
    },
    {
        "title": "唐閤门挽诗三首  其二",
        "author": "方回",
        "content": "儿子与门生，东篱忆送迎。\n吾虽愧光禄，独幸识渊明。\n爱酒终成疾，工诗早得名。\n晁家鸡肋集，已足继新城。",
        "dynasty": "宋",
        "collection_info": null
    },
    {
        "title": "唐閤门挽诗三首  其三",
        "author": "方回",
        "content": "异日烟霄梦，终身水竹居。\n早交天下士，尽读世间书。\n汉祚金刀末，江流玉树余。\n兴亡较功罪，元不涉樵渔。",
        "dynasty": "宋",
        "collection_info": null
    },
    {
        "title": "次韵仇仁近暑中二首  其一",
        "author": "方回",
        "content": "初减官河几许深，向来惟恐百城沈。\n晴阶近喜收檐滴，暑屋殊嫌乏树阴。\n妾妇齿牙工鬬阋，比邻疟疠厌呻吟。\n悬知壮士无颜色，頼有同心可断金。",
        "dynasty": "宋",
        "collection_info": null
    },
    {
        "title": "次韵仇仁近暑中二首  其二",
        "author": "方回",
        "content": "瞬息凉炎代谢频，沉冥自养静中身。\n读书快意如抓痒，得句言怀当写真。\n幸不与闻当世事，可须常作半途人。\n忽思秦汉干戈际，商岭犹堪避战尘。",
        "dynasty": "宋",
        "collection_info": null
    },
    {
        "title": "鲜于伯几举近诗有一官屡厄黄杨闰之句忘其全联因赋呈之",
        "author": "方回",
        "content": "与世相违已背驰，樽前各举近吟诗。\n一官屡厄黄杨闰，万卷难充画餠饥。\n浪说炎蒸今可畏，悬知摇落即堪悲。\n山潜涧蛰吾当去，自有髯侯奋迅时。",
        "dynasty": "宋",
        "collection_info": null
    },
    {
        "title": "种稗叹",
        "author": "方回",
        "content": "农田插秧秧绿时，稻中有稗农未知。\n稻苗欲秀稗先出，拔稗饲牛唯恐迟。\n今年浙西田没水，却向浙东籴稗子。\n一斗稗子价几何，已直去年三斗米。\n天灾使然贋胜真，焉得世间无稗人。",
        "dynasty": "宋",
        "collection_info": null
    },
    {
        "title": "湖上晚归",
        "author": "方回",
        "content": "此身閒一日，足使百忧忘。\n城外天能大，山中地许凉。\n喧呼经妓舫，寂静忆僧房。\n薄暮归穷巷，谁家正绝粮。",
        "dynasty": "宋",
        "collection_info": null
    },
    {
        "title": "立秋",
        "author": "方回",
        "content": "斗杓忽又指西楼，我独何为此滞留。\n多事心情人转老，荒城风雨夜争秋。\n一蓑屡费渔樵梦，杯酒难湔宇宙愁。\n好趁微凉便归去，豆花篱落荻花洲。",
        "dynasty": "宋",
        "collection_info": null
    },
    {
        "title": "立秋病中再赋",
        "author": "方回",
        "content": "乱蛬号蝉孰赏音，汝吟岂似我能吟。\n风声雨气凉秋夜，世故时情病客心。\n烂醉无求甘老死，菊花有约合山林。\n一庵异日归何处，万迭寒云未觉深。",
        "dynasty": "宋",
        "collection_info": null
    },
    {
        "title": "旅闷十首  其一",
        "author": "方回",
        "content": "病恐医难谢，贫惊籴愈昂。\n未甘频饵药，只欲暂休粮。\n暑殆无凉处，饥容有熟乡。\n归欤谋藿食，不敢畏秋阳。",
        "dynasty": "宋",
        "collection_info": null
    },
    {
        "title": "旅闷十首  其二",
        "author": "方回",
        "content": "久閒仍久客，焉敢罪奴僮。\n竈下横蛇蜕，门前积马通。\n分衣犹恶敝，彻馔即闻空。\n儿子扶行好，秋溪望乃翁。",
        "dynasty": "宋",
        "collection_info": null
    },
    {
        "title": "旅闷十首  其三",
        "author": "方回",
        "content": "旧观繁华绝，余风巧僞滋。\n人穷何不至，俗薄故堪嗤。\n敝帚犹艰借，劳薪自暗炊。\n扶摇九万里，遥谢庶风雌。",
        "dynasty": "宋",
        "collection_info": null
    },
    {
        "title": "旅闷十首  其四",
        "author": "方回",
        "content": "彼姝復此粲，人面外堪看。\n鹦鹉虽能语，芙蓉岂耐寒。\n舌甜元可畏，背毁更多端。\n昵昵徒为耳，云龙许控抟。",
        "dynasty": "宋",
        "collection_info": null
    },
    {
        "title": "旅闷十首  其五",
        "author": "方回",
        "content": "吟窗委巷间，四顾尽尘阛。\n屋角纔孤树，楼西仅远山。\n羣饥乌谩噪，高举鹄容攀。\n夜静看星斗，秋风喜渐还。",
        "dynasty": "宋",
        "collection_info": null
    },
    {
        "title": "旅闷十首  其六",
        "author": "方回",
        "content": "年饥身復病，食尽药无良。\n此老何其窘，于诗自不妨。\n暑窗从纸破，晴井放绳长。\n稍觉愁眉展，初秋夜欲凉。",
        "dynasty": "宋",
        "collection_info": null
    },
    {
        "title": "旅闷十首  其七",
        "author": "方回",
        "content": "运启奎占瑞，途殚彗告危。\n晚生违盛际，后死值衰期。\n何啻三归备，宁虞九鼎移。\n焉知专夜妾，竟孕别人儿。",
        "dynasty": "宋",
        "collection_info": null
    },
    {
        "title": "旅闷十首  其八",
        "author": "方回",
        "content": "西湖西畔路，死魅復游魂。\n早作千年调，能容一尺浑。\n国刑修己怨，王爵报私恩。\n纵许留遗孽，终无令子孙。",
        "dynasty": "宋",
        "collection_info": null
    },
    {
        "title": "旅闷十首  其九",
        "author": "方回",
        "content": "升沉元有命，不在巧谋身。\n政使魁廷彦，兼能位谏臣。\n一时侪恶党，百世号憸人。\n所得都能几，风花瞬息春。",
        "dynasty": "宋",
        "collection_info": null
    },
    {
        "title": "旅闷十首  其一○",
        "author": "方回",
        "content": "浩浩观今古，憧憧角利名。\n学如未闻道，死似不曾生。\n琐碎禽虫语，芳鲜草树荣。\n过时随变灭，历代几公卿。",
        "dynasty": "宋",
        "collection_info": null
    },
    {
        "title": "望湖",
        "author": "方回",
        "content": "涌金楼下路，小艇尚堪呼。\n衰疾吾如此，湖山了不殊。\n兴亡忽今昔，红绿自莲蒲。\n近说迁渔户，穷鳞气稍苏。",
        "dynasty": "宋",
        "collection_info": null
    },
    {
        "title": "读旅闷诗再赋",
        "author": "方回",
        "content": "身心喜自如，贲趾出无车。\n官职休停后，田园废荡余。\n宁从若敖馁，不奉子公书。\n折槛今烟草，朱云气未舒。",
        "dynasty": "宋",
        "collection_info": null
    },
    {
        "title": "题吴仲远游淮送行诗卷",
        "author": "方回",
        "content": "昔有大丈夫，万里事远游。\n远游何所极，飘若孤云浮。\n欧冶淬利剑，造父翼华辀。\n东睇薄瀛岛，西顾羞昆丘。\n长啸首阳巅，悲歌湘水流。\n九疑叫虞帝，三川哀宗周。\n世人不之识，问之将焉求。\n曰有吊古意，聊以消幽忧。\n之子方盛年，菽水亦易谋。\n朅从浙河滨，言迈淮壖州。\n儿女竞执掺，亲朋相谣讴。\n鸿鹄眇四海，顾此焉足愁。\n已矣勿復道，勖哉企前修。",
        "dynasty": "宋",
        "collection_info": null
    },
    {
        "title": "赠胡直内併寄夏自然",
        "author": "方回",
        "content": "直内苦吟今贾孟，自然近作欲韦陶。\n曩时场屋犹无恙，前辈科名许独高。\n诗句孰能传海内，官衔仅足诧儿曹。\n雁门太守何为者，为道深衣胜紫袍。",
        "dynasty": "宋",
        "collection_info": null
    },
    {
        "title": "山中之乐三章送徐明叟胡直内苏德翁归严濑併寄夏自然  其一",
        "author": "方回",
        "content": "山中之乐兮乐可忘饥，饮有菊水兮茹有芝。\n辟谷孔易兮何涝何旱，漱嚥沆瀣兮曷其耘菑。\n野粟稔兮酿酒，醉而歌兮樵者和之。\n分半桃食未既兮，烂彼斧柯于局棋。\n悯鬨市之遏籴兮，形或鹄而肠龟。\n谁独有此山中兮，我将焉追。\n送子于归兮，聊声我诗。",
        "dynasty": "宋",
        "collection_info": null
    },
    {
        "title": "山中之乐三章送徐明叟胡直内苏德翁归严濑併寄夏自然  其二",
        "author": "方回",
        "content": "山中之乐兮乐可忘忧，草木春青兮黄为秋。\n云出云还兮人世晴雨，寒拾槲叶兮以襦以裘。\n顾独影兮无愧意，行小倦兮荫樾以休。\n天四壁以为家兮，户无可闭其奚偷。\n何两角之有国兮，战尘红而血流。\n谁独有此山中兮，我将焉求。\n送子于行兮，聊赓我讴。",
        "dynasty": "宋",
        "collection_info": null
    },
    {
        "title": "山中之乐三章送徐明叟胡直内苏德翁归严濑併寄夏自然  其三",
        "author": "方回",
        "content": "山中之乐兮乐可忘老，匪盐匪酪兮养梨枣。\n曾高云仍兮动阅数世，手树成栋兮鬓犹未槁。\n一屈肘兮代谢，一寤寐兮谏夷歌皓。\n耿客星犹在天兮，鄗坛洛庙余烟草。\n将相岂不鼎贵兮，曾腰领其未保。\n子独有此山中兮，作室已考。\n去不我顾兮，我将焉讨。",
        "dynasty": "宋",
        "collection_info": null
    },
    {
        "title": "暑退",
        "author": "方回",
        "content": "逆旅朝难夕，更生暑忽凉。\n自能捐嗜欲，足可看奔忙。\n即恐来鸿雁，翻成畏雪霜。\n去年几人健，同与嗅秋香。",
        "dynasty": "宋",
        "collection_info": null
    },
    {
        "title": "市行",
        "author": "方回",
        "content": "徒步无车马，颓然一秃翁。\n早班朝士底，还杂市人中。\n所向都非旧，焉能独不穷。\n否臧元自在，芳秽未俱空。",
        "dynasty": "宋",
        "collection_info": null
    },
    {
        "title": "喜刘伯宣尚书至五首  其一",
        "author": "方回",
        "content": "闻说尚书至，欢声沸道傍。\n饥民应復饱，暑气顿成凉。\n此老今能几，吾徒尚有望。\n略容对谈麈，小缓理归航。",
        "dynasty": "宋",
        "collection_info": null
    },
    {
        "title": "喜刘伯宣尚书至五首  其二",
        "author": "方回",
        "content": "湖滨文字饮，一别五年余。\n未死须重见，将诗屡当书。\n事元无可说，意自不能疏。\n近日知来信，顽躯百病除。",
        "dynasty": "宋",
        "collection_info": null
    },
    {
        "title": "喜刘伯宣尚书至五首  其三",
        "author": "方回",
        "content": "所至无嚬蹙，当今亦鲜哉。\n名誉非易致，悦服有从来。\n汉令更泉币，吴侬告水灾。\n忽闻自天下，何策可春回。",
        "dynasty": "宋",
        "collection_info": null
    },
    {
        "title": "喜刘伯宣尚书至五首  其四",
        "author": "方回",
        "content": "湖海襟期落，山林骨相寒。\n自惭知道晚，未觉忍穷难。\n缺米临炊籴，逢花就担看。\n尚能中酒圣，肯讳作诗酸。",
        "dynasty": "宋",
        "collection_info": null
    },
    {
        "title": "喜刘伯宣尚书至五首  其五",
        "author": "方回",
        "content": "于世已无求，公来特少留。\n相期一会面，动隔几年秋。\n鼎贵曾何乐，常饥亦不忧。\n端能专凤沼，未必胜渔舟。",
        "dynasty": "宋",
        "collection_info": null
    },
    {
        "title": "七月二十三日闻城南火午至夜半怀归",
        "author": "方回",
        "content": "月近参旗欲下弦，倚楼半夜独看天。\n故园入梦将千日，朝服离身已七年。\n汹汹火惊何不去，嗸嗸籴贵更堪怜。\n汉庭使者求民瘼，汲黯应须识后先。",
        "dynasty": "宋",
        "collection_info": null
    },
    {
        "title": "倚楼二首  其一",
        "author": "方回",
        "content": "西风迎面晚凉新，略展青铜正幅巾。\n独倚阑干偶无事，閒看楼下奕棋人。",
        "dynasty": "宋",
        "collection_info": null
    },
    {
        "title": "倚楼二首  其二",
        "author": "方回",
        "content": "楼头独立到昏鸦，尽日丝空小雨斜。\n何补干坤浪生死，青青无数瓦松花。",
        "dynasty": "宋",
        "collection_info": null
    },
    {
        "title": "自勉",
        "author": "方回",
        "content": "有路今平坦，无心復怪奇。\n尽尝艰苦后，始到老成时。\n细读惊前误，精思决旧疑。\n端能吾事了，可用此曹知。",
        "dynasty": "宋",
        "collection_info": null
    },
    {
        "title": "八月初一日",
        "author": "方回",
        "content": "吾生遽如此，六十一衰翁。\n功过差相掩，时几大不同。\n冥冥终日雨，忽忽半秋风。\n食尽囊无物，今年始是穷。",
        "dynasty": "宋",
        "collection_info": null
    },
    {
        "title": "夜读",
        "author": "方回",
        "content": "楼西落照炫新晴，檐雨犹余点滴声。\n信手取书开数叶，秋凉初喜夜灯明。",
        "dynasty": "宋",
        "collection_info": null
    },
    {
        "title": "夜思",
        "author": "方回",
        "content": "买菱沽酒意欣然，中辍留为斗籴钱。\n委巷屐声骈雨后，破窗灯影飐风前。\n在家儿女应饥瘦，久客衣裳尽穴穿。\n忽忆厄陈如孔圣，感麟犹过从心年。",
        "dynasty": "宋",
        "collection_info": null
    },
    {
        "title": "雨夜怀仁近二首  其一",
        "author": "方回",
        "content": "平生湖海气，岁晚可谁邻。\n朋友非难得，情怀未必真。\n孤灯昏夜目，破衲冷秋身。\n明日天晴否，过从仅此人。",
        "dynasty": "宋",
        "collection_info": null
    },
    {
        "title": "雨夜怀仁近二首  其二",
        "author": "方回",
        "content": "料我今谁识，交君日渐深。\n相看如骨肉，有志各山林。\n佐酒无珍具，成诗每痛箴。\n昼逢常夜别，雨阻定晴寻。",
        "dynasty": "宋",
        "collection_info": null
    },
    {
        "title": "所覩",
        "author": "方回",
        "content": "形泰神劳极，心非貌敬多。\n甘从道左避，肯羡马前呵。\n雪屋听儿读，花房顾妾歌。\n同声不同调，末后看如何。",
        "dynasty": "宋",
        "collection_info": null
    },
    {
        "title": "题唐师善洪崖图",
        "author": "方回",
        "content": "太白尚不识，洪崖焉肯来。\n一蹇五獠奴，姦人之所为。\n得非成方遂，独无隽不疑。\n至今好仙者，犹为图画欺。",
        "dynasty": "宋",
        "collection_info": null
    },
    {
        "title": "冷泉亭",
        "author": "方回",
        "content": "寺门不须入，林磵莹清襟。\n老树几前代，冷泉如我心。\n缒萝猿接果，龛石佛添金。\n别有真天趣，月寒秋夜深。",
        "dynasty": "宋",
        "collection_info": null
    },
    {
        "title": "木绵怨",
        "author": "方回",
        "content": "湖山一笑干坤破，欺孤弱寡成迁播。\n不念六宫将北行，太师双拥婵娟卧。\n甬东香艷到漳南，争看并蒂芙蓉过。\n天兵及颈幸全尸，想见骈肩泪珠堕。\n木绵花下痛犹新，已向谁家踏舞茵。\n长头未及死肉冷，折齿遽专妆面春。\n赤城战场夜避火，万里又随燕塞尘。\n肉食酪浆更苟活，不惭金谷坠楼人。\n万户郎君遄卒死，却自金台还故里。\n嗟尔薄命两佳人，三为人妾亦可已。\n巧画蛾眉拙针线，空自纤纤长十指。\n后堂执乐换小名，更事少年贵公子。\n忆昔军中入相时，潜搜密逻渔妖姬。\n民间妻女凛不保，何啻如花三五枝。\n曲江近前少陵恐，今日总孕他人儿。\n贱获淫婢何所知，但为权臣深惜之。",
        "dynasty": "宋",
        "collection_info": null
    },
    {
        "title": "闻盗",
        "author": "方回",
        "content": "全吴称富庶，一水忽萧条。\n稍辱君公察，焉容盗贼骄。\n浦荒櫜物谢，田落介虫饶。\n见说塘西路，人家总被烧。",
        "dynasty": "宋",
        "collection_info": null
    },
    {
        "title": "八月朔后雨昼夜不止",
        "author": "方回",
        "content": "□蔑丝毫暑，何庸一再霖。\n秋阴酸病骨，夜滴碎归心。\n剧盗应旁睨，余田或尽沉。\n无灯黑如漆，臆度近更深。",
        "dynasty": "宋",
        "collection_info": null
    },
    {
        "title": "小饮张季野宅分韵得张字",
        "author": "方回",
        "content": "涂潦访远客，未免褰我裳。\n同行二三子，先后相扶将。\n达官肯忘势，鳞次升高堂。\n具言大雨水，民饥籴估昂。\n西成已无望，颜色俱恻怆。\n斗升弃孩穉，此事真可伤。\n今年劣足支，所虑明年荒。\n肉食念沟瘠，岂无筹策良。\n有司执所见，猾吏尤不臧。\n老夫颇涉历，意欲输毫芒。\n窃虞水投石，徒用热中肠。\n不如归去来，涤闷寻杯觞。\n平生济物心，已施不復张。\n尚于朋友间，未减诗酒狂。\n华屋旧公孙，燕室书画香。\n娱琴适情性，悟棋知兴亡。\n万事不挂口，逍遥参蒙庄。\n缪忝相如右，终惭思旷傍。\n淫霖苦未已，积阴翳秋阳。\n时艰近至此，盗贼将披猖。\n一醉岂易得，悲歌成短章。\n邂逅即分首，相思云树长。",
        "dynasty": "宋",
        "collection_info": null
    },
    {
        "title": "丁戊行",
        "author": "方回",
        "content": "丁日释奠集儒士，戊日赛社驩农民。\n四海干戈万事革，独此彷佛殷周因。\n古礼仅存吏治落，农极憔悴儒尤贫。\n章甫行市笑駡众，夫须服田科敛频。\n今年五月大霖雨，旧谷已□新□□。\n精凿有之敢靳价，万钱不得五斗陈。\n青衿生徒□困馁，白首父老空嚬呻。\n仲秋甲子雨益甚，山怀河溢阴踰旬。\n庭酹坛献想草草，瘠牲酸酒羞明神。\n一旦警急盗贼起，生聚未保明年春。\n钱塘儿女长市井，书灯耕耒两不亲。\n但知佚乐逐浮末，岂料离乱遭风尘。\n丁戊二祭实素昧，竞诧潮过天凉新。\n肯念道傍横死人，芙蓉金菊迎佳辰。",
        "dynasty": "宋",
        "collection_info": null
    },
    {
        "title": "今秋行",
        "author": "方回",
        "content": "八月十五夜赏月，楼台丝管沸金穴。\n百万珠帘捲嫩凉，茉莉花阑木犀发。\n八月十八日观潮，幕帟粉黛迎兰桡。\n雪山沃天雷动地，出没红旗争锦标。\n此是钱塘旧风俗，骄贵小儿生华屋。\n四时有春无秋风，常知歌笑不识哭。\n一年不似一年秋，渐衰渐老成白头。\n去年之秋尚云乐，今年之秋何其愁。\n中户田租三万石，水潦不容收一粒。\n况从兵乱窘避地，白璧黄金俱丧失。\n前朝后市旧富人，半作道傍蓝缕身。\n委巷小民或绝食，粥卖伉俪捐僮侲。\n一切时节不復讲，履长贺岁犹卤莽。\n淫雨连旬未必晴，潮何人观月谁赏。\n月缺月圆宵復宵，潮落潮生朝又朝。\n事与承平不异处，唯有南来秋雁飘。",
        "dynasty": "宋",
        "collection_info": null
    },
    {
        "title": "中秋",
        "author": "方回",
        "content": "去年有酒苦无月，今年有月却无酒。\n睦斋杭邸两中秋，依□怀人夜搔首。\n有酒无月犹自可，有月无酒愁杀我。\n余生归老紫阳山，无酒无月俱等閒。",
        "dynasty": "宋",
        "collection_info": null
    },
    {
        "title": "寒早",
        "author": "方回",
        "content": "春闰秋寒早，人穷物议多。\n孰非愁裏老，聊且醉时歌。\n轻捷矜乘跨，张皇侈殿呵。\n老夫自高卧，风雨梦渔蓑。",
        "dynasty": "宋",
        "collection_info": null
    },
    {
        "title": "醉吟五首  其一",
        "author": "方回",
        "content": "积金至充栋，量珠动论斗。\n甚者爱玩具，日夕不离手。\n匪德身不保，徒为他人守。\n吾尝蓄万书，田亦殖数亩。\n一旦忽破散，此事悟已久。\n醉卧一衾外，余皆非我有。\n无钱不必忧，有钱即沽酒。",
        "dynasty": "宋",
        "collection_info": null
    },
    {
        "title": "醉吟五首  其二",
        "author": "方回",
        "content": "去年所见人，今年忽无之。\n何况六十年，追忆童儿时。\n三皇及五帝，安在尧与羲。\n谓古有不死，学仙真愚痴。\n崇高易深拱，丧乱难前知。\n气力傥可恃，不歌阴陵骓。\n吾手幸未废，杯来何不持。",
        "dynasty": "宋",
        "collection_info": null
    },
    {
        "title": "醉吟五首  其三",
        "author": "方回",
        "content": "有兴云不亡，谓昼无夜时。\n达人悟兹理，何用浪自悲。\n姬周过八百，再传嬴秦萎。\n彭殇共一尽，修短何议为。\n屋角鸭脚树，开户閒观之。\n昨者见生叶，丹实今离离。\n老夫欲不饮，奈何霜鬓催。",
        "dynasty": "宋",
        "collection_info": null
    },
    {
        "title": "醉吟五首  其四",
        "author": "方回",
        "content": "窃评先民诗，尚復有长短。\n后进与兹事，我意终不满。\n语言岂不工，良欠旨意远。\n音节混淫哇，气习泥季晚。\n顾于五柳公，独左为刘袒。\n异哉晋宋间，有此昭华管。\n日以酒酹之，一□或百返。",
        "dynasty": "宋",
        "collection_info": null
    },
    {
        "title": "醉吟五首  其五",
        "author": "方回",
        "content": "渊明年十九，谢公破苻坚。\n此时尚可为，未及出仕年。\n太傅一丘志，永言负东山。\n道子国宝辈，日趣晋祚迁。\n参军与百里，黾勉一纪间。\n典午竟已矣，于兹遂归田。\n至今会心人，仰高醉中言。",
        "dynasty": "宋",
        "collection_info": null
    },
    {
        "title": "次韵鲜于伯几秋怀长句",
        "author": "方回",
        "content": "踰燕涉漠将十霜，西风满眼榆林黄。\n时逢北客话围场，鞍马意气犹扬扬。\n骆驼红乳蒲萄酒，袒割一醉千百觞。\n君今病痁卧南方，掉头不顾尚书郎。\n紫阳山人饿欲死，江湖一壑秋田伤。\n哀歌相和意惨怆，夜视宇宙何茫茫。",
        "dynasty": "宋",
        "collection_info": null
    },
    {
        "title": "次韵鲜于伯几秋怀古体",
        "author": "方回",
        "content": "斯人晚始识，浪走天下半。\n既将戟为髯，更用田作面。\n大材异拱把，劲翮谢笼绊。\n去年主糟丘，稍厌盆盎乱。\n忸怩较毫釐，踊跃凌汗漫。\n今年竈产蛙，田里足咨怨。\n民穷如受围，合遣老将援。\n医王殊不灵，疟鬼未即窜。\n卧念为鱼者，厄运孰与逭。\n羸马仅刍秣，稚子且葵苋。\n大似周南留，宁有东平恋。\n或报御史除，摇首亦弗愿。\n点勘篆籀古，掇拾简编断。\n秋雨吟斋灯，夜月邻砧练。\n一醉洗抑鬰，岂无爱酒伴。\n蠖屈未可欺，鹏抟讵能算。",
        "dynasty": "宋",
        "collection_info": null
    },
    {
        "title": "旅穷中报生孙名曰守",
        "author": "方回",
        "content": "瘦面皴肌暗自扪，薪殚粲尽復空樽。\n浪言官至同三品，且喜家生第四孙。\n孰谓将军骓不逝，其如处士菊犹存。\n忍穷守道吾心定，胙土专城莫更论。",
        "dynasty": "宋",
        "collection_info": null
    },
    {
        "title": "俗嘆",
        "author": "方回",
        "content": "六十余年老病身，少曾识破世间人。\n俗棋幸胜元无着，市药多夸总不真。\n傅粉涂脂何可近，藏机伏穽未须嗔。\n莲华岳顶看秋月，莫向长安踏市尘。",
        "dynasty": "宋",
        "collection_info": null
    },
    {
        "title": "归兴",
        "author": "方回",
        "content": "投老深知万事难，骨骸熬暑又煎寒。\n暗量已觉穷无敌，退省犹须强自宽。\n稚子能吟青玉案，异人初付紫金丹。\n先生归去山中好，剩有閒云许细看。",
        "dynasty": "宋",
        "collection_info": null
    },
    {
        "title": "八月三十日晓晴",
        "author": "方回",
        "content": "高树号风始欲丹，秋晴诗老试凭栏。\n食贫破砚惊犹在，身瘦寒衣觉渐宽。\n家裏儿孙音问好，客中僮仆使令难。\n雪前霜后归吾圃，瘦菊疏梅尽耐看。",
        "dynasty": "宋",
        "collection_info": null
    },
    {
        "title": "独酌有感",
        "author": "方回",
        "content": "破窗枯叶共秋声，寒近贫人共喜晴。\n守道故知终有命，感时焉得便无情。\n今年浙右全伤水，何日天涯尽寝兵。\n闻道街头卖黄雀，且须沽酒作南烹。",
        "dynasty": "宋",
        "collection_info": null
    },
    {
        "title": "始寒",
        "author": "方回",
        "content": "与客观棋日又晡，佯狂落魄老江湖。\n未妨行事诸儿笑，敢谓知心举世无。\n币竭併将空橐售，衾寒兼着破毡铺。\n还家烂醉东篱菊，犹有儿能为我酤。",
        "dynasty": "宋",
        "collection_info": null
    },
    {
        "title": "自释休官之意",
        "author": "方回",
        "content": "七载休官学老农，间关垂死脱兵锋。\n折腰早觉身难屈，饶舌悬知世不容。\n已幸栎阳归旧质，可能稷嗣冀新封。\n时清犹作茹芝老，杜叟斯言我愿从。",
        "dynasty": "宋",
        "collection_info": null
    },
    {
        "title": "寄题赵高士委顺山房",
        "author": "方回",
        "content": "红尘回首即蓬莱，辛苦龙门枉曝鳃。\n道与时行谁不愿，心为形役自堪哀。\n閒观刘项临棋局，笑挹羲农入酒杯。\n欲乞长年仗青鸟，三危天远肯重来。",
        "dynasty": "宋",
        "collection_info": null
    },
    {
        "title": "简郑高士二首  其一",
        "author": "方回",
        "content": "忆昔西湖北，闲寻隠士庐。\n水滨维舴艋，屋角认棕榈。\n红出仙人酒，黄披老氏书。\n写真元有约，隔岁定何如。",
        "dynasty": "宋",
        "collection_info": null
    },
    {
        "title": "简郑高士二首  其二",
        "author": "方回",
        "content": "再见湖东岸，迁居傍废城。\n鹭群窥钓石，荷气馥棋枰。\n歉岁难羁旅，泥途厌步行。\n幽怀徯清话，岂不向君倾。",
        "dynasty": "宋",
        "collection_info": null
    },
    {
        "title": "为陆元德题撝谦斋",
        "author": "方回",
        "content": "四体非槁木，焉得常无为。\n下士蔑轨则，德人慎容仪。\n屈伸一时间，良復关安危。\n举手一不当，尚难令童儿。\n横目愚而神，岂可易指撝。\n造次肆亵慢，合沓来轻欺。\n臂且有所使，衔袖未出时。\n恂恂君子心，于此先有思。\n脱若役吾仆，未容盛气施。\n刚桀世讵乏，受侮宁无辞。\n画一发狗纵，厥规曹也随。\n年老益畏谨，请苑犹召疑。\n捉麈授生徒，秉钺行军师。\n一如执玉恭，庶几无悔追。",
        "dynasty": "宋",
        "collection_info": null
    },
    {
        "title": "赠沈雷阳",
        "author": "方回",
        "content": "乃翁辛苦註周易，曾梦神人谈太极。\n清泉煮蔬啖粝饭，酰盐醤姜俱不食。\n迎霜猎猎缊袍青，映日萧萧颔鬚白。\n自云今代王辅嗣，憔悴形容人不识。\n有子有子狂非狂，其名復亨字雷阳。\n十五早学张道陵，二十已成费长房。\n篆符呪水逐鬼物，朝游燕齐暮衡湘。\n信奇喜异世不少，指空说无饶衣粮。\n读古人书识道理，定復在陈饥欲死。\n不如沈家跨竈郎，恍兮惚兮行怪诡。\n村惊郭骇争赠诗，我亦徇俗书此纸。\n万事宜假不宜真，往往神仙亦如此。",
        "dynasty": "宋",
        "collection_info": null
    },
    {
        "title": "送周君之余姚讲授",
        "author": "方回",
        "content": "绛帐飘然适海涯，月明任意拣南枝。\n腹中书不烦行李，床上琴堪当侍儿。\n马队定无元亮句，草堂宁有稚珪移。\n他年会作安刘事，且向深山茹紫芝。",
        "dynasty": "宋",
        "collection_info": null
    },
    {
        "title": "次韵仁近九日予病不出",
        "author": "方回",
        "content": "炎凉飘忽嘆如流，久客仍逢岁不秋。\n高处未应堪着眼，闷中惟可独搔头。\n市酤太恶难霑醉，晴色良佳竟倦游。\n戏马龙山总灰灭，儿曹焉悟此身浮。",
        "dynasty": "宋",
        "collection_info": null
    },
    {
        "title": "舟出东新桥",
        "author": "方回",
        "content": "市声巷语哭还歌，客舍喧啾奈汝何。\n才出城闉愁眼豁，适逢秋霁病身和。\n力行古道于时背，心感皇天所相多。\n鸿雁稻粱焉用足，政须寥廓谢虞罗。",
        "dynasty": "宋",
        "collection_info": null
    },
    {
        "title": "泊皋亭山下",
        "author": "方回",
        "content": "草草供行役，奇奇就苦吟。\n饭迟缘共竈，舟窄仅容衾。\n稍冷天须霁，将明夜已深。\n江湖四十载，空负一生心。",
        "dynasty": "宋",
        "collection_info": null
    },
    {
        "title": "过临平镇",
        "author": "方回",
        "content": "楼船载甲晓闻钲，知是何营将校行。\n百五十年兴废事，韩家军马战临平。",
        "dynasty": "宋",
        "collection_info": null
    },
    {
        "title": "过长安市",
        "author": "方回",
        "content": "算橘租菱小市譁，堰头桥尾约千家。\n人家已尽无人处，时见芙蓉一岸花。",
        "dynasty": "宋",
        "collection_info": null
    },
    {
        "title": "过崇德县",
        "author": "方回",
        "content": "枯柳无风影不摇，败墙颓屋意萧萧。\n忽然唤醒承平梦，犹有红栏夹画桥。",
        "dynasty": "宋",
        "collection_info": null
    },
    {
        "title": "过石门",
        "author": "方回",
        "content": "麦田下种稻田干，秋尽江南亦未寒。\n水凈风微船牵慢，莼花蕰草尽堪看。",
        "dynasty": "宋",
        "collection_info": null
    },
    {
        "title": "泊皂林",
        "author": "方回",
        "content": "破鼓如敲板，荒营野市边。\n地平天四覆，月望日双圆。\n徂谢悲人物，灾伤惜岁年。\n吾行为何事，洛咏不成眠。",
        "dynasty": "宋",
        "collection_info": null
    },
    {
        "title": "听航船歌十首  其一",
        "author": "方回",
        "content": "北来南去雁还飞，四十年间万事非。\n惟有航船歌不改，夜深老泪欲霑衣。",
        "dynasty": "宋",
        "collection_info": null
    },
    {
        "title": "听航船歌十首  其二",
        "author": "方回",
        "content": "莫笑船家生事微，新红米饭绿蓑衣。\n一声欸和一声乃，谁识人间有是非。",
        "dynasty": "宋",
        "collection_info": null
    },
    {
        "title": "听航船歌十首  其三",
        "author": "方回",
        "content": "家住斜塘大户边，时荒米贵欠他钱。\n从此驾船归不得，无钱且驾小航船。",
        "dynasty": "宋",
        "collection_info": null
    },
    {
        "title": "听航船歌十首  其四",
        "author": "方回",
        "content": "四千五百魏塘船，结拆船牙解半千。\n一千修柁贯三米，三日盘缠无一钱。",
        "dynasty": "宋",
        "collection_info": null
    },
    {
        "title": "听航船歌十首  其五",
        "author": "方回",
        "content": "十千债要廿千偿，债主仍须数倍强。\n定是还家被官缚，且将贯百寄妻孃。",
        "dynasty": "宋",
        "collection_info": null
    },
    {
        "title": "听航船歌十首  其六",
        "author": "方回",
        "content": "南到杭州北楚州，三江八堰水通流。\n牵板船篙为饭碗，不能辛苦把锄头。",
        "dynasty": "宋",
        "collection_info": null
    },
    {
        "title": "听航船歌十首  其七",
        "author": "方回",
        "content": "雇载钱轻载不轻，阿郎拽牵阿奴撑。\n五千斤蜡三千漆，宁馨时年欲夜行。",
        "dynasty": "宋",
        "collection_info": null
    },
    {
        "title": "听航船歌十首  其八",
        "author": "方回",
        "content": "南姚村打北姚村，鬼哭谁怜枉死魂。\n争似梢工留口吃，秀州城外鸭馄饨。",
        "dynasty": "宋",
        "collection_info": null
    },
    {
        "title": "听航船歌十首  其九",
        "author": "方回",
        "content": "赌钱输了阿侬哥，黄草单衫破孔多。\n相趁缩砂红豆客，霜风九月上淮河。",
        "dynasty": "宋",
        "collection_info": null
    },
    {
        "title": "听航船歌十首  其一○",
        "author": "方回",
        "content": "船头船尾唱歌声，苏秀湖杭总弟兄。\n喝拢喝开不相照，阿牛贼狗便无情。",
        "dynasty": "宋",
        "collection_info": null
    },
    {
        "title": "栅堰二叹",
        "author": "方回",
        "content": "船行三五日，不得不思家。\n索米开桥栅，征钱运堰车。\n于官何所补，为客自堪嗟。\n况復饥荒后，群偷沸似麻。",
        "dynasty": "宋",
        "collection_info": null
    },
    {
        "title": "过秀州城东",
        "author": "方回",
        "content": "海邑疏囚昔此过，鸣榔未了又渔歌。\n重来野色秋如许，似觉人家旧更多。\n晴日茅檐横晒布，水田竹架倒扦禾。\n吴侬苟且度饥岁，焉得官廉吏不苛。",
        "dynasty": "宋",
        "collection_info": null
    },
    {
        "title": "将至魏塘镇",
        "author": "方回",
        "content": "客路晴为最，舟行稳似车。\n天形环泽国，秋色画田家。\n未用怜霜草，犹时见水花。\n雁过知已近，鹊语故微譁。",
        "dynasty": "宋",
        "collection_info": null
    },
    {
        "title": "为魏塘王居士留三日二首  其一",
        "author": "方回",
        "content": "水乡熟处未全饥，舟楫安行盗亦稀。\n乘兴聊为三日客，魏塘酒贱蟹螯肥。",
        "dynasty": "宋",
        "collection_info": null
    },
    {
        "title": "为魏塘王居士留三日二首  其二",
        "author": "方回",
        "content": "魏塘酒贱蟹螯肥，久要人情忍重违。\n呼妓访僧俱不必，醉三昼夜可言归。",
        "dynasty": "宋",
        "collection_info": null
    },
    {
        "title": "晓发秀州城南",
        "author": "方回",
        "content": "较似苏湖郡，无山四渺然。\n近城先见塔，出户即乘船。\n晓泽升红日，秋光际碧天。\n稻粱无不足，最忆旧丰年。",
        "dynasty": "宋",
        "collection_info": null
    },
    {
        "title": "渔家",
        "author": "方回",
        "content": "全家居小艇，面色总成黧。\n何事偏多子，平生仅一妻。\n螺羹兼蚬肉，稗粥和秔粞。\n细省庄周语，逍遥理未齐。",
        "dynasty": "宋",
        "collection_info": null
    },
    {
        "title": "復过临平",
        "author": "方回",
        "content": "岸上频呼喝，船中剧荡摇。\n倒桅将过市，落牵为逢桥。\n蟹断非羲卦，渔榔即舜韶。\n客愁元历历，诗思亦飘飘。",
        "dynasty": "宋",
        "collection_info": null
    },
    {
        "title": "过许村",
        "author": "方回",
        "content": "长安才上堰，风物似微饶。\n野老能相认，轻船不待招。\n炊菱开甑热，秤鲫满篮跳。\n偶有樽中物，何为靳一浇。",
        "dynasty": "宋",
        "collection_info": null
    },
    {
        "title": "会鹤臞郑高士庵为予写神走笔赋杂言",
        "author": "方回",
        "content": "我不羡渠乘大马食肥肉，我不羡渠寝细毡居华屋。\n富贵两字输与渠，奈渠未免一字俗。\n我有诗肠如月朗三秋，我有酒肠如海吞百渎。\n西湖之水足供酒一杯，西湖之山可作诗千幅。\n羽客写我醉吟意，雪为长髯电为目。\n岂知天上三台星，焉用人间九州督。\n仕宦不达坐多言，衰老未死缘寡欲。\n眉毛及鬚尚如漆，此为寿相万事足。\n莫言不智又无福，宁当忍穷勿受辱。\n气豪未减天外鸿，神清差似霜前菊。\n有人指点问为谁，云是紫阳方虚谷。\n欲求我者，南山之南，北山之北。",
        "dynasty": "宋",
        "collection_info": null
    },
    {
        "title": "郑无贰和予杂言有缘督之句用韵谢之",
        "author": "方回",
        "content": "可食不必驼峰肉，可居不必鸱尾屋。\n竹篱菜羹人得知，此中有士定不俗。\n东里先生癯似鹤，閒门不受童蒙渎。\n七絃琴外棋一枰，七星冠上巾一幅。\n忽然一日紫阳虚叟来，暂肯朦胧开睡目。\n朝闻客子代穰侯，暮见河阳诛汧督。\n居然鹏鷃自不齐，孰谓熊鱼俱所欲。\n平生此老世人嫉若雠，至此方知夔一足。\n无心敢徼失马福，勿用小荣包大辱。\n富儿贵公百花尽，吾曹冷落如残菊。\n君不见老氏故书教我云，守雌守黑为溪谷。\n会当访公更谋一大醉，幕天席地鼾卧无南北。",
        "dynasty": "宋",
        "collection_info": null
    },
    {
        "title": "次韵赠仇仁近",
        "author": "方回",
        "content": "如池之酒如林肉，不与寒士作厦屋。\n马畜弥山金满堂，此但可以骇愚俗。\n得时引类上云霄，失势举族填沟渎。\n曾不若仇翁方叟两穷交，相与坦荡忘边幅。\n知我无钱借书令我典，至今市井小儿相指目。\n嗟今之人我未识，可鲁阳虎宋华督。\n屈心抑志谅未能，及物济人非不欲。\n古人胸次一相知，刘文叔忘其腹，严子陵忘其足。\n后之君子莫若自求福，考槃遯肥远匪辱。\n檀道济号为万里之长城，何似陶元亮醉卧一篱菊。\n危途所至太行坂，深坑莫测沃焦谷。\n我将归老紫阳山，尚恐乌大夫之马币聘温生洛之南，聘石生洛之北。",
        "dynasty": "宋",
        "collection_info": null
    },
    {
        "title": "次前韵述将归",
        "author": "方回",
        "content": "我虽无丝无竹亦无肉，犹有杜子美万卷书，犹有陆士衡三间屋。\n作诗宁作郊岛之寒瘦，终不屑元轻而白俗。\n文章杂在众人中，大似浊河横济渎。\n平生浪费几吟笺，何啻右军九万幅。\n既尝注漆园之十九言，又颇拟栗里之四八目。\n道眼一照百皆妄，未若奴耕婢织躬课督。\n江湖落魄但欠一归耳，休官已幸天从欲。\n子男女七孙四人，有菜共羹吾亦足。\n过此更徼非妄福，政恐招忧復招辱。\n宅门夏荫双高桐，园径秋香万丛菊。\n于是自歌招隠歌，歌曰鹤怨猿惊兮在空谷。\n四十余年萍蓬将七十，又何必越之南燕之北。",
        "dynasty": "宋",
        "collection_info": null
    },
    {
        "title": "十月初六日同仇仁近至王子由庵遂饮白云李居士宅书事",
        "author": "方回",
        "content": "初上吴山北，遂过吴山南。\n茂树悉剪薙，余石空巉岩。\n向来华屋处，十不存二三。\n忽如入壶天，偶得羽人庵。\n阅画有远意，评诗无俗谈。\n背湖万松岭，面江三茅观。\n人烟向如织，今者篁竹半。\n猎士捕乳虎，伏弩行者断。\n野兽出城市，白昼无忌惮。\n昨仅获其一，此事可三嘆。\n谁家有幽居，下瞰烟云洲。\n西极夕阳外，东穷沧海头。\n一览不欲尽，翠树蓄其楼。\n主人雅好事，置酒更献酬。\n禹穴渺何许，指视令人愁。\n酒中泛酥椒，酒味弥芳烈。\n菓蔬无不佳，霜螯风味绝。\n卜夜意未阑，醉归步微月。\n人生了一日，世故剧琐屑。\n穷达不足云，兴亡讵须说。",
        "dynasty": "宋",
        "collection_info": null
    },
    {
        "title": "见李提学所和诗次韵",
        "author": "方回",
        "content": "南来藉藉已声先，遥挹清扬意谓然。\n果见新诗金掷地，始知余子管窥天。\n三书光范门前拜，一斗长安市上眠。\n旧日猖狂俱已矣，输君衡鑑政高悬。",
        "dynasty": "宋",
        "collection_info": null
    },
    {
        "title": "题仇仁近白驹诗图赵子昂画及书",
        "author": "方回",
        "content": "至洁不见取，此责自有人。\n絷维幸不及，遯野醉自珍。\n上下不相求，于中歌者频。\n歌者诚爱贤，贤者亦爱身。",
        "dynasty": "宋",
        "collection_info": null
    },
    {
        "title": "次韵李景安提学同过伯几  其一",
        "author": "方回",
        "content": "万卷芸香拥燕居，客来谈论汹淮湖。\n精言琴律根前辈，朗诵诗篇压老夫。\n胥谓买邻迁爽垲，祇应负郭欠膏腴。\n真能隠处非难事，恐有天边尺一呼。",
        "dynasty": "宋",
        "collection_info": null
    },
    {
        "title": "次韵李景安提学同过伯几  其二",
        "author": "方回",
        "content": "宦学因之当卜居，定能骑舫遍林湖。\n遗编早已探千古，绪论何难夺万夫。\n近日人才愁閴寂，此君风味极芳腴。\n香山老子閒无事，张丈殷兄或许呼。",
        "dynasty": "宋",
        "collection_info": null
    },
    {
        "title": "同伯几过张子范子周兄弟园池  其一",
        "author": "方回",
        "content": "堂上琴书间鼎彝，檐前金鲫映冰池。\n园林花木初容见，家世衣冠便可知。\n熟识二难俱好事，偶来两客各能诗。\n一时触目多佳思，烂醉如泥竟未奇。",
        "dynasty": "宋",
        "collection_info": null
    },
    {
        "title": "同伯几过张子范子周兄弟园池  其二",
        "author": "方回",
        "content": "何处消除半日閒，看朱成碧夜扶还。\n定知此意风尘表，能致吾曹水竹间。\n孝友门阑佳子弟，承平人物旧湖山。\n饮多过量成诗缓，酒醒思之亦厚颜。",
        "dynasty": "宋",
        "collection_info": null
    },
    {
        "title": "留题槃隠高士王子由书斋",
        "author": "方回",
        "content": "万宇横陈碧瓦齐，浓岚淡霭总诗题。\n隔江烟树窗中细，过海风樯槛外低。\n琴仅可絃星半缺，壁应欲画雪新泥。\n南华卧读两三卷，犹喜晴檐日未西。",
        "dynasty": "宋",
        "collection_info": null
    },
    {
        "title": "次韵仇仁近题王子由隠居",
        "author": "方回",
        "content": "凉窗暑却扇，燠閤寒谢裘。\n主人一不凡，永无俗客游。\n地高山使然，十倍百尺楼。\n人品似更高，不识王公侯。\n是中即洞天，何所復昆丘。\n灵府能自超，玄关元不幽。\n染腴匪道味，涉累非仙流。\n寂静保此室，毫髪不外求。\n有书亦时读，一日踰千秋。",
        "dynasty": "宋",
        "collection_info": null
    },
    {
        "title": "频至子由书斋追记游事",
        "author": "方回",
        "content": "行山稍已倦，径作坦腹卧。\n茗至即仰啜，即復起端坐。\n拓窗眼豁然，如见天宇大。\n金碧何太丽，玉雪不受涴。\n向来宴豢人，魂兮復谁些。\n积沙东西移，怒潮日夜簸。\n烟表越树细，云端海鹊过。\n人生仅如尺，倏忽分寸挫。\n万古一悲歌，悲歌孰予和。",
        "dynasty": "宋",
        "collection_info": null
    },
    {
        "title": "仇仁近之姑苏别后奉寄",
        "author": "方回",
        "content": "诗眼到姑苏，今愁古恨俱。\n台惊吴后鹿，江问汉时鲈。\n矫夺风应息，怀襄气未苏。\n梅边早迴首，飞鹤望林逋。",
        "dynasty": "宋",
        "collection_info": null
    },
    {
        "title": "白云李处士于大樗下筑小庵用题王子由书斋韵赋之",
        "author": "方回",
        "content": "天地元知一指齐，樗庵小小架榱题。\n故应懒散身常健，孰谓昂藏意未低。\n神气自调丹鼎火，仙班不藉紫芝泥。\n落成此老来酣饮，酬爵端容据席西。",
        "dynasty": "宋",
        "collection_info": null
    },
    {
        "title": "白云山房次韵马道士虚中三首  其一",
        "author": "方回",
        "content": "閒愁不断连天远，浊醪快似并州剪。\n兴亡得丧横胸中，冰消雪释春风转。\n我本不学抱朴翁，何修致此丹砂容。\n服食呼吸能还童，不如但饮瑠璃钟。\n宝莲山南屡簪聚，醉乡不省归来处。\n东邻西舍姓名谁，但记门前大樗树。",
        "dynasty": "宋",
        "collection_info": null
    },
    {
        "title": "白云山房次韵马道士虚中三首  其二",
        "author": "方回",
        "content": "意所欲往路无远，暖韭早梅政堪剪。\n相逢不少酒一杯，大胜能成丹九转。\n争席者谁斯薪翁，何至帖奉鱼军容。\n我一山仆君一童，亦无蛾眉间歌钟。\n忽如云散倏萍聚，无何有乡是归处。\n寄声为谢黄面仙，焉用七重围宝树。",
        "dynasty": "宋",
        "collection_info": null
    },
    {
        "title": "白云山房次韵马道士虚中三首  其三",
        "author": "方回",
        "content": "霜凈天空心共远，一缕游丝无可剪。\n欲识人间真道人，眼近红尘念头转。\n历历落落一秃翁，取数过多邴曼容。\n从今教子为牧童，岂復敢望铭鼎钟。\n閒朋冷友时相聚，方寸不无暗合处。\n谷神玄牝要深知，钓竿须拂珊瑚树。",
        "dynasty": "宋",
        "collection_info": null
    },
    {
        "title": "次前韵将归隠黄山",
        "author": "方回",
        "content": "我家黄山百里远，两峰插天翠如剪。\n归心久落故溪云，柁转不由船不转。\n采茶斸药呼邻翁，藉草地宽何不容。\n挟兔园册教儿童，菜饱无异禄万钟。\n底须太史占星聚，世人寻觅无知处。\n海内故人脱相思，江东渭北空云树。",
        "dynasty": "宋",
        "collection_info": null
    },
    {
        "title": "追次仇仁近韵谩成三首  其一",
        "author": "方回",
        "content": "儒冠谁使着，何至动言贫。\n此事须吾党，相期到古人。\n衰颜犹可镜，短髪仅堪巾。\n举世无知者，孤灯夜独亲。",
        "dynasty": "宋",
        "collection_info": null
    },
    {
        "title": "追次仇仁近韵谩成三首  其二",
        "author": "方回",
        "content": "卧思身世事，无夜不更深。\n脱难泅登岸，逃名影就阴。\n樽中醉鲁酒，弦外自陶琴。\n诗就谁能赏，徒劳太古吟。",
        "dynasty": "宋",
        "collection_info": null
    },
    {
        "title": "追次仇仁近韵谩成三首  其三",
        "author": "方回",
        "content": "风云乘变化，微贱忽公孤。\n内足穷过达，多求智返愚。\n谈锋椎衍奭，笔阵扫孙吴。\n时彦当如此，吾归钓雪鲈。",
        "dynasty": "宋",
        "collection_info": null
    },
    {
        "title": "送杜景齐归平阳二首  其一",
        "author": "方回",
        "content": "每忆东瓯郡，柑花入梦香。\n市人无素服，田妇亦红粧。\n鲎蟹丰渔户，犀珠聚䌖商。\n年登犹足乐，何必殢钱塘。",
        "dynasty": "宋",
        "collection_info": null
    },
    {
        "title": "送杜景齐归平阳二首  其二",
        "author": "方回",
        "content": "君住平阳县，无家不读书。\n计偕今已废，师授未应疏。\n兵革崩腾后，衣冠丧荡余。\n别怀似难写，吾道竟何如。",
        "dynasty": "宋",
        "collection_info": null
    },
    {
        "title": "赠徐瓢翁二首  其一",
        "author": "方回",
        "content": "碧眸冰齿寿眉厖，谁识前朝老雪江。\n指下七弦今第一，豪端行法更难双。\n向来屡获观诗卷，恨不相从倒酒缸。\n深愧后期似圯下，云间几度拓吟窗。",
        "dynasty": "宋",
        "collection_info": null
    },
    {
        "title": "赠徐瓢翁二首  其二",
        "author": "方回",
        "content": "六十年前欲冠时，江湖声价已飈驰。\n四灵在昔三曾识，八袠于今百可期。\n多难渐惊前辈尽，老怀那许后人知。\n何当琴酒灯窗夜，莫说兴亡但说诗。",
        "dynasty": "宋",
        "collection_info": null
    },
    {
        "title": "丁亥十一月初八日南至二首  其一",
        "author": "方回",
        "content": "閒客何庸早起忙，高眠懒復问云祥。\n宦情不作葭灰动，吟笔宁争绣线长。\n逆旅四年逢此节，徒行六日可吾乡。\n衝风踏雪须归去，荠菜肥甜白酒香。",
        "dynasty": "宋",
        "collection_info": null
    },
    {
        "title": "丁亥十一月初八日南至二首  其二",
        "author": "方回",
        "content": "涉险骑危一纪强，四惊阳復寓钱塘。\n山深黟歙生涯薄，水溢苏湖岁事荒。\n暂遣归宁怜小婢，尚迟绝少抚诸郎。\n官壶岂似无灰酒，有客携来亦尽觞。",
        "dynasty": "宋",
        "collection_info": null
    },
    {
        "title": "至后有感",
        "author": "方回",
        "content": "秋来意欲过江东，建子侵寻月已中。\n晴日久之今雪作，老夫于此岂途穷。\n未嫌江泌衣生虱，尚许嵇康目送鸿。\n可怪平生非一事，无劳咄咄漫书空。",
        "dynasty": "宋",
        "collection_info": null
    },
    {
        "title": "喜雪",
        "author": "方回",
        "content": "寒空雨止暂霏微，积渐随风散乱飞。\n夜气直能欺毯纩，晨光不待启窗扉。\n儿童踊跃欢声起，鸟雀摧藏过翼稀。\n想见竹梢亚梅处，家人扫径望予归。",
        "dynasty": "宋",
        "collection_info": null
    },
    {
        "title": "雪中忆昔五首  其一",
        "author": "方回",
        "content": "忆昔浮蛆醉玉醅，天寒一日饮千杯。\n危楼拥妓临晴雪，联马呼僧认野梅。\n岂料暮年纫败絮，尚容永夜画残灰。\n间关幸脱干戈死，落魄佯狂自可哀。",
        "dynasty": "宋",
        "collection_info": null
    },
    {
        "title": "雪中忆昔五首  其二",
        "author": "方回",
        "content": "忆昔繁华侣俊游，宁知后死挂閒愁。\n无人復唱鱼儿曲，何处重寻燕子楼。\n张敞空思前汉尹，邵平谁识故秦侯。\n定应冥漠犹遗恨，蔗节瓜犀启夜丘。",
        "dynasty": "宋",
        "collection_info": null
    },
    {
        "title": "雪中忆昔五首  其三",
        "author": "方回",
        "content": "忆昔华年气似云，雪湖终日醉醺醺。\n室家未有儿和女，宾主相忘我与君。\n岂信乱离生白髪，犹思歌笑调红裙。\n扁舟一问桃源路，治乱当时自此分。",
        "dynasty": "宋",
        "collection_info": null
    },
    {
        "title": "雪中忆昔五首  其四",
        "author": "方回",
        "content": "忆昔凌晨泛雪湖，明天净地一尘无。\n略闻倩盼歌金缕，尽耸清扬倒玉壶。\n屡造庙朝终摈逐，偶登名第自囚拘。\n即今忍索梅花笑，死徙流离足嘆吁。",
        "dynasty": "宋",
        "collection_info": null
    },
    {
        "title": "雪中忆昔五首  其五",
        "author": "方回",
        "content": "忆昔湖天雪最奇，画船朝出暮归迟。\n忍寒赏竹怜高节，踏湿寻梅致好枝。\n熟醉何尝知病酒，狂吟所至动成诗。\n褵褷冻雀今相似，心欲高飞翅已垂。",
        "dynasty": "宋",
        "collection_info": null
    },
    {
        "title": "寒夜",
        "author": "方回",
        "content": "薪粲常相迫，衾裘本自单。\n至分惊屡改，去住觉俱难。\n愁与思妨寐，霜兼雪倍寒。\n百年谁不尽，一夕独堪叹。",
        "dynasty": "宋",
        "collection_info": null
    },
    {
        "title": "寒朝",
        "author": "方回",
        "content": "甚欲常晴日，何堪復暗云。\n树寒禽缩项，雨冻瓦成纹。\n归路非嫌泞，行庖岂厌荤。\n独能知此意，朝镜白纷纷。",
        "dynasty": "宋",
        "collection_info": null
    },
    {
        "title": "十一月十四夜听雨为霰听霰为雪久之雪后为骤雨自昏达旦无寐",
        "author": "方回",
        "content": "雨声更霰雪，昏听达清晨。\n自笑能吟客，常为不寐人。\n絮寒勤拭涕，箦响惧翻身。\n苦语知谁会，应堪泣鬼神。",
        "dynasty": "宋",
        "collection_info": null
    },
    {
        "title": "过李景安论诗为作长句",
        "author": "方回",
        "content": "三百年来工五七，追雅媲骚谁第一。\n独闻彭城陈正字，向来得法金华伯。\n终古不朽语言在，以诗教人人不识。\n善学少陵而不为，殆如孟子不言易。\n世人往往谈神仙，便欲插翅登青天。\n邀寻道士学服饵，朝呼暮吸夜炼煎。\n换骨一语曾未悟，未办黄庭修内丹。\n俗流无骨但有肉，虾蟆敢竞骊龙先。\n姚合许浑精俪偶，青必对红花对柳。\n儿童效之易不难，形则肖矣神何有。\n求之雕刻绘画间，鹄乃类鹜虎胜狗。\n由陈入黄据杜坛，当知掬水月在手。\n后生可畏尝闻之，君友何人师者谁。\n双井白门浣花脉，实字用正虚用奇。\n鬰轮袍曲异筝笛，藐姑射姿无粉脂。\n梯危磴绝不可近，尚有简斋横一枝。",
        "dynasty": "宋",
        "collection_info": null
    },
    {
        "title": "十一月十五日",
        "author": "方回",
        "content": "倏忽何庸诘，参差未易齐。\n树枯元不死，雪尽竟为泥。\n岂谓身纔老，从来意欲西。\n一穷宁骨立，九殒未头底。",
        "dynasty": "宋",
        "collection_info": null
    },
    {
        "title": "十一月十五夜",
        "author": "方回",
        "content": "竟与鳏鱼似，无由浊蚁持。\n百为元有命，一往復何疑。\n残梦终难续，深忧暗自知。\n邻雏夜啼急，吾亦忆吾儿。",
        "dynasty": "宋",
        "collection_info": null
    },
    {
        "title": "得存心书诉贫",
        "author": "方回",
        "content": "务得终多惧，图全敢嘆穷。\n懒能争口腹，差觉负儿童。\n客久丛咨怨，年衰绝变通。\n云台少冯衍，未必尽人雄。",
        "dynasty": "宋",
        "collection_info": null
    },
    {
        "title": "再读存心书",
        "author": "方回",
        "content": "每报家书至，心如喜惧何。\n欲开疑有故，已读幸无他。\n典粥赀财罄，寒饥幼稚多。\n衰门真可叹，两世误儒科。",
        "dynasty": "宋",
        "collection_info": null
    },
    {
        "title": "次韵景安提学谩成三首  其一",
        "author": "方回",
        "content": "敢着寻常白眼看，壑冰峰雪照人寒。\n言诗已是登坛将，劝学聊为祭酒官。\n士类相推无异论，亲颜遥觉有余欢。\n即今人物皆公等，岂不忧时意稍宽。",
        "dynasty": "宋",
        "collection_info": null
    },
    {
        "title": "次韵景安提学谩成三首  其二",
        "author": "方回",
        "content": "豪釐俗事不留情，诗律峥嵘骨骼清。\n初仅传闻心已服，每当展玩眼尤明。\n笑谈足使千军扫，移斡真能九鼎轻。\n焉得夜檠对吟影，同听急雪打窗声。",
        "dynasty": "宋",
        "collection_info": null
    },
    {
        "title": "次韵景安提学谩成三首  其三",
        "author": "方回",
        "content": "岁晚江空野泬寥，衝寒访我不辞遥。\n褰裳却马从泥溅，掬水烹茶待雪消。\n百战奚为蜗左角，一炊未办米长腰。\n寻梅端许忘车笠，握手城西遍六桥。",
        "dynasty": "宋",
        "collection_info": null
    },
    {
        "title": "景安录示旧雪诗拟简斋走笔赋所感奉谢",
        "author": "方回",
        "content": "名都十万户，拥貂者为谁。\n一二达官外，絮纩或无之。\n南雪压瘴疠，此事不可迟。\n寠人既云众，速霁斯为宜。\n天公作恶剧，十日韬晴曦。\n平地尺未已，塞门湮途岐。\n少年未更事，骇谓如此奇。\n危登或深泛，一酣倾百巵。\n今年老更穷，客炉拥尪羸。\n稍稍穴窗隙，缩首略一窥。\n未卜麰麦王，但悯乌鸟饥。\n大儿寄书来，土冻菜本萎。\n归家煮荒荠，一饱亦肉糜。\n宁当卧袁安，何用访戴逵。\n答云有故人，贻我幼妇词。\n未妨三十韵，一酬带间诗。",
        "dynasty": "宋",
        "collection_info": null
    },
    {
        "title": "次韵景安吴山观雪",
        "author": "方回",
        "content": "尽洗眼底尘，顿宽胸中忧。\n此雪端为谁，奇哉君之游。\n平步飞鸟背，长啸孤峰头。\n恍惚阆风苑，嫖姚结邻楼。\n了不异天上，培塿视九州。\n北方当此时，如猬缩马牛。\n南方幸不然，但觉瑞彩浮。\n晴日一以出，壮观挽不留。\n作急着妙句，小费灵府谋。\n老夫傥可从，亦足祛穷愁。\n凡骨绝仙分，胜览输高流。\n乃后有佳集，次第或见收。\n冰解烧痕青，问梅孤山幽。",
        "dynasty": "宋",
        "collection_info": null
    },
    {
        "title": "雪中俞仲渊寄诗见怀次韵",
        "author": "方回",
        "content": "客囊单乏去途悠，欲诣高人未有由。\n如许江山明霁雪，与谁诗酒共危楼。\n忽惊天外来双鲤，自笑人间寄一鸥。\n舟滞楫胶肯予相，官河冰解即乘流。",
        "dynasty": "宋",
        "collection_info": null
    },
    {
        "title": "留杭近三年得去赋不可不出城",
        "author": "方回",
        "content": "不可不出城，顽躯百无病。\n不可不出城，老眼亦何凈。\n第一脱俗尘，最便于野性。\n第二井不咸，所至水可饮。\n第三鱼价贱，第四酒味胜。\n第五无火惊，第六无灯禁。\n第七航船歌，欸乃亦可听。\n尔曹居城中，小屋如败甑。\n臭秽之所蒸，面面环厕圊。\n五更闻丧鼓，骨肉付烟烬。\n巧僞以为生，语无一可信。\n妇女狐媚繁，商贾狙诈竞。\n天下不皆然，杭城为特甚。\n我今才出城，七美一朝併。\n眺望心神清，眠卧魂魄定。\n空阔水云间，孰谓雪风劲。\n寄语城中人，何时免闂穽。\n不可不出城，所以发兹咏。",
        "dynasty": "宋",
        "collection_info": null
    },
    {
        "title": "泊赤岸微晓",
        "author": "方回",
        "content": "今年夏雨水，浙右岁事失。\n五月客杭城，市民几不粒。\n逮乎书云前，稍稍喜晴色。\n转手又不然，一雪二十日。\n岂止闾巷穷，大半缺衣食。\n我穷尤自笑，亦尝二千石。\n今如故将军，俗眼不见识。\n下舟北关埭，泥水何狼籍。\n离披一破伞，𣕕杌两败屐。\n俗谚雨夹雪，未易得休息。\n大雪復大雨，造物讵容诘。\n柁师所见赁，修广仅数尺。\n而我凡五人，卧处殊太窄。\n初过皋亭山，垂近临平驿。\n有酒二三壶，聊以慰仆厮。\n吁嗟岁云暮，何苦事行役。\n马援壮志已，阮籍穷途迫。\n永夜不復眠，孤篷滴復滴。\n天地岂不大，一叶寄兹夕。",
        "dynasty": "宋",
        "collection_info": null
    },
    {
        "title": "下长安堰",
        "author": "方回",
        "content": "已雪又復雨，天寒行路难。\n船中寒尚可，未若堰头寒。\n已雨又欲雪，泥深行路迷。\n岸边泥尚可，未若堰头泥。\n官船买船逾十丈，终日牵攀仅能上。\n小船不阔五尺者，大船塞之不容下。\n堰夫惯见甘途污，轴胶缆断相号呼。\n得钱赡家计未愚，不惜身如牛与猪。\n人生劣可足衣食，何必来此堰头立。",
        "dynasty": "宋",
        "collection_info": null
    },
    {
        "title": "泊崇德县晓作",
        "author": "方回",
        "content": "岸上马蹄响，县中更鼓清。\n篷背雨亦止，意当明旦晴。\n梦记所泊处，乔木枯峥嵘。\n天色果开否，浩浩惟风声。\n篙师夜先起，船尾灯火明。\n苦寒未可发，妇为治餐烹。\n咀嚼似有味，宿昔余蔬羹。\n人世如此耳，役役一饭营。\n负贩规货利，干禄求荣名。\n斯人以家浮，止尔了一生。\n大者据疆土，以国相攻争。\n至微若蝼蚁，行阵有战征。\n我卧思此事，究竟终何成。\n顽仆懵无知，鼻息如雷鸣。",
        "dynasty": "宋",
        "collection_info": null
    },
    {
        "title": "过嘉兴道中接待寺丁丑十二月赴逮扬州遇雪留宿怆然有感",
        "author": "方回",
        "content": "畴昔留此寺，亦兹腊雪天。\n天寒了不异，俯仰十一年。\n是时尚守郡，赴逮趋淮壖。\n不知坐何事，自省无尤愆。\n家有屋几间，亦有数顷田。\n书生未甚穷，不忧无酒钱。\n事白夏至秋，然后得南旋。\n即今身自由，幸已不属官。\n客贫一物无，驾此如叶船。\n四仆色常饥，况望酣与羶。\n家人九霄外，何由致橐饘。\n岂不亦念我，逢曲流馋涎。\n我非不欲仕，危途畏隮颠。\n势虽已窘迫，心终无忧煎。\n新岁六十二，白髪被两肩。\n尚堪屈此膝，跪起贵要前。\n访旧非得已，谁当佐腰缠。\n克日可以归，小俟春牛鞭。",
        "dynasty": "宋",
        "collection_info": null
    },
    {
        "title": "永乐沽酒",
        "author": "方回",
        "content": "大寒岂可无杯酒，欲致多多恨未能。\n楮币破悭捐一券，瓦壶绝少约三升。\n村沽太薄全如水，冻面微温尚带冰。\n爨仆篙工莫相讶，向来曾有肉如陵。",
        "dynasty": "宋",
        "collection_info": null
    },
    {
        "title": "泊嘉兴城北门外",
        "author": "方回",
        "content": "老病今如许，江湖岂所宜。\n未妨宁过计，不是故多疑。\n歉岁真难度，姦人或见窥。\n移舟入城泊，何敢强违时。",
        "dynasty": "宋",
        "collection_info": null
    },
    {
        "title": "闻舟人既畏寒復畏盗",
        "author": "方回",
        "content": "缥缈凌空一叶船，闭篷端类管窥天。\n千林尽赭当寒月，万室俱枵更俭年。\n未必风饕真堕指，其如草窃正垂涎。\n瓶梅斗汲山斋夜，曷不归欤枕石眠。",
        "dynasty": "宋",
        "collection_info": null
    },
    {
        "title": "观岸树",
        "author": "方回",
        "content": "行舟观岸树，意若有不足。\n岂惟柽柳杨，亦颇间篁竹。\n猥琐匪大材，谁谓真不曲。\n北风稍向南，南风稍向北。\n弱质不自由，随风作反覆。\n我家有乔松，似是千秋木。\n下无藤萝缠，上无禽鸟宿。\n清阴荫百亩，毅然立于独。\n八风吹不动，矧肯变寒燠。\n是可託吾庐，隠居于此卜。\n焉能江湖间，浪与此辈逐。",
        "dynasty": "宋",
        "collection_info": null
    },
    {
        "title": "驿马嘆",
        "author": "方回",
        "content": "铁阵突万人，覂驾行九轨。\n圣门称其德，成功亦云伟。\n嗟尔驿骑者，售身堕泥滓。\n朝才南一程，夕又北百里。\n鞭走不暂停，脊背作疮痏。\n尔生既无知，尔死然后已。\n盐车未为甚，敝帷无復拟。\n惟人役万物，致用斯为美。\n用之失其所，益此即损彼。\n服牛利播种，钻龟卜休征。\n牛龟何不幸，为人谋何矣。\n释氏欲无生，厥意殆见此。\n奈何说轮迴，眩俗滋谲诡。\n人畜互相为，万万无此理。\n皮毛受困苦，王侯享华侈。\n谓皆前世事，夙业之所使。\n我独谓天性，岂各私一己。\n生囿形骸间，死散虚空裏。\n性同质不同，窜易乌有是。\n爱人而爱物，人当近仁耳。\n使其一不爱，何惜一马死。\n我赋驿马篇，哀歌有深旨。",
        "dynasty": "宋",
        "collection_info": null
    },
    {
        "title": "大风寒微晴",
        "author": "方回",
        "content": "穷旅宽愁思，严寒作淡晴。\n终须开日色，何可欠风声。\n地白犹含冻，天青渐放明。\n吴门稍和暖，应有故人迎。",
        "dynasty": "宋",
        "collection_info": null
    },
    {
        "title": "大雪泊平望买酒戏书",
        "author": "方回",
        "content": "天若不产绵，世多冻死民。\n世若不酿酒，亦復愁杀人。\n冻面无人色，泊舟下塘侧。\n绵衣既云薄，酒亦何可得。\n妙绝少陵句，舟重欲无闻。\n袖手復缩脚，意终思一醺。\n试一问篙工，酒自此间有。\n奈何泥滑滑，寸步未易取。\n不恨衣绵少，但愁无酒钱。\n能将钱致酒，即似衣添绵。\n忍冻至于此，犹喜肆嘲弄。\n此雪遂大作，不冻復谁冻。",
        "dynasty": "宋",
        "collection_info": null
    },
    {
        "title": "书所见",
        "author": "方回",
        "content": "春风元在眼，雪定不难消。\n冻杞垂红子，晴麰动绿苗。\n行人相叫唤，旅雁忽惊飘。\n古柱镌年号，承平旧石桥。",
        "dynasty": "宋",
        "collection_info": null
    },
    {
        "title": "小长桥书事",
        "author": "方回",
        "content": "似觉晴光稍不同，天成奇句与衰翁。\n雪滋死草芽先绿，冰浴新鹅掌倍红。\n荏苒客途惊岁暮，凄凉家事忆江东。\n小长桥畔谁知许，一棹孤舟万籁风。",
        "dynasty": "宋",
        "collection_info": null
    },
    {
        "title": "太湖观雪",
        "author": "方回",
        "content": "平生不信有昇天，今日临风似欲仙。\n海内百年诗客眼，雪中一叶太湖船。\n绵绵草树渔汀远，续续茅茨野屋偏。\n定是丹青不能画，一浇殊欠酒如泉。",
        "dynasty": "宋",
        "collection_info": null
    },
    {
        "title": "步雪过长桥",
        "author": "方回",
        "content": "太湖三万八千顷，物色分明为我饶。\n风急落帆临古塔，雪深着屐渡长桥。\n一蓑灭没渔家乐，数字欹斜雁路遥。\n小立忍寒不能去，百年壮观尽今朝。",
        "dynasty": "宋",
        "collection_info": null
    },
    {
        "title": "晴过常州",
        "author": "方回",
        "content": "雪霜何太甚，寒意极今年。\n红早迎初日，青还见旧天。\n晴光明草屋，暖力破冰田。\n堰路应无碍，频频问过船。",
        "dynasty": "宋",
        "collection_info": null
    },
    {
        "title": "洛社晓行",
        "author": "方回",
        "content": "船摇不能卧，起问夜如何。\n煜煜明邻火，遥遥起暗歌。\n暖知残雪尽，晴见大星多。\n良喜前程稳，无风水不波。",
        "dynasty": "宋",
        "collection_info": null
    },
    {
        "title": "丹阳道中大雪",
        "author": "方回",
        "content": "轻船摇兀涕垂颐，我见人船更谓奇。\n琐细穿篷仍急舞，迷漫渡水故斜吹。\n孤村茅屋炊烟绝，匹马毡衫冻仆随。\n此是老夫有声画，丹阳道上雪天诗。",
        "dynasty": "宋",
        "collection_info": null
    },
    {
        "title": "奔牛吕城过堰甚难",
        "author": "方回",
        "content": "君不见奔牛吕城古堰头，南人北人千百舟。\n争车夺缆塞堰道，但未杀人舂戈矛。\n南人军行欺百姓，北人官行气尤盛。\n龙庭贵种西域贾，更敢与渠争性命。\n叱咤喑呜凭气力，大梃长鞭肆鏖击。\n水泥滑滑雪漫天，欧人见血推人溺。\n吴人愚痴极可怜，买航赁客逃饥年。\n航小伏岸不得进，堰吏叫怒需堰钱。\n人间官府全若无，弱者殆为强者屠。\n强愈得志弱惟死，无州无县不如此。",
        "dynasty": "宋",
        "collection_info": null
    },
    {
        "title": "阻雪留丹阳苦寒",
        "author": "方回",
        "content": "雪没无行路，风吹欲倒人。\n岂堪犹作客，忍负不赀身。\n似水惊衣被，如金议炭薪。\n从来无许冷，此际岂宜贫。",
        "dynasty": "宋",
        "collection_info": null
    },
    {
        "title": "丹阳苦寒再赋",
        "author": "方回",
        "content": "冻雪犹凝滞，阴风欲怒号。\n树梢栖鸟堕，船底积冰胶。\n孰匪焦先室，谁能范叔袍。\n竟无霑醉策，足与苦寒鏖。",
        "dynasty": "宋",
        "collection_info": null
    },
    {
        "title": "留丹阳三日苦寒戏为短歌",
        "author": "方回",
        "content": "自从书云入嘉平，一月间无三日晴。\n大雪二十五六日，漫天塞地冰峥嵘。\n吴江渡桥意颇快，吕城争堰心还惊。\n丹阳古县暮落牵，冻人欲死无人行。\n夜投孤店风更紧，燃草不烟灯灭影。\n北人下马惊相问，自古江南无此冷。\n求薪不可炭更难，仆御告馁衾裯单。\n我生南土六十二，自古江南无此寒。\n卧不脱衣袍带断，湿靴破袜泥袴绽。\n焉得闺人呵手缝，可向谁家借针线。\n船路不通驿路泥，田家闭户如鸡栖。\n推车荷担唤不去，宁煨藁秸烹糠粞。\n可以我而返不如，干坤浩荡岁云暮。\n岂无拥炉画灰处，焉用遑遑问征路。",
        "dynasty": "宋",
        "collection_info": null
    },
    {
        "title": "喜晴行",
        "author": "方回",
        "content": "漂零踪迹客囊空，迅驶光阴岁律穷。\n野次忽惊三夜雪，林端初住五更风。\n斗杓南指天犹黑，海气东昇日已红。\n稍借晴光动杨柳，归心肯復后春鸿。",
        "dynasty": "宋",
        "collection_info": null
    },
    {
        "title": "白土道中",
        "author": "方回",
        "content": "雪后江南路，新晴野日浓。\n车舆通旅客，篱落聚村僮。\n澌解波□□，泥干土未松。\n吾家有春酒，归斸故园菘。",
        "dynasty": "宋",
        "collection_info": null
    },
    {
        "title": "夜宿白土市",
        "author": "方回",
        "content": "雪路冈泥滑，无过亦缓行。\n丹阳朝冒冻，白土暮逢晴。\n俗织纱为业，村帘酒有名。\n贩商非我事，一醉客心惊。",
        "dynasty": "宋",
        "collection_info": null
    },
    {
        "title": "过句容县",
        "author": "方回",
        "content": "王气金陵宅，仙家句曲山。\n兴衰频返掌，寒燠互循环。\n雪没陂塘裏，春生花树间。\n颇闻糁羊美，无酒破愁颜。",
        "dynasty": "宋",
        "collection_info": null
    },
    {
        "title": "建康道中",
        "author": "方回",
        "content": "土入江东厚，民方浙右醇。\n疏松冈路雪，晴麦野田春。\n往事更离乱，衰年厌苦辛。\n兴亡不须叹，请看石麒麟。",
        "dynasty": "宋",
        "collection_info": null
    },
    {
        "title": "次韵许大初见赠二首  其一",
        "author": "方回",
        "content": "相逢未觉道途难，把酒论诗数夕间。\n磊落胸襟开古谊，从容色笑借和颜。\n长年役役鱼千里，末俗悠悠虎九关。\n頼是同乡復同味，一寒如此遽春还。",
        "dynasty": "宋",
        "collection_info": null
    },
    {
        "title": "次韵许大初见赠二首  其二",
        "author": "方回",
        "content": "风灯雪屋话艰难，各喜诗成咳唾间。\n早幸渊骞同阙里，终当园季隠商山。\n草玄执戟空投阁，枕麵参军善闭关。\n祇恐傍人足嘲讶，如泥烂醉不知还。",
        "dynasty": "宋",
        "collection_info": null
    },
    {
        "title": "赠江东李提学",
        "author": "方回",
        "content": "小难和气如三春，大难色莹清无尘。\n小难作诗到圣处，大难更自髯绝伦。\n天怜今年穷已极，稍慰蒹葭霜露身。\n恶风剧雪走千里，一识顿有两玉人。\n西冈李氏自五代，彩棒作尉金沙津。\n神尧之子太宗弟，郑王枝叶元至亲。\n衣冠不绝七百岁，至今宝藏唐告纶。\n吾家秋崖与题跋，乐石刻玉高嶙峋。\n龙准子孙鸿雁行，彷佛犹见青莲真。\n江东浙右乔木国，小却管领儒簪绅。\n雅衰风息离骚降，迩来此道尤荆榛。\n少陵一老擅古今，学所从入须黄陈。\n后世口耳逐世好，九苞一角谁凤麟。\n君家兄弟名骤起，传者惊嘆笔有神。\n门第既已推第一，人品学问俱不羣。\n呜呼宇宙之大我辈未尝少，高歌一曲吾气其庶伸。",
        "dynasty": "宋",
        "collection_info": null
    },
    {
        "title": "寄许太初",
        "author": "方回",
        "content": "忆昨与君同榻时，奇温迭重狨豹皮。\n醉卧呕吐污茵帐，君不诮责予不知。\n一从建康出城去，七里八冈泥涉路。\n一步一滑不可度，始復思君寝处处。\n幸有笋舆犹得乘，其实不胜其战兢。\n句容破店无卧榻，一夜打坐如禅僧。\n老顽穷健耐辛苦，地角天涯迷处所。\n客中知我何如人，店妪无頼肆讥侮。\n蹉跎六十二年身，明日又见新年春。\n祇应独坐思乡客，犹胜孤征失路人。",
        "dynasty": "宋",
        "collection_info": null
    },
    {
        "title": "句容道中",
        "author": "方回",
        "content": "陂满风初漾，林明雪未残。\n路泥尤觉远，野阁不胜寒。\n军过开门少，村稀觅店难。\n忽逢新日色，久别喜相看。",
        "dynasty": "宋",
        "collection_info": null
    },
    {
        "title": "过白土市",
        "author": "方回",
        "content": "椒颂无闻不见傩，客途如此寂寥何。\n丙寅小运流年换，丁亥当生本命过。\n白土市荒沽野酿，紫阳山远梦吟窝。\n还家要及春犹早，花满千山笋满坡。",
        "dynasty": "宋",
        "collection_info": null
    },
    {
        "title": "岁除夜过白土市不宿夜几失道田家地卧四十韵",
        "author": "方回",
        "content": "腊月廿九日，丁亥之岁除。\n朝发句容县，寒空晴色初。\n初晴信可喜，泥深犹尺余。\n午憩白土市，暮指丹阳湖。\n未至四十里，落彩沉金乌。\n泥昼尚可涉，泥夜何可踰。\n况乃冈坂间，十步千盘纡。\n积雪五十日，冻块始半苏。\n雪中间以雨，野溜成沟渠。\n埂塍或断缺，下有不测淤。\n江南旧行役，两夫肩竹舆。\n与其一跌三，不若拾而徒。\n芒鞋既已着，岂復惜衣裾。\n黑者为水潦，白者为路途。\n暗中相摸索，前行后号呼。\n右手拄我杖，左手一仆扶。\n远村坎坎鼓，守岁以自娱。\n荆棘莽苍中，焉从造其庐。\n前导忽还迓，道远店亦无。\n求宿一农家，地卧用草铺。\n于此得偃息，岂敢过有图。\n暖汤濯倦足，浊酒斟浮蛆。\n意色默相贺，天其念无辜。\n幸无坑穽堕，险不狼虎屠。\n灯下见异物，非马非骡馿。\n藏牛于屋内，云以避穿窬。\n终夕噍草声，去枕才咫且。\n从者各僵仆，不异犬与猪。\n平生几今夕，亦尝分郡符。\n军府炽庭燎，丽谯侈门符。\n宾客候兵卫，儿童奉屠苏。\n焉知穷且老，狼狈逃村墟。\n疮痏腰膂破，痒痛皮肤枯。\n大风鼓天地，啸鬼号鼪狐。\n使其伏榛莽，岂不戕厥躯。\n遥遥乌聊山，有竹有琴书。\n我故念我家，儿女亦念予。\n目睫竟不交，炯然如鳏鱼。\n晓行付一笑，终夕空嗟吁。\n作诗纪此事，异时示吾雏。",
        "dynasty": "宋",
        "collection_info": null
    },
    {
        "title": "戊子元日丹阳道中二首  其一",
        "author": "方回",
        "content": "夜卧田家牯犊傍，晨兴籼饭煮葱汤。\n阨穷未觉英豪耻，清苦应容寿命长。\n客路天晴聊可喜，家园春动自难忘。\n已欣旧岁交新岁，却向丹阳忆紫阳。",
        "dynasty": "宋",
        "collection_info": null
    },
    {
        "title": "戊子元日丹阳道中二首  其二",
        "author": "方回",
        "content": "轧轧箯舆猎晓霜，孤征无復共椒觞。\n浮生物物身为累，垂老年年节是常。\n稍听村田喧鼓笛，遥怜儿女欠衣裳。\n于潜西上王干路，苦忆茅柴白酒香。",
        "dynasty": "宋",
        "collection_info": null
    },
    {
        "title": "戏书旅况",
        "author": "方回",
        "content": "垢痒频搔虱欠烘，泥行草宿嘆匆匆。\n欲纫衣苦无针线，每煮羹难得菜葱。\n险恶固宜防贼盗，愚顽莫可恕奴僮。\n閒人况是身为客，是事难将昔日同。",
        "dynasty": "宋",
        "collection_info": null
    },
    {
        "title": "正月初二日晴过常州",
        "author": "方回",
        "content": "客裏三年问岁除，毗陵归路又正初。\n自怜囊涩难沽酒，犹喜船宽可读书。\n草比旧痕青已倍，雪成陈迹白无余。\n脱寒就暖真奇事，差觉穷途意气舒。",
        "dynasty": "宋",
        "collection_info": null
    },
    {
        "title": "早风未顺喜晴",
        "author": "方回",
        "content": "数星犹自耿寒空，海气弥天晓日红。\n没胫已无当路雪，打头不过暂时风。\n乡情客思鸿飞外，春色晴光鹊语中。\n临酒对花犹健在，谁云矍铄一衰翁。",
        "dynasty": "宋",
        "collection_info": null
    },
    {
        "title": "二月十一日晓发龙山风顺",
        "author": "方回",
        "content": "繁华销歇市朝空，此地何堪着固穷。\n久似坎蛙居井底，忽如野鹤出笼中。\n宿酲夜解催花雨，归棹春乘上水风。\n及得清明到家否，新芽茶绿牡丹红。",
        "dynasty": "宋",
        "collection_info": null
    },
    {
        "title": "泛浙江二首  其一",
        "author": "方回",
        "content": "不为潮从海上生，元来水浅浪波平。\n屈曲盘旋船百转，始知从古浙江名。",
        "dynasty": "宋",
        "collection_info": null
    },
    {
        "title": "泛浙江二首  其二",
        "author": "方回",
        "content": "海门山到富春山，碍石衝沙水几湾。\n不是此江故盘屈，雪涛何得诧吴蛮。",
        "dynasty": "宋",
        "collection_info": null
    },
    {
        "title": "晓发富阳县",
        "author": "方回",
        "content": "长山礲石片帆斜，小雨初晴日眩沙。\n回首遥看富阳县，青烟低罩一丛花。",
        "dynasty": "宋",
        "collection_info": null
    },
    {
        "title": "清江濯手",
        "author": "方回",
        "content": "属镂愤气已销平，江入新安水至清。\n净洗长安遮日手，更容尘土到冠缨。",
        "dynasty": "宋",
        "collection_info": null
    },
    {
        "title": "简赵宾旸",
        "author": "方回",
        "content": "书生豪侠味终酸，诗客颠狂骨本寒。\n趋就坦夷非不欲，屈蟠老硬亦良难。\n故将军已编民伍，冷广文犹齿学官。\n何处浊醪谋一斗，能来相送上严滩。",
        "dynasty": "宋",
        "collection_info": null
    },
    {
        "title": "简张中白",
        "author": "方回",
        "content": "畴昔兵兴岂料今，朱幡犹忆对青衿。\n棠郊自愧无遗爱，芹泮遥知有好音。\n练水招予归旧隠，锦峰输子擅清吟。\n岂无樽酒能娱客，黄浦门头一再斟。",
        "dynasty": "宋",
        "collection_info": null
    },
    {
        "title": "黄浦门解缆有怀川无竭",
        "author": "方回",
        "content": "旧守烦人送酒钱，江边五夜泊归船。\n就中最忆南山好，一老癯僧伴醉颠。",
        "dynasty": "宋",
        "collection_info": null
    },
    {
        "title": "始暖",
        "author": "方回",
        "content": "垢汗熏蒸虮虱肥，花前未洗雪泥衣。\n到家儿女应相讶，四载漂零仅一归。",
        "dynasty": "宋",
        "collection_info": null
    },
    {
        "title": "别后",
        "author": "方回",
        "content": "朋簪连日醉如泥，别后临流意自迷。\n语燕驻空相尔汝，飞花吹岸各东西。",
        "dynasty": "宋",
        "collection_info": null
    },
    {
        "title": "江行大雨水涨四首  其一",
        "author": "方回",
        "content": "客路由来但喜晴，山深何况更舟行。\n孤篷酒醒三更雨，滴碎愁肠是此声。",
        "dynasty": "宋",
        "collection_info": null
    },
    {
        "title": "江行大雨水涨四首  其二",
        "author": "方回",
        "content": "一夜水高丈五六，移舟稳傍渔家宿。\n矶头浪急上滩难，舟子索钱赛神福。",
        "dynasty": "宋",
        "collection_info": null
    },
    {
        "title": "江行大雨水涨四首  其三",
        "author": "方回",
        "content": "踏竿倒挂似飞猱，水长船行拂树梢。\n忽讶平途成峻濑，更怜危石没深涛。",
        "dynasty": "宋",
        "collection_info": null
    },
    {
        "title": "江行大雨水涨四首  其四",
        "author": "方回",
        "content": "何处岸颓漂大树，明朝水落阁平滩。\n村民争剪为薪去，万事从前预料难。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其一",
        "author": "方回",
        "content": "覆野春阴不肯晴，舟中无酒亦无饧。\n故教客子知寒食，时有梨花一树明。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其二",
        "author": "方回",
        "content": "立岸儿童看客过，人烟近处放牛多。\n万株漫自栽桑柘，一缕何曾织绮罗。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其三",
        "author": "方回",
        "content": "乘时盗贼起风尘，战血苔痕几度春。\n古庙仅能存大树，荒山犹自少行人。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其四",
        "author": "方回",
        "content": "水杨梢上欲绵飞，犹觉春寒未解围。\n为怕江风吹客梦，船篷缺处塞蓑衣。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其五",
        "author": "方回",
        "content": "晚风微劲喜新晴，夜半船窗漏月明。\n卧看孤篷摇水影，悠然枕上一诗成。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其六",
        "author": "方回",
        "content": "夜寒如觉有猿吟，积翠重苍万壑深。\n下水轻舟弦脱箭，盘山细路线穿针。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其七",
        "author": "方回",
        "content": "刺桐花发草如蓝，欲卸绵袍剪纻衫。\n一夜春霜忽如雪，江南天气不宜蚕。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其八",
        "author": "方回",
        "content": "野桃篱落鹊双鸣，春晓微寒放嫩晴。\n汛扫松楸家已近，犹余七日是清明。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其九",
        "author": "方回",
        "content": "花间预想到家时，笋蕨堆盘荐酒巵。\n点检儿童参小学，招呼朋友说新诗。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其一○",
        "author": "方回",
        "content": "青溪元是歙东乡，吾祖于时肯宝黄。\n避地江南结庐处，同时邻舍有严光。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其一一",
        "author": "方回",
        "content": "蕨拳欲动茗抽芽，节近清明路近家。\n五日缓行三百里，夹溪随处有桃花。",
        "dynasty": "宋",
        "collection_info": null
    },
    {
        "title": "舟行青溪道中入歙十二首  其一二",
        "author": "方回",
        "content": "歙州民与睦州民，比似吴儿大较贫。\n为问山中有何好，山中剩有读书人。",
        "dynasty": "宋",
        "collection_info": null
    },
    {
        "title": "次韵刘元辉喜予还家携酒见访三首  其一",
        "author": "方回",
        "content": "白纻乌纱巾，久不见此客。\n眉长耳有毫，眸子秋水碧。\n惠然顾柴门，坐对山气夕。\n荒芜渊明径，寂寞子云宅。\n携酒意殊厚，细酌话宿昔。\n袖中出新作，关键有阖闢。\n五十始学诗，定復笑高适。\n繄予骨相屯，年年困行役。\n里社何幸还，尾君杖屦迹。\n苦辛厌奔驰，忧患饱阅历。\n胸中万不平，一笑春冰释。\n双鸡古侯膳，拜赐书之策。\n顾无明月珠，何以报私觌。",
        "dynasty": "宋",
        "collection_info": null
    },
    {
        "title": "次韵刘元辉喜予还家携酒见访三首  其二",
        "author": "方回",
        "content": "我其方玄英，君可刘宾客。\n年皆七旬近，相对诗眼碧。\n向来每过从，剧谈动至夕。\n久别坐何事，蓬蒿翳荒宅。\n归舟落孤帆，曾未踰信昔。\n空庭迟汛除，野径缺锄闢。\n便能致果馔，共此片时适。\n萍氏宽征讥，章甫復力役。\n尚可卜孟邻，未至削孔迹。\n飘芳渐纷纷，晴巘正历历。\n此酒不快饮，忧抱何由释。\n但愿长穷健，纵无马可策。\n徒步顷刻间，亦足奉良觌。",
        "dynasty": "宋",
        "collection_info": null
    },
    {
        "title": "次韵刘元辉喜予还家携酒见访三首  其三",
        "author": "方回",
        "content": "死者已无知，生者暂为客。\n三年归故庐，松竹元自碧。\n屡惊山中人，永卧泉下夕。\n一二老朋友，何处卜兆宅。\n独君有寿相，气貌不异昔。\n冷官故稍卑，良畴焉从闢。\n幽抱能自宽，胜味各有适。\n中守神既全，外物至莫役。\n未悟如梦寐，忽觉无痕迹。\n眼明远堪眺，脚健险可历。\n万重烟霞间，不乏仙与释。\n吾侪数老翁，撰日散游策。\n当有佳诗篇，付与来者觌。",
        "dynasty": "宋",
        "collection_info": null
    },
    {
        "title": "三月初五日同诸友自城南游水西书事",
        "author": "方回",
        "content": "步出城南门，衣袂飘和风。\n风中有花香，不问紫与红。\n万山似无罅，一水能自通。\n插云石色古，喷雪滩声雄。\n夙闻长庚伯，来访宣平翁。\n想见巉岩间，悠然支孤筇。\n吾侪復此游，啸歌渡船中。\n未渡东望西，既渡西眺东。\n东西互眺望，所至随不同。\n乃知佳山水，变态焉可穷。\n荦确陟层巘，茂密穿深丛。\n仓卒未暇往，虚皇紫阳宫。\n僧窗亦可人，修竹攒青空。\n足用展极目，遥天送归鸿。\n更有真趣泉，一泓磨精铜。\n隶扁故自佳，韵语亦大工。\n至宝识者少，烟雨埋昏雺。\n英气决不泯，定復月贯虹。\n万世永无极，百年俱有终。\n为问羊叔子，何如王无功。\n晚生未闻道，邂逅华颠童。\n酒酣诗不成，归途竟匆匆。\n但苦嘲诙剧，谈锋森战攻。\n达人当两忘，一付亡是公。",
        "dynasty": "宋",
        "collection_info": null
    },
    {
        "title": "三月十一日问政山次刘元辉韵",
        "author": "方回",
        "content": "禊节去未远，是日天更朗。\n微寒护余芳，春野绿渺莽。\n爰从峻岭登，岂殊茂林赏。\n支策拄云汉，举袖拂星象。\n遐瞩两眸豁，徐步一足往。\n年迈忽臻兹，时平犹忆曩。\n誉竹谈亹亹，弔松色怏怏。\n青空鹳鹤唳，碧甃蜗牛上。\n龛金窥扁颜，簪玉观塑像。\n孰谓幽谷僻，有此殊庭敞。\n豪饮杯杯满，清吟字字响。\n佳儿奉亲老，高第事师长。\n考击谢钟鼓，倾写竭瓮盎。\n自可作画图，未易绝梦想。\n吾家酴醿花，高架政堪仰。\n能来一中之，勿待南飈爽。",
        "dynasty": "宋",
        "collection_info": null
    },
    {
        "title": "次韵赠赵岂卿吟啸公之孙乃父亦能诗",
        "author": "方回",
        "content": "大门祖父昔闻声，交臂差池恨晚生。\n欲与万山修郡志，谁能三世擅诗名。\n故知龙颔无鱼目，更觉松心异舜英。\n字稳句圆经几炼，定应九转已丹成。",
        "dynasty": "宋",
        "collection_info": null
    },
    {
        "title": "和陶咏二疏为郝梦卿画图卢处道题跋作",
        "author": "方回",
        "content": "彭泽五斗米，竟为督邮去。\n动干寄奴诛，孰识日涉趣。\n汉元潜震宫，广受忽高举。\n心已料恭显，定至杀萧傅。\n事君义当死，肯復问生路。\n威福弗惟辟，明哲有回顾。\n渊明咏二疏，寄意匪自誉。\n丧元辱先体，贪位综世务。\n未若见几微，政尔养高素。\n展画读瑰染，公等各超悟。\n风霜敛劲气，泉石入幽虑。\n足可休余年，何用簉朝着。",
        "dynasty": "宋",
        "collection_info": null
    },
    {
        "title": "题孝猿图",
        "author": "方回",
        "content": "攫果实饥嗛，三声泪霑裳。\n尼居曾子侍，宁甘读此章。\n不食痛所生，乃能善居丧。\n林端有返哺，未敌乌衣郎。\n面故可颜彪，臂岂徒李广。\n泣血同高柴，託音异原壤。\n谓当葬其母，山林纵之往。\n勿復绊诸笼，充此儿女赏。",
        "dynasty": "宋",
        "collection_info": null
    },
    {
        "title": "次韵赠上饶郑圣予",
        "author": "方回",
        "content": "郑里茶山乃诗祖，继之章涧两泉吟。\n端能捷疾追芳躅，当復幽冥入苦心。\n力到光前还绝后，事殊思古定伤今。\n儿啼可止有新样，黄叶元来不是金。",
        "dynasty": "宋",
        "collection_info": null
    },
    {
        "title": "宿西畴曹教授宅",
        "author": "方回",
        "content": "宿羽同夜林，天明各分飞。\n人生尘土内，别易会合稀。\n我自钱塘来，君从宣城归。\n初喜望颜色，昔癯今似肥。\n细视久乃觉，翛然不胜衣。\n老至故当尔，閒心厌尘鞿。\n户门岂可忽，仕宦未为非。\n迩来三径荒，园花减芳菲。\n政坐行作吏，耕稼始愿违。\n子婿环我前，设席灯烛辉。\n邃庑考画鼓，崇盘荐琼蕤。\n友道比衰丧，闻客扃重扉。\n独此意不然，壶倒觞屡挥。\n酒醒日已出，行行穿山围。\n回首重回首，晴川渺烟霏。",
        "dynasty": "宋",
        "collection_info": null
    },
    {
        "title": "行休宁县南山中",
        "author": "方回",
        "content": "我非尘中人，素心在尘外。\n深谷行人稀，幽赏与心会。\n原畴苎苗肥，岭坞杉木大。\n女绩男斧斤，生理于此頼。\n稻畦无凶年，山泉百道溉。\n水满时自舂，奇哉涧边碓。\n惜我乏寸土，把茅不容盖。\n老矣徒空谈，惘惘发深慨。",
        "dynasty": "宋",
        "collection_info": null
    },
    {
        "title": "泝行回溪三十里入婺源县界",
        "author": "方回",
        "content": "军马所不到，大山夹长谷。\n千载几离乱，不知有杀戮。\n鸡犬何晏然，未羡鄠杜曲。\n连林望不极，春晚蓊以绿。\n其大至如椽，谓之猫头竹。\n苦竹尤清严，翠葆森矗矗。\n厥土最宜杉，弥岭亘冈麓。\n种杉二十年，儿女婚嫁足。\n杉杪以樊圃，杉皮以覆屋。\n猪圈及牛栅，无不用杉木。\n联筏下浙河，善价不轻鬻。\n山高高至天，爇灰艺畬粟。\n又有茗荈利，商贩给南北。\n忧旱不忧潦，脱如岁不熟。\n蕨萁与葛粉，槌捣代糜粥。\n岂若水乡人，动至售骨肉。\n丑陋羞冶容，健寿由寡欲。\n定非私此邑，大言夸美俗。\n行脚遍海内，久久寓辇毂。\n万端堕姦欺，往事杯水覆。\n曷不归乎来，于此擅幽独。\n崎岖荦确间，数步一匍匐。\n犹胜见贵公，膝行受耻辱。\n寒泉洗尘心，怪石醒醉目。\n野叟茅庐边，买邻愿兹卜。",
        "dynasty": "宋",
        "collection_info": null
    },
    {
        "title": "上回岭",
        "author": "方回",
        "content": "儿时度大庾，未识险与艰。\n剑阁天下壮，老矣无由攀。\n兹岭同我名，穷源路如环。\n一重復一掩，千弯仍万弯。\n怒石跃奇鬼，淙流出其间。\n高处望来处，井底忽升天。\n为言上復上，何如居庸关。",
        "dynasty": "宋",
        "collection_info": null
    },
    {
        "title": "下回岭",
        "author": "方回",
        "content": "上岭何所苦，一步一气喘。\n下岭何所苦，一步一脚软。\n直视三千丈，石梯落层巘。\n终须到平处，尚作屈曲转。\n彼犹可通车，太行羊肠坂。\n此乃不容步，险甚蜀道栈。\n回首望木杪，千里百里远。",
        "dynasty": "宋",
        "collection_info": null
    },
    {
        "title": "留回岭汪明府宅",
        "author": "方回",
        "content": "仇池非仙境，商岭在人世。\n讵必深且僻，而后兵可避。\n大物有转移，戈甲满天地。\n城郭非云远，马迹竟不至。\n蓊蔚树木密，复重涧谷閟。\n中有长者家，累叶重名谊。\n积德服里社，故非一朝致。\n园池既显敞，栋宇亦弘邃。\n文甃洛花红，雕笼陇禽翠。\n恍然壶中天，逈与尘界异。\n崇觞延老夫，子侄尽擎跽。\n岂惟授之粲，抑且侑以币。\n客来无不速，各各满其意。\n居多章甫冠，宪宪洁衿佩。\n如闻筑精舍，徽国严祀事。\n纪载傥予属，庶用报嘉惠。",
        "dynasty": "宋",
        "collection_info": null
    },
    {
        "title": "婺源道中",
        "author": "方回",
        "content": "盘山莫讶去程赊，风俗真淳尚可嘉。\n行客门前方下马，主人店裏已烹茶。\n百泉怒喷常疑雨，万木阴森不见花。\n倚杖苍崖忆何事，白云深处晦翁家。",
        "dynasty": "宋",
        "collection_info": null
    },
    {
        "title": "次韵谢遯翁吴山长孔昭三首  其一",
        "author": "方回",
        "content": "笔追古作未云赊，正始遗音到永嘉。\n谏列合骑沙苑马，从臣宜赐壑源茶。\n吟边彭泽先生柳，梦裏长安进士花。\n不朽故知非爵位，文章海内旧名家。",
        "dynasty": "宋",
        "collection_info": null
    },
    {
        "title": "次韵谢遯翁吴山长孔昭三首  其二",
        "author": "方回",
        "content": "干淳一老去非赊，里社游谈亦孔嘉。\n仙驭不还缑氏鹤，禅机空说赵州茶。\n神农为我先尝药，迦叶谁今又笑花。\n欲向君侯问端的，流风应谢鲁东家。",
        "dynasty": "宋",
        "collection_info": null
    },
    {
        "title": "次韵谢遯翁吴山长孔昭三首  其三",
        "author": "方回",
        "content": "降原陟巘敢嫌赊，风物元从僻处嘉。\n晴日缓行果下马，春山初试雨前茶。\n野桥潇洒泉如雪，石壁巉岩藓自花。\n剩欲移居此中住，便依诗老作邻家。",
        "dynasty": "宋",
        "collection_info": null
    },
    {
        "title": "次韵谢徐赞府",
        "author": "方回",
        "content": "越燠燕寒万里赊，相逢重接话言嘉。\n乘车君不轻予笠，缺酒吾惟啜子茶。\n斯立官衔清似水，叔原乐府丽于花。\n内交傥许如元白，各赋春深二十家。",
        "dynasty": "宋",
        "collection_info": null
    },
    {
        "title": "次韵谢吴太初",
        "author": "方回",
        "content": "落笔谁云古意赊，四灵何得擅东嘉。\n跨鸾未斫吴刚桂，对鹤频烹魏野茶。\n商略春词犀堕雪，留连夜酌烛生花。\n如君三世工文墨，江左于今有几家。",
        "dynasty": "宋",
        "collection_info": null
    },
    {
        "title": "再次韵谢吴遯翁",
        "author": "方回",
        "content": "一自为农去国赊，九天无路献忠嘉。\n不争老杜广文饭，且共仰山鹙子茶。\n字画故家元佑脚，篇章时样鄂州花。\n它山待刻钟楼作，震撼烟霞十万家。",
        "dynasty": "宋",
        "collection_info": null
    },
    {
        "title": "復次韵吴遯翁",
        "author": "方回",
        "content": "干坤磔裂岁年赊，忽復中原庆获嘉。\n雷焕竟能出神剑，张华才许识真茶。\n一身北去南来雁，万事朝开暮落花。\n诗句辱公过相奬，已甘终老作田家。",
        "dynasty": "宋",
        "collection_info": null
    },
    {
        "title": "次韵王君偕子同来访",
        "author": "方回",
        "content": "愧子初来坞路赊，曾微酒旨与殽嘉。\n答诗辄便拈枯笔，接话才能供淡茶。\n膝上佳儿如玉雪，山中春事几风花。\n良畴世世勤菑播，终待明时遇宅家。",
        "dynasty": "宋",
        "collection_info": null
    },
    {
        "title": "次韵前广德赵教授",
        "author": "方回",
        "content": "修程万里未为赊，年少曾逢世运嘉。\n早擢高科题雁塔，合班迩列餍龙茶。\n宦情划似云归岫，时事惊如雨送花。\n书林宝藏饶词藻，肯羡青霄富贵家。",
        "dynasty": "宋",
        "collection_info": null
    },
    {
        "title": "次韵滕君宾日",
        "author": "方回",
        "content": "数步朱塘路匪赊，晦翁亭创自端嘉。\n遥闻古屋环修竹，拟汲寒泉荐苦茶。\n万镒黄金何足宝，四枝丹桂有余花。\n诸孙风骨今犹别，师友渊源自一家。",
        "dynasty": "宋",
        "collection_info": null
    },
    {
        "title": "遯翁赐诗不已復次韵二首  其一",
        "author": "方回",
        "content": "登畿稍借隙阴赊，告后谋猷岂不嘉。\n未断周妻及何肉，已忘党酒与陶茶。\n病躯度日惟凭药，秃鬓经春不识花。\n頼有公诗满归橐，定成多宝骇贫家。",
        "dynasty": "宋",
        "collection_info": null
    },
    {
        "title": "遯翁赐诗不已復次韵二首  其二",
        "author": "方回",
        "content": "极知旅琐酒难赊，亦欠鱼如丙穴嘉。\n稍向市工求旧砚，更从山户觅新茶。\n芙蓉欲度崔嵬岭，芍药犹余烂漫花。\n但恐归途别怀恶，时须迴首故人家。",
        "dynasty": "宋",
        "collection_info": null
    },
    {
        "title": "题金明府平易堂",
        "author": "方回",
        "content": "桑畴麦陇颂声欢，竞说琴书政事宽。\n方寸惟知存岂弟，丝毫不肯作艰难。\n爱民何啻如儿子，行路休教避长官。\n来往星源凡几岭，从今都作坦途看。",
        "dynasty": "宋",
        "collection_info": null
    },
    {
        "title": "题徐赞府不负堂  其一",
        "author": "方回",
        "content": "哦松人与职俱清，时见春郊雨又晴。\n所学政应如陆九，只消一语了平生。",
        "dynasty": "宋",
        "collection_info": null
    },
    {
        "title": "题徐赞府不负堂  其二",
        "author": "方回",
        "content": "官无大小各分忧，可但专为七尺谋。\n说着此身便非是，寄声多谢薛嘉州。",
        "dynasty": "宋",
        "collection_info": null
    },
    {
        "title": "为吴太初题初邻斋二首  其一",
        "author": "方回",
        "content": "此宅元无一物遮，问君隔壁是谁家。\n伏羲未画前头事，篱落傍边靠得些。",
        "dynasty": "宋",
        "collection_info": null
    },
    {
        "title": "为吴太初题初邻斋二首  其二",
        "author": "方回",
        "content": "三两茅庐一径深，略知住处未知心。\n元来有物先天地，难向君家屋畔寻。",
        "dynasty": "宋",
        "collection_info": null
    },
    {
        "title": "跋张明府独乐园图二首  其一",
        "author": "方回",
        "content": "熙宁相住半山寺，元佑人宗独乐园。\n早起庵中钓鱼手，未应宣靖失中原。",
        "dynasty": "宋",
        "collection_info": null
    },
    {
        "title": "跋张明府独乐园图二首  其二",
        "author": "方回",
        "content": "独乐人闻新法新，定应翻作独愁人。\n墓碑一仆党碑立，已觉园花埋战尘。",
        "dynasty": "宋",
        "collection_info": null
    },
    {
        "title": "题张明府清风堂三首  其一",
        "author": "方回",
        "content": "麦陇初秋晓吹寒，新篁摇动碧琅玕。\n涤烦解愠谁相似，父老人人说长官。",
        "dynasty": "宋",
        "collection_info": null
    },
    {
        "title": "题张明府清风堂三首  其二",
        "author": "方回",
        "content": "素纨摇月坐高堂，病暍应无困道傍。\n好倩丰隆吹火伞，人间各受一襟凉。",
        "dynasty": "宋",
        "collection_info": null
    },
    {
        "title": "题张明府清风堂三首  其三",
        "author": "方回",
        "content": "万迭春山积雨晴，新茶处处煮车声。\n不应独送月团片，偏与卢仝两腋生。",
        "dynasty": "宋",
        "collection_info": null
    },
    {
        "title": "题江君天泽古修堂三首  其一",
        "author": "方回",
        "content": "大虚空重片光悬，何异初开混沌天。\n能办辛勤磨玉斧，不愁缺月不团圆。",
        "dynasty": "宋",
        "collection_info": null
    },
    {
        "title": "题江君天泽古修堂三首  其二",
        "author": "方回",
        "content": "尧付诸冯药一丸，养心谁续执中丹。\n三千年后人能服，圣处工夫似不难。",
        "dynasty": "宋",
        "collection_info": null
    },
    {
        "title": "题江君天泽古修堂三首  其三",
        "author": "方回",
        "content": "文言当日演韦编，夕惕爻观变兑干。\n进德立诚说方法，定曾参到杏坛前。",
        "dynasty": "宋",
        "collection_info": null
    },
    {
        "title": "跋吴初邻山谷临风笛真蹟",
        "author": "方回",
        "content": "临风玉笛调孙郎，百字尘昏纸尚香。\n细认黄家元佑脚，似人殊喜见他乡。",
        "dynasty": "宋",
        "collection_info": null
    },
    {
        "title": "跋徐蜚英四世祖神童事",
        "author": "方回",
        "content": "无诗文。",
        "dynasty": "宋",
        "collection_info": null
    },
    {
        "title": "□□□  其一",
        "author": "方回",
        "content": "□□□□□□□，□□□□□□□。\n□□□□□□□，□军不復过前村。",
        "dynasty": "宋",
        "collection_info": null
    },
    {
        "title": "□□□  其二",
        "author": "方回",
        "content": "句圆字稳削陈言，诗律吾曹合细论。\n五藁端能压南岳，后村死后有前村。",
        "dynasty": "宋",
        "collection_info": null
    },
    {
        "title": "赠刊工程礼",
        "author": "方回",
        "content": "镂金镌石切瑶琨，深入诗家不二门。\n刻画工夫初亦苦，终然芒角了无痕。",
        "dynasty": "宋",
        "collection_info": null
    },
    {
        "title": "赠砚工杨全",
        "author": "方回",
        "content": "人间渐少老书生，真贋谁能别旧坑。\n磨墨挥毫自奇怪，可须一砚苦求精。",
        "dynasty": "宋",
        "collection_info": null
    },
    {
        "title": "再赠砚工杨全长句",
        "author": "方回",
        "content": "谁凿山中龙尾石，遍与人间供翰墨。\n蛟螭妬嫉互盘踞，鬼神守护勤呵叱。\n苟非其人不轻出，似觉天公深爱惜。\n磨砚轻写俗文章，岂不青蝇污白璧。\n砚工具眼如玉工，千岩夜见月贯虹。\n悬崖深渊致巨璞，毡包席裹箱奁中。\n深藏不敢亵天赐，胁取岂无王与公。\n脱使捐金动至百，卒未肯售宁固穷。\n客行何来身突兀，作字不媚诗有骨。\n此翁谓是谪仙人，开匣再拜献此物。\n乃知杨翁亦奇崛，气高肯为势力屈。\n剑与烈士得所归，天下之宝不可忽。",
        "dynasty": "宋",
        "collection_info": null
    },
    {
        "title": "题黄君以发拟文公书院梁文及赋",
        "author": "方回",
        "content": "滔天笔势百川东，小待清霜万壑空。\n能草子虚上林赋，更须收敛入檀弓。",
        "dynasty": "宋",
        "collection_info": null
    },
    {
        "title": "追和艮轩俞同年题程一甫诗卷",
        "author": "方回",
        "content": "人物真高绝，何徒上下床。\n转头异今古，翻手变炎凉。\n应候禽虫语，知时草树香。\n吾曹能不朽，宇宙与俱长。",
        "dynasty": "宋",
        "collection_info": null
    },
    {
        "title": "文公故居有怀",
        "author": "方回",
        "content": "慷慨怀人独倚楼，定应故国此神游。\n共知道派传洙泗，犹觉文星贯斗牛。\n八佾舞移谁有鲁，两楹梦断已无周。\n先生不遇关何事，更作离骚一段愁。",
        "dynasty": "宋",
        "collection_info": null
    },
    {
        "title": "文公书院新创",
        "author": "方回",
        "content": "新堂育士焕榱椽，突起文公故宅边。\n孟子向来推亚圣，邹人谁不企先贤。\n遗书会萃垂千古，缺典因循近百年。\n为问杏坛旧邻里，颜曾以后岂无传。",
        "dynasty": "宋",
        "collection_info": null
    },
    {
        "title": "婺源邑中",
        "author": "方回",
        "content": "天地初开孰结融，一溪千折万山重。\n县城似绕流觞水，郡路多由对镜峰。\n祠庙骏奔干竺会，乡邦鸿硕兖邹封。\n版图三万东南有，二事无能可比踪。",
        "dynasty": "宋",
        "collection_info": null
    },
    {
        "title": "离婺源过古荐注口张村三渡遂登五岭",
        "author": "方回",
        "content": "卧闻邻客晓先发，亦束寝衣辞旅榻。\n急雨顿止风稍动，空山微凉路不滑。\n溪流向西吾适东，舟渡者三更横纵。\n人心最险天自易，左路欲穷须右通。\n蚕放三眠大麦熟，含桃烂红豌豆绿。\n野次思之不可致，七日菜食市无肉。\n南山之北归去来，摘菊剪韭手所栽。\n说诗命酒花当开，焉用拾是登崔嵬。",
        "dynasty": "宋",
        "collection_info": null
    },
    {
        "title": "过芙蓉岭对镜岭羊鬬岭新岭塔岭赋短歌五首  其一",
        "author": "方回",
        "content": "平生所闻芙蓉岭，上如攀天下入井。\n老乃来游殊不然，褰裳顷刻升绝顶。\n南踰大庾鹧鸪啼，北度居庸朔风紧。\n客行到彼例凄酸，我已恍惚梦中景。\n视险如夷兮要深省。\n君不见芙蓉一岭今已过，我但慢行君奈何。",
        "dynasty": "宋",
        "collection_info": null
    },
    {
        "title": "过芙蓉岭对镜岭羊鬬岭新岭塔岭赋短歌五首  其二",
        "author": "方回",
        "content": "千钧巨石百十万，乱堆横峙塞山涧。\n故今流水作呜咽，行人厌闻犹喜阚。\n芙蓉非花镜非镜，无可充君耳目玩。\n第一岭望二三岭，蜿蜒似作长蛇缓。\n努力向前兮不须嘆。\n君不见老夫足垠半天下，临危岂是趦趄者。",
        "dynasty": "宋",
        "collection_info": null
    },
    {
        "title": "过芙蓉岭对镜岭羊鬬岭新岭塔岭赋短歌五首  其三",
        "author": "方回",
        "content": "客谓老夫今老矣，胡为尚落空山裏。\n千艰百难万不平，上岭下岭不肯已。\n此岭第三未为险，人面兽心险于此。\n干坤一纪战旗红，偶脱乱离身不死。\n流可无行兮坎即止。\n君不见羊化为石鬬即休，两角蜗争何所求。",
        "dynasty": "宋",
        "collection_info": null
    },
    {
        "title": "过芙蓉岭对镜岭羊鬬岭新岭塔岭赋短歌五首  其四",
        "author": "方回",
        "content": "第四岭头分两邑，相背无情水流急。\n浙河东下彭蠡西，到海终须合为一。\n海东闻有沃焦石，万国之水不供吸。\n世故人心千百岐，有生必死终无迹。\n焉用皇皇兮仍汲汲。\n君不见塔岭之塔焉在哉，不如有酒斟一杯。",
        "dynasty": "宋",
        "collection_info": null
    },
    {
        "title": "过芙蓉岭对镜岭羊鬬岭新岭塔岭赋短歌五首  其五",
        "author": "方回",
        "content": "混沌何年分宇宙，天地日月常如旧。\n如旧之中却常新，何曾一点受尘垢。\n谁凿此山为捷径，争利奔名足驰骤。\n新岭终无可旧时，燠不加肥寒不瘦。\n行人自无兮百年寿。\n君不见岭头日日吹征尘，剩有新人无旧人。",
        "dynasty": "宋",
        "collection_info": null
    },
    {
        "title": "留吴田霜崖吴居士宅予仲女许其孙姻",
        "author": "方回",
        "content": "众山环如规，中有一川水。\n山腴翠树圆，水洁玉石峙。\n居人近百家，耕余习文史。\n此翁独能诗，早充宾贡士。\n平生宦情薄，一试仓庾氏。\n中年厌兵革，肥遯白云裏。\n时时吟一篇，自教孙与子。\n满屋读书声，万事不到耳。\n问途访幽居，曲折十余里。\n麦天小雨霁，初夏风日美。\n远迓携饮壶，剧谈并宴几。\n门帖句句佳，字画亦劲伟。\n尽出名画挂，频共高阁倚。\n烹煎茗笋良，饤饾蔬果旨。\n鼓吹聒深夜，酒酣未容起。\n寒薄攀华盛，两姓合嘉礼。\n东床向志学，骨相良可喜。\n积德贻后人，方兴未云已。\n发禀济青黄，垂绅曳朱紫。\n天人幽显间，施报有兹理。\n略窥宅边园，培芳茂花卉。\n黄鶑殆无数，白鸥不知几。\n山茶及岩桂，叶叶莹如洗。\n间气钟人物，吾故卜诸此。\n老夫託姻好，悠远自此始。\n定当继朱陈，何但夸孔李。",
        "dynasty": "宋",
        "collection_info": null
    },
    {
        "title": "乍归呈许君公度",
        "author": "方回",
        "content": "东南天地早闻名，三载吾邦沸颂声。\n山好更饶诗句好，江清未抵使君清。\n涓涓流水秧田足，细细吹风麦陇晴。\n客子归来问耕穫，故园似可养残生。",
        "dynasty": "宋",
        "collection_info": null
    },
    {
        "title": "同金汉臣徐蜚英小饮傍溪寺二首  其一",
        "author": "方回",
        "content": "万峰奇峭一川平，四月清和十日晴。\n蚕麦丰登宜把酒，山城只欠艷歌声。",
        "dynasty": "宋",
        "collection_info": null
    },
    {
        "title": "同金汉臣徐蜚英小饮傍溪寺二首  其二",
        "author": "方回",
        "content": "高凭远眺酒频斟，谁识风前快饮心。\n州县长官胜邻境，秧畴水满树林阴。",
        "dynasty": "宋",
        "collection_info": null
    },
    {
        "title": "送胡子游学正",
        "author": "方回",
        "content": "俗徒纷云云，章甫殊不竞。\n不竞何以故，无奈二氏横。\n予曰实不然，请各言其行。\n开闢古至今，儒道独也正。\n柱史玄牝门，专气保清凈。\n末流诡长生，妄欲夺天命。\n灵山见作用，误认气为性。\n轮迴岂有之，怪缪莫究竟。\n两俱可鄙者，巫觋事禳禜。\n愚氓惑幻说，往往堕坑穽。\n既曰身出家，粉黛侈婚娉。\n岂不交鬼神，酒肉厌羶蒏。\n此曹浪夸毗，内衰外徒盛。\n吾侪读何书，尧舜至孔孟。\n抢攘干戈后，学校幸未屏。\n穷者伏闾阎，甘忍饥寒併。\n仕或为冷官，官冷亦何病。\n宁戚半夜歌，曾点暮春咏。\n求己胜求人，自重岂容轻。\n东家子朱子，述作贯百圣。\n遗言一一在，足可雪几映。\n省察中为和，存养义由敬。\n上泝周程张，例不颛宰柄。\n乃有功斯文，如揭日月镜。\n韶音一以还，二氏噪卫郑。\n榛蔓彼自迷，我此松柏劲。\n历观史传间，不学行国政。\n丧亡窃威福，依附涉巧令。\n异端伺罅隙，磨牙骋讥评。\n前哲贵内修，韫椟宁待聘。\n信有饭不足，未羡庖欲清。\n勉哉子此行，始终抱渊靓。\n万一际奇逢，定作苍生庆。\n不然归去来，预戒菊径迎。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其一",
        "author": "方回",
        "content": "长官行县课农书，耕叟治田贾趁虚。\n上到岭头望应喜，人烟今密旧时疏。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其二",
        "author": "方回",
        "content": "高低田水入溪流，溪岸閒横野渡舟。\n麦饭家家甑中有，永无犊佩起山头。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其三",
        "author": "方回",
        "content": "树形万怪石千奇，我亦曾行亦有诗。\n焉得一官如长吏，出郊长是看山时。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其四",
        "author": "方回",
        "content": "悬崖复岭间冈坡，如此天边远碧何。\n谁道此中曾得句，道傍老树阅人多。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其五",
        "author": "方回",
        "content": "骑入州城出县城，不须人送不须迎。\n连峰峻岭崎岖极，政自胸中掌样平。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其六",
        "author": "方回",
        "content": "摩拊惸嫠达下情，领州作县总书生。\n清诗要自清心出，比自新安水更清。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其七",
        "author": "方回",
        "content": "屏除呵殿少人知，随马囊诗更有谁。\n五百不来村落静，自然生齿似螽斯。",
        "dynasty": "宋",
        "collection_info": null
    },
    {
        "title": "次韵徐赞府蜚英八首  其八",
        "author": "方回",
        "content": "老农持底报君公，十日甘霖五日风。\n夜静山中看天象，福星偏许照江东。",
        "dynasty": "宋",
        "collection_info": null
    },
    {
        "title": "次韵金汉臣喜雨",
        "author": "方回",
        "content": "山高田易旱，已过一旬晴。\n岂止商饥饱，真成决死生。\n甘霖三尺透，病体十分轻。\n想见琴堂老，催诗意倍清。",
        "dynasty": "宋",
        "collection_info": null
    },
    {
        "title": "夏日小园",
        "author": "方回",
        "content": "山中岂不乐，奈无田可耕。\n傍宅莳荒圃，长夏日閒行。\n行倦即独坐，时闻幽鸟鸣。\n剪花汰葵冗，护笋观竹成。\n诗就意偶到，事罕心无营。\n忽復佳客至，取酒相与倾。\n熟醉径高卧，颓然忘送迎。\n余龄能几何，聊用遨此生。",
        "dynasty": "宋",
        "collection_info": null
    },
    {
        "title": "戊子生日",
        "author": "方回",
        "content": "去年苦雨客西湖，汤餠经营至午无。\n穷老復能逢顺境，归林聊得保残躯。\n亲情饮食烦相问，朋友歌诗似稍腴。\n永感情怀更衰病，可怜儿辈事庖厨。",
        "dynasty": "宋",
        "collection_info": null
    },
    {
        "title": "生日病腹疾书事",
        "author": "方回",
        "content": "今年六十二，弃官八年矣。\n生世业已休，来日凛无几。\n孰谓尝作郡，旦暮窘薪米。\n少时颇豪宕，晚乃穷如此。\n此事非所忧，所忧学业圮。\n孤卧仅一榻，疾读动千纸。\n积迷如望洋，顿悟不违咫。\n深井朱夏寒，自汲洗手水。\n心更洁于手，时以理趣洗。\n平生大缪误，岂不习经史。\n搜览浪该博，着述堕浮靡。\n诗虽稍得名，往往语多绮。\n夙愆奚庸追，旧嗜差可止。\n迴车遵大路，千圣同一轨。\n兹晨记吾降，益復感髪齿。\n忽虚苦下泄，乍实结中痞。\n道在果何惧，朝闻夕可死。\n朋友挟壶酒，卒爵强告旨。\n敦笃谢亲姻，辑睦頼邻里。\n人情不容拒，羔雁间豆篚。\n酢宾有故常，勿药姑少俟。\n清庖作汤餠，霑丐儿女子。\n菲馔彻馂余，稍亦及仆使。\n老夫且伏枕，万事莫挂耳。\n处约犹处乐，可不省诸己。\n俗竞徒朵颐，退修宁贲趾。\n幼者日以长，衰迈斯可揣。\n要令百禩后，知有老居士。",
        "dynasty": "宋",
        "collection_info": null
    },
    {
        "title": "五月十四日梅雨始通走笔二十韵",
        "author": "方回",
        "content": "迩日岂无雨，东有西或无。\n有亦仅鸣瓦，不肯鸣庭除。\n檐声尚难滴，况望浮沟渠。\n滂沱靡后继，霹雳空先驱。\n山田半未莳，莳早青苗枯。\n切虑旱势迫，莫办暑气苏。\n去岁当此际，浙乡渺为湖。\n穷冬六十日，所至雪塞途。\n无乃天力竭，有如酒家垆。\n瓮盎夙倾倒，遂绝来者沽。\n或谓帝有赫，岂忍氓毕屠。\n久蓄必大泄，勿遽宜少须。\n邻寺钟鼓晦，顿与常时殊。\n果即骤倾注，屋漏衣巾濡。\n平明视荒园，破鞋涉泥途。\n讵惜葵卉仆，但喜豆叶腴。\n西溪报桥断，渡舫若小纡。\n遥想农出野，蓑笠争奔趋。\n吾虽乏良畴，窘饥意已纾。\n天下免沟瘠，敢嘆瓶无储。",
        "dynasty": "宋",
        "collection_info": null
    },
    {
        "title": "五月二十八日塘头小集呈同游刘元辉杨復之",
        "author": "方回",
        "content": "山中五日寒，霖雨久不止。\n稍稍云意开，骎骎日色美。\n驾言出东城，道傍玩流水。\n胸次积滞闷，一见似可洗。\n问讯元方兄，太息雍端子。\n养性在知命，制事当达理。\n病乃老人常，贫非志士耻。\n时运纵衰谢，见趣肯卑鄙。\n荒野叩槿楥，幽轩俯莲沚。\n吾友跫然来，君子有酒旨。\n青甘剖嘉瓜，碧脆摘新李。\n加笾何必多，真率故佳尔。\n学道气臭合，成文笑谈绮。\n鸣禽窥林间，跳鱼出波底。\n惊见我辈人，未有客如此。\n良晤匪易得，浅醉弥可喜。\n会当时盍簪，斯乐未云已。",
        "dynasty": "宋",
        "collection_info": null
    },
    {
        "title": "六月初一日次韵酬元辉",
        "author": "方回",
        "content": "吾不及渊明，爱酒未能止。\n不仕亦有禄，頼此天之美。\n年年搅饥肠，忧旱復忧水。\n迩来甘雨调，恶况已一洗。\n□□佳人参，古绵真附子。\n服药焉用多，寡欲即将理。\n固穷岂无说，屡空讵足耻。\n彼以盗贼富，乃兹所深鄙。\n怀人渴仪刑，秉芳在中沚。\n心赏于焉臻，酌水味亦旨。\n况有杯中物，侑以来禽李。\n清谈有余韵，草木亦侧耳。\n云霄自旦奭，丘壑且园绮。\n向来荣进念，腐泥沉井底。\n相与赓醉吟，所乐不过此。\n寄语亨衢人，可弔不可喜。\n猗嗟楚子文，庸肯愠三已。",
        "dynasty": "宋",
        "collection_info": null
    },
    {
        "title": "送严陵汪学正巽元併寄赵宾旸",
        "author": "方回",
        "content": "子去桐江路，诸生迓水滨。\n为言前郡守，独忆老诗人。\n揖拜衣冠古，歌游栋宇新。\n故吾谁见念，辛苦战场尘。",
        "dynasty": "宋",
        "collection_info": null
    },
    {
        "title": "次韵元辉昨游",
        "author": "方回",
        "content": "藕花茭叶忽明眼，此地聊乘解愠风。\n无酒尚堪翻作有，苍颜终不变为红。\n虚声浪漫盈天下，急景奔腾过日中。\n万事可容着心力，迩来诗句亦怱怱。",
        "dynasty": "宋",
        "collection_info": null
    },
    {
        "title": "赠程山人",
        "author": "方回",
        "content": "青囊遗论究几深，屋宅为阳墓宅阴。\n元出易中后天卦，更凭心上指南针。\n故知形胜从来有，难必荣华此处寻。\n周洛秦函倏兴废，岂虞山水唤之今。",
        "dynasty": "宋",
        "collection_info": null
    },
    {
        "title": "五月六月雨寒二十余日",
        "author": "方回",
        "content": "五月今年更索裘，穷山积雨冷于秋。\n斯须变化真难料，宿昔沉绵幸少瘳。\n老强读书犹有益，贫因知道故无忧。\n葵花零落浑閒事，且望田家早稻收。",
        "dynasty": "宋",
        "collection_info": null
    },
    {
        "title": "慵起",
        "author": "方回",
        "content": "慵起披衣出户迟，今年最喜免招医。\n粗容破竈炊云子，可用芳筵佐雪儿。\n醉后作诗多不记，梦中读易了无疑。\n雨晴风爽园林密，独立清阴过午时。",
        "dynasty": "宋",
        "collection_info": null
    },
    {
        "title": "次韵金汉臣雨后病起见寄",
        "author": "方回",
        "content": "一自蒲杯弔楚湘，倏成炎溽乍阴凉。\n恨无枥上如飞马，往问斋中独宿床。\n病起精神如雨止，怀归愁思与天长。\n何时共□□诗说，直上高峰看夕阳。",
        "dynasty": "宋",
        "collection_info": null
    },
    {
        "title": "暑天",
        "author": "方回",
        "content": "暑天无暑荷天公，似觉吾家亦未穷。\n荫傍汉朝名将树，凉分楚泽大王风。\n洛遗书订三焦误，河负图观一点中。\n忽藉流萤足诗句，黄昏烨熠起林丛。",
        "dynasty": "宋",
        "collection_info": null
    },
    {
        "title": "次韵金汉臣喜晴",
        "author": "方回",
        "content": "雨足秧畴始放晴，乡邻所至有欢声。\n宰公明察无冤狱，太守辛勤自劝耕。\n我昔黄童成白首，谁今赤子视苍生。\n定知米价秋来减，遍买村醪处处行。",
        "dynasty": "宋",
        "collection_info": null
    },
    {
        "title": "夜望",
        "author": "方回",
        "content": "夕阳已下月初生，小暑纔交雨渐晴。\n南北斗杓双向直，干坤卦位八方明。\n古人已往言犹在，末俗何为路未平。\n似觉草虫亦多事，为予凄楚和吟声。",
        "dynasty": "宋",
        "collection_info": null
    },
    {
        "title": "早起",
        "author": "方回",
        "content": "万事峥嵘入夜思，稍欣无病且无饥。\n山田望稔秋收近，暑月乘凉早起宜。\n暗捻鬚髯惊露湿，倦爬疥癣喜风吹。\n买薪汲水营蔬茹，草草盘餐了一炊。",
        "dynasty": "宋",
        "collection_info": null
    },
    {
        "title": "次韵送胡教谕炳文如金陵二首  其一",
        "author": "方回",
        "content": "子有山中田，何不力自耕。\n曰予抱奇志，犯軷为此行。\n于兹匏瓜繫，曷若凤凰鸣。\n徒步未可料，一日秉国成。\n老夫察时义，不待易四营。\n大物苦难运，高位防易倾。\n苟且忝一命，奔走疲送迎。\n乡里政自佳，归来训诸生。",
        "dynasty": "宋",
        "collection_info": null
    },
    {
        "title": "次韵送胡教谕炳文如金陵二首  其二",
        "author": "方回",
        "content": "治郡愧坐啸，归田服躬耕。\n始觉少年误，浪作万里行。\n书传极古汲，词艺争先鸣。\n岂知老欲死，一事终无成。\n之子初游远，物务思经营。\n北望中原阔，东视长江倾。\n金陵冠盖地，岂无倒屣迎。\n心赏少不至，谨无负平生。",
        "dynasty": "宋",
        "collection_info": null
    },
    {
        "title": "送金汉臣明府徐蜚英赞府还婺源",
        "author": "方回",
        "content": "星源长贰两贤者，丰采精神玉不如。\n诗外更工长短句，腹中何限古今书。\n平生事可心无愧，我辈人常气有余。\n记取孚舟亭上语，定应时復寄鱼书。",
        "dynasty": "宋",
        "collection_info": null
    },
    {
        "title": "哭从兄良遇",
        "author": "方回",
        "content": "先祖五男子，其下八男孙。\n白首涉患难，仅余二老存。\n兄昔健如虎，行步疾飞奔。\n长眉具寿相，修髯当风掀。\n千丈耸巨栋，一朝成枯根。\n强者尚若此，弱又其奚论。\n惟兄负刚劲，临事简不烦。\n可否率正色，臧否多直言。\n谈笑无城府，其实春和温。\n憸壬有弗察，平地生雠冤。\n惟扬赴逮对，乃用怨报恩。\n十年归来乎，下帷董生园。\n此死幸无愧，彼生非游魂。\n春官一再上，科名合高骞。\n世事既鼎革，何如偃丘樊。\n百里许起家，性终不耐喧。\n军马尘未已，朝夕常闭门。\n劣弟解雕郡，生理古井眢。\n时復造兄室，酾酒崇盘餐。\n二月近生日，烂漫倾芳樽。\n岂谓三四月，医药昧病源。\n平生无妾侍，寡欲培真元。\n焉用艾与附，内外加炮燔。\n五月二十八，了了语不昏。\n为后取犹子，愚哉真犬豚。\n此事未称意，似难它选抡。\n委曲进宽譬，且望进粥飦。\n乃后密探问，不敢踰闼阍。\n诸幼日传报，精神稍昂轩。\n奄忽季夏半，长往游厚坤。\n走赴气已绝，号恸书灵幡。\n忆兄旧论议，亹亹双袖揎。\n口齿未即闭，饭含莫嚥吞。\n盖棺一何速，迫此炎暑袢。\n衰薾抱怛痛，哀声嘶霜猿。\n人生孰不尔，屈伸手覆翻。\n考终亦一福，拱璧无瑕痕。\n丘嫂抚孤穉，匪伊将冠婚。\n或者气质变，培壅成兰荪。\n寒宗弱一箇，缪居昭穆尊。\n上当相宅兆，安厝居高原。\n下当教贻厥，敬恭奉苹蘩。\n秋风几黄落，我亦超昆崙。\n焉得天地间，长挂扶桑暾。",
        "dynasty": "宋",
        "collection_info": null
    },
    {
        "title": "坐看南山云二首  其一",
        "author": "方回",
        "content": "晨起无一事，坐看南山云。\n为雨殆可必，盎然心自欣。\n耕畴已久捐，稔岁犹愿闻。\n匪惟救阨馁，兼足苏惔焚。\n升降地天泰，兑艮通氤氲。\n高能以虚受，能下斯为君。\n宇宙傥非尔，函灵焉不偾。\n吾生与草木，幸兹同芳芬。",
        "dynasty": "宋",
        "collection_info": null
    },
    {
        "title": "坐看南山云二首  其二",
        "author": "方回",
        "content": "幽林响欲滴，夜色始欲分。\n扶桑定已红，星象收其文。\n尚復有飞鼠，扑击空中蚊。\n须臾两灭迹，寂然藏纷纭。\n邻烟气稍上，谷禽声渐闻。\n七月入伏末，未减炎暑熏。\n皇后漏雨意，似闵黎庶勤。\n此心谁予知，坐看南山云。",
        "dynasty": "宋",
        "collection_info": null
    },
    {
        "title": "早起",
        "author": "方回",
        "content": "调和风雨顺星辰，幸是人间自有人。\n老頼独眠无疾病，閒能早起更精神。\n胸中羲后先天易，物外无怀太古民。\n颇怪吾庐旧山色，不随时世与俱新。",
        "dynasty": "宋",
        "collection_info": null
    },
    {
        "title": "野趣居士杨公远令其子依竹似孙为予写真赠以长句",
        "author": "方回",
        "content": "尔来画工工画花，俗眼所识惟纷华。\n牡丹百卉鬨蜂蝶，芙蓉鸳鸯相交加。\n大为屏帐小卷轴，堆红积绿供□奢。\n高人瞥见付一笑，妇女小儿争惊夸。\n我爱杨君画山水，要自胸中有妙理。\n巴东巫峡猿夜鸣，洞庭潇湘雁秋起。\n皓月明河万里天，淡墨扫成顷刻耳。\n旧与结交三十年，今老而归识其子。\n是父是子皆诗人，每一相逢佳句新。\n西风萧寺父谓子，写此前朝朝士真。\n自言画是作诗法，状貌之外观精神。\n忽似老夫对明镜，翛然雪鬓乌纱巾。\n野态愁容本难画，问言何得此奇怪。\n得诸苦心熟在手，郢人斤斧由基射。\n腰围不用黄金带，象笏紫袍贫已卖。\n只消结束作樵翁，看山独立长松下。\n大杨居士醉曰然，小杨居士呼来前。\n眉间更着□毫一，缥缈诗仙仍酒仙。\n汝不逢我作郡年，此直当酬百万钱。\n今既无此无可言，聊復赠之歌一篇。",
        "dynasty": "宋",
        "collection_info": null
    },
    {
        "title": "守孙满岁",
        "author": "方回",
        "content": "升沉荣瘁可须论，古镜当空了不昏。\n莫笑今踰六旬叟，颇欣已有两男孙。\n特牲与子羞家庙，联骑何人叩圃门。\n急扫秋亭具殽果，凉边烂漫倒清樽。",
        "dynasty": "宋",
        "collection_info": null
    },
    {
        "title": "赠刊印朱才俊",
        "author": "方回",
        "content": "科斗何年变篆字，至秦程邈翻为隶。\n今人但习真草行，谁会六书三耦意。\n篆所最难柱与圈，学打一圈费三年。\n岂容臆决蔑师授，汩没形象迷傍偏。\n九江法帖钟鼎刻，兵火以来犹可得。\n人间亦有说文本，臣翱反切臣锴释。\n朱生赠我古印章，奎躔壁度森开张。\n自言少小嗜此艺，意欲径上阳冰堂。\n细观刀笔最佳处，颇识传笺通训故。\n苟焉餬口栖此身，元来亦是知书人。",
        "dynasty": "宋",
        "collection_info": null
    },
    {
        "title": "不寐",
        "author": "方回",
        "content": "孤灯独榻夜难晨，秋气初寒展转频。\n每怪未尝成梦寐，自怜何苦费精神。\n非关世事兼身事，欲学贤人与圣人。\n更着冰霜当七十，向来虚费几青春。",
        "dynasty": "宋",
        "collection_info": null
    },
    {
        "title": "中秋前一日雨送罂粟戎葵子与刘元辉",
        "author": "方回",
        "content": "小雨翻锄土带沙，戎葵罂粟送诗家。\n敢争天上中秋月，且种人间隔岁花。\n小稔米今犹未贱，固穷酒可不须赊。\n乘閒傥肯来相过，有水吾能自煮茶。",
        "dynasty": "宋",
        "collection_info": null
    },
    {
        "title": "次韵元辉中秋雨",
        "author": "方回",
        "content": "良辰合与一樽酬，有酒无朋也自愁。\n万事只堪花老眼，一年又过雨中秋。\n鸣砧处处凄邻巷，击柝相望起戍楼。\n更着乱蛩环独榻，平生天地付神游。",
        "dynasty": "宋",
        "collection_info": null
    },
    {
        "title": "题汪氏孝节堂",
        "author": "方回",
        "content": "三从分定付之天，捧案曾无月再圆。\n莱子方同綵衣舞，墉风忽赋柏舟篇。\n频年兵革经多难，奕世门闾喜独全。\n孝节从来足阴相，儿孙衮衮寿眉前。",
        "dynasty": "宋",
        "collection_info": null
    },
    {
        "title": "喜冯伯田至",
        "author": "方回",
        "content": "扁舟相送浙河滨，又向苕溪住几春。\n雨路远来应跋涉，雪眉闻说尚精神。\n山城风物非他日，诗社交朋不数人。\n略遣后生识前辈，挥犀为洗庾郎尘。",
        "dynasty": "宋",
        "collection_info": null
    },
    {
        "title": "夜思",
        "author": "方回",
        "content": "夜气侵寒薄寝衣，迴头六十二年非。\n直能欹枕思时透，始觉挑灯得处微。\n百蛬渐侵床畔语，一萤忽入帐前飞。\n研朱点墨皆陈迹，见道元来自有机。",
        "dynasty": "宋",
        "collection_info": null
    },
    {
        "title": "次韵伯田见酬四首  其一",
        "author": "方回",
        "content": "久缺笺筒到霅滨，相逢依旧气如春。\n深藏尺璧元无价，时击圆蓍尚有神。\n桑梓兵戈三峡路，衣冠文物五朝人。\n片时略得陪清话，一扫胸中万斛尘。",
        "dynasty": "宋",
        "collection_info": null
    },
    {
        "title": "次韵伯田见酬四首  其二",
        "author": "方回",
        "content": "世故吾其问水滨，向来不合典班春。\n一从去作沧浪客，几度重题鬰垒神。\n垂死岂堪思往事，忍穷方欲作閒人。\n喜公强健犹如故，未有清樽可祓尘。",
        "dynasty": "宋",
        "collection_info": null
    },
    {
        "title": "次韵伯田见酬四首  其三",
        "author": "方回",
        "content": "半年洄泝越江滨，每愧羊裘老富春。\n归隠尚能联比长，出游復肯祭行神。\n枯肠近饱三爻梦，宿齿宜肩四豆人。\n能顾寒斋共芳茗，蠹编时为拂蛛尘。",
        "dynasty": "宋",
        "collection_info": null
    },
    {
        "title": "次韵伯田见酬四首  其四",
        "author": "方回",
        "content": "六桥久客旧湖滨，春日花开不似春。\n游学顿无福建子，科名更说梓潼神。\n暗惊渊实丘夷事，枉作书痴传癖人。\n辛苦湘纍辨兰艾，庄生齐物等埃尘。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其一",
        "author": "方回",
        "content": "我能纳禄君辞聘，大觉蓑衣胜衮衣。\n有径弗行缘畏险，无形可见要研几。\n就令枵腹常亡頼，尽胜枯骸永不归。\n何限戟门委荒草，高堂犹记旧巍巍。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其二",
        "author": "方回",
        "content": "谁识虚翁此一虚，归来不叹食无鱼。\n早闻曾撰异三子，近喜陶诗赋二疏。\n但苦老身多疾痛，时呼医士问方书。\n君知湖海元龙否，豪气年来已尽除。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其三",
        "author": "方回",
        "content": "老玩韦编尚可为，復能吃口对期期。\n离明偶剔书灯见，坎止因斟砚水知。\n岂厌微尘裨泰岳，只愁残照近咸池。\n儿曹未悟侯王梦，不了邯郸黍一炊。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其四",
        "author": "方回",
        "content": "身历干戈百战尘，休官仍似布衣贫。\n每看事有难行处，未见心无不愧人。\n秋稔粥饘犹可继，夜凉灯火已堪亲。\n闭门读易吾谋决，莫用蓍龟问鬼神。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其五",
        "author": "方回",
        "content": "寄来诗卷了无尘，想见家贫道不贫。\n真復远追前辈味，颇惊顿异去来人。\n驱车荡荡行须至，破的遥遥见已亲。\n换骨得仙内丹熟，可须浮海望三神。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其六",
        "author": "方回",
        "content": "少年忽作白头人，慷慨悲歌岂为身。\n屈子独醒天可问，重华久去士常贫。\n瓶无储粟陶元亮，马似乘船贺季真。\n此味孰能相识察，陨霜硕果有余春。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其七",
        "author": "方回",
        "content": "汉廷簪绂簉金张，初服逡巡返士乡。\n勇退能为疏傅去，过刚似胜次公狂。\n庭梧陨叶元非死，秋燕辞巢不待凉。\n玩物察时远灾咎，不须空热九迴肠。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其八",
        "author": "方回",
        "content": "守雌甘似不鸣将，静看无庸手脚忙。\n沮溺故难同孔子，绮园何独避高皇。\n星移斗转光阴疾，林密山深气味长。\n万事灰心如嚼蜡，唯余杯酒未相忘。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其九",
        "author": "方回",
        "content": "犹喜看书懒作诗，暮年自合省云为。\n预知阴雨骨骸痛，怯上好山筋力罢。\n不寐有时忘数息，无疑焉用扣归奇。\n寄声为报仇香道，近日交朋独尔思。",
        "dynasty": "宋",
        "collection_info": null
    },
    {
        "title": "次韵仇仁近有怀见寄十首  其一○",
        "author": "方回",
        "content": "相从汩没走泥涂，忽又还家半载余。\n把盏何由尝我酒，典钱犹忆借君书。\n儿孙十辈娱诗老，梅竹千株护野庐。\n东望怀人屡搔首，能来相访定何如。",
        "dynasty": "宋",
        "collection_info": null
    },
    {
        "title": "访临川杨仲权于天庆",
        "author": "方回",
        "content": "隠居何所为，性懒绝造请。\n驾言东城东，恍兮异人境。\n修廊寂无声，未忍践竹影。\n独立味玄澹，徐步入深冷。\n秋光照虚庭，拱揖冠服整。\n中有专气翁，学道早脱颖。\n诚极语谢饰，几动意潜领。\n煮茶杂椒榝，案酒粲梨梬。\n悦神良会稀，遗物閒晷永。\n休官陶元亮，遯世陆修静。\n异代復同调，霞外兹可骋。\n研幽挹高致，探妙发遐省。\n何言壶中天，心远尘自辟。",
        "dynasty": "宋",
        "collection_info": null
    },
    {
        "title": "九日约冯伯田王俊甫刘元辉",
        "author": "方回",
        "content": "山雨初开一望之，似无筋力可登危。\n每重九日例凄苦，垂七十年更乱离。\n今岁江南犹有酒，吾曹天下谓能诗。\n肯来弔古酣歌否，恰放黄花一两枝。",
        "dynasty": "宋",
        "collection_info": null
    },
    {
        "title": "次韵王俊甫山长九日登乌聊二首  其一",
        "author": "方回",
        "content": "山色初明小雨开，可容无地拓襟怀。\n荒寒试与登临去，奇崛能随感慨来。\n何限诗愁关世故，终凭烂醉了生涯。\n风流二谢犹堪恨，俯首刘郎戏马台。",
        "dynasty": "宋",
        "collection_info": null
    },
    {
        "title": "次韵王俊甫山长九日登乌聊二首  其二",
        "author": "方回",
        "content": "江边危阜俯江皋，去马来牛细若毛。\n古道向来元寂寂，俗流何处不滔滔。\n漫拈老笔雕空阔，径命芳樽洗鬰陶。\n天地年年有摇落，悲秋端谢楚人骚。",
        "dynasty": "宋",
        "collection_info": null
    },
    {
        "title": "次韵孙元京见过言诗  其一",
        "author": "方回",
        "content": "骚坛争长各称兵，未卜谁欤霸业成。\n欲疗左盲治谷废，合除白俗扫元轻。\n屡更落落心犹壮，常恐空空气骤盈。\n据险作难终未是，頼公指示轨图平。",
        "dynasty": "宋",
        "collection_info": null
    },
    {
        "title": "次韵孙元京见过言诗  其二",
        "author": "方回",
        "content": "眼底惊嗟见此流，祇嫌接对未云稠。\n苏门逸响追长啸，湘浦余情续远游。\n新息今须乘果下，襄阳谁漫钓槎头。\n吾衰久矣公犹健，好控飞车跨九州。",
        "dynasty": "宋",
        "collection_info": null
    },
    {
        "title": "九日诗冯伯田王俊甫刘元辉杨泰之见和復次韵二首  其一",
        "author": "方回",
        "content": "空经虚纬费来之，弦急常由瑟柱危。\n壮似阴山歌敕勒，悲于易水和渐离。\n崎岖万古无穷事，酩酊重阳几句诗。\n剩喜故人会吾意，东篱何日酹残枝。",
        "dynasty": "宋",
        "collection_info": null
    },
    {
        "title": "九日诗冯伯田王俊甫刘元辉杨泰之见和復次韵二首  其二",
        "author": "方回",
        "content": "归来誓墓学羲之，政坐机张触处危。\n久已光芒韬巨阙，更能文采眩长离。\n奏书方朔三千牍，饮酒渊明二十诗。\n索米长安饥欲死，何如终保傲霜枝。",
        "dynasty": "宋",
        "collection_info": null
    },
    {
        "title": "寄还程道益道大昆季诗卷",
        "author": "方回",
        "content": "山水吾州称绝奇，间生杰出当如之。\n不行天上五岭路，焉识人间二程诗。\n无逸幼槃金华似，才翁子美欧阳知。\n怒流汹涌各分派，万折到海夫奚疑。",
        "dynasty": "宋",
        "collection_info": null
    },
    {
        "title": "为黄仲宣赋山中四章章四句  其一",
        "author": "方回",
        "content": "山中之朝，有溪可瓢。\n饮我之水，亦逍以遥。",
        "dynasty": "宋",
        "collection_info": null
    },
    {
        "title": "为黄仲宣赋山中四章章四句  其二",
        "author": "方回",
        "content": "山中之暮，岂不风雨。\n心与一灯，耿耿千古。",
        "dynasty": "宋",
        "collection_info": null
    },
    {
        "title": "为黄仲宣赋山中四章章四句  其三",
        "author": "方回",
        "content": "山中之人，耘夫耕民。\n鲭厥五侯，其如子真。",
        "dynasty": "宋",
        "collection_info": null
    },
    {
        "title": "为黄仲宣赋山中四章章四句  其四",
        "author": "方回",
        "content": "于疏于蹻，朋来其学。\n彼恶知兹，山中之乐。",
        "dynasty": "宋",
        "collection_info": null
    },
    {
        "title": "承金汉臣寄诗将及一月次韵奉酬併呈徐蜚英",
        "author": "方回",
        "content": "千里秋光一倚栏，危楼四望碧云宽。\n遥知对垒分诗将，未觉同舟怯县滩。\n九日与谁同把酒，八年如我倦弹冠。\n会难别易驹阴迅，时展来篇细细看。",
        "dynasty": "宋",
        "collection_info": null
    },
    {
        "title": "张滁州挽词二首  其一",
        "author": "方回",
        "content": "世变古来有，人才时岂无。\n已移甄井玺，犹握酿泉符。\n寿及周三老，名成汉八厨。\n彼哉武断者，盗起欲全躯。",
        "dynasty": "宋",
        "collection_info": null
    },
    {
        "title": "张滁州挽词二首  其二",
        "author": "方回",
        "content": "上庠同补处，祖父昔通家。\n书在灯俱续，舟移剑共差。\n故都箕子麦，晚忆邵平瓜。\n五福公无恨，吾生自可嗟。",
        "dynasty": "宋",
        "collection_info": null
    },
    {
        "title": "汉臣明府与公度使君话吾州山水之胜有诗次韵二首  其一",
        "author": "方回",
        "content": "绣作羣峰玉作川，笔端秋思浩无边。\n赐金增秩从民借，会费将军九万笺。",
        "dynasty": "宋",
        "collection_info": null
    },
    {
        "title": "汉臣明府与公度使君话吾州山水之胜有诗次韵二首  其二",
        "author": "方回",
        "content": "秋容洗雨雁浮空，牛斗之南江以东。\n是处皆为群玉府，谁家不似水晶宫。\n君侯总是文章伯，文物差宜锦绣胸。\n缓马倚楼随所适，高情长在醉吟中。",
        "dynasty": "宋",
        "collection_info": null
    },
    {
        "title": "次韵金汉臣五城道中",
        "author": "方回",
        "content": "郊行胸次爽于秋，岁稔天宽百姓忧。\n但有樵人歌陇上，永无廷尉望山头。\n最宜旷野开诗思，未觉他乡动客愁。\n想见霜林疏更好，绿阴时节忆曾游。",
        "dynasty": "宋",
        "collection_info": null
    },
    {
        "title": "次韵汉臣闵口渡",
        "author": "方回",
        "content": "岁月匆匆雁往迴，马头西去又东来。\n不知自有干坤后，几度芦花谢復开。",
        "dynasty": "宋",
        "collection_info": null
    },
    {
        "title": "九月三十日汉臣置酒次日有诗次韵",
        "author": "方回",
        "content": "槁梧策策晚风秋，始觉天边雨意休。\n扫尽阴霾供一醉，豁开空阔慰双眸。\n青铜未至无王老，红袖何嫌有莫愁。\n我亦放颠插残菊，不羞衰老雪盈头。",
        "dynasty": "宋",
        "collection_info": null
    },
    {
        "title": "赠寿昌墨客叶实甫",
        "author": "方回",
        "content": "古人削竹以为笔，木板为方竹为策。\n其字科斗或鸟迹，或篆或籀煤傅漆。\n未有今人所谓墨，晋发汲冢尚可识。\n地中间获钟鼎刻，文为之具未为极。\n何其妙哉善摹画，束缚毫管备肸饰。\n鹤眼凤咮凿湍石，黟楮剡藤捣成足。\n松烟鱼胞和坚密，夸精鬬巧不遗力。\n隶真行草最后出，万乃不能及古一。\n有良弓矢无良射，器利工拙缪绳尺。\n风颓俗降嘆近日，四宝往往俱难得，尤艰得者墨一物。\n燃爇膏脂磔桐实，非胶太燥则太溢。\n高价玄圭诡苍璧，其实不直瓦与砾。\n羲献不起欧褚毕，亦无李杜大诗伯。\n颠倒吏牍冒儒籍，乳臭小儿仅甲乙。\n苟且研磨暗窜易，奚李纵生惧称屈。\n寿昌叶老独奇崛，陟阪涉涧负囊笈。\n直笏圆丸动盈百，病风手试铜蟾滴。\n潋滟龙光浮五色，便觉砚中轰霹雳。\n金钱亦不过求索，但欲流名寄篇什。\n噫嘻此一怪墨客，作书转送三叹息。\n物有当黑不肯黑，事有当白不肯白。",
        "dynasty": "宋",
        "collection_info": null
    },
    {
        "title": "题吴山长文英野舟五首  其一",
        "author": "方回",
        "content": "春潮滞雨横舟晚，成就苏州一段奇。\n向使有人争此渡，韦郎眼底定无诗。",
        "dynasty": "宋",
        "collection_info": null
    },
    {
        "title": "题吴山长文英野舟五首  其二",
        "author": "方回",
        "content": "下邽老子扶黄屋，直上澶州城北楼。\n辽阳铁骑惊相问，旧日巴东野水舟。",
        "dynasty": "宋",
        "collection_info": null
    },
    {
        "title": "题吴山长文英野舟五首  其三",
        "author": "方回",
        "content": "我有孤舟自天地，沙头问渡苦无人。\n谁家贾舶浮溟渤，脱命蛟龙亦损神。",
        "dynasty": "宋",
        "collection_info": null
    },
    {
        "title": "题吴山长文英野舟五首  其四",
        "author": "方回",
        "content": "大才定復不求售，至宝政须能自珍。\n一篙用着方知贵，只恐悠悠懒问津。",
        "dynasty": "宋",
        "collection_info": null
    },
    {
        "title": "题吴山长文英野舟五首  其五",
        "author": "方回",
        "content": "世多汉水昭王事，谁辨乌江亭长心。\n君知此处真堪託，天下无波可得深。",
        "dynasty": "宋",
        "collection_info": null
    },
    {
        "title": "喜程道大至约诸友二首  其一",
        "author": "方回",
        "content": "东篱残菊未成尘，所见悠然意尚真。\n玉瓒常闻歌旱麓，白颠何得赋车邻。\n欲遵饭颗山头路，合问深明閤裏人。\n頼是吾徒不全弱，能来尔汝话酸辛。",
        "dynasty": "宋",
        "collection_info": null
    },
    {
        "title": "喜程道大至约诸友二首  其二",
        "author": "方回",
        "content": "攒眉抱膝一衰翁，岂为区区口腹穷。\n早向前朝阅诸老，曾微晚辈绍遗风。\n草堂诗到夔州后，竹马年思大历中。\n略共清谈商此事，未妨倾倒一樽同。",
        "dynasty": "宋",
        "collection_info": null
    },
    {
        "title": "次韵金汉臣见雪闻雁二首  其一",
        "author": "方回",
        "content": "山城酒薄客愁浓，卧厌秋霖万事慵。\n九月十月忽飞雪，北人南人俱笑容。",
        "dynasty": "宋",
        "collection_info": null
    },
    {
        "title": "次韵金汉臣见雪闻雁二首  其二",
        "author": "方回",
        "content": "月暗云迷度杳冥，飞鸣未肯落寒汀。\n得无田里声相似，独此长官能细听。",
        "dynasty": "宋",
        "collection_info": null
    },
    {
        "title": "寄题汪君秀山高处",
        "author": "方回",
        "content": "秀山高处我未到，想见斯人独啸歌。\n静赏奇云临翠巘，醉吞朗月上银河。\n异香染笔花间写，清影摇衣竹裏过。\n愧无健句凌空阔，奈此天边绝景何。",
        "dynasty": "宋",
        "collection_info": null
    },
    {
        "title": "十月中澣酒熟客至分韵得菊字",
        "author": "方回",
        "content": "乱离脱此生，真復类残菊。\n严霜百草死，愧我一影独。\n乡邻豪夺儿，岂不金满屋。\n或乃盗贼起，全家被屠戮。\n贾祸由稔恶，寡悔胜干禄。\n聊保两鬓白，时倒一樽绿。\n客有可人至，酒适今朝熟。\n隔墙马蹄响，呵殿盛驺仆。\n天边本无物，眼若送鸿鹄。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其一",
        "author": "方回",
        "content": "九日已过一，嘉菊无人采。\n晴轩醉余芳，頼有我辈在。\n胸着酒斗许，意阔浩如海。\n谁能起九原，共与推千载。\n儿女较唇舌，我岂尔能凂。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其二",
        "author": "方回",
        "content": "生者不聊生，死者已鬼录。\n死视生或优，冥默谢耻辱。\n侧闻田野间，十人九饥腹。\n奈何值狼贪，尚欲肆荼毒。\n客去醉眼冷，独坐数残菊。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其三",
        "author": "方回",
        "content": "我诗无所师，意略与古同。\n豪士见之笑，寒苦啼秋虫。\n采菊忽见山，不辨南与东。\n奇句忽天来，目断孤征鸿。\n岂有学圣贤，而不忍饥穷。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其四",
        "author": "方回",
        "content": "移石甃缺路，折竹樊疏篱。\n檐间见一蛛，悬身堕长丝。\n随风有所罥，罗络纵横施。\n胸中密经纬，似不过一饥。\n用意尔许恶，何待网成时。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其五",
        "author": "方回",
        "content": "平生天外心，异乎诸子者。\n着鞭无前途，焉用取竹马。\n乍争祖逖先，肯出桓温下。\n黄钟晚遭毁，轰雷釜鸣瓦。\n细玩郊沙爻，可不举需疋。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其六",
        "author": "方回",
        "content": "不谓予坦率，即谓予缪悠。\n冷官尚难为，热官何可求。\n寂寂雀罗门，无復车前驺。\n但恐严光足，终胜张禹头。\n客来且一觞，十觞未遽休。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其七",
        "author": "方回",
        "content": "士衡怒鬼子，仲氏不谓然。\n云间对日下，此语亦浅旃。\n丈夫贵有立，声名动万年。\n青蝇能肆污，白璧讵改妍。\n君但满酌我，一笑吞青天。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其八",
        "author": "方回",
        "content": "不见渊明面，渊明心可见。\n问何以见之，老菊耐霜霰。\n尚欲招祖谢，岂不鄙湛羡。\n市朝纷屠剥，禄位甘苟贱。\n高举能免此，学陶亦云善。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其九",
        "author": "方回",
        "content": "正始有遗音，衣冠落东南。\n典午頼群贤，历年百有三。\n吾闻运甓人，功与王谢参。\n晦俭佐宋齐，卖国尔乃甘。\n陶氏独有孙，饥死终无惭。",
        "dynasty": "宋",
        "collection_info": null
    },
    {
        "title": "以采菊东篱下悠然见南山为韵赋十首  其一○",
        "author": "方回",
        "content": "今日见此山，明日见此山。\n有时或不见，乃在云雾间。\n世事亦如此，反覆多阻艰。\n阴晦待其晴，山色终当还。\n俗诮勿与竞，誓死保此间。",
        "dynasty": "宋",
        "collection_info": null
    },
    {
        "title": "赠相士李山屋",
        "author": "方回",
        "content": "四十五万坑长平，五十六万败彭城。\n头小而锐重瞳子，可谓善战能用兵。\n杀人何得惨如此，不知天亦还杀尔。\n世间产一虎头相，几阵生灵为渠死。\n韩擒彭醢不足悲，无辜性命供娱嬉。\n汉家宗社计未定，商山老人歌紫芝。\n相人相穷不相达，天道好生不好杀。\n岂无袖手閒书生，一着满盘死棋活。",
        "dynasty": "宋",
        "collection_info": null
    },
    {
        "title": "赠朱师裕",
        "author": "方回",
        "content": "相府违离二十年，弁兮突见外孙贤。\n故因高韵如袁粲，岂但雄文似史迁。\n兵甲喧豗征马地，音书断阻去鸿天。\n因君略得平安信，诸老无多重怆然。",
        "dynasty": "宋",
        "collection_info": null
    },
    {
        "title": "十一月二十日南至二首  其一",
        "author": "方回",
        "content": "风吹六十二年春，又见阳和一夜新。\n兴废亲更三国事，死生暗易万城人。\n种花纵好谁同赏，置酒良难自惯贫。\n今独身为本宗长，思兄临节倍悲辛。",
        "dynasty": "宋",
        "collection_info": null
    },
    {
        "title": "十一月二十日南至二首  其二",
        "author": "方回",
        "content": "至节今年始得归，祀先牲酒亦无几。\n儿孙长大衣装少，婢仆顽慵廪饩微。\n交阯虞翻犹不死，荆州王粲竟何依。\n玉筩已想黄钟动，只有心灰自懒飞。",
        "dynasty": "宋",
        "collection_info": null
    },
    {
        "title": "马军自杭至雨少止",
        "author": "方回",
        "content": "春尽雨还雨，山寒云更云。\n昼常无日色，夜不见星文。\n蜂起此狂贼，马来皆劲军。\n克期可平尽，玉石恐难分。",
        "dynasty": "宋",
        "collection_info": null
    },
    {
        "title": "予尝治郡屡平贼嘆今所见不然",
        "author": "方回",
        "content": "昔在专城日，吾尝破贼时。\n土豪勤问探，民户感恩私。\n公论必旁采，下情须尽知。\n骑军远迎击，孰识一先棋。",
        "dynasty": "宋",
        "collection_info": null
    },
    {
        "title": "十九日斩贼十二人始明正典刑",
        "author": "方回",
        "content": "兵兴欲两旬，三载气初伸。\n汝既甘从贼，官非乐杀人。\n早知膏白刃，何忍效黄巾。\n拙速无奇策，登城悉市民。",
        "dynasty": "宋",
        "collection_info": null
    },
    {
        "title": "早大雾午大风寇销兵解之象",
        "author": "方回",
        "content": "骤合公超雾，俄飞御寇风。\n大声千里动，阴翳一时空。\n远睇烽楼外，愁吟战鼓中。\n所思何日见，还得一樽同。",
        "dynasty": "宋",
        "collection_info": null
    },
    {
        "title": "二十一甲子晴",
        "author": "方回",
        "content": "昨日大风声，今朝甲子晴。\n整襟衣顿爽，开匣镜偏明。\n早就鲸鲵筑，终全燕雀成。\n清和旧时节，新麵入山城。",
        "dynasty": "宋",
        "collection_info": null
    },
    {
        "title": "二十三日天气绝佳西军还二十四日东如绩溪",
        "author": "方回",
        "content": "独坐绿阴下，追思秋日春。\n眠蚕方放大，早麦欲尝新。\n岂意贼生贼，忍闻人食人。\n何时兵遂解，纵遣上城民。",
        "dynasty": "宋",
        "collection_info": null
    },
    {
        "title": "四月初二日出兵恰满一月百姓未得下城",
        "author": "方回",
        "content": "久谓兵当解，何知战未休。\n属方甜笋蕨，遽已艷葵榴。\n骨痛金疮作，心烦火色浮。\n满城俱闭户，不但一人愁。",
        "dynasty": "宋",
        "collection_info": null
    },
    {
        "title": "四月初四日闻绩溪凡十五都贼焚欲尽傍出焚歙县之南乡遂焚至昌化",
        "author": "方回",
        "content": "昔日初闻寇，诸人早出师。\n焚烧宁太广，收剿已无遗。\n斧钺何曾钝，雷霆岂肯迟。\n迁延非决策，那得更狐疑。",
        "dynasty": "宋",
        "collection_info": null
    },
    {
        "title": "四月初九日清和绝佳闻贼焚歙南路蔓延五十余里",
        "author": "方回",
        "content": "小园无客至，独坐一绳床。\n霁日千林净，熏风四月凉。\n禽鱼完孕育，草木竞芬香。\n姓命人难得，何为有战场。",
        "dynasty": "宋",
        "collection_info": null
    },
    {
        "title": "四月初十日得蜂虿茧丝之句",
        "author": "方回",
        "content": "深言惧忤时，聊復一评之。\n靡暇防蜂虿，惟工竭茧丝。\n因循终不恤，平定岂无期。\n麦赭秧田废，人家半忍饥。",
        "dynasty": "宋",
        "collection_info": null
    },
    {
        "title": "闻移东兵剿南贼",
        "author": "方回",
        "content": "破贼须先易，行军要出奇。\n霆轰当不测，乌合本无知。\n夏税催科日，秧田插莳时。\n扫除如少缓，两不便公私。",
        "dynasty": "宋",
        "collection_info": null
    },
    {
        "title": "客谓榴花早而多竹笋少岁旱",
        "author": "方回",
        "content": "客忧今岁旱，事已见几微。\n早早榴花密，迟迟竹笋稀。\n即今防黠贼，已若堕重围。\n更使逢荒歉，呜呼万事非。",
        "dynasty": "宋",
        "collection_info": null
    },
    {
        "title": "四月二十日客言兵所不至麦有黑虫食之",
        "author": "方回",
        "content": "望望遥峰外，行行茂树中。\n愁添诗鬓白，旱觉战尘红。\n已嘆桑无茧，何期麦有虫。\n南熏元不改，千古舜絃风。",
        "dynasty": "宋",
        "collection_info": null
    },
    {
        "title": "观蚁迁知雨",
        "author": "方回",
        "content": "行行密密復疏疏，衔子沿阶粟粒如。\n几夜夏寒疑未雨，槐安国有五行书。",
        "dynasty": "宋",
        "collection_info": null
    },
    {
        "title": "四月二十六日雨后添严军南击贼寨",
        "author": "方回",
        "content": "端许忧差减，宁容病寖侵。\n添兵薅草寇，垂早降梅霖。\n寨破山无险，田高水亦深。\n着书垂不朽，或可遂初心。",
        "dynasty": "宋",
        "collection_info": null
    },
    {
        "title": "四月二十七日梅雨甚骤",
        "author": "方回",
        "content": "黄梅三日雨，漏屋使人愁。\n无饭不遑恤，有书犹欲修。\n绵延蜂虿贼，震动犬牙州。\n兵甲从今洗，民穷尚可忧。",
        "dynasty": "宋",
        "collection_info": null
    },
    {
        "title": "四月二十九日早起行园",
        "author": "方回",
        "content": "白髪萧萧一秃翁，披襟扶杖早凉中。\n偶因不饮全无寐，自笑能诗例得穷。\n梅雨园林江橘绿，竹风庭院海榴红。\n若非守御孤城闭，谁有幽居似此公。",
        "dynasty": "宋",
        "collection_info": null
    },
    {
        "title": "五月初二日闻祁门县四月二十七日大水没鼓楼蛟龙鬬争溺死者多休宁县江潭等处亦多漂溺",
        "author": "方回",
        "content": "今岁知何处，天刑亦惨哉。\n潢池犹未静，洚水復为灾。\n民叛非无说，官贪有自来。\n祁门郑龙鬬，此祸又谁胎。",
        "dynasty": "宋",
        "collection_info": null
    },
    {
        "title": "五月初三日雨寒痰嗽",
        "author": "方回",
        "content": "门外葵花一丈高，讵期端午更绵袍。\n佩符岂有玉刚卯，挑药久无金错刀。\n人老形骸宜瘦劣，时危心肺倍焦劳。\n柴门昼掩身多病，听雨寒窗首屡搔。",
        "dynasty": "宋",
        "collection_info": null
    },
    {
        "title": "五月十一日生朝三首  其一",
        "author": "方回",
        "content": "浊醪儿辈尚能谋，且勿惊忧且勿愁。\n不肯前朝峨豸角，可于当世较蝇头。\n永无紫绶金章梦，甘与青鞋布袜休。\n旦夕贼平岁中熟，茅柴杯外更何求。",
        "dynasty": "宋",
        "collection_info": null
    },
    {
        "title": "五月十一日生朝三首  其二",
        "author": "方回",
        "content": "本非高蹈挂朝冠，自是危途举足难。\n世上十年人不识，山中五月夜犹寒。\n感风垂死骨骸痛，止酒近旬杯杓干。\n牵率亲朋致嘉惠，时危敢作等閒看。",
        "dynasty": "宋",
        "collection_info": null
    },
    {
        "title": "五月十一日生朝三首  其三",
        "author": "方回",
        "content": "强展愁眉进一杯，年年红熟见杨梅。\n至亲阻寇全无信，时贵嫌贫近不来。\n京兆旧游张敞马，督亢遥望剧辛台。\n华荣寂寞手翻覆，好在徉狂老万回。",
        "dynasty": "宋",
        "collection_info": null
    },
    {
        "title": "五月二十一夜雨未止六昼夜水涨寇阻无人入城",
        "author": "方回",
        "content": "昼夜雨滂沱，平畴变海河。\n地如随水去，天岂厌人多。\n讨叛犹输粟，攻坚未掩戈。\n积阴凝杀气，玄造意如何。",
        "dynasty": "宋",
        "collection_info": null
    },
    {
        "title": "五月二十三日甲子交六月节稍晴三四五復大雨贼寨未下",
        "author": "方回",
        "content": "每日看天色，今年厌雨声。\n重新六甲换，喜得一朝晴。\n疲卒淹穷谷，饥民守坏城。\n竹深荷净处，犹忆旧承平。",
        "dynasty": "宋",
        "collection_info": null
    },
    {
        "title": "初二日许公度使君来自西坑贼寨见访",
        "author": "方回",
        "content": "曰予视贼垒，雨且二十日。\n山行屡颠仆，泥行马没膝。\n火攻未可施，诸军睨空碧。\n小丑胆气粗，亦有炮与石。\n持榜以招之，贷命续粮食。\n彼谓一下山，求活岂可得。\n使君廉且慈，眉攒咽为塞。\n未必皆凶徒，胁从十有七。\n暴露数月矣，武将正愤悒。\n合围焉肯退，但欲事鏖击。\n天意不肯晴，讵不念冤抑。\n渠魁谋遁逃，所幸已就执。\n焉得遂两解，曲赦与抆拭。",
        "dynasty": "宋",
        "collection_info": null
    },
    {
        "title": "六月初七日雨始止初八日始晴",
        "author": "方回",
        "content": "昨夕星初见，兹晨雾亦披。\n徯闻平贼报，先赋喜晴诗。\n□□犹如旧，新蝉未觉迟。\n皇天已悔祸，小丑復奚为。",
        "dynasty": "宋",
        "collection_info": null
    },
    {
        "title": "六月十七日十八日大雨闻贼欲降",
        "author": "方回",
        "content": "谁遣青天变漏天，人閒无復有平田。\n女娲炼石端何物，子产禜龙未必然。\n死徙衔冤终不雪，生存忍饿更堪怜。\n腐儒自笑穷今极，旬月曾无一醉眠。",
        "dynasty": "宋",
        "collection_info": null
    },
    {
        "title": "六月二十二日守陴百姓始下城",
        "author": "方回",
        "content": "本不食官粟，亦令登敌楼。\n鸣桴木杪急，传箭夜深愁。\n暗蹑蛇缠膝，尘搔虱满头。\n传闻贼寨破，今日得归休。",
        "dynasty": "宋",
        "collection_info": null
    },
    {
        "title": "六月二十三日立秋喜闻贼平镇将凯回归府官俱还",
        "author": "方回",
        "content": "乱起杏花落，贼平梧叶飞。\n顿忘三伏暑，竟解万山围。\n大将伤流矢，诸军曳血衣。\n先登不如此，焉得凯歌归。",
        "dynasty": "宋",
        "collection_info": null
    },
    {
        "title": "寄题婺源程氏得寓亭",
        "author": "方回",
        "content": "今醉翁遨古醉乡，斯亭有路到羲皇。\n九流人品杯中物，万卷家书膝上郎。\n山意相迎随步好，花阴独立满身香。\n临风诗思谁能画，想见津津喜色黄。",
        "dynasty": "宋",
        "collection_info": null
    },
    {
        "title": "送歙尉牛宝臣",
        "author": "方回",
        "content": "身骑瘦马着练衣，能俭谁云俸入微。\n延礼老儒令子拜，束钤蛮卒到村稀。\n向来髯漆今成雪，此去袍青合换绯。\n为报乡邻索南物，锦囊惟有好诗归。",
        "dynasty": "宋",
        "collection_info": null
    },
    {
        "title": "孚舟亭独坐",
        "author": "方回",
        "content": "荦确莳籼米，浅清钓鯈鱼。\n兹事不在多，克俭即有余。\n俯仰六十载，山城八迁居。\n忆昔罢阃幕，始有此屋庐。\n鞠躬畚瓦砾，流汗薅茅苴。\n前后列花果，左右环图书。\n谁令厕朝士，又驾太守车。\n大兵革宇宙，乘时沸猱狙。\n斸掘坏畦径，抉偷夷庭除。\n厨荒败炊爨，室空移贮储。\n归来问邻旧，死徙徒欷歔。\n募工淘秽井，课仆通污渠。\n旋理短檠灯，復荷长柄锄。\n倏忽九寒暑，出入无馿舆。\n忍贫不肯仕，人谓回也愚。\n今岁事大谬，羣贼屠郊墟。\n古树伐作薪，野茹挑为蔬。\n淡食已数月，穷乃至此欤。\n筋力既衰劣，鬓毛苦凋疏。\n以今较畴昔，百事皆弗如。\n弗如又何嗟，不繫天命且。\n柴荆永日闭，池亭秋霁初。\n朝看白云起，暮对丹霞舒。\n独坐心自赏，是身如空虚。",
        "dynasty": "宋",
        "collection_info": null
    },
    {
        "title": "送郭伯川",
        "author": "方回",
        "content": "皓首厖眉话昔游，隙阴俯仰叹如流。\n万山中遇驱骃辔，十载前同上鹤楼。\n洚水余氓犹粥饭，潢池小丑更戈矛。\n纷纷贪吏甚狼虎，盍与驱除绝后忧。",
        "dynasty": "宋",
        "collection_info": null
    },
    {
        "title": "初凉",
        "author": "方回",
        "content": "余民脱死初平寇，歉岁逢秋亦喜凉。\n止水池边临树影，逆风林下遡花香。\n尚欣邻壁肯赊酒，不管空庖无宿粮。\n已往可惊来未测，延缘聊得抚流光。",
        "dynasty": "宋",
        "collection_info": null
    },
    {
        "title": "怀惭",
        "author": "方回",
        "content": "逃生何处可茅庵，城市山林总不堪。\n人莫我知姑用六，今非昔比更缄三。\n擘麟行酒海深浅，繫雁传书天北南。\n数月儿曹尽饥瘦，无能衰叟但怀惭。",
        "dynasty": "宋",
        "collection_info": null
    },
    {
        "title": "望南山别峰见树间烟出知有隠者",
        "author": "方回",
        "content": "南山有别峰，石树相因依。\n兹晨偶流目，遥见青烟微。\n未知此林下，谁家掩荆扉。\n我亦欲一往，结茅纫槲衣。\n秋饭所种粟，春羹自生薇。\n今年四阅月，孤城闭贼围。\n当其薪粲绝，无翅何由飞。\n客谓郊关外，似觉事转非。\n岁俭剽夺急，村荒游徼稀。\n豺狼方磨牙，择人以自肥。\n市隠世态恶，岩栖心事违。\n四海岂不广，惆怅将焉归。",
        "dynasty": "宋",
        "collection_info": null
    },
    {
        "title": "去萍草",
        "author": "方回",
        "content": "童子携竹器，摝去池中萍。\n见鱼故已佳，水底林峦青。\n復呼荷锄者，薙草汛我庭。\n蛇蚓无留藏，行径免露零。\n刬秽致洁凈，拨翳生皛荧。\n朗月明其抟，古镜还精灵。\n语寂理已会，虑澹神自冥。\n白髪一老翁，兀然坐孤亭。",
        "dynasty": "宋",
        "collection_info": null
    },
    {
        "title": "送黟县学官江归上饶石湖精舍",
        "author": "方回",
        "content": "小桃源住饭不足，夜鹤传声趣驾还。\n细嚼紫阳山色饱，馋涎犹睨应天山。",
        "dynasty": "宋",
        "collection_info": null
    },
    {
        "title": "有感三首  其一",
        "author": "方回",
        "content": "仓皇得郡免朝辞，十六年间老转痴。\n一角未堪峨獬豸，二螯敢笑食蟛蜞。\n刊摩干宝搜神记，啸咏陶潜责子诗。\n格是世人无识者，可能更索树神知。",
        "dynasty": "宋",
        "collection_info": null
    },
    {
        "title": "有感三首  其二",
        "author": "方回",
        "content": "十年归把钓鱼竿，万变惟凭冷眼看。\n白髪相寻点鬼簿，紫金焉得返魂丹。\n渐惊老旧遗民尽，欲问承平往事难。\n秋日未须畏残暑，浙江潮退即天寒。",
        "dynasty": "宋",
        "collection_info": null
    },
    {
        "title": "有感三首  其三",
        "author": "方回",
        "content": "今沿古泝醉眉攒，堪转舆旋老眼寒。\n昼静倚楹常独立，夜深抚几忽长嘆。\n关张运去金刀绝，王谢声沉玉树残。\n欲淬笔锋刳鬼胆，生冤死恨海漫漫。",
        "dynasty": "宋",
        "collection_info": null
    },
    {
        "title": "闻汪翔甫八月十日卒去曹元会五月三日之报仅三月余两翁皆年八十四",
        "author": "方回",
        "content": "甫作诗为两翁寿，岂虞相继骇予闻。\n八旬已过太公望，一旦俱为冥漠君。\n场屋少时尝张王，兵戈晚岁忽纷纭。\n全天所赋无遗憾，端復真修地下文。",
        "dynasty": "宋",
        "collection_info": null
    },
    {
        "title": "悲歌五首  其一",
        "author": "方回",
        "content": "三十年前乐事饶，閒身无事暑初销。\n携琴岳寺延秋月，吹笛江楼过夜潮。\n自倚豪狂诗句疾，岂虞离乱鬓毛凋。\n故人死尽身犹在，交道生涯两寂寥。",
        "dynasty": "宋",
        "collection_info": null
    },
    {
        "title": "悲歌五首  其二",
        "author": "方回",
        "content": "更问公裳与幞头，披襟散髪十年秋。\n郭郎鲍老元相□，张丈殷兄且自由。\n善乐神仙惟有醉，算知天地本无愁。\n奈何尚欲诛姦鬼，亹亹寒窗笔不休。",
        "dynasty": "宋",
        "collection_info": null
    },
    {
        "title": "悲歌五首  其三",
        "author": "方回",
        "content": "独立萧萧落叶风，閒居已忍十年穷。\n幸犹张籍不终瞎，未必杜微真是聋。\n琐事可容知较尽，尘编敢谓读皆通。\n骨骸欲朽心神在，未害藏山待至公。",
        "dynasty": "宋",
        "collection_info": null
    },
    {
        "title": "悲歌五首  其四",
        "author": "方回",
        "content": "忧惊喜愕梦纷纷，了了谁能白黑分。\n昼夜星辰常转换，春秋草木互芳芬。\n姬昌秦政今谁讳，吕洞钟权近不闻。\n气尽势穷终变灭，世间万事总浮云。",
        "dynasty": "宋",
        "collection_info": null
    },
    {
        "title": "悲歌五首  其五",
        "author": "方回",
        "content": "穷凶极诈肆淫贪，宾主湖山昼夜酣。\n世事可欺沙武口，天诛难免木绵庵。\n赀财已籍宫宜赭，腰领犹全首欠函。\n地下丽华应有语，不因玉树失江南。",
        "dynasty": "宋",
        "collection_info": null
    },
    {
        "title": "赠黟县星学舒碧云",
        "author": "方回",
        "content": "原夫官赋省题诗，何乃甘心改业为。\n场屋久忘涂注乙，星辰閒测斗牛箕。\n细看肖貌殊清彻，徐玩挥毫亦怪奇。\n闻道天文修晋志，淳风会有立朝时。",
        "dynasty": "宋",
        "collection_info": null
    },
    {
        "title": "九月初五日",
        "author": "方回",
        "content": "暮雨萧萧鼓角风，草枯木落雁横空。\n每逢九日不胜感，垂近七旬无奈穷。\n螃蟹今年犹未有，茅柴我辈亦堪中。\n篱边瘦菊青如粟，已胜芙蓉万朵红。",
        "dynasty": "宋",
        "collection_info": null
    },
    {
        "title": "庚寅",
        "author": "方回",
        "content": "江湖秋水事茫茫，近县犹闻有战场。\n多病多忧欺此老，半醒半醉了重阳。\n见山篱下无人至，戏马台头几客忙。\n万事不同时节似，感今怀古倍悲凉。",
        "dynasty": "宋",
        "collection_info": null
    },
    {
        "title": "美许孝子",
        "author": "方回",
        "content": "圣善已云远，义方犹此亲。\n须尝许止药，未老窦郎椿。\n竹院深床稳，烟庖垢面尘。\n曾参养曾皙，剩阅舞雩春。",
        "dynasty": "宋",
        "collection_info": null
    },
    {
        "title": "孔府判野耘尝宦云南今以余瘴多病意欲休官因读唐书南诏传为此二诗问其风俗  其一",
        "author": "方回",
        "content": "万里蚕丛国，西南出漏天。\n吐蕃唐徼接，越巂汉疆连。\n参井星躔外，岷峨雪界边。\n䍧船元下粤，剑栈忽朝燕。\n骠信狂图歇，苴咩险要镌。\n称元更号谓，督爽革官联。\n慰谕开行府，咨诹肃使权。\n贝仍通一觅，土尚锡双田。\n饰齿金兼漆，充衣卉与毡。\n瓜匏冬更实，桃杏腊尤妍。\n混壹良堪喜，诛求或未悛。\n霜威才莅止，舆诵总驩然。\n归橐无蛮货，征袍有瘴烟。\n□曾甘鞅掌，由此困沉绵。\n柔远华风浃，同文译史传。\n愿闻谈土俗，王会纂周篇。",
        "dynasty": "宋",
        "collection_info": null
    },
    {
        "title": "孔府判野耘尝宦云南今以余瘴多病意欲休官因读唐书南诏传为此二诗问其风俗  其二",
        "author": "方回",
        "content": "汉代哀牢种，泸南大渡河。\n其都居善阐，有水号牂牁。\n丞相祠诸葛，将军畏伏波。\n石扶碑故在，铜作柱难磨。\n古但羁縻耳，今如震慑何。\n一戎平六诏，万旅削三峨。\n跣足遑机弩，毡头敢荷戈。\n鬼王牵骏驵，冺国效文螺。\n梵供花优钵，经传叶贝多。\n异香燃笃耨，硕果噉波罗。\n碧钿悬珠珥，银鈎摘象驮。\n深秋如夏热，穷腊亦春和。\n雾毒飞鸢堕，风腥巨蟒过。\n已还生定远，犹类病维摩。\n宦思轻髦梗，閒心愿涧阿。\n此乡非瘴土，何幸小婆娑。",
        "dynasty": "宋",
        "collection_info": null
    },
    {
        "title": "丞相大观文马公先生挽词三首  其一",
        "author": "方回",
        "content": "四载咸淳相，艰哉去国情。\n极知几事密，或遂好谋成。\n董卓征荀爽，陈桓免晏婴。\n为公翻左汉，尚觉寸丹明。",
        "dynasty": "宋",
        "collection_info": null
    },
    {
        "title": "丞相大观文马公先生挽词三首  其二",
        "author": "方回",
        "content": "病笃辞台席，明年遂失襄。\n少容公展布，岂遽国危亡。\n此老为微子，吾君类偃王。\n欺孤木绵鬼，寸斩亦何伤。",
        "dynasty": "宋",
        "collection_info": null
    },
    {
        "title": "丞相大观文马公先生挽词三首  其三",
        "author": "方回",
        "content": "天地干戈阻，门生合会丧。\n谓传和相钵，有腼陆公庄。\n衰钝辜陶冶，危疑去庙廊。\n空怀精卫意，无奈海茫茫。",
        "dynasty": "宋",
        "collection_info": null
    },
    {
        "title": "上南行十二首  其一",
        "author": "方回",
        "content": "初过城南门，即过城下渡。\n岂无小笋舆，未若且徒步。\n霜重船板滑，水涸岸石露。\n我老人不识，小让樵者路。",
        "dynasty": "宋",
        "collection_info": null
    },
    {
        "title": "上南行十二首  其二",
        "author": "方回",
        "content": "历险极可畏，升高宜少休。\n岭水东西分，终亦归同流。\n臧获相尔汝，借竈燃枯槱。\n五里一酌酒，聊以娱兹游。",
        "dynasty": "宋",
        "collection_info": null
    },
    {
        "title": "上南行十二首  其三",
        "author": "方回",
        "content": "我不上南山，垂近四十载。\n山中花瓢翁，尚与山俱在。\n据高瞰人世，昔田今为海。\n道傍魏公亭，柱化础亦败。",
        "dynasty": "宋",
        "collection_info": null
    },
    {
        "title": "上南行十二首  其四",
        "author": "方回",
        "content": "七里南山边，更作三里程。\n十里旧榷界，双桥酒有声。\n身老友朋尽，事殊时代更。\n茅店迷处所，饮徒眠九京。",
        "dynasty": "宋",
        "collection_info": null
    },
    {
        "title": "上南行十二首  其五",
        "author": "方回",
        "content": "金焦大小孤，号为天下奇。\n繄此水中岑，突兀颇似之。\n千古几洚水，蛟龙不能移。\n寄言瓮牖士，守道当如兹。",
        "dynasty": "宋",
        "collection_info": null
    },
    {
        "title": "上南行十二首  其六",
        "author": "方回",
        "content": "溪北曰富登，溪南曰富代。\n其西曰泽富，富固人所爱。\n民贫今已极，名实殊不对。\n此村名杏村，杏花果安在。",
        "dynasty": "宋",
        "collection_info": null
    },
    {
        "title": "上南行十二首  其七",
        "author": "方回",
        "content": "昔闻马粪巷，今涉牛矢岭。\n无牛亦无矢，步步入佳境。\n望我端人居，时焉一引领。\n亦如马粪边，王谢芳更永。",
        "dynasty": "宋",
        "collection_info": null
    },
    {
        "title": "上南行十二首  其八",
        "author": "方回",
        "content": "叶有义谓何，根有即叶有。\n登岭问地名，强辨果是否。\n我观松柏竹，青青黄落后。\n叶有有此叶，可以观此守。",
        "dynasty": "宋",
        "collection_info": null
    },
    {
        "title": "上南行十二首  其九",
        "author": "方回",
        "content": "斯人近云亡，华算八十四。\n登堂拜画像，衣冠昂古制。\n有子身不死，科名今九世。\n焉知三家村，乃见万乘器。",
        "dynasty": "宋",
        "collection_info": null
    },
    {
        "title": "上南行十二首  其一○",
        "author": "方回",
        "content": "弃官逃世名，居此深谷中。\n谷深夜更深，剧谈滋无穷。\n照壁书灯青，煨炉茶火红。\n门外晓鷄鸣，天地号霜风。",
        "dynasty": "宋",
        "collection_info": null
    },
    {
        "title": "上南行十二首  其一一",
        "author": "方回",
        "content": "君子贵淡交，不在杯炙间。\n主人苦留客，因辞乃得还。\n中道逢故旧，酒肉又如山。\n半醉可以去，岂不知时艰。",
        "dynasty": "宋",
        "collection_info": null
    },
    {
        "title": "上南行十二首  其一二",
        "author": "方回",
        "content": "谈笑復谈笑，竟忘早与晚。\n翩翻凌深波，恍惚度层巘。\n醉身但觉轻，归路不知远。\n人生常如兹，百年亦易遣。",
        "dynasty": "宋",
        "collection_info": null
    },
    {
        "title": "岁尽即事三首  其一",
        "author": "方回",
        "content": "閒门空宇日萧萧，天地无情鬓转凋。\n政使面颜成菜色，未应官职爱冰条。\n藏山竹简光阴短，寄陇梅枝信息遥。\n不寐夜窗听风雪，枯肠殊欠一樽浇。",
        "dynasty": "宋",
        "collection_info": null
    },
    {
        "title": "岁尽即事三首  其二",
        "author": "方回",
        "content": "七里滩西更上滩，十年生事一渔竿。\n故人共骇霜毛短，俗子犹嫌铁面寒。\n雪屋五更天地独，梅诗一句古今难。\n虚名浪得真何用，空使先生刻肺肝。",
        "dynasty": "宋",
        "collection_info": null
    },
    {
        "title": "岁尽即事三首  其三",
        "author": "方回",
        "content": "干戈汹涌一年间，酒债何时可尽还。\n盗起屡煽邻县火，军兴全赭近城山。\n天阴体倦金疮痛，岁俭家寒藿食艰。\n最苦梅开厌求索，柴扉草舍不容关。",
        "dynasty": "宋",
        "collection_info": null
    },
    {
        "title": "倚梅观雪",
        "author": "方回",
        "content": "空山浩浩朔风吹，萧飒如蓬两鬓垂。\n独倚寒梅看远雪，合呼美酒赋新诗。\n剡舟地逈何由往，陇驿天遥亦谩思。\n忽忆立年湖上事，金樽银笔永无期。",
        "dynasty": "宋",
        "collection_info": null
    },
    {
        "title": "再赋倚梅观雪以前诗太哀故",
        "author": "方回",
        "content": "清莫清哉亦壮哉，茅庐何自致琼瑰。\n江南胜赏无如雪，天下难题最是梅。\n剪水玉蛾能送瑞，司花青帝想怜才。\n老臣诗就天颜喜，叩齿当空酹一杯。",
        "dynasty": "宋",
        "collection_info": null
    },
    {
        "title": "梅",
        "author": "方回",
        "content": "玉楼仙去老逋坡，天下诗人奈尔何。\n茅舍一枝元不少，水村千树未为多。\n力排杀气回元造，善保阳神养内和。\n暗处寻香疏认影，可容冶思羡凌波。",
        "dynasty": "宋",
        "collection_info": null
    },
    {
        "title": "雪",
        "author": "方回",
        "content": "老面临高不畏风，尘寰一变蕊珠宫。\n骤难金碧茅茨别，预喜蝗螟瘴疠空。\n至洁独凝羣物表，太和元在极寒中。\n绝怜诗骨能禁许，惟有梅梢肖此翁。",
        "dynasty": "宋",
        "collection_info": null
    },
    {
        "title": "十二月二十八日立春次韵王山长俊甫",
        "author": "方回",
        "content": "余生橄榄蠖求伸，久作屠酥最后人。\n万事不关閒处眼，三朝聊喜岁前春。\n草芽地已回生意，雪霁天应念小民。\n船活东游君决计，何当同载自由身。",
        "dynasty": "宋",
        "collection_info": null
    },
    {
        "title": "辛卯元日三首  其一",
        "author": "方回",
        "content": "六十年前五岁儿，梦魂历历万艰危。\n数声春雨微中酒，绝好梅花大欠诗。\n老病自应无世味，退修焉用要人知。\n十兄弟行唯身在，未可全狂且半痴。",
        "dynasty": "宋",
        "collection_info": null
    },
    {
        "title": "辛卯元日三首  其二",
        "author": "方回",
        "content": "回首同庚五岁孙，老夫老矣尚何言。\n一生酒债兼诗债，数亩花园半菜园。\n雨泞谓难来贺客，马嘶谁忽顾閒门。\n倏无骤有真天相，径为茅柴覆瓦樽。",
        "dynasty": "宋",
        "collection_info": null
    },
    {
        "title": "辛卯元日三首  其三",
        "author": "方回",
        "content": "十年争席听渔樵，办着心情耐寂寥。\n老觉岁华殊易迈，愁嫌日晷似难消。\n纵无诗句题桃板，也有春光到柳条。\n何限贵人近俱殀，镇长穷健不逍遥。",
        "dynasty": "宋",
        "collection_info": null
    },
    {
        "title": "寄题九华苏君明甫梦牛亭",
        "author": "方回",
        "content": "融融洩洩非烟雾，金门玉堂严陛枑。\n上帝高居朝百灵，神人真官俨无数。\n九华种德萱堂仙，许傍红云听韶頀。\n琼林宴罢偃霓旌，诏赐麒麟引归路。\n似牛非牛斯何祥，梦觉生此玉树郎。\n渥洼汗马实非马，洛洞髯珠谁谓羊。\n天上真龙世莫测，例晦头角韬晶光。\n梦中之牛颇类此，岂果噉刍甘服箱。\n忠臣事君比蝼蚁，慈父爱子号豚犬。\n鸠雎夫妇雁兄弟，託物取象意微婉。\n冉耕伯牛司马牛，大贤名字何赫烜。\n得非此母奇此儿，他年负重能致远。\n绣舆羽卫归蓬莱，奇征异兆犹昭回。\n作亭大刻梦牛记，银黄上冢兼荣哀。\n函关道士驾西迈，万岁树精焉在哉。\n邂逅便当知止足，拽转鼻头归去来。",
        "dynasty": "宋",
        "collection_info": null
    },
    {
        "title": "寄仇仁近白廷玉张仲实京口当涂江阴三学正兼述新岁阴雨春寒有怀",
        "author": "方回",
        "content": "同时纠正诸侯学，铛脚相邻总鉅邦。\n足可养廉三斛米，未妨温故一灯窗。\n有人北面求宗旨，无事东流送大江。\n向道紫阳山色好，何为不肯泝溪泷。",
        "dynasty": "宋",
        "collection_info": null
    },
    {
        "title": "六十五春寒吟七首  其一",
        "author": "方回",
        "content": "日日春寒昼掩扉，惊嗟六十五年非。\n未为白傅同州起，犹胜坡翁海外归。\n斗分军兴羣盗作，浙乡水患细民饥。\n忍穷苟活犹閒管，痛惜残梅万点飞。",
        "dynasty": "宋",
        "collection_info": null
    },
    {
        "title": "六十五春寒吟七首  其二",
        "author": "方回",
        "content": "当是平生取数多，穷途无力战羣魔。\n二千石滥知州事，三十年羞进士科。\n人老决难重少壮，春寒毕竟渐晴和。\n筹来算往终无益，且傍残梅作醉歌。",
        "dynasty": "宋",
        "collection_info": null
    },
    {
        "title": "六十五春寒吟七首  其三",
        "author": "方回",
        "content": "老眼閒中子细看，天公作剧故多端。\n雪占岁稔何曾稔，雨作春寒断是寒。\n酒尽闷多欢笑少，花开折易长成难。\n暮年不喜金仙说，到此心才悟六观。",
        "dynasty": "宋",
        "collection_info": null
    },
    {
        "title": "六十五春寒吟七首  其四",
        "author": "方回",
        "content": "病骨春寒欠酒浇，关山满眼雁程遥。\n有人恨过江淹赋，何处魂堪宋玉招。\n六十五翁来日短，百千万事迅风飘。\n平生知己惊俱尽，一影穷山伴寂寥。",
        "dynasty": "宋",
        "collection_info": null
    },
    {
        "title": "六十五春寒吟七首  其五",
        "author": "方回",
        "content": "清晓林禽百种鸣，春寒渐暖变新声。\n向阳死草青先茁，解冻枯池绿再生。\n太子四门何足怪，麻姑三海自堪惊。\n回头最念儿童辈，不识灯宵旧太平。",
        "dynasty": "宋",
        "collection_info": null
    },
    {
        "title": "六十五春寒吟七首  其六",
        "author": "方回",
        "content": "性癖耽吟本不工，平生竟復坐诗穷。\n状头浪说三千字，举手行为七十翁。\n夜永自怜灯是伴，春寒最苦酒难中。\n王侯蝼蚁终同尽，便出阳神也落空。",
        "dynasty": "宋",
        "collection_info": null
    },
    {
        "title": "六十五春寒吟七首  其七",
        "author": "方回",
        "content": "知旧惊嗟踵丧亡，劣容此老据藜床。\n六旬有五犹穷健，百拙无双但醉狂。\n莳菜连畦终岁饱，种梅匝屋满家香。\n不须苦怨春寒恶，榾柮炉边味最长。",
        "dynasty": "宋",
        "collection_info": null
    },
    {
        "title": "上元再题",
        "author": "方回",
        "content": "梅残万点路傍雪，桃露一班梢上红。\n惆怅六鳌山已去，了无情绪答春风。",
        "dynasty": "宋",
        "collection_info": null
    },
    {
        "title": "送紫阳王山长俊甫如武林五首  其一",
        "author": "方回",
        "content": "干淳以后学无师，嘉绍厌厌士气衰。\n何等淫辞南岳稿，不祥妖谶晚唐诗。\n三风盍遣郑声放，一日忽惊周鼎移。\n欧九登庸柳七弃，昭陵曾筑太平基。",
        "dynasty": "宋",
        "collection_info": null
    },
    {
        "title": "送紫阳王山长俊甫如武林五首  其二",
        "author": "方回",
        "content": "纷纷肉食笑儒冠，頼有吾徒耐岁寒。\n心远要期来哲共，眼高不受俗书瞒。\n樽前笑语窥胸次，灯下工夫见笔端。\n好向故都求益友，归时敢作去时看。",
        "dynasty": "宋",
        "collection_info": null
    },
    {
        "title": "送紫阳王山长俊甫如武林五首  其三",
        "author": "方回",
        "content": "战鼙征骑汹人寰，此道烟昏雾晦间。\n万世难磨朱氏学，一官来管紫阳山。\n穷冬硕果何曾食，沧海明珠不再还。\n能作春霆启幽蛰，终身我亦巷瓢颜。",
        "dynasty": "宋",
        "collection_info": null
    },
    {
        "title": "送紫阳王山长俊甫如武林五首  其四",
        "author": "方回",
        "content": "儒风扫地久堪哀，谁与前朝养祸胎。\n真魏无年乔郑寿，杜游不作董丁来。\n游魂葛岭人方醉，转盼陈桥业遽灰。\n頼是紫阳书尚在，不随迁鼎委蒿莱。",
        "dynasty": "宋",
        "collection_info": null
    },
    {
        "title": "送紫阳王山长俊甫如武林五首  其五",
        "author": "方回",
        "content": "钱塘湖上试经过，便似秦淮玉树歌。\n突兀楼台新佛剎，依稀灯火旧沙河。\n士皆戎服骈鞍马，女尚宫粧拂黛蛾。\n我欲同君理轻棹，苏堤呼酒酹东坡。",
        "dynasty": "宋",
        "collection_info": null
    },
    {
        "title": "寄赵宾旸二首  其一",
        "author": "方回",
        "content": "秀亭山下旧吾庐，十二年邻长者居。\n近别復经三换历，相疏不寄一行书。\n诸郎已了婚姻未，所至堪怜盗贼余。\n老我种瓜生事拙，想君更苦食无鱼。",
        "dynasty": "宋",
        "collection_info": null
    },
    {
        "title": "寄赵宾旸二首  其二",
        "author": "方回",
        "content": "才疏意广道难行，深入穷山隠姓名。\n自分一瓢终陋巷，谁知五马昔专城。\n去年是处兴兵甲，此老无人问死生。\n忽忆杜微今七十，寄声聊见不忘情。",
        "dynasty": "宋",
        "collection_info": null
    },
    {
        "title": "不寐十首  其一",
        "author": "方回",
        "content": "清寒雪夜天，欹枕暗灯前。\n总为多思虑，常令少睡眠。\n着书传后世，讲学绍先贤。\n老死将无日，空閒十二年。",
        "dynasty": "宋",
        "collection_info": null
    },
    {
        "title": "不寐十首  其二",
        "author": "方回",
        "content": "孤灯深夜半，何乃抚床为。\n道左时难料，心方世岂知。\n孰刊前代史，肯作近人诗。\n黠鬼应相笑，干坤一老痴。",
        "dynasty": "宋",
        "collection_info": null
    },
    {
        "title": "不寐十首  其三",
        "author": "方回",
        "content": "暮年无寐意，灯与影应知。\n谁復名三叛，空劳赋五噫。\n今人难与语，来世尚堪期。\n准易扬雄业，真成覆瓿为。",
        "dynasty": "宋",
        "collection_info": null
    },
    {
        "title": "不寐十首  其四",
        "author": "方回",
        "content": "无寐復无寐，自知仍自知。\n少狂今始悔，宿疾尚堪医。\n雪水消残酒，灯花送好诗。\n元龙湖海气，老矣復何施。",
        "dynasty": "宋",
        "collection_info": null
    },
    {
        "title": "不寐十首  其五",
        "author": "方回",
        "content": "世间无限事，总不属閒人。\n必欲伸公论，宁如爱老身。\n武成难尽信，泰誓尚非真。\n卫府公闾语，何哉彼鬼神。",
        "dynasty": "宋",
        "collection_info": null
    },
    {
        "title": "不寐十首  其六",
        "author": "方回",
        "content": "夜眠纔合眼，即见此诸公。\n骸骨已应朽，精神犹自通。\n老怀常忽忽，暮景极怱怱。\n知己恩难报，皇天识寸衷。",
        "dynasty": "宋",
        "collection_info": null
    },
    {
        "title": "不寐十首  其七",
        "author": "方回",
        "content": "雪声兼雨声，静听到残更。\n为底常无寐，宁当有不平。\n食多嫌气浊，衾薄觉神清。\n万古书灯眼，心常与共明。",
        "dynasty": "宋",
        "collection_info": null
    },
    {
        "title": "不寐十首  其八",
        "author": "方回",
        "content": "涉世形容悴，违时嗜好偏。\n偶犹身未死，岂为己无眠。\n道丧文趋刻，谈高学类禅。\n申生真毙犬，望帝竟啼鹃。",
        "dynasty": "宋",
        "collection_info": null
    },
    {
        "title": "不寐十首  其九",
        "author": "方回",
        "content": "竺国轮迴说，诬民断勿疑。\n还知已死后，即是未生时。\n六道何凭考，三身故强推。\n反终更原始，不寐试深思。",
        "dynasty": "宋",
        "collection_info": null
    },
    {
        "title": "不寐十首  其一○",
        "author": "方回",
        "content": "细字昏难读，孤灯冷独挑。\n黄虀余口味，白豆验心苗。\n玉枕方春梦，金门正早朝。\n先生唯默坐，窗外雨萧萧。",
        "dynasty": "宋",
        "collection_info": null
    },
    {
        "title": "寄题桐君祠",
        "author": "方回",
        "content": "问姓云何但指桐，桐孙终古与无穷。\n遥知学出神农氏，独欠书传太史公。\n可用有名留世上，定应不死在山中。\n休官老守惭高致，政恐犹难立下风。",
        "dynasty": "宋",
        "collection_info": null
    },
    {
        "title": "徐制准挽辞",
        "author": "方回",
        "content": "纷纭钟鼎误公卿，孰与山林保令名。\n不共鹄袍争举业，早令熊辔绍诗声。\n人间倏忽惊兴废，物外从容了死生。\n何限貂蝉无葬地，一丘风月自佳城。",
        "dynasty": "宋",
        "collection_info": null
    },
    {
        "title": "十二月二十日立春系癸巳岁予年已六十七白刘唱和有云共把十千沽一斗相看七十欠三年因此遣兴",
        "author": "方回",
        "content": "客途穷极亦陶然，自觉平生愧乐天。\n能办十千沽一斗，何知七十欠三年。\n日晴雪路初行处，春到椒盘未颂前。\n好念故园小儿女，团栾闻早醉花边。",
        "dynasty": "宋",
        "collection_info": null
    },
    {
        "title": "癸巳元日年六十七",
        "author": "方回",
        "content": "生平矻矻短檠窗，晚节灰心殢酒缸。\n百岁三分新过二，十行一目旧无双。\n又惊客枕听春雨，即合归舟上浙江。\n未必樊迟劣颜子，故应学稼胜为邦。",
        "dynasty": "宋",
        "collection_info": null
    },
    {
        "title": "元日小雨",
        "author": "方回",
        "content": "红垂灯穗倍常明，缓缓晴须作好晴。\n着柳春风微有色，催花夜雨细无声。\n炉香早起蹒跚拜，杯酒朋来潋滟倾。\n一日一诗旧年例，新年一日两诗成。",
        "dynasty": "宋",
        "collection_info": null
    },
    {
        "title": "初六日过湖",
        "author": "方回",
        "content": "长于花担看梅花，不访山巅问水涯。\n世换湖光无减少，时来春色与增加。\n荒榛德佑权臣宅，老树咸平处士家。\n一醉第三桥畔酒，佳蔬菜更美鱼虾。",
        "dynasty": "宋",
        "collection_info": null
    },
    {
        "title": "放夜",
        "author": "方回",
        "content": "深夜楼前笑语譁，禁街钟鼓暂停挝。\n冶游谑浪非吾事，富足欢娱有几家。\n春酒可能融鬓雪，书灯独自照梅花。\n黄柑犹见昇平物，四十年前客永嘉。",
        "dynasty": "宋",
        "collection_info": null
    },
    {
        "title": "观灯小酌十四夜半大风而雨",
        "author": "方回",
        "content": "皓月微红映落霞，试呼樽酒答年华。\n柑为天下无双果，梅是春前第一花。\n自古良辰难得友，暂时老子不思家。\n夜深忽作大风雨，乐事元来亦未奢。",
        "dynasty": "宋",
        "collection_info": null
    },
    {
        "title": "追怀甲戌清明宇文信仲知郡大卿同尤张二倅过予小园赏花",
        "author": "方回",
        "content": "甲戌清明鬓未翁，邦君过我小园中。\n牡丹初喜开千朵，劫火何知付一空。\n展转干戈春梦断，凄凉风雨客途穷。\n九原可作应垂涕，今日前时事不同。",
        "dynasty": "宋",
        "collection_info": null
    },
    {
        "title": "数日项颊颧咽肿痛髪中有疮",
        "author": "方回",
        "content": "有生必死理之常，酒到何为不举觞。\n未问刘伶坟上土，何妨张咏鬓边疮。\n叔和解诀行尸脉，仲景工言越婢汤。\n知命吾当谢医药，服膺参也战兢章。",
        "dynasty": "宋",
        "collection_info": null
    },
    {
        "title": "春寒久病",
        "author": "方回",
        "content": "似觉今年太坎轲，春寒无策与降魔。\n断支酒费贫如故，细读医书病更多。\n客梦乡关心破碎，好花时节雨消磨。\n时人岂识衣冠会，清朗兰亭晋永和。",
        "dynasty": "宋",
        "collection_info": null
    },
    {
        "title": "送徐如心如婺源三十韵",
        "author": "方回",
        "content": "之子成春服，欢言驾出游。\n残红三月路，迭翠万山州。\n夏后乘輴泽，轩皇炼药丘。\n旷平初渺莽，屈曲渐深幽。\n比县干戈偃，诸村盗贼收。\n室庐还旧贯，邸店竞新修。\n蚕月门多鐍，秧田草尽耰。\n画龙沽肆古，槛虎驿程修。\n天目蟠根远，王干设险遒。\n径纡横巨石，涧洁见游鯈。\n岳势攀衡霍，星文摘斗牛。\n桑麻敦本业，笋蕨胜珍羞。\n谷冷长杉密，冈温早茗抽。\n宣平何处在，太白此中求。\n仙墅丹池火，僧庐野竹秋。\n农谈通稗史，骚咏入樵讴。\n楚雨三江外，吴云五岭头。\n夕阳彭蠡浦，潮水浙河流。\n西望番君国，东思越相州。\n孰云民俗俭，政尔士风优。\n舆隶知周孔，章缝盛鲁邹。\n圣贤一道续，天地四书留。\n阙里瞻庠序，师臣拜冕旒。\n永怀枌梓故，能奠藻芹不。\n灵顺王封庙，华光佛氏楼。\n端能无鬼责，焉所匪神庥。\n矧是儒家彦，初非贾客俦。\n诗材工捃摭，意匠极雕锼。\n佳句垂千古，浮荣等一沤。\n吾家紫阳下，肯作寄书邮。",
        "dynasty": "宋",
        "collection_info": null
    },
    {
        "title": "三月三日西湖第三桥四首  其一",
        "author": "方回",
        "content": "北曲南歌日日新，红粧不逐落红春。\n网鱼野老何曾觑，岂是心肠木石人。",
        "dynasty": "宋",
        "collection_info": null
    },
    {
        "title": "三月三日西湖第三桥四首  其二",
        "author": "方回",
        "content": "正月桥西卖酒家，柳初青眼草初芽。\n重来红紫随风雨，犹有野田黄菜花。",
        "dynasty": "宋",
        "collection_info": null
    },
    {
        "title": "三月三日西湖第三桥四首  其三",
        "author": "方回",
        "content": "尽道西湖久寂寥，红栏干落但空桥。\n细思未有苏堤日，且把閒愁着酒浇。",
        "dynasty": "宋",
        "collection_info": null
    },
    {
        "title": "三月三日西湖第三桥四首  其四",
        "author": "方回",
        "content": "野蔌随宜酒半醺，富儿盘馔拥红裙。\n兰亭会上无丝竹，芥蔕区区笑右军。",
        "dynasty": "宋",
        "collection_info": null
    },
    {
        "title": "寒热不调病一月余",
        "author": "方回",
        "content": "不肯中和按故常，膈痰鼻涕更头疡。\n尘飞泥涴三春尽，热熯寒僵一月强。\n乍把酒杯嫌药气，屡翻诗卷写医方。\n年年忆得古人语，端午绵衣未可藏。",
        "dynasty": "宋",
        "collection_info": null
    },
    {
        "title": "病后夏初杂书近况十首  其一",
        "author": "方回",
        "content": "含桃豌豆喜尝新，罂粟花边已送春。\n岂谓单衣挥扇手，仍为败絮拥炉身。\n唾壶甫换痰仍满，药贴多夸料不真。\n火热冰寒但绝欲，世间疫疠本无神。",
        "dynasty": "宋",
        "collection_info": null
    },
    {
        "title": "病后夏初杂书近况十首  其二",
        "author": "方回",
        "content": "怯寒重着旧绵裘，已见盆栽坼绛榴。\n自厌一春常服药，忽惊半月不梳头。\n画评懒与痴儿辨，诗序难禁晚进求。\n带砺有盟犹未保，当时谁识种瓜侯。",
        "dynasty": "宋",
        "collection_info": null
    },
    {
        "title": "病后夏初杂书近况十首  其三",
        "author": "方回",
        "content": "骎骎七十保余龄，鱼眼无眠夜夜醒。\n魂梦不迷神女雨，形容欲似老人星。\n参同契注房中术，归去来辞座右铭。\n却笑空王太肤浅，张皇浪说八师经。",
        "dynasty": "宋",
        "collection_info": null
    },
    {
        "title": "病后夏初杂书近况十首  其四",
        "author": "方回",
        "content": "客楼卧病过花时，老态如狂復似痴。\n甚欲不餐烟火食，颇能时赋草茅诗。\n余生自晓寸关尺，他日谁传髓骨皮。\n少许青梅倾斗酒，心醒貌醉尔焉知。",
        "dynasty": "宋",
        "collection_info": null
    },
    {
        "title": "病后夏初杂书近况十首  其五",
        "author": "方回",
        "content": "初扫蚕今欲茧时，无朝无暮雨垂垂。\n渔家长价蓑衣贵，种户流涎麦饭迟。\n跬步过从难跋涉，等閒脱着繫安危。\n肉芝石髓身中有，可向山灵遽朵颐。",
        "dynasty": "宋",
        "collection_info": null
    },
    {
        "title": "病后夏初杂书近况十首  其六",
        "author": "方回",
        "content": "六年三潦困余黎，谁识他年旧浙西。\n靡有孑遗何可忽，不知归去果安之。\n属方理屋又闻漏，垂欲出门仍畏泥。\n家在穷山乱云外，自惭无策救儿饥。",
        "dynasty": "宋",
        "collection_info": null
    },
    {
        "title": "病后夏初杂书近况十首  其七",
        "author": "方回",
        "content": "今年春夏极穷忙，日检医书校药方。\n甫得木瓜治膝肿，又须荆芥沐头疡。\n一生辛苦身多病，四至平和脉尚强。\n寿及龟堂老睦守，不难万首富诗囊。",
        "dynasty": "宋",
        "collection_info": null
    },
    {
        "title": "病后夏初杂书近况十首  其八",
        "author": "方回",
        "content": "富儿肥马跃雕鞍，同伴何由识木兰。\n拄杖扶携元未老，交床随逐本无官。\n三叉路口人心异，百尺楼头客眼寒。\n黠鬼老狐足妖怪，架中閒摘旧书看。",
        "dynasty": "宋",
        "collection_info": null
    },
    {
        "title": "病后夏初杂书近况十首  其九",
        "author": "方回",
        "content": "妙年刚谓世无愁，汗漫猖狂万里游。\n梦裏讲经天竺国，醉中横笛岳阳楼。\n散花女已无踪矣，老树精今尚在不。\n咋舌噬脐更摇手，颜瓢曾瑟外何求。",
        "dynasty": "宋",
        "collection_info": null
    },
    {
        "title": "病后夏初杂书近况十首  其一○",
        "author": "方回",
        "content": "一切牵缠断孟劳，何金为带紫为袍。\n老从杨柳樱桃去，醉肯螟蛉蜾蠃豪。\n共庆龙从干五会，谁工雉食鼎三膏。\n折腰彭泽不归去，未必东坡肯和陶。",
        "dynasty": "宋",
        "collection_info": null
    },
    {
        "title": "有感",
        "author": "方回",
        "content": "玩透羲爻未画前，今时天即古时天。\n回空其庶亦其庶，轲死不传焉不传。\n积愤淫伤诗未削，暗筹微婉史谁编。\n继周百世民彝在，岂为兴亡有变迁。",
        "dynasty": "宋",
        "collection_info": null
    },
    {
        "title": "呈阎子静廉访翰学二首  其一",
        "author": "方回",
        "content": "先生谁解与传神，写向吾诗似亦亲。\n文字老坡真学士，丰姿太白谪仙人。\n明庭瑞彩陈圭璧，治世奇祥出凤麟。\n一道澄清非所凂，湖山暂此岸纶巾。",
        "dynasty": "宋",
        "collection_info": null
    },
    {
        "title": "呈阎子静廉访翰学二首  其二",
        "author": "方回",
        "content": "文星炯炯照勾吴，草诏金銮旧老儒。\n今□□公高北斗，后身白傅到西湖。\n要途未若閒官乐，心服□□貌敬殊。\n臭味果能有投合，及门岂在急抠趋。",
        "dynasty": "宋",
        "collection_info": null
    },
    {
        "title": "送医工郭耕道",
        "author": "方回",
        "content": "上古三皇轩农羲，天始有柱地有基。\n腹虚与实疗民饥，心塞与开植民彝。\n保民性命专厥司，握生杀权名曰医。\n万事万物有偶奇，一阴一阳之所为。\n五运六气相参差，流行百骸敷四肢。\n河堤蚁窍如针锥，荣卫微爽颠不治。\n沉裏浮表数及迟，指下难明审毫釐。\n能肉其骨扶其危，神圣工巧古所推。\n汴梁凯旋并门师，代州之郭天下知。\n半留中原半南移，大方脉科三百朞。\n黄金台边驿骑驰，大树古巷传言丝。\n趣装北上扬喜眉，药囊香细温风吹。\n肘后之秘神护持，本草我亦一二窥。\n素问难经手曾披，但于一事似有疑。\n左右心肝肾肺脾，女人反此背看之。\n叔和脉经无此辞，託名为诀翻支离。\n尺盛尺弱分两岐，句拙语俗意有疵。\n举世附和莫钳锤，惟晁公武能辨兹。\n欲攀易牙别渑淄，郭侯去矣不可羁。\n丹砂赤箭参朮芝，豕苓鸡壅败鼓皮。\n百发百中谨所施，楼护侯鲭勿涎垂。\n弘景当有还山期，赠行聊效黄庭诗。",
        "dynasty": "宋",
        "collection_info": null
    },
    {
        "title": "四月十二日饮陆君用见山堂",
        "author": "方回",
        "content": "砚几书床茂树间，花深竹密地宽閒。\n绿阴正是浓时节，遮尽人家只见山。",
        "dynasty": "宋",
        "collection_info": null
    },
    {
        "title": "何仁甫作室日生男",
        "author": "方回",
        "content": "筑室肇闻开吉卜，弄璋恰喜共良辰。\n千间广厦连云起，一颗明珠入掌新。\n撰上梁文焉用我，作汤餠客可无人。\n门闾如此须高大，他日能容驷马轮。",
        "dynasty": "宋",
        "collection_info": null
    },
    {
        "title": "送徐似之归新城",
        "author": "方回",
        "content": "趁潮小缓转船头，不枉湖山十日留。\n喜得阎徐二学士，为传佳句过中州。",
        "dynasty": "宋",
        "collection_info": null
    },
    {
        "title": "午节",
        "author": "方回",
        "content": "年年节与物相符，笋已成竿燕欲雏。\n客裏不知端午近，卖花担上见菖蒲。",
        "dynasty": "宋",
        "collection_info": null
    },
    {
        "title": "送和仲宽寿阳尉",
        "author": "方回",
        "content": "青衫淝水去，亦足慰高年。\n县以州名寿，官于尉号仙。\n战场潜鬼火，耕野起人烟。\n綵棒无劳设，蒲轮下九天。",
        "dynasty": "宋",
        "collection_info": null
    },
    {
        "title": "五月初十日病体少苏",
        "author": "方回",
        "content": "仙棋一局烂樵柯，尘世纷纷梦幻多。\n病起镜中非復我，愁来酒外更无它。\n逍遥悟解参庄叟，矍铄形容谢伏波。\n忽省明朝又生日，暮年归计欲如何。",
        "dynasty": "宋",
        "collection_info": null
    },
    {
        "title": "是日大雨水涨",
        "author": "方回",
        "content": "三桥北畔清湖水，双塔西边晓日楼。\n展转愈知吾事拙，因循復作半年留。\n海风石首随潮上，梅雨航船入市浮。\n时节不殊荣悴异，腐儒杯酒暂忘忧。",
        "dynasty": "宋",
        "collection_info": null
    },
    {
        "title": "癸巳生日二首  其一",
        "author": "方回",
        "content": "夜来终日雨如倾，晓起楼头喜渐晴。\n血气衰微吾道胜，慾心死绝此身生。\n一区宅愧先人业，万首诗垂后世名。\n蚊喙收声蛙不吠，忽闻邻柳送啼鶑。",
        "dynasty": "宋",
        "collection_info": null
    },
    {
        "title": "癸巳生日二首  其二",
        "author": "方回",
        "content": "倚楼历历算行藏，囏阻颠危暗自伤。\n垂近七旬天所借，孰怜三岁父云亡。\n岭南蛊毒千山雾，燕北毡寒六月霜。\n殿榜郡符皆画餠，空余骨痛似金疮。",
        "dynasty": "宋",
        "collection_info": null
    },
    {
        "title": "生日再书",
        "author": "方回",
        "content": "汤餠随缘和醤酰，六年三潦念民饥。\n重逢白髪人生日，愿见黄梅雨止时。\n诗好远过千岁寿，家贫深负五男儿。\n许身稷契杜陵老，岂谓残生乃至斯。",
        "dynasty": "宋",
        "collection_info": null
    },
    {
        "title": "用五男儿再赋",
        "author": "方回",
        "content": "每于生日赋新诗，似觉今年老更痴。\n窃谓齐公千驷马，岂如陶氏五男儿。\n能拚久客常沉醉，不念全家惯忍饥。\n七十尚争三屈指，挂冠一纪此差奇。",
        "dynasty": "宋",
        "collection_info": null
    },
    {
        "title": "赠医士清溪居士丘通甫",
        "author": "方回",
        "content": "乃翁挟艺专淮乡，使死者生危不亡。\n远如扁鹊师长桑，又如近世庞安常。\n所交者谁龙虎骧，真李临淮郭汾阳。\n军门出入一药囊，精兵十万无金疮。\n参苓硝石雄附姜，补泻虚实调炎凉。\n晚择所从遨真扬，郄家太尉王东床。\n有子有子跨竈郎，半夜衣传肘后方。\n清溪居士清名香，心欲识面形参商。\n迩来解后古余杭，其言亹亹慨以慷。\n七表八裏谁能详，三部九候吾独臧。\n八十一难声琅琅，素问灵枢腹为箱。\n望形察色起仆僵，馘俘二竖完膏肓。\n伤寒足脉根膀胱，过经七日妖灾禳。\n度彼没溺君为航，浅学不识空望洋。\n若有人兮云锦裳，饮君一剂寿而康。\n赠君诗篇金玉相，贯月夜虹光燄长。\n干坤六合何茫茫，生民性命孰翕张。\n惟将惟相惟医良，良将无人战卒戕。\n良相无人贤士藏，良医无人彭作殇。\n焉得万笔千缣缃，屈君着书肩岐黄。",
        "dynasty": "宋",
        "collection_info": null
    },
    {
        "title": "次韵徐容斋赠丘通甫",
        "author": "方回",
        "content": "绝如山谷赠初君，奇绝新诗妙绝文。\n斥逐三彭精异术，破除二竖奏元勋。\n千茎白雪难重少，一匕玄霜幸见分。\n可惜向来缺参请，按摩搬运漫辛勤。",
        "dynasty": "宋",
        "collection_info": null
    },
    {
        "title": "梅雨大水",
        "author": "方回",
        "content": "积年梅雨动兼旬，咎证源源殆有因。\n狐假虎威饶此辈，鼠穿牛角念吾民。\n涎流白饭难侥倖，汗滴青秧浪苦辛。\n曲许乖龙啖梁燕，何如饥溺拯穷人。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其一",
        "author": "方回",
        "content": "夜半观天象，无星定肯晴。\n河流兼市没，船势与楼平。\n未杀漂摇意，仍添飒洒声。\n人膏饫鱼鼈，真宰忍忘情。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其二",
        "author": "方回",
        "content": "波浪冒原田，羣鱼不自全。\n返常真足怪，行险绝堪怜。\n骤作乘时快，遄成失势颠。\n儿童拾鳗鳝，争着柳枝穿。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其三",
        "author": "方回",
        "content": "陆走无非水，楼居併是泥。\n褰裳难跋涉，执盖困扶携。\n国虑白圭壑，城危智伯堤。\n旸乌果安在，转觉漏天低。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其四",
        "author": "方回",
        "content": "江南梅子雨，骚客古今愁。\n岂意连年夏，频妨庶事秋。\n为鱼民自痛，食肉尔何忧。\n衰老那禁得，看天独倚楼。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其五",
        "author": "方回",
        "content": "能免尧捐瘠，端由稷播艰。\n民生频不竞，世故政相关。\n穴蚁移楼杪，田蛙产竈间。\n丰凶卜檐溜，半月响潺湲。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其六",
        "author": "方回",
        "content": "眼待稻花看，青苗浸急湍。\n万家应恸哭，五月更恒寒。\n政尔千仓足，犹云一饭难。\n凶灾忽如此，容易便平安。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其七",
        "author": "方回",
        "content": "蒸渍衣巾醭，拘挛臂膝顽。\n老身何足恤，时事自多艰。\n井满瓢堪汲，船高树可攀。\n苍生百万亿，性命雨旸间。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其八",
        "author": "方回",
        "content": "平地惊胥怒，滔天类鲧湮。\n稍低三板水，不活百城人。\n已拚过从绝，徒工徙倚频。\n鹄形无白粲，蜂起有黄巾。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其九",
        "author": "方回",
        "content": "今日云霄客，何人禹稷思。\n树高堪避溺，稻尽底充饥。\n苦口非吾事，衰躯异昔时。\n东溟容有限，细读后山诗。",
        "dynasty": "宋",
        "collection_info": null
    },
    {
        "title": "五月九日甲子至月望庚午大雨水不已十首  其一○",
        "author": "方回",
        "content": "西湖湖外水，汹涌入城流。\n比户升高阁，通衢塞大舟。\n学泅儿辈喜，绝爨老夫忧。\n会见蹄涔涸，鱼虾悔浪游。",
        "dynasty": "宋",
        "collection_info": null
    },
    {
        "title": "十六日水退雨不已次受益韵二首  其一",
        "author": "方回",
        "content": "暑雨民咨怨，由来直匪今。\n湿能蒸病骨，滴欲碎归心。\n积水连村郭，前途昧浅深。\n雄风楚台上，谁且独披襟。",
        "dynasty": "宋",
        "collection_info": null
    },
    {
        "title": "十六日水退雨不已次受益韵二首  其二",
        "author": "方回",
        "content": "七年逢四潦，苟活到于今。\n每值月离毕，难逢木守心。\n江兼湖共满，忧与恨俱深。\n万顷青秧没，田家泪湿襟。",
        "dynasty": "宋",
        "collection_info": null
    },
    {
        "title": "再用前韵",
        "author": "方回",
        "content": "此事谁知我，他年岂料今。\n棋残才有眼，灯暗欲无心。\n衰老常为客，山林故自深。\n忘形侣猿鹤，可待整冠襟。",
        "dynasty": "宋",
        "collection_info": null
    },
    {
        "title": "十七十八日犹雨",
        "author": "方回",
        "content": "浮云几万里，白日闷晴晖。\n稍觉波涛缩，犹闻点滴微。\n两旬捐破扇，五月着寒衣。\n老病忧时事，高门马自肥。",
        "dynasty": "宋",
        "collection_info": null
    },
    {
        "title": "十九日始晴",
        "author": "方回",
        "content": "今日檐仍滴，何人胆不寒。\n晒帆船尚湿，扫市路才干。\n造化玄机转，生灵死命完。\n传闻睦东馆，楼阁付惊湍。",
        "dynasty": "宋",
        "collection_info": null
    },
    {
        "title": "次韵受益苦雨二首  其一",
        "author": "方回",
        "content": "乃者黄梅近，朝朝以雨书。\n将无作人鲊，孰不困河鱼。\n近郡淹城郭，连村浸室庐。\n何当与奇术，辟谷驾飞车。",
        "dynasty": "宋",
        "collection_info": null
    },
    {
        "title": "次韵受益苦雨二首  其二",
        "author": "方回",
        "content": "甘泽关民命，随时不在多。\n滴穿檐下石，烂倒水中荷。\n天有凶荒岁，人无政事科。\n诚心能抚字，乖气转为和。",
        "dynasty": "宋",
        "collection_info": null
    },
    {
        "title": "湖上喜晴",
        "author": "方回",
        "content": "人閒尘不到，别是一清凉。\n雨足千峰净，风熏百草香。\n阴森穿茂密，汩㶁泝深长。\n想见吴中路，连天尽绿秧。",
        "dynasty": "宋",
        "collection_info": null
    },
    {
        "title": "次韵受益喜晴二首  其一",
        "author": "方回",
        "content": "谁扶一轮日，与扫万重云。\n水已落数尺，田犹收几分。\n大钧回叶气，疏网削深文。\n尔饭堪餬口，忍为梁上君。",
        "dynasty": "宋",
        "collection_info": null
    },
    {
        "title": "次韵受益喜晴二首  其二",
        "author": "方回",
        "content": "高楼晓气清，钟鼓报新晴。\n乍覩阳乌色，频闻喜鹊声。\n纵难期上熟，差足慰深耕。\n忍见民穷极，唯宜岁事成。",
        "dynasty": "宋",
        "collection_info": null
    },
    {
        "title": "次韵阎学士靖轩赠受益山居二首  其一",
        "author": "方回",
        "content": "十里方诸影绿鬟，空蒙潋滟一窗间。\n天河不洗读书眼，未可同君上此山。",
        "dynasty": "宋",
        "collection_info": null
    },
    {
        "title": "次韵阎学士靖轩赠受益山居二首  其二",
        "author": "方回",
        "content": "八月涛江五月湖，画图一见粟生肤。\n君家奄有两奇观，更觉天真胜画图。",
        "dynasty": "宋",
        "collection_info": null
    },
    {
        "title": "十九日甲戌晴己卯晚又雨二首  其一",
        "author": "方回",
        "content": "稍復桥痕旧，俄惊础汗非。\n岂宜真汹涌，止可略霏霺。\n河伯毋流毒，云师幸霁威。\n劣能驱暑气，即愿吐晴晖。",
        "dynasty": "宋",
        "collection_info": null
    },
    {
        "title": "十九日甲戌晴己卯晚又雨二首  其二",
        "author": "方回",
        "content": "吴郡传犹庶，严滩报可惊。\n田中车水出，城上驾船行。\n旅屋仍簁漏，穷檐用盎盛。\n幸而有雷电，此雨不难晴。",
        "dynasty": "宋",
        "collection_info": null
    },
    {
        "title": "二十五日庚辰连作暴雨即霁",
        "author": "方回",
        "content": "昨日占天色，心知有异同。\n甫能湖水绿，不合晓霞红。\n龙挟滂沱过，蝇惊霹雳空。\n斯须即开霁，共快楚台风。",
        "dynasty": "宋",
        "collection_info": null
    },
    {
        "title": "赠淳邑风水山人何君",
        "author": "方回",
        "content": "谁保南阳百世阡，控颐别颊每堪怜。\n发丘郎将焉容御，裸葬王孙幸获全。\n何所不如围即墨，厥今安在像祁连。\n小诗更举樊崇事，好与慈孙孝子传。",
        "dynasty": "宋",
        "collection_info": null
    },
    {
        "title": "题陈正之兰亭",
        "author": "方回",
        "content": "十六迴更癸丑春，兰亭临本尚如新。\n学书良易人难学，聊喜他乡见似人。",
        "dynasty": "宋",
        "collection_info": null
    },
    {
        "title": "病中夜思",
        "author": "方回",
        "content": "垂及七旬叟，行将三伏时。\n归期秋未定，病势夜尤危。\n眼困终难寐，心明尚可医。\n阴寒伺阳燠，间隙不容丝。",
        "dynasty": "宋",
        "collection_info": null
    },
    {
        "title": "次韵金直卿夏夜",
        "author": "方回",
        "content": "楼高夜独吟，鑑古復筹今。\n不竞当知命，无瑕在养心。\n人声钟后绝，天影水中深。\n风槛微凉处，时时一正襟。",
        "dynasty": "宋",
        "collection_info": null
    },
    {
        "title": "题李提举心远轩",
        "author": "方回",
        "content": "心远渊明拟问之，悠然身世见山时。\n强名真意元无物，缘底忘言更有诗。\n宇宙襟怀千斛酒，王侯勋业一枰棋。\n古来大隠在朝市，可待休官办菊篱。",
        "dynasty": "宋",
        "collection_info": null
    },
    {
        "title": "题张长卿竹梅用苏黄各二句",
        "author": "方回",
        "content": "西湖处士骨应槁，不復龙蛇看挥扫。\n是谁招此断肠魂，竹外一枝斜更好。",
        "dynasty": "宋",
        "collection_info": null
    },
    {
        "title": "六月二十九夜",
        "author": "方回",
        "content": "小阁微凉上，閒人半醉中。\n双明萤度水，一向柳拖风。\n委曲聊随俗，艰难敢讳穷。\n香山吾不逮，犹胜杜陵翁。",
        "dynasty": "宋",
        "collection_info": null
    },
    {
        "title": "七月初一日早起",
        "author": "方回",
        "content": "太白星初上，参旗井钺连。\n新秋知几日，酷暑极今年。\n足不能离地，心常欲契天。\n水乡差得稔，亢旱念山田。",
        "dynasty": "宋",
        "collection_info": null
    },
    {
        "title": "楼夜",
        "author": "方回",
        "content": "危栏空阔上，牛斗转天心。\n为底常无寐，频来故独临。\n船声终夜静，楼影半河阴。\n诗就忘工拙，随宜莫苦吟。",
        "dynasty": "宋",
        "collection_info": null
    },
    {
        "title": "呈赵左丞",
        "author": "方回",
        "content": "迩年士夫乏廉称，或以廉称不称能。\n兼廉且能毅且弘，嗟我有眼见未曾。\n君侯妙年翔鲲鹏，横击海宇无与朋。\n孝事其亲行有恒，移忠于君德日昇。\n胸中朗彻水月澄，笔端变化云雾蒸。\n惠者怀之威者惩，内作心膂外股肱。\n浙右艰食何频仍，六年三潦岁不登。\n劝分之意极哀矜，坐使粒价不敢腾。\n馁腹再果僵復兴，今秋大稔稻没塍。\n长吏于民无弋矰，如寒与裘暑与冰。\n老夫昔也霜后鹰，即今仅似痴冻蝇。\n一纪不仕閒如僧，少陵日困籴五升。\n犹此客窗吟孤灯，往哉一见贤左丞。",
        "dynasty": "宋",
        "collection_info": null
    },
    {
        "title": "观丧事",
        "author": "方回",
        "content": "悠悠谁到百年身，百万杭民一聚薪。\n棺内棺前争几许，挽郎自是白鬚人。",
        "dynasty": "宋",
        "collection_info": null
    },
    {
        "title": "中秋雨",
        "author": "方回",
        "content": "瘴疠干戈脱此生，一隅略见旧承平。\n上元灯火中秋月，但苦人心不肯晴。",
        "dynasty": "宋",
        "collection_info": null
    },
    {
        "title": "代次韵闻砧",
        "author": "方回",
        "content": "谁家秋夜捣衣声，遥忆良人在戍营。\n野宿貔貅天一角，树移乌鹊月三更。\n怨怀想像闺中切，逸韵悠扬枕上清。\n砧杵催成岁迟暮，抚时亦觉壮心惊。",
        "dynasty": "宋",
        "collection_info": null
    },
    {
        "title": "送临安洪行之次鲜于伯几韵",
        "author": "方回",
        "content": "丈夫志四方，出户无万里。\n焉能缩如蜗，鬰鬰久居此。\n于思今子骏，落笔甫友美。\n衮褒一字难，何独赏之子。\n勿谓貌甚尫，力可拔象齿。\n隘哉招海柳，讵识子路喜。\n橄榄政復苦，异彼道傍李。\n岂其谏涂开，可口不见纪。\n峨峨黄金台，梯飈凌太紫。\n大川楫方舟，明堂栋文梓。\n新丰马周足，斗酒可以洗。",
        "dynasty": "宋",
        "collection_info": null
    },
    {
        "title": "八月二十九日雨霁玩古兰",
        "author": "方回",
        "content": "积雨不可出，五日无盐酰。\n纵復有雨具，出门将告谁。\n兹辰復何辰，明窗漏晴曦。\n我有古猗兰，瓦斛以莳之。\n举世无识者，惟有秋蝶知。\n紫穗密匼匝，雪茸纷葳蕤。\n国香袭衣袖，坚坐神自怡。\n微咏韩子操，长歌湘纍词。\n空庖不遑省，聊足忘调饥。",
        "dynasty": "宋",
        "collection_info": null
    },
    {
        "title": "九月初四日大风雨近重阳无酒夜成二首  其一",
        "author": "方回",
        "content": "怕见秋深秋又深，青灯白髪厌愁霖。\n百年剩几重阳日，万事都无一称心。\n自揣老怀饶感慨，可须佳节强登临。\n在陈自郐哦韩句，敢望空罍有浊斟。",
        "dynasty": "宋",
        "collection_info": null
    },
    {
        "title": "九月初四日大风雨近重阳无酒夜成二首  其二",
        "author": "方回",
        "content": "秋霖欲洗庾公尘，不管楼头客恨新。\n塞雁又为江左客，菊花曾识晋时人。\n百年虚谷先生老，一纪严州太守贫。\n几向客中度重九，苦无佳句答良辰。",
        "dynasty": "宋",
        "collection_info": null
    },
    {
        "title": "猗兰秋思三首  其一",
        "author": "方回",
        "content": "猗兰奕叶晓疏晴，栩栩秋光小蝶轻。\n皂翅绣花三五点，庾郎无句画难成。",
        "dynasty": "宋",
        "collection_info": null
    },
    {
        "title": "猗兰秋思三首  其二",
        "author": "方回",
        "content": "绿叶枝头紫粟丛，素花抽雪细茸茸。\n国香政要枯如腊，旋买离骚置册中。",
        "dynasty": "宋",
        "collection_info": null
    },
    {
        "title": "猗兰秋思三首  其三",
        "author": "方回",
        "content": "老子今年忽不贫，价方玉佩有兰纫。\n一枝半朵悬衣带，肯羡腰间大羽人。",
        "dynasty": "宋",
        "collection_info": null
    },
    {
        "title": "晚晴",
        "author": "方回",
        "content": "油泥方滑道，返照隔楼明。\n年已如秋老，心犹爱晚晴。\n鼓刀宁异遇，带索定徒行。\n倚遍阑干夜，寒砧处处声。",
        "dynasty": "宋",
        "collection_info": null
    },
    {
        "title": "九日汪元卿送酒亦有相拉者以病嗽不出",
        "author": "方回",
        "content": "紫兰黄菊园丁送，亦有邻翁送酒来。\n何忽于斯须煮药，不然夫岂怯衔杯。\n登高朋友空相觅，抱病情怀未易开。\n过了重阳更堪醉，霜天螃蟹小春梅。",
        "dynasty": "宋",
        "collection_info": null
    },
    {
        "title": "九月十二日得蟹小酌",
        "author": "方回",
        "content": "莫欺虚谷太凄凉，短髪频搔意自长。\n万古江山宜晚景，一番宇宙更秋光。\n东篱把菊非尘世，左手持螯可醉乡。\n二物于吾犹莫逆，达人何日不重阳。",
        "dynasty": "宋",
        "collection_info": null
    },
    {
        "title": "赠相士王秀溪",
        "author": "方回",
        "content": "不惜佳人国为倾，髑髅头盖野狐精。\n丈夫更有何郎粉，老眼须君业镜明。",
        "dynasty": "宋",
        "collection_info": null
    },
    {
        "title": "松江使君张周卿致泖口蟹四十辈",
        "author": "方回",
        "content": "松江太守今贤侯，喜有螃蟹无监州。\n左手持螯右杯酒，文章政事第一流。\n吴田今年十分秋，各执稻穗朝厥酋。\n初生琐细类蟛𧑅，既长魁巨肩蝤蛑。\n渔父横江竹为断，照夜纷纭灯火乱。\n取之一蟹胜一蟹，尖美于团十月半。\n怒目横行敢抗虎，宜尔就擒堕烹爨。\n黄堂不忍专俊味，遣饷不减锦绣段。\n老夫菜肠久雷鸣，忽四十辈来峥嵘。\n得公宰相三斗鼻吸之醋，剉我坡仙一年好景之橙。\n金脐雪脆手自擘，何必牛炙兼羊羹。\n馋拏涎攫快一醉，焉待将糖而弥躁，带糟而微生。\n一诗往谢张夫子，莫怪无厌犹未已。\n内黄侯承津致矣，但欠青州从事耳。",
        "dynasty": "宋",
        "collection_info": null
    },
    {
        "title": "次张鹏飞解官旧韵",
        "author": "方回",
        "content": "聚敛臣应愧直臣，暂閒身似胜官身。\n险夷异路良难测，进退忘怀直任真。\n万国山河封域广，九天日月照临新。\n乌台凤沼登耆旧，屈指如公几正人。",
        "dynasty": "宋",
        "collection_info": null
    },
    {
        "title": "平心胡秘监诞日",
        "author": "方回",
        "content": "五朝遗老四专城，年号凡经十四更。\n八袠即今踰少壮，七人从昔冠耆英。\n冻窗映雪能坚坐，泥屐看山只步行。\n清健如公天下少，平心心事十分平。",
        "dynasty": "宋",
        "collection_info": null
    },
    {
        "title": "次韵张中白元日",
        "author": "方回",
        "content": "瓣香清晓肃冠绅，户外遥山展翠颦。\n瘦影自怜耽醉叟，欢声何限喜晴人。\n怱怱节序梅花老，衮衮尘埃世事新。\n自有天来至今日，不知芳草几番春。",
        "dynasty": "宋",
        "collection_info": null
    },
    {
        "title": "正月初三日水西寺",
        "author": "方回",
        "content": "不到水西久，十年怀梦思。\n重行兵后路，暗觅壁间诗。\n僧出房俱鐍，人游榼自随。\n隔溪望城郭，未觉似春时。",
        "dynasty": "宋",
        "collection_info": null
    },
    {
        "title": "次韵方去言用予喜归韵见寄三首  其一",
        "author": "方回",
        "content": "秋高亲见老崖来，险阻嵚崎付一杯。\n万古悬知名不夜，九泉谁免骨为灰。\n轻鸥熟与风波狎，劲柏宁资粪壤栽。\n却笑诸儿浪生死，大都暮落枉朝开。",
        "dynasty": "宋",
        "collection_info": null
    },
    {
        "title": "次韵方去言用予喜归韵见寄三首  其二",
        "author": "方回",
        "content": "笔法君追宝晋斋，禅机我愧老蒲鞋。\n尝僚台阃相知旧，得友江山到处佳。\n铁马尘高频极目，锦鳞音断岂忘怀。\n亦思竹底陪溪逸，人品终疑未易侪。",
        "dynasty": "宋",
        "collection_info": null
    },
    {
        "title": "次韵方去言用予喜归韵见寄三首  其三",
        "author": "方回",
        "content": "野鸟呼风金粟堆，曲江宫殿委荒苔。\n是非谁办笔褒贬，鸿燕屡惊春去来。\n偃月人今姦骨朽，浣花翁未醉眉开。\n吟君诗罢登山崦，立尽斜阳尚懒迴。",
        "dynasty": "宋",
        "collection_info": null
    },
    {
        "title": "庆陆仁重举男四首  其一",
        "author": "方回",
        "content": "治郡年才半买臣，青春天上送麒麟。\n鼎来好事由阴德，曾活澄江十万人。",
        "dynasty": "宋",
        "collection_info": null
    },
    {
        "title": "庆陆仁重举男四首  其二",
        "author": "方回",
        "content": "相门佳气夜葱葱，早已凭熊更梦熊。\n二十此郎作文赋，乃翁仍是黑头公。",
        "dynasty": "宋",
        "collection_info": null
    },
    {
        "title": "庆陆仁重举男四首  其三",
        "author": "方回",
        "content": "昇平重见上元天，箫鼓声中璧月圆。\n惟有高门更多喜，金盘分送洗儿钱。",
        "dynasty": "宋",
        "collection_info": null
    },
    {
        "title": "庆陆仁重举男四首  其四",
        "author": "方回",
        "content": "积善悬知庆有余，芝兰衮衮秀阶除。\n紫阳一滴泉源远，早聘名儒授四书。",
        "dynasty": "宋",
        "collection_info": null
    },
    {
        "title": "赠相士戚淳祖",
        "author": "方回",
        "content": "朝匹吴君暮越臣，一颦何用訾东邻。\n阿承丑女五噫妇，似胜苎萝山下人。",
        "dynasty": "宋",
        "collection_info": null
    },
    {
        "title": "题前歙令楚君雪梅图",
        "author": "方回",
        "content": "洛雪一丈冻独鼾，谁其排闼惊袁安。\n千载神交两贤令，寄意爱此英姿寒。\n马缩龙埋万木折，胸次阳和骨立铁。\n纨袴儿曹东风花，不耐春寒能耐雪。",
        "dynasty": "宋",
        "collection_info": null
    },
    {
        "title": "春寒",
        "author": "方回",
        "content": "灯节萧条雷后雪，花天料峭雨余霜。\n经旬不出无情绪，恰见鹅儿似酒黄。",
        "dynasty": "宋",
        "collection_info": null
    },
    {
        "title": "新晴",
        "author": "方回",
        "content": "女伴新晴喜晒衣，老人閒步览春晖。\n隔篱一树桃花发，初见今年粉蝶飞。",
        "dynasty": "宋",
        "collection_info": null
    },
    {
        "title": "赠相士雷月篷",
        "author": "方回",
        "content": "肯着双瞳子，来看一秃翁。\n短篷君载月，孤屋我吟风。\n籛耳终遗骨，松乔竟落空。\n痴人喜甜舌，谁悟大槐宫。",
        "dynasty": "宋",
        "collection_info": null
    },
    {
        "title": "春寒纪异",
        "author": "方回",
        "content": "今年一何异，人日苦连雨。\n甲子復不晴，吾密识诸簿。\n烧灯前一夕，轰然震雷鼓。\n醉卧初未闻，遄骇雪霰舞。\n乍暄汗肤烂，倏冻尪脊偻。\n造物谑百昌，摩手遽斫斧。\n侵寻二月初，野桃半吞吐。\n严霜甚腊天，挫使颜色沮。\n日昏荡黑子，天暗堕黄土。\n占谶或未习，灾眚亦可覩。\n有客言近县，疠鬼肆虐侮。\n槌撞体肢软，骾棘喉咽楚。\n一家朝团栾，暮辄踣四五。\n上丁祭孔庙，儒冠列如堵。\n鼻壅背肩缩，咯唾满廊庑。\n閒居乏薪炭，畏风紧扃户。\n病轻勿辂医，芎芷自煎煮。\n横纵乱方书，迭重着褐裋。\n向来佳气和，藜杖涉园渚。\n扫涸诇新泉，搜枯揽幽莽。\n融澌跳鲋鯈，润壤泄蛙鼁。\n谓即挈蛮榼，所至品村酤。\n此意未获骋，叉戟已见拒。\n遥遥鶑花饶，惴惴蚕麦腐。\n身患能有几，时忧卒难数。\n干坤亦大矣，一喙其何补。\n小待春事深，汛墓宴别墅。",
        "dynasty": "宋",
        "collection_info": null
    },
    {
        "title": "夜闻训狐",
        "author": "方回",
        "content": "十载离乡邑，言归理旧锄。\n仅怜空宅在，半骇近邻无。\n古庙丛枯木，寒宵吠训狐。\n兵余有乖气，春色亦荒芜。",
        "dynasty": "宋",
        "collection_info": null
    },
    {
        "title": "行园僧约同饮",
        "author": "方回",
        "content": "晴向小园窥，今朝忽有诗。\n乳鹅殽菜叶，跃鹊颤花枝。\n春气寒终暖，愁人老更衰。\n醉僧约同饮，徇俗未容辞。",
        "dynasty": "宋",
        "collection_info": null
    },
    {
        "title": "樱桃花",
        "author": "方回",
        "content": "浅浅花开料峭风，苦无妖色画难工。\n十分不肯精神露，留与他时着子红。",
        "dynasty": "宋",
        "collection_info": null
    },
    {
        "title": "海棠花",
        "author": "方回",
        "content": "锦城春色万人迷，饭颗无心着品题。\n实不如华谩秾艷，秋霜谁觑海棠梨。",
        "dynasty": "宋",
        "collection_info": null
    },
    {
        "title": "荠菜花",
        "author": "方回",
        "content": "鬬草吴王眩越娃，终然输与老陶家。\n雪挑霜煮春无尽，不似吾园荠菜花。",
        "dynasty": "宋",
        "collection_info": null
    },
    {
        "title": "青菜花",
        "author": "方回",
        "content": "只供寒士饱诗肠，不伴佳人上绣床。\n黄蝶似花花似蝶，柴门春尽满田香。",
        "dynasty": "宋",
        "collection_info": null
    },
    {
        "title": "早桃花",
        "author": "方回",
        "content": "刘郎异种出天台，雪裏夭夭解早开。\n邻舍觅花聊折送，祇应遥认是红梅。",
        "dynasty": "宋",
        "collection_info": null
    },
    {
        "title": "千叶桃花",
        "author": "方回",
        "content": "此亦桃花彼亦桃，成蹊各各绽春苞。\n一朝开出红千叶，何啻高才十倍曹。",
        "dynasty": "宋",
        "collection_info": null
    },
    {
        "title": "二色桃花",
        "author": "方回",
        "content": "阮郎溪上醉腮融，蓦忽深红又浅红。\n料得金闺描绣样，一花成换几针茸。",
        "dynasty": "宋",
        "collection_info": null
    },
    {
        "title": "碧桃花",
        "author": "方回",
        "content": "一种玄都旧种花，谁将缟雪换蒸霞。\n羣仙醉啖瑶池果，况核曾封白玉砂。",
        "dynasty": "宋",
        "collection_info": null
    },
    {
        "title": "李花",
        "author": "方回",
        "content": "仙根判耦得无差，春对夭桃夏对瓜。\n此岂轻浮閒果子，白花亦復胜红花。",
        "dynasty": "宋",
        "collection_info": null
    },
    {
        "title": "梨花",
        "author": "方回",
        "content": "仙姿白雪帔青霞，月淡春浓意不邪。\n天上嫦娥人未识，料应清雅似梨花。",
        "dynasty": "宋",
        "collection_info": null
    },
    {
        "title": "雪条花",
        "author": "方回",
        "content": "槁若丛蓍未见妍，一条条雪半春天。\n醉鞍把玩归来晚，蒲市人惊玉马鞭。",
        "dynasty": "宋",
        "collection_info": null
    },
    {
        "title": "紫荆花",
        "author": "方回",
        "content": "疏枝坚瘦骨为皮，忽迸红英簇紫蕤。\n娇女乍看齿生液，分明茜糁缀饧枝。",
        "dynasty": "宋",
        "collection_info": null
    },
    {
        "title": "山茶花",
        "author": "方回",
        "content": "石楠岩桂万年枝，方驾分花占四时。\n犀甲鹤头傲霜雪，入春犹见岁寒姿。",
        "dynasty": "宋",
        "collection_info": null
    },
    {
        "title": "月月红花",
        "author": "方回",
        "content": "十二循环换律筒，芳葩长是笑春风。\n山家不识尧蓂荚，日历聊凭月月红。",
        "dynasty": "宋",
        "collection_info": null
    },
    {
        "title": "杨花",
        "author": "方回",
        "content": "燕忙鶑懒听芳词，忆醉西湖画舫时。\n山墅不知春早晚，隔墙数点堕书帷。",
        "dynasty": "宋",
        "collection_info": null
    },
    {
        "title": "桐花",
        "author": "方回",
        "content": "怅惜年光怨子规，王孙见事一何迟。\n等閒春过三分二，凭仗桐花报与知。",
        "dynasty": "宋",
        "collection_info": null
    },
    {
        "title": "兰花",
        "author": "方回",
        "content": "雪尽深林出异芬，枯松槁槲乱纷纷。\n此中恐是兰花处，未许行人着意闻。",
        "dynasty": "宋",
        "collection_info": null
    },
    {
        "title": "蕙花",
        "author": "方回",
        "content": "药辨君臣医或误，花旌王后俗徒奢。\n早兰晚蕙真兄弟，我与二难分等差。",
        "dynasty": "宋",
        "collection_info": null
    },
    {
        "title": "黄蔷薇花",
        "author": "方回",
        "content": "春工借露染鶑裳，欲学东篱一样黄。\n输与菊花在何处，止禁晴暖不禁霜。",
        "dynasty": "宋",
        "collection_info": null
    },
    {
        "title": "红蔷薇花",
        "author": "方回",
        "content": "月桂金沙各鬬春，蔷薇红透更精神。\n虽然面似佳人笑，满体锋铓解刺人。",
        "dynasty": "宋",
        "collection_info": null
    },
    {
        "title": "酴醿花",
        "author": "方回",
        "content": "未用炉熏燃笃耨，何须粉面佐娉婷。\n通宵痛饮此花下，露滴杯中酒更醒。",
        "dynasty": "宋",
        "collection_info": null
    },
    {
        "title": "木香花",
        "author": "方回",
        "content": "海南药物木香重，何似𩰀松高架花。\n春晚日长香满院，天教富贵属诗家。",
        "dynasty": "宋",
        "collection_info": null
    },
    {
        "title": "衮绣毬花",
        "author": "方回",
        "content": "舞姬初试薄罗衣，趁蝶随蜂玩午晖。\n各折一枝入深院，欢声赢得绣毬归。",
        "dynasty": "宋",
        "collection_info": null
    },
    {
        "title": "芍药花",
        "author": "方回",
        "content": "眼中不復见姚黄，从古扬州亚洛阳。\n何止中郎虎贲似，政堪花相相花王。",
        "dynasty": "宋",
        "collection_info": null
    },
    {
        "title": "修石山",
        "author": "方回",
        "content": "土山未甚正，有石亦颇欹。\n方矩一再度，夙具锸与箕。\n晨兴命工徒，将一大治之。\n扫砾斫枯枿，拥泥护芳荑。\n春雷已惊蛰，犹以寒自疑。\n蚯蚓缩未动，虾𢋙僵如痴。\n此役彼不安，慈悯其忍为。\n復有蜈蚣蝎，壤发难迅驰。\n仆夫听使去，梃杵肯遽施。\n至所谓蛇者，众怒争剪夷。\n赤练稍宛转，碎首忽若糜。\n人迹不至处，掷出园外篱。\n天地主生育，乳孕无穷期。\n何土草不茂，何水鱼不滋。\n毒堇及淫蜮，赋物曷至兹。\n峥嵘不能亩，蜗蚁千万斯。\n凶恶如此辈，均受亭毒私。\n理有不可晓，颜跖同世时。\n閒居理花药，娱心聊自怡。\n小小事兴作，虫豸关安危。\n何况大骚动，疮痏良可知。\n诛恶亦一快，感慨因成诗。",
        "dynasty": "宋",
        "collection_info": null
    },
    {
        "title": "所闻",
        "author": "方回",
        "content": "荷锸除园棘，邻翁诵所闻。\n花开争共折，草长竟谁耘。\n薪赭近郊树，畬烧无主坟。\n问言何至此，军马日纷纷。",
        "dynasty": "宋",
        "collection_info": null
    },
    {
        "title": "治圃杂书二十首  其一",
        "author": "方回",
        "content": "天地一閒人，园林数亩春。\n认苗谙药性，养果护花身。\n社友同疏饭，邻儿笑野巾。\n空庭维老马，不出动经旬。",
        "dynasty": "宋",
        "collection_info": null
    },
    {
        "title": "治圃杂书二十首  其二",
        "author": "方回",
        "content": "汲水洗青石，寘之盛酒樽。\n身閒宜独坐，手冷喜时扪。\n晓露黏花片，春苔蚀浪痕。\n从吾已安稳，不復动云根。",
        "dynasty": "宋",
        "collection_info": null
    },
    {
        "title": "治圃杂书二十首  其三",
        "author": "方回",
        "content": "闭户全无事，窥园颇自由。\n不堪箝纸尾，乍可把锄头。\n避树斜开径，邀泉曲放沟。\n吾心元自直，儿辈勿相尤。",
        "dynasty": "宋",
        "collection_info": null
    },
    {
        "title": "治圃杂书二十首  其四",
        "author": "方回",
        "content": "林间一盘石，壶酒玩春晖。\n混沌本无窍，桔橰焉用机。\n乱花红雪舞，远岫翠屏围。\n车马纷纷者，能知此似稀。",
        "dynasty": "宋",
        "collection_info": null
    },
    {
        "title": "治圃杂书二十首  其五",
        "author": "方回",
        "content": "灯花昨夜饶，喜事集今朝。\n新立蒲萄架，初尝枸杞苗。\n天清诗眼豁，春暖酒痰消。\n更復得奇石，数峰昂碧霄。",
        "dynasty": "宋",
        "collection_info": null
    },
    {
        "title": "治圃杂书二十首  其六",
        "author": "方回",
        "content": "胸中书万卷，老去与谁论。\n不善谋人国，犹堪灌我园。\n草长门昼掩，鹊下土新翻。\n物理閒推测，天机未易言。",
        "dynasty": "宋",
        "collection_info": null
    },
    {
        "title": "治圃杂书二十首  其七",
        "author": "方回",
        "content": "花有如罂粟，能同橘不迁。\n茄藤宜硬地，豆荚恶肥田。\n元勰齐民术，夷吾土物篇。\n园丁初未读，口诀自相传。",
        "dynasty": "宋",
        "collection_info": null
    },
    {
        "title": "治圃杂书二十首  其八",
        "author": "方回",
        "content": "十载前初种，酴醿间木香。\n对花犹绿髪，携酒有黄堂。\n忽起风云阵，几成鹿豕场。\n少陵忆严尹，非復旧春光。",
        "dynasty": "宋",
        "collection_info": null
    },
    {
        "title": "治圃杂书二十首  其九",
        "author": "方回",
        "content": "万山山顶郡，城郭欠陂池。\n滩落动千丈，井深非一施。\n养鱼埋巨瓮，浇菜缉修縻。\n蹇浅仍辛苦，逍遥意自知。",
        "dynasty": "宋",
        "collection_info": null
    },
    {
        "title": "治圃杂书二十首  其一○",
        "author": "方回",
        "content": "新年雨雪频，五戊又踰旬。\n寒更过于腊，晴犹不似春。\n燕瘖甘再蛰，花瘦黯无神。\n卖树翁来说，村多疫死人。",
        "dynasty": "宋",
        "collection_info": null
    },
    {
        "title": "治圃杂书二十首  其一一",
        "author": "方回",
        "content": "今日春纔暖，侵晨董莳耘。\n禽声眠欲觉，花气梦先闻。\n树络蜘蛛缕，泥锼𦚧䏰纹。\n干坤无昼夜，生意自芸芸。",
        "dynasty": "宋",
        "collection_info": null
    },
    {
        "title": "治圃杂书二十首  其一二",
        "author": "方回",
        "content": "岑寂观羣动，舂容领众香。\n三椽容卧起，一锸共行藏。\n俗眼荣朝槿，顽躯敌闰杨。\n皮枯面黧黑，心镜皎如霜。",
        "dynasty": "宋",
        "collection_info": null
    },
    {
        "title": "治圃杂书二十首  其一三",
        "author": "方回",
        "content": "真山焉用假，山假意还真。\n巨石起奇士，幽兰延故人。\n云生如望岳，地僻不争春。\n图画传京洛，应多欲问津。",
        "dynasty": "宋",
        "collection_info": null
    },
    {
        "title": "治圃杂书二十首  其一四",
        "author": "方回",
        "content": "山甑饙籼米，春瓶炙草茶。\n无能赓喜起，自爱押车斜。\n老不贪仙药，贫犹种好花。\n人间十万户，难得一诗家。",
        "dynasty": "宋",
        "collection_info": null
    },
    {
        "title": "治圃杂书二十首  其一五",
        "author": "方回",
        "content": "猿鹤閒朋友，知予近况无。\n春游靴露指，夜读烛燃鬚。\n醉苦邻僧强，饥从小仆逋。\n山农来卖笋，与米当青蚨。",
        "dynasty": "宋",
        "collection_info": null
    },
    {
        "title": "治圃杂书二十首  其一六",
        "author": "方回",
        "content": "破袖通闲手，危栏寄远心。\n品花严位置，枚笋遴监临。\n鼎鼐生无望，戈鋋老不任。\n唯应宰斯谷，岁岁长清阴。",
        "dynasty": "宋",
        "collection_info": null
    },
    {
        "title": "治圃杂书二十首  其一七",
        "author": "方回",
        "content": "径捷人踪杂，墙颓地界斜。\n织篱呼野老，烹茗谕邻家。\n旧穴通羊豕，新畦隔芋瓜。\n尚当分汝果，幸勿窃予花。",
        "dynasty": "宋",
        "collection_info": null
    },
    {
        "title": "治圃杂书二十首  其一八",
        "author": "方回",
        "content": "远石疑堪取，层崖试共登。\n偶游梵王舍，略话祖师灯。\n怪象撑狞盼，残碑搨坏棱。\n世间何不有，巢贼亦斋僧。",
        "dynasty": "宋",
        "collection_info": null
    },
    {
        "title": "治圃杂书二十首  其一九",
        "author": "方回",
        "content": "芍药抽红锐，荼䕷缒绿长。\n几家蚕落纸，比屋燕分梁。\n谷雨深春近，茶烟永日香。\n诗成懒磨墨，拄杖画苔墙。",
        "dynasty": "宋",
        "collection_info": null
    },
    {
        "title": "治圃杂书二十首  其二○",
        "author": "方回",
        "content": "圃事亦儿嬉，因成二十诗。\n似蒙神物助，堪作画图披。\n南面开书阁，东偏浚墨池。\n土功恐难极，莫可且随宜。",
        "dynasty": "宋",
        "collection_info": null
    },
    {
        "title": "用韵送唐师善归九仙二首  其一",
        "author": "方回",
        "content": "杞菊先生误作州，归来谁復与同游。\n蓑衣正可眠牛背，肉食终非相虎头。\n欲起黄陈分宇宙，能穿草树憩深幽。\n相看不用多言说，须向拈花笑处求。",
        "dynasty": "宋",
        "collection_info": null
    },
    {
        "title": "用韵送唐师善归九仙二首  其二",
        "author": "方回",
        "content": "李长庚愿识荆州，马伏波今愧少游。\n古道直能胶凤觜，官身焉取烂羊头。\n苦心文字雕奇劂，遁世林峦擅僻幽。\n鹤竹蜂花有家法，唐瓢更向外人求。",
        "dynasty": "宋",
        "collection_info": null
    },
    {
        "title": "寄题九仙俞君竹屋",
        "author": "方回",
        "content": "竹绕屋之外，屋中人定贤。\n戛风疑有客，搅雨不妨禅。\n勿起青奴想，毋垂玉版涎。\n新梢添秀色，长日照吟编。",
        "dynasty": "宋",
        "collection_info": null
    },
    {
        "title": "初夏六首  其一",
        "author": "方回",
        "content": "衰懒新诗少，芳菲急景过。\n来牟初餠饵，科斗已笙歌。\n独幸閒扃户，谁方远荷戈。\n隔墙落金弹，但避勿谁何。",
        "dynasty": "宋",
        "collection_info": null
    },
    {
        "title": "初夏六首  其二",
        "author": "方回",
        "content": "梅熟枇杷肥，山寒更衲衣。\n爨童锄菜去，饥雀入厨飞。\n湖海归来晚，亲朋乱后稀。\n可容无定力，事事与心违。",
        "dynasty": "宋",
        "collection_info": null
    },
    {
        "title": "初夏六首  其三",
        "author": "方回",
        "content": "近午初微暑，侵晨尚薄寒。\n暗窗蚕绩响，危栋燕泥干。\n问价纤絺贵，寻盟旧扇完。\n野人言麦熟，出郭好同看。",
        "dynasty": "宋",
        "collection_info": null
    },
    {
        "title": "初夏六首  其四",
        "author": "方回",
        "content": "茂密踰千树，深幽仅一家。\n新蝉初蜕殻，穉菊始分桠。\n润气青阴石，晴光白湿沙。\n晚凉督园叟，添竹引篱瓜。",
        "dynasty": "宋",
        "collection_info": null
    },
    {
        "title": "初夏六首  其五",
        "author": "方回",
        "content": "窗皎日穿纸，巾凉风透纱。\n捕虫怜鬬雀，蚀果去馋蜗。\n肠滑嫌灰酒，脾虚已未茶。\n暑天仍老境，强饭庶无他。",
        "dynasty": "宋",
        "collection_info": null
    },
    {
        "title": "初夏六首  其六",
        "author": "方回",
        "content": "霹雳疑天裂，霶𩃱剧海翻。\n势来能许怒，事过了无痕。\n朱已泥樱核，青还茁韭根。\n晚晴听人说，溪涨近城门。",
        "dynasty": "宋",
        "collection_info": null
    },
    {
        "title": "赠程君以忠杨君泰之  其一",
        "author": "方回",
        "content": "后生可畏古云然，斗大荒城得两贤。\n句眼端能敲一字，吟肠何啻着千年。\n淡中滋味参须透，圣处工夫语不传。\n我有长明古灯在，未妨三绝少陵编。",
        "dynasty": "宋",
        "collection_info": null
    },
    {
        "title": "赠程君以忠杨君泰之  其二",
        "author": "方回",
        "content": "程君骨骼鼎钟古，杨子精神霜月明。\n学海一针元自正，词场百喙不能鸣。\n文潜雄浑开前路，无己深幽助晚成。\n老我苦心知己解，相逢差足慰平生。",
        "dynasty": "宋",
        "collection_info": null
    },
    {
        "title": "书歙县楚明府送行诗轴",
        "author": "方回",
        "content": "俸尽青钱少，衣惟白苎粗。\n赁楼邻羽客，买锦护梅图。\n棋每藏高着，诗曾断几鬚。\n生祠谁画得，清苦一臞儒。",
        "dynasty": "宋",
        "collection_info": null
    },
    {
        "title": "饮天庆观即席赋吴体",
        "author": "方回",
        "content": "寂静日月白云乡，漂摇湖海厖眉郎。\n壁间犹见画龙在，柱表不闻归鹤翔。\n杯酒新竹与同色，炉熏异花无此香。\n索茗浇渴上马去，绿树含雨山苍凉。",
        "dynasty": "宋",
        "collection_info": null
    },
    {
        "title": "听客话二首  其一",
        "author": "方回",
        "content": "一叟西郊至，农谈半日閒。\n但容身少健，未觉世多艰。\n役倚淘金免，逋期穫麦还。\n苦辛仍节俭，聊得老田閒。",
        "dynasty": "宋",
        "collection_info": null
    },
    {
        "title": "听客话二首  其二",
        "author": "方回",
        "content": "客言乱时事，可骇不堪闻。\n田主戕凶佃，民妻掠乱军。\n草高城裏屋，树赭壠头坟。\n降盗多珍贿，人传大将分。",
        "dynasty": "宋",
        "collection_info": null
    },
    {
        "title": "闻盗发亡男雷孙墓",
        "author": "方回",
        "content": "得非阿瞒党，忍作发丘郎。\n谁实驱为贼，官今视若常。\n故无金椀出，岂有竹书藏。\n风俗衰如此，非徒痛此殇。",
        "dynasty": "宋",
        "collection_info": null
    },
    {
        "title": "赠相士蔡槐",
        "author": "方回",
        "content": "肠腹自蝉龟，从渠作庙牺。\n讵应身食肉，乃使世攒眉。\n子勿工皮相，吾终欠口医。\n华亭唳秋鹤，今復几人思。",
        "dynasty": "宋",
        "collection_info": null
    },
    {
        "title": "次韵李允道四言",
        "author": "方回",
        "content": "之子酒所，龙蛇挥扫。\n清风拂砚，明月视稿。\n佳思涌出，傍观惊倒。\n岂不有学，升之曰造。",
        "dynasty": "宋",
        "collection_info": null
    },
    {
        "title": "惜砚中花",
        "author": "方回",
        "content": "花担移来锦绣丛，小窗瓶水浸春风。\n朝来不忍轻磨墨，落砚香粘数点红。",
        "dynasty": "宋",
        "collection_info": null
    },
    {
        "title": "次韵恢大山拟古三首  其一",
        "author": "方回",
        "content": "高不至元恺，下不为庶顽。\n木雁有不幸，雾豹藏其斑。\n天衢龙凤翔，万一冀附攀。\n未若颂我酒，善闭刘伶关。\n岁寒昆虫蛰，日暮飞鸟还。\n小侯大者王，焉识商颜山。",
        "dynasty": "宋",
        "collection_info": null
    },
    {
        "title": "次韵恢大山拟古三首  其二",
        "author": "方回",
        "content": "六用甚锻鞴，我非金石顽。\n谓古有不死，请看湘筠斑。\n神仙虚空中，黄鹄高难攀。\n月娥本无药，鬼门焉有关。\n自能节嗜慾，即是丹九还。\n内观无愧心，所至三神山。",
        "dynasty": "宋",
        "collection_info": null
    },
    {
        "title": "次韵恢大山拟古三首  其三",
        "author": "方回",
        "content": "六度莫先慧，三风尤恶顽。\n此心朗如镜，磨尽青铜斑。\n微利毫髪计，虚名分寸攀。\n朝市多此人，平地剑门关。\n老夫一丘壑，辙迹无往还。\n彼哉岘山泣，况乃泣牛山。",
        "dynasty": "宋",
        "collection_info": null
    },
    {
        "title": "再用恢大山韵三首  其一",
        "author": "方回",
        "content": "官罢宾客散，家贫僮仆顽。\n尚有此阿堵，苔钱何斑斑。\n酒从田父饮，果听邻人攀。\n四壁夜无盗，焉在门常关。\n浪作送穷文，五鬼驱復还。\n士各行乃志，慎毋赋招山。",
        "dynasty": "宋",
        "collection_info": null
    },
    {
        "title": "再用恢大山韵三首  其二",
        "author": "方回",
        "content": "书贵有容德，曰无嫉于顽。\n凤鸣鸷其翰，貍首于菟斑。\n楚楚夸毗子，自谓高难攀。\n焉能凂我哉，冰炭何相关。\n君欲遂胜彼，隻轮俾无还。\n不见古战场，暴骨堆如山。",
        "dynasty": "宋",
        "collection_info": null
    },
    {
        "title": "再用恢大山韵三首  其三",
        "author": "方回",
        "content": "往古岂可泥，羣饮惩商顽。\n我有漉酒巾，糟粕常斓斑。\n其在易之需，云天未渠攀。\n宴乐以俟时，鸡鸣当开关。\n醉乡幸有路，可往不用还。\n何能顾金钱，悠然颓玉山。",
        "dynasty": "宋",
        "collection_info": null
    },
    {
        "title": "俳体戏书二首  其一",
        "author": "方回",
        "content": "拟训诸郎业典坟，浪嗔众富醉红裙。\n千金子拥三千客，万户侯提百万军。\n带索荣公知不羡，饮瓢颜子定无闻。\n渊明肯仰宣明面，早办棺前自祭文。",
        "dynasty": "宋",
        "collection_info": null
    },
    {
        "title": "俳体戏书二首  其二",
        "author": "方回",
        "content": "世变茫茫不可期，珊瑚作婢捣黄糜。\n八千里有假附子，二十年无生荔枝。\n司马梦迷苏小小，屏山诗痛李师师。\n祇应骨朽心犹在，倒海难湔万古悲。",
        "dynasty": "宋",
        "collection_info": null
    },
    {
        "title": "感事",
        "author": "方回",
        "content": "直道难容世，深言易绝交。\n但称司马好，勿解子云嘲。\n彼自盟黄棘，吾宁藉白茅。\n一竿至清水，归去老江郊。",
        "dynasty": "宋",
        "collection_info": null
    },
    {
        "title": "秋日古兰花十首  其一",
        "author": "方回",
        "content": "绿叶梢头紫粟攒，离骚经裏古秋兰。\n时人误唤孩儿菊，惟有诗翁解细看。",
        "dynasty": "宋",
        "collection_info": null
    },
    {
        "title": "秋日古兰花十首  其二",
        "author": "方回",
        "content": "可待清秋菊共芳，春苗夏叶已先香。\n握兰故事人谁识，夙世庞眉汉署郎。",
        "dynasty": "宋",
        "collection_info": null
    },
    {
        "title": "秋日古兰花十首  其三",
        "author": "方回",
        "content": "远闻香淡近闻浓，紫穗丝丝吐雪茸。\n不识幽人殢姝子，儿曹方醉木芙蓉。",
        "dynasty": "宋",
        "collection_info": null
    },
    {
        "title": "秋日古兰花十首  其四",
        "author": "方回",
        "content": "玉露金风喜乍凉，紫茎绿叶荐秋芳。\n今年最好中秋月，更着秋兰月下香。",
        "dynasty": "宋",
        "collection_info": null
    },
    {
        "title": "秋日古兰花十首  其五",
        "author": "方回",
        "content": "大似斯文不遇时，无人采佩世无知。\n援琴与鼓猗兰操，五百年间一退之。",
        "dynasty": "宋",
        "collection_info": null
    },
    {
        "title": "秋日古兰花十首  其六",
        "author": "方回",
        "content": "椒浆桂酒蕙蒸殽，学子人能诵楚骚。\n惟有籍兰无识者，老夫对尔首频搔。",
        "dynasty": "宋",
        "collection_info": null
    },
    {
        "title": "秋日古兰花十首  其七",
        "author": "方回",
        "content": "纫兰为佩楚忠臣，直道从来不屈身。\n为报拖金鸣玉者，如君多是折腰人。",
        "dynasty": "宋",
        "collection_info": null
    },
    {
        "title": "秋日古兰花十首  其八",
        "author": "方回",
        "content": "雪丝松细紫团栾，今代无人识古兰。\n本草图经川续断，今人误作古兰看。",
        "dynasty": "宋",
        "collection_info": null
    },
    {
        "title": "秋日古兰花十首  其九",
        "author": "方回",
        "content": "一干一花山谷语，今兰不是古时兰。\n重阳菊畔千丝紫，隆准曾孙却解看。",
        "dynasty": "宋",
        "collection_info": null
    },
    {
        "title": "秋日古兰花十首  其一○",
        "author": "方回",
        "content": "楚词兰有晦翁註，模写真容本陆玑。\n不待花开着囊贮，紫茎绿叶可熏衣。",
        "dynasty": "宋",
        "collection_info": null
    },
    {
        "title": "偶读易兑卦衍朋友之义送历阳广文倪耕道应渊",
        "author": "方回",
        "content": "易象丽泽兑，朋友以讲习。\n设官为之师，义取互相益。\n六位六爻画，分明如六人。\n君子不可疏，小人不可亲。\n初以刚居下，不与四为应。\n和兑未有疑，吉士故可信。\n二以刚居中，承三其人柔。\n孚兑内不感，有吉无悔尤。\n六三柔失位，其凶曰来兑。\n来兑欲媚我，妄说政可外。\n九以刚居四，六处三五间。\n商度久乃决，在恶三之姦。\n五象师之位，刚德既中正。\n上比六见剥，愿勿信彼佞。\n极说不知已，引三之柔类。\n此道未光大，正人所遐弃。\n一令而民说，燮调奠干坤。\n一言朋友说，师道亦云尊。\n大哉说之道，惟以刚为主。\n师友相与间，柔佞谨勿取。",
        "dynasty": "宋",
        "collection_info": null
    },
    {
        "title": "次韵张鹏飞三绝  其一",
        "author": "方回",
        "content": "舐犊区区笑老牛，阿瞒焉恤一杨彪。\n英雄误理大床话，卖药惟应学伯休。",
        "dynasty": "宋",
        "collection_info": null
    },
    {
        "title": "次韵张鹏飞三绝  其二",
        "author": "方回",
        "content": "酒箴酒颂日夜读，后喜伯伦前子云。\n浪说平生三万卷，一言无用总虚文。",
        "dynasty": "宋",
        "collection_info": null
    },
    {
        "title": "次韵张鹏飞三绝  其三",
        "author": "方回",
        "content": "雪天人品最高者，蓑笠江干一钓竿。\n才有侍儿焉识此，党晖陶谷总酸寒。",
        "dynasty": "宋",
        "collection_info": null
    },
    {
        "title": "寄题济南蒋氏务本堂",
        "author": "方回",
        "content": "人生真乐在田庐，几顷膏腴几卷书。\n遴选友朋研简册，抚存僮仆课犁锄。\n紫荆一树永无恙，丹桂五枝应有余。\n孝弟俭勤植根柢，时闻佳气又充闾。",
        "dynasty": "宋",
        "collection_info": null
    },
    {
        "title": "久苦春寒三月三日戏作俳体",
        "author": "方回",
        "content": "似惜残红未放稀，佳人怯试薄罗衣。\n桃花水涨冰犹凝，燕子泥融雪更飞。\n老去寻芳元自懒，病来吹霎不如归。\n常嫌禊帖书清朗，尔许奇寒可浴沂。",
        "dynasty": "宋",
        "collection_info": null
    },
    {
        "title": "再赋春寒",
        "author": "方回",
        "content": "已近江南煮酒天，单衣时节更重绵。\n女郎鬬草频呵手，老子看花剩耸肩。\n归燕迎风帘外语，新鹅怯水岸间眠。\n雪如柳絮絮如雪，醉眼难禁故放颠。",
        "dynasty": "宋",
        "collection_info": null
    },
    {
        "title": "徐逊绵题三贤祠堂诗有云士死惟留姓与名天下第一议论也再赋二首  其一",
        "author": "方回",
        "content": "殷仁周寿缺圆形，释宝仙清笑乞灵。\n何限台阶隆爵位，谁堪鼎足并仪形。\n岁寒臭味松梅竹，干象光芒日月星。\n野服不殊人品似，年年苹藻荐芳馨。",
        "dynasty": "宋",
        "collection_info": null
    },
    {
        "title": "徐逊绵题三贤祠堂诗有云士死惟留姓与名天下第一议论也再赋二首  其二",
        "author": "方回",
        "content": "黉宇祠堂塑像新，两朝邦伯间邦民。\n没身不朽缘何事，异世相知自有人。\n梅魄鹤魂招处士，松心凤咮吊纍臣。\n宫墙数仞严香火，似胜萧萧野水滨。",
        "dynasty": "宋",
        "collection_info": null
    },
    {
        "title": "为徐企题赵子昂所画二马",
        "author": "方回",
        "content": "相马有伯乐，画马有伯时。\n伯乐永已矣，伯时犹见之。\n长林之下无茂草，此马得无半饱饥。\n一疋背树似揩痒，一疋龁枯首羸垂。\n赵子作此必有意，志士失职心伤悲。\n我思肥马不可羁，不如瘦马劣易骑。\n焉得生致此二疋，马亦如我老且衰。\n破鞍弊鞯骨硉矹，狂豪敢学幽并儿。\n无世尘处天地阔，我后子先缓辔看山时赋诗。",
        "dynasty": "宋",
        "collection_info": null
    },
    {
        "title": "清明日有感",
        "author": "方回",
        "content": "想见吾儿挈我孙，浇松烧笋杏花村。\n自怜久罄青蚨橐，犹喜能赊绿蚁樽。\n万事是非双鬓识，十人兄弟一身存。\n春残决合为归计，未听啼鹃已断魂。",
        "dynasty": "宋",
        "collection_info": null
    },
    {
        "title": "寄题德清周氏牡丹花台",
        "author": "方回",
        "content": "百品千株养牡丹，远同京洛近新安。\n种非富贵不能种，看到子孙方是看。\n麟脯琼浆金凿落，蛾眉翠袖玉阑干。\n天香易赋难陪席，政恐诗翁骨相寒。",
        "dynasty": "宋",
        "collection_info": null
    },
    {
        "title": "夜读",
        "author": "方回",
        "content": "酒醒不能寐，夜起读我书。\n读久良有得，就枕省其愚。\n古人骨已朽，言语留绪余。\n不頼灯与目，何以决豕鱼。\n我心本至明，灯目焉得如。\n所取外有资，终由受处虚。\n内外相为赐，犹彼食饮欤。\n不有脾胃实，八珍将吐诸。",
        "dynasty": "宋",
        "collection_info": null
    },
    {
        "title": "三月十七夜大雷雨用韵酬俞好问四首  其一",
        "author": "方回",
        "content": "彻夜无眠直到明，拟春晴又不春晴。\n酒材劣致平原督，花事愁闻望帝声。\n病体惯经寒热证，倦途浑忘短长程。\n五年浩荡江湖梦，犹喜相逢得友生。",
        "dynasty": "宋",
        "collection_info": null
    },
    {
        "title": "三月十七夜大雷雨用韵酬俞好问四首  其二",
        "author": "方回",
        "content": "恶风夜汹疾雷频，稍卧还兴起倒身。\n政復花时如此雨，谁知我辈本无春。\n破衣垢腻疮饶痒，短被斜欹脚倦伸。\n捱耐天明招敢叟，能来破闷頼斯人。",
        "dynasty": "宋",
        "collection_info": null
    },
    {
        "title": "三月十七夜大雷雨用韵酬俞好问四首  其三",
        "author": "方回",
        "content": "薄有盐酰胹竹孙，夜寒城郭似荒村。\n远更已觉踰三鼓，独酌无聊罄一樽。\n此道粗闻元自少，众人欲杀幸犹存。\n盲风怪雨青灯暗，庄蝶难凭入梦魂。",
        "dynasty": "宋",
        "collection_info": null
    },
    {
        "title": "三月十七夜大雷雨用韵酬俞好问四首  其四",
        "author": "方回",
        "content": "倦眠书砚付埃氛，烟尽当窗一篆云。\n黠鼠谁令如鬼物，痴猫吾欲与弹文。\n雨余自揣薪槱绝，客裏尤怜仆厮勤。\n花尽春残不须惜，好谋归棹趁南熏。",
        "dynasty": "宋",
        "collection_info": null
    },
    {
        "title": "同刘仲鼎全君玉饮徐子英家分韵得鸡字",
        "author": "方回",
        "content": "诘曲盘桓手共携，暮归了不记东西。\n初筵秩秩谈无底，厦屋渠渠醉似泥。\n老貌白头愧青鬓，豪吟野鹜杂家鸡。\n相看一笑消长日，未信人间物易齐。",
        "dynasty": "宋",
        "collection_info": null
    },
    {
        "title": "寄张鹏飞浙东",
        "author": "方回",
        "content": "政是清和四月天，马头无数好山川。\n千花果熟黄鶑树，百谷秧深白鹭田。\n汉传风霜驱使节，越溪冰玉劈吟笺。\n四州士友相吟送，应羡风标似谪仙。",
        "dynasty": "宋",
        "collection_info": null
    },
    {
        "title": "寿昌郑生入天目山礼僧",
        "author": "方回",
        "content": "欲作空门补处人，如何头上裹头巾。\n曹溪一夜传衣钵，元是当年行者身。",
        "dynasty": "宋",
        "collection_info": null
    },
    {
        "title": "题李伯时赤脚仙",
        "author": "方回",
        "content": "可是馿蹄復马蹄，忍将玉雪污污泥。\n世情巇险君知否，满地人间铁蒺藜。",
        "dynasty": "宋",
        "collection_info": null
    },
    {
        "title": "题来将军括苍送行诗卷",
        "author": "方回",
        "content": "将军从元戎，六年守襄阳。\n大小百余战，裂衣裹金疮。\n相逢说往事，鬚髯犹奋张。\n岁晚不得志，巡逻分穷乡。\n穷乡民不多，诗书间耕桑。\n古不识兵火，承平异边方。\n一朝六鳌抃，罅隙疏堤防。\n有盗黠如鼠，有吏贪如狼。\n将军手拊摩，不忍斧斫伤。\n一语对曲直，冷泉解沸汤。\n去着来时袍，萧然无装囊。\n但有送行诗，至今犹珍藏。\n壮士困资格，逆旅悭赍粮。\n况又颇抱病，新添满颐霜。\n万人为翰墨，无一曹思王。\n万人握干殳，无一关云长。\n幸而一有之，时论纷臧仓。\n恨不酾斗酒，与公歌慨慷。\n将军未五十，意气摩穹苍。\n春鸿定决起，天骥终高骧。",
        "dynasty": "宋",
        "collection_info": null
    },
    {
        "title": "送李震鹤田侄就题其诗集",
        "author": "方回",
        "content": "驷马未多疏受去，竹林且拟阮咸游。\n想见天风鹤鸣和，月临蕙帐夜山秋。",
        "dynasty": "宋",
        "collection_info": null
    },
    {
        "title": "又题画赤脚仙",
        "author": "方回",
        "content": "万古天冠地屦身，画师游戏恐非真。\n父生师教成何事，甘作蓬头跣足人。",
        "dynasty": "宋",
        "collection_info": null
    },
    {
        "title": "寄同年宗兄桐江府判去言五首  其一",
        "author": "方回",
        "content": "联翩同挂别闱名，尚得秋崖病体轻。\n三十四年如一瞬，梦中时见老先生。",
        "dynasty": "宋",
        "collection_info": null
    },
    {
        "title": "寄同年宗兄桐江府判去言五首  其二",
        "author": "方回",
        "content": "秋崖犹子蛟峰弟，同榜三人老弟兄。\n君玉中尝辞直指，去言晚乃佐专城。",
        "dynasty": "宋",
        "collection_info": null
    },
    {
        "title": "寄同年宗兄桐江府判去言五首  其三",
        "author": "方回",
        "content": "不识康庐真刺史，可怜德佑假平章。\n木绵老鬼死遗臭，万古秋崖姓字香。",
        "dynasty": "宋",
        "collection_info": null
    },
    {
        "title": "寄同年宗兄桐江府判去言五首  其四",
        "author": "方回",
        "content": "子陵滩上一诗翁，七十四年双耳聋。\n第一老穷吟第一，一樽时与酹江风。",
        "dynasty": "宋",
        "collection_info": null
    },
    {
        "title": "寄同年宗兄桐江府判去言五首  其五",
        "author": "方回",
        "content": "好山多处说严陵，官事閒时定一登。\n野寺岂无僧十百，爱僧须是爱诗僧。",
        "dynasty": "宋",
        "collection_info": null
    },
    {
        "title": "赠牟仲启",
        "author": "方回",
        "content": "存斋尚书曾大父，勇退不肯登二府。\n脱靴亭记斥巨阉，风节文章照千古。\n雌甲偶同君乃祖，早衣绣衣持汉斧。\n饮苕溪水二十年，杜门不出守环堵。\n老眼青此名家孙，妙龄谨恪寡语言。\n试文合应进士格，貤泽宜霑任子恩。\n时异数奇以艺隠，粉墨丹青穷讨论。\n建章宫可一尺纸，刻画万户雕千门。\n东坡先生万卷腹，颜筋柳骨寓枯木。\n我尝窃评文与可，所写是诗不是竹。\n后生可畏但勉旃，矧尔文献亦西蜀。\n读书少着十年工，落笔定无一点俗。\n紫阳山下虚谷翁，悬知万古皆虚空。\n虚翁之心卧我谷，夜啸山月朝吟风。\n请君为我画此意，三间茅屋深云中。\n我诗或足传不朽，与君姓字俱无穷。",
        "dynasty": "宋",
        "collection_info": null
    },
    {
        "title": "为徐企题李伯时马",
        "author": "方回",
        "content": "此画良真李伯时，形容飞动卒难诗。\n但将元佑苏黄作，开卷焚香朗诵之。",
        "dynasty": "宋",
        "collection_info": null
    },
    {
        "title": "题锦织回文图",
        "author": "方回",
        "content": "纚笄宵衣，古士妇服。\n高髻云鬟，叔季之俗。\n繄是丹青，间以冠髽。\n孰为主妇，果苏蕙耶。",
        "dynasty": "宋",
        "collection_info": null
    },
    {
        "title": "次韵徐子英读予所抄赵章泉诗",
        "author": "方回",
        "content": "陈隋余习尚尘飞，可乏诗坛白羽挥。\n凡物晚成华者实，如吾素论是耶非。\n三生不堕扬州梦，一笑应知佛祖机。\n苦学若人亦余事，真源向上更深微。",
        "dynasty": "宋",
        "collection_info": null
    },
    {
        "title": "上饶周君梦至梅花洞吟曰我家本住梅花洞一阵风来一阵香为赋长句",
        "author": "方回",
        "content": "帝敕王家专管竹，子猷高风谁可续。\n西州间生文与可，后来特判篔筜谷。\n帝敕陶家专管菊，千载渊明一影独。\n分司旁出可无人，醉插齐山容杜牧。\n梅花天下第一花，天下好诗翰林家。\n孤山山下清浅水，疏影年年横復斜。\n水中漉影出此句，美玉凿石金淘沙。\n至今和靖一丘壑，敢有代者需齐瓜。\n干坤故异酰鸡瓮，元来别有梅花洞。\n玉堂不隔蓬与弱，自是世人肉身重。\n周郎妙年有仙骨，月夜往来跨鸾凤。\n自言家住梅洞中，怕泄天机称是梦。\n芙蓉城主传石丁，洞天是处花冥冥。\n莲花博士薇花郎，玉阶除拜时告廷。\n世间善赋梅花者，定皆梅洞诸仙灵。\n梅洞梅洞果何在，七十万里天常青。",
        "dynasty": "宋",
        "collection_info": null
    },
    {
        "title": "赠善画龙虎吴伯原杂言",
        "author": "方回",
        "content": "荀氏八龙，慈明无双。\n岂有头与角，可以模形容。\n贾氏三虎，伟节最怒。\n岂有毛与皮，可以析毫缕。\n古人画马非画马，借此绘写英雄姿。\n东方角龙西奎虎，天有之人亦有之。\n善书画意不画像，妙在託兴如声诗。\n点睛飞去果有许，烈裔顾凯亦未奇。\n卧龙未飞，睡虎不吼。\n一飞鳞虫附之皆上升，一吼百兽闻之悉窜走。\n人见此图指点爪牙然不然，我得此图屈伸语默观圣贤。",
        "dynasty": "宋",
        "collection_info": null
    },
    {
        "title": "乙未生日二首  其一",
        "author": "方回",
        "content": "南北间关万死身，今年六十九年人。\n偶容有酒仍容健，不嘆无官肯嘆贫。\n遣礼送诗烦故旧，借楼市馔请比邻。\n还闻共说虚翁寿，似陆严州过八旬。",
        "dynasty": "宋",
        "collection_info": null
    },
    {
        "title": "乙未生日二首  其二",
        "author": "方回",
        "content": "虚叟惭非饮八仙，举杯属客每陶然。\n重逢今日初生日，预算明年致仕年。\n元亮有儿聊慰意，斛斯为话且随缘。\n老衰不竞黄陈律，前日诗如白乐天。",
        "dynasty": "宋",
        "collection_info": null
    },
    {
        "title": "偶读戏书",
        "author": "方回",
        "content": "万物干坤判女男，始终玄理要精探。\n九还七返无成说，一守三存亦浪谈。\n未必阳神正解出，可怜痴计谩多贪。\n谁能唤起梅花梦，生死何为十有三。",
        "dynasty": "宋",
        "collection_info": null
    },
    {
        "title": "真定路教授鹿泉李君丁亥五月十二日巳时生紫阳虚叟方回丁亥五月十一日巳时生相遇旅邸同登酒楼各出新诗遂成老友",
        "author": "方回",
        "content": "邂逅相逢两秃翁，亥年巳月巳时同。\n偶先一日敢争长，各及七旬俱固穷。\n尘世谁能吟鬓白，少年莫笑醉颜红。\n累朝南北兴亡事，合征公为太史公。",
        "dynasty": "宋",
        "collection_info": null
    },
    {
        "title": "乙未六月大暑",
        "author": "方回",
        "content": "平分天四序，最苦是炎蒸。\n在我须无欲，于斯患不能。\n又应当闵雨，谁识始藏冰。\n人力回元造，生生实所凭。",
        "dynasty": "宋",
        "collection_info": null
    },
    {
        "title": "秋后渐凉",
        "author": "方回",
        "content": "楼东清晓起参旗，火伏三金喜应期。\n车马尘中犹苦热，故山已是早凉时。",
        "dynasty": "宋",
        "collection_info": null
    },
    {
        "title": "赠吕肖卿三首  其一",
        "author": "方回",
        "content": "虽未登三十，知君已几年。\n先师斧修月，名父柱擎天。\n失怙初周晬，耽吟早极玄。\n孤身能自立，万卷绝芸编。",
        "dynasty": "宋",
        "collection_info": null
    },
    {
        "title": "赠吕肖卿三首  其二",
        "author": "方回",
        "content": "千万人丛裏，应难一一寻。\n政须真具眼，始可与关心。\n匠手斤忘垩，禅机芥遇针。\n绝弦吾欲理，忽復有知音。",
        "dynasty": "宋",
        "collection_info": null
    },
    {
        "title": "赠吕肖卿三首  其三",
        "author": "方回",
        "content": "知己身俱老，逢君泪欲倾。\n不时思令舅，无可报难兄。\n湓浦稀鱼素，阳山杳雁程。\n平安只消息，聊此慰羁情。",
        "dynasty": "宋",
        "collection_info": null
    },
    {
        "title": "次韵吕肖卿讲学三首  其一",
        "author": "方回",
        "content": "平生但力田，岂计不逢年。\n吾道桴浮海，斯文笔补天。\n早能丹点铁，曾用白嘲玄。\n万虑今亡矣，焚香易一编。",
        "dynasty": "宋",
        "collection_info": null
    },
    {
        "title": "次韵吕肖卿讲学三首  其二",
        "author": "方回",
        "content": "玄珠在掌握，一失永难寻。\n岂不求成道，谁其办苦心。\n待时花结果，着力杵磨针。\n何幸忘年去，能鸣治世音。",
        "dynasty": "宋",
        "collection_info": null
    },
    {
        "title": "次韵吕肖卿讲学三首  其三",
        "author": "方回",
        "content": "忽復机锋对，真堪底裏倾。\n果能成伏老，时许唤殷兄。\n可惜兹逢晚，相期不计程。\n受恩凡两世，焉敢恝无情。",
        "dynasty": "宋",
        "collection_info": null
    },
    {
        "title": "寄题休宁赵氏云屋省心翠侍问道亭有有堂五首  其一",
        "author": "方回",
        "content": "不品官班但品人，深云藏屋屋藏身。\n就中别有难藏者，名震京师郑子真。",
        "dynasty": "宋",
        "collection_info": null
    },
    {
        "title": "寄题休宁赵氏云屋省心翠侍问道亭有有堂五首  其二",
        "author": "方回",
        "content": "心属何人省者谁，自家主宰自家知。\n从来此地惺惺处，不要医工用药医。",
        "dynasty": "宋",
        "collection_info": null
    },
    {
        "title": "寄题休宁赵氏云屋省心翠侍问道亭有有堂五首  其三",
        "author": "方回",
        "content": "青疏老瘦碧孱颜，杳杳深深万翠间。\n侍坐侍行仍侍立，雪松霜竹雨余山。",
        "dynasty": "宋",
        "collection_info": null
    },
    {
        "title": "寄题休宁赵氏云屋省心翠侍问道亭有有堂五首  其四",
        "author": "方回",
        "content": "三叉路口驻车轮，莫讶知津更问津。\n何限出门向西笑，忙行不似慢行人。",
        "dynasty": "宋",
        "collection_info": null
    },
    {
        "title": "寄题休宁赵氏云屋省心翠侍问道亭有有堂五首  其五",
        "author": "方回",
        "content": "贯朽青钱粟腐红，何如心不愧天公。\n一方寸裏无余物，却笑敖仓武库穷。",
        "dynasty": "宋",
        "collection_info": null
    },
    {
        "title": "赠方太初三首  其一",
        "author": "方回",
        "content": "秋崖宗老在，余子眇乡原。\n奎壁悬文宿，嵩衡镇厚坤。\n求田饶许汜，叱驭笑王尊。\n贤与愚俱尽，天难问九门。",
        "dynasty": "宋",
        "collection_info": null
    },
    {
        "title": "赠方太初三首  其二",
        "author": "方回",
        "content": "秋崖仙去久，犹有竹溪君。\n合草金銮诏，频惊铁马羣。\n川遥鱼素断，风急雁行分。\n贺忽翻为弔，伤心寄些文。",
        "dynasty": "宋",
        "collection_info": null
    },
    {
        "title": "赠方太初三首  其三",
        "author": "方回",
        "content": "秋崖元不死，梦寐想仪刑。\n纵使长松倒，终殊众草零。\n羣儿夺朱紫，之子出蓝青。\n可惜科场废，难徼笔砚灵。",
        "dynasty": "宋",
        "collection_info": null
    },
    {
        "title": "追怀秋崖吏部知郡宗伯",
        "author": "方回",
        "content": "崖仙终牖下，壑鬼死漳南。\n人品谁今识，朝端汝岂堪。\n杞崩溶子口，鲧殛木绵庵。\n犹忆弄权日，湖山极宴酣。",
        "dynasty": "宋",
        "collection_info": null
    },
    {
        "title": "闽中郑君炎南仲两魁乡赋比自霅教为昌化簿",
        "author": "方回",
        "content": "三山鹄袍十万众，两纪知名郑南仲。\n妙年官赋甲秋闱，一发辄中仍再中。\n岂知天地大变革，原夫八韵竟无用。\n虽然改尔亦得力，斗南斗北声价鬨。\n黄金台降中书敕，水晶宫请博士俸。\n得人岂必泥古法，省场舍选出乡贡。\n儒风未尽弃端章，学徒尚多习弦诵。\n但苦官冷饭不足，三载诳腹虀百瓮。\n终更受代颇已久，始闻巨轴以诗送。\n定是弟子多贤才，吴兴先生实梁栋。\n即今佐邑号为簿，尹丞不殊权任重。\n况乃唐昌风俗淳，山深岁稔少争讼。\n丈夫讵皆作卿相，一命关系民疾痛。\n偏见私意勿力竞，潜转密移但微讽。\n方册频窥身尽贫，苞苴不纳心奚恐。\n崇卑有无置度外，时一极目天宇空。\n江东接壤异西浙，桑蚕春忙田晚种。\n樽俎盘馔极俭啬，无大牲脔及乳湩。\n吾闻易彖识时义，未妨枳棘栖鸾凤。\n聊復亦耳磨岁月，慎勿轻为棺粪梦。",
        "dynasty": "宋",
        "collection_info": null
    },
    {
        "title": "赠笔工冯应科",
        "author": "方回",
        "content": "世言善书不择笔，此物岂可不精择。\n空弓难责养由射，快剑始堪孟贲击。\n多钱而贾长袖舞，工良器利贵相得。\n文房四宝拟四贤，最不易致管城伯。\n乍可微钝勿太尖，又恐过肥宁少瘠。\n一兔仅足成一枚，奈何攟束动𧥄𧥄。\n氄毛乱毳纷交加，醉人蓬首髪不栉。\n落腕当如画铁椎，顾乃蒌弱欠筋力。\n山谷道人昔有取，诸葛鷄距异枣核。\n长句哦赠林为之，余子徐偃似无骨。\n上党华陵君家孙，苦心隠艺造玄极。\n买非其人拂袖行，但取赏音不论直。\n二毫三副及散卓，随意真行作波磔。\n燕丹匕首付荆卿，血不濡缕笑空擿。\n紫鸜鹆眼刷丝文，谁无端石与歙石。\n奚李法传外诸孙，我亦尚有潘衡墨。\n捣冰槌玉乌丝栏，百轴千筒动充斥。\n惟有毛锥真强项，不受折简屡太息。\n善书今谁第一人，冯应科笔今第一。",
        "dynasty": "宋",
        "collection_info": null
    },
    {
        "title": "杂书五首  其一",
        "author": "方回",
        "content": "鼻涕垂颐银竹冻，脑脂遮眼黑花飞。\n此身尚觉非吾有，焉问人间万事非。",
        "dynasty": "宋",
        "collection_info": null
    },
    {
        "title": "杂书五首  其二",
        "author": "方回",
        "content": "卜世周家谓过之，从来历数亦难知。\n岂期河洛亡三翮，不比房心续续微。",
        "dynasty": "宋",
        "collection_info": null
    },
    {
        "title": "杂书五首  其三",
        "author": "方回",
        "content": "细修佳传酬知己，曲就微生頼若人。\n一点报恩心独在，时时常见梦中身。",
        "dynasty": "宋",
        "collection_info": null
    },
    {
        "title": "杂书五首  其四",
        "author": "方回",
        "content": "一毫不敢昧苍天，生世明年七十年。\n自恨肉身无报答，日常饱饭夜安眠。",
        "dynasty": "宋",
        "collection_info": null
    },
    {
        "title": "杂书五首  其五",
        "author": "方回",
        "content": "饶君遒紧日千篇，未办骊珠出九渊。\n欲诣彭城陈正字，须参南岳赵章泉。",
        "dynasty": "宋",
        "collection_info": null
    },
    {
        "title": "哭川无竭禅师二首  其一",
        "author": "方回",
        "content": "师令题画像，圆寂十朝前。\n拙句应曾见，微痾竟不痊。\n笑谈犹可想，偈颂总堪传。\n千柱攒金碧，辛勤二十年。",
        "dynasty": "宋",
        "collection_info": null
    },
    {
        "title": "哭川无竭禅师二首  其二",
        "author": "方回",
        "content": "几登潇洒阁，共坐听松风。\n异骨癯僧健，多魔老守穷。\n是身终有死，何物不成空。\n岂料龙钟老，题诗先哭公。",
        "dynasty": "宋",
        "collection_info": null
    },
    {
        "title": "再哭无竭禅师",
        "author": "方回",
        "content": "倒撑无底船和尚，撑上西天是世尊。\n万壑啼猿如下泪，一江明月与招魂。\n涅槃满证无生果，解脱深参阿字门。\n却笑孤山人未远，浪歌身异性长存。",
        "dynasty": "宋",
        "collection_info": null
    },
    {
        "title": "次韵九月十七日饮陆君用见山堂",
        "author": "方回",
        "content": "凤凰山下隠君庐，水竹宽閒十亩余。\n稚子已能题砌叶，饮徒时许共畦蔬。\n杜同谷怨长镵柄，马伏波思下泽车。\n何似此公一丘壑，潸心逸兴酉阳书。",
        "dynasty": "宋",
        "collection_info": null
    },
    {
        "title": "九月二十五书事二首",
        "author": "方回",
        "content": "苍颜未怯冷风吹，过了残秋更自奇。\n细嚼菊花吞美酒，閒拈柿叶写新诗。\n繄谁屡贺参元火，与客仍消李远棋。\n七十余龄能有几，开怀切勿皱愁眉。",
        "dynasty": "宋",
        "collection_info": null
    },
    {
        "title": "九月初六日客报吾州初一日大火城中俱尽吾家亦尽七八九报皆然初十日始报吾家幸免拆毁屋十余间二十五日得王山长亲家书始知仅存州治州仓州学书院吾家免焚余所免不过数十家",
        "author": "方回",
        "content": "生死由来一念间，回头不落鬼门关。\n细思上策莫如醉，稍据要津焉得閒。\n婢仆冻饥犹恋主，儿童婚嫁合还山。\n一穷惹起无穷事，独乐吾惟学巷颜。",
        "dynasty": "宋",
        "collection_info": null
    },
    {
        "title": "于氏琵琶行",
        "author": "方回",
        "content": "君不见木兰女郎代戍边，铁甲卧起二十年。\n不知谁作古乐府，至今流传木兰篇。\n又不见公孙大娘舞剑器，挥霍低昂动天地。\n我杜少陵有长歌，每一读之生壮气。\n汉时昭君颜如花，强令出塞禁风沙。\n马上无以写愁思，推手为琵却手琶。\n昭君死作青冢土，琵琶却传来汉家。\n一弦一字万怨恨，始听欢乐终咨嗟。\n燕代佳人有于氏，春日黄鶑韵桃李。\n齿犀微露朱砂唇，手荑缓转青葱指。\n声外调声非桿拨，意中写意自宫征。\n曲阑歌罢或潸然，何能动人一至此。\n有时不用琵琶歌，辩如仪秦勇贲轲。\n武昌东西说赤壁，洙泗南北夸黄河。\n一炬一失百万却，古今胜败何其多。\n拔山盖世亦泪下，骓兮虞兮奈若何。\n老夫嗜好无它癖，为尔看朱几成碧。\n白髪多情似乐天，衫袖江州司马湿。\n前身不是木兰旧女郎，今生恐是公孙真大娘。\n哦此琵琶敲诗肠，尔或因之姓名香。",
        "dynasty": "宋",
        "collection_info": null
    },
    {
        "title": "读孟信州和方亨道六月雨时当雪天改为欲作雪先作雨次韵",
        "author": "方回",
        "content": "欲作雪，先作雨，十月墐户入室处。\n东作丰登未可期，南方瘴疠已堪御。\n去年雪不及腊间，霜天桃杏敷红颜。\n今年夏竟无冰卖，富屋钱谩堆如山。\n秋来数郡融风烈，万舍烟灰千屋拆。\n骄阳失性化为霖，鞭蛟笞龙精髓竭。\n救火救水不少閒，民生下土何其难。\n此时早降六花瑞，时寒休征犹可还。\n雁低楼外彤云起，万里北风开爽气。\n雨声一变为霰声，霰效前驱雪踵至。\n古称民以食为天，天欲饱民殊易然，但恐燮理无真贤。\n果能燮理得真贤，岂不一白二白三白年年当有年。",
        "dynasty": "宋",
        "collection_info": null
    },
    {
        "title": "次韵徐子英江楼二首  其一",
        "author": "方回",
        "content": "虚器浮名蜃结楼，潮痕才落水添舟。\n医工药不关生死，詹尹蓍宁究咎休。\n华盖天临批凤诰，长杨日侍射熊侯。\n是人有命皆能致，终许难凭智力求。",
        "dynasty": "宋",
        "collection_info": null
    },
    {
        "title": "次韵徐子英江楼二首  其二",
        "author": "方回",
        "content": "娱老曾微燕子楼，谋生又欠木奴洲。\n不无造物司行止，岂与齐民繫戚休。\n幸际干龙亨庶物，故希晋马锡康侯。\n妙龄今日如公等，声气方当叶应求。",
        "dynasty": "宋",
        "collection_info": null
    },
    {
        "title": "次韵夹谷子括吴山晚眺  其一",
        "author": "方回",
        "content": "诗眼书胸碧宙宽，暮天摇落纵遐观。\n霜明枫叶红于染，春点梅梢玉不寒。\n北望遥迎书雁至，南烹屡餍鲙鱼残。\n一规明月悬江海，几许人家夜枕安。",
        "dynasty": "宋",
        "collection_info": null
    },
    {
        "title": "次韵夹谷子括吴山晚眺  其二",
        "author": "方回",
        "content": "鹘飞欲没海天宽，万动盈虚静处观。\n一画微阳迎日至，九畴休征验时寒。\n世间劫火灰何限，物外仙棋局未残。\n好与苍生司性命，五风十雨报平安。",
        "dynasty": "宋",
        "collection_info": null
    },
    {
        "title": "次韵夹谷子括吴山晚眺  其三",
        "author": "方回",
        "content": "落木萧萧泽国宽，偶舒岩啸纵川观。\n六鳌海阔征帆远，万象天低步屧寒。\n旅泊余生箪食菲，宦游旧味瓮虀残。\n达人不堕牛山泪，何待将心与汝安。",
        "dynasty": "宋",
        "collection_info": null
    },
    {
        "title": "次韵俞如问旅思送之游松江",
        "author": "方回",
        "content": "芰制荷纫未絮衣，溪船信宿自堪归。\n倚门尚尔嗟行役，抱瓮元来久息机。\n江阔天遥鸿雁断，日斜岁暮稻粱稀。\n芋炉有地煨风雪，骨肉团栾夜共围。",
        "dynasty": "宋",
        "collection_info": null
    },
    {
        "title": "再六次韵徐子英江楼",
        "author": "方回",
        "content": "最愁人处最高楼，空望三神想十洲。\n大药不灵从老病，把茅犹在盍归休。\n许追竹士陪梅友，肯羡蜂王慕蝶侯。\n曾点当时未舍瑟，谁知心地异由求。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其一",
        "author": "方回",
        "content": "弱冠至休致，日须成一诗。\n贫犹常饮客，老幸不招医。\n节欲无真病，轻财似太痴。\n此吟得佳句，新买早梅枝。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其二",
        "author": "方回",
        "content": "一时诗有思，何待苦吟成。\n老易惟难健，贫多但少清。\n藏书终不卖，耽酒别无营。\n十六年林下，休官万事轻。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其三",
        "author": "方回",
        "content": "拙宦知今是，颓颜及古稀。\n寡言为暖药，微醉当寒衣。\n空腹蝉当饱，长身鹤肯肥。\n天容清更健，不省桔槹机。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其四",
        "author": "方回",
        "content": "万山读书地，近偶脱烟氛。\n幸保分膰庙，常营葬骨坟。\n婿佳殊逸少，儿懒过宗文。\n忽忆门前月，僧敲醉亦闻。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其五",
        "author": "方回",
        "content": "老翁处处有，不健復何为。\n贫户家家是，能诗始足奇。\n东坡捐玉带，白傅放杨枝。\n新有僧相识，时来说易诗。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其六",
        "author": "方回",
        "content": "清而贫最乐，健以老何伤。\n短髪蓬加雪，贞心菊耐霜。\n冻吟乏薪炭，醉卧混衾裳。\n冰檗怜儿女，年皆四十强。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其七",
        "author": "方回",
        "content": "才具虽无用，襟期亦未非。\n良难营脱粟，谁肯质深衣。\n为士当知耻，观人不相肥。\n还家缺车马，犹解步如飞。",
        "dynasty": "宋",
        "collection_info": null
    },
    {
        "title": "老而健贫而诗自志其喜八首  其八",
        "author": "方回",
        "content": "蹉跎早七旬，老健保清贫。\n识破元来易，言传恐未真。\n但能积阴德，焉用出阳神。\n释怨恩须报，天终相吉人。",
        "dynasty": "宋",
        "collection_info": null
    },
    {
        "title": "初七日丁丑长至前喜晴",
        "author": "方回",
        "content": "楼南红气满霜天，新霁湖山晓色妍。\n七日喜逢长至日，百年惭到古稀年。\n故园捲餠思新菜，冻井浇梅出暖泉。\n谁信少陵夔府后，肯吟六管五纹篇。",
        "dynasty": "宋",
        "collection_info": null
    },
    {
        "title": "长至日书",
        "author": "方回",
        "content": "年年春至此胚腪，地上严凝地底温。\n能几蟾蜍圆月魄，即须霹雳起雷门。\n知时久偃蛟龙势，养气深培草木根。\n表裏阳和见天道，梅花别是一干坤。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其一",
        "author": "方回",
        "content": "湖共江宽更海宽，遥天纵玩復横观。\n雅知山对吟肩瘦，未怯霜欺醉面寒。\n感召丰登饶粒食，抚摩瘦敝起雕残。\n生灵百万俱高枕，公亦官清梦寐安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其二",
        "author": "方回",
        "content": "三吴百越楚天宽，不厌登临不厌观。\n画舫红桥随处有，丹楼碧宇倚空寒。\n梅边吟思春光早，雁外归心夕照残。\n灯火沙河塘上路，岂无冻屋卧袁安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其三",
        "author": "方回",
        "content": "梯天直上俯平宽，故国繁华尚可观。\n西子有船春色去，伍员无庙暮涛寒。\n九原事往人难问，四序功成岁又残。\n米贱酒平慰迟暮，巢林聊得一枝安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其四",
        "author": "方回",
        "content": "抖擞羁怀强自宽，时登吴阜一閒观。\n陆机不作莼羹在，雷焕无踪剑气寒。\n倏忽池台荒草合，等閒歌舞落花残。\n兴亡生死真常在，命要深知分要安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其五",
        "author": "方回",
        "content": "泰伯封疆四望宽，胜将吴越旧书观。\n苎罗山下春纔到，麋鹿台边沼已寒。\n不有采香专怙宠，可能尝胆便除残。\n今年木德临心宿，重见家家衽席安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其六",
        "author": "方回",
        "content": "一锥无地百弓宽，万事须分两眼观。\n仙子楼居凌倒景，野人卉服耐奇寒。\n金钗玉斝春帷满，黄卷青灯晓漏残。\n兴废荣枯手翻覆，几家能遣子孙安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其七",
        "author": "方回",
        "content": "荡荡天宽眼亦宽，区区笑尔井中观。\n帆来狗国毛人远，楼倚牛郎织女寒。\n迅速年华榆燧改，槁枯世味蔗滓残。\n绝怜棺粪纷纷梦，未必槐安果是安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其八",
        "author": "方回",
        "content": "情知新国用刑宽，坐致湖山復旧观。\n浙右谁非三世宦，江南终不十分寒。\n钱王陌上花犹好，苏小门前柳未残。\n革故鼎新谁料得，举安天下胜偏安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其九",
        "author": "方回",
        "content": "极目无穷六合宽，仰天如以浑仪观。\n日躔箕斗逢长至，月宿奎娄届大寒。\n肘后方多难却老，杯中物到莫留残。\n来年七十身犹健，容膝归欤亦易安。",
        "dynasty": "宋",
        "collection_info": null
    },
    {
        "title": "用夹谷子括吴山晚眺韵十首  其一○",
        "author": "方回",
        "content": "眼底胸中稍放宽，超然何肯惑荣观。\n余年早已知天命，古道谁堪共岁寒。\n驿使寄梅心独远，禅师分芋口无残。\n十诗说尽登临意，我但徐行步步安。",
        "dynasty": "宋",
        "collection_info": null
    },
    {
        "title": "寄寿牟提刑献之巘  其一",
        "author": "方回",
        "content": "七十閒人两地仙，恰如同见会昌年。\n诗名我愧刘宾客，心事君真白乐天。\n致仕元无官爵累，藏书各有子孙传。\n磻溪淇澳可齐寿，入相封侯恐未然。",
        "dynasty": "宋",
        "collection_info": null
    },
    {
        "title": "寄寿牟提刑献之巘  其二",
        "author": "方回",
        "content": "乃翁曾记脱靴亭，直节高风有宁馨。\n知命时年弃轩冕，传心学问本家庭。\n饱餐霅水仍苕水，高揭文星更寿星。\n我亦七旬乃雌甲，林惭磵愧负山灵。",
        "dynasty": "宋",
        "collection_info": null
    },
    {
        "title": "晓思",
        "author": "方回",
        "content": "霜天钟鼓趣晨兴，老我无毡脚似冰。\n千骑马尘跑玉勒，一枝梅影伴香灯。\n年当致仕元无位，心亦怀归苦未能。\n政用括囊保衰暮，可劳妬妇愤填膺。",
        "dynasty": "宋",
        "collection_info": null
    },
    {
        "title": "开镜见瓶梅",
        "author": "方回",
        "content": "开奁见明镜，聊以肃吾栉。\n旁有一瓶梅，横斜数枝入。\n真花在瓶中，镜中果何物。\n玩此不能已，悠然若有得。",
        "dynasty": "宋",
        "collection_info": null
    },
    {
        "title": "赠吴琴士会龙",
        "author": "方回",
        "content": "古琴口歌兮手弦，今琴何为兮不然。\n今人作诗动千篇，不弦不歌兮无传。\n关雎麟趾留遗编，离骚以来诸吟仙。\n我每见之月在渊。\n请君携琴诣我古梅前，君弦其后兮我歌以先。\n君如夜寒不来旃昌黎之十操兮，将独歌之泪潺湲。",
        "dynasty": "宋",
        "collection_info": null
    },
    {
        "title": "乙未十二月二十四日立丙申春予忝七十",
        "author": "方回",
        "content": "十岁端平旧丙申，元贞重见丙申春。\n几灾几难到今日，诸父诸兄皆古人。\n未及悬车官已解，不能负贩子俱贫。\n细思多少同庚者，地下先埋富贵身。",
        "dynasty": "宋",
        "collection_info": null
    },
    {
        "title": "次韵邓善之书怀七首  其一",
        "author": "方回",
        "content": "二十八迴见，天门阖左扉。\n不嫌笔端退，但骇镜中非。\n自爱希声瑟，谁知尚絅衣。\n人生年七十，肯復壮心飞。",
        "dynasty": "宋",
        "collection_info": null
    },
    {
        "title": "次韵邓善之书怀七首  其二",
        "author": "方回",
        "content": "老怀饶感慨，无一可欢娱。\n久矣还初服，胡然落半途。\n流年苏武雁，往事左慈鲈。\n莫笑腰围减，还堪作酒壶。",
        "dynasty": "宋",
        "collection_info": null
    },
    {
        "title": "次韵邓善之书怀七首  其三",
        "author": "方回",
        "content": "今代邓元侯，书窗不外求。\n寡言良有味，节用绝无愁。\n真是温如玉，兼能爽似秋。\n銮坡宜趣召，夜直结邻楼。",
        "dynasty": "宋",
        "collection_info": null
    },
    {
        "title": "次韵邓善之书怀七首  其四",
        "author": "方回",
        "content": "我听髯张作，清于月夜笳。\n曹思先七子，杜老到三巴。\n有力能推拉，无疵可汰沙。\n文潜遗论在，霜露老蒹葭。",
        "dynasty": "宋",
        "collection_info": null
    },
    {
        "title": "次韵邓善之书怀七首  其五",
        "author": "方回",
        "content": "子将今月旦，可否判生枯。\n高论真能借，羁怀未觉孤。\n竹吟风拂席，花饮月当垆。\n甚愿陪游屐，唯惭老杜殊。",
        "dynasty": "宋",
        "collection_info": null
    },
    {
        "title": "次韵邓善之书怀七首  其六",
        "author": "方回",
        "content": "以逊而绵者，居然古性情。\n温恭瞻道貌，响浪听心声。\n施药痊诸病，留田与后耕。\n日予拜嘉惠，欲报乏连城。",
        "dynasty": "宋",
        "collection_info": null
    },
    {
        "title": "次韵邓善之书怀七首  其七",
        "author": "方回",
        "content": "昭谏先生宅，咸平处士庐。\n大名无死朽，外物几乘除。\n岁月勤稽古，山林永遂初。\n能诗直余事，焉不蔺相如。",
        "dynasty": "宋",
        "collection_info": null
    },
    {
        "title": "乙未岁除二首  其一",
        "author": "方回",
        "content": "岂料身为七十翁，开怀且放醉颜红。\n身存惟恨恩难报，世换还惊事总空。\n百岁尚余三袠数，万诗枉费一生工。\n盍簪列炬浑如梦，不似今年筑底穷。",
        "dynasty": "宋",
        "collection_info": null
    },
    {
        "title": "乙未岁除二首  其二",
        "author": "方回",
        "content": "五十五时官早休，即今七十復何求。\n亦思稍为儿孙计，政恐深贻祖父羞。\n岂不忆家良有说，偶然得酒更无忧。\n诸公富贵新桃版，我是春前旧土牛。",
        "dynasty": "宋",
        "collection_info": null
    },
    {
        "title": "丙申元日五绝  其一",
        "author": "方回",
        "content": "新年仍着旧年衣，老健深惭七十希。\n一炷炉香拜天地，今春早早买船归。",
        "dynasty": "宋",
        "collection_info": null
    },
    {
        "title": "丙申元日五绝  其二",
        "author": "方回",
        "content": "五更春雨细无声，石路溅泥齿屐鸣。\n后饮屠苏懒奔走，可能也喜鹁鸠晴。",
        "dynasty": "宋",
        "collection_info": null
    },
    {
        "title": "丙申元日五绝  其三",
        "author": "方回",
        "content": "雪余连雨满城泥，喝道宵行万马蹄。\n昨夜隔年书未点，瓶梅灯畔一枝低。",
        "dynasty": "宋",
        "collection_info": null
    },
    {
        "title": "丙申元日五绝  其四",
        "author": "方回",
        "content": "送寒迎暖柳梢知，风自东来着意吹。\n百万人家贺新岁，几家荼垒有新诗。",
        "dynasty": "宋",
        "collection_info": null
    },
    {
        "title": "丙申元日五绝  其五",
        "author": "方回",
        "content": "案上瓶梅阅两年，添花未有买花钱。\n东风恰似怜穷客，吹到新诗四五篇。",
        "dynasty": "宋",
        "collection_info": null
    },
    {
        "title": "谢张老山御史庆予七十",
        "author": "方回",
        "content": "身是空中一点尘，心包天地却无垠。\n随缘任运勤收敛，补过知几暗省循。\n孰料百年登七袠，深惭白髪对青春。\n江梅欲结枝头子，合放余花次第新。",
        "dynasty": "宋",
        "collection_info": null
    },
    {
        "title": "又次韵张御史鹏飞",
        "author": "方回",
        "content": "休致衰年暗自惊，閒呼张丈唤殷兄。\n马尘往往逢新贵，鸥梦依依忆旧盟。\n洛社绘图惭九老，汉庭绵蕝付诸生。\n绣衣御史烦推毂，我有蓑衣永不更。",
        "dynasty": "宋",
        "collection_info": null
    },
    {
        "title": "次韵俞好问庆予七十",
        "author": "方回",
        "content": "固穷早类从心孔，懒读今如便腹边。\n时制堪惊小戴记，初筵敢拟卫公篇。\n云何此老偏令寿，其或斯文遂有传。\n见一庵前碧溪在，花瓢归饮许仙泉。",
        "dynasty": "宋",
        "collection_info": null
    },
    {
        "title": "正月连雨",
        "author": "方回",
        "content": "新年未有一诗新，转觉羁怀感慨频。\n人日直连元日雨，梅花合让杏花春。\n避愁愁不拾孤影，怕冷冷偏缠老身。\n几夜五更了无寐，床头黠鼠亦欺人。",
        "dynasty": "宋",
        "collection_info": null
    },
    {
        "title": "题罗云叔周昉宫女",
        "author": "方回",
        "content": "颠倒三郎养禄儿，当年想是此蛾眉。\n不须真有聊须画，或可东城出一奇。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其一",
        "author": "方回",
        "content": "万马鸣鞭欲晓时，閒人盥潄未妨迟。\n儿童贺喜休多拜，卿相迁除不预知。\n随分乍醒仍乍醉，放怀无喜亦无悲。\n新年自爱新诗好，歙砚梅边洗刷丝。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其二",
        "author": "方回",
        "content": "名臣汲黯郑当时，笔阵秦王将尉迟。\n疾电震雷千里起，乖龙老蜃九渊知。\n诸公犹羡归田乐，老我终无叩角悲。\n补衮得人卧桑野，可愁二月卖新丝。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其三",
        "author": "方回",
        "content": "物有先时有后时，天工无早亦无迟。\n饱禁夜雨元非恶，暗受春风或未知。\n一死频烦衰白报，三生不为落红悲。\n解纷忆得吾家学，径与挥刀截乱丝。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其四",
        "author": "方回",
        "content": "即是黄鶑紫燕时，稍晴肯放百花迟。\n酒来尚许颜红借，春好何容鬓雪知。\n扶杖可从灵寿赐，闻琴肯作孟尝悲。\n山深粗有延年药，归老松根掘兔丝。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其五",
        "author": "方回",
        "content": "岁岁花时是病时，不争春早与春迟。\n阴晴谩復题窗记，节气还因检历知。\n杜若荐芳聊可采，秭归啼苦未须悲。\n老翁堪与少年竞，勤把青铜照颔丝。",
        "dynasty": "宋",
        "collection_info": null
    },
    {
        "title": "追用徐廉使参政子方申屠侍御致远张御史鹏飞元日倡酬韵六首  其六",
        "author": "方回",
        "content": "七十翁非浪走时，夜窗自恨赋归迟。\n睡稀枕上无春梦，吟苦楼前有月知。\n茅索愿追田畯喜，瓜薪遥念室人悲。\n却须天上纶言手，小为农甿缓茧丝。",
        "dynasty": "宋",
        "collection_info": null
    },
    {
        "title": "题祝公辅静得斋",
        "author": "方回",
        "content": "郑卫撼俗耳，姬姜接凡目。\n醇酎诳渴吻，大房诱饥腹。\n一阈内外间，鲜不妄举足。\n堂堂七尺躯，顷刻万感触。\n人生性本静，情动乃有欲。\n静善动亦善，尧舜可同躅。\n动恶丧厥静，为桀为禽犊。\n恭惟方寸心，性情頼管束。\n勿狎宁孔畏，匪狂尚箕肃。\n思精造诣深，察久酬应熟。\n北辰居其所，初九不远復。\n可待豮豕牙，故已童牛牿。\n性静人所同，心静我所独。\n心静非不动，存性情乃伏。\n天地与我者，所宝不盈掬。\n完我所固有，得之异逐鹿。\n苦辛子祝子，为亲营半菽。\n颇欲谢湖海，归欤卧茅屋。\n清夜一孤灯，不疚内自烛。\n养气非养体，未藉台馈肉。\n胸中线五色，笔底泉万斛。\n谁其相料理，回首送鸿鹄。\n离娄下十四，三自义何缛。\n紫阳居资对，我亦当熟读。",
        "dynasty": "宋",
        "collection_info": null
    },
    {
        "title": "赠痴庵柴头陀",
        "author": "方回",
        "content": "萧梁宗补阙，弃官为头陀。\n一篇息心铭，至今犹永歌。\n不爱紫绶黄金带，不爱雕鞍白玉珂。\n草椽布衲，一筇一蓑。\n台城一旦甑堕地，公卿麋烂偾干戈。\n当时独有宗无名，翛然野鹤山之阿。\n今代柴痴庵，独把竹帚柄。\n待扫众生尘，同作大圆镜。\n不肉不饥，不绵不冷。\n太室为衾，大块为枕。\n一饭不再餐，一茶不再饮。\n脱袍掷笏作百姓，十年悟道保真性。\n昭文大学湛然翁，半夜室中传祖印。\n无求于世长精神，自净其心延寿命。\n野狐禅子落邪蹊，唯我痴庵独也正。\n向来解后逢痴庵，赠我竹为帚者三。\n一扫嗔，二扫贪。\n惟有一病扫不得，两痴相值同酸咸。\n虽然我更有一帚，建立天地同不朽。\n扫愁扫闹扫是非，其帚何名名曰酒。",
        "dynasty": "宋",
        "collection_info": null
    },
    {
        "title": "送曹士弘四明丈亭巡检并呈前尚书翰林学士王公伯厚",
        "author": "方回",
        "content": "之子博古今，妙年着儒冠。\n顾肯易戎服，屑为游徼官。\n未喜弓力武，尚爱虀盐酸。\n紫面颊骨耸，赤心胆气完。\n得非真将种，终当拜汉坛。\n曰予俎豆学，素不梦粪棺。\n甬东富海物，槁鲜供烹餐。\n曰予岂嗜味，啖茹实所安。\n共惟伯厚父，三入专金銮。\n万古贮胸次，四溟涸毫端。\n今年七十五，两纪歌考槃。\n举世一影独，晚进再拜难。\n庶几因此行，抠衣趋门阑。\n幸不辞孺悲，昼夜勤仰钻。\n列宿共辰极，众羽朝祥鸾。\n万物各从类，同心臭如兰。\n去去不可追，着鞭驶征鞍。\n我亦意欲往，惜哉步蹒跚。",
        "dynasty": "宋",
        "collection_info": null
    },
    {
        "title": "赠数学萧吉卿",
        "author": "方回",
        "content": "蓍草占周易，君从简处寻。\n运筹见奇偶，落笔判升沉。\n总悟生时数，谁萌分外心。\n吾衰今七十，惟有死山林。",
        "dynasty": "宋",
        "collection_info": null
    },
    {
        "title": "与孟能静饮联句復和三首  其一",
        "author": "方回",
        "content": "三月一日春如酒，红是桃花绿杨柳。\n人生不醉欲如何，不如意常十八九。",
        "dynasty": "宋",
        "collection_info": null
    },
    {
        "title": "与孟能静饮联句復和三首  其二",
        "author": "方回",
        "content": "暂兹袖公补天手，谁能箝我谈天口。\n挹斗酌海两相逢，天风吹入无何有。",
        "dynasty": "宋",
        "collection_info": null
    },
    {
        "title": "与孟能静饮联句復和三首  其三",
        "author": "方回",
        "content": "三月三日一觞酒，同上危楼望晴柳。\n岂可不饮负此春，向来风雨十朝九。",
        "dynasty": "宋",
        "collection_info": null
    },
    {
        "title": "与孟能静饮联句復和三首  其四",
        "author": "方回",
        "content": "何必水边看丽人，何必水晶行素鳞。\n曲阜桥边同一醉，杭州城裏两閒身。",
        "dynasty": "宋",
        "collection_info": null
    },
    {
        "title": "与孟能静饮联句復和三首  其五",
        "author": "方回",
        "content": "仕宦可止不止酒，乃所愿学陶五柳。\n春夏秋冬皆有花，四时无日不重九。\n莫欺左持蟹螯手，莫笑涎流麵车口。\n醉能题壁又能歌，德行文章总无有。",
        "dynasty": "宋",
        "collection_info": null
    },
    {
        "title": "三月六日再用韵二首  其一",
        "author": "方回",
        "content": "忘形尔汝日诗酒，闭户拒客笑泄柳。\n慷慨酩酊属我辈，若楚云梦吞八九。\n隔桥暂许作邻人，莫待寄书凭雁鳞。\n聚首良难分手易，人生谁得自由身。",
        "dynasty": "宋",
        "collection_info": null
    },
    {
        "title": "三月六日再用韵二首  其二",
        "author": "方回",
        "content": "百杯不乱善食酒，如手捧玉肘生柳。\n貌醉心醒戒亢悔，一斟一酌干用九。\n犹龙世岂无斯人，渔网可致皆常鳞。\n蜾蠃螟蛉勿浪语，得似刘伶鸡肋身。",
        "dynasty": "宋",
        "collection_info": null
    },
    {
        "title": "三月初五日孟君復王元俞治中十人同会分韵得诗字",
        "author": "方回",
        "content": "春光九十日，半为风雨欺。\n人生一百年，怀抱无好时。\n兹辰復何辰，晴烟霏柳丝。\n佳友可我意，閒愁忽如遗。\n座客有十人，十人皆能诗。\n景色既已妍，谈笑无相疑。\n酌酒不计数，惟醉以为期。\n阄韵有险易，鹤头侧復垂。\n上巳后二日，此会竟大奇。\n芥蒂死生间，吾尝笑羲之。\n王侯宰槐国，蚁身不自知。\n顾此一梦耳，不饮庸非痴。",
        "dynasty": "宋",
        "collection_info": null
    },
    {
        "title": "呈吴门王治中元俞都中参政伯大孙先人同榜",
        "author": "方回",
        "content": "君家两参预，汉代韦平氏。\n留耕而耕存，惟有是以似。\n乃祖忠文公，补天扶国是。\n乃父敬愍侯，浮海将使指。\n直谏炳遗藁，大节烨信史。\n神游天地间，不亡何谓死。\n先人前甲戌，忠文榜下士。\n一升上云端，一沉堕井底。\n老夫近乙亥，敬愍守吾里。\n朱轓过桐江，共饮钓台水。\n英英玉树郎，世济元凯美。\n忠文既有孙，敬愍又有子。\n邂逅忽相逢，不意闻正始。\n贮胸踰万卷，运肘动百纸。\n华年弱冠近，紧官半刺比。\n长风破巨浪，未易测涯涘。\n契好讵敢论，臭味差足恃。\n异时吴阊游，小舟或一舣。\n相门復生相，贻厥有如此。\n乃知吾家儿，不过豚犬耳。",
        "dynasty": "宋",
        "collection_info": null
    },
    {
        "title": "孟君復赠王侯元俞诗两皆英妙神奇次韵",
        "author": "方回",
        "content": "孟侯与王侯，妙年俱作州。\n穷穷鬼揄我，汝堪并英游。\n汝无曲逆计，汝无裨谌谋。\n汝乃蹄涔水，可配江河流。\n仓卒不能答，吐舌瞠双眸。\n二侯不自贵，屑与耄叟俦。\n歌岂有檀板，舞亦无珠鞴。\n磨玉藉沙石，以故交情绸。\n盖公曹参舍，甪里张良求。\n绿鬓间白髪，一献还一酬。\n俗态动枘凿，对面风马牛。\n二侯不我弃，庶哉企前修。",
        "dynasty": "宋",
        "collection_info": null
    },
    {
        "title": "呈吕使君留卿",
        "author": "方回",
        "content": "大门昔有谣，吕氏一千中。\n华胄所自出，恭惟齐太公。\n君伯先郡王，张韩刘岳同。\n百战护诸将，易名称武忠。\n武忠棣华众，皆有远祖风。\n分阃仗斧钺，威望真非熊。\n子姓几百人，人人俱英雄。\n人人俱智慧，人人俱疏通。\n三衢今使君，尤其明且聪。\n剑光夜衝斗，玉气日贯虹。\n好士出天性，坐满樽不空。\n民怀吏胆落，于物大有功。\n驿马走中原，蹇蹇臣匪躬。\n北上夏云赤，南还春花红。\n割牲饤鲊脯，邂逅孤山东。\n念此门下士，陋巷甘固穷。\n昨者诸彦集，长裾织青葱。\n岂谓龙虎阁，着此垂翅鸿。\n高怀极恋恋，莫景殊匆匆。\n愿言一转手，西江挂飞蓬。",
        "dynasty": "宋",
        "collection_info": null
    },
    {
        "title": "记三月十日西湖之游吕留卿主人孟君復方万里为客",
        "author": "方回",
        "content": "丙申上巳七日后，一主二宾夫岂偶。\n遣车却骑钱塘门，主人满船富殽酒。\n别唤轻船载仆从，大船品字着三友。\n旁观指点知为谁，对峙玉人间白叟。\n岂无识者讶此老，不愧妙年两贤守。\n孟侯吕侯将相家，早绾金章纡紫绶。\n方干云孙耸吟肩，左右鼎鼐中瓦缶。\n虽然兰臭尚同心，剧谈锋起各虚受。\n是日杭人诧佛事，焚寄冥财听僧诱。\n公子王孙倾城出，姆携艷女夫挈妇。\n放生亭远骛长堤，保叔塔高陟危阜。\n居然红裙湿芳草，亦有瑜珥落宿莽。\n暖热已极天色变，大风滔天怒涛吼。\n篙师缭绕孤山背，倘佯裏湖保无咎。\n百舠千舫第二桥，四圣观前依古柳。\n春色浓时良佳哉，游人聚处可拾否。\n一杯一杯入醉乡，诙嘲谑笑无不有。\n泉币重费忘多少，歌妓频呼杂妍丑。\n似狂非狂痴非痴，何啻万众悉迴首。\n我时颓然乎其间，看朱成碧辰至酉。\n健啖晚菘兼早韭，快赏调冰仍雪藕。\n归途恍然了不记，晓窗半醒卧噎呕。\n一日之乐三日病，宁负衰躯护馋口。\n愿从孟侯觞吕侯，更着百千沽十斗。",
        "dynasty": "宋",
        "collection_info": null
    },
    {
        "title": "今春苦雨初有春半曾无十日晴之句去立夏无几日愈雨足成五诗  其一",
        "author": "方回",
        "content": "小楼欲下怕泥行，春半曾无十日晴。\n老眼看花如隔雾，只消卧听卖花声。",
        "dynasty": "宋",
        "collection_info": null
    },
    {
        "title": "今春苦雨初有春半曾无十日晴之句去立夏无几日愈雨足成五诗  其二",
        "author": "方回",
        "content": "今年草草过清明，春莫曾无十日晴。\n担上牡丹犹许见，城中浑不识鶑声。",
        "dynasty": "宋",
        "collection_info": null
    },
    {
        "title": "今春苦雨初有春半曾无十日晴之句去立夏无几日愈雨足成五诗  其三",
        "author": "方回",
        "content": "青梅未了已朱樱，春尽曾无十日晴。\n稍欲出城问蚕麦，生愁城外杜鹃声。",
        "dynasty": "宋",
        "collection_info": null
    },
    {
        "title": "今春苦雨初有春半曾无十日晴之句去立夏无几日愈雨足成五诗  其四",
        "author": "方回",
        "content": "湖头准拟赏新晴，雨过风号万马声。\n宋玉未夸巫峡梦，杜陵翻作渼陂行。",
        "dynasty": "宋",
        "collection_info": null
    },
    {
        "title": "今春苦雨初有春半曾无十日晴之句去立夏无几日愈雨足成五诗  其五",
        "author": "方回",
        "content": "读书听雨过三更，定是明朝又不晴。\n就枕未鼾饥鼠出，掀书舐砚上灯檠。",
        "dynasty": "宋",
        "collection_info": null
    },
    {
        "title": "春雨不已甚忧蚕麦二首  其一",
        "author": "方回",
        "content": "提篮采叶雨淋淋，蚕妇无言恨自深。\n绮陌惜花小儿女，愁眉相似不同心。",
        "dynasty": "宋",
        "collection_info": null
    },
    {
        "title": "春雨不已甚忧蚕麦二首  其二",
        "author": "方回",
        "content": "笼炊汤沸餠如银，辛苦焉知种麦人。\n今岁夏初似高凤，黄云欲割半沉沦。",
        "dynasty": "宋",
        "collection_info": null
    },
    {
        "title": "题柯德阳埽尘斋",
        "author": "方回",
        "content": "尧舜上圣姿，犹以学为事。\n矧伊匪生知，不学知不致。\n可学而不学，是谓自暴弃。\n俯首就占毕，又患学不至。\n恭惟天地心，无极一生二。\n阴阳既已判，太少二生四。\n生生滋无穷，科斗积乳孳。\n籀篆隶真行，同文或以异。\n因继几前王，册府建中秘。\n号为蓬莱山，校书及正字。\n计资不量材，抱椠剔蠹蘱。\n尸优副劣间，颠倒足笑喟。\n之子读五车，便腹为箧笥。\n合登天禄阁，太一照藜吹。\n顾使跧蓬蒿，饭茹宫有侐。\n陈蕃扫天下，借曰未得位。\n扫我方册尘，我有笔为篲。\n雠勘极精审，披阅尽劬瘁。\n残火秦坑遗，断简汲冢出。\n端倪究盘颉，古初探炎𨼾。\n五十衍蓍爻，九百采稗记。\n微吟泣山精，幽啸却野鬽。\n净几如我心，暗室了无愧。\n老夫敢苦口，曰此艺成易。\n点画考譌讹，是亦学之次。\n迩年斯道衰，无奈异端炽。\n函谷青牛关，洛京白马寺。\n敷落帝八言，为国膏肓祟。\n杨墨合为一，不仁復不义。\n外若示兼爱，实则内自为。\n愚民欢趋之，此患恐未已。\n儒冠不能闢，拔白立赤帜。\n何至畔吾徒，拾此彼之嗜。\n太玄岂不奇，甘从高阁坠。\n钟山说偏傍，奎运竟跋疐。\n洙泗以至今，关洛最为粹。\n知艰行尤艰，方寸宜默识。\n勿谓周鼎沦，后无汉唐治。\n大学久无儒，此亦见大意。\n大匠操规矩，不执斧凿器。\n当如九方皋，无以色见骥。",
        "dynasty": "宋",
        "collection_info": null
    },
    {
        "title": "索云叔新茶",
        "author": "方回",
        "content": "谷雨已过又梅雨，故山犹未致新茶。\n清风两腋玉川句，三百团应似太夸。",
        "dynasty": "宋",
        "collection_info": null
    },
    {
        "title": "閒书二首  其一",
        "author": "方回",
        "content": "年来心事乐陶陶，气不低垂亦不豪。\n酒饮八分何必满，棋赢一子便为高。\n修行到此元非易，把捉从今更要牢。\n搢笏可须烦左手，年年留取剩持螯。",
        "dynasty": "宋",
        "collection_info": null
    },
    {
        "title": "閒书二首  其二",
        "author": "方回",
        "content": "草木归根白露零，寒蛬欲蛰动酸吟。\n每惊世事如翻手，难保人生不负心。\n旷野嗟嗟三献玉，权门诩诩四知金。\n旧来梁上称君子，犹自潜形伺夜深。",
        "dynasty": "宋",
        "collection_info": null
    },
    {
        "title": "呈孟君復能静使君二首  其一",
        "author": "方回",
        "content": "细玩包瓜以杞爻，俊人肯与秃翁交。\n公侯復始须廊庙，尔汝忘形未草茅。\n各诵新诗针遇芥，相期古道漆投胶。\n一樽百尺楼头酒，玄白无心赋解嘲。",
        "dynasty": "宋",
        "collection_info": null
    },
    {
        "title": "呈孟君復能静使君二首  其二",
        "author": "方回",
        "content": "乃祖麒麟第一人，乃孙今代笔如神。\n三迁孟子慈闱教，十二甘罗相阀身。\n海内豪吟公与我，花边痛饮夏连春。\n浮生倏忽关山隔，数步过桥莫厌频。",
        "dynasty": "宋",
        "collection_info": null
    },
    {
        "title": "用前韵酬孟君復二首  其一",
        "author": "方回",
        "content": "吞若虞翻梦裏爻，古人不死与神交。\n成名永保传青简，临事终当藉白茅。\n足可一瓢居陋巷，岂堪二膳养东胶。\n龟藏六用泥中乐，未信时人蝘蜓嘲。",
        "dynasty": "宋",
        "collection_info": null
    },
    {
        "title": "用前韵酬孟君復二首  其二",
        "author": "方回",
        "content": "眼空敢谓世无人，松菟相依似有神。\n邂逅十洲三岛客，崎岖万死一生身。\n深斟满酌堪同醉，雪鬓霜髯愧不春。\n别后诗筒恐难数，何如聊尔倡酬频。",
        "dynasty": "宋",
        "collection_info": null
    },
    {
        "title": "送天台杨仲儒秀才如北",
        "author": "方回",
        "content": "送君诗者悉豪雄，男子身穷道不穷。\n为问何凭游海内，唯应所恃在胸中。\n渡过淮水即河水，路背南风多北风。\n谁料褐衣抱珠璧，九霄夜月贯长虹。",
        "dynasty": "宋",
        "collection_info": null
    },
    {
        "title": "赠綦大将军  其一",
        "author": "方回",
        "content": "将军早学万人敌，从父行军十六七。\n上马如飞海东青，大羽劲弓轰霹雳。\n直欲生擒彼不庭，天山之北北復北。\n总兵王子设危穽，陷阵先锋沦异域。\n时或偶违心转壮，身可暂縻膝不屈。\n夜驱汗血还汉朝，万里沙场如咫尺。\n臣父以死报国家，澡雪父冤见天日。",
        "dynasty": "宋",
        "collection_info": null
    },
    {
        "title": "赠綦大将军  其二",
        "author": "方回",
        "content": "先皇玉带亲解赐，加侑金钱千百亿。\n登时筑坛拜大将，随意委禽聘贤室。\n前茅出镇万貔貅，东南五湖天半壁。\n凤凰山下忽相逢，我旧闻名今面识。\n精忠纯孝故无双，武艺文材俱第一。\n既能高着国手棋，又能稳赋作家诗。\n既能善战善骑射，七书背诵无余遗。\n又能双鈎写楷字，颜筋柳骨妙画锥。\n既如诸葛渡泸水，又如龚遂清潢池。\n章亥六合半已到，象胥九译靡不知。\n凉州蒲萄无復染，交趾薏苡夫何疑。\n踘场壮士阅剑舞，铃阁骚人陪酒巵。\n笑谈洒落意嫺雅，喜看宾主无厌时。\n迩来宣城察事尤瑰奇，明目张胆锄羣私。\n去年稻田百圩没，秋潦至今犹渺瀰。\n孰谓不潦罔省府，公斥其人真姦欺。\n百战将军古有之，未闻将军亦肯念民饥。",
        "dynasty": "宋",
        "collection_info": null
    },
    {
        "title": "送杨刚中嘉定州教",
        "author": "方回",
        "content": "忽似登黄甲，元来本白丁。\n官清专学校，恩重感朝廷。\n侧听吴侬语，讙传蜀产灵。\n儒风嗣言偃，子细为谈经。",
        "dynasty": "宋",
        "collection_info": null
    },
    {
        "title": "次韵赵云中饮呈孟君復二首  其一",
        "author": "方回",
        "content": "旧业田荒百顷莱，眉头长与醉怀开。\n春愁忍共金钗诀，夜禁偏嫌玉漏催。\n聚散有情都是梦，古今无物不成灰。\n何时再觅狭邪路，白骨谁非塌井苔。",
        "dynasty": "宋",
        "collection_info": null
    },
    {
        "title": "次韵赵云中饮呈孟君復二首  其二",
        "author": "方回",
        "content": "可遨昆阆步瀛莱，祇爱钻腮笑靥开。\n暮雨朝云元易散，昏钟晓鼓故相催。\n身如病鹤犹遗骨，心似焦桐亦未灰。\n纵使吾曹不排闼，不应门阈上苍苔。",
        "dynasty": "宋",
        "collection_info": null
    },
    {
        "title": "读孟君復赠岳仲远诗勉赋呈二公子",
        "author": "方回",
        "content": "维岳武穆王，復雠议不合。\n老桧卖中原，神龙困蚁𠾱。\n维孟忠襄公，缓兵策弗纳。\n清之三京师，万众死者卅。\n憸党梗国论，孰与噬而嗑。\n世事可流涕，循至虞不腊。\n秦郑两姦驵，百年棺已阖。\n骨朽遗臭在，厥后极茸阘。\n岳氏家几传，阳羡溪山市。\n故书三万卷，金石烂模搨。\n孟氏神童孙，卜宅占苕霅。\n诗声鸾凤鸣，众作扫蛙蛤。\n猗欤先王公，百战动摧拉。\n身在国庶几，心与天响答。\n造物报勋裔，纵未黄其閤。\n各各神仙姿，不受尘土杂。\n臭味崇芝兰，情谊笃鹣鲽。\n着我珠玉间，鬓蓬愧衰飒。\n冷话暗灯火，清宴倒壶榼。\n时凭城边楼，同望湖外塔。\n二豪马蹄花，春堤厌蹴踏。\n而我枯如僧，山肩一破衲。\n未甘脱儒冠，萧寺求挂搭。\n终不望汉廷，安车聘申盖。\n顾独喜结交，勿疑朋簪盍。\n同道脗漆胶，开诚去栀蜡。\n将相棨戟门，六辔驾羣軜。\n七十返初服，无復韨韎韐。\n岂其珠履中，不许青鞋靸。",
        "dynasty": "宋",
        "collection_info": null
    },
    {
        "title": "送温州学正陈希静",
        "author": "方回",
        "content": "多士推温学，耆儒佐冷官。\n虽为绛帐亚，似可锦衣看。\n父老时枌社，师生日杏坛。\n在家书宦考，三岁定朝端。",
        "dynasty": "宋",
        "collection_info": null
    },
    {
        "title": "送太平州张府判钞库官还任",
        "author": "方回",
        "content": "判州垂阔步，筦库忽斜飞。\n谈笑胸无物，精神眼有威。\n将门生贵种，诗域悟玄机。\n捉月江头路，吟鞍几醉归。",
        "dynasty": "宋",
        "collection_info": null
    },
    {
        "title": "送汪庭芝高士如严州  其一",
        "author": "方回",
        "content": "四海无家只一身，桐江西上访仙真。\n七年太守吾聊尔，况汝穷山管道人。",
        "dynasty": "宋",
        "collection_info": null
    },
    {
        "title": "送汪庭芝高士如严州  其二",
        "author": "方回",
        "content": "书符呪水空多事，辟谷熬铅苦用心。\n閒读异书痛饮酒，佳时亦復一弹琴。",
        "dynasty": "宋",
        "collection_info": null
    },
    {
        "title": "送汪庭芝高士如严州  其三",
        "author": "方回",
        "content": "我致仕年死期近，汝出家时生理难。\n沧海桑田何可料，一杯别酒莫留残。",
        "dynasty": "宋",
        "collection_info": null
    },
    {
        "title": "送宜兴张教授彦高",
        "author": "方回",
        "content": "忆我南湖老，循王又有孙。\n新升阳羡郡，改观大成门。\n官异吏曹冗，士知师道尊。\n诸生果成服，此事要深论。",
        "dynasty": "宋",
        "collection_info": null
    },
    {
        "title": "前参政浙西廉访徐子方得代送别三十韵",
        "author": "方回",
        "content": "往时参大政，诸老扈先朝。\n合执调元柄，犹乘问俗轺。\n登良爰改纪，肃政各迁乔。\n明甚奎文揭，坚能泰岳摇。\n吴山悬夜月，浙水喷秋潮。\n荐拔皆奇士，寅恭尽选僚。\n重名三翮鼎，古韵九成韶。\n混合氛祲定，因循习尚骄。\n不扶儒学起，焉革庶风浇。\n周继言堪考，殷因世未遥。\n西湖旧精舍，南渡昔圜桥。\n祠植三贤仆，书重万卷雕。\n武林增炳焕，文庙鬰岧峣。\n不朽垂声价，无穷沸咏谣。\n学肩游子夏，谟过益皋陶。\n鹏运三千日，龙飞九五朝。\n遐方驰币聘，曲艺齿旌招。\n共拟膺三锡，何烦奉六条。\n有心思绿野，无意上青霄。\n壮节甘恬退，高风久寂寥。\n一閒如我愿，百病应时消。\n佥谓衣当衮，公宜馆有翘。\n终须坐廊庙，未许老渔樵。\n世道存元气，天时正斗杓。\n围腰堪玉带，画像早金貂。\n庆会逢樛木，恩荣侈蓼萧。\n自怜耽杜酒，谁肯顾颜瓢。\n每辱高轩过，无嫌鬨市嚣。\n七旬惭暮景，三载傍清标。\n再见知何日，临风泪欲飘。",
        "dynasty": "宋",
        "collection_info": null
    },
    {
        "title": "丙申生日七十自赋二首  其一",
        "author": "方回",
        "content": "先君无罪谪封川，天畀遗孤出瘴烟。\n忽到古希年七十，犹思上大化三千。\n苦吟足可编诗史，狂醉真宜号谪仙。\n五子传家无一物，聊将书册当青毡。",
        "dynasty": "宋",
        "collection_info": null
    },
    {
        "title": "丙申生日七十自赋二首  其二",
        "author": "方回",
        "content": "一尺光阴七寸余，暗惊前路恐无余。\n匹如月欠三分满，又似蓂飘六片初。\n学问文章俱废忘，科名官职总空虚。\n诸孙中有小丁亥，十岁应能读我书。",
        "dynasty": "宋",
        "collection_info": null
    },
    {
        "title": "牟献之提刑来杭纳婿庆予七十次韵二首  其一",
        "author": "方回",
        "content": "论交未觉白头新，闭户车成合辙轮。\n自古云希七十老，即今仅见两三人。\n欲心久绝身宜健，醉鼻常鼾梦不春。\n嫁女婚男多少事，忘怀任运莫伤神。",
        "dynasty": "宋",
        "collection_info": null
    },
    {
        "title": "牟献之提刑来杭纳婿庆予七十次韵二首  其二",
        "author": "方回",
        "content": "扁舟一水接湖杭，久别先生道德光。\n名子我方思右咳，隔邻公此选东床。\n彭聃上寿终澌尽，刘白同年各健强。\n梅子黄时雨如许，小留信宿共清觞。",
        "dynasty": "宋",
        "collection_info": null
    },
    {
        "title": "孟君復仲春来杭相聚三月余一日必三胥会忽焉告去直叙离怀为四言一首",
        "author": "方回",
        "content": "九年三见，昔疏未亲。\n一日三见，今也何频。\n有来者马，于霅之滨。\n有柳未絮，时维仲春。\n岂无可交，华屋朱轮。\n接膝握手，岂无他人。\n睠焉陋巷，总是纍臣。\n孟献忘势，王翰愿邻。\n嗟子之意，孔厚且真。\n揣我所有，閴无一珍。\n英英令节，穆穆良辰。\n泛彼清涟，出其阇闉。\n和风吹衣，芳露滴巾。\n载听其嘤，载采其辛。\n乃馔我鲜，乃酌我醇。\n我酣子谑，子吟我呻。\n我无子阋，子无我颦。\n厥月三团，百笑弗嗔。\n积潦满道，朝炊无薪。\n繫鞍于门，致此嘉宾。\n我窥子胸，万卷横陈。\n目电舌雷，笔圣诗神。\n锻以一字，衡之千钧。\n吉甫史克，蒙庄灵均。\n出其下者，诅楚过秦。\n等而上之，清庙生民。\n子踰立年，我登七旬。\n顾影自怜，髪秃肤皴。\n衰颜槁悴，老语谵谆。\n送子此谣，肝胆轮囷。\n子之家世，凌烟麒麟。\n子之爵位，曲逆平津。\n我幸未死，山林食贫。\n两不相忘，云鸿水鳞。",
        "dynasty": "宋",
        "collection_info": null
    },
    {
        "title": "次韵张师道庆予七十",
        "author": "方回",
        "content": "斋沐披来卷，焚香道主臣。\n误蒙玉堂老，垂顾草庐人。\n帝所闻韶奏，朝廷掌制纶。\n属请长孺告，肯逐子云贫。\n公伫登翘馆，吾惟钓富春。\n骨将埋冢墓，心敢望陶钧。\n百岁倒七指，万形归一尘。\n庄生真浪语，岂有八千椿。",
        "dynasty": "宋",
        "collection_info": null
    },
    {
        "title": "送常德教赵君",
        "author": "方回",
        "content": "岳阳州城危楼前，无地但有水与天。\n一点之青惟君山，四顾汹涌心茫然。\n吾尝北风吹湖船，飞过洞庭一日间。\n高桅一昂摩日边，及其一低如沉渊。\n竈不可炊薪不燃，跃出釜水如盆翻。\n神惊魄裭干坤颠，江豚出没蛟鼍掀。\n小儿号啼大人眠，猫呕狗吐流腥涎。\n饥僵渴仆三不餐，自晓至昏缩若拳。\n始从武口入武川，然后相贺性命完。\n龙阳县西百丈牵，古鼎大镇控羣蛮。\n丹砂水银充市廛，千机织锦绿红鲜。\n北上江陵通襄樊，南接长沙衡岳连。\n陶渊明记桃花源，访寻遗迹扬吾鞭。\n长松巨柏万且千，近人不畏猨猱悬。\n琴床药炉溅瀑泉，白髪道士如神仙。\n尺许大字铁屈盘，吾诗颇奇留刊镌。\n此事一往四十年，至今夜犹梦湘沅。\n隆准云孙腹便便，昔者金门班鹭鸳。\n胡为近亦寒无毡，屑往芹宫专冷官。\n略有廪粟有俸钱，饭虽不足聊粥饘。\n风雅之后闻屈原，千古哀怨离骚传。\n惟楚有材实多贤，幸为人师何憾旃。\n坎流叵测行止难，或逆而泝顺而沿。\n可不随机信天缘，竹枝歌声宫商宣。\n木奴洲畔饶风烟，三年当有诗千篇。",
        "dynasty": "宋",
        "collection_info": null
    },
    {
        "title": "送杨復之归吾里",
        "author": "方回",
        "content": "四十青春七十翁，客楼时得一樽同。\n子将仕矣云霄上，我合归欤涧谷中。\n凉夜岁星守南斗，丰年江国喜西风。\n许追父老鸡豚社，为说犹能醉颊红。",
        "dynasty": "宋",
        "collection_info": null
    },
    {
        "title": "题独鹿图",
        "author": "方回",
        "content": "谁尝失之，羣起竞逐。\n不见泰山，一得百覆。\n文王之囿，草羡泉足。\n生逢兹辰，呦呦攸伏。",
        "dynasty": "宋",
        "collection_info": null
    },
    {
        "title": "题九歌图",
        "author": "方回",
        "content": "惟此楚骚，能歌盖寡。\n我醉友能老严滩者，驾风骖云。\n此谁其写，是常梦中与之游也。",
        "dynasty": "宋",
        "collection_info": null
    },
    {
        "title": "七十翁五言十首  其一",
        "author": "方回",
        "content": "岂谓真成老，元来总堕虚。\n它乡身似雁，永夜眼如鱼。\n未觉知几早，惟嫌料事疏。\n纵无三阁馔，犹有五车书。",
        "dynasty": "宋",
        "collection_info": null
    },
    {
        "title": "七十翁五言十首  其二",
        "author": "方回",
        "content": "愁与忧全异，欢于乐尚遥。\n百年元易度，一日却难消。\n玉叵圭中必，桐犹爨下焦。\n襟怀殊鬰鬰，纵目却飘飘。",
        "dynasty": "宋",
        "collection_info": null
    },
    {
        "title": "七十翁五言十首  其三",
        "author": "方回",
        "content": "五月炎歊早，冰盘未荐瓜。\n客中如许热，林下岂无家。\n体炙巾缯火，肤斑点铁砂。\n一杯庆七十，汗滴暮楼霞。",
        "dynasty": "宋",
        "collection_info": null
    },
    {
        "title": "七十翁五言十首  其四",
        "author": "方回",
        "content": "瘴疠金蚕毒，干戈铁马羣。\n一生逃万死，百岁仅三分。\n遑恤恒饥子，姑留自祭文。\n醺醺人笑我，方寸不醺醺。",
        "dynasty": "宋",
        "collection_info": null
    },
    {
        "title": "七十翁五言十首  其五",
        "author": "方回",
        "content": "七堠长亭路，前程已不多。\n最欺吾老者，绝奈后生何。\n去晚陶弘景，迷凶马伏波。\n幸逢黄菌耦，且赋紫芝歌。",
        "dynasty": "宋",
        "collection_info": null
    },
    {
        "title": "七十翁五言十首  其六",
        "author": "方回",
        "content": "隻影兼孤喙，攒眉更结喉。\n一生无大喜，万种有閒愁。\n冠豸羞言路，凭熊齿郡侯。\n休官十六载，不报破家雠。",
        "dynasty": "宋",
        "collection_info": null
    },
    {
        "title": "七十翁五言十首  其七",
        "author": "方回",
        "content": "故人书见问，近况復如何。\n酒病沉绵剧，诗愁感慨多。\n胫枯全似鹤，髻小仅如螺。\n更许十年活，渔矶破几蓑。",
        "dynasty": "宋",
        "collection_info": null
    },
    {
        "title": "七十翁五言十首  其八",
        "author": "方回",
        "content": "父母嗟难报，干坤荷曲成。\n居然生寿相，颇亦窃诗名。\n箕子九畴范，太公三略兵。\n老身宁坎止，时彦或流行。",
        "dynasty": "宋",
        "collection_info": null
    },
    {
        "title": "七十翁五言十首  其九",
        "author": "方回",
        "content": "诗家自有律，高处在平中。\n能使生为熟，何愁拙不工。\n严祠七里濑，汉鼎一丝风。\n敢谓方虚叟，还如陆放翁。",
        "dynasty": "宋",
        "collection_info": null
    },
    {
        "title": "七十翁五言十首  其一○",
        "author": "方回",
        "content": "紫阳山下住，问字足儒生。\n鲜果枝头熟，新醅瓮面清。\n学师朱仲晦，诗友许宣平。\n焉得孟能静，沧浪共濯缨。",
        "dynasty": "宋",
        "collection_info": null
    },
    {
        "title": "寄题吕常山平章锦绣香中",
        "author": "方回",
        "content": "修善过如修亭馆，种德高于种花木。\n四时芳菲人不知，蜂犹有鼻蝶有目。\n公心一寸春万宇，好事如麻不计斛。\n将相富贵世不少，钟鸣夜行鼎折足。\n我公之游追张良，我公之隠胜梅福。\n犹忆妙年伐鬼国，二师击宛骑斩郁。\n独乐先生五亩园，大庇寒士万间屋。\n图形已上功臣阁，投老未数王官谷。\n千葩万卉春昼长，范蠡西施着膏沐。\n锦天绣地香中醉，汉相政窘千金牍。\n一品閒身释衮衣，万古芳名垂汗竹。\n红霞蒸处几东风，会见瑶池三度熟。",
        "dynasty": "宋",
        "collection_info": null
    },
    {
        "title": "七十翁吟七言十首  其一",
        "author": "方回",
        "content": "莫笑衰颓七十翁，老来柔外尚刚中。\n评诗青眼时虽白，借酒苍颜也自红。\n轻薄交游翻手雨，艰难仕宦打头风。\n休官至此六逢闰，能忍穷人不送穷。",
        "dynasty": "宋",
        "collection_info": null
    },
    {
        "title": "七十翁吟七言十首  其二",
        "author": "方回",
        "content": "自笑衰颓七十翁，全将拙钝易豪雄。\n犹贤乎已思诗苦，不失其驰饮酒恭。\n女嫁男婚俱失望，廷胪殿对总书空。\n倚楼夜夜看星斗，未了昏钟又晓钟。",
        "dynasty": "宋",
        "collection_info": null
    },
    {
        "title": "七十翁吟七言十首  其三",
        "author": "方回",
        "content": "一鸣场屋老书生，晚节蹉跎百不成。\n旧试卷忘涂注乙，新吟藁漫草真行。\n柄臣全似逢崔胤，座主徒劳识李程。\n第五阿房关许事，樊川终自有诗名。",
        "dynasty": "宋",
        "collection_info": null
    },
    {
        "title": "七十翁吟七言十首  其四",
        "author": "方回",
        "content": "饱观代谢四时成，勿讶阴晴小变更。\n何许三牲聊淡食，向来五马亦徒行。\n长哦王粲登楼作，浪得朱云请剑名。\n我死故应非短命，彼饕谁果是长生。",
        "dynasty": "宋",
        "collection_info": null
    },
    {
        "title": "七十翁吟七言十首  其五",
        "author": "方回",
        "content": "千古斯文未陆沉，夏因周继太骎骎。\n瓜分缪主貛郎学，灰烬阴传桧贼心。\n江总不惭同北狩，钟仪何限尚南音。\n一龛花院伤前事，犹胜棺穿蔓草深。",
        "dynasty": "宋",
        "collection_info": null
    },
    {
        "title": "七十翁吟七言十首  其六",
        "author": "方回",
        "content": "幼孤何敢事儿嬉，闻道惟惭性钝迟。\n早尚虚文迷释老，晚参实学泝濂伊。\n五更灯火芸千卷，两世冠裳桂一枝。\n梦幻无成吾不怨，庾愁江恨鬓丝丝。",
        "dynasty": "宋",
        "collection_info": null
    },
    {
        "title": "七十翁吟七言十首  其七",
        "author": "方回",
        "content": "神奇臭腐变穷通，宇宙纷纭醉眼中。\n邓禹第堪文学掾，刘歆早作国师公。\n干戈世故千岐异，礼乐民彝万古同。\n造化岂应全聩聩，秋来依旧有西风。",
        "dynasty": "宋",
        "collection_info": null
    },
    {
        "title": "七十翁吟七言十首  其八",
        "author": "方回",
        "content": "几夜楼东晓望时，长庚缺月傍参旗。\n江湖已满焉能久，天地将秋更不疑。\n暑渐变凉差可喜，老难重少自堪悲。\n年来辈行凋零尽，诗卷中多赋挽诗。",
        "dynasty": "宋",
        "collection_info": null
    },
    {
        "title": "七十翁吟七言十首  其九",
        "author": "方回",
        "content": "三十科名续父灯，岂知七十老无能。\n儿童半长余犹幼，门户中衰久未兴。\n南亩尽捐犹有宅，白头垂秃已如僧。\n平生诗力秋尤健，万里霜天击怒鹰。",
        "dynasty": "宋",
        "collection_info": null
    },
    {
        "title": "七十翁吟七言十首  其一○",
        "author": "方回",
        "content": "颓龄侥倖古来稀，休致多年但欠归。\n决不再思龟左顾，幸犹免赋雉朝飞。\n江山如旧几寒暑，天地无情多是非。\n能办东篱一杯酒，可须疏傅有金挥。",
        "dynasty": "宋",
        "collection_info": null
    },
    {
        "title": "送李际可婺源州学正",
        "author": "方回",
        "content": "星源初建郡，芹泮视诸侯。\n前序联官长，公堂纠士流。\n彦章陆贽作，元晦孟轲俦。\n遗帙三年饱，畬租少莫忧。",
        "dynasty": "宋",
        "collection_info": null
    },
    {
        "title": "送张古心明道山长",
        "author": "方回",
        "content": "恭惟程伯子，远绍孔门真。\n间气千年聚，遗书万禩新。\n金陵明道长，草泽古人心。\n坐席诸生侍，春风迹未陈。",
        "dynasty": "宋",
        "collection_info": null
    },
    {
        "title": "送陈子振池州学正",
        "author": "方回",
        "content": "闻说池阳郡，初能曲突虞。\n学官如旧否，文选尚存无。\n鱼蟹江淮聚，桑麻雨露腴。\n物平仍酒贱，时佩翠微壶。",
        "dynasty": "宋",
        "collection_info": null
    },
    {
        "title": "六月二十八日立秋",
        "author": "方回",
        "content": "平生为客太匆匆，已上西江又復东。\n只信一朝飞舴艋，何知五度落梧桐。\n绝怜牛女常遭谤，粗足莼鲈不嘆穷。\n世外世间异天壤，政须深谷卧秋风。",
        "dynasty": "宋",
        "collection_info": null
    },
    {
        "title": "七十翁吟五言古体十首  其一",
        "author": "方回",
        "content": "无妻牧犊子，带索荣启期。\n予亦年七十，幸犹未至兹。\n颇亦似陶翁，粗有五男儿。\n乃父休官早，致汝恒苦饥。\n挂冠六七闰，方当挂冠时。\n治生了无策，惟耽酒与诗。\n室人愧交讁，虽寿夫奚为。\n后死信无益，固穷谅何悲。",
        "dynasty": "宋",
        "collection_info": null
    },
    {
        "title": "七十翁吟五言古体十首  其二",
        "author": "方回",
        "content": "昔闻老莱子，希年奉慈亲。\n佯作小儿啼，斓斑綵衣身。\n事有异天壤，予生何不辰。\n三岁丧吾父，万里南海滨。\n先君四难弟，今皆为古人。\n五房伯仲十，独予登七旬。\n道路谩奔走，灯火徒苦辛。\n此诗比蓼莪，一吟一伤神。",
        "dynasty": "宋",
        "collection_info": null
    },
    {
        "title": "七十翁吟五言古体十首  其三",
        "author": "方回",
        "content": "先祖八十四，卒予生之年。\n先父五十六，予甫三岁焉。\n厥今七十叟，万死偶获全。\n过父岂不愧，逮祖恐未然。\n初学晚颇进，粗亦窥圣贤。\n常感知己恩，不报负我冤。\n梦寐此心明，暗室如青天。\n无田与儿孙，未为无所传。",
        "dynasty": "宋",
        "collection_info": null
    },
    {
        "title": "七十翁吟五言古体十首  其四",
        "author": "方回",
        "content": "五男三女儿，侥倖肖吾祖。\n贤愚挂怀抱，笑陶敢效杜。\n长男近寄书，长女化为土。\n嗟予七十翁，哭此四十女。\n此女抱恨久，嫁不得其所。\n厥夫实鸱鸮，厥舅乃狼虎。\n谰讼欲杀予，破家谢官府。\n不禁毁璧痛，何啻茹荼苦。",
        "dynasty": "宋",
        "collection_info": null
    },
    {
        "title": "七十翁吟五言古体十首  其五",
        "author": "方回",
        "content": "诗人而寿者，近有数老仙。\n后有陆放翁，前有曾茶山。\n亦復有二赵，南塘与章泉。\n年皆八九十，至今诗集传。\n南岳五藁出，岂无刘后村。\n老妓风水僧，两诗太不然。\n三生感容堂，晚节尤可怜。\n虚叟年七十，努力当勉旃。",
        "dynasty": "宋",
        "collection_info": null
    },
    {
        "title": "七十翁吟五言古体十首  其六",
        "author": "方回",
        "content": "后山与简斋，仅年四十九。\n诗少句句佳，天地同不朽。\n予幼初学诗，一日赋一首。\n颓龄忽七十，诗果传后否。\n侥倖擢儒科，邂逅至郡守。\n几死坐此耳，诗于我何负。\n寿长诗故多，才短诗故丑。\n苟活许作诗，余生付诗酒。",
        "dynasty": "宋",
        "collection_info": null
    },
    {
        "title": "七十翁吟五言古体十首  其七",
        "author": "方回",
        "content": "晦庵感兴诗，本非得意作。\n近人辄效尤，以诗言理学。\n志南写柳吹，曼卿咏禽乐。\n我翁盛称之，岂不物象托。\n小巷旗夸酒，大贾褐怀璧。\n喝咄野狐禅，未必实有得。\n欧公不论文，孟子不言易。\n平生守所见，弱冠至七十。",
        "dynasty": "宋",
        "collection_info": null
    },
    {
        "title": "七十翁吟五言古体十首  其八",
        "author": "方回",
        "content": "幼尝习古诗，生平不满百。\n人生如蜗牛，欲升一丈壁。\n我幸七尺身，燥土余三尺。\n目此寸进难，涎尽喙不湿。\n平生修省心，不啻震虩虩。\n晚若蹈虎尾，更甚履愬愬。\n庶几其可免，宁受冻饥厄。\n徒步胜安车，亦勿乘下泽。",
        "dynasty": "宋",
        "collection_info": null
    },
    {
        "title": "七十翁吟五言古体十首  其九",
        "author": "方回",
        "content": "今所以知古，頼世有书史。\n后所以信今，岂不亦藉此。\n昔在韩魏公，治平四载耳，仁皇实录就。\n贼贾独不尔，窃位十六年，不奏理庙纪。\n咸淳至德佑，抑又可知矣。\n国亡邪正混，衮挞笔孰泚。\n衰翁抱丹心，但恐将溘死。",
        "dynasty": "宋",
        "collection_info": null
    },
    {
        "title": "七十翁吟五言古体十首  其一○",
        "author": "方回",
        "content": "世短心徒长，日暮道更远。\n偶荣匪运泰，骤落非命蹇。\n王侯死无葬，将相谪不返。\n贱穷齿秃缺，尚许噉粝饭。\n配享宣尼庙，文学可商偃。\n云何从祀庑，传註王郑混。\n平生三万卷，晚节叶粪本。\n外华已焉哉，袯襫谢公衮。",
        "dynasty": "宋",
        "collection_info": null
    },
    {
        "title": "七十翁吟七言十绝  其一",
        "author": "方回",
        "content": "自知酒量防踰矩，敢诧诗才妙斵轮。\n古圣贤心得丝许，虽非尼扁异愚民。",
        "dynasty": "宋",
        "collection_info": null
    },
    {
        "title": "七十翁吟七言十绝  其二",
        "author": "方回",
        "content": "顿尔缪为象山学，雕吾痛绝水心文。\n潜夫诗格温夫字，掩耳平生不愿闻。",
        "dynasty": "宋",
        "collection_info": null
    },
    {
        "title": "七十翁吟七言十绝  其三",
        "author": "方回",
        "content": "诗备众体更须熟，文成一家仍不陈。\n晚悔昨非思改纪，规随养气省心人。",
        "dynasty": "宋",
        "collection_info": null
    },
    {
        "title": "七十翁吟七言十绝  其四",
        "author": "方回",
        "content": "郑玄三礼王弼易，亦绘冕旒配孔庭。\n虚耗中原实卫霍，麒麟阁上也图形。",
        "dynasty": "宋",
        "collection_info": null
    },
    {
        "title": "七十翁吟七言十绝  其五",
        "author": "方回",
        "content": "一河绿水小楼前，八十老翁犹驾船。\n七十老翁幸静坐，有书不读真可怜。",
        "dynasty": "宋",
        "collection_info": null
    },
    {
        "title": "七十翁吟七言十绝  其六",
        "author": "方回",
        "content": "恨予生不及晦翁，撰杖鹅湖观异同。\n岂减游杨侍程子，未甘籍湜事韩公。",
        "dynasty": "宋",
        "collection_info": null
    },
    {
        "title": "七十翁吟七言十绝  其七",
        "author": "方回",
        "content": "脍炙鲸鹏吾不佞，撮扪蚤虱尔徒劳。\n泰山夜半见红日，政要人生着脚高。",
        "dynasty": "宋",
        "collection_info": null
    },
    {
        "title": "七十翁吟七言十绝  其八",
        "author": "方回",
        "content": "后山卒仅四十九，讳日崇宁一日前。\n当时假使余七袠，忍见中原丙午年。",
        "dynasty": "宋",
        "collection_info": null
    },
    {
        "title": "七十翁吟七言十绝  其九",
        "author": "方回",
        "content": "周家八百年天下，文武焉知有赧王。\n老寿彭公亦余骨，始知生死是兴亡。",
        "dynasty": "宋",
        "collection_info": null
    },
    {
        "title": "七十翁吟七言十绝  其一○",
        "author": "方回",
        "content": "少陵诗诧古来希，老病余生曷不归。\n不信神仙不信佛，死时惟裹破深衣。",
        "dynasty": "宋",
        "collection_info": null
    },
    {
        "title": "送刘都事五十韵",
        "author": "方回",
        "content": "近人于仕宦，如以韩卢猎。\n泰山有不见，得兽夸足捷。\n学问夫何如，有书钥诸箧。\n府史以为师，仅能署吏牒。\n雕鞍骤肥马，画阁贮美妾。\n万一至公相，岂堪任调燮。\n老友刘密翁，早隶周孔业。\n大辂鸾和鸣，大乐律吕协。\n南省据都曹，不以贵自挟。\n朋来多下交，宾至必谦接。\n解官寓城东，座寒乏毡㲲。\n高卧懒问选，两落秋蓂荚。\n积薪后居上，彼勇哂吾怯。\n为言耻孟晋，如病夏畦胁。\n有时酤我饮，荒墅纵步屧。\n果核饤俎豆，羹糁供匕筴。\n居然道怀孚，宜尔情话接。\n公才岂不知，大川宜作楫。\n顾于名利波，未肯卜利涉。\n人生惑外物，种种意欲惬。\n高睨官爵梯，等级恨不躐。\n愚窃窥此翁，嗜欲穽已敛。\n宁为三省鲁，不慕一诺侠。\n经史入胸中，邱陵堆重迭。\n文词落笔下，布泉极熨帖。\n庄重异新锐，详缓蔑虚詟。\n谁欤心怏怏，或者言喋喋。\n气帅直其内，义理为管摄。\n归欤扫松楸，试负都门笈。\n中书多缺员，闻早下堂帖。\n不然肃政台，冠豸羣小慑。\n分司江之南，亦足煦疲劣。\n去当柳嘶𧉒，还及杏飞蝶。\n鲰生岭海梦，尚忆鸢跕跕。\n短随李广衣，长弹冯驩铗。\n万死脱一生，粗免翳桑辄。\n今年七十老，鬓秃无可镊。\n与人素寡合，况又畏讼谍。\n往往交游间，平地生巀嶪。\n万里风枝殊，一旦合鹣鲽。\n挥麈许谙听，曳履容追蹑。\n公将北阙觐，我终南亩馌。\n甚欲饯远郊，扶杖尾蹀躞。\n愧无一杯酒，阳关唱红颊。\n他人侈别筵，椎牛宰刚鬣。\n而此何枵然，穷极棋无劫。\n顾视童子佩，帨砺若觹韘。\n持干富人肆，讵肯出质贴。\n吟兹送行篇，终夜不交睫。\n浩浩号西风，索索雨木叶。",
        "dynasty": "宋",
        "collection_info": null
    },
    {
        "title": "张老山御史寄七夕诗今近中秋奉问",
        "author": "方回",
        "content": "笼鹤囊琴驾短篷，夏初言别又秋中。\n一天遥共团圆月，两地相忘矍铄翁。\n朝廷还公黄阁相，江湖乞我白苹风。\n金台乍到朋簪盍，肯繫吟笺寄早鸿。",
        "dynasty": "宋",
        "collection_info": null
    },
    {
        "title": "方去言府判挽诗二首  其一",
        "author": "方回",
        "content": "诸老非前日，吾宗有若人。\n大圭全粹质，劲柏挺长身。\n仓卒完乡县，艰难寝战尘。\n深惭铭笔短，未足永坚珉。",
        "dynasty": "宋",
        "collection_info": null
    },
    {
        "title": "方去言府判挽诗二首  其二",
        "author": "方回",
        "content": "壬戌同登日，秋崖尚见之。\n王家子敬字，谢氏惠连诗。\n乡校六龙渡，宗盟七桂枝。\n残碑麟笔绝，后死嘆吾衰。",
        "dynasty": "宋",
        "collection_info": null
    },
    {
        "title": "呈吕使君二首  其一",
        "author": "方回",
        "content": "中川孤屿称诗才，雁荡龙湫遍赏来。\n千骑君侯鸣竞病，五年朋友共敲推。\n旧题谢守池边草，新寓逋仙屋角梅。\n欲叩吟窗看奇句，不应相遇只衔杯。",
        "dynasty": "宋",
        "collection_info": null
    },
    {
        "title": "呈吕使君二首  其二",
        "author": "方回",
        "content": "纷纷衮衮笑儒酸，独爱虀盐远绮纨。\n国手文章无敌手，将坛家世上诗坛。\n海艘荡寇鲸波静，江寺除凶鬼胆寒。\n才调极高心转小，近时人物此尤难。",
        "dynasty": "宋",
        "collection_info": null
    },
    {
        "title": "题画马",
        "author": "方回",
        "content": "刍秣丰肥十二闲，笔追韩干此图间。\n谁描馿瘦更诗瘦，首与双肩共一山。",
        "dynasty": "宋",
        "collection_info": null
    },
    {
        "title": "题宣和黄头画",
        "author": "方回",
        "content": "石绿藤黄间麝煤，半枯瘦篠羽毰毸。\n一时艮岳天颜笑，乞与宣和印押来。",
        "dynasty": "宋",
        "collection_info": null
    },
    {
        "title": "题陶介夫见山轩  其一",
        "author": "方回",
        "content": "湖上山如画，何人解见山。\n此心无一事，尽日捲帘间。",
        "dynasty": "宋",
        "collection_info": null
    },
    {
        "title": "题陶介夫见山轩  其二",
        "author": "方回",
        "content": "湖上山如故，湖边客总非。\n容堂今不见，凉夜草萤飞。",
        "dynasty": "宋",
        "collection_info": null
    },
    {
        "title": "寄平江王元俞治中并呈孟君復总管",
        "author": "方回",
        "content": "两玉人俱出相家，一时顿有富才华。\n登楼赋咏追王粲，落帽风流致孟嘉。\n未肯一茎生白髪，相逢九日醉黄花。\n苏台欲往何由得，独立吴山眺晚霞。",
        "dynasty": "宋",
        "collection_info": null
    },
    {
        "title": "送缪鸣阳六言",
        "author": "方回",
        "content": "象山之学超诣，水心之学刻画。\n后村之诗卑陋，樗寮之字怪癖。\n举世随声雷同，众哑哑我愬愬。\n此四者皆不可，尤不可第一癖。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 一曰秋菊盈园而持醪靡由",
        "author": "方回",
        "content": "陶公爱菊满园秋，甚欲持醪竟靡由。\n世事重华那復尔，无钱更觉少陵愁。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 二曰空服九华",
        "author": "方回",
        "content": "金英足可换君骨，绿醑宁当腐我肠。\n空服九华无九醖，帝乡何似醉为乡。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 三曰菊为制颓龄",
        "author": "方回",
        "content": "自性不随黄落去，始能为尔制颓龄。\n涪翁具眼曾拈出，我为重吟换鬼听。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 四曰尘爵耻虚罍寒华徒自荣",
        "author": "方回",
        "content": "杯空无酒非瓶耻，耻在虚罍敢怨嗟。\n想见此翁不憔悴，天寒犹自有荣花。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 五曰芳菊开林耀青松冠岩列怀此贞秀姿卓为霜下杰",
        "author": "方回",
        "content": "人间红叶去无踪，膏沐谁为百草容。\n霜杰同时谥贞秀，抗衡惟许老蟠龙。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 六曰采菊东篱下悠然见南山",
        "author": "方回",
        "content": "采采东篱迹易寻，悠然见处孰知心。\n也曾目送飞鸿否，谁不能挥叔夜琴。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 七曰秋菊有佳色裛露掇其英",
        "author": "方回",
        "content": "饮酒成诗二十篇，诗成多在菊花边。\n秋英掇取枝头露，想见朝朝起卯前。",
        "dynasty": "宋",
        "collection_info": null
    },
    {
        "title": "读陶集爱其致意于菊者八因作八首 八曰松菊犹存",
        "author": "方回",
        "content": "种松今世见松老，种菊常年见菊开。\n十一月霜花欲槁，巾车岂可更迟迴。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其一",
        "author": "方回",
        "content": "今日都无病，清晨独倚楼。\n端能常自遣，孰谓不堪忧。\n老谢人间事，寒添雨后秋。\n江天诗满眼，可似贾胡留。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其二",
        "author": "方回",
        "content": "今日都无病，康强百不忧。\n近霜黄菊月，过雨紫兰秋。\n可醉岂容避，欲归遄復休。\n寒衣浆补办，此外更何求。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其三",
        "author": "方回",
        "content": "今日都无病，沉吟算此生。\n誓将全晚节，懒復问修程。\n畏事防忧患，收心入老成。\n近时学康节，更敢竞时名。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其四",
        "author": "方回",
        "content": "今日都无病，今年粗慰心。\n西风田畯喜，南斗岁星临。\n人老颜如雪，家贫菊似金。\n典衣作重九，犹可一杯斟。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其五",
        "author": "方回",
        "content": "今日都无病，移盆看菊花。\n极知诗易脔，唯苦酒难赊。\n政用匆匆过，何妨小小差。\n重阳七十度，大半在天涯。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其六",
        "author": "方回",
        "content": "今日都无病，重阳酒满樽。\n浅斟聊慰意，高枕恐消魂。\n杜老萸难得，陶家菊尚存。\n邻人送糕果，遥忆小儿孙。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其七",
        "author": "方回",
        "content": "今日都无病，黄花酒一觞。\n登临怜老者，风雨过重阳。\n稔岁真希有，南天始欲凉。\n余生容苟活，不敢昧苍苍。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其八",
        "author": "方回",
        "content": "今日都无病，重阳倏又过。\n浊醪常醉好，佳菊未开多。\n岂必皆时节，焉容不啸歌。\n一樽二三友，风雨奈予何。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其九",
        "author": "方回",
        "content": "今日都无病，持杯得自如。\n空行万里路，枉读一生书。\n可奈多魔障，真当弃腐余。\n休官十六载，此计未全疏。",
        "dynasty": "宋",
        "collection_info": null
    },
    {
        "title": "丙申重九前后得今日都无病一句成十首  其一○",
        "author": "方回",
        "content": "今日都无病，閒将往事思。\n不为一己计，宁受百人欺。\n老钝文章拙，温恭礼数卑。\n临风一杯酒，此意未全衰。",
        "dynasty": "宋",
        "collection_info": null
    },
    {
        "title": "赵氏鄮山书院诗并序",
        "author": "方回",
        "content": "国学在国，乡校在乡。\n在遂曰序，在党曰庠。\n虞夏殷周，厥制弥详。\n家亦有塾，以修以藏。\n蒙而已养，长罔不臧。\n下而为士，上而侯王。\n莫不有师，扶纲植常。\n生人之类，頼此以生。\n四海九州，以治以平。\n家德户行，靡刑靡兵。\n岂若后世，丧实存名。\n业岂无斋，论亦有堂。\n所习伊何，止于词章。\n剽窃掇拾，青紫为荣。\n高虚卑浅，烛理弗明。\n亦儒其冠，亦公亦卿。\n鄮山之塾，谁实成之。\n匪有所觊，而斯营之。\n一圣百贤，厥庑煌煌。\n睎之则是，景行是行。",
        "dynasty": "宋",
        "collection_info": null
    },
    {
        "title": "呈李让臣就寄翰林阎学士",
        "author": "方回",
        "content": "鞭霆来自紫皇宫，天上纶言播德风。\n为报玉堂真学士，犹怜雪鬓老诗翁。\n星明斗极璇霄北，水注蓬莱碧海东。\n身不能飞心独往，承颜常在梦魂中。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其一",
        "author": "方回",
        "content": "早伴茱萸插帽纱，尚堪荐酒更堪茶。\n花边行立花边坐，不是閒花是菊花。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其二",
        "author": "方回",
        "content": "种就株株攒万蕊，摘多干干茁三桠。\n此诗两句烦君听，不是閒花是菊花。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其三",
        "author": "方回",
        "content": "倏过重阳几一月，菊花更觉有精神。\n必重阳日始赏菊，此是人间最俗人。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其四",
        "author": "方回",
        "content": "紫阳山下园五亩，一半教儿种菊花。\n霜渐浓时花更好，六年何事未还家。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其五",
        "author": "方回",
        "content": "平生我解量人品，元亮真成晋伯夷。\n我欲招魂无别物，剩将酒洒菊花枝。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其六",
        "author": "方回",
        "content": "菊芳兰秀幸同时，汾水刘郎语最悲。\n谁果肖兰谁肖菊，未知黄落又为谁。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其七",
        "author": "方回",
        "content": "风霜无畏最耐久，粪壤不资真自然。\n正则夕餐骨已换，凌江端作跨鰲仙。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其八",
        "author": "方回",
        "content": "把之手香嚼齿香，饫之燕之香肺肠。\n金英满泛日百盏，何必帝乡姑醉乡。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其九",
        "author": "方回",
        "content": "有酒泛菊釂美酒，无酒嗅菊倚阑干。\n时人谁会先生意，常把霜枝子细看。",
        "dynasty": "宋",
        "collection_info": null
    },
    {
        "title": "久过重阳菊英粲然即事十首  其一○",
        "author": "方回",
        "content": "江南菊花差晚开，把酒前兰復后梅。\n天公何尝负此老，天下腐儒臣方回。",
        "dynasty": "宋",
        "collection_info": null
    },
    {
        "title": "喜宗兄端叟再会武林还暨阳二首  其一",
        "author": "方回",
        "content": "我亦七旬老，公为两岁兄。\n共知吾辈拙，各頼此心平。\n江海逃簪绂，干坤寝甲兵。\n喜逢又惜别，久幸荫宗盟。",
        "dynasty": "宋",
        "collection_info": null
    },
    {
        "title": "喜宗兄端叟再会武林还暨阳二首  其二",
        "author": "方回",
        "content": "兵间曾脱死，不意各年高。\n未觉才全尽，犹能气颇豪。\n有诗尝互看，无酒可同遨。\n吴越相思梦，谁云隔夜涛。",
        "dynasty": "宋",
        "collection_info": null
    },
    {
        "title": "漫兴九首  其一",
        "author": "方回",
        "content": "吐纳谁能较故新，更须大药锻金银。\n有诗传世书传子，自是人间不死人。",
        "dynasty": "宋",
        "collection_info": null
    },
    {
        "title": "漫兴九首  其二",
        "author": "方回",
        "content": "汹汹战场元不惧，恓恓贫巷亦无忧。\n千金浪费如泥土，今日何人识故侯。",
        "dynasty": "宋",
        "collection_info": null
    },
    {
        "title": "漫兴九首  其三",
        "author": "方回",
        "content": "才到黄花有酒倾，今人动欲作渊明。\n瓶无储粟夜无被，此事知君学未成。",
        "dynasty": "宋",
        "collection_info": null
    },
    {
        "title": "漫兴九首  其四",
        "author": "方回",
        "content": "饿信黥英遇汉皇，攀龙附凤化侯王。\n河豚鱼毒亡身耳，何至身亡族亦亡。",
        "dynasty": "宋",
        "collection_info": null
    },
    {
        "title": "漫兴九首  其五",
        "author": "方回",
        "content": "阴阴白昼似昏黄，平地愁城万里长。\n稻卧三秋常是雨，菊残十月尚无霜。",
        "dynasty": "宋",
        "collection_info": null
    },
    {
        "title": "漫兴九首  其六",
        "author": "方回",
        "content": "枕上半醒中酒病，楼前时过卖花声。\n千门万户俱更换，惟此依稀旧太平。",
        "dynasty": "宋",
        "collection_info": null
    },
    {
        "title": "漫兴九首  其七",
        "author": "方回",
        "content": "向人开口便言閒，每一题诗便说山。\n请俸坐曹食粱肉，又闻满考转官班。",
        "dynasty": "宋",
        "collection_info": null
    },
    {
        "title": "漫兴九首  其八",
        "author": "方回",
        "content": "兴赋雍容诵麦陂，徐徐别颐用金椎。\n通身都是藏污罪，揖让如仪解说诗。",
        "dynasty": "宋",
        "collection_info": null
    },
    {
        "title": "漫兴九首  其九",
        "author": "方回",
        "content": "新莽穷姦卓极凶，姦人更有阿瞒雄。\n纷纷竖子成何事，野火山林一烧空。",
        "dynasty": "宋",
        "collection_info": null
    },
    {
        "title": "记火",
        "author": "方回",
        "content": "吾州斗大城，辛丑爇于火。\n予时年十五，天地一蜾蠃。\n窜身城北门，尚忆双髻鬌。\n秋暑七月半，汹涌沸炎堁。\n日午饥无食，枝头得梨果。\n不谓心尚孩，析薪未克荷。\n先君儒起家，负冤踣奔播。\n赭垣获苟免，小宅亦云颇。\n先祖之旧居，竟弗脱此祸。\n二三叔父家，赀产素不伙。\n焚如既已酷，生理各坎轲。\n老者渐丧亡，頼尝教敕我。\n田屋悉破散，江湖走一舸。\n掇科扬历久，身幸青紫裹。\n中年营一区，稍于己意可。\n紫阳正面南，乌聊在其左。\n前荣艺花木，后圃莳菜蓏。\n军兴盗贼起，万卷破甑堕。\n乙未九月灾，天特赦么么。\n岿然七十翁，吾其理归柁。",
        "dynasty": "宋",
        "collection_info": null
    },
    {
        "title": "杂兴十二首  其一",
        "author": "方回",
        "content": "生世六六载，始获玷末科。\n选官六六载，仕少閒日多。\n逆旅脱兵火，专城免干戈。\n中原久隔绝，忽焉得经过。\n水涸梁山泊，淮流受黄河。\n往者故已矣，方来将若何。\n开岁七十一，聊拟自挽歌。",
        "dynasty": "宋",
        "collection_info": null
    },
    {
        "title": "杂兴十二首  其二",
        "author": "方回",
        "content": "十月菊半槁，垂迫长至节。\n炎州天气殊，蛰户犹未闭。\n北方当此时，无雨有为雪。\n吴霖百昼夜，不见霜露结。\n瘦马溅腐泥，裸袒舟子热。\n老子所居隘，粪秽足呕泄。\n西望万重山，中有茅宇洁。\n何当归去来，独卧一榻设。",
        "dynasty": "宋",
        "collection_info": null
    },
    {
        "title": "杂兴十二首  其三",
        "author": "方回",
        "content": "诗礼以发冢，非独王莽然。\n手不离珠玉，世岂一桓玄。\n昔在鲁闻人，匪值孔圣旃。\n焉得两观诛，破彼辨与坚。\n子陵湍石上，元亮菊篱边。\n夷齐不可跂，頼有此二贤。",
        "dynasty": "宋",
        "collection_info": null
    },
    {
        "title": "杂兴十二首  其四",
        "author": "方回",
        "content": "风高紫兰摧，雪近黄菊槁。\n物理有代谢，焉得长美好。\n古圣毓庶物，必欲使寿老。\n不幸凶短折，岂若保终考。\n庄生强齐物，妄谓彭聃夭。\n龟鹤动千龄，难与蜉蝣道。\n什袭夜光璧，谁忍碎兹宝。\n我评菊与兰，终胜百凡草。",
        "dynasty": "宋",
        "collection_info": null
    },
    {
        "title": "杂兴十二首  其五",
        "author": "方回",
        "content": "古人谨庙萃，后世重墓藏。\n埋骨冀裕后，其术传青囊。\n富贵出葬穴，此说何渺茫。\n含襚富珠玉，所见尤不长。\n自从开闢来，天地几战场。\n祸乱遭发掘，不免帝与王。\n甚者有逆孙，暴其先世丧。\n何由繫彼颈，巨刃挥天扬。",
        "dynasty": "宋",
        "collection_info": null
    },
    {
        "title": "杂兴十二首  其六",
        "author": "方回",
        "content": "七十合致仕，已閒十六年。\n不谓得此寿，念之岂非天。\n固穷甘蔬饭，窒慾省药钱。\n脱遇人负我，微愠遄释然。\n岂无不朽句，作诗垂万篇。\n人品虽中中，此心无愧焉。",
        "dynasty": "宋",
        "collection_info": null
    },
    {
        "title": "杂兴十二首  其七",
        "author": "方回",
        "content": "兹辰何太喜，久雨见红日。\n当其阴晦时，日未尝不出。\n有物苦障之，云雾暗如漆。\n谗夫蔽天明，忽去巷伯嫉。\n泥污后土干，归路赁馿匹。\n山中可酿酒，自舂元亮秫。\n预量小儿孙，时索梨与栗。\n茅檐得霜晴，炙背阅书帙。",
        "dynasty": "宋",
        "collection_info": null
    },
    {
        "title": "杂兴十二首  其八",
        "author": "方回",
        "content": "稻熟苦淫雨，九月尽十月。\n已刈及未刈，半芽半漂没。\n饥饱系民命，此变岂可忽。\n云师如葛伯，仇饷佚天罚。\n死木生菌蕈，化萤草未歇。\n恒燠缪为恩，乖气一何悖。\n何如时寒风，霜晴大明揭。\n田父得舂枕，一饭肉白骨。",
        "dynasty": "宋",
        "collection_info": null
    },
    {
        "title": "杂兴十二首  其九",
        "author": "方回",
        "content": "人固有倒行，天亦有逆施。\n脍肝富且寿，沴气乃至兹。\n岁旱茂稊稗，夜暗号鸮鸱。\n正卯宜一律，遇涂姑巽辞。\n麟经没其名，直以盗书之。\n万古流恶声，荣华能几时。",
        "dynasty": "宋",
        "collection_info": null
    },
    {
        "title": "杂兴十二首  其一○",
        "author": "方回",
        "content": "势位高于己，谄子奴事之。\n虎后狐前行，假威将谁欺。\n才艺卑于己，苟且相追随。\n庶几不见軏，延誉借谀辞。\n老夫久择交，此心故异兹。\n勿攀势位高，毋友才艺卑。\n章惇招不往，丰谷以为师。\n彭城陈正字，贻我有良规。",
        "dynasty": "宋",
        "collection_info": null
    },
    {
        "title": "杂兴十二首  其一一",
        "author": "方回",
        "content": "请託或有求，攀附谓可羡。\n不羡復不求，贵公何必见。\n耻折元亮腰，免向宣明面。\n江淹所赋恨，未必识冯衍。\n甘从伯伦醉，久忘子夏战。\n白首尔同归，自作岂天谴。",
        "dynasty": "宋",
        "collection_info": null
    },
    {
        "title": "杂兴十二首  其一二",
        "author": "方回",
        "content": "鲁论安昌侯，田至二百顷。\n后堂罗曲旃，女乐极妍靓。\n晚爱肥牛亭，僣上辄有请。\n行内忧外家，略不效忠鲠。\n口张理义门，胸裹利欲穽。\n持国送与人，独欲保首领。\n焉知赤眉祸，暴尸肉未冷。\n寄言发冢儒，厥报捷响影。",
        "dynasty": "宋",
        "collection_info": null
    },
    {
        "title": "送述明居士燕道觉归东林",
        "author": "方回",
        "content": "君不见钱塘西湖三贤堂，林苏宋人白傅唐。\n三贤生本不相识，死乃异代同蒸尝。\n又不见吴江垂虹三高祠，鸱夷一舸浮西施。\n天随陆子玄真子，求志逃名非一时。\n何似庐山东林三大老，生偶同时不同道。\n道若不同同中心，香炉峰下足幽讨。\n雁门法师禅非禅，虎溪道士仙非仙。\n栗里先生醉非醉，三方寸地通一天。\n妥灵犹想当时笑，鼎立宇宙胆相照。\n借问此笑笑者何，别有丹青不传妙。\n述明弃官归东林，玉帝降敕荣冠簪。\n羽衣似与儒释异，所不异者胸中心。\n我谓不须较同异，亦勿强求笑中意。\n天下至今知几晋法当忘言，祖述渊明醉还醉。",
        "dynasty": "宋",
        "collection_info": null
    },
    {
        "title": "循分",
        "author": "方回",
        "content": "閒与苍穹酹一杯，誓将坦荡答疏恢。\n谁非身住蓬莱岛，汝自心生滟滪堆。\n事久终难逃定论，运亨岂必藉高才。\n堕肤裂指河冰合，自有春风到早梅。",
        "dynasty": "宋",
        "collection_info": null
    },
    {
        "title": "挽分水柳溪何处士二首  其一",
        "author": "方回",
        "content": "太学师名士，初踰志学年。\n树蘐竭甘旨，肯室擅林泉。\n盗踵兵戈起，家并里社全。\n陈蕃旧悬榻，惜未致斯贤。",
        "dynasty": "宋",
        "collection_info": null
    },
    {
        "title": "挽分水柳溪何处士二首  其二",
        "author": "方回",
        "content": "历数更端后，英雄崛起间。\n子真逃谷口，甪里老商颜。\n德共三槐远，名堪五柳攀。\n知贤惭拙守，论譔幸藏山。",
        "dynasty": "宋",
        "collection_info": null
    },
    {
        "title": "日长至寓杭  其一",
        "author": "方回",
        "content": "閒身不想入鹓行，家近何分客与乡。\n所喜今年年最稔，又逢此日日初长。\n云容顿改不为雨，雪意尚悭仍作霜。\n岂意老翁开八袠，朋来聊与共清觞。",
        "dynasty": "宋",
        "collection_info": null
    },
    {
        "title": "日长至寓杭  其二",
        "author": "方回",
        "content": "自从丱角至童颠，是事无心总听天。\n今日喜逢长至日，来年恰遇古希年。\n一官三纪閒居半，万马千军命偶全。\n适有蜜蜂肯伴我，晴香烂醉玉梅前。",
        "dynasty": "宋",
        "collection_info": null
    },
    {
        "title": "送张子敬湖南宣慰司都事",
        "author": "方回",
        "content": "湘水绿，湘山青。\n南衡岳，北洞庭。\n太微翼轸相纬经。\n上直长沙老人星，其下潭府甲南溟。\n有芷弥岸兰弥汀，骚人墨客纫芳馨。\n丹砂黄金翡翠翎，日中百贾喧雷霆。\n艷舞皓歌酣旗亭，王宫细腰夸娉婷。\n如斗如蜜餐楚萍，谁其能赋弔独醒。\n厥今宣幕小朝廷，如君人物犹典刑。\n可振儒铎鸣道铃，无使斯文沦晦冥。\n南轩大名揭南斗，南轩旧轩无恙否。\n君能一出扶颠手，亦足与之同不朽。",
        "dynasty": "宋",
        "collection_info": null
    },
    {
        "title": "追次郡君至节韵",
        "author": "方回",
        "content": "天地育万物，风霜非作威。\n阴阳互阖闢，造化潜玄机。\n冻树根本固，宿莽芽甲微。\n外貌若槁死，其中春已归。\n志士甘隠处，栖栖将畴依。\n龙蛇蛰深窟，肯嘆寒无衣。\n三变復为泰，鬼神不能违。\n雷霆行且起，梅边玩晴晖。",
        "dynasty": "宋",
        "collection_info": null
    },
    {
        "title": "寄老山张鹏飞御史",
        "author": "方回",
        "content": "通袖风霜手，挥毫雅颂音。\n柄臣曾见惮，素士许同吟。\n包括沧溟浅，蜚腾岁月深。\n一朝梦惟肖，槁草仰商霖。",
        "dynasty": "宋",
        "collection_info": null
    },
    {
        "title": "寄集贤阎子静学士",
        "author": "方回",
        "content": "新年七十一衰翁，此道心知万折东。\n名位集贤唐学士，文章内相陆宣公。\n两朝纶浡倾前古，四海绅緌立下风。\n手把一枝梅欲寄，江南岁暮待春鸿。",
        "dynasty": "宋",
        "collection_info": null
    },
    {
        "title": "纸窗",
        "author": "方回",
        "content": "梅水仙花插古铜，纸窗通日不通风。\n天香何假龙涎爇，地暖无劳兽炭烘。",
        "dynasty": "宋",
        "collection_info": null
    },
    {
        "title": "闭户",
        "author": "方回",
        "content": "闭户瓶梅满屋香，小楼微醉月昏黄。\n三更独坐犹无寐，更欲移花近枕傍。",
        "dynasty": "宋",
        "collection_info": null
    },
    {
        "title": "题译学张提举乃尊开封府尹张彦亨所藏郭熙盘车图",
        "author": "方回",
        "content": "车轣辘，牛觳觫。\n积雪皑皑，飞雪䔩䔩。\n前车上岭后车续，老牛服箱顾寒犊。\n高雪弥山，低雪满谷。\n戴笠执鞭，冻腰跼曲。\n画师画此何年事，关塞远征輓刍粟。\n莫道牛疲项领秃，人疲于牛痛欲哭。\n峻岭之下旧村落，萧洒人烟知几簇。\n莫道饷车过门外，门内田家眠正熟。\n百车千车过不已，敲门乞索何时足。\n牛岂不需藁一束，人岂不取一匙粥。\n鸡犬不可保，妻子或窜伏。\n画中水阁尔整齐，焉知不是逃亡屋。\n我闻造化心至公，人间乃有两般风。\n庶民雌风扇臭秽，何独楚王之风雄。\n天地山川同一雪，眼见雪同心各别。\n梁园才子简欲授，栘监老臣毡自啮。\n贫人闭户洛阳卧，壮士衔枚蔡州灭。\n红炉锦帐羔酒斟，岂识盘车图中意愁绝。\n春日陌上花，同遨掷果车，不尔鳏翁嫠妇对花成咨嗟。\n秋夜楼上月，同醉生尘袜，不尔羁臣逐客对月翻凄咽。\n呜呼身在雪岭盘车图，还知世有子猷访戴无。",
        "dynasty": "宋",
        "collection_info": null
    },
    {
        "title": "二十三日大雪弥甚",
        "author": "方回",
        "content": "压船塞户路迷途，絮帽毡衣马缓驱。\n一夜遽然三尺许，万家欢谓几年无。\n美观顿觉湖山改，生意潜迴草木枯。\n麵贱米平来岁事，饥民谁与续朝晡。",
        "dynasty": "宋",
        "collection_info": null
    },
    {
        "title": "回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首  其一",
        "author": "方回",
        "content": "闻说庚寅弟，兼思乙酉兄。\n楼高江树远，帆去暮潮平。\n药岂能延寿，符焉可避兵。\n各凭心事好，共保岁寒盟。",
        "dynasty": "宋",
        "collection_info": null
    },
    {
        "title": "回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首  其二",
        "author": "方回",
        "content": "越州兄弟好，年与德俱高。\n未觉同宗吝，宁须盖代豪。\n雪炉称夜坐，花墅接春遨。\n何日成三老，茶瓯瀹碧涛。",
        "dynasty": "宋",
        "collection_info": null
    },
    {
        "title": "二十七日又大雪凡半月",
        "author": "方回",
        "content": "茂林枯树总模糊，半月檐声乍有无。\n天鼓北风神转王，地穷南海瘴全苏。\n战鼙戍角夜烽火，旅棹征鞍朝道途。\n辛苦一生亦奇绝，暮年犹许画寒炉。",
        "dynasty": "宋",
        "collection_info": null
    },
    {
        "title": "二十八日残雪不消怀旧",
        "author": "方回",
        "content": "老眼今犹见雪明，几番绝景慰生平。\n三高祠畔吴江棹，百战军前鄂汉城。\n颠沛艰难垂欲死，登临慷慨谩多情。\n骆驼乳紫青貂暖，老矣无由再玉京。",
        "dynasty": "宋",
        "collection_info": null
    },
    {
        "title": "二十九日岁除",
        "author": "方回",
        "content": "六十年前幼学儿，端平明日改嘉熙。\n黟川亡妹来归日，歙陇先君改葬时。\n学问文章成画餠，科名官爵着饶棋。\n细思未觉家声坠，能忍穷人不是痴。",
        "dynasty": "宋",
        "collection_info": null
    },
    {
        "title": "丁酉元日年七十一  其一",
        "author": "方回",
        "content": "晚节诗如白乐天，每逢元日有新篇。\n九胪唱第今三纪，七袠开端又一年。\n风雪五更怜过马，儿孙百指望归船。\n老身穷健无烦恼，犹倚文章卖酒钱。",
        "dynasty": "宋",
        "collection_info": null
    },
    {
        "title": "丁酉元日年七十一  其二",
        "author": "方回",
        "content": "扶胥湾口铁山头，汗漫空为万里游。\n一第仅如晁济北，万诗堪继陆严州。\n可用老扶灵寿杖，也曾亲到结邻楼。\n余生无所求于世，今世何人识故侯。",
        "dynasty": "宋",
        "collection_info": null
    },
    {
        "title": "元日感事",
        "author": "方回",
        "content": "羞将白髪见青春，世事何关虮虱臣。\n去就时难千里梦，是非论定百年身。\n偶然不死由天地，尚可无惭对鬼神。\n敢问名垂汉唐史，萧曹房杜本何人。",
        "dynasty": "宋",
        "collection_info": null
    },
    {
        "title": "赠方童子",
        "author": "方回",
        "content": "我年五十九，门弧子垂左。\n我今年七十，见子双髻鬌。\n腹仅椰子大，贮书一何伙。\n疾读建瓴水，响应炙车輠。\n光怪蟠肺肠，不啻珠万颗。\n小松三尺许，千丈气磊砢。\n近笑韩氏子，瑟僩了细琐。\n远笑陶翁儿，但解觅梨果。\n我年如子时，记诵亦云颇。\n举苕乃遗帚，一懒万事堕。\n愿子于心田，及时勇耕播。\n秋成敛精凿，糠粃勤筛簸。\n子之名曰燧，此语本宰我。\n拾旧新是图，学问甚改火。\n字之曰又新，进业幸勿惰。\n譬如万里途，幸已糇粮裹。\n一旦辍于行，骏马同鳖跛。\n近世文字繁，动辄百箧锁。\n谁能发蠹鱼，丹铅拂埃堁。\n手之而口之，五夜孤灯坐。\n林下时思之，解衣盘薄臝。\n六经四书外，一一与探揣。\n鹏鲸大胾嘬，余子或螟蠃。\n又新有如此，名世岂不可。\n江之水汤汤，念子驾归舸。\n泝源寻紫阳，子其正帆柁。",
        "dynasty": "宋",
        "collection_info": null
    },
    {
        "title": "元夕前雨不已二首  其一",
        "author": "方回",
        "content": "节届烧灯奈若何，客楼三夜听霶𩃱。\n春风有意催花信，小雨如酥不用多。",
        "dynasty": "宋",
        "collection_info": null
    },
    {
        "title": "元夕前雨不已二首  其二",
        "author": "方回",
        "content": "兰膏画炬出贫民，宝马香车属贵人。\n月姊雨师暗商榷，不须粧点上元春。",
        "dynasty": "宋",
        "collection_info": null
    },
    {
        "title": "清湖早春  其一",
        "author": "方回",
        "content": "晓窗初起望春云，天色阴晴未十分。\n小雨漫空浑不觉，平湖点点见圆纹。",
        "dynasty": "宋",
        "collection_info": null
    },
    {
        "title": "清湖早春  其二",
        "author": "方回",
        "content": "岸边老树柳犹枯，红入桃花果有无。\n一夜绿从冰底起，谁将蓝汁染晴湖。",
        "dynasty": "宋",
        "collection_info": null
    },
    {
        "title": "湖曲细嚼梅花嚥酒",
        "author": "方回",
        "content": "梅心微苦似梅仁，细嚼香鬚酒入唇。\n笑指逋仙坟上土，一杯好与酹芳辛。",
        "dynasty": "宋",
        "collection_info": null
    },
    {
        "title": "饮孤山六一泉有感",
        "author": "方回",
        "content": "解后犹存石柱梁，周家九鼎尚沦亡。\n此泉只是寻常水，为有欧苏姓字香。",
        "dynasty": "宋",
        "collection_info": null
    },
    {
        "title": "两邻家一主人群姬歌饮至夜半一母妻哭官检魇死者",
        "author": "方回",
        "content": "歌喉弦指粉红腮，群拥山翁醉玉颓。\n政恐真欢犹是假，不如邻妇哭真哀。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一",
        "author": "方回",
        "content": "来舆去马禁城空，丰乐楼消一炬红。\n说与吴侬莫惆怅，龙墀犹化梵王宫。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其二",
        "author": "方回",
        "content": "情知太乙已西游，筑馆焉能强挽留。\n此老平生让人者，佛来我去尚何求。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其三",
        "author": "方回",
        "content": "一夜缁郎刬醮坛，三清四圣化泥团。\n也曾输与林灵素，顶上曾缨德士冠。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其四",
        "author": "方回",
        "content": "千树梅花斫半无，有人更欲涸西湖。\n曾思慎勿近前日，不看老彭观井图。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其五",
        "author": "方回",
        "content": "石梁石柱石为碑，山拔泉飞石可移。\n两玉堂仙一髠叟，自应名字万年垂。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其六",
        "author": "方回",
        "content": "空埋贞观兰亭字，再出文城玉枕书。\n想见八梅冢无物，生前曾笑马相如。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其七",
        "author": "方回",
        "content": "身为帝傅辩章公，慎恤奇丸侈后宫。\n更欲长生汲丹井，山中笑倒葛仙翁。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其八",
        "author": "方回",
        "content": "炎炎赫赫忽荒寒，败瓦颓墙百顷宽。\n谁识旧朝大丞相，手携红妓倚阑干。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其九",
        "author": "方回",
        "content": "容堂何地可容人，一语忠规坐杀身。\n母死明年尔亦死，盗名犹谓再庚申。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一○",
        "author": "方回",
        "content": "一犁酥润万牛耕，饭碗人间系死生。\n公子楼头赏春雨，杏花树上听新鶑。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一一",
        "author": "方回",
        "content": "千山斫入亚夫营，佳墅名园怕近城。\n頼是白公资佛力，小留苍翠作秋声。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一二",
        "author": "方回",
        "content": "业已通名敢退无，小为性命忍须臾。\n十年朝士知何限，不许游湖许见湖。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一三",
        "author": "方回",
        "content": "相逢剑客曳长巾，曾道西湖看尽人。\n石屋雨来春树暗，人琴两已作埃尘。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一四",
        "author": "方回",
        "content": "六桥箫鼓日喧天，谁料年来渐索然。\n兴废荣枯都不识，一家活计一渔船。",
        "dynasty": "宋",
        "collection_info": null
    },
    {
        "title": "记正月二十五日西湖之游十五首  其一五",
        "author": "方回",
        "content": "苏公堤畔水如天，又见侵疆筑葑田。\n遥望横斜似棋局，飞乌翘鹭自争先。",
        "dynasty": "宋",
        "collection_info": null
    },
    {
        "title": "清湖春早二首  其一",
        "author": "方回",
        "content": "半河楼影半河天，未有行人趁早船。\n閒听卖花声自好，可须多费买花钱。",
        "dynasty": "宋",
        "collection_info": null
    },
    {
        "title": "清湖春早二首  其二",
        "author": "方回",
        "content": "楼上春阴覆晓云，一河天净碧沄沄。\n雨宜不骤风宜细，閒倚阑干看水纹。",
        "dynasty": "宋",
        "collection_info": null
    },
    {
        "title": "二月十五日赵君实南山别墅俟主客俱不至",
        "author": "方回",
        "content": "篱落梅残野菜青，田间閒看鹤梳翎。\n主人不到客且去，细雨南山暗画屏。",
        "dynasty": "宋",
        "collection_info": null
    },
    {
        "title": "垂欲归主客皆至",
        "author": "方回",
        "content": "荒林野冢古原头，倚树何人识故侯。\n幽僻閴寥变欢笑，针锋芥子忽相投。",
        "dynasty": "宋",
        "collection_info": null
    },
    {
        "title": "三贤堂已无官卖其址",
        "author": "方回",
        "content": "三贤无像亦无堂，败柳犹垂赤土墙。\n官卖神祠有前例，熙宁丞相起坊场。",
        "dynasty": "宋",
        "collection_info": null
    },
    {
        "title": "三贤堂移入西湖新书院",
        "author": "方回",
        "content": "湖边莫怪旧祠荒，士女何曾炷瓣香。\n頼是人心犹未泯，深衣迎奉入书堂。",
        "dynasty": "宋",
        "collection_info": null
    },
    {
        "title": "集贤堂已无",
        "author": "方回",
        "content": "旧日三贤又集贤，看人歌舞过湖船。\n一时去取非公论，到底终难昧老天。",
        "dynasty": "宋",
        "collection_info": null
    },
    {
        "title": "湖山堂再修仅有",
        "author": "方回",
        "content": "飞鸟穿堂柱半欹，春晴犹不似春时。\n上梁文记临邛魏，天目洪家却立碑。",
        "dynasty": "宋",
        "collection_info": null
    },
    {
        "title": "南高峰至其下不高",
        "author": "方回",
        "content": "远望生愁陟降劳，峥嵘窣堵据金鰲。\n今朝身到南山下，渐近元来总不高。",
        "dynasty": "宋",
        "collection_info": null
    },
    {
        "title": "北高峰屡欲登而辍",
        "author": "方回",
        "content": "拟上高峰最上头，篮舆已赁又还休。\n旧来诗眼如今别，添与江南一段愁。",
        "dynasty": "宋",
        "collection_info": null
    },
    {
        "title": "左顾保叔塔右顾雷峰塔并南北高峰塔为四",
        "author": "方回",
        "content": "四山角立四浮屠，绝似双林竞宝珠。\n万古一丸拏不去，夜深朗月浸澄湖。",
        "dynasty": "宋",
        "collection_info": null
    },
    {
        "title": "中望吴山下一汀是为杭州",
        "author": "方回",
        "content": "秦皇繫缆北山头，一抹江边海变洲。\n百万生人无葬处，蜗争蚁战不如休。",
        "dynasty": "宋",
        "collection_info": null
    },
    {
        "title": "哭鲍景翔鲁斋  其一",
        "author": "方回",
        "content": "学从元字起，贞实已先元。\n密玩坤干易，精探宇宙根。\n与公传后世，有客践前言。\n万古立鳌极，惟思夜气存。",
        "dynasty": "宋",
        "collection_info": null
    },
    {
        "title": "哭鲍景翔鲁斋  其二",
        "author": "方回",
        "content": "高年开八袠，细字尚亲抄。\n已矣蝇头笔，谁其凤觜胶。\n能传言外意，始识画前爻。\n此老埋黄壤，纷纷嘆面交。",
        "dynasty": "宋",
        "collection_info": null
    },
    {
        "title": "送孙君文还桐庐二首  其一",
        "author": "方回",
        "content": "谈笑丁年取甲科，一官潦倒鬓今皤。\n飞腾尚觉声名在，枯槁其如骨相何。\n舌鼓风雷无与敌，胸吞海岳未为多。\n向来一纪桐江上，殊欠先生共切磨。",
        "dynasty": "宋",
        "collection_info": null
    },
    {
        "title": "送孙君文还桐庐二首  其二",
        "author": "方回",
        "content": "时违运往岂无才，老气峥嵘隘九垓。\n漫仕有声徐偃国，赋归不愧子陵台。\n相逢苦雨泥双屐，可及晴湖泛一杯。\n忽又趁潮上桐濑，山中春笋正堪煨。",
        "dynasty": "宋",
        "collection_info": null
    },
    {
        "title": "种花",
        "author": "方回",
        "content": "平生无嗜好，有地种花看。\n万玉梅成列，千金菊作团。\n秋宜鸿后冷，春惜燕前寒。\n更喜熏风好，青青笋上竿。",
        "dynasty": "宋",
        "collection_info": null
    },
    {
        "title": "买花",
        "author": "方回",
        "content": "客中无玩好，日喜买花看。\n酒债千金易，春晴一刻难。\n担惊红杏过，案惜玉梅残。\n蜂蝶知何处，犹应怯晓寒。",
        "dynasty": "宋",
        "collection_info": null
    },
    {
        "title": "题陈学正巨源万竹",
        "author": "方回",
        "content": "种竹种竹，种愈多愈不俗，种至万竿犹不足。\n读书读书，读愈多愈不愚，读过万卷非有余。\n竹万竿环我屋，书万卷遮我目。\n书在竹中身书中，竹风吹书沃心胸。\n倚竹挟书送飞鸿，不识人间有王公。",
        "dynasty": "宋",
        "collection_info": null
    },
    {
        "title": "题一家清雅集送植芸胡直内",
        "author": "方回",
        "content": "累朝科第总名臣，四世能诗才二人。\n参透雄深兼雅健，锻成俊逸更清新。\n马班翁季羞前躅，王谢云仍踵后尘。\n颇恨昔叨桐濑守，未能绣梓励儒绅。",
        "dynasty": "宋",
        "collection_info": null
    },
    {
        "title": "寄题云屋赵资敬启蒙亭风雩亭二首  其一",
        "author": "方回",
        "content": "坤三变艮山，天一生坎泉。\n注谷未浩浩，滴石初涓涓。\n君子观厥象，有若童穉然。\n更历几险阻，然后为巨川。\n始教及龆龀，成功从心年。\n夫人可为圣，往圣敢自专。\n果行誓必往，江海迷泝沿。\n育德滋无穷，昼夜鸣潺湲。\n云屋有遗老，凿渠玩清涟。\n时时泛羽觞，坐致兰亭贤。\n曷时亦酌我，同赋临流篇。",
        "dynasty": "宋",
        "collection_info": null
    },
    {
        "title": "寄题云屋赵资敬启蒙亭风雩亭二首  其二",
        "author": "方回",
        "content": "昔人筑雩坛，群巫此歌舞。\n骄阳煽藴隆，吁嘆以降雨。\n良辰岁时和，遗迹林壑古。\n枯枿换槁叶，芳荑抽宿莽。\n徜徉沂水上，童冠七或五。\n春袖风乎兹，缋绣无火黼。\n千载想佳人，不仕东国鲁。\n异彼三子撰，圣师独予取。\n吾友赵隠君，笑唾卿相组。\n猿鸟听新咏，点瑟时一鼓。\n汉歌曾罔闻，楚台未渠数。\n泠泠列御寇，肯尔哙等伍。",
        "dynasty": "宋",
        "collection_info": null
    },
    {
        "title": "送郑君举宣城教谕",
        "author": "方回",
        "content": "宣城画虎遍天下，叶公好龙龙之假，百儒愿陶一真者。\n红花木瓜银杏园，年年包贡入中原，何如兴贤起邱樊。\n学徒尚有老梅否，诗声千古捋欧九，子其作人举荐口。",
        "dynasty": "宋",
        "collection_info": null
    },
    {
        "title": "送刘叔有还古鼎  其一",
        "author": "方回",
        "content": "我尝飞过洞庭湖，但有青天地欲无。\n出峡蜀人趋鼎澧，泝江荆阃救巴渝。\n飘零诗酒全如梦，流落兵戈剩此躯。\n今日昇平归去好，泛洲应有橘千株。",
        "dynasty": "宋",
        "collection_info": null
    },
    {
        "title": "送刘叔有还古鼎  其二",
        "author": "方回",
        "content": "题诗曾到古桃川，回首惊嗟四十年。\n画省郎官领宾客，白鬚道士似神仙。\n合城围解江流沸，鄂渚兵豗广徼穿。\n此处与公已相识，时筹前事一茫然。",
        "dynasty": "宋",
        "collection_info": null
    },
    {
        "title": "题赵循老立斋",
        "author": "方回",
        "content": "是身犹厦屋，下栋乃上宇。\n一旦贺燕雀，千关庇风雨。\n轮奂易翚飞，难致础上柱。\n桓楹一以植，次第万厥户。\n尼父早志学，更加岁十五。\n生知幼至壮，始以此自许。\n父师宿培壅，忍作籧篨俯。\n贞固躯峙干，幸不夷左股。\n立斯以行斯，万里在接武。\n务本果焉頼，肠书饱撑拄。",
        "dynasty": "宋",
        "collection_info": null
    },
    {
        "title": "题赵继孙拙斋",
        "author": "方回",
        "content": "曾颜得圣传，何谓鲁与愚。\n外察若不足，内朗实有余。\n择树鹊巢高，罥虫蛛网虚。\n曲士挟小智，岂不雄里闾。\n之子息机心，抱瓮灌园蔬。\n晚食足当肉，贲趾宁舍车。\n九卿彼四至，恶名垂简书。\n天孙夜乞灵，悔不伾文疏。\n众人笑我拙，囊萤披蠹鱼。\n我亦笑尔巧，技止黔之馿。",
        "dynasty": "宋",
        "collection_info": null
    },
    {
        "title": "午困",
        "author": "方回",
        "content": "老人无所嗜，惟书尚喜读。\n矧又昼正长，聊此展卷轴。\n阅久困已极，端坐闭我目。\n稍稍收神明，内观默往復。\n谓可略欹枕，童子致委曲。\n心惧圣师责，美材化朽木。\n倦惫不可奈，一偃寐辄熟。\n何事忽惊觉，客至义当速。\n与语了无味，退就一影独。\n□□□□□，尚頼有脱粟。\n朱墨工未竟，点勘继以烛。\n还将夜有余，用补日不足。\n行年过七十，焉用强自勖。\n起倒不由人，曷不返空谷。",
        "dynasty": "宋",
        "collection_info": null
    },
    {
        "title": "三月二十日张君輗约饮王子由紫霞道院酒字为韵",
        "author": "方回",
        "content": "城中残春未识春，城外心赏无不有。\n今年春寒晚乃暖，尚余飞絮忘高柳。\n西湖孰谓西子老，虽老绝胜登徒丑。\n刺水乍见新荷翻，衔泥莫辨乳燕耦。\n儿曹恶陈争喜新，好以玄鬓嘲白首。\n遮莫少年自得志，看人轻肥但袖手。\n今朝天色适可意，张丈殷兄总閒叟。\n此一秃翁许追随，琳宫菊花问开否。\n主客十人人能诗，冥搜远讨心欲呕。\n何如平易任天真，索纸便作龙蛇走。\n仇仙笑指皋亭山，横塞武林当水口。\n不尔歌舞百万家，焉能奕世长保守。\n我独睥睨寿星寺，欺孤柄臣据其右。\n一朝击死木棉庵，头颅可朽臭不朽。\n向来世故未深识，折腰此人觊升斗。\n追忆谢傅小忍语，窃虞桓玄锡命九。\n山河变幻泗鼎没，脱身万死亦云偶。\n升沉得丧俱置之，天地古今一杯酒。\n乍聚忽散醉忽醒，浮生邂逅理难久。\n王侯皂隶浪分别，顷刻白衣化苍狗。",
        "dynasty": "宋",
        "collection_info": null
    },
    {
        "title": "记游自次前韵",
        "author": "方回",
        "content": "百岁十分过七分，侥倖古来所希有。\n寻壑经丘讵得知，揣谓偷閒问花柳。\n未暇扶杖支疲癃，每羞照镜现老丑。\n商洛隠遁似辈行，幽并游侠岂朋耦。\n朝哦雅什讽骚些，夜玩易爻测玄首。\n焚膏空余冰檗心，补衮不到犁锄手。\n惊思此生如掣电，昨日黄童今白叟。\n炙眉折肱了不悔，爱评文字判是否。\n包藏彼且城府深，骾直我乃肺肝呕。\n尔来何止师左次，三十六策上策走。\n况如韩子生之辰，牛奋其角箕张口。\n梯衝百道公输攻，一默不答坚墨守。\n城西俊游小不忍，焉能轩左復轾右。\n兰亭梓泽座有人，足与德功参不朽。\n是日已尝谷雨茶，是岁木星守南斗。\n是集举杯各见釂，浅量可能一敌九。\n坐视喧譁醉愈恭，不记俎奇忘豆偶。\n麦熟在即曲糵富，更愿所至可赊酒。\n情怀坦荡尚真率，滋味淡薄保长久。\n宁从散人盟狎鸥，勿作功臣烹走狗。",
        "dynasty": "宋",
        "collection_info": null
    },
    {
        "title": "次韵全君玉和高士马虚中道院",
        "author": "方回",
        "content": "古人无欲非引年，古无有欲之圣贤，曰无欲者无私欲。\n昊皇鲁叟画繫传，柱下木子知止足。\n岂谓出神凌紫烟，骖鸾驾鹤事恍惚。\n别异道家分神仙，浅之又浅伯阳契，痴儿妄诧玄又玄。\n内丹水火一升降，髑髅立变童颜妍。\n三载告成夺天地，汝拖肠鼠能攀牵。\n私欲如此大莫大，破入寒狱赦倒悬。\n遨昆登阆谓不死，终然白骨埋黄泉。\n腐儒一笑了万事，何谓赤明龙汉前。\n号召风师呼雨伯，杖剑叱喝急急律。\n四时饭噉百花香，万间厦入一壶窄。\n洞天有天魂兮来，弱水元无跬步隔。\n拄杖化龙舄作鳬，意所不求忽自得。\n醉眼暂作如是观，谁识咏归暮春瑟。\n和同光尘亦一法，岂敢訑訑见颜色。\n为问今生贺知章，孰两杜甫双李白。",
        "dynasty": "宋",
        "collection_info": null
    },
    {
        "title": "写心五首  其一",
        "author": "方回",
        "content": "见恶巷伯嫉，闻善皋陶都。\n空言非衮挞，焉有赏与诛。\n君子定相忘，小人将见图。\n口过信未免，心过吾实无。\n浪自作臧否，了不关生枯。\n龟殻爱钻灼，何如伏泥途。",
        "dynasty": "宋",
        "collection_info": null
    },
    {
        "title": "写心五首  其二",
        "author": "方回",
        "content": "今日忽不愁，脱然体无病。\n餬饰窗櫺明，整齐书册正。\n生无快意事，适此悦我性。\n雨足明当晴，更喜天宇靓。",
        "dynasty": "宋",
        "collection_info": null
    },
    {
        "title": "写心五首  其三",
        "author": "方回",
        "content": "世人好图画，山水及动植。\n墨煤与粉绘，轴而挂之壁。\n画岂有天趣，识假真不识。\n我有古盆瓶，清晨井自汲。\n时花簪数枝，悠漾泳金鲫。\n静坐玩生意，默然若有得。\n此见亦浅狭，抚几忽起立。\n我家山水乡，鶑啼春草碧。",
        "dynasty": "宋",
        "collection_info": null
    },
    {
        "title": "写心五首  其四",
        "author": "方回",
        "content": "我既不干世，人故不我知。\n我能自不轻，人亦莫我欺。\n夏潦江湖溢，云雨翔蛟螭。\n两涯一以涸，岂无藏蛰时。\n外冻内不死，復雷潜地维。\n何必慕荠菜，窃借春风吹。",
        "dynasty": "宋",
        "collection_info": null
    },
    {
        "title": "写心五首  其五",
        "author": "方回",
        "content": "此身修至此，尚恐玉有瑕。\n自兹修更修，庶几宽我涯。\n不然轮生角，岂不柅厥车。\n故无熊虎卜，亦未梦龙蛇。\n学不取临川，文不取永嘉。\n诗不取晚唐，有正宁无葩。\n真魏吾所师，未觉朱程赊。\n此身修至此，馁死曾何嗟。",
        "dynasty": "宋",
        "collection_info": null
    },
    {
        "title": "题陈宗鲁东山书塾",
        "author": "方回",
        "content": "芳草谓发颠，美石谓发狂。\n自贤与自智，岂必草石尝。\n勿以夫子庙，而欺赐也墙。\n勿以圣人室，而鄙由也堂。\n楛庭有远孙，美玉深椟藏。\n姓名似元龙，家无上下床。\n收敛河海气，遁逃声利场。\n众谓陟泰岳，六合视茫茫。\n我之鲁东山，亦可小灵光。\n不患见不穹，但患行不强。\n十驾日不已，突过骐骥良。\n美酒无深巷，苦李遗道傍。\n四益视乃叛，苏合殊粪蜣。",
        "dynasty": "宋",
        "collection_info": null
    },
    {
        "title": "唐侯举摹刊诗卷牟献之文赵子昂字",
        "author": "方回",
        "content": "金马文章坡颍氏，玉堂字画献羲之。\n得兼裒施枣此刻，价倍湖州校正诗。",
        "dynasty": "宋",
        "collection_info": null
    },
    {
        "title": "孟浩然雪馿图",
        "author": "方回",
        "content": "往年一上岳阳楼，西风倏忽四十秋。\n诗牌高挂诗两首，他人有诗谁敢留。\n其一孟浩然，解道气吞云梦泽。\n其二杜子美，解道吴楚东南坼。\n浩然诗不多，句句尽堪传。\n天下诗人推老杜，老杜又专推浩然。\n我亦尝遨江汉边，梅花腊月犹年年。\n一句新诗学不得，谩饱槎头缩项鳊。\n雪天谁写诗穷状，冻合吟肩神气王。\n短褐长夜死不朽，貂蝉何必凌烟上。\n偶随故人直玉堂，龙鳞不顾婴君王。\n李太白、贺知章，三郎不识放归云水乡，子美先生饿欲僵。\n浩然先生不直内厩一疋马，可是蜀栈骑馿山路长。",
        "dynasty": "宋",
        "collection_info": null
    },
    {
        "title": "丁酉生日二首  其一",
        "author": "方回",
        "content": "今年五月冷非常，拥袖无聊一老尪。\n应俗但宜司马好，全生不必次公狂。\n绛人甲子差相近，皇考庚寅暗自伤。\n病酒客楼听泥屐，愁边更用雨淋浪。",
        "dynasty": "宋",
        "collection_info": null
    },
    {
        "title": "丁酉生日二首  其二",
        "author": "方回",
        "content": "未苏残醉茗频煨，夙荷诸公载酒来。\n照镜所存唯雪鬓，典衣已尽况银杯。\n色婴单豹偶然耳，带索启期焉怨哉。\n弱水元无三万里，此心安处是蓬莱。",
        "dynasty": "宋",
        "collection_info": null
    },
    {
        "title": "生日又二首  其一",
        "author": "方回",
        "content": "畏途偶许玩余生，晚节尤难保令名。\n一秃翁真韩长孺，五男儿可晋渊明。\n凄风开户绵重着，漏雨溅床酒懒倾。\n俗事沓来败人意，且须坚坐待天晴。",
        "dynasty": "宋",
        "collection_info": null
    },
    {
        "title": "生日又二首  其二",
        "author": "方回",
        "content": "岂料生逾七十年，孩提脱死瘴乡烟。\n未能汤餠觞朋友，祇合炉香拜祖先。\n养性有书知道理，夺胎无药学神仙。\n天都峰下旧茅屋，消得严滩十日船。",
        "dynasty": "宋",
        "collection_info": null
    },
    {
        "title": "戊戌元日三首  其一",
        "author": "方回",
        "content": "班春踰半月，献岁换新正。\n马动人声喜，星明晓意晴。\n寒袪和气胜，病愈老身轻。\n七十二年事，沉吟暗自惊。",
        "dynasty": "宋",
        "collection_info": null
    },
    {
        "title": "戊戌元日三首  其二",
        "author": "方回",
        "content": "炉香礼天地，再过古来稀。\n此日仍逢节，何时定许归。\n年高还拜怯，客窘久留非。\n遥忆小儿女，新春只故衣。",
        "dynasty": "宋",
        "collection_info": null
    },
    {
        "title": "戊戌元日三首  其三",
        "author": "方回",
        "content": "彷佛晓钟鸣，家家起五更。\n物宜春后暖，人喜岁初晴。\n衰老犹能饮，虚空误得名。\n题诗思旧日，无此好新正。",
        "dynasty": "宋",
        "collection_info": null
    },
    {
        "title": "谁识",
        "author": "方回",
        "content": "梅花香未已，早是杏花时。\n身老春游倦，心恬夜梦知。\n百杯圣俞酒，万首放翁诗。\n肉眼今谁识，神仙世有之。",
        "dynasty": "宋",
        "collection_info": null
    },
    {
        "title": "不恨",
        "author": "方回",
        "content": "鼓腹千年有，平心一物无。\n粗能全晚节，不敢恨穷途。\n岂少真君子，何求老腐儒。\n春风香百草，千丈古松枯。",
        "dynasty": "宋",
        "collection_info": null
    },
    {
        "title": "题丁适之菊庄",
        "author": "方回",
        "content": "令威旧主芙蓉城，上帝谓此职未清。\n敕赐别业非菽粟，屈餐陶采余秋英。\n菊庄先生拜新号，掌管黄花躬播耕。\n庄田庄屋几顷亩，庄官庄佃无姓名。\n只如天随自荷锄，兼味佐以仙犬精。\n乃糇乃粮不过许，春苗夏叶俱可烹。\n木兰坠露滋上池，亦復樽酒东篱倾。\n人爱热官我宁冷，粗有菊谱传诸生。\n南阳月输三十斛，汝真粪土之朝荣。",
        "dynasty": "宋",
        "collection_info": null
    },
    {
        "title": "送林学正爱梅二首  其一",
        "author": "方回",
        "content": "早与梅花歃血盟，岁寒同社保幽贞。\n八诗共识林和靖，一赋谁知宋广平。\n邂逅老夫传此本，殷勤今日送君行。\n开元宰相和羹事，铁石心肠待晚成。",
        "dynasty": "宋",
        "collection_info": null
    },
    {
        "title": "送林学正爱梅二首  其二",
        "author": "方回",
        "content": "平生自号爱梅人，家住江南野水滨。\n屋角暂辞千树雪，马头犹带一枝春。\n馨香事业终须在，酸苦工夫盍少伸。\n莫学君家旧处士，西湖空老太平身。",
        "dynasty": "宋",
        "collection_info": null
    },
    {
        "title": "送丘子正以能书入都併呈徐容斋阎靖轩卢处道集贤翰林三学士",
        "author": "方回",
        "content": "君不见古来九关虎豹守，入仕艰难无不有。\n兴能一札秋槐黄，芒鞋布裙天下走。\n攀援龙鳞万万手，咳唾骊珠万万口。\n蓬莱无路弱水隔，七上十上空白首。\n邂逅登名岂不偶，选坑沉沦十八九。\n光范三书徒尔忙，子公一纸焉所取。\n书生身体纵着翅，飞声未办廷臣右。\n还知气至天地春，花者必花柳必柳。\n中庸末章八引诗，三诗首言士所为。\n衣锦尚絅潜虽伏，屋漏不高天听卑。\n至隠至微至显见，鬼神森列何可欺。\n斗间有气射古剑，石上无根生瑞芝。\n快雨乍晴虹霓起，蛰虫欲振雷霆驰。\n静中根本动中发，闇处精神明处知。\n禊帖昔秘永禅师，不过纸上王羲之。\n御史萧翼百计取，公等乃有胸中奇。\n胸中奇者五色笔，可以补天可活国。\n宗彝作绘衮作火，可但能书梵王译。\n此之所宝玉非石，求而不藏卞和泣。\n良贾韫椟什其袭，藏而不求价倍百。\n公等翰墨今第一，谁云识字不得力。\n借径文艺以致身，勋名政要无心得。\n九万里迅扶摇风，今日朝廷贞观同。\n联翩房杜肩王魏，试代常何草封事。",
        "dynasty": "宋",
        "collection_info": null
    },
    {
        "title": "送赵子昂提调写金经",
        "author": "方回",
        "content": "青藜夜照玉堂直，外补已至二千石。\n不合自以艺能累，天下善书今第一。\n魏晋力命王略帖，摹临有过无不及。\n真行草外工篆隶，兼有与可伯时癖。\n小者士庶携卷轴，大者王侯掷缣帛。\n门前踏断铁门限，苦向王孙觅真迹。\n有时乘兴扫龙蛇，图画纸素动成疋。\n有时厌俗三叹息，何乃以此为人役。\n如池如沟弃残墨，如冢如陵堆败笔。\n太湖西畔松雪斋，七弦风清碧山碧。\n桃花水肥钓鳜鱼，春雨春风一蓑笠。\n胡为拾此復尘埃，鸣鞭更上金台驿。\n白马四十二章来，一大藏今五千帙。\n订讹补譌重缮写，金字琅函较甲乙。\n考工记属冬官卿，润文使专宰相职。\n北门学士董此事，一儒迥胜缁辈百。\n精神如玉鬓如漆，天上知己密如栉。\n省台要官俱可得，还自管城子中出。\n右军写经博白鹅，孰与明时见数多。",
        "dynasty": "宋",
        "collection_info": null
    },
    {
        "title": "送邓善之提调写金经",
        "author": "方回",
        "content": "二三十载乡闾师，黄纸初除专讲帷。\n溧阳虽小亦新郡，学廪粗足晨昏炊。\n曰事未然缺次远，槐宫尚需蝉再嘶。\n士食天禄行或使，暗中自有神扶持。\n我昔识君初未髭，犀角双盈方颡颐。\n饱学武库富蓄贮，粹行桓璧微瑕疵。\n过市目不视左右，何啻董生园不窥。\n含章晦美抱素藴，修之于家朝廷知。\n一室万里限户阈，脚跟不动名四驰。\n譬诸丰城瘗宝剑，紫气贯斗当有时。\n平生识字乃余事，仓颉科斗扬雄奇。\n饰翠泥金写梵夹，凡善书者能办之。\n至用儒流董厥役，借此进贤培邦基。\n晦翁岂止能诗者，澹庵胡公荐以诗。\n唐柳公权以笔谏，忠鲠随事堪箴规。\n去去行行勿復迟，未至烹雌炊扊扅。\n白玉之堂凤凰池，不着君辈当着谁。",
        "dynasty": "宋",
        "collection_info": null
    },
    {
        "title": "送滕玉霄张元朴管押地理书入都",
        "author": "方回",
        "content": "滕侯酒酣宇宙窄，长啸诗成鬼神泣。\n谪仙后身今李白，一锦宫袍犹未得。\n张侯乃翁官鼎轴，芸香家藏百万牍。\n朝窗夜檠吟不足，政须天下书遍读。\n四海万国天一家，东尽蟠木西流沙。\n贡珍未贵贵图籍，卉服飓风穷岛涯。\n玉堂众隽修国史，搜书北方遣名士。\n若欲讲知南地理，亦合南州起才子。\n所以滕侯暨张侯，联翩同作中原游。\n夜静长虹贯明月，春风稳送江天舟。\n张侯富贵素所有，相门会见鲁拜后。\n滕侯遭遇夫岂偶，飘然掉臂奋空手。\n金匮石室紬瑶编，大书特书笔如椽。\n成就尧典禹贡篇，不数班固司马迁。",
        "dynasty": "宋",
        "collection_info": null
    },
    {
        "title": "为合密府判题赵子昂大字兰亭",
        "author": "方回",
        "content": "神奇变化莫若龙，屈蟠可藏螺殻中。\n一声霹雳起头角，金鳞万丈横苍空。\n右军禊帖不盈咫，善临摹者子赵子。\n一觞一咏十九之，方如带玉满疋纸。\n小字古称黄庭经，大字焦山瘗鹤铭。\n小敛大纵出一手，譬如写真妙丹青。\n写真但要写得似，小纤大浓皆可喜。\n小如眼中见瞳人，大如镜中见全身。",
        "dynasty": "宋",
        "collection_info": null
    },
    {
        "title": "题画卢仝长鬚赤脚",
        "author": "方回",
        "content": "玉川破屋数间洛城中，一时际遇赤尹昌黎公。\n赠以大篇意甚侈，不数李渤温造兼石洪。\n买羊沽酒分俸给，时攀绿駬下虚空，月天桃李醺春风。\n岂惟百世之下知卢仝，併使长鬚赤脚名无穷。\n谁其画者善游戏，不画卢仝画奴婢。\n想见煎茶七碗时，此曹颇亦霑余味。",
        "dynasty": "宋",
        "collection_info": null
    },
    {
        "title": "平章吕公挽词二首  其一",
        "author": "方回",
        "content": "难兄捐阃寄，无復救襄人。\n半纪婴孤垒，中朝扼柄臣。\n秦非里奚智，徐为偃王仁。\n万事由天命，干坤历数新。",
        "dynasty": "宋",
        "collection_info": null
    },
    {
        "title": "平章吕公挽词二首  其二",
        "author": "方回",
        "content": "燕颔逢荆鄂，于今四十秋。\n始闻降鬼国，遄见拔泸州。\n庙议颛私意，边围堕诡谋。\n弃襄不令守，铁锁靠江流。",
        "dynasty": "宋",
        "collection_info": null
    },
    {
        "title": "送金寿之江正写金字经",
        "author": "方回",
        "content": "碧落金仙蹑汉庭，梵书翻写过东溟。\n宰官尝领润文使，法帖尚传遗教经。\n子敬比踪洛神赋，率更媲美醴泉铭。\n梦中五色文章笔，视草鰲扉趁妙龄。",
        "dynasty": "宋",
        "collection_info": null
    },
    {
        "title": "题庐山白莲社十八贤图",
        "author": "方回",
        "content": "六老臞儒十二僧，柴桑醉士肯为朋。\n葫芦自与葫芦缠，更要閒人缠葛藤。",
        "dynasty": "宋",
        "collection_info": null
    },
    {
        "title": "题渊明像",
        "author": "方回",
        "content": "慧远无此冠，修静无此巾。\n此巾要亦有，无此漉酒人。",
        "dynasty": "宋",
        "collection_info": null
    },
    {
        "title": "题徐仲彬达观亭",
        "author": "方回",
        "content": "干涵坤毓万彙伙，独得为人頼钧播。\n八尺身为天地赘，一寸心将天地裹。\n道眼自应非肉眼，以心观物无不可。\n灵台光洁日月悬，肯使一丝挂尘堁。\n老寿龟鹤夭蠛蠓，博大鹏鲲小蜾蠃。\n王侯云霄纵翱翔，奴隶泥涂淹坎轲。\n雷霆起蛰春生儿，霜露敛华秋结果。\n防风九亩霸十围，痿痹支离蹒跚跛。\n二五之精形相禅，彼胡魁梧此么么。\n天所赋予各有命，女子岂羡弧矢左。\n蝼蚁君臣雁弟兄，道理大处无细琐。\n洪纤各遂逍遥游，续鳬之颈尔其叵。\n徐侯读书得玉匙，圣人门户启关锁。\n用宾屡扬北上鞭，大隠荐鼓南游柁。\n筑室金陵割钟山，临川僻学百义堕。\n千古子在川上心，想见解衣盘礴臝。\n梧桐杨柳竹阴间，菱荷迭重花婀娜。\n弄丸一卷经世书，内篇外篇夜灯火。\n静寂动感来无穷，昭布森列俱帖妥。\n通达居然今贾傅，岂容栖迟老江沱。\n乘流止坎大厥观，进退久速不预揣。\n熏天富贵腊毒味，涎讵肯流颐敢朵。\n窗前草青鹿共眠，槛外沙白鸥同坐。\n忘机得意茅三间，焉用陶朱西施舸。\n况又义方延硕师，乃父析薪子克荷。\n此诗擿抉宇宙秘，察君襟抱吾亦颇。\n世间俗物未必识，我知鱼乐子非我。",
        "dynasty": "宋",
        "collection_info": null
    },
    {
        "title": "淳熙甲午东阳郡斋兰亭",
        "author": "方回",
        "content": "大唐天子绐孤僧，转瞬人间几废兴。\n一幅永和故茧纸，入昭陵又出昭陵。",
        "dynasty": "宋",
        "collection_info": null
    },
    {
        "title": "淳熙癸卯钱伸东阳本",
        "author": "方回",
        "content": "永和贞观晋沿唐，奉诏临摹老遂良。\n展转流传非一手，虎贲犹得似中郎。",
        "dynasty": "宋",
        "collection_info": null
    },
    {
        "title": "淳熙戊申丘寿隽新昌石氏本",
        "author": "方回",
        "content": "颇如画手善传神，绝喜他乡见似人。\n俯仰之间已陈迹，如何千载尚如新。",
        "dynasty": "宋",
        "collection_info": null
    },
    {
        "title": "张椶仲实见惠江阴丘本",
        "author": "方回",
        "content": "绝喜他乡见似人，颇如画手善传神。\n忽思今昔无穷事，十五迴经癸丑春。",
        "dynasty": "宋",
        "collection_info": null
    },
    {
        "title": "小本兰亭二种",
        "author": "方回",
        "content": "子云可拟易论无，颇似兰亭细字模。\n始信圣经非小艺，不羞依样画葫芦。",
        "dynasty": "宋",
        "collection_info": null
    },
    {
        "title": "北本兰亭",
        "author": "方回",
        "content": "一千年想永和会，十九之传贞观摹。\n此本中原今第一，真成一字一骊珠。",
        "dynasty": "宋",
        "collection_info": null
    },
    {
        "title": "朱字兰亭",
        "author": "方回",
        "content": "倾城国色着胭脂，红字兰亭又出奇。\n比换鹅书更姿媚，一杯卯酒醉西施。",
        "dynasty": "宋",
        "collection_info": null
    },
    {
        "title": "题王春阳效王晋卿山水图",
        "author": "方回",
        "content": "烟江迭嶂子能学，都尉后身王姓同。\n诗画惊逢两奇丽，赏音吾愧玉堂翁。",
        "dynasty": "宋",
        "collection_info": null
    },
    {
        "title": "题李仲宾竹二幅",
        "author": "方回",
        "content": "可是笔端如与可，亦须胸次有东坡。\n自从举世夸崔白，似觉无人识李颇。",
        "dynasty": "宋",
        "collection_info": null
    },
    {
        "title": "次韵受益再题荆浩山水图当是洪谷子自写所居",
        "author": "方回",
        "content": "太行荆浩之乡里，佳处立参仍坐倚。\n崖树涧石皆写真，想见含毫吮沁水。\n当年自号洪谷子，画成署名细如蚁。\n此岂自图其所居，屋上峰峦插天起。\n栅门鸡犬锁寒林，僮马盘山暮烟紫。\n高者佛寺平者川，关仝范宽焉得比。\n我少学画中弃之，时到古斋漫随喜。\n好古人多识古希，不意永嘉闻正始。",
        "dynasty": "宋",
        "collection_info": null
    },
    {
        "title": "戊戌端午",
        "author": "方回",
        "content": "退休敢望赐宫衣，破箧重寻旧暑絺。\n梅子黄时端午又，葵花红处故园非。\n画符焉用元无病，标锦休争但合归。\n頼有故人饷新煮，一杯草草勒鱼肥。",
        "dynasty": "宋",
        "collection_info": null
    },
    {
        "title": "次韵文蔚约梅上人来访",
        "author": "方回",
        "content": "惭非好客郑当时，猥荷高人不见遗。\n顿悟可能参佛理，淡交谁是喜僧诗。\n过从未许泥行数，属和多因险韵迟。\n彼此缄縢各收拾，他年开卷两相知。",
        "dynasty": "宋",
        "collection_info": null
    },
    {
        "title": "戊戌生日二首  其一",
        "author": "方回",
        "content": "贪得真迷境，持平实悟门。\n未妨人负我，各要子生孙。\n动辄闻谁死，猗嗟幸独存。\n荣华何足记，衰悴不须论。",
        "dynasty": "宋",
        "collection_info": null
    },
    {
        "title": "戊戌生日二首  其二",
        "author": "方回",
        "content": "客舍逢生日，邻家送寿星。\n循彝须答礼，恃熟莫忘形。\n把笔迟赓和，开樽共醉醒。\n五儿一随侍，心窃愧椿庭。",
        "dynasty": "宋",
        "collection_info": null
    },
    {
        "title": "俞鑑山月歌",
        "author": "方回",
        "content": "诗人诗向虚空攫，平地望月不可摸。\n或谓高山去天近，好登东岳陟西岳。\n岳峰峻极未到天，仰面难舐兔臼药。\n末由手挽月娥衣，诗思肯从天上落。\n不如斟月入杯中，诗酒肠吸杯月空。\n一杯一首百杯百，天送佳句来长风。\n仙人轻举跨飞鹤，游子归思随征鸿。\n扶摇直上九万里，未办顶摩丹桂宫。\n所以诗人世难得，倚靠梯凳探月窟。\n山头拏月月愈远，尘裏抉诗诗不出。\n大江汹涌波跳金，谪仙捉月沦采石。\n是为诗人善搜诗，何知君非今李白。",
        "dynasty": "宋",
        "collection_info": null
    },
    {
        "title": "送家自昭慈湖山长",
        "author": "方回",
        "content": "我身即此庵，要识一个自。\n自心为庵主，太阳了不二。\n太阳本常明，天半隔以地。\n朝红正昼白，暮夜黄黑异。\n其明未尝减，西没復东出。\n此心亦如此，外物为之累。\n去蔽实在我，岂可自壅閟。\n日能自用力，疾鞭扶桑辔。\n心可自用心，明德永弗坠。\n节饮自少醉，寡欲自少寐。\n自己有此宝，碎璧肯自弃。\n慈湖言本心，似亦无可议。\n未发缺存养，所见恐未粹。\n子往拜其祠，于焉设讲肆。\n长短审取舍，予夺谨废置。\n天日揭义理，慎勿狥私意。\n厚土埋金乌，吾说可一篲。\n大明晓常升，难瞇万目视。\n老禅駡祖法，不妨略一试。",
        "dynasty": "宋",
        "collection_info": null
    },
    {
        "title": "送天目吴君实馆越  其一",
        "author": "方回",
        "content": "天目山人客鑑湖，请言近世两鸿儒。\n洪平斋集亲抄否，陆放翁诗背诵无。\n绿芡紫莼乘月采，黄精白朮入云锄。\n土毛未负将军腹，万卷撑肠定不枯。",
        "dynasty": "宋",
        "collection_info": null
    },
    {
        "title": "送天目吴君实馆越  其二",
        "author": "方回",
        "content": "试问推潮鬼定知，几吴几越几西施。\n八千又见阴陵散，十九终存曲水之。\n我辈不当争外物，如君可用要人诗。\n勉哉往学南山豹，端復深藏雾雨姿。",
        "dynasty": "宋",
        "collection_info": null
    },
    {
        "title": "题布袋和尚丰干禅师寒山拾得画卷",
        "author": "方回",
        "content": "丰干禅师降猛虎，布袋和尚愚小儿。\n老夫见画未亲见，唯喜寒山拾得诗。",
        "dynasty": "宋",
        "collection_info": null
    },
    {
        "title": "题沈伯隽所藏赵子昂墨兰",
        "author": "方回",
        "content": "今兰春秀异秋兰，世事随时岂一端。\n别有古人不死处，陶诗晋字要人看。",
        "dynasty": "宋",
        "collection_info": null
    },
    {
        "title": "立秋",
        "author": "方回",
        "content": "暑赦如闻降德音，一凉欢喜万人心。\n虽然未便梧桐落，终是相将蟋蟀吟。\n初夜银河正牛女，诘朝红日尾觜参。\n朝廷欲觅玄真子，蟹舍渔蓑烟雨深。",
        "dynasty": "宋",
        "collection_info": null
    },
    {
        "title": "晓起",
        "author": "方回",
        "content": "夜凉无寐起吟诗，正是秋风欲动时。\n百尺楼高蟾独挂，五更钟过马交驰。\n道怀了了元无事，世故纷纷总不知。\n但欠山头埋骨穴，归欤分付与诸儿。",
        "dynasty": "宋",
        "collection_info": null
    },
    {
        "title": "瑞云院大树林中二首  其一",
        "author": "方回",
        "content": "城中遥望万重云，今日蝉声始一闻。\n略计此山松竹数，汉时应比百封君。",
        "dynasty": "宋",
        "collection_info": null
    },
    {
        "title": "瑞云院大树林中二首  其二",
        "author": "方回",
        "content": "万万松杉万竹枝，人间应是少人知。\n数僧潇洒相逢处，一鹤昂藏独立时。",
        "dynasty": "宋",
        "collection_info": null
    },
    {
        "title": "三竺道中三首  其一",
        "author": "方回",
        "content": "武林风物异他乡，三竺山行草亦香。\n村落寻常绩麻处，隔帘时復见红粧。",
        "dynasty": "宋",
        "collection_info": null
    },
    {
        "title": "三竺道中三首  其二",
        "author": "方回",
        "content": "少人行处路方佳，半着僧鞋半草鞋。\n直到全无马粪处，山僮竹箒扫松钗。",
        "dynasty": "宋",
        "collection_info": null
    },
    {
        "title": "三竺道中三首  其三",
        "author": "方回",
        "content": "石溪清浅不容舟，但有常常绿水流。\n莫道江湖风浪阔，此中涓滴是源头。",
        "dynasty": "宋",
        "collection_info": null
    },
    {
        "title": "断桥西人家三首  其一",
        "author": "方回",
        "content": "无数菰蒲间藕花，万丝垂柳曳风斜。\n竹篱茅舍浑如画，最爱桥西第一家。",
        "dynasty": "宋",
        "collection_info": null
    },
    {
        "title": "断桥西人家三首  其二",
        "author": "方回",
        "content": "主人傥不粗能吟，辜负湖天水竹林。\n我若移家来此住，诗人无数日相寻。",
        "dynasty": "宋",
        "collection_info": null
    },
    {
        "title": "断桥西人家三首  其三",
        "author": "方回",
        "content": "望极苏堤欲尽头，丛篁老柳水天秋。\n船中遥看家家好，却恐君来住亦愁。",
        "dynasty": "宋",
        "collection_info": null
    },
    {
        "title": "闻过",
        "author": "方回",
        "content": "秋来火伞尚高张，心定还能热处凉。\n自古及今谁不死，宁人负我亦何伤。\n缗钱琐碎争多少，杯酒纷纭说短长。\n旧管钓台时入梦，人间未有两严光。",
        "dynasty": "宋",
        "collection_info": null
    },
    {
        "title": "自觉二首  其一",
        "author": "方回",
        "content": "还将短鬓受秋风，倏忽炎凉事不同。\n青史合居人品上，白云肯到市声中。\n蕙肴兰藉何须饱，芰制荷衣未觉穷。\n驷马高车足忧患，五湖归作钓鱼翁。",
        "dynasty": "宋",
        "collection_info": null
    },
    {
        "title": "自觉二首  其二",
        "author": "方回",
        "content": "忍垢包羞混世尘，胸中无物只天真。\n平生我亦轻余子，此日君当恕醉人。\n钟乳金钗空丧志，鲈鱼莼菜尚知津。\n中行独復虽差晚，犹与初爻不远邻。",
        "dynasty": "宋",
        "collection_info": null
    },
    {
        "title": "问西湖",
        "author": "方回",
        "content": "谁将西子比西湖，旧日繁华渐欲无。\n始信坡仙诗是谶，捧心国色解亡吴。",
        "dynasty": "宋",
        "collection_info": null
    },
    {
        "title": "西湖答",
        "author": "方回",
        "content": "浓粧淡抹比蛾眉，多谢苏仙内翰诗。\n若使朝廷无宰嚭，未妨宫掖有西施。",
        "dynasty": "宋",
        "collection_info": null
    },
    {
        "title": "送王宣慰中斋上温州  其一",
        "author": "方回",
        "content": "两朝参预庆源长，愧我蒹葭玉树傍。\n先世幸联龙虎榜，难兄復接鹭鹓行。\n江东连帅迎前纛，浙左侯藩饯去艎。\n每愧淡交无以报，愿闻所至有甘棠。",
        "dynasty": "宋",
        "collection_info": null
    },
    {
        "title": "送王宣慰中斋上温州  其二",
        "author": "方回",
        "content": "梦草堂边下榻时，隙驹四十五年驰。\n东嘉太守真知己，西里先生共赋诗。\n前辈风流元不远，故家文献未全衰。\n留耕相种书元帅，好与儒坛建鼓旗。",
        "dynasty": "宋",
        "collection_info": null
    },
    {
        "title": "次韵酬吴僧一山行魁",
        "author": "方回",
        "content": "为僧应胜我，可惜堕禅林。\n铸错剪鬚髪，书痴雕肺心。\n闻名梅止渴，晤语旱逢霖。\n一句诗传世，猿边几夜吟。",
        "dynasty": "宋",
        "collection_info": null
    },
    {
        "title": "八月五日病中",
        "author": "方回",
        "content": "于心敢自欺，但恐不精思。\n未觉扶颠易，方惊悔过迟。\n病堪长作客，贫可荐招医。\n观井如彭祖，闻诸丱角时。",
        "dynasty": "宋",
        "collection_info": null
    },
    {
        "title": "送仇仁近持山村图求屋赀",
        "author": "方回",
        "content": "浪多年二十，是事弗如之。\n老我初登第，闻君早解诗。\n风霜悬齿颊，锦绣簇肝脾。\n才是通漫刺，谁非献屈巵。\n贵人遗世患，寒士扼时危。\n道泰官犹冷，身穷气未衰。\n虽无间屋妾，已有肯堂儿。\n村拟茅斋卜，山将画卷随。\n贺成良匪易，裒益復奚疑。\n岁稔田收倍，秋凉渚泛宜。\n定应争倒屣，不惜共捐赀。\n千斛归舟驶，梁文想预为。",
        "dynasty": "宋",
        "collection_info": null
    },
    {
        "title": "八月十二日过湖",
        "author": "方回",
        "content": "荷已无花柳欲陈，秋风飒飒水粼粼。\n湖山惨淡西施老，细看终于胜丑人。",
        "dynasty": "宋",
        "collection_info": null
    },
    {
        "title": "望西太乙宫四圣观半为僧寺",
        "author": "方回",
        "content": "红墙半旧粉墙新，泥塑金涂各有神。\n僧道不须閒计较，等为和靖守坟人。",
        "dynasty": "宋",
        "collection_info": null
    },
    {
        "title": "三天竺道中",
        "author": "方回",
        "content": "三天竺路渐平登，高似雷峰塔几层。\n山到无人行处好，松阴万树立孤僧。",
        "dynasty": "宋",
        "collection_info": null
    },
    {
        "title": "登上竺兴福寺新阁五首  其一",
        "author": "方回",
        "content": "狮子峰高侧见巅，怒飞危欲堕檐前。\n千松万竹阑干畔，瘦骨秋寒似雪天。",
        "dynasty": "宋",
        "collection_info": null
    },
    {
        "title": "登上竺兴福寺新阁五首  其二",
        "author": "方回",
        "content": "面面峰峦杰阁新，好山借我倚栏身。\n商量壁记留名易，未是题诗第一人。",
        "dynasty": "宋",
        "collection_info": null
    },
    {
        "title": "登上竺兴福寺新阁五首  其三",
        "author": "方回",
        "content": "跳过西湖万万重，半天蓬鬓洗松风。\n自惭不得留终日，又向船中入市中。",
        "dynasty": "宋",
        "collection_info": null
    },
    {
        "title": "登上竺兴福寺新阁五首  其四",
        "author": "方回",
        "content": "乳窦峰前路不穷，穿林踰岭浙江通。\n紫阳山雨钓台月，消得潮头几信风。",
        "dynasty": "宋",
        "collection_info": null
    },
    {
        "title": "登上竺兴福寺新阁五首  其五",
        "author": "方回",
        "content": "燕蛰蜂瘖菊始开，秋凉入骨病堆豗。\n吟僧欲约山中宿，后夜须携絮被来。",
        "dynasty": "宋",
        "collection_info": null
    },
    {
        "title": "三天竺还五首  其一",
        "author": "方回",
        "content": "城中决定少新诗，便向湖光也未宜。\n我有新诗无数处，三天竺路笋舆迟。",
        "dynasty": "宋",
        "collection_info": null
    },
    {
        "title": "三天竺还五首  其二",
        "author": "方回",
        "content": "松枝垂地荫松身，恨不移家此卜邻。\n石上一根长数丈，似吾细看更无人。",
        "dynasty": "宋",
        "collection_info": null
    },
    {
        "title": "三天竺还五首  其三",
        "author": "方回",
        "content": "涧晴石出水穿沙，万树松杉隠数家。\n一鸟不鸣风不动，忽闻林下响缫车。",
        "dynasty": "宋",
        "collection_info": null
    },
    {
        "title": "三天竺还五首  其四",
        "author": "方回",
        "content": "山中事事胜人间，莫怪山翁喜入山。\n才说出山心不喜，又将身世堕尘寰。",
        "dynasty": "宋",
        "collection_info": null
    },
    {
        "title": "三天竺还五首  其五",
        "author": "方回",
        "content": "七十二翁头雪白，弱冠初游鬓如漆。\n除却一二老山僧，独来独往无人识。",
        "dynasty": "宋",
        "collection_info": null
    },
    {
        "title": "送周汉东入都并呈徐学士子方阎学士子静卢学士处道",
        "author": "方回",
        "content": "同是黄山采药人，相逢十载客中身。\n赘疣天地吾无用，萍梗江湖子亦贫。\n曳组定趋金马署，扬鞭初闯玉京尘。\n徐阎卢老如相问，向道犹余漉酒巾。",
        "dynasty": "宋",
        "collection_info": null
    },
    {
        "title": "次韵受益九日",
        "author": "方回",
        "content": "归欤岂少旧林塘，何用痡瘏陟彼冈。\n白髪转添吾辈老，黄花不减去年香。\n每嫌佳节多风雨，犹喜炎陬缓雪霜。\n典尽寒衣偿酒债，衰翁聊以醉为乡。",
        "dynasty": "宋",
        "collection_info": null
    },
    {
        "title": "闻谤",
        "author": "方回",
        "content": "修身可用要人知，暗室孤灯敢自欺。\n赤口烧城市有虎，熨平寸地听群儿。",
        "dynasty": "宋",
        "collection_info": null
    },
    {
        "title": "寓意",
        "author": "方回",
        "content": "季路三都不尽隳，城狐尚许脱阽危。\n一日西家鼠运去，太丘忽有社亡时。",
        "dynasty": "宋",
        "collection_info": null
    },
    {
        "title": "寄题曹氏居竹",
        "author": "方回",
        "content": "维古修竹乡，君子世此居。\n厥壤既宜竹，种竹环其庐。\n根不取马棰，笋不供盘蔬。\n永保岁寒盟，子孙乐只且。\n老夫何当曳长裾，一窥旌节旧门闾。\n华亭岂羡扬州鹤，松江自足冯驩鱼。\n田园伏腊颇有余，竹中明灯夜读书。",
        "dynasty": "宋",
        "collection_info": null
    },
    {
        "title": "送西湖书院赵山长",
        "author": "方回",
        "content": "东南大郡莫如杭，其西有湖夸钱唐。\n两贤刺史一隠士，春秋祠祀专蒸尝。\n芙蓉杨柳鸥鹭傍，四时不绝炷瓣香。\n后来好事者不作，屋摧阶圮莓苔荒。\n钱唐城中十万户，自古无人兴书堂。\n一朝书堂突兀起，鸱吻大殿环修廊。\n其上高阁觚棱骧，其下丰碑镌琳琅。\n香山东坡和靖叟，三像野服无金章。\n寓意贵德不贵爵，高风大节遥相望。\n诸生大带冠昂昂，遴选师儒恢典常，文星烨煜教雨滂。\n谁其为此参预老，百世不朽徐子方。\n赵君牵联同不朽，首助膏腴五百亩。",
        "dynasty": "宋",
        "collection_info": null
    },
    {
        "title": "题王起宗小横披水墨作工密势",
        "author": "方回",
        "content": "秋光一片冷于冰，山寺云深隠几僧。\n画出江村太平意，渔樵无事岁丰登。",
        "dynasty": "宋",
        "collection_info": null
    },
    {
        "title": "题王起宗大横披水墨作远淡势",
        "author": "方回",
        "content": "卧龙峰下草庐幽，门外桥横水自流。\n潇洒王郎只数笔，淡云疏树一天秋。",
        "dynasty": "宋",
        "collection_info": null
    },
    {
        "title": "腊月菊",
        "author": "方回",
        "content": "九日侵寻蜡日徂，金钿尚可泛屠苏。\n凿冰池畔枝尤劲，栽竹林边蕊不枯。\n同味迟生新枸杞，齐名久谢旧茱萸。\n土龙弃我登高侣，端肯趋时媚我无。",
        "dynasty": "宋",
        "collection_info": null
    },
    {
        "title": "送宋昶明仲湖州学录",
        "author": "方回",
        "content": "为学有本末，根固枝必稠。\n又如水有源，源清无浊流。\n颜子先四勿，韶冕患不优。\n曾子贵者三，岂于笾豆求。\n九经始慎独，八目正乃修。\n我嗟半山学，不识濂溪周。\n远取湖学意，粗迹穷雕锼。\n边防与水利，讲诸萤案头。\n是致青苗法，规摹国师刘。\n汲汲淬事功，方寸俱缪悠。\n尧舜不牧羊，羿射奡荡舟。\n农圃有弗如，问陈有弗酬。\n国定一正君，此道轲传丘。\n茂叔二程张，貛郎疾如仇。\n永乐西事败，谈兵兹可羞。\n陵夷至宣靖，地下噬脐不。\n此心主精一，焉用功利谋。\n所以汗背勃，见嗤户牖侯。\n君今录泮事，往遨白苹洲。\n臆对议湖学，岂无苕溪鸥。",
        "dynasty": "宋",
        "collection_info": null
    },
    {
        "title": "寄抚州吕使君索李雁湖注王半山诗",
        "author": "方回",
        "content": "一别龙门十五期，湓城日夜梦魂驰。\n归装初解临川印，注本应多介甫诗。\n定復一鸱能见惠，遥知五马未相遗。\n鲤鱼直下西江水，兼有书来慰我思。",
        "dynasty": "宋",
        "collection_info": null
    },
    {
        "title": "次韵高子明投赠二首  其一",
        "author": "方回",
        "content": "中原从昔信多艰，尚有文才与古班。\n诗律规随元好问，乐章隽永蔡萧閒。\n要知精会神全处，须到声销色泯间。\n此话无人胶凤觜，一蓑烟雨紫阳山。",
        "dynasty": "宋",
        "collection_info": null
    },
    {
        "title": "次韵高子明投赠二首  其二",
        "author": "方回",
        "content": "四时天地共成春，千古羲黄寸壤邻。\n空復飞车行万里，本无弱水隔三神。\n大人尺蠖同伸屈，俗物群狙易喜嗔。\n子欲从吾参此妙，倒翻银汉洗尘巾。",
        "dynasty": "宋",
        "collection_info": null
    },
    {
        "title": "寄赠集虚孟高士",
        "author": "方回",
        "content": "天地春藏冻核中，时来蜂蝶鬨东风。\n万端变化根无极，一寸灵明裹太空。\n妙处千江分朗月，飘然六合点飞鸿。\n守玄知默交龙虎，肯泥丹炉子午红。",
        "dynasty": "宋",
        "collection_info": null
    },
    {
        "title": "寄赠介石沈高士  其一",
        "author": "方回",
        "content": "荦确崎岖峭壁间，险过巫峡更潼关。\n石头莫待微相磕，便合收心早早还。",
        "dynasty": "宋",
        "collection_info": null
    },
    {
        "title": "寄赠介石沈高士  其二",
        "author": "方回",
        "content": "两边巇险我居中，岂可挨西又捺东。\n冷笑主人忘曲突，泥梁燕燕说春风。",
        "dynasty": "宋",
        "collection_info": null
    },
    {
        "title": "题东坡先生惠州定惠院海棠诗后",
        "author": "方回",
        "content": "五季干坤混为一，艰难得之容易失。\n一拳槌碎四百州，新法宰相王安石。\n二苏中尤恶大苏，周二程张俱不识。\n绍圣姦臣讲绍述，元佑诸贤纷窜斥。\n东坡饱吃惠州饭，心知惇卞乃国贼。\n恍惚他乡见似人，海棠一株困荆棘。\n海内文章蜀党魁，蜀第一花世无匹。\n邂逅相逢心相怜，瘴雨蛮烟污玉质。\n忆昔蒟醤筇竹枝，适与张骞遇西域。\n彼徒生事劳远人，此感与国同休戚。\n屈原放废郢都丧，箕子囚奴殷录讫。\n惠州未已更儋州，必欲杀之至此极。\n立党籍碑封舒王，竟使大梁无社稷。\n此诗此画繫兴亡，可忍细看泪横臆。",
        "dynasty": "宋",
        "collection_info": null
    },
    {
        "title": "十月二十二夜三更读清波杂志至五更",
        "author": "方回",
        "content": "远书答一封，近诗写数首。\n小雨客不来，我亦厌奔走。\n茗罢午窗倦，草草具杯酒。\n独酌政自佳，啖茹聊诳口。\n人生一日事，忽已卯至酉。\n就枕不解衣，须臾鼻雷吼。\n起问夜何其，禁钟云已扣。\n颇欲復谋饮，床下但空缶。\n再卧卧不成，灯膏幸犹有。\n坐至五更转，读过一寸厚。\n是书必有益，但当审去取。\n着此者为谁，未欲斥氏某。\n金陵三不足，奎聚天地剖。\n尊之配孔庭，邪说阴授受。\n后世公论定，馨秽两不朽。\n未知八寒狱，惇卞果入否。",
        "dynasty": "宋",
        "collection_info": null
    },
    {
        "title": "夜梦吕洞宾仙翁忽忆戊午西游岳阳楼老木居士祠观洞宾像与今南谷高士巾裹政如此奇晓起再赋",
        "author": "方回",
        "content": "夜来忽梦洞宾仙，四十年前戊午年。\n老树精祠观画像，岳阳楼醉诵诗篇。\n喜逢巾裹真相似，获接杯行岂偶然。\n唤起沅湘旧游兴，洞庭飞过水如天。",
        "dynasty": "宋",
        "collection_info": null
    },
    {
        "title": "题苗经历耕野",
        "author": "方回",
        "content": "士以仕为业，野处无所耕。\n近世所大患，苟进颓厥声。\n苏子佩六印，相国不为荣。\n坐乏二顷田，此事误平生。\n廓然天壤间，一犁早经营。\n春夏刈麻麦，秋冬穫稻粳。\n盖头有把茅，餬口有杯羹。\n岂肯拾此去，垂涎公与卿。\n不遇汤先主，伊葛亦何成。\n聘顾不至三，宁为畎亩氓。\n驷马高车间，一跌足可惊。\n岂如牛背上，稳卧无欹倾。\n调鼎与荷锄，心手自权衡。\n我有一饱资，去就万事轻。",
        "dynasty": "宋",
        "collection_info": null
    },
    {
        "title": "十一月二十九日壬子喜雪",
        "author": "方回",
        "content": "捻冰惊起冻髯翁，一色楼台晓未融。\n酤肆定应昂酒价，篙工是处打船篷。\n读书窗上纸偏白，跃马街头尘不红。\n忧国愿丰心绝喜，可能儿女絮因风。",
        "dynasty": "宋",
        "collection_info": null
    },
    {
        "title": "雪后",
        "author": "方回",
        "content": "谁呵冻笔解吾愁，画到寒天欲尽头。\n渔子一簑垂野钓，诗翁百尺倚江楼。\n光添几夜梅窗月，暖望明年麦陇秋。\n却忆半山服坡老，叉鱼奇韵费雕锼。",
        "dynasty": "宋",
        "collection_info": null
    },
    {
        "title": "题醉仙图",
        "author": "方回",
        "content": "晋七贤欤，唐八仙欤。\n胸吞万古，气高九天。\n粪土轩冕，膏肓林泉。\n造性命之阃奥，眇文章之蹄筌。\n见李耳于树下，参伏羲于画前。\n爰养素于黄庭，亦存神于丹田。\n既万累之尽扫，惟一真之独全。\n生涯无他，糟丘酒船。\n画史游戏，醉态蹁跹。\n或相舁扶，或相攀牵。\n或袒而舞，或跣而眠。\n堂堂八尺，如颓玉山。\n烱烱一寸，如珠在渊。\n老夫一笑知其然，非愚非痴非狂颠。",
        "dynasty": "宋",
        "collection_info": null
    },
    {
        "title": "宗阳宫访叶西庄亨宗饮寻杜南谷道坚不值留诗并呈戴帅初",
        "author": "方回",
        "content": "我不识南谷，亦不识西庄。\n偶然诣仙境，一举数十觞。\n南谷出何之，童子煎茗忙。\n柏林中有梅，不见惟闻香。",
        "dynasty": "宋",
        "collection_info": null
    },
    {
        "title": "丹青歌赠王春阳用其神丹歌韵",
        "author": "方回",
        "content": "世上若无钟子期，破琴勿为俗子嗤。\n人间亦有王昭君，奈何众女嫉蛾眉。\n我粗能诗子能画，笔力岂不山可移。\n希声绝色识者少，妾妇嗃嗃仍嘻嘻。\n宣和画史我尝读，山水王诜併郭熙。\n儋州秃翁早题品，元佑文章众首推。\n坡诗一句不收拾，熙丰孽党遗羣儿。\n大坡小坡俱写竹，黜不登载无一枝。\n河东颛征领节度，贼贯时实筹兵帷。\n谓此昏椓亦善画，缪取人主玉色怡。\n画之是非且不辨，国势竟随阉宦痿。\n花光墨梅方盛行，乃坐山谷屏斥为。\n简斋五诗动万乘，此等佳作亦弃之。\n五日十日一水石，王宰见赏杜拾遗。\n如许名手无其名，可谓世衰人才衰。\n筒不肯破菜不泼，朝士闳籍涂粉脂。\n青城北辕五马渡，正邪稍稍分荼饴。\n万事尽如画谱意，焉得炎正不中微。\n雪苏黄冤尚伊洛，始觉七政齐衡玑。\n锦囊玉轴锁御府，径与宗祏同灰飞。\n米元章史论稍公，遗物太仓存一稊。\n子能画，亦能诗。\n众人不识不必疑，相逢但当醉如泥。",
        "dynasty": "宋",
        "collection_info": null
    },
    {
        "title": "次韵受益题荆浩太行山洪谷图五言",
        "author": "方回",
        "content": "画闻与画见，巧拙不同科。\n譬如未入蜀，想像图岷峨。\n可以欺他人，不可欺东坡。\n又如写神女，瞥然巫山阿。\n宋玉一点笔，眸子横清波。\n上党太行山，怀孟踰黄河。\n水落天井关，长剑垂新磨。\n昌黎寻李愿，借车方口过。\n劈斫开崖壁，巨扁侔斧戈。\n荆浩家其间，烟霞恣麾呵。\n亲见胜剽闻，胸次所得多。\n天亦宝此画，易世终无他。\n退之太行诗，幼诵今鬓皤。\n洪谷太行画，怳兮聊浩歌。",
        "dynasty": "宋",
        "collection_info": null
    },
    {
        "title": "题刘养晦练江并序",
        "author": "方回",
        "content": "朝为练江吟，暮为练江吟。\n练江果何在，曰在江之阴。\n练江不在眼，练江常在心。\n譬之古君子，土思操南音。\n褰裳涉其浅，拏舟济其深。\n练江可以钓，得鱼沽酒斟。\n季子佩六印，陶朱贾千金。\n此事决失望，鸥盟难重寻。\n秋落粪本木，春返来宾禽。\n矫首天都峰，吾亦辞武林。",
        "dynasty": "宋",
        "collection_info": null
    },
    {
        "title": "次韵许瑞石送邵容斋见寄",
        "author": "方回",
        "content": "款段余生谢伏波，咏归心事竟云何。\n藕花又趁榴花发，诗债仍兼酒债多。\n击壤先生黄色论，卖薪老子翠微歌。\n吾侪胸次元相似，谁道金章胜钓蓑。",
        "dynasty": "宋",
        "collection_info": null
    },
    {
        "title": "嘆士行",
        "author": "方回",
        "content": "学问何难博，文词亦易工。\n自非知道理，更是长姦雄。\n饰首冠章甫，操心窃大弓。\n金椎发冢辈，张竦与陈崇。",
        "dynasty": "宋",
        "collection_info": null
    },
    {
        "title": "老矣",
        "author": "方回",
        "content": "倚楼开户展青铜，老矣犹能酒面红。\n浪许满头生寿髪，几堪落叶见秋风。\n每思旧事全如梦，自喜新诗渐不工。\n棺椁衣衾俱未办，他年何处葬虚翁。",
        "dynasty": "宋",
        "collection_info": null
    },
    {
        "title": "送溪堂方先生五世孙观归马金",
        "author": "方回",
        "content": "河南迁汉歙东乡，迁歙西乡自有唐。\n溪老堂堂首科级，茅田亹亹冠文场。\n考亭郢鄂桑梓友，孝庙干淳鸳鹭行。\n五世贤孙吾获识，根源同是洛阳方。",
        "dynasty": "宋",
        "collection_info": null
    },
    {
        "title": "次韵赠吴羽士月湖大椿",
        "author": "方回",
        "content": "万事平生大道杯，恍然曾过望乡台。\n荣华外物毛端细，飘忽阳神顶上回。\n罗殿堪思蛮峤瘴，鬰仪永谢劫池灰。\n何□乞我刀圭剂，同见蟠桃几度开。",
        "dynasty": "宋",
        "collection_info": null
    },
    {
        "title": "醉赠宗阳寓居九江道士胡虚白祈雨感应",
        "author": "方回",
        "content": "欲血蛟螭出太阿，已翻银汉下天河。\n筑场预觉人人饱，赛社应闻处处歌。\n弹指三声轰霹雳，张颐一喷响滂沱。\n何曾别有神仙术，止是精神感格多。",
        "dynasty": "宋",
        "collection_info": null
    },
    {
        "title": "改白云庵疏语为李道大",
        "author": "方回",
        "content": "昔有隠君子，中年洛阳居。\n击壤歌太平，洛人为结庐。\n名曰安乐窝，花间行小车。\n昔有贤宰相，退休寓洛都。\n心乎爱此老，卜邻同里闾。\n买园广其宅，至今传画图。\n贤宰富彦国，隠君邵尧夫。\n走也非隠君，贤宰今不无。\n草草白云庵，隙地日自锄。\n欲筑三两亭，冠盖延朋徒。\n劝君可绿蚁，揣己无青蚨。\n解剑肯指廪，芳名宜大书。",
        "dynasty": "宋",
        "collection_info": null
    },
    {
        "title": "重阳后三日犹热多病者死者",
        "author": "方回",
        "content": "重阳已过两三日，真好菊花全未开。\n合已楼前横雁字，却于地上汹蚊雷。\n爬搔最苦疮疡痒，擗踊时闻哭泣哀。\n南客不堪况北客，生民何罪降天灾。",
        "dynasty": "宋",
        "collection_info": null
    },
    {
        "title": "题钱选木芙蓉",
        "author": "方回",
        "content": "东篱相伴殿西风，我识花神品藻公。\n秋老别无第三品，傲霜黄处拒霜红。",
        "dynasty": "宋",
        "collection_info": null
    },
    {
        "title": "题达磨渡江画",
        "author": "方回",
        "content": "祖灯传到老卢奴，解道元来一物无。\n葱岭笑伊携隻履，渡江更要一枝芦。",
        "dynasty": "宋",
        "collection_info": null
    },
    {
        "title": "九月二十二日晓倚楼",
        "author": "方回",
        "content": "北斗挂楼北，晓柄正指东。\n乃知今夕昏，移以招西风。\n南州霜未降，九月已过中。\n候虫既无声，天犹迟过鸿。\n一岁事垂了，吾生将无同。\n春草百种死，夏木千林空。\n依依墙壁间，独剩残菊丛。\n日出万马动，谁其知此翁。",
        "dynasty": "宋",
        "collection_info": null
    },
    {
        "title": "九月二十六日雪予未之见北人云大都是时亦无此寒",
        "author": "方回",
        "content": "立冬犹十日，衣亦未装绵。\n半夜风翻屋，侵晨雪满船。\n非时良可怪，吾老最堪怜。\n通袖藏酸指，凭栏耸冻肩。\n枯肠忽萧索，残菊尚鲜妍。\n贫苦无衾者，应多疾病缠。",
        "dynasty": "宋",
        "collection_info": null
    },
    {
        "title": "十月七日早起",
        "author": "方回",
        "content": "己亥十月六，是为立冬日。\n是日晴颇暄，虚叟偶饮客。\n醉卧二更醒，起视天宇黑。\n三更至四更，大风一何急。\n吼哮甚江潮，十屋九仆壁。\n五更再倚楼，云扫众星出。\n我楼正向东，北斗挂东北。\n其杓渐指南，正东起太白。\n日躔氐近房，红气卜晴色。\n万马渐次动，钟鸣戍鼓鼜。\n今年未有霜，贫民或絺绤。\n忽念十日前，霰雪已坌集。\n痢疟死者伙，咎征復不一。\n所喜浙田登，百姓不忧食。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其一",
        "author": "方回",
        "content": "百结袈裟破唐帽，子为何物我为谁。\n孰知各有直鈎钓，解出珊瑚海底枝。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其二",
        "author": "方回",
        "content": "天河泻水洗心君，瞎眼能观聩亦闻。\n不是唐皇迎佛骨，大颠焉得见韩文。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其三",
        "author": "方回",
        "content": "潘江陆海一笑唾，暂借禅衣隠此身。\n坡谷两翁合为一，座间始可着斯人。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其四",
        "author": "方回",
        "content": "七十三迴生一阳，子年未半升我堂。\n筠溪牧潜即汝是，一繫馿橛须耐霜。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其五",
        "author": "方回",
        "content": "筠溪四十三岁殀，师弟与兄传夜衣。\n国手棋高更有着，百年政恐疾于飞。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其六",
        "author": "方回",
        "content": "己学故学天隠说，多因误剃镜中头。\n戏拈当日颜良案，两足何堪踏两舟。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其七",
        "author": "方回",
        "content": "长安应制住红楼，浪惹玄都紫陌愁。\n天目有山无捷径，落花莫放出溪流。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其八",
        "author": "方回",
        "content": "隋朝桧下访仙真，五十年前夜榻身。\n至道宫前天目顶，羡公去作卧云人。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其九",
        "author": "方回",
        "content": "东南衲子密如云，何限参寥与惠勤。\n泉下欧苏今不作，伽佗祇夜乱纷纷。",
        "dynasty": "宋",
        "collection_info": null
    },
    {
        "title": "次韵吴僧魁一山十绝  其一○",
        "author": "方回",
        "content": "高安僧宝姚圆至，盐水谁其成醤冰。\n莫为猢狲打筋斗，迴头不记读书灯。",
        "dynasty": "宋",
        "collection_info": null
    },
    {
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其一",
        "author": "方回",
        "content": "黄鹤矶头百战尘，黄龙诗刻尚如新。\n终然岘首碑安在，羊祜元非死朽人。",
        "dynasty": "宋",
        "collection_info": null
    },
    {
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其二",
        "author": "方回",
        "content": "息存东涧三汤老，文我平生尽见之。\n身到黄龙山几度，却惭欠读惠璋碑。",
        "dynasty": "宋",
        "collection_info": null
    },
    {
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其三",
        "author": "方回",
        "content": "晦静先生甲戌榜，元章先子幸同年。\n升沈一付六如梦，休赋青云紫陌篇。",
        "dynasty": "宋",
        "collection_info": null
    },
    {
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其四",
        "author": "方回",
        "content": "水绕芝山过紫阳，倒流不解上南昌。\n两家俱有传灯子，始信真源气脉长。",
        "dynasty": "宋",
        "collection_info": null
    },
    {
        "title": "送昆山州教刘表侄",
        "author": "方回",
        "content": "紫阳山下世婚姻，几度家因火后贫。\n早是前修曾种德，政须后嗣更禔身。\n秋霜白笔辞台掾，夜雨青灯管士人。\n硕果元来真不食，未妨徐动蛰雷春。",
        "dynasty": "宋",
        "collection_info": null
    },
    {
        "title": "九月雪十月雷记异",
        "author": "方回",
        "content": "九月二十五夜雪，南天稻粱未全结。\n十月二十五夜雷，东风桃李俱误开。\n七十三翁骇何谓，雷旧惯闻雪则未。\n水旱国家有仓储，人能寡慾疫疠无。",
        "dynasty": "宋",
        "collection_info": null
    },
    {
        "title": "题郑提学孔明敬斋",
        "author": "方回",
        "content": "恭惟方寸心，表裏无将迎。\n妍丑物不逃，宇宙大明镜。\n时开復时阖，静定动亦定。\n孰为磨且奁，尘垢敢吾竞。\n徐步衝牙和，俨立章甫正。\n威严修德容，戒惧毓景行。\n典谟冠百王，首言钦恭敬。\n慎寅与祗让，惴惴远机穽。\n怠慢惟不敢，兹其所以圣。\n三畏四勿传，孔颜曾思孟。\n洛学至正叔，主一肃正命。\n干淳朱逮张，铭箴互规咏。\n奥室鬼神临，寐枕雷霆迸。\n凛若对庙祭，严于听军令。\n古君子必尔，持身以莅政。\n保家云仍长，理国彊以靓。\n繄予幼不学，乃有东家郑。\n一谨御万邪，道涯自孤泳。\n何当跻公堂，幽话听犀柄。\n师授分所闻，庶尽人己性。",
        "dynasty": "宋",
        "collection_info": null
    },
    {
        "title": "己亥十一月二十一日长至前一旬书",
        "author": "方回",
        "content": "北极地上三十六度出，南极地下三十六度入。\n四海之内居中国，不见南极见北极。\n东生西没一轮日，西没昏黑东生白。\n春分秋分昼夜中，天上地下度数同。\n地上天少日晷短，子月日南而北返。\n地上天多日晷长，午月日北而南行。\n四时成岁岁如此，日南日北而已矣。\n一百八十度有奇，不过一往一来耳。\n或谓四游升降殆不然，所以景佑新书删其篇。",
        "dynasty": "宋",
        "collection_info": null
    },
    {
        "title": "信州道士萧了空坐逝或见其在湘潭总府贰萧公用之为作赞亦自号悟空  其一",
        "author": "方回",
        "content": "了了了了，空空空空，心肝不在臭皮袋中。\n想见出神似蝉蜕，可能吸露更餐风。",
        "dynasty": "宋",
        "collection_info": null
    },
    {
        "title": "信州道士萧了空坐逝或见其在湘潭总府贰萧公用之为作赞亦自号悟空  其二",
        "author": "方回",
        "content": "可能吸露更餐风，一悟悬知了万空。\n何似老夫酒肉汉，死时合眼闭棺中。",
        "dynasty": "宋",
        "collection_info": null
    },
    {
        "title": "送胡仲虎归婺源并呈江山长雷",
        "author": "方回",
        "content": "大儒畴昔起干淳，天地星源一脉真。\n肯使我为修学记，始知君是读书人。\n流泉要验胸中活，死草无拘纸上陈。\n太极初生第一点，寻根细认古今春。",
        "dynasty": "宋",
        "collection_info": null
    },
    {
        "title": "题东平张智卿梅轩尝以墨梅一幅自随",
        "author": "方回",
        "content": "大庾岭头江南北，生平走遍梅花国。\n天下梅花诗最难，和靖居士占第一。\n七十四翁诗万篇，一句梅花吟不得。\n譬如江夏黄鹤楼，既有崔颢无李白。\n何人幻出一横枝，毛颖陈玄涂侧釐。\n不丹不青逞妙手，月窗瘦影吾能移。\n真梅难赋赋写梅，虚叟大叫尤难之。\n前身相马九方句，焉能压倒简斋诗。\n张侯随轩梅一幅，什袭珍藏过宝玉。\n南征不取万户侯，北归未即九州督。\n借梅为题求诗人，中原名士诗满轴。\n和靖简斋亦不无，顾惭才尽难貂续。\n张侯今在西湖隈，竹篱茅屋扃苍苔。\n我亦自有梅世界，紫阳山中归去来。\n梅花开时看梅开，花未开时看画梅。\n不用雕肝刻肺被梅恼，但当一杯一杯復一杯。",
        "dynasty": "宋",
        "collection_info": null
    },
    {
        "title": "戴帅初赋道人萧了空坐逝出神事借韵",
        "author": "方回",
        "content": "漆园老子蝶魂飞，缑氏仙人鹤驭归。\n往事何凭烟漠漠，余生几度雪霏霏。\n早容身厕三千列，偶许年过七十稀。\n籍湜叛韩吾岂敢，平生不惯食言肥。",
        "dynasty": "宋",
        "collection_info": null
    },
    {
        "title": "腊八日未雪不寒",
        "author": "方回",
        "content": "寒暖违时节，于民有弗堪。\n岂应今腊八，恰似旧春三。\n夜□蒸肤汗，朝壶溢唾痰。\n浑疑北风雪，不肯到江南。",
        "dynasty": "宋",
        "collection_info": null
    },
    {
        "title": "十二月大暖雨二十四昼夜二十五日始雪",
        "author": "方回",
        "content": "夜来闻祭竈，犹卖胶牙饧。\n雪欲为南瑞，风纔作北声。\n今年全不冷，此月未尝晴。\n造化难窥测，神奇易变更。\n淫霖过夏涝，槁树迸春英。\n热热如三伏，飞飞忽六霙。\n花瓶梅尽落，虀瓮菜尤平。\n欲掘馄饨荠，嫌泥懒出城。",
        "dynasty": "宋",
        "collection_info": null
    },
    {
        "title": "岁除次韵全君玉有怀二首  其一",
        "author": "方回",
        "content": "心事天涯客海涯，自筹何止一毫差。\n枕诗夜夜欹檐溜，浊酒朝朝漉井花。\n元日惯曾经百窘，幼男勉为讲三加。\n扬扬喝道楼前过，肥马轻裘几子华。",
        "dynasty": "宋",
        "collection_info": null
    },
    {
        "title": "岁除次韵全君玉有怀二首  其二",
        "author": "方回",
        "content": "全老忽贻寒夜句，岁阑吾党久离羣。\n一场噩梦三千字，百载颓龄七八分。\n孰与輓前轩此士，端能殿后栋斯文。\n乡傩礼失求诸野，小鬼应犹畏竈君。",
        "dynasty": "宋",
        "collection_info": null
    },
    {
        "title": "庚子元日",
        "author": "方回",
        "content": "腊天何故燠于春，恐为衣单念小民。\n略见雪纔余一寸，叵堪雨却过三旬。\n野中荠麦不胜旺，市上杏桃无数新。\n白尽此头浪多事，可怜七十四年人。",
        "dynasty": "宋",
        "collection_info": null
    },
    {
        "title": "以桐江旧诗十五卷呈范君泽",
        "author": "方回",
        "content": "人品悬知大不同，一丝羞见钓台风。\n七年假守如虚叟，万首新诗似放翁。\n贷死偶余吟鬓白，每生犹想战尘红。\n范侯胸次秋天碧，好借宽閒翼断鸿。",
        "dynasty": "宋",
        "collection_info": null
    },
    {
        "title": "正月四日大雨不已愈暖不寒",
        "author": "方回",
        "content": "吴山胜概甲杭州，正旦晴明到上头。\n红袖南人簪翡翠，金鞍北客骤骅骝。\n丰年似觉春尤好，新岁何为雨不休。\n自笑诗翁百念冷，尚侪痴子说閒愁。",
        "dynasty": "宋",
        "collection_info": null
    },
    {
        "title": "次韵全君玉元日二首  其一",
        "author": "方回",
        "content": "五更皆早起，惟我是閒人。\n展镜鬚仍雪，添杯脸暂春。\n有终还復始，无旧不成新。\n万古烧痕意，陈根岂尽陈。",
        "dynasty": "宋",
        "collection_info": null
    },
    {
        "title": "次韵全君玉元日二首  其二",
        "author": "方回",
        "content": "春攽诸郡国，汉守喜惟良。\n旦宿重中尾，时花竞向阳。\n古今新旧历，老少后先觞。\n万事皆如此，无如且醉狂。",
        "dynasty": "宋",
        "collection_info": null
    },
    {
        "title": "次韵君泽正月五日早见示",
        "author": "方回",
        "content": "人人有此珠，万古天地宝。\n法当潜厥光，蚌殻护其表。\n能使华岳移，可叱峡流倒。\n未若床缺足，梓匠不自造。\n脱华培深根，屏翳返内照。\n与辨以兴戎，宁讷而出好。\n恭惟羲皇心，岂有夜与晓。\n我眼彻地底，常见日皎皎。\n爰自彖及繫，纂述屡脱稿。\n仙游慕昇飞，佛障怯烦恼。\n九转与八解，终不摆缠绕。\n彼岂知吾学，往来玩大小。\n艮止体阴负，离明决阳抱。\n平生无所媚，不竈亦不奥。\n突过子云玄，眇视老氏妙。\n慎察进退间，以为先师报。\n宜耦长沮耕，遑待方朔诏。\n黑头气公旺，黄馘项吾槁。\n一当蛰幽閒，一当翔穹昊。\n何以明其然，□□□衰老。",
        "dynasty": "宋",
        "collection_info": null
    },
    {
        "title": "次韵君泽夜坐示子侄三首  其一",
        "author": "方回",
        "content": "灯影稀疏两岸楼，市声已寂睡声齁。\n几家梦断三更过，此老心穷八极游。\n服气仙人吾不学，坐禅释子彼何求。\n夜思昼读诸郎识，俯仰青春鬓忽秋。",
        "dynasty": "宋",
        "collection_info": null
    },
    {
        "title": "次韵君泽夜坐示子侄三首  其二",
        "author": "方回",
        "content": "一样干坤几样人，甑生尘异袜生尘。\n寒窗黄卷青灯雨，暖阁金钗玉斝春。\n谁同公子梦方魇，我与先生诗又新。\n□□儿曹供笔墨，为言不是写真真。",
        "dynasty": "宋",
        "collection_info": null
    },
    {
        "title": "次韵君泽夜坐示子侄三首  其三",
        "author": "方回",
        "content": "雨脚如麻坐到明，雨楼听尽五更声。\n无人共唱寻寻觅，有子聊教仄仄平。\n凌室不能藏腊冻，稼场或至误秋成。\n谁知忧世书生意，惟愿天阶正玉衡。",
        "dynasty": "宋",
        "collection_info": null
    },
    {
        "title": "人日立春记苦雨无冰",
        "author": "方回",
        "content": "三十七日昼夜雨，中间一雪终无冰。\n今日立春遇人日，问天肯晴天不应。\n东南我记前庚子，徽城纸包馈杭米。\n乞人抢夺人食人，旱极西湖干见底。\n今我七十四岁翁，苟全性命遨春风。\n略雪不冰又庚子，幸而去年秋犹丰。\n西湖莫作痴猫守，紫阳山下可归否。\n天终不杀好心人，有钱买花仍买酒。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其一",
        "author": "方回",
        "content": "夜寐若无三斗酒，夙兴不待五更钟。\n浩歌閒把铁如意，□慕先生忆卧龙。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其二",
        "author": "方回",
        "content": "颠杨仆墨诋苏张，推挽时君可帝王。\n轲死不传今再见，一时无数起臧仓。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其三",
        "author": "方回",
        "content": "独能有眼识延平，濂洛渊源集大成。\n早负性资专问学，后生岂可少先生。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其四",
        "author": "方回",
        "content": "乡国追封初岂意，师垣极品亦何心。\n考功郎议一字□，□相斯文上帝临。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其五",
        "author": "方回",
        "content": "王道浪谈行霸说，儒言阴用佐禅机。\n贪狼弧矢观星象，天遣吾公闢此非。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其六",
        "author": "方回",
        "content": "本无极老谓主静，不远復翁言内腴。\n纸上仙方谁解服，尾公羽化上天衢。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其七",
        "author": "方回",
        "content": "草制无知傅伯寿，问诗不答陈傅良。\n王淮林栗胡纮辈，仲尼日月曾何伤。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其八",
        "author": "方回",
        "content": "孟子告子辨内外，汉王项王争雌雄。\n谁欤着定会陔录，梭象终输与遯翁。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其九",
        "author": "方回",
        "content": "四世东南保太平，有君无相庙堂轻。\n具知人眼识朱子，独赵汝愚陈俊卿。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其一○",
        "author": "方回",
        "content": "澹庵老荐此诗人，屈道何妨可致身。\n负鼎干汤公岂肯，本来余事压黄陈。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其一一",
        "author": "方回",
        "content": "考官蔡兹取三策，三奏赏音汪应辰。\n天下未尝无识者，近来识者亦无人。",
        "dynasty": "宋",
        "collection_info": null
    },
    {
        "title": "正月十九日四更起读朱文公年谱至天大明赋十二首  其一二",
        "author": "方回",
        "content": "开禧嘉定擅权臣，地下眉头想更颦。\n侂远传衣至亡国，止缘不用读书人。",
        "dynasty": "宋",
        "collection_info": null
    },
    {
        "title": "久不作诗非避俗议偶老懒且次范君泽韵",
        "author": "方回",
        "content": "俗坌猬毛奋，老倦龟殻缩。\n闭门自着书，此外百无欲。\n试将双鬓比，我白君尚绿。\n固宜斗百篇，醉不问今昨。\n异端朱翟徒，孟子闢之廓。\n傲睨则有之，未必果落魄。\n焉得百尺楼，与公共盘礴。\n坐令许汜辈，螟蟭仰黄鹤。",
        "dynasty": "宋",
        "collection_info": null
    },
    {
        "title": "读魏鹤山先生渠阳集五首  其一",
        "author": "方回",
        "content": "登门四十九年多，细读公书百遍过。\n今岁摘抄靖州作，遯翁堪配不传轲。",
        "dynasty": "宋",
        "collection_info": null
    },
    {
        "title": "读魏鹤山先生渠阳集五首  其二",
        "author": "方回",
        "content": "濂翁传到紫阳朱，復见嘉端此大儒。\n一论道原一原道，他求伦拟汉唐无。",
        "dynasty": "宋",
        "collection_info": null
    },
    {
        "title": "读魏鹤山先生渠阳集五首  其三",
        "author": "方回",
        "content": "汉唐台阁画功臣，何似宣尼从祀人。\n欲绘两贤继张吕，临邛魏老建安真。",
        "dynasty": "宋",
        "collection_info": null
    },
    {
        "title": "读魏鹤山先生渠阳集五首  其四",
        "author": "方回",
        "content": "投荒弥远凶徒炽，出督清之狡计行。\n得柄欺君例如此，国亡徒剩正人名。",
        "dynasty": "宋",
        "collection_info": null
    },
    {
        "title": "读魏鹤山先生渠阳集五首  其五",
        "author": "方回",
        "content": "瀛登湘渡偶皆同，一了干坤此两翁。\n前后身吾虽未信，俱遭权孽肆姦凶。",
        "dynasty": "宋",
        "collection_info": null
    },
    {
        "title": "范文正公楷书昌黎伯夷颂平江李使君信之久藏真本以归文正远孙族长士贵祠以少牢復其家",
        "author": "方回",
        "content": "班固人表吾尝疑，第一武王二伯夷。\n我谓伯夷可第一，武未尽善宜二之。\n退之第一唐文人，希文第一宋辅臣。\n韩为夷颂范为写，三绝谁为什袭珍。\n星奎运踰三百年，皇佑庆历诸鉅贤。\n逮至渡江干淳后，珠题玉跋盈长篇。\n范氏衮衮饶公侯，幽州栝州至苏州。\n行军元昊惊破胆，义庄睦族春復秋。\n子子孙孙居吴中，指李后人今黄龚。\n锦囊偶贮此三绝，燕香夜寒吐长虹。\n衮衣绣衣观且夸，故国乔木兴咨嗟。\n大尹不吝归赵璧，祠以少牢復其家。\n提学翰林索我诗，肯捐此宝真復奇。\n授者良难受者易，即此可刊遗爱碑。",
        "dynasty": "宋",
        "collection_info": null
    },
    {
        "title": "送张伯起入都二首  其一",
        "author": "方回",
        "content": "元侯可文学，未壮冠貂蝉。\n之子观光日，前修致政年。\n芹宫堪注拟，瓜戍尚迟延。\n定有羣公荐，班行缀集贤。",
        "dynasty": "宋",
        "collection_info": null
    },
    {
        "title": "送张伯起入都二首  其二",
        "author": "方回",
        "content": "西湖风景异，因仕住桐川。\n太守令求宅，诸生为买田。\n冷官清可喜，远道老堪怜。\n何似严滩守，投簪二十年。",
        "dynasty": "宋",
        "collection_info": null
    },
    {
        "title": "二月朔大雪已五日三首  其一",
        "author": "方回",
        "content": "侵寻半月是花朝，大雪漫天五日飘。\n腊月如春众芳吐，繁华时节却萧条。",
        "dynasty": "宋",
        "collection_info": null
    },
    {
        "title": "二月朔大雪已五日三首  其二",
        "author": "方回",
        "content": "燕山雪花大如席，岂料江南亦见之。\n腊前六出知焉往，却在春风二月时。",
        "dynasty": "宋",
        "collection_info": null
    },
    {
        "title": "二月朔大雪已五日三首  其三",
        "author": "方回",
        "content": "牛马毛寒缩如猬，古今此句绝奇奇。\n今春大雪亦将尔，鶑死无声社燕迟。",
        "dynasty": "宋",
        "collection_info": null
    },
    {
        "title": "题赵子昂摹唐人二戏马驹",
        "author": "方回",
        "content": "我尝远过燕山北，树木已无草一色。\n骐骥骅骝动万匹，互囓交蹄戏跳踯。\n谁欤画此双名驹，似鬬非鬬相嬉娱。\n唐人遗迹赵子摹，善书善画今代无。\n善书突过元章米，善画追还伯时李。\n先画后书此一纸，咫尺之间兼二美。\n元章伯时两人合一人，愧我一诗难写两人真。",
        "dynasty": "宋",
        "collection_info": null
    },
    {
        "title": "送白廷玉常州教二首  其一",
        "author": "方回",
        "content": "世间可读不多书，岂但撑肠似蠹鱼。\n小技仅能攻浅近，大言徒用骋高虚。\n道心切戒偏忘助，义事毋先计毁誉。\n我学暮年方见此，毗陵博士比何如。",
        "dynasty": "宋",
        "collection_info": null
    },
    {
        "title": "送白廷玉常州教二首  其二",
        "author": "方回",
        "content": "诗酒论交几岁寒，更无我辈瓮虀酸。\n剧谈公每掀髯笑，伟干人皆仰面看。\n纵使未前乙夜席，何妨暂作甲科官。\n祖风雅肖香山白，白玉堂登未是难。",
        "dynasty": "宋",
        "collection_info": null
    },
    {
        "title": "送男存心如燕二月二十五日夜走笔古体  其一",
        "author": "方回",
        "content": "我年三十四，鄂汉脱战场。\n四月扁舟东，生汝于建康。\n九载鹤山门，静翁还鹓行。\n实为旧主人，别意殊徊徨。\n尔时京湖阃，开府罗才良。\n吕氏贤父子，欲我高腾骧。\n补以□□爵，江岸司征航。\n既而今左辖，千骑如池阳。\n携我一家往，郡斋代表章。\n汝姊始四岁，同尔归南堂。\n明年辛酉秋，浙漕鹗荐翔。\n道山此大恩，给我鬻爵郎。\n别省第一人，见知梧与杭。\n不学执国柄，似道贪如狼。\n其客福建子，莹中狼如羊。\n厥子偶不第，乃独憾老方。\n谗之于似道，阴幽弩机张。\n廷试復第一，考官文赵常。\n易置乙科首，尔岂识臭香。\n萧艾压兰蕙，我心亦不忙。\n仕宦天有命，岂由人低昂。\n不意毒愈盛，廖真嬖人仓。\n五百彼何知，四遭白简霜。\n故尝忤林秴，何至嗾郭阊。\n鲁港出师败，虮臣叫九苍。\n数其十可斩，乃先窜炎荒。\n诛之木绵庵，身死国亦亡。\n为相亡人国，自合以命偿。\n匪我快私愤，人欲抽尔肠。\n台谏我不就，出守邻故乡。",
        "dynasty": "宋",
        "collection_info": null
    },
    {
        "title": "送男存心如燕二月二十五日夜走笔古体  其二",
        "author": "方回",
        "content": "大物既归周，裸士来殷商。\n夷齐与箕微，均为识三纲。\n我所领小垒，可容久徜徉。\n亦欲拾之去，羣盗纷寇攘。\n勉强不得已，芟恶完善良。\n完国非我责，完郡亦何伤。\n幸保千里民，不为剑戟戕。\n姦鬼伏肘腋，两贼程与黄。\n门生讦座主，婿不顾糟糠。\n妄告无反坐，官吏饱贿赃。\n一朝掷笏绶，仅有书几囊。\n辛巳至庚子，阖门饥欲僵。\n二十年不仕，愚意谁揣量。\n苟生内自愧，一思汗如浆。\n焉得挂海席，万里穷扶桑。\n茅屋荫松菊，槿篱畦芋姜。\n读书粗知道，晦遯攀余芳。\n诗文亦不俗，千篇垂琳琅。\n今汝往筮仕，已踰四十强。\n萧然乏行李，艰甚谋聚粮。\n此皆我之过，弃官畏祸殃。\n以致儿女辈，无不羸以尫。\n行行燕山下，悠悠易水傍。\n北风无时无，南人少裘裳。\n汝父近八袠，汝母七旬将。\n苟可得一职，归甘泌之洋。\n生理我无策，徒此歌慨慷。\n壮士一大笑，出门青天长。",
        "dynasty": "宋",
        "collection_info": null
    },
    {
        "title": "送方復大宣城学录  其一",
        "author": "方回",
        "content": "莆田鄣郡本同宗，更着深衣臭味同。\n秃笔有天犹易补，孤灯无地可能容。\n不趋宰相翘材馆，宁纠诸侯泮水宫。\n十载凤池科尚在，已应一举首登龙。",
        "dynasty": "宋",
        "collection_info": null
    },
    {
        "title": "送方復大宣城学录  其二",
        "author": "方回",
        "content": "方氏来南汉闰时，蒸尝所在富孙枝。\n歙溪真应仙翁墓，严濑玄英处士祠。\n邂逅弟兄元共祖，殷勤子我总能诗。\n因风不要花瓜颗，梅老遗篇幸寄之。",
        "dynasty": "宋",
        "collection_info": null
    },
    {
        "title": "再送罗云叔",
        "author": "方回",
        "content": "欲共君归未有缘，春风夺我紫阳天。\n牡丹富艳花如洛，煮白香浓酒似燕。\n细看貌非寒士相，随宜班亚冷官员。\n人间第一好山处，赋几篇诗醉几筵。",
        "dynasty": "宋",
        "collection_info": null
    },
    {
        "title": "题龙虎山高士毛和叔愚泉诗稿",
        "author": "方回",
        "content": "暂住身如鹤在松，忽然飞去又无踪。\n閤皂山头曾不睡，夜寒看月到晨钟。",
        "dynasty": "宋",
        "collection_info": null
    },
    {
        "title": "宗兄端叟年七十六来访二首  其一",
        "author": "方回",
        "content": "年才踰壮早相知，北骑南船几别离。\n二老皆邻八旬寿，一生谁赋万篇诗。\n特承枉顾元无说，获侍同行识者谁。\n流水桃花别天地，碧山许到果何时。",
        "dynasty": "宋",
        "collection_info": null
    },
    {
        "title": "宗兄端叟年七十六来访二首  其二",
        "author": "方回",
        "content": "辽广归来二纪强，脱身烟瘴远沙场。\n僧多吟友诗常淡，家见玄孙寿且康。\n残月夜潮渡渔浦，飞花春雨客钱塘。\n西山后会何妨数，管趁年年早茗香。",
        "dynasty": "宋",
        "collection_info": null
    },
    {
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其一",
        "author": "方回",
        "content": "第五桥通曲港船，直摇春水到门前。\n休官久作渔竿客，扶老来寻鹤氅仙。\n畴曩欢娱如昨日，今吾衰飒最高年。\n旧坟新冢石羊马，且举残杯莫怆然。",
        "dynasty": "宋",
        "collection_info": null
    },
    {
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其二",
        "author": "方回",
        "content": "湖山春色已如斯，城市原来了不知。\n百五韶华全似画，二三名胜总能诗。\n忽惊我辈相携处，谁识吾人始到时。\n五十四年前弱冠，设盆犹忆唱闽词。",
        "dynasty": "宋",
        "collection_info": null
    },
    {
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其三",
        "author": "方回",
        "content": "暮年无不与心违，节物过从事总非。\n何处青梅尝煮酒，谁家红药试单衣。\n半酣便合拏舟去，骤热犹容借扇归。\n忽忆向来独立处，雪天閒看白鸥飞。",
        "dynasty": "宋",
        "collection_info": null
    },
    {
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其四",
        "author": "方回",
        "content": "生长西湖死葬湖，兴言舟子与农夫。\n全家衣食凭摇艣，历世儿孙学荷锄。\n布衲劣兼蓑笠有，虀汤恐併醤酰无。\n金盘玉筯环歌舞，午鬨昏空一任渠。",
        "dynasty": "宋",
        "collection_info": null
    },
    {
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其五",
        "author": "方回",
        "content": "后生谁识旧西湖，除却山僧树总无。\n何至梅仙坟亦掘，惟应葛岭鬼当诛。\n红裙鞭镫追游女，白首端章笑腐儒。\n两盏三杯更多感，不如烂醉眼模糊。",
        "dynasty": "宋",
        "collection_info": null
    },
    {
        "title": "送徐君奇入燕",
        "author": "方回",
        "content": "貌寝如孙叔，赀单未计然。\n曾微方朔辩，已过买臣年。\n插翅能踰海，乘槎可上天。\n问君何所恃，珠玉富千篇。",
        "dynasty": "宋",
        "collection_info": null
    },
    {
        "title": "赠笔工杨日新",
        "author": "方回",
        "content": "黄钟九寸裁为律，六吕六律相配匹。\n嶰谷参差十二筩，猗管城子从此出。\n上古苍颉初制字，后人蒙恬始造笔。\n吴云不律燕云弗，韵书又以律为聿。\n曰方曰册刀削之，削之笔之作以述。\n析竹蘸墨丝其端，龙图龟书就篇帙。\n秋兔拔毛号毛颖，愈奇愈巧愈精密。\n修管执之以为柄，短管窍之以为室。\n其实不过一毫端，良工于此有神术。\n锋但欲齐忌太尖，翠羽鼠鬚俱不必。\n老夫平生学欧颜，晚脱场屋涂注乙。\n着书弃笔如丘山，使年将及三万日。\n眼花尚能写蝇头，笔不如意辄怒叱。\n江淮笔工千百家，孰甲孰乙我所悉。\n鷄距散卓杨日新，不落第二亦第一。",
        "dynasty": "宋",
        "collection_info": null
    },
    {
        "title": "次韵谢严养晦酒边说易",
        "author": "方回",
        "content": "四正为奇偶四隅，旧窥七七古河图。\n易虽未画元知有，极果何形孰识无。\n方寸天开通造化，半生夜坐下工夫。\n老衰多学精专少，病体抠趋但要扶。",
        "dynasty": "宋",
        "collection_info": null
    },
    {
        "title": "送紫阳赵山长治台叟三首  其一",
        "author": "方回",
        "content": "昭代英髦盛，文儒气数还。\n天明黄道日，地重紫阳山。\n斗食三年内，孤灯午夜间。\n晦翁元不死，钻仰定睎颜。",
        "dynasty": "宋",
        "collection_info": null
    },
    {
        "title": "送紫阳赵山长治台叟三首  其二",
        "author": "方回",
        "content": "山好邻书塾，溪翁割钓矶。\n许时为客久，长是送人归。\n子去青衿喜，吾衰白髪稀。\n会须桐荫底，酬唱羽觞飞。",
        "dynasty": "宋",
        "collection_info": null
    },
    {
        "title": "送紫阳赵山长治台叟三首  其三",
        "author": "方回",
        "content": "昔年初弱冠，丙午创书堂。\n四海仰朱子，万山环紫阳。\n工夫谁久大，邃密要商量。\n旧日鹅湖语，端能子细详。",
        "dynasty": "宋",
        "collection_info": null
    },
    {
        "title": "怪梦十首  其一",
        "author": "方回",
        "content": "高枕非难就，深杯未易谋。\n可须疑噩梦，久已惯穷愁。\n老矣何嫌死，归欤岂愿留。\n晓梁数声燕，搔首倚吾楼。",
        "dynasty": "宋",
        "collection_info": null
    },
    {
        "title": "怪梦十首  其二",
        "author": "方回",
        "content": "倜傥千金尽，艰难斗酒谋。\n有生谁不死，惟醉暂无愁。\n彭泽先生去，周南太史留。\n谁家锦步障，还坠绿珠楼。",
        "dynasty": "宋",
        "collection_info": null
    },
    {
        "title": "怪梦十首  其三",
        "author": "方回",
        "content": "休官二十载，丝髪不身谋。\n肯顾江淹恨，焉知庾信愁。\n但当思反鲁，何必望封留。\n闭目常危坐，胸中百尺楼。",
        "dynasty": "宋",
        "collection_info": null
    },
    {
        "title": "怪梦十首  其四",
        "author": "方回",
        "content": "身谋曾不暇，何况子孙谋。\n我老宜多病，痴人岂识愁。\n管窥天谓小，绳挽日难留。\n将骑言何猥，苍茫下白楼。",
        "dynasty": "宋",
        "collection_info": null
    },
    {
        "title": "怪梦十首  其五",
        "author": "方回",
        "content": "勤能将拙补，命辄与仇谋。\n尚有江湖债，终无世俗愁。\n已衰犹未死，欲去又还留。\n万事鹅儿酒，诸公燕子楼。",
        "dynasty": "宋",
        "collection_info": null
    },
    {
        "title": "怪梦十首  其六",
        "author": "方回",
        "content": "文宗韩吏部，诗学杜参谋。\n余子焉能凂，吾徒别有愁。\n潮阳宁远谪，补阙肯中留。\n往事惊棋局，余生付酒楼。",
        "dynasty": "宋",
        "collection_info": null
    },
    {
        "title": "怪梦十首  其七",
        "author": "方回",
        "content": "子午参同契，春秋类是谋。\n生前焉用学，死外别无愁。\n岂料犹穷健，胡为此滞留。\n客怀谁可比，王粲赋登楼。",
        "dynasty": "宋",
        "collection_info": null
    },
    {
        "title": "怪梦十首  其八",
        "author": "方回",
        "content": "三朝前谷雨，寒甚过时谋。\n夜短鸡声早，春阑燕语愁。\n独行仍独坐，难去又难留。\n粗守持身法，坚城护百楼。",
        "dynasty": "宋",
        "collection_info": null
    },
    {
        "title": "怪梦十首  其九",
        "author": "方回",
        "content": "万变观时事，谁其肉食谋。\n干坤一儒腐，今古两眉愁。\n白首生何益，青春逝不留。\n孤灯夜夜坐，晓角动军楼。",
        "dynasty": "宋",
        "collection_info": null
    },
    {
        "title": "怪梦十首  其一○",
        "author": "方回",
        "content": "昔日颛朝柄，何人误庙谋。\n渐惊吾辈尽，谁识向来愁。\n忠鲠芳香在，姦邪臭秽留。\n一时穷富贵，蜃气结成楼。",
        "dynasty": "宋",
        "collection_info": null
    },
    {
        "title": "三月二十九夜二更杭火焚花巷寿安坊至四月一日寅卯止",
        "author": "方回",
        "content": "倾国倾城夸美色，千金万金供首饰。\n武林城中花巷名，绍兴年前人未识。\n亮死瓜洲再讲和，巷名不为栽花窠。\n象珠翠玳玉笄外，紫紫红红裁绮罗。\n是时永嘉有佳士，叹嗟花巷名太侈。\n繁华渐盛古朴衰，书谓乡人非美事。\n谁知骜集一朝非，妇鬟女髻弥芳菲。\n冠梳簪珥向晓卖，百僞一真无关讥。\n戊戌年冬十月十，爇此阛阓成瓦砾。\n岂料鬰攸再作祟，庚子春残小尽日。\n一十六度蓂荚新，两见焦头花巷人。\n买卖假花牟厚利，坐此得罪于神明。\n君不见九重一言轩轾易，头白纷纷无忌讳。\n人人一朵牡丹春，四海太平呼万岁。",
        "dynasty": "宋",
        "collection_info": null
    },
    {
        "title": "次韵王起宗勉为高子明绘松岩图",
        "author": "方回",
        "content": "松下客携琴，岩中人读书。\n声气相应求，妙写入画图。\n洒落真意趣，冷淡閒工夫。\n体中脱不佳，明窗时自娱。\n谁方策龙骧，万里籋云衢。\n卿自用卿法，未用轻贤愚。",
        "dynasty": "宋",
        "collection_info": null
    },
    {
        "title": "铅山虞华甫往谢迭山枋得君直为书耕隠二字今年八十一其子舜臣字舜民来见尝师君直年四十九求赋耕隠诗",
        "author": "方回",
        "content": "君直不可见，见此长虹吐。\n使其尚未死，年始七十五。\n当时书此字，赠我老华甫。\n今年八十一，仍卧旧处所。\n谢公名太盛，杀身甘荼苦。\n虞公不竞名，躬耕隠村坞。\n有名无名间，俯仰隔今古。\n直木先剪拜，明膏自煎煮。\n何如牛背上，一蓑弄烟雨。\n所以马少游，伏波非所取。",
        "dynasty": "宋",
        "collection_info": null
    },
    {
        "title": "跋郝仲雨游梁百韵",
        "author": "方回",
        "content": "读君百咏魏中梁，始僭诸侯又僭王。\n孟子两言无识者，六王亡更七王亡。",
        "dynasty": "宋",
        "collection_info": null
    },
    {
        "title": "偶书",
        "author": "方回",
        "content": "忽明诗眼一萤飞，夜读楼头暑暂微。\n多醉少醒忘世故，易消难长察天机。\n郭中令考书廛隠，公冶长篇过古稀。\n正尔山林可投老，果何所恋不思归。",
        "dynasty": "宋",
        "collection_info": null
    },
    {
        "title": "读方处士墓志挽诗题其后阎集贤承旨文赵翰直书傅学士序",
        "author": "方回",
        "content": "瑰文宝翰勒坚珉，薤露诸篇序更新。\n凤阁鸾台三学士，羊裘鱼钓一诗人。\n登金竞奋凌云笔，埋玉如瞻垫雨巾。\n逢掖的过二千石，九原不死气如神。",
        "dynasty": "宋",
        "collection_info": null
    },
    {
        "title": "题程氏麟嘉寿域",
        "author": "方回",
        "content": "当年此地瑞麒麟，预卜佳城寿槚春。\n早把一官为长物，永期千岁作全人。\n盈消虚息知时命，战履兢临保性真。\n马革裹尸空志大，宁骑款段了閒身。",
        "dynasty": "宋",
        "collection_info": null
    },
    {
        "title": "送赵无己之临川",
        "author": "方回",
        "content": "古之诸侯公侯伯，今之诸侯二千石。\n建邦作郡事不同，后车皆当载宾客。\n钓鱼吕望朝弃竿，饭牛宁越夜辞轭。\n云龙风虎机会偶，赫奕功名垂竹帛。\n原尝春陵四公子，珠履三千分鼎食。\n冯讙市义薄聚敛，毛遂歃盟却强敌。\n梁王兔园礼词人，相如之赋枚乘七。\n平津更有翘材馆，大开东阁英彦集。\n徒步常何起马周，落河房管任刘秩。\n严郑公延杜子美，郭汾阳遇李太白。\n朱门若止藏歌舞，无一措大研文墨。\n不知稼穑友朋阙，傥非痴物亦俗物。\n临川太守千骑行，谁董琴瑟护书册。\n吾子从之大江西，训诱诸郎据师席。\n王介甫之学误人国家，陆子静之学杂彼禅佛。\n四海公论有如此，读书岂可无拣择。\n若夫拟岘台登临而赋诗，不妨寄我清江纸一疋。",
        "dynasty": "宋",
        "collection_info": null
    },
    {
        "title": "次韵象山书院山长汪德载垂访",
        "author": "方回",
        "content": "古学非如进士场，渊乎深处海难量。\n善藏未用争饴利，中立悬知异狷狂。\n度远出寒公案在，渐修顿悟话头长。\n公□与我评兹事，一洗人间粉黛粧。",
        "dynasty": "宋",
        "collection_info": null
    },
    {
        "title": "吾乡朋友比多诗人宜进一步大则文公小亦龙溪可也于汪德载杨復之归赋此意并寄刘元辉黄仲宣",
        "author": "方回",
        "content": "吾乡南渡有儒真，二百年来两绝伦。\n继圣干淳绵道统，代言炎绍冠词臣。\n紫阳山可搜遗老，白玉堂堪踵后尘。\n□□苕溪渔隠学，单传诗话作诗人。",
        "dynasty": "宋",
        "collection_info": null
    },
    {
        "title": "六月二十四日秋夜书",
        "author": "方回",
        "content": "昨朝交末伏，今日立新秋。\n故是凉犹未，终须热渐休。\n酒醒兴午夜，月上倚西楼。\n暍死端能免，江天问去舟。",
        "dynasty": "宋",
        "collection_info": null
    },
    {
        "title": "连夜书  其一",
        "author": "方回",
        "content": "独倚西楼夜渐深，下弦月欲近觜参。\n立秋是日微微雨，病暑衰翁稍慰心。",
        "dynasty": "宋",
        "collection_info": null
    },
    {
        "title": "连夜书  其二",
        "author": "方回",
        "content": "斜向西南月半弯，五更正值毕叉间。\n朝来骤有风兼雨，红晕饶添一大环。",
        "dynasty": "宋",
        "collection_info": null
    },
    {
        "title": "连夜书  其三",
        "author": "方回",
        "content": "秋凉断是合还家，三伏今年暑倍加。\n病痛百般营药草，精神一半减菱花。",
        "dynasty": "宋",
        "collection_info": null
    },
    {
        "title": "连夜书  其四",
        "author": "方回",
        "content": "腐儒休致懒弹冠，楼倚新秋午夜阑。\n木德临参照南斗，江湖一稔百忧宽。",
        "dynasty": "宋",
        "collection_info": null
    },
    {
        "title": "再题通政院王荣之八月杏花  其一",
        "author": "方回",
        "content": "红闹枝头二月寒，中秋还许两迴看。\n君家泮水宫墙畔，吾道重春孔子坛。",
        "dynasty": "宋",
        "collection_info": null
    },
    {
        "title": "再题通政院王荣之八月杏花  其二",
        "author": "方回",
        "content": "半秋凉意转春寒，似曲江头紫陌看。\n霜近核中仁再结，多调饧酪奉新欢。",
        "dynasty": "宋",
        "collection_info": null
    },
    {
        "title": "再题通政院王荣之八月杏花  其三",
        "author": "方回",
        "content": "早开菖叶劝耕辰，八月繁华又一新。\n旧日举人应最喜，桂闱秋报杏园春。",
        "dynasty": "宋",
        "collection_info": null
    },
    {
        "title": "再题通政院王荣之八月杏花  其四",
        "author": "方回",
        "content": "简斋诗老不重生，流月无声句绝清。\n好个杏花疏影裏，秋空吹笛到天明。",
        "dynasty": "宋",
        "collection_info": null
    },
    {
        "title": "再题通政院王荣之八月杏花  其五",
        "author": "方回",
        "content": "种传董奉术韩湘，顷刻能开锦绣香。\n好画团圆明月夜，中秋天色变春光。",
        "dynasty": "宋",
        "collection_info": null
    },
    {
        "title": "七月初一日淮浙大潮巨风亘古所无二首  其一",
        "author": "方回",
        "content": "等是耕王土，谁令住海滨。\n死沈凡几屋，生哭併无人。\n可痛淮连浙，兼忧广及闽。\n鲸鲵容此物，蝼蚁视吾民。\n浪祭推潮鬼，虚祈主地神。\n怀襄吾未见，七十五年身。",
        "dynasty": "宋",
        "collection_info": null
    },
    {
        "title": "七月初一日淮浙大潮巨风亘古所无二首  其二",
        "author": "方回",
        "content": "江海诸州县，新秋捲飓风。\n楼台漂燕厦，城市化龙宫。\n舶宝千艘覆，亭盐万竈空。\n直令无片瓦，更许有孤篷。\n彻底沙洲扫，连根树木童。\n骨骸谁与殡，腐烂出尸虫。",
        "dynasty": "宋",
        "collection_info": null
    },
    {
        "title": "送赵揭阳北上  其一",
        "author": "方回",
        "content": "去岁别新正，今秋尚未行。\n求书何太数，问选竟无成。\n鳄海真曾到，龙沙果欲征。\n恐如吾所料，姑用此为名。",
        "dynasty": "宋",
        "collection_info": null
    },
    {
        "title": "送赵揭阳北上  其二",
        "author": "方回",
        "content": "先世联龙榜，难兄接鹭班。\n时移谁念旧，身老各投閒。\n吾已谋周翣，君犹恋汉纶。\n与其奔赤日，何似卧青山。",
        "dynasty": "宋",
        "collection_info": null
    },
    {
        "title": "七月十五日书",
        "author": "方回",
        "content": "家贫难办素食，事忙不及草书。\n今日果然如此，古人可信非欤。",
        "dynasty": "宋",
        "collection_info": null
    },
    {
        "title": "偶书  其一",
        "author": "方回",
        "content": "一日无酒饮，一日意不乐。\n一夜无酒饮，一夜睡不着。\n后生殊未知，老人今始觉。\n万卷漫读书，千金空服药。\n我有一杯酒，大胜凌烟阁。\n酣歌脱头巾，毛髪动褒鄂。",
        "dynasty": "宋",
        "collection_info": null
    },
    {
        "title": "偶书  其二",
        "author": "方回",
        "content": "一夕五七起，起辄搔我头。\n明月挂檐前，独饮凭危楼。\n清晓上参井，黄昏移斗牛。\n残暑未云退，幸已臻新秋。\n天上有银河，化酒还肯不。\n大醉更无梦，小醉亦无愁。",
        "dynasty": "宋",
        "collection_info": null
    },
    {
        "title": "寄题张受益会清堂",
        "author": "方回",
        "content": "伏生年九十，腹贮秦坑书。\n终童年十八，手掷汉关繻。\n一老一妙年，智勇夫何如。\n两皆济南人，禀受风气殊。\n干坤妙融结，山水清有余。\n钟贤代不乏，一变可鲁儒。\n吾友子张子，世于此焉居。\n乌哺奉甘旨，鹓行赞都俞。\n将指许假道，荣哉兼熊鱼。\n甲此一都会，筑堂冠盖趋。\n万象纳户牖，八荒来庭除。\n阳丘古邑南，均是宅一区。\n粗中必有精，所见独异诸。\n人见花与竹，我见皆道腴。\n彝鼎日玩弄，简册日卷舒。\n拔出形器上，漉水月本无。\n譬若椰子腹，中有万卷储。\n何必西域贾，剖股藏明珠。\n矢诗说解悟，指天撮空虚。\n何如登君堂，啸傲倾觞壶。",
        "dynasty": "宋",
        "collection_info": null
    },
    {
        "title": "七十五翁吟",
        "author": "方回",
        "content": "衰翁七十五，犹有身世忧。\n暑不办寒计，朝始为夕谋。\n海若挟风伯，扫荡数十州。\n钱塘幸而免，湖已入城流。\n吾虽偶不死，生涯殊苟偷。\n米价不少减，钱刀何所求。\n长女亡六载，次女病未瘳。\n假使即勿药，嫁奁将焉筹。\n五男丧其幼，余皆隠林丘。\n忆昔年十五，七月辛丑秋。\n郡治及祖居，一夜灰鬰攸。\n倏忽六十载，将无坠箕裘。\n侥倖登一第，患难何其稠。\n滨死者累矣，尚存镜中头。\n行善丛谤议，施德招冤雠。\n久已致其仕，此生行且休。\n半饱半饥间，陈粟虀一瓯。\n鼎食拚鼎烹，吾非斯人俦。\n万事不如意，自取何怨尤。\n折腰復仰面，舐痔而封侯。\n何如醉茅柴，霞外鼾鼻齁。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "方回",
        "content": "磊落终休矣，艰难晚见之。\n罔知当世事，殊悔少年时。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "方回",
        "content": "一昨悬车后，蹉跎又五年。\n常书乞米帖，犹费买花钱。",
        "dynasty": "宋",
        "collection_info": null
    },
    {
        "title": "故王氏安人挽辞",
        "author": "方回",
        "content": "淑配生同邑，钱王锦绣乡。\n甫登重卦寿，遽掩若堂丧。\n桑梓推真节，芝兰笃义方。\n冥冥资佛力，长子作缁郎。",
        "dynasty": "宋",
        "collection_info": null
    },
    {
        "title": "次韵沈茂实小园偶书  其一",
        "author": "方回",
        "content": "人因雅俗分高下，同是园林兴不同。\n时觉燕鶑相尔汝，焉知蜂蝶有雌雄。\n岂惟酒可兼诗可，常在花中与竹中。\n秋老纱窗犹未换，要令深夜月华通。",
        "dynasty": "宋",
        "collection_info": null
    },
    {
        "title": "次韵沈茂实小园偶书  其二",
        "author": "方回",
        "content": "秋风稉稻又尝新，续食年年肯济贫。\n远学佺期响□□，近同东老致仙人。\n贵公勋业一杯水，俗子面颜三斛尘。\n流火授衣诵豳什，戒寒深恐雁来宾。",
        "dynasty": "宋",
        "collection_info": null
    },
    {
        "title": "题渊明采菊图",
        "author": "方回",
        "content": "东篱东篱所至有，南山南山古至今。\n东篱之西拄我杖，秋菊千丛开黄金。\n南山之北送我目，鸿飞山阳我山阴。\n今是昨非栗里宅，三径就荒犹可寻。\n画工可写渊明面，政恐难写渊明心。\n渊明面匪宣明面，谁欤障我西风扇。\n翁醉欲眠遣客去，渊明此心我常见。\n归去来兮归去来，渊明方寸焉在哉。\n宁入东邻白莲社，不上徐州戏马台。",
        "dynasty": "宋",
        "collection_info": null
    },
    {
        "title": "秋风歌",
        "author": "方回",
        "content": "君不见七月一日海上风，浙水西东淮水东。\n盐亭网户十万许，潮头三丈一扫空。\n高门大屋耸金碧，瞬息浮入龙王宫。\n官吏军民不知几，肉无肥瘦鱼腹中。\n纵尸横骨互撑拄，蝇蚋姑嘬鹰鹯同。\n人家妇女金缠臂，恶少斫之残血红。\n富商大贾浮巨舶，犀象珠玑夸豪雄。\n三五百艘□□□，□□纸船纸梢工。\n善登高树毒蛇满，善泅有蛇缠其躬。\n□□□家无一口，甚寇屠戮兵战攻。\n我忆淳熙前辛丑，赤地□□飞蝗虫。\n江南人才殊未少，南康救荒頼文公。\n我忆嘉熙□辛丑，西湖涸底舟不通。\n人肉馒头市肆卖，艮山门潮尧水洪。\n水旱厄运古来有，皇天得不怜民穷。\n辛丑定数不可免，愿言少杀神怨恫。\n七十有五衰病翁，未即就木犹转蓬，侥倖米价不长年岁丰。",
        "dynasty": "宋",
        "collection_info": null
    },
    {
        "title": "五湖空蒙图",
        "author": "方回",
        "content": "五湖之水何冥冥，五湖之山何青青。\n烟雨空蒙寄绢素，吾闻善画不画形。\n画山画水画烟雨，界画点缀分秤星。\n寓意托兴有所主，人品高绝名芳馨。\n斗牛分野古彭蠡，橘柚包贡今洞庭。\n史传同异不可考，青草丹阳兼宫亭。\n诸老英魂可招否，亡吴霸越携娉婷。\n三致千金变名姓，橐装恐带战血腥。\n陆龟蒙，张季鹰，无功可上彝鼎铭。\n江湖粗有莼可羹，何必石崇虀韭萍。\n满身花影醉归夜，何必涯训居朝廷。\n三高之中去一高，似于人物太渭泾。\n鸱夷子者非我侣，焉得张陆二高復起与我共扬舲。",
        "dynasty": "宋",
        "collection_info": null
    },
    {
        "title": "送秘书监丞张受益还都效山谷体",
        "author": "方回",
        "content": "君家所有吾弗如，价估万金犹有余。\n科斗字前古彝器，椰子腹中行秘书。\n楚吴闽粤吏狼虎，淮浙海江民鳖鱼。\n归阙一言动天听，生灵百万免沦胥。",
        "dynasty": "宋",
        "collection_info": null
    },
    {
        "title": "送邓善之翰林应奉并呈交代汪亲家",
        "author": "方回",
        "content": "海内师儒四十强，皋比一撤即鹓行。\n声名久动黄金阙，相貌宜登白玉堂。\n真学士当专翰墨，寡言人定镇岩廊。\n交承正是吾姻娅，为谢鱼龙老子汪。",
        "dynasty": "宋",
        "collection_info": null
    },
    {
        "title": "辛丑中秋曲阜桥倚楼",
        "author": "方回",
        "content": "月渐高虽小，星全隠不明。\n老夫偶有酒，独酌过三更。\n世间千万户，谁是倚楼人。\n今夜中秋月，危栏一病身。",
        "dynasty": "宋",
        "collection_info": null
    },
    {
        "title": "送福州谢学正无疑归南剑州",
        "author": "方回",
        "content": "问知桑梓处，师祖李延平。\n往正三山学，看驰四海声。\n新吟严更典，老貌古兼清。\n上水过衢信，闽溪却顺行。",
        "dynasty": "宋",
        "collection_info": null
    },
    {
        "title": "秋思七言八首  其一",
        "author": "方回",
        "content": "久不作诗诗律废，时须饮酒酒皆悭。\n翠微云外宣平宅，一棹归欤隠此山。",
        "dynasty": "宋",
        "collection_info": null
    },
    {
        "title": "秋思七言八首  其二",
        "author": "方回",
        "content": "重阳时节黄花近，老子情怀白髪新。\n点检客囊无一物，江湖七十五年身。",
        "dynasty": "宋",
        "collection_info": null
    },
    {
        "title": "秋思七言八首  其三",
        "author": "方回",
        "content": "大庾岭头梅挂月，居庸关外草连天。\n马牛风古不相及，障雾饕风一梦然。",
        "dynasty": "宋",
        "collection_info": null
    },
    {
        "title": "秋思七言八首  其四",
        "author": "方回",
        "content": "将相共扶黄道日，神仙独隠紫阳山。\n云深夜註参同契，身在虚无缥缈间。",
        "dynasty": "宋",
        "collection_info": null
    },
    {
        "title": "秋思七言八首  其五",
        "author": "方回",
        "content": "郎官己未老秋崖，丞相庚申老讷斋。\n己亥□螭竹坡老，吾乡三老挂予怀。",
        "dynasty": "宋",
        "collection_info": null
    },
    {
        "title": "秋思七言八首  其六",
        "author": "方回",
        "content": "早遇鹤山先生子，晚登和义郡王门。\n静翁道翁两知己，恸哭新坟接旧坟。",
        "dynasty": "宋",
        "collection_info": null
    },
    {
        "title": "秋思七言八首  其七",
        "author": "方回",
        "content": "七旬有二传凶问，九月初三记诞辰。\n客裏偶然逢此日，淮思江望泪痕新。",
        "dynasty": "宋",
        "collection_info": null
    },
    {
        "title": "秋思七言八首  其八",
        "author": "方回",
        "content": "菊殿百花梅第一，重阳节过小春来。\n年年岁岁身长健，摆去穷愁醉几杯。",
        "dynasty": "宋",
        "collection_info": null
    },
    {
        "title": "后秋思五言五首  其一",
        "author": "方回",
        "content": "多病全然懒，微凉尚未寒。\n偶然无一事，蛛网雨中看。",
        "dynasty": "宋",
        "collection_info": null
    },
    {
        "title": "后秋思五言五首  其二",
        "author": "方回",
        "content": "诗老吾衰矣，秋风又飒然。\n黄花香五度，八十太公年。",
        "dynasty": "宋",
        "collection_info": null
    },
    {
        "title": "后秋思五言五首  其三",
        "author": "方回",
        "content": "黄陈今不作，天地少诗人。\n不是诗人少，诗人未必真。",
        "dynasty": "宋",
        "collection_info": null
    },
    {
        "title": "后秋思五言五首  其四",
        "author": "方回",
        "content": "诗与风骚迫，文兼史汉长。\n半山非不尔，僻学汴梁亡。",
        "dynasty": "宋",
        "collection_info": null
    },
    {
        "title": "后秋思五言五首  其五",
        "author": "方回",
        "content": "五房十昆仲，独许一身存。\n今日重阳日，登楼欲断魂。",
        "dynasty": "宋",
        "collection_info": null
    },
    {
        "title": "辛丑九日五首  其一",
        "author": "方回",
        "content": "政恐登高枉断肠，今年恰值雨重阳。\n晨兴中酒情怀懒，满眼黄花满屋香。",
        "dynasty": "宋",
        "collection_info": null
    },
    {
        "title": "辛丑九日五首  其二",
        "author": "方回",
        "content": "世间何事不空无，万古年年九日徂。\n最忆吾家先叔父，塘头一树紫茱萸。",
        "dynasty": "宋",
        "collection_info": null
    },
    {
        "title": "辛丑九日五首  其三",
        "author": "方回",
        "content": "五度秋光过古希，节名良是嘆人非。\n吾州大火前辛丑，问政山头伐木归。",
        "dynasty": "宋",
        "collection_info": null
    },
    {
        "title": "辛丑九日五首  其四",
        "author": "方回",
        "content": "何事清秋已衣绵，微寒最怯倚楼天。\n江南今岁黄花早，醉嚼重阳半月前。",
        "dynasty": "宋",
        "collection_info": null
    },
    {
        "title": "辛丑九日五首  其五",
        "author": "方回",
        "content": "往岁金台屡据鞍，居庸雁字仰天看。\n中秋蟹断□花绝，红叶西山九日寒。",
        "dynasty": "宋",
        "collection_info": null
    },
    {
        "title": "为孙同签瓒题赵子昂马",
        "author": "方回",
        "content": "画马当年李伯时，长怀鲁直子瞻诗。\n朝廷□道人才盛，元佑风流再见之。",
        "dynasty": "宋",
        "collection_info": null
    },
    {
        "title": "为张都目益题爪哇王后将相图",
        "author": "方回",
        "content": "阇婆之国古来有，其人裸体蓬厥首。\n后来改号作爪哇，君僭称王妻僭后。\n跣足露乳布缠腰，往往自妍不知丑。\n千岛万岛南海南，谓远无虞险可守。\n成周通道八蛮朝，旅獒越裳孰敢后。\n真腊彭亨皆入贡，巴尚答洽尔独否。\n壬辰腊月明日望，三平章往命招诱。\n泉州出门七州洋，飞樯舞帆朔风吼。\n五旬有余至其境，惊禽骇兽破胆走。\n前主初丧后主立，国乱未定内掣肘。\n生擒瞎直吃当王，癸巳三月之十九。\n先降土汉必者牙，水陆引道分左右。\n继获昔剌小大子，□□留屯岂容久。\n所俘病亡或逋逃，穷则反噬如野□。\n□秋班师会占城，诸国降表肯相受。\n梢工满载槟榔果，征夫烂醉椰子酒。\n生金铜钱暨百宝，搜山讨掳恣意取。\n蝤蛑虾蟹玳瑁螺，芭蕉豆蔻皆可口。\n风俗可怪亦可怜，食无匕筯但用手。\n生年月日都不记，淫乱混杂忘牝牡。\n得此诗料告者谁，滕良伯父乃吾友。\n我赋长篇当凯歌，甘誓胤征同不朽。",
        "dynasty": "宋",
        "collection_info": null
    },
    {
        "title": "九月一日稍佳演作五十六字终不及少陵牧之",
        "author": "方回",
        "content": "少陵哦后牧之□，□□篇章可谓过。\n真是能专诗笔否，似应无奈菊花何。\n雁来秋老江湖落，病感风寒涕唾多。\n自古死生元有命，满斟且復醉颜酡。",
        "dynasty": "宋",
        "collection_info": null
    },
    {
        "title": "重阳后秋感",
        "author": "方回",
        "content": "盛夏关防少，深秋证候知。\n脂寒饶涕唾，肤痒困疮痍。\n故国山千迭，重阳菊一枝。\n醉乡差可可，归路尚迟迟。",
        "dynasty": "宋",
        "collection_info": null
    },
    {
        "title": "送胡云峰炳文录广信二首  其一",
        "author": "方回",
        "content": "盖舆上下立干坤，眼底无人可与论。\n分数不难升地位，丝毫未易见天原。\n因重文字穷羲画，速肖生徒半孔门。\n斗食泮池何足凂，晦庵异姓要云孙。",
        "dynasty": "宋",
        "collection_info": null
    },
    {
        "title": "送胡云峰炳文录广信二首  其二",
        "author": "方回",
        "content": "近沿关洛至干淳，远探羲图未画真。\n自古斯文元有种，即今所学不无人。\n转移鸮泮希声起，判断鹅湖正论□。\n□□诸生仕邻国，变齐同囿杏坛春。",
        "dynasty": "宋",
        "collection_info": null
    },
    {
        "title": "题杨仲谦走马牵犬图郑某画",
        "author": "方回",
        "content": "渥生汉马真龙种，旅献周獒敌虎威。\n时节太平鬨花柳，平川牵鞚走如飞。",
        "dynasty": "宋",
        "collection_info": null
    },
    {
        "title": "题钱舜举着色山水",
        "author": "方回",
        "content": "堆青积翠耸□□，□□峥嵘古寺深。\n此画老钱暮年笔，真成一纸直千金。",
        "dynasty": "宋",
        "collection_info": null
    },
    {
        "title": "次韵郝元隠浙西山",
        "author": "方回",
        "content": "疏处温凉密处寒，未须向背问支干。\n猿闲配偶双嬉戏，树古根枝万屈盘。\n何限楼台荒宿草，几年歌舞罢鸣銮。\n頼天独肯扶僧剎，佛大泥多许共看。",
        "dynasty": "宋",
        "collection_info": null
    },
    {
        "title": "挽艮岩梅府卿  其一",
        "author": "方回",
        "content": "庚午昔同朝，权臣狠且骄。\n至尊俱芥视，大物遽冰消。\n密勿毗廊肆，艰难驾使轺。\n丝毫心有愧，寿肯到今朝。",
        "dynasty": "宋",
        "collection_info": null
    },
    {
        "title": "挽艮岩梅府卿  其二",
        "author": "方回",
        "content": "往事括囊坤，元魁罪忍论。\n咸淳君蔑有，德佑国能存。\n委曲都司笔，侵寻亚从门。\n惟公独不肯，手板倒桓温。",
        "dynasty": "宋",
        "collection_info": null
    },
    {
        "title": "挽艮岩梅府卿  其三",
        "author": "方回",
        "content": "改卜龟图后，閒居二十年。\n商颜才聘币，剡曲竟回船。\n□□无虚日，粢盛有薄田。\n何须似裴李，绿野及平泉。",
        "dynasty": "宋",
        "collection_info": null
    },
    {
        "title": "寄董总管文卿精春秋连为太平姑苏二大郡",
        "author": "方回",
        "content": "春秋家学汉醇儒，纔尹当涂又尹苏。\n光价九霄悬日月，爱思两郡甲江湖。\n蛾眉采石风前笛，橘里长桥□后鲈。\n太白季鹰俱不及，□□□□拥菟符。",
        "dynasty": "宋",
        "collection_info": null
    },
    {
        "title": "送方岩夫四首  其一",
        "author": "方回",
        "content": "河南徙歙徙浮光，逮徙莆田派愈长。\n六出长官刺史百，端平最数铁庵方。",
        "dynasty": "宋",
        "collection_info": null
    },
    {
        "title": "送方岩夫四首  其二",
        "author": "方回",
        "content": "同姓同年绾左符，岭南万里送孀孤。\n先君遗墨今犹在，为问封州有后无。",
        "dynasty": "宋",
        "collection_info": null
    },
    {
        "title": "送方岩夫四首  其三",
        "author": "方回",
        "content": "巨山蒙仲昔同官，对峙诗家两将坛。\n昭武即今闻有子，文星高照七闽寒。",
        "dynasty": "宋",
        "collection_info": null
    },
    {
        "title": "送方岩夫四首  其四",
        "author": "方回",
        "content": "紫阳山下一灯寒，曾守桐庐七里滩。\n空手去官□一物，诗名聊得继方干。",
        "dynasty": "宋",
        "collection_info": null
    },
    {
        "title": "送李君佐游浙东",
        "author": "方回",
        "content": "鑑湖北棹迓征鸿，昭代干坤靡不容。\n运际包荒连茹泰，时当养正出泉蒙。\n暂为掾史司刀笔，遄许勋名上鼎钟。\n看取汉家有故事，赵尧犹得拜三公。",
        "dynasty": "宋",
        "collection_info": null
    },
    {
        "title": "赠李得甫寄拙轩",
        "author": "方回",
        "content": "吾尝鄙文赋，陆机自衒鬻。\n浚发夸巧心，见唾憾拙目。\n□□渊明诗，莫若黄山谷。\n或者巧斧斤，疑谓拙不足。\n诗文较巧拙，议论黄胜陆。\n人才亦復尔，世事可类触。\n善宦司马安，四食九卿禄。\n百世名不馨，史笔有余戮。\n大匠公输子，绳墨万厦屋。\n规矩方圆外，何必续土木。\n李子寄此轩，一□夜檠独。\n未入岩野梦，□□□□卜。\n焉知千驷马，岂慕万钟□。\n□□蠹书鱼，惄如饥亦读。\n挂檐饱飞虫，彼哉蛛网腹。",
        "dynasty": "宋",
        "collection_info": null
    },
    {
        "title": "用韵谢湖州总管李才甫附周汉东寄声",
        "author": "方回",
        "content": "文章太守与谁游，山水江南第一州。\n试向清风明月内，得非与可子瞻不。\n生徒时喜高轩过，英俊多蒙□□□。\n冷掾能言修学事，殿堂新葺更书楼。",
        "dynasty": "宋",
        "collection_info": null
    },
    {
        "title": "重赠王相士",
        "author": "方回",
        "content": "是人家有些儿屋，何处山无这个云。\n浪走江湖□□□，□边云肯强随君。",
        "dynasty": "宋",
        "collection_info": null
    },
    {
        "title": "偶题五言绝句五首  其一",
        "author": "方回",
        "content": "不寐常欹枕，无言独倚楼。\n江淹犹匪恨，庾信始为愁。",
        "dynasty": "宋",
        "collection_info": null
    },
    {
        "title": "偶题五言绝句五首  其二",
        "author": "方回",
        "content": "落木包生意，来鸿定去期。\n如何萧瑟气，有许楚臣悲。",
        "dynasty": "宋",
        "collection_info": null
    },
    {
        "title": "偶题五言绝句五首  其三",
        "author": "方回",
        "content": "春秋踰致仕，南北粗知名。\n有客来相问，如何不治生。",
        "dynasty": "宋",
        "collection_info": null
    },
    {
        "title": "偶题五言绝句五首  其四",
        "author": "方回",
        "content": "为客弹长铗，□□□短衣。\n奈何年不肯，五过古来希。",
        "dynasty": "宋",
        "collection_info": null
    },
    {
        "title": "偶题五言绝句五首  其五",
        "author": "方回",
        "content": "自古有治乱，谁家无是非。\n晓床听邻语，琐琐诉寒饥。",
        "dynasty": "宋",
        "collection_info": null
    },
    {
        "title": "客况六言五首  其一",
        "author": "方回",
        "content": "狐白裘玉作带，汗血马金为鞭。\n雪髪河中老叟，霜天裸体撑船。",
        "dynasty": "宋",
        "collection_info": null
    },
    {
        "title": "客况六言五首  其二",
        "author": "方回",
        "content": "一瓣香陈无己，万首诗陆放翁。\n借问老夫年纪，五屈指姜太公。",
        "dynasty": "宋",
        "collection_info": null
    },
    {
        "title": "客况六言五首  其三",
        "author": "方回",
        "content": "善挥金粗豪杰，痛饮酒真神仙。\n身外别无一物，胸中略有千年。",
        "dynasty": "宋",
        "collection_info": null
    },
    {
        "title": "客况六言五首  其四",
        "author": "方回",
        "content": "辅嗣元不识易，安国未尝传书。\n周官谬释揆岳，□□□□瓜鱼。",
        "dynasty": "宋",
        "collection_info": null
    },
    {
        "title": "客况六言五首  其五",
        "author": "方回",
        "content": "大矣哉十二卦，有义有用随时。\n世故蓍草万变，心事梅花一枝。",
        "dynasty": "宋",
        "collection_info": null
    },
    {
        "title": "送来巡检",
        "author": "方回",
        "content": "铁甲金戈百战攻，将军未老紫髯秾。\n早依讨粤□□□，□受从骠合骑封。\n惊逻三年微窃鼠，飞腾一日定采□。\n□□访旧燕台去，谁采吾诗当菲葑。",
        "dynasty": "宋",
        "collection_info": null
    },
    {
        "title": "松下茅屋图",
        "author": "方回",
        "content": "一株松下一茅屋，何处山中此景无。\n煨芋老翁常闭户，世人从此画成图。",
        "dynasty": "宋",
        "collection_info": null
    },
    {
        "title": "水仙花画",
        "author": "方回",
        "content": "□绘水仙陪鲁直，梅边更有子瞻形。\n苏兄黄弟神游处，重筑人间顿有亭。",
        "dynasty": "宋",
        "collection_info": null
    },
    {
        "title": "猿獐图",
        "author": "方回",
        "content": "西征君子化为猿，似觉獐头未足伦。\n叫月三声万松外，可能浅草走平原。",
        "dynasty": "宋",
        "collection_info": null
    },
    {
        "title": "猴牛尾貍图",
        "author": "方回",
        "content": "宣城牛尾雪天貍，梅老馋涎为赋诗。\n曾与沐猴戏相得，脂膏争奈猎人知。",
        "dynasty": "宋",
        "collection_info": null
    },
    {
        "title": "东坡真迹",
        "author": "方回",
        "content": "欧苏一代两文忠，頼是滁阳起醉翁。\n谁欲儋州杀坡老，靖康战血鼓腥风。",
        "dynasty": "宋",
        "collection_info": null
    },
    {
        "title": "钱舜举瓜画",
        "author": "方回",
        "content": "老钱工作赵昌花，残绿依稀姤五瓜。\n正叔晦翁凡六说，始知辅嗣大争差。",
        "dynasty": "宋",
        "collection_info": null
    },
    {
        "title": "送广信山长赵然明",
        "author": "方回",
        "content": "宅本词人杰，祠今学者宗。\n才华明斧藻，师范服章缝。\n竭力钻书蠹，乘时补衮龙。\n勉旃企乡达，徽国荷尧封。",
        "dynasty": "宋",
        "collection_info": null
    },
    {
        "title": "拟古五首  其一",
        "author": "方回",
        "content": "达人安天命，养器以待时。\n匪谓闭其门，端坐无所为。\n东家田中苗，既种且溉之。\n西家不復尔，秋至或忍饥。\n一得异一失，非天有偏私。\n口实云自求，曷不观诸颐。",
        "dynasty": "宋",
        "collection_info": null
    },
    {
        "title": "拟古五首  其二",
        "author": "方回",
        "content": "高台垂钓竿，不过一渔翁。\n三径连东篱，略与寒士同。\n何独严与陶，百代流清风。\n文叔本侥倖，寄奴非英雄。\n我评夷与齐，大胜营丘公。",
        "dynasty": "宋",
        "collection_info": null
    },
    {
        "title": "拟古五首  其三",
        "author": "方回",
        "content": "江南九月后，无日非重阳。\n十月十一月，岂不雪且霜。\n严冻杀百草，菊花弥更黄。\n于兹偶有酒，十觞至百觞。\n□□□□了，復醉梅花傍。",
        "dynasty": "宋",
        "collection_info": null
    },
    {
        "title": "拟古五首  其四",
        "author": "方回",
        "content": "骚人称屈宋，宋岂敌子平。\n诗家推陶谢，谢岂肩渊明。\n鲁直爱水仙，以梅为其兄。\n梅似可祖父，吾今改兹评。",
        "dynasty": "宋",
        "collection_info": null
    },
    {
        "title": "拟古五首  其五",
        "author": "方回",
        "content": "知十与知二，回赐同补哲。\n所以孟坚表，九品较优劣。\n人貌无明镜，妍丑孰分别。\n物无权与衡，轻重亦不决。",
        "dynasty": "宋",
        "collection_info": null
    },
    {
        "title": "题禊帖图",
        "author": "方回",
        "content": "永和九年晋癸丑，禊帖至今家家有。\n遗墨一纸出昭陵，摹本宇宙同不朽。\n甲子循环十六周，甫近千岁未为久。\n之字二十我谛观，谁绘此图夸妙手。\n晋人之学吾能□，□以庄子为六经。\n大同小异立议论，漆园遗意入兰亭。\n七情静动应万事，一气聚散钟千形。\n乐极必悲生必死，倏开忽阖风天萤。\n岂不痛哉逸少语，畏怖生老病死苦。\n掇拾释氏之绪余，惴惴其栗有如许。\n颜瓢致乐悲安在，曾箦临死生焉□。\n短中求长断斯文，翰墨高名万万古。",
        "dynasty": "宋",
        "collection_info": null
    },
    {
        "title": "离骚九歌图",
        "author": "方回",
        "content": "正则灵均皇揆余，屈子文章古所无。\n我尝痛饮读□□，□乃復览九歌图。\n九歌根源何所自，羲文周孔易□□。\n□□坤马中孚鹤，鼎虎革豹未济狐。\n载鬼一车豕负涂，先张之弧后说弧。\n奇奇怪怪浩以博，湘纍取以为范模。\n东皇太一九霄下，百灵护驾飞龙趋。\n云中之君俨帝服，眇视四海翔天衢。\n尧女舜妃两婵娟，想见当年泣苍梧。\n大少司命尾东君，倏来忽逝纷驰驱。\n河伯白鼋弭英辅，山鬼赤□□□□。\n桂酒椒浆奠瑶玉，鼓迎箫送鸾凤舆。\n佳人在望□□□，□君不见心踌躇。\n采芳馨兮日将暮，有所思兮甘糜躯。\n吾王不寤蛾眉嫉，知心惟有寡女媭。\n一士葬鱼亡楚国，而况他日秦坑儒。\n我诗颇似贾谊赋，敬弔先生空嗟吁。",
        "dynasty": "宋",
        "collection_info": null
    },
    {
        "title": "题渊明归来图",
        "author": "方回",
        "content": "人以心役形，方寸有所主。\n陋巷足箪瓢，外物肯妄取。\n心或为形役，饥肠内煎煮。\n未必得鼎食，汤镬已烹汝。\n渊明归去来，妙甚第三语。\n自形役自心，何乃浪自苦。\n此理一以悟，公相亦粪土。\n而况折我腰，不过米斗五。\n昨非谢督邮，今是睇衡宇。\n易有不远復，艮曰止其所。\n圣之清若和，高风夷惠伍。\n懦立薄夫敦，仰止迈终古。",
        "dynasty": "宋",
        "collection_info": null
    },
    {
        "title": "题家庆图",
        "author": "方回",
        "content": "昔在成周与唐虞，比屋可封人欢娱。\n皋夔稷契赞帝俞，周有闳颠弘庙谟。\n太平之世与同符，四海朝车同轨□。\n□□有庆万姓苏，天下家家家庆图。",
        "dynasty": "宋",
        "collection_info": null
    },
    {
        "title": "题唐人按乐图",
        "author": "方回",
        "content": "鼓笛笙箫鬨舞茵，伶官和尚杂宫人。\n黄番绰共唐三藏，彷佛相传未必真。",
        "dynasty": "宋",
        "collection_info": null
    },
    {
        "title": "哭方碧山前惠州同知  其一",
        "author": "方回",
        "content": "同宗多两岁，官学幸同门。\n去夏才相别，踰旬遽□□。\n□□淹逆旅，公已见曾孙。\n二子言将葬，惊嗟欲断魂。",
        "dynasty": "宋",
        "collection_info": null
    },
    {
        "title": "哭方碧山前惠州同知  其二",
        "author": "方回",
        "content": "四年登八十，寿过古来稀。\n辞郡非关瘴，思亲自合归。\n千诗存老笔，二纪掩閒扉。\n鸡絮临筵几，随潮夜梦飞。",
        "dynasty": "宋",
        "collection_info": null
    },
    {
        "title": "送叶茂叔淮安教",
        "author": "方回",
        "content": "为儒元匪易，入仕似无难。\n捷疾非科第，飞腾即教官。\n梁城依汴古，楚郡号淮安。\n台省多知己，书灯莫遣寒。",
        "dynasty": "宋",
        "collection_info": null
    },
    {
        "title": "送凌应兰玉传诗序  其一",
        "author": "方回",
        "content": "壬戌同先祖，登名四十年。\n吾衰逃世网，子学绍家传。\n好作声名计，姑随仕宦缘。\n王奇有故事，即见旅朝贤。",
        "dynasty": "宋",
        "collection_info": null
    },
    {
        "title": "送凌应兰玉传诗序  其二",
        "author": "方回",
        "content": "保举甘年进，何妨缓致身。\n暂时刀笔吏，他日腹心臣。\n□□全相似，唐诗更逼真。\n多能乃畏谨，谁不与斯人。",
        "dynasty": "宋",
        "collection_info": null
    },
    {
        "title": "送李伯英",
        "author": "方回",
        "content": "八十三岁李鹤田，我兄事之后八年。\n有弟有弟来见我，我亦待之如弟然。\n鹤田鹤田真神仙，读万卷书忘蹄筌。\n鈎银画铁笔下字，咳珠唾玉胸中篇。\n维伯英甫父深斋，我未识之人称贤。\n相观骨骼听议论，九皋之鸣绍家传。\n□□□□我所敬，论宋勿论唐以前。\n文名第一欧永叔，诗名第一黄庭坚。\n节义第一文丞相，三士鼎峙撑青天。\n隠逸第一□□人，拾吾鹤田其谁旃。\n君不见西汉四皓起商颜，羽□□□刘氏绵。\n又不见东汉子陵卧严滩，足加帝腹摇星躔。\n鹤田为严之处则九鼎重，鹤田为皓之出则九鼎安，吾将以子伯英之行卜之焉。",
        "dynasty": "宋",
        "collection_info": null
    },
    {
        "title": "寄阎承旨靖轩",
        "author": "方回",
        "content": "相逢偶值寄梅人，今岁江南暖未匀。\n报与玉堂真学士，小诗聊当一枝春。",
        "dynasty": "宋",
        "collection_info": null
    },
    {
        "title": "题三苏先生族谱后",
        "author": "方回",
        "content": "眉山万古老苏仙，坡颍儿孙世世贤。\n尚想九关排虎豹，□须七叶珥貂蝉。\n何人不作无穷地，今日才知已定□。\n绍述姦朋市朝挞，剡源学士笔如椽。",
        "dynasty": "宋",
        "collection_info": null
    },
    {
        "title": "至前偶书",
        "author": "方回",
        "content": "江南子月已春迴，一日堪倾一百杯。\n朝饭太牢□□□，□窗西子月中梅。\n閒心自得无穷趣，老气犹夸未尽才。\n我近八旬经万变，傍观嬉戏小婴孩。",
        "dynasty": "宋",
        "collection_info": null
    },
    {
        "title": "湖州推官史彦明碎妖石",
        "author": "方回",
        "content": "君不见杜子美，搜诗益州城。\n西门所见石笋双高蹲，欲募壮士掷天外，使人不疑见本根。\n又不见韩退之，□□□□怜愚民，枯株朽木事为神。\n偶然题作木居士，便有□□□福人。\n安吉古庙李卫公，有一怪石左庑中。\n不知始初孰舁致，矫诬妄诞欺吴侬。\n诸欲杀人劫盗者，牲酒奠祭骈羣凶。\n狂魂滞魄诧凭附，乞灵徼福撑虚空。\n忽值湖州推官史，□如明月清如水。\n集众搥之百杂碎，弃置沟渠同粪矢。\n南方淫祠百且千，焉得一一皆若此。",
        "dynasty": "宋",
        "collection_info": null
    },
    {
        "title": "次韵送郝同知还闽二首  其一",
        "author": "方回",
        "content": "平生奔走遍区中，老尚流离作寓公。\n合坐黄堂称太守，愿求丹剂学仙翁。\n繄谁虎豹占文变，何限貂蝉出武功。\n可似有心随李耳，流沙西迈过崆峒。",
        "dynasty": "宋",
        "collection_info": null
    },
    {
        "title": "次韵送郝同知还闽二首  其二",
        "author": "方回",
        "content": "字画多年逼献之，高材天赋岂人为。\n一枝秃笔无能敌，百尺名楼有所思。\n碛马塞鸿忘旧梦，建茶闽荔富新诗。\n皇天具眼终徼福，多病从来喜让夷。",
        "dynasty": "宋",
        "collection_info": null
    },
    {
        "title": "十四日至节",
        "author": "方回",
        "content": "钱塘多少富豪家，酒肉如山赏物华。\n野老入城□□□，□萝卜菜腊梅花。",
        "dynasty": "宋",
        "collection_info": null
    },
    {
        "title": "十六日大雪",
        "author": "方回",
        "content": "长至前踰一月晴，忽然细细雨无声。\n中宵变作今□□，□得楼头鼓角清。",
        "dynasty": "宋",
        "collection_info": null
    },
    {
        "title": "十七日大雪",
        "author": "方回",
        "content": "扁舟未觉出城难，访旧情知老畏寒。\n七十五翁无□□，□楼聊且隔帘看。",
        "dynasty": "宋",
        "collection_info": null
    },
    {
        "title": "寄题朱信州自闲堂",
        "author": "方回",
        "content": "吾师魏华父，庵以自为名。\n自庵有类稿，其文世盛行。\n吾友陈寿夫，堂以自为号。\n谓予可言诗，玉成有大造。\n上饶朱使君，燕居题自闲。\n此自指何处，专指方寸间。\n闲眠与闲防，暇字匪二义。\n自防乃自暇，只是一箇自。\n子思慎其独，使君资之深。\n自身闲不难，先当闲自心。",
        "dynasty": "宋",
        "collection_info": null
    },
    {
        "title": "赠学易耕心",
        "author": "方回",
        "content": "佛书曾画牛犁舌，以易耕心却不然。\n一寸地中栽□□，□将三寸舌谈天。",
        "dynasty": "宋",
        "collection_info": null
    },
    {
        "title": "和李鹤田乙未赠李个庵",
        "author": "方回",
        "content": "这个庵中这个人，莫将两个认心身。\n一个亦无羲□□，□于此处玩天真。",
        "dynasty": "宋",
        "collection_info": null
    },
    {
        "title": "全真教随喜",
        "author": "方回",
        "content": "全真遗教契清宁，萧散无为养性灵。\n百岁萍蓬无定迹，一身土木已忘形。\n陈言不用参同契，秘法何须急律令。\n中有异人殊未测，倏然轻举上青冥。",
        "dynasty": "宋",
        "collection_info": null
    },
    {
        "title": "雪中泛舟",
        "author": "方回",
        "content": "诗翁泛雪船，动趣两三篇。\n未快看梅眼，空流忆酒涎。\n□□衝冻凌，饥雁起荒田。\n儿女牵衣处，新春入暮年。",
        "dynasty": "宋",
        "collection_info": null
    },
    {
        "title": "去姑苏",
        "author": "方回",
        "content": "双脸殷红捧玉尊，阳台彷佛见香魂。\n一生心道苏州好，何事摇船出葑门。",
        "dynasty": "宋",
        "collection_info": null
    },
    {
        "title": "过临平二首  其一",
        "author": "方回",
        "content": "临平山下泛归船，何必荷花五月天。\n记取五更霜□□，□芳桥买小鱼鲜。",
        "dynasty": "宋",
        "collection_info": null
    },
    {
        "title": "过临平二首  其二",
        "author": "方回",
        "content": "行在名存一梦惺，西湖路近六长亭。\n陈桥驿与临平镇，兴废何人了汗青。",
        "dynasty": "宋",
        "collection_info": null
    },
    {
        "title": "寄魏珍卿",
        "author": "方回",
        "content": "五十年登静老门，八男今见九曾孙。\n浮生变幻□□□，□事艰危讵忍论。\n三级浪知龙有种，九皋声喜鹤犹□。\n□□舟畔书帷旧，酒醒灯前欲断魂。",
        "dynasty": "宋",
        "collection_info": null
    },
    {
        "title": "寄魏鹤台并呈虚舟",
        "author": "方回",
        "content": "损益相因俯仰间，人才世事颇相关。\n熙丰消息黄龙府，濂洛源流白鹤山。\n此道不随高岸改，吾徒宁作野云閒。\n世家但保书灯在，莫羡云霄玉笋班。",
        "dynasty": "宋",
        "collection_info": null
    },
    {
        "title": "寄魏景山",
        "author": "方回",
        "content": "长桥身作长城梦，南五湖天北济淮。\n重听吴歈怜我老，忆骑塞马与君偕。\n田园粗有何须侈，子婿俱贤岂不佳。\n七十六翁如未死，便邮一纸更忘怀。",
        "dynasty": "宋",
        "collection_info": null
    },
    {
        "title": "壬寅立春在辛丑十二月二十九日归□□□三宿",
        "author": "方回",
        "content": "隔日春先立，崇朝岁始除。\n去来身不定，好恶梦皆□。\n□□千山外，舟车一月余。\n岂真休客担，犹□□家书。",
        "dynasty": "宋",
        "collection_info": null
    },
    {
        "title": "予丁亥生壬寅年七十六留杭十二年",
        "author": "方回",
        "content": "吾生已是三分过，此地胡为一纪留。\n万事无心偶然耳，久将身世付浮休。",
        "dynasty": "宋",
        "collection_info": null
    },
    {
        "title": "送鲍子寿宝庆教授",
        "author": "方回",
        "content": "吾闻陈后山，两为彭城教。\n先生新安人，历岁董卿□。\n□□晚颍州，日与坡老乐。\n君今实似之，往食邵阳稍。\n□□□□□，□□□□□。\n吾闻徐孝节，教授家山阳。\n其名闻于朝，其行高□□。\n□□大书之，特褒宣德郎。\n君今讵止此，即日鹓鹭行。\n□□□□□，□□□□□。\n戊午秋七月，予泛洞庭湖。\n君山朝欲曙，武口日未□。\n□□怒蛟龙，忠信堪支吾。\n君胸有所挟，浮湘弔苍梧。\n□□□□□，□□□□□。\n长沙十二县，东西湘江夹。\n君才岳麓高，君心洞庭□。\n□□古邵州，青灯萃儒帢。\n循循善诱人，不必剑□□。\n君往隶邵学，近接濂翁州。\n君居长徽学，晦翁之故丘。\n颜曾思生鲁，孟子生于邹。\n君其邹鲁人，天畀邹鲁游。",
        "dynasty": "宋",
        "collection_info": null
    },
    {
        "title": "六言四首  其一",
        "author": "方回",
        "content": "马文园消渴病，嵇中散绝交书。\n未害子虚乌有，可□□□才疏。",
        "dynasty": "宋",
        "collection_info": null
    },
    {
        "title": "六言四首  其二",
        "author": "方回",
        "content": "楼中老子无事，座上梅花盛开。\n闭目不闭鼻孔，暗□□□自来。",
        "dynasty": "宋",
        "collection_info": null
    },
    {
        "title": "六言四首  其三",
        "author": "方回",
        "content": "读万卷行万里，酌一杯题一诗。\n颓龄如此如此，豪气已而已而。",
        "dynasty": "宋",
        "collection_info": null
    },
    {
        "title": "六言四首  其四",
        "author": "方回",
        "content": "传灯录第一卷，我佛世尊如来。\n自谓寂灭乐已，谁不呜呼哀哉。",
        "dynasty": "宋",
        "collection_info": null
    },
    {
        "title": "题王起宗画雪扇六言",
        "author": "方回",
        "content": "何必见戴安道，月圆夜雪晴时。\n乌府王起宗画，□□□□虚谷诗。",
        "dynasty": "宋",
        "collection_info": null
    },
    {
        "title": "送郝同知",
        "author": "方回",
        "content": "仆昔尘忝岁壬戌，甲科为首降为乙。\n宰相谓己□□□，□实见怒出私臆。\n汉东掌教大洪山，寄名帅幕隶□□。\n□陵还鄂舣安陆，燃火高岸夜伐荻。\n是时约近一二□，□书有来递铃急。\n阃公拆观众太息，郢州新丧二千石。\n□□盖代真人豪，养士万数马千疋。\n边头失此老□□，□□以致襄阳失。\n世事轮云勿嘆嗟，郢州诸子吾皆识。\n伯仲□□落鵰手，舞骑弯弓轰霹雳。\n黄金锁甲青油幕，黄卷青灯从此出。\n能为横槊建安诗，不减修禊永和笔。\n难弟兄中屈指三，漳州半刺今第一。\n黄閤紫枢乌台官，有求可以唾手得。\n邂逅一閒二十年，髭雪鬓霜慵不摘。\n我老我穷甚于公，公独枉驾顾此客。\n既觞我酒俎豆之，又厪珠玉□□什。\n一别千门换桃符，梅初未白柳遄碧。\n人生有若鸿□□，衔芦一枝食数粒。\n往来去就无定所，寒避江湖暖沙碛。\n此心与彼独不同，睡裏有情梦相忆。",
        "dynasty": "宋",
        "collection_info": null
    },
    {
        "title": "次韵赵朴翁赴衍圣公峄山书院之招",
        "author": "方回",
        "content": "邹鲁相望击柝间，亦颜谁许独晞颜。\n同源泗水别沂水，接壤峄山连泰山。\n万世元勋闢杨墨，一时浮论主雍环。\n七篇事业君能讲，男子临岐泪肯潸。",
        "dynasty": "宋",
        "collection_info": null
    },
    {
        "title": "正月二十一日偶题",
        "author": "方回",
        "content": "楼头日日倚危栏，来往人忙许静看。\n老子无聊常□□，杏花欲动更春寒。\n虚名畴昔三千字，险路平生百八盘。\n挥翰玉堂有公相，閒人赢得把渔竿。",
        "dynasty": "宋",
        "collection_info": null
    },
    {
        "title": "题王瓛王珪母郭氏义节记",
        "author": "方回",
        "content": "老儒致聘女师儒，二十言归四十夫。\n令弟阶庭骈两玉，贤郎门户俨双珠。\n摽梅迨吉年虽浅，泛柏维仪志不踰。\n冠帔笏袍相照映，称觞真可画成图。",
        "dynasty": "宋",
        "collection_info": null
    },
    {
        "title": "题郎川纪胜图",
        "author": "方回",
        "content": "维汝明父起宗父，古润尝僚佐农扈。\n酾酒金山焦山寺，□马昇州扬州府。\n歌诗千百南北传，一别十年散还聚。\n骎致五袠知天命，双鬓更无丝一缕。\n昔贤相思即命驾，车而不笠莫敢侮。\n汝明家在军都山，田十五顷清颍湾。\n母及子孙六百指，仰事俯育身久閒。\n大江之南雁北向，故人闻缀行台班。\n合眼有时得相见，不过梦中空往还。\n起宗籍籍□□史，□□易退仕如止。\n桐川大邑当孔道，弦歌声□□□□。\n断桥流水来者谁，两辔相逢各惊喜。\n丹青惨澹绘为图，邃□幽穿知几里。\n右军兰亭未足夸，摩诘辋川焉可拟。\n紫阳洞天虚谷春，亦荷老笔为写真。\n踰七望八盍早往，沧浪日濯冠缨尘。\n二公妙龄挟才艺，往往见知今宰臣。\n省□□□夕有命，再使尧舜风俗醇。\n锦囊此轴且捲起，未可□□□鲙莼。",
        "dynasty": "宋",
        "collection_info": null
    },
    {
        "title": "春半久雨走笔五首  其一",
        "author": "方回",
        "content": "月余不浴不梳头，垢服埃巾独倚楼。\n万古事销閒裏醉，一年春向雨中休。\n天时纔暖又还冷，人世少欢多是愁。\n治乱无穷如纠缠，华山高卧最为优。",
        "dynasty": "宋",
        "collection_info": null
    },
    {
        "title": "春半久雨走笔五首  其二",
        "author": "方回",
        "content": "早从师读易干元，晚乃微探性命源。\n道在一前包宇宙，心无二处契羲轩。\n行将死矣依先冢，即合归欤理故园。\n二十余年復韦布，人生焉用两朱轓。",
        "dynasty": "宋",
        "collection_info": null
    },
    {
        "title": "春半久雨走笔五首  其三",
        "author": "方回",
        "content": "纔喜晴明又雨阴，寻春未了早春深。\n牡丹芍药□□□，寒食清明上冢心。\n诗癖已应吟万首，酒狂何止费千金。\n□□百岁三分过，屡死焉知活到今。",
        "dynasty": "宋",
        "collection_info": null
    },
    {
        "title": "春半久雨走笔五首  其四",
        "author": "方回",
        "content": "万事心空口亦箝，如何感事气犹炎。\n落花满砚慵磨墨，乳燕归梁急捲帘。\n诗句妄希敲月贾，郡符深愧钓滩严。\n千愁万恨都消处，笑指邻楼一酒帘。",
        "dynasty": "宋",
        "collection_info": null
    },
    {
        "title": "春半久雨走笔五首  其五",
        "author": "方回",
        "content": "耳焦髪秃四肢枯，年近非熊异壮图。\n见识渐高诗□□，精神常好酒相扶。\n地舆茂育元非有，天宇空虚不是无。\n自笑太仓中一粒，梦魂夜夜侍都俞。",
        "dynasty": "宋",
        "collection_info": null
    },
    {
        "title": "醉题二首  其一",
        "author": "方回",
        "content": "倏忽侵寻八十翁，平生学问见诗中。\n可因道术仙能到，何用禅言佛不同。\n是是非非双鬓白，鶑鶑燕燕百花红。\n太岁壬寅题此句，小楼买酒酹东风。",
        "dynasty": "宋",
        "collection_info": null
    },
    {
        "title": "醉题二首  其二",
        "author": "方回",
        "content": "卖花人憩小楼前，买几枝看日典钱。\n诗向梦中频□□，□才醉后便如仙。\n贫閒略比陶元亮，老寿将过白乐天。\n□□定为林下计，严滩西向练溪船。",
        "dynasty": "宋",
        "collection_info": null
    },
    {
        "title": "道山座主先生平章吕公挽歌辞五首  其一",
        "author": "方回",
        "content": "一门真将相，天地间生之。\n表海太公望，封王郭子仪。\n□□堪袭阃，跨竈早持麾。\n福寿完终始，人□□□□。",
        "dynasty": "宋",
        "collection_info": null
    },
    {
        "title": "道山座主先生平章吕公挽歌辞五首  其二",
        "author": "方回",
        "content": "乃翁同此老，两柱共擎天。\n初作二千石，才生十九年。\n汉阳□最大，岭外帅何缘。\n极恨湖滨相，姦臣喜弄权。",
        "dynasty": "宋",
        "collection_info": null
    },
    {
        "title": "道山座主先生平章吕公挽歌辞五首  其三",
        "author": "方回",
        "content": "□公三十岁，死守汉阳城。\n焉得江陵阃，能支鄂渚兵。\n椿庭纔不起，槐府已无情。\n最恨木绵鬼，干坤一掷轻。",
        "dynasty": "宋",
        "collection_info": null
    },
    {
        "title": "道山座主先生平章吕公挽歌辞五首  其四",
        "author": "方回",
        "content": "昔仆叨名第，繄谁极作成。\n首捐登仕诰，误掇别闱□。\n□□人皆喜，权臣独不平。\n可怜身欲死，无以报平生。",
        "dynasty": "宋",
        "collection_info": null
    },
    {
        "title": "道山座主先生平章吕公挽歌辞五首  其五",
        "author": "方回",
        "content": "大别登秋兴，南楼望战尘。\n兴亡元有数，生死不无神。\n将相名千古，儿孙近百人。\n生灵活亿万，报岂止公身。",
        "dynasty": "宋",
        "collection_info": null
    },
    {
        "title": "次韵谢周兄见访",
        "author": "方回",
        "content": "弱壮之间几辈流，不凡已与老成侔。\n笔端可挽千钧弩，胸次如登百尺楼。\n良木政须资长养，芳兰未厌□□□。\n□□衰晚不闻道，幸早专心似奕秋。",
        "dynasty": "宋",
        "collection_info": null
    },
    {
        "title": "赠俞碧岩体仁刊图书",
        "author": "方回",
        "content": "上古包羲卦初画，五行之金刀为革。\n两仪四象生□□，□初一圈为太极。\n八卦之上六十四，右干左坤名曰易。\n因重□定科斗书，削木为方竹为册。\n捣纸束毫写今字，世降俗□动山积。\n何如简径却艰难，篠簜梓桐事雕刻。\n所以近人刊图书，篆籀依稀规鸟迹。\n博雅君子具老眼，尔□生者□不识。\n紫阳山西星源州，遥见长虹贯白日。\n伊人□□□□间，云气开晴碧岩碧。\n一旦飘然□□湖，硎刃如□□□□。\n谁尝石鼓玩陈仓，忽似野碑揭邹峄。\n赠我三印红屈蟠，细□游丝疏復密。\n侯王黄金橐驼纽，韩彭何曾得渠力。\n如我□绿绶亦无，不过小匣藏寸物。\n閒诗倡和外谨封，家书时用报儿侄。\n佩之如宝汉刚卯，不惧取将轰霹雳。",
        "dynasty": "宋",
        "collection_info": null
    },
    {
        "title": "清明大雪三日",
        "author": "方回",
        "content": "半月雕梁燕子归，怯寒着尽旧绵衣。\n何人醉眼西湖路，错认杨花作雪飞。",
        "dynasty": "宋",
        "collection_info": null
    },
    {
        "title": "跋高舍人钱舜举君选着色山水",
        "author": "方回",
        "content": "堆青仍积翠，山与水俱奇。\n毫髪渔船远，寻常草舍卑。\n喜君真好学，索我细题诗。\n卷轴频舒卷，明窗肯见思。",
        "dynasty": "宋",
        "collection_info": null
    },
    {
        "title": "送戴帅初信州教授",
        "author": "方回",
        "content": "伏羲之后几万年，尧舜八圣孟一贤。\n谁学其学传其传，□明间气生戴先。\n上庠文声撑青天，高揭兰闱十名前。\n□□隻字宫商宣，岂但场屋着祖鞭。\n早合玉堂照金莲，□□□衣常退然。\n擢第三十二载间，昔日朱颜今苍颜。\n踰冠□□□□班，垂迫耳顺犹在閒。\n一任金陵绛帐还，近始再调□□山。\n得非世道多间关，乍可不仕避险艰。\n四男二女膝□环，束修餬口莱衣斑。\n我宿冒忝博士官，稠众中□□□□。\n□□直上秋天寒，得公老笔不厌看。\n雄文两魁□□□，□□柄国韬祸端。\n老夫寻遭霜简弹，白首相逢徒□□。\n□□□给瓮虀酸，人生出处如此难。",
        "dynasty": "宋",
        "collection_info": null
    },
    {
        "title": "画观世音赞",
        "author": "方回",
        "content": "□见呻吟，我砭我针。\n人有此心，即观世音。",
        "dynasty": "宋",
        "collection_info": null
    },
    {
        "title": "题曹舍人文龙墨竹扇仲宾息斋写",
        "author": "方回",
        "content": "文湖州笔欠坡诗，便面潇潇雨一枝。\n暑汗轻摇骨□□，□间谁识庾元规。",
        "dynasty": "宋",
        "collection_info": null
    },
    {
        "title": "题陈仲良宅观古物及徐熙来禽卷",
        "author": "方回",
        "content": "车书一统混干坤，福地钱塘户口蕃。\n治世故□□巨室，吉人宜尔保名门。\n金玉印章文物古，丹青图画典刑存。\n来禽几颗徐熙笔，欲摘红鲜荐酒樽。",
        "dynasty": "宋",
        "collection_info": null
    },
    {
        "title": "送吴僧庆閒上人",
        "author": "方回",
        "content": "唐僧穷岛可，应是笔能追。\n投卷初来此，迴船忽去之。\n味□工会合，情淡惯分离。\n许读红楼集，昌黎亦赠诗。",
        "dynasty": "宋",
        "collection_info": null
    },
    {
        "title": "观世音像赞",
        "author": "方回",
        "content": "观见世间，苦痛之心。\n而往救之，脱彼呻吟。\n咄，千□□□，□□隻眼。\n曰何以故，以心观心。",
        "dynasty": "宋",
        "collection_info": null
    },
    {
        "title": "五月二夜闻雨大□□日至杭",
        "author": "方回",
        "content": "□凉唤起酒醒人，听雨更阑得句新。\n儿子远来作生□，□□□十六年身。",
        "dynasty": "宋",
        "collection_info": null
    },
    {
        "title": "送汪復心饶州教",
        "author": "方回",
        "content": "派出鱼龙氏，声摇虎豹关。\n两司千里泮，一退四年閒。\n学孔谁如孔，晞颜我亦颜。\n不应但携酒，日日看芝山。",
        "dynasty": "宋",
        "collection_info": null
    },
    {
        "title": "送毕用虎谈星命",
        "author": "方回",
        "content": "知君家世擅儒风，不与江湖术士同。\n季主市占排贾谊，□平肆卜服扬雄。\n言谈简淡非长古，揖让雍□□鞠躬。\n甲子支干五星说，源流本出六经中。",
        "dynasty": "宋",
        "collection_info": null
    },
    {
        "title": "题冻雀着色梅花",
        "author": "方回",
        "content": "一枝玉蕊艷□□，□雀双跧冻翼香。\n谁识绿毛挂么凤，坡仙诗眼醉南□。",
        "dynasty": "宋",
        "collection_info": null
    },
    {
        "title": "壬寅生日杨广文携示壬辰生日诗次韵",
        "author": "方回",
        "content": "方寸天知地亦知，昂藏胸次了无奇。\n山林独乐休官早，□县徒劳见事迟。\n一影浪行千万里，十年未朽两三诗。\n故□□□惊陈迹，旅次传抄付小儿。",
        "dynasty": "宋",
        "collection_info": null
    },
    {
        "title": "壬寅生日别赋",
        "author": "方回",
        "content": "南踰梅岭北冰天，跋涉艰危□□怜。\n颇頼青州从事力，□过绛县老人年。\n稍同气臭能□□，□□□□□□□。\n□□八旬苦多病，且须烂醉海榴前。",
        "dynasty": "宋",
        "collection_info": null
    },
    {
        "title": "生日后三朝又书",
        "author": "方回",
        "content": "□□七十六年春，湖海飘零一病身。\n相爱故人夸寿相，远□儿子作生辰。\n齿浮声嗄调凉剂，髪少头疮爪破巾。\n只合归欤办棺冢，断无华表石麒麟。",
        "dynasty": "宋",
        "collection_info": null
    },
    {
        "title": "送丘正之海盐州教授二首  其一",
        "author": "方回",
        "content": "而立年前髭未长，金台早已擅名场。\n法书笔下蛟龙□，□句胸中锦绣肠。\n斧藻一州专学校，枌榆卜舍近家乡。\n□□讲道相传授，不在槐花举子忙。",
        "dynasty": "宋",
        "collection_info": null
    },
    {
        "title": "送丘正之海盐州教授二首  其二",
        "author": "方回",
        "content": "去年七月朔风潮，倒海排山蜃鳄骄。\n亭□□□□□□，□宫未必尽飘飖。\n随宜补葺灯窗破，循序扶持粟廪□。\n□友一心研义理，浙乡风俗未萧条。",
        "dynasty": "宋",
        "collection_info": null
    },
    {
        "title": "送张仲实宜兴州教授",
        "author": "方回",
        "content": "天未丧斯文，遯翁续思孟。\n戒慎恐惧传，源流独也正。\n□□中节情，未发为善性。\n人己不睹闻，了无一可侦。\n上璧□□朗，下譬深渊靓。\n尚復有形迹，两物相照映。\n人心统性情，本□垢可净。\n鬼神不能知，匣中未开镜。\n所以古君子，一恬□□□。\n学者当此时，养之惟以敬。\n述者于兹明，作者于兹圣。\n三畏孰为首，战兢保天命。\n武林子张子，早执文□□。\n□□将相家，炎绍四大姓。\n未应钓渭□，□□□□□。\n□□□□□，□见退之病。\n中年有省悟，坐觉浮华屏。\n宜兴□□□，□□闻且榜。\n诸生望绛帐，□以慰郊迎。\n朱子所着书，率□□□□。\n当于谨独上，有法更究竟。",
        "dynasty": "宋",
        "collection_info": null
    },
    {
        "title": "题孙廷玉藏李仲宾墨竹",
        "author": "方回",
        "content": "仲宾笔底招君子，廷玉胸中敬正人。\n更着紫阳虚叟句，两公烱烱见精神。",
        "dynasty": "宋",
        "collection_info": null
    },
    {
        "title": "寄题感应夫人庙",
        "author": "方回",
        "content": "观世音化马郎妇，西王母嘲方朔儿。\n干坤大幻万千变，□我敬之而远之。",
        "dynasty": "宋",
        "collection_info": null
    },
    {
        "title": "五月二十三日怀归二首  其一",
        "author": "方回",
        "content": "拔茅犹在盍归休，何事清河日倚楼。\n百岁四分三已过，十朝九醉一无愁。\n独遗蕙帐容逋客，谁向瓜田识故侯。\n定是紫阳山下路，西风仙袂揖浮丘。",
        "dynasty": "宋",
        "collection_info": null
    },
    {
        "title": "五月二十三日怀归二首  其二",
        "author": "方回",
        "content": "生红一簇海榴枝，惭愧虚翁两鬓丝。\n久客湖山何足恋，□□父子自相知。\n江南江北千钟酒，身后身前万首诗。\n连□□霖忽开朗，人生亦有晚晴时。",
        "dynasty": "宋",
        "collection_info": null
    },
    {
        "title": "题答禄章瑞净香亭",
        "author": "方回",
        "content": "□□成都府治元帅堂，绿竹含箨新出墙。\n今古诗人第一□，幕属工部员外郎。\n□□□酒樽，主宾遨晚凉。\n上句雨洗娟娟净，一扫人间尘土黄。\n下句吓破严武胆，解道风吹细细香。\n竹净易见香难说，此□撩天鼻孔长。\n我知横溪□□□，□□少陵先生鼻。\n不徒□此君之佳色，又能识此君至清之□。\n然则是又不徒识此君之清气，而能识此君之真味，识此君之深意者欤。\n下一转语参此禅，敢问竹香云何细而细。",
        "dynasty": "宋",
        "collection_info": null
    },
    {
        "title": "题范阳祖泽士荣松斋",
        "author": "方回",
        "content": "九天风雨岁寒频，十八公边夜读身。\n气味菟□□□□，□朋梅竹可三人。\n秦皇爱护加封爵，夏后栽培作社□。\n可以书灯照吟榻，落毛扫石当茶薪。",
        "dynasty": "宋",
        "collection_info": null
    },
    {
        "title": "六月八日迁寓侍郎桥",
        "author": "方回",
        "content": "梧桐楼外雨萧萧，客裏迁居意不聊。\n凈土偶邻罗汉洞，閒人肯羡侍郎桥。\n蠹鱼书少家何窘，行李船轻路匪遥。\n此□十翁肯相送，典钱沽酒了今朝。",
        "dynasty": "宋",
        "collection_info": null
    },
    {
        "title": "苦雨半年",
        "author": "方回",
        "content": "□海蛟龙睡不鼾，半年昼夜雨漫漫。\n何曾略识三春暖，更□难禁六月寒。\n孰感神明迴叶气，忍闻生聚落深湍。\n鳌□□掷将期矣，不许□□□日安。",
        "dynasty": "宋",
        "collection_info": null
    },
    {
        "title": "六月十二日侍郎桥感事",
        "author": "方回",
        "content": "□大历历七南朝，几□□潮夜復潮。\n湖上已无□□□，□□□有侍郎桥。\n官同谢傅惭高洁，位过周公肆吝骄。\n□□□心木绵鬼，秽声不与骨俱销。",
        "dynasty": "宋",
        "collection_info": null
    },
    {
        "title": "题郭元德寓意斋藁后",
        "author": "方回",
        "content": "一砚随身一棹轻，斗南斗北仰诗名。\n岂真寓意不留意，□恐无情还有情。\n瘦岛独敲逢尹诘，癖陵宁死要人惊。\n□□自号异商隠，妥律平平仄仄平。",
        "dynasty": "宋",
        "collection_info": null
    },
    {
        "title": "题施好古示龚学古瘦马六言",
        "author": "方回",
        "content": "画马不学韩干，我知八十翁心。\n使皆肥□□□，□□□□可斟。",
        "dynasty": "宋",
        "collection_info": null
    },
    {
        "title": "送江泰发晦庵书院小学教谕",
        "author": "方回",
        "content": "翩然归去两芒鞋，朱子书堂小学斋。\n好向四书寻骨髓，敢辞五岭役筋骸。\n晦传可是终无愧，遯筮谁知晚□佳。\n前哲持身但如此，知时岂不有吾侪。",
        "dynasty": "宋",
        "collection_info": null
    },
    {
        "title": "次韵曹清父营生坟追和范石湖韵四首  其一",
        "author": "方回",
        "content": "桑榆未迫尚东隅，诸子盈前返哺乌。\n早检青囊营□□，□□丹竈着工夫。\n无生话可忘言了，自祭文能信手摸。\n□□□年未遑办，一抔□□□良图。",
        "dynasty": "宋",
        "collection_info": null
    },
    {
        "title": "次韵曹清父营生坟追和范石湖韵四首  其二",
        "author": "方回",
        "content": "古来奕世保松楸，八百姬周四百刘。\n今代未闻□□□，□时尚想引魌头。\n干戈蒿里无完穴，□□兰亭有□□。\n□□□□谁可免，一杯聊□祝千秋。",
        "dynasty": "宋",
        "collection_info": null
    },
    {
        "title": "次韵曹清父营生坟追和范石湖韵四首  其三",
        "author": "方回",
        "content": "□□如斯举一隅，谁非长夜閟金乌。\n裹尸马革真□□，□□□山浅丈夫。\n羽化苦无仙伎俩，茶毗别是佛规模。\n□□彭祖终须尔，匪悟浮休肯豫图。",
        "dynasty": "宋",
        "collection_info": null
    },
    {
        "title": "次韵曹清父营生坟追和范石湖韵四首  其四",
        "author": "方回",
        "content": "杀心奕局响纹楸，鷄肋何如酒德刘。\n世事但堪常袖手，人生政要早迴头。\n谁能卒办鱼千里，自笑终成貉一丘。\n□□明年纔七十，商山剩饫紫芝秋。",
        "dynasty": "宋",
        "collection_info": null
    },
    {
        "title": "赠胡端本显伯教谕二首  其一",
        "author": "方回",
        "content": "星□□□□诸胡，乡里人人仰范模。\n韬养沉潜求大□，□挥□□号通□。\n□生不出跧吟屋，垂老□□□□□。\n□□旧坑砚中觅，浮溪汪氏遯翁朱。",
        "dynasty": "宋",
        "collection_info": null
    },
    {
        "title": "赠胡端本显伯教谕二首  其二",
        "author": "方回",
        "content": "芙蓉岭外矮窗开，夜读灯从祖父来。\n四海八荒□□□，□山一壑绝尘埃。\n生涯晚节香黄菊，世德清阴映绿槐。\n□□仲车教乡里，何时除目下行台。",
        "dynasty": "宋",
        "collection_info": null
    },
    {
        "title": "送刘仲鼎浏阳教四首  其一",
        "author": "方回",
        "content": "□□今名郡，刘公昔硕师。\n山留黄帝跸，水遶紫阳祠。\n遣□□□足，陈言讲说疲。\n□曾参到否，未有四书时。",
        "dynasty": "宋",
        "collection_info": null
    },
    {
        "title": "送刘仲鼎浏阳教四首  其二",
        "author": "方回",
        "content": "□向湖南去，衡湘剩□□。\n泪凝斑竹恨，骨冷葬鱼悲。\n学□循常式，师生整旧现。\n□轩何故道，无所为而为。",
        "dynasty": "宋",
        "collection_info": null
    },
    {
        "title": "送刘仲鼎浏阳教四首  其三",
        "author": "方回",
        "content": "浏阳吾未到，畴昔到长沙。\n文定诸胡子，宣公故相□。\n□□□已化，心皎月无瑕。\n□□寻方册，灯昏眼易花。",
        "dynasty": "宋",
        "collection_info": null
    },
    {
        "title": "送刘仲鼎浏阳教四首  其四",
        "author": "方回",
        "content": "□□湘江洁，名应岳麓齐。\n扁舟先浙左，匹马次江西。\n眼可□今大，诗须到处题。\n世人无陆学，一笑过金溪。",
        "dynasty": "宋",
        "collection_info": null
    },
    {
        "title": "赠秋蓬王相士",
        "author": "方回",
        "content": "人生兮若蓬，摇落兮秋风。\n或南兮或北，忽西兮忽东。\n□□兮潦水，高之兮太空。\n天翔兮征鸿，地泄兮鸣蛬。\n皆一气□所使兮，曾不由夫我躬。\n焉得三万六千日，无尽无藏兮惟杯中。",
        "dynasty": "宋",
        "collection_info": null
    },
    {
        "title": "赠范君用笔工五首  其一",
        "author": "方回",
        "content": "汉庭上方斩马剑，子制毛锥端似之。\n未办朱云请此物，笔诛市挞佞臣谁。",
        "dynasty": "宋",
        "collection_info": null
    },
    {
        "title": "赠范君用笔工五首  其二",
        "author": "方回",
        "content": "世上岂无千里马，能骑千里马何人。\n直须读书破万卷，始用子笔如有神。",
        "dynasty": "宋",
        "collection_info": null
    },
    {
        "title": "赠范君用笔工五首  其三",
        "author": "方回",
        "content": "画工如山赤墀下，调子之笔丹青匀。\n一洗万古空凡马，曹将军外更无人。",
        "dynasty": "宋",
        "collection_info": null
    },
    {
        "title": "赠范君用笔工五首  其四",
        "author": "方回",
        "content": "未夸长管入手便，政须短管护铦锋。\n未染濡时常着帽，忽□脱帽走蛟龙。",
        "dynasty": "宋",
        "collection_info": null
    },
    {
        "title": "赠范君用笔工五首  其五",
        "author": "方回",
        "content": "善舞吾闻霓裳曲，□□音有陶朱公。\n长袖多钱世岂少，铁鞭难得尉迟恭。",
        "dynasty": "宋",
        "collection_info": null
    },
    {
        "title": "赠马唐卿数学环中吟",
        "author": "方回",
        "content": "扬子云易为太玄，邵尧夫易为皇极。\n温公之易曰潜虚，观物行成有七易。\n环圆其形刳其中，圆则能转中则容。\n譬如门牡必有牝，环中居士心与同。\n车各双轮三十辐，与之运行谓之毂。\n毂之两端凿窍穴，良工于此膏其轴。\n老子教人举一隅，庄子推广言户枢。\n圆而能容无滞碍，大德若容百川输。\n居士易应有师授，言人咎休顷刻究。\n厥祖三世登巍科，乃翁八旬享高寿。\n环外人赋环中篇，何时吴门吾过船。\n携酒与汝谈此事，月窟天根玄又玄。",
        "dynasty": "宋",
        "collection_info": null
    },
    {
        "title": "兰亭",
        "author": "方回",
        "content": "细看僧字永和碑，谁见山阴落笔时。\n想像捧心□□□，□间几本话西施。",
        "dynasty": "宋",
        "collection_info": null
    },
    {
        "title": "中秋夜喜晴",
        "author": "方回",
        "content": "秋来剩赋倚楼吟，天慰衰翁此夜心。\n霁色一轮升白玉，欢声万镒价黄金。\n酒纔半醉吾忘我，诗最难题古到今。\n日□西流聊困卧，不知更浅与更深。",
        "dynasty": "宋",
        "collection_info": null
    },
    {
        "title": "八月十八日天晓二首  其一",
        "author": "方回",
        "content": "木犀花正盛，吹入满楼香。\n不是人无寐，焉知夜已长。\n树鸣秋雨急，潮过海天凉。\n自觉衣裘少，侵寻近肃霜。",
        "dynasty": "宋",
        "collection_info": null
    },
    {
        "title": "八月十八日天晓二首  其二",
        "author": "方回",
        "content": "河中船已动，岸亦有人行。\n城北钟声断，楼东鬼宿明。\n倚□□酒醒，搔首小诗成。\n□□中秋热，今朝始渐清。",
        "dynasty": "宋",
        "collection_info": null
    },
    {
        "title": "寄题陈公辅听雨轩",
        "author": "方回",
        "content": "知时润物最关心，不作珠帘暮捲吟。\n龙过惊迴欹枕梦，檐声点点是商霖。",
        "dynasty": "宋",
        "collection_info": null
    },
    {
        "title": "八月二十日天晓",
        "author": "方回",
        "content": "清晓潮初过，西风猎弊裘。\n肯为贫士地，偏觉老人愁。\n蟋蟀声弥急，梧桐色渐愁。\n残星余几点，吾独倚吾楼。",
        "dynasty": "宋",
        "collection_info": null
    },
    {
        "title": "八月二十日赵西湖携酒夜醒二更记事  其一",
        "author": "方回",
        "content": "社袄初穿暑气收，今朝五日过中秋。\n隔湖我每思□□，□市公能顾小楼。\n斗酒隻鷄承厚意，扁舟匹马约閒游。\n吾侪不与人间事，肯挂眉头一点愁。",
        "dynasty": "宋",
        "collection_info": null
    },
    {
        "title": "八月二十日赵西湖携酒夜醒二更记事  其二",
        "author": "方回",
        "content": "酒醒更深独倚楼，天清地静俯河流。\n梧桐影转三更月，蟋蟀声催万象秋。\n自古有生皆有死，即今无喜亦无忧。\n更着四年当八十，我于人世復何求。",
        "dynasty": "宋",
        "collection_info": null
    },
    {
        "title": "八月二十三日早起",
        "author": "方回",
        "content": "不寐缘何事，无言试自思。\n百年欹枕裏，五夜倚楼时。\n天下奇才少，人中间气谁。\n洗心方见易，知道始能诗。\n可用黄庭演，何劳素问医。\n傥来縻尔爵，小事惄如饥。\n栗里渊明菊，商山绮里芝。\n干坤万万古，达者姓名垂。",
        "dynasty": "宋",
        "collection_info": null
    },
    {
        "title": "赠存古杨茂盛卿",
        "author": "方回",
        "content": "卷轴年深碎破时，我能补苴以完之。\n惊逢大桁重华典，喜见由庚束皙诗。\n王会周篇汲郡冢，儒生秦颂泰山碑。\n装潢作手今无敌，消得朝天驲骑驰。",
        "dynasty": "宋",
        "collection_info": null
    },
    {
        "title": "赠叶宗贵一山",
        "author": "方回",
        "content": "一山叶翁七十二，齿牙秃缺面不媚。\n忽然袖诗叩我门，偏贝畴能办兹事。\n才德岂关貌妍丑，西子□□孟光腻。\n三十年许旧相识，翁摄官霅我半刺。\n兵销甲解各不死，我尝作郡翁弗至。\n鸿翔燕蛰蓬飘风，会合良难别离易。\n往不可追来叵测，人生恍惚如梦寐。\n邂逅尚肯匡解颐，当为酒楼谋一醉。\n双台方叟七十六，二十七霜绝俸禄。\n幸与陵阳牟先生，丁亥同生共星宿。\n先生擘笺介翁来，笔势云烟字珠玉。\n翁索我诗纸七尺，见示诸公诗一轴。\n孟能静吟我所畏，赵子昂写我所服。\n我诗初学张文潜，晚悟后山拜山谷。\n颇通大道合自然，拙朴有余巧不足。\n近世后生宗许浑，可谓谚云狗尾续。\n至当之论天地中，不可违异必合同。\n诗自明良赓歌起，以至孔删雅颂风。\n苏李曹陶唐甫白，庆历元佑干淳宗。\n是为四始大正派，姓名太阳烛天红。\n轲死不传忽復传，道学一灯垂天穷。\n二程张子之所得，南渡前有濂溪翁。\n何人实编道命录，南渡后有张宣公，南渡后有朱文公。\n学诗本是一小艺，彼哉自谓晚唐夜雨鸣秋蛬。",
        "dynasty": "宋",
        "collection_info": null
    },
    {
        "title": "留钱塘十二年",
        "author": "方回",
        "content": "一纪钱塘去未能，寒梅凉菊暑天冰。\n春风七宝山头寺，夜雨三茅阁上灯。\n和靖不生无隠士，道潜如在可诗僧。\n大船相聚惟歌舞，小舫渔翁采芡菱。",
        "dynasty": "宋",
        "collection_info": null
    },
    {
        "title": "题立上舍草意",
        "author": "方回",
        "content": "万派江河尽向东，秋风摇落又春风。\n性灵根本元相似，躯殻胚胎偶不同。\n蝼蚁阶前藏窟穴，蜘蛛檐外挂虚空。\n家中子女兼鸡犬，尔我无非乐意中。",
        "dynasty": "宋",
        "collection_info": null
    },
    {
        "title": "九月初八日",
        "author": "方回",
        "content": "今年未见菊花枝，老恐登高亦不宜。\n但得明朝须有酒，可能我辈更无诗。\n身閒天下朋游少，秋暑江南雁到迟。\n宗武宗文佐觞咏，几家伯道嘆无儿。",
        "dynasty": "宋",
        "collection_info": null
    },
    {
        "title": "九日早起",
        "author": "方回",
        "content": "今日真当烂醉时，丁床搔首便吟诗。\n拟斟白蚁元来少，旋典青蚨亦未迟。\n万事茫茫先卯饮，一家草草仅晨炊。\n纸窗日上微风冷，斜倚危楼有所思。",
        "dynasty": "宋",
        "collection_info": null
    },
    {
        "title": "九日即事",
        "author": "方回",
        "content": "閒居九日意何穷，落木长江感旧同。\n佳句致多惟杜老，良辰专美只陶翁。\n为问从人游戏马，何如对物咏来鸿。\n无萸无菊无螃蟹，亦可随宜酒一中。",
        "dynasty": "宋",
        "collection_info": null
    },
    {
        "title": "次韵灵鹫清长老二首  其一",
        "author": "方回",
        "content": "粗读书难尽信书，世谁鲠直但阿谀。\n平生湖海悲游子，晚岁干坤老腐儒。\n知己尚堪抬醉眼，从僧似欲剃吟鬚。\n何当灵鹫兼三竺，日伴猿饥侣鹤臞。",
        "dynasty": "宋",
        "collection_info": null
    },
    {
        "title": "次韵灵鹫清长老二首  其二",
        "author": "方回",
        "content": "得句无僧字不清，公来一日两诗成。\n龙雷珠浦东坡和，海日江潮老宋惊。\n鲁直尚能推大国，长卿谁可诧长城。\n二桃三士抱吟膝，我所师兮葛孔明。",
        "dynasty": "宋",
        "collection_info": null
    },
    {
        "title": "重阳后绝句五首  其一",
        "author": "方回",
        "content": "梧桐疏叶间微黄，年例江南未肯凉。\n菊自此花三两月，樽前日日是重阳。",
        "dynasty": "宋",
        "collection_info": null
    },
    {
        "title": "重阳后绝句五首  其二",
        "author": "方回",
        "content": "昨朝卯酒醉至酉，不记满斟凡几巡。\n莫问担头青蕊菊，且迎座上白衣人。",
        "dynasty": "宋",
        "collection_info": null
    },
    {
        "title": "重阳后绝句五首  其三",
        "author": "方回",
        "content": "九日若无诗与酒，人生如此定凡人。\n我师子美牧之者，郪县齐山句尚新。",
        "dynasty": "宋",
        "collection_info": null
    },
    {
        "title": "重阳后绝句五首  其四",
        "author": "方回",
        "content": "难开笑口忆小杜，今岁江湖雁未飞。\n政使菊花无可□，□当烂醉更忘归。",
        "dynasty": "宋",
        "collection_info": null
    },
    {
        "title": "重阳后绝句五首  其五",
        "author": "方回",
        "content": "九月重阳菊未开，十月小春梅又来。\n赏过日长添一线，一瓶菊伴一瓶梅。",
        "dynasty": "宋",
        "collection_info": null
    },
    {
        "title": "乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷果予醉先退赋诗五首记之  其一",
        "author": "方回",
        "content": "年年时节美春三，谁识湖山绿似蓝。\n万户栋梁双语燕，千村桑柘两眠蚕。\n鼓钟下竺寺连上，香火北高峰胜南。\n除却咸平处士外，何人更此筑吟庵。",
        "dynasty": "宋",
        "collection_info": null
    },
    {
        "title": "乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷果予醉先退赋诗五首记之  其二",
        "author": "方回",
        "content": "渊静涛飞亦壮哉，冷泉亭右闸初开。\n一时变作跳空雪，万众惊闻喷壑雷。\n老鹤远过彭祖寿，巨杉何啻盛唐栽。\n吾生八十重游此，身健犹堪酒一杯。",
        "dynasty": "宋",
        "collection_info": null
    },
    {
        "title": "乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷果予醉先退赋诗五首记之  其三",
        "author": "方回",
        "content": "世间春暖此间寒，万树阴阴万竹攒。\n骢马来游人不避，画龙谁写我频看。\n余生久已忘三黜，高会犹容预四难。\n閒赏孤山梅五绝，樽前剩爱一枝酸。",
        "dynasty": "宋",
        "collection_info": null
    },
    {
        "title": "乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷果予醉先退赋诗五首记之  其四",
        "author": "方回",
        "content": "休兵三十有余龄，铁马曾来似不曾。\n寒士喜从贤御史，閒人许识老名僧。\n画船处处歌春雪，厦屋遥遥贮腊冰。\n保得西湖如此好，心知明首遇良肱。",
        "dynasty": "宋",
        "collection_info": null
    },
    {
        "title": "乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷果予醉先退赋诗五首记之  其五",
        "author": "方回",
        "content": "三月晴过半月春，真成好景与良辰。\n簪花骑马多游女，掷果呼猿不畏人。\n湖山行乐有心赏，天地太平无战尘。\n两纪逃名作閒客，乐哉七十九年身。",
        "dynasty": "宋",
        "collection_info": null
    },
    {
        "title": "三月十八日甲子晴",
        "author": "方回",
        "content": "夜夜春寒渐觉轻，桐花十日过清明。\n去年稔更今年稔，壬子晴兼甲子晴。\n楼阁相望饶客醉，干戈不用保农耕。\n老儒八十心无事，依旧吟窗剔短檠。",
        "dynasty": "宋",
        "collection_info": null
    },
    {
        "title": "寄题毕氏鲤潭寿藏",
        "author": "方回",
        "content": "阴德蒙泉日夜流，使君乡社号千秋。\n方闻寿倒三松咏，遽作身随一锸谋。\n谁谓滕公居此室，何云文子乐斯丘。\n穴中得石如金槊，定有人封万户侯。",
        "dynasty": "宋",
        "collection_info": null
    },
    {
        "title": "读太原王氏家记二首  其一",
        "author": "方回",
        "content": "卧冰公相旧家声，纪载铿锵乐九成。\n大姓江山同久远，雄文日月竞光明。\n双亲强健跻高寿，两纪休閒致盛名。\n冠豸澄清聊一出，万钟千驷未为荣。",
        "dynasty": "宋",
        "collection_info": null
    },
    {
        "title": "读太原王氏家记二首  其二",
        "author": "方回",
        "content": "中原表表日星垂，积善传家泗水湄。\n一瓣心香邹国庙，八分手笔峄山碑。\n检身粹行言相应，报国精忠孝可移。\n千万人中无一二，庭闱偕老及期颐。",
        "dynasty": "宋",
        "collection_info": null
    },
    {
        "title": "三月二十九日饮杭州路耿同知花园",
        "author": "方回",
        "content": "巢燕春泥久已融，虞弦节近鼓熏风。\n枝枝烂熟樱桃紫，朵朵争妍芍药红。\n冠豸霁威贤御史，雕虫得隽老诗翁。\n十分蚕麦今年稔，我辈何妨酒一中。",
        "dynasty": "宋",
        "collection_info": null
    },
    {
        "title": "立夏五首  其一",
        "author": "方回",
        "content": "吾家正对紫阳山，南向宜添屋数间。\n百岁十分已过八，只消无事守穷閒。",
        "dynasty": "宋",
        "collection_info": null
    },
    {
        "title": "立夏五首  其二",
        "author": "方回",
        "content": "齐侯北海楚南海，匹马扁舟我过之。\n一事略如陆务观，囊中真有万篇诗。",
        "dynasty": "宋",
        "collection_info": null
    },
    {
        "title": "立夏五首  其三",
        "author": "方回",
        "content": "说与江湖故旧知，不曾得句未为诗。\n一更一至五更五，半是搔头不寐时。",
        "dynasty": "宋",
        "collection_info": null
    },
    {
        "title": "立夏五首  其四",
        "author": "方回",
        "content": "路过偏岭暑风凉，草色连天七寸长。\n无限牛羊无树木，青青六月地椒香。",
        "dynasty": "宋",
        "collection_info": null
    },
    {
        "title": "立夏五首  其五",
        "author": "方回",
        "content": "南华六祖老卢能，宇宙千灯復万灯。\n佛法平生吾不信，神交一二老诗僧。",
        "dynasty": "宋",
        "collection_info": null
    },
    {
        "title": "李仲宾墨竹四首  其一",
        "author": "方回",
        "content": "干坤各各变三爻，坎兑相依似泰交。\n认得易中甘节卦，箨龙贞干写烟梢。",
        "dynasty": "宋",
        "collection_info": null
    },
    {
        "title": "李仲宾墨竹四首  其二",
        "author": "方回",
        "content": "春生夏长出墙头，含箨新梢玉版抽。\n宜雪宜霜无不可，如椽且与貌宜秋。",
        "dynasty": "宋",
        "collection_info": null
    },
    {
        "title": "李仲宾墨竹四首  其三",
        "author": "方回",
        "content": "心空节劲翠筠浓，冷笑凡花诲冶容。\n可是人间秋水碧，东方七宿应苍龙。",
        "dynasty": "宋",
        "collection_info": null
    },
    {
        "title": "李仲宾墨竹四首  其四",
        "author": "方回",
        "content": "渭川千亩入毫端，子美临风野色寒。\n不是画师即诗客，可能收拾与人看。",
        "dynasty": "宋",
        "collection_info": null
    },
    {
        "title": "送方仲和信州学正二首  其一",
        "author": "方回",
        "content": "公论干坤万古留，秋崖秋壑两般秋。\n尚思下惠甘三黜，肯向新都羡五侯。\n籍甚故家佳玉树，彼哉亡国阽金瓯。\n同乡同姓仍同榜，喜见烟中跨竈楼。",
        "dynasty": "宋",
        "collection_info": null
    },
    {
        "title": "送方仲和信州学正二首  其二",
        "author": "方回",
        "content": "科第官资异昔年，束书聊憩玉山前。\n师生讲暇皋比地，兄弟吟高雁字天。\n虚谷宗生双鬓秃，秋崖家学一灯传。\n向来晦静相逢处，诸老犹应有断编。",
        "dynasty": "宋",
        "collection_info": null
    },
    {
        "title": "送柴廷玉静得",
        "author": "方回",
        "content": "烂柯峰下碧溪云，元自龟山一派分。\n罗仲素初同此脉，朱元晦始张吾军。\n傥知柴氏潜心学，未数徐魁径畈文。\n近喜识荆静得老，名家知道更多闻。",
        "dynasty": "宋",
        "collection_info": null
    },
    {
        "title": "义犬行",
        "author": "方回",
        "content": "君不见周兴西旅贡厥獒，今日天下新建櫜。\n远方不许进异物，閒却三略兼六韬。\n又不见王孙昔叹走狗烹，今日天下永太平。\n保全功臣决无此，花村夜不争雉鸣。\n陆平原家养黄耳，繫书不隔江淮水。\n金陵音问还洛阳，往来何啻万余里。\n杜少陵寓鄜州居，旧物低徊入衣裾。\n宗文宗武共入蜀，爱怜想亦如相如。\n古滕东溪王御史，先公岂弟世无比。\n一犬育之十五年，送葬至墓不食死。\n一饭糟糠何足论，恒饱不饥谢干坤。\n垂深井缰马救主，衔明月珠蛇报恩。\n世上纷纷轻薄子，翻云覆雨丧廉耻。\n动辄反噬不识人，可似韩卢乌喙之徒知义理。",
        "dynasty": "宋",
        "collection_info": null
    },
    {
        "title": "送程桂轩子方还蜀治先墓",
        "author": "方回",
        "content": "周宣中兴常武雅，程伯休父为司马。\n其先重黎掌天地，此佐尹氏征伐者。\n颜曾思復有七篇，孰云轲死道不传。\n洛中二程忽突起，乃有明道与伊川。\n西蜀名士古相继，东坡外家亦程氏。\n吾州紫阳此姓多，宰相讷翁显近世。\n猗哉古渝程子方，年高七十弥健强。\n子公礼甫侍入峡，洒扫松楸修墓藏。\n孝思祖考安遗体，何惜往来万余里。\n曳裾岷峨山上云，鼓棹滟滪堆前水。\n儒流不与常人同，何况此郎娱此翁。\n自古搜诗得句处，往往车中与舟中。\n夔州十歌刘宾客，百花潭北子美宅。\n二老遗踪可访寻，飞龙舞蛟轰霹雳。\n五月重午离西湖，九月重九趋成都。\n盍簪之别浇菖蒲，若堂之封酹茱萸。\n小春早梅仲春柳，蜀地吴天两俱有。\n古渝何必卜故庐，不如再饮西湖酒。",
        "dynasty": "宋",
        "collection_info": null
    },
    {
        "title": "走笔送吴僧庆间游明越",
        "author": "方回",
        "content": "挑包前日过垂虹，明旦乘潮向浙东。\n两袖虎丘山上月，一竿渔浦渡头风。\n干坤佛法元来盛，湖海诗僧到处雄。\n而立妙龄广长舌，肯参八十紫阳翁。",
        "dynasty": "宋",
        "collection_info": null
    },
    {
        "title": "送康彦博文夫吉州教长句二十韵",
        "author": "方回",
        "content": "庙廊谒贤饭吐哺，留子翰林不肯住。\n阎公大学今儒宗，邀子同宿玉堂雾。\n曰我天南有严亲，滫瀡旨甘奉朝暮。\n得一泮水广文官，匹马扁舟遂南渡。\n未爱红药当阶翻，但忆芝山携酒句。\n江东自鄱泝江西，郡曰青原洲白鹭。\n欧阳文逮周益公，诚斋诗传杨长孺。\n比户弦诵家书灯，子往为师异瓜戍。\n人才炉冶入老手，镆铘干将由我铸。\n即今场屋已无用，五言省题八韵赋。\n人心天理不可磨，秉彝物则常如故。\n五天竺国身出神，三蓬莱山臂生羽。\n缁黄引之入迷途，残魄零魂应悔误。\n昌黎原道孟七篇，除蚘刬蛲剔鱼蠹。\n子当以此据皋比，正正邪邪明举错。\n本根树立谨心术，节目设张行法度。\n子曾精读万卷书，子又远游万里路。\n诸生北面孰不服，穷理尽性摆传註。\n天民先觉敢自许，作成后进定无数。",
        "dynasty": "宋",
        "collection_info": null
    },
    {
        "title": "学诗吟十首  其一",
        "author": "方回",
        "content": "我陟匡庐山，想像渊明庐。\n我游永嘉郡，康乐兹佩鱼。\n学诗六十载，钻仰二老且。\n白首恐无成，嗟哉腹空虚。\n迩来摆百务，粝饭几无蔬。\n朝吟极摹仿，夜咏加勤渠。\n不必一字工，意味但舒徐。\n比陶似不足，方谢尚有余。\n举世无人识，归欤吾归欤。",
        "dynasty": "宋",
        "collection_info": null
    },
    {
        "title": "学诗吟十首  其二",
        "author": "方回",
        "content": "三百篇既绝，孔圣作春秋。\n荣辱繫褒贬，与诗美刺侔。\n楚骚降一等，尚可风雅俦。\n汉盛出苏李，魏兴起曹刘。\n历览逮六朝，仰止兹为优。\n独一陶元亮，龙凤翔九州。\n韩柳继李杜，黄陈绍苏欧。\n江湖近一种，禽虫鸣啁啾。",
        "dynasty": "宋",
        "collection_info": null
    },
    {
        "title": "学诗吟十首  其三",
        "author": "方回",
        "content": "我读渊明诗，不忍復去手。\n休官四十一，不肯恋五斗。\n二十三霜秋，篱下作重九。\n朝亦一杯酒，暮亦一杯酒。\n南北几蛙紫，能尔一醉否。\n义熙所以立，寄奴幸而偶。\n牧野诛独夫，夷齐尚弗取。\n窃评首阳山，乃后有五柳。",
        "dynasty": "宋",
        "collection_info": null
    },
    {
        "title": "学诗吟十首  其四",
        "author": "方回",
        "content": "我爱真西山，读书有甲记。\n首论天命性，岂可不论气。\n我爱魏鹤山，周易辑集义。\n濂洛十七家，一贯六十四。\n有寂即有感，槁死笑释氏。\n无气欲为人，瓦砾弃骸胔。\n復见天地心，有处起生意。\n王弼独云无，此语决非是。",
        "dynasty": "宋",
        "collection_info": null
    },
    {
        "title": "学诗吟十首  其五",
        "author": "方回",
        "content": "杨氏昔为我，老子实似之。\n墨氏昔兼爱，释迦亦如之。\n孟子闢杨墨，有功此一时。\n似仁与似义，暗传匪明垂。\n梵语东汉译，玄门西晋师。\n迄为万世害，三教乃并驰。\n独一韩文公，张我正正旗。\n濂洛有诸老，此盛彼遂衰。",
        "dynasty": "宋",
        "collection_info": null
    },
    {
        "title": "学诗吟十首  其六",
        "author": "方回",
        "content": "离骚谓绝响，此道传人心。\n外物有鼎革，能言无古今。\n曹刘与陶谢，五柳擅正音。\n李杜与韩柳，一字直万金。\n欧苏与黄陈，孰浅而孰深。\n尤萧杨陆范，干淳鹤在阴。\n二涧可继之，章泉亦骎骎。\n奈何近百载，种火灰中深。",
        "dynasty": "宋",
        "collection_info": null
    },
    {
        "title": "学诗吟十首  其七",
        "author": "方回",
        "content": "宋诗孰第一，吾赏梅圣俞。\n绰有盛唐风，晚唐其劣诸。\n牛尾狸无敌，马蹄鳖与俱。\n龙溪奏思陵，此产臣乡闾。\n宣城二十咏，歙浦俗亦如。\n春洲生荻芽，寄兴河豚鱼。\n真言写实事，组刻全屏除。\n黄陈吟格高，此事分两途。",
        "dynasty": "宋",
        "collection_info": null
    },
    {
        "title": "学诗吟十首  其八",
        "author": "方回",
        "content": "我寓侍郎桥，夜枕闻五德。\n四更即不眠，东望逆曙色。\n南睨三茅阁，千灯破暗黑。\n百八仙林钟，鼍龙吼其北。\n繄此倚阑人，四海谁我识。\n未能朱晦翁，乡邦续道脉。\n犹当陆放翁，桐江刻诗集。",
        "dynasty": "宋",
        "collection_info": null
    },
    {
        "title": "学诗吟十首  其九",
        "author": "方回",
        "content": "承天寺一碑，宜州万里走。\n后山与简斋，各年四十九。\n李杜俱有厄，郊岛终不偶。\n今人好作诗，曾不鉴兹否。\n我如陆务观，平生诗万首。\n明年当八十，不可日无酒。\n四男异甑釜，二女欠箕箒。\n晓问床头瓮，仅有酒一斗。",
        "dynasty": "宋",
        "collection_info": null
    },
    {
        "title": "学诗吟十首  其一○",
        "author": "方回",
        "content": "吾性能忍穷，所以不仕宦。\n两纪加一载，考槃歌在涧。\n当车稳杖屦，当肉饱藜苋。\n虽然鲜欢娱，终不堕忧患。\n忆昔四十九，奏书似台谏。\n请剑斩佞臣，此贼罪恶贯。\n倏忽三十秋，往事如梦幻。\n不死踰八旬，几度见宾雁。",
        "dynasty": "宋",
        "collection_info": null
    },
    {
        "title": "再送王圣俞戴溪",
        "author": "方回",
        "content": "宇宙喜一统，于今三十年。\n江南诸将相，北上扬其鞭。\n书生亦觅官，裹粮趋幽燕。\n青原有王老，历世羲献贤。\n自浙而江淮，北理彭城船。\n不上郭隗台，不饮卢沟泉。\n问之果何往，往陟泰山巅。\n观古封禅碑，讨究秦汉镌。\n森森楷木林，上香先圣前。\n滕州孟子庙，邹县有墓田。\n我亦尝过之，如亲闻七篇。\n羡君今勇往，插翅如登仙。\n呜呼古先哲，何以百世传。\n我等生后世，倏忽销如烟。\n嗟嗟此何故，男子若妇然。\n少游胜伏波，此论何其偏。\n七战殁牖下，毕万自有天。\n誓死或不死，求全终罕全。\n吾闻溪中禽，有曰信天缘。\n鱼过得饱食，终不流饥涎。",
        "dynasty": "宋",
        "collection_info": null
    },
    {
        "title": "独立",
        "author": "方回",
        "content": "午窗睡起懒衣裳，独立楼头数过航。\n苔藓瓦连苍晕古，梧桐檐覆绿阴凉。\n北来话旧玉堂雨，西望怀人白笔霜。\n自觉多思尚多事，不如樽酒见羲皇。",
        "dynasty": "宋",
        "collection_info": null
    },
    {
        "title": "思家五首  其一",
        "author": "方回",
        "content": "忆昔年垂五十时，紫阳山下结茅茨。\n閒花野竹三间屋，皓月清风万首诗。\n得罪权臣常自笑，逃名市隠復奚疑。\n寿登钓渭真惭愧，不学空令有四儿。",
        "dynasty": "宋",
        "collection_info": null
    },
    {
        "title": "思家五首  其二",
        "author": "方回",
        "content": "湖海今非昔妙龄，未容许汜识陈登。\n归心七里滩头棹，客思三茅阁上灯。\n雪裏梅香寻酒媪，雨前茶好待诗僧。\n近来衰老嗟何似，怕啖杭州六月冰。",
        "dynasty": "宋",
        "collection_info": null
    },
    {
        "title": "思家五首  其三",
        "author": "方回",
        "content": "世道骎骎似可咍，多年吾已似衔枚。\n品题已定门人叛，议论方公敌国来。\n瓦砾敢侔珠玉价，茅茨谁办栋梁材。\n渊明归去庐山下，未少黄花酒一杯。",
        "dynasty": "宋",
        "collection_info": null
    },
    {
        "title": "思家五首  其四",
        "author": "方回",
        "content": "弱冠吟诗六十年，自然熟处有肥仙。\n坡翁追和陶元亮，谷老深惭白乐天。\n苦李道傍人不采，蟠桃海上事空传。\n平心定气求中道，佳句无穷在眼前。",
        "dynasty": "宋",
        "collection_info": null
    },
    {
        "title": "思家五首  其五",
        "author": "方回",
        "content": "黄山三十六峰豪，南照城楼百里高。\n五岭旧坑金作砚，双桥新酿玉为醪。\n浙乡巨舰供鱼鮝，淮郡骈肩致蟹螯。\n牛尾狸兼马蹄鳖，消得坡仙赋老饕。",
        "dynasty": "宋",
        "collection_info": null
    },
    {
        "title": "诗思十首  其一",
        "author": "方回",
        "content": "大雅嗟麟笔，离骚嘆凤弦。\n猗那谁与敌，羌蹇尚堪传。\n步仰曹刘独，名歆李杜专。\n无时吾不梦，携酒访斜川。",
        "dynasty": "宋",
        "collection_info": null
    },
    {
        "title": "诗思十首  其二",
        "author": "方回",
        "content": "老子持公论，评诗众勿惊。\n更无双子美，止有一渊明。\n响接东坡和，肩随太白名。\n吾尝图画像，释菜四先生。",
        "dynasty": "宋",
        "collection_info": null
    },
    {
        "title": "诗思十首  其三",
        "author": "方回",
        "content": "万古陶兼杜，谁堪配飨之。\n赦还儋耳海，谪死瘴城宜。\n无己玉堂冻，去非榕岭驰。\n更添韩与柳，欲筑八贤祠。",
        "dynasty": "宋",
        "collection_info": null
    },
    {
        "title": "诗思十首  其四",
        "author": "方回",
        "content": "满眼诗无数，斯须忽失之。\n精深元要熟，玄妙不因思。\n默契如神助，冥搜有鬼知。\n平生天相我，得句匪人为。",
        "dynasty": "宋",
        "collection_info": null
    },
    {
        "title": "诗思十首  其五",
        "author": "方回",
        "content": "素甚鄙南岳，幸尝忝雪窗。\n格高为第一，意到自无双。\n倏忽千军阵，雍容九鼎扛。\n僧敲作手势，吾可贾长江。",
        "dynasty": "宋",
        "collection_info": null
    },
    {
        "title": "诗思十首  其六",
        "author": "方回",
        "content": "杨刘昆体变，谁实擅元功。\n万古推梅老，三辰仰醉翁。\n穆修先汉笔，魏野盛唐风。\n今日何人悟，江湖恸阮穷。",
        "dynasty": "宋",
        "collection_info": null
    },
    {
        "title": "诗思十首  其七",
        "author": "方回",
        "content": "俗子欺诗客，诗成未易工。\n虚声难忝窃，生理早穷空。\n谣诼无庸听，谆谵尔未通。\n阮公青白眼，留取送飞鸿。",
        "dynasty": "宋",
        "collection_info": null
    },
    {
        "title": "诗思十首  其八",
        "author": "方回",
        "content": "忝窃严陵郡，依稀陆放翁。\n作诗踰万首，浪仕只千穷。\n醉卧三更后，閒吟两纪中。\n时时落幽梦，渔笛鑑湖东。",
        "dynasty": "宋",
        "collection_info": null
    },
    {
        "title": "诗思十首  其九",
        "author": "方回",
        "content": "苕溪渔隠老，家在绩溪东。\n苦学多前辈，评诗出此翁。\n生年同孔氏，传道仰文公。\n烂却沙头月，谁参到此中。",
        "dynasty": "宋",
        "collection_info": null
    },
    {
        "title": "诗思十首  其一○",
        "author": "方回",
        "content": "蛇起新州荻，温玄业不成。\n已无司马氏，犹有石头城。\n北伐中原捷，南归大物更。\n菊花篱下酒，万古一渊明。",
        "dynasty": "宋",
        "collection_info": null
    },
    {
        "title": "题十六罗汉画像",
        "author": "方回",
        "content": "一释迦佛起天竺，罗汉五百又十六。\n中华止绘十六僧，贯休十八老笔续。\n千无万无无更无，芥子须弥一扫俱。\n阿字义门总深入，画图岂止伐颛臾。\n咄，伏虎降龙两尊者，此卷写一犬如狮一仙鹤，精妙丝毫无苟且。\n笔墨游戏真，古今劫火燃。\n捲起短轴且饮酒，西窗万里开青天。",
        "dynasty": "宋",
        "collection_info": null
    },
    {
        "title": "题寒山拾得画像",
        "author": "方回",
        "content": "我读寒山拾得诗，唐初武德贞观时。\n此必前朝老进士，开皇大业不仕隋。\n长歌短舞芙蓉句，开元元和尚无之。\n一箒天台国清寺，扫灭人世贪嗔痴。\n文殊师利復现世，僧俗未妨疑传疑。\n或题松下读黄老，臆辨二叟果为谁。\n谚云橘皮错认皮，九方皋马遗黄骊。\n呜呼甚矣吾衰矣，郁郁都都焉雄雌。",
        "dynasty": "宋",
        "collection_info": null
    },
    {
        "title": "武宁茶提举相台郑君思恭之萱堂太夫人冯氏大德乙巳年八十六紫阳山方回万里年七十九赋长句",
        "author": "方回",
        "content": "孝子不愿为高官，履危未必亲心安。\n孝子不愿食厚禄，移此禄为亲之福。\n亲家堂上太夫人，九九之算饶五春。\n令郎江西三十载，董提茗事职不改。\n他人公台天上飞，我不衮衣但莱衣。\n谁其总戎动百万，我宁不作麒麟楦。\n夫人愈老愈优游，髪白返黑此之由。\n夫人内丹保坚固，齿落更生此之故。\n君不见庄椿一岁秋八千，彭祖十分之一焉。\n夫人寿骨比彭祖，尚余七百一十有四年。",
        "dynasty": "宋",
        "collection_info": null
    },
    {
        "title": "题米元晖寒林",
        "author": "方回",
        "content": "善书善画古来希，前辈风流日渐微。\n开卷令人忆羲献，米元章更米元晖。",
        "dynasty": "宋",
        "collection_info": null
    },
    {
        "title": "九日",
        "author": "方回",
        "content": "楼前楼后独徘徊，便当登高百尺台。\n海内共知吾辈老，江南未见菊花开。\n细思去岁人谁健，遥想中原雁已来。\n我似少陵亦赊酒，不妨剩举两三杯。",
        "dynasty": "宋",
        "collection_info": null
    },
    {
        "title": "次韵前住中竺希鑑上人五言",
        "author": "方回",
        "content": "中兴今佛法，百倍胜儒绅。\n达磨重初祖，观音再化身。\n此心元是道，何物不为尘。\n毂觫齐王眼，焉知一角麟。",
        "dynasty": "宋",
        "collection_info": null
    },
    {
        "title": "送岳德裕如大都",
        "author": "方回",
        "content": "岳忠武王炎兴中，才跨光世俊世忠。\n人见百战百胜功，孰知洙泗储心胸。\n姦桧忮忍摧英雄，秦贼之臭传无穷。\n忠武馨香逈不同，鬼神呵护垂箕弓。\n子子孙孙有祖风，允文允武足临容。\n敦以阅乐诗书崇，维德裕甫明且聪。\n昭文大学其宗公，招之使来有秋鸿。\n贤父贤兄笑颜红，酌酒赆别浮金钟。\n有马有车舟有篷，脯腊湩酪羊豕熊。\n藕莲梨枣苹蕰葑，罍之俎之笾豆丰。\n文宾诗客罔不从，軷祀而行气如虹。\n浙之西而淮之东，中原广大尧民雍。\n邹鲁齐赵森儒宫，默会寸心豁双瞳。\n卢沟之水何溶溶，五门佳气瞻鬰葱，殿上日月朝衮龙。\n马亿万万休战攻，猎围发踪无豜豵。\n海东青上天无穹，天鹅脑碎飘虚空。\n书生匪我求童蒙，桥门冠带新辟廱。\n六艺一经或一通，加之官爵与磨砻。\n千里虎符百里铜，君遨王京登丹枫。\n即霑一命寿乃翁，归欤不见橘霜浓。\n近在新年桃李秾，鶑鶑燕燕飞蝶蜂。\n满斟环坐绣芙蓉，春满一家和气融。\n我有一言如药石，后生仕宦非所急。\n明时用人略梯级，况乃要路荐引密，集贤翰林真可得。\n我身自有本来物，官小官高何损益。\n君家万卷刻书籍，此事乃一大功德。\n陶铸青衿千百亿，归而求之不凿壁。\n一灯可费十年力，然后自观语与默。\n一默浩养百虫蛰，一语九霄轰霹雳。",
        "dynasty": "宋",
        "collection_info": null
    },
    {
        "title": "寄题畅上人文溪别业诗",
        "author": "方回",
        "content": "爱僧予尤爱诗僧，千偈万颂传五灯。\n寒山拾得两奇绝，妙压神秀卢慧能。\n四明北郭四十里，文溪之名四海称。\n文溪上人貌古怪，吟坛突兀高千层。\n我虽未到燕坐处，想见藓薜枞行藤。\n上之所陟耸楼阁，星辰日月危栏凭。\n下之所种足锄耒，芋菔黍粱满甑蒸。\n有时挑包大都会，省台贵显皆其朋。\n紫阳山叟年八十，吟号夜蛬书秋蝇。\n厥今流俗所不齿，独肯惠顾谈上乘。\n门前车马热如火，兀坐相对森寒冰。\n气臭吻合风味似，万里可并横坐肱。\n文溪文溪有别业，松阴百谷禾千塍。\n何当插翅渡潮海，月门吾敲堂吾升。\n春华樱李杏桃药，夏果榛椇莲藕菱。\n西风九日东篱菊，十月早梅霜霰凝。\n短才题咏匪骚雅，有愧蹇羌惭观兴。\n公诗自是第一等，纸上龙变青云蒸。\n文溪有集定脱稿，庶越韩门岛可澄。\n老夫所作岂敢并，鵰鹗风前跧冻鹰。\n谁欤作记已六载，敢不服膺今戴凭。",
        "dynasty": "宋",
        "collection_info": null
    },
    {
        "title": "题叶兰坡居士兰",
        "author": "方回",
        "content": "一花一干秀春风，此论黄家太史公。\n若问灵均旧纫佩，零陵香出古湘中。",
        "dynasty": "宋",
        "collection_info": null
    },
    {
        "title": "题画龙首",
        "author": "方回",
        "content": "挂龙西作但见尾，舜服龙章临斧扆。\n昌黎石鼎囷蠢吟，此诗真可泣神鬼。\n得非永嘉陈画龙，此纸钱塘叶兰翁。",
        "dynasty": "宋",
        "collection_info": null
    },
    {
        "title": "走笔送僧宣无言归泉南",
        "author": "方回",
        "content": "杭泉三千二百里，一瓶一钵走桑梓。\n此僧胸中有诗肠，一口吸尽四海水。\n自从北海至南海，搜诗直至珊瑚底。\n归哉非为恋乡味，橄榄槟榔红荔子。\n隻身家世无眷属，亦不寻访囝郎罢。\n一欲追还李太白，二欲中兴杜子美。\n三欲扶起黄鲁直，四欲再作陈无己。\n若岛若可若贯休，直下视之眇糠粃。\n名僧诗话六十卷，我葺偈颂如野史。\n西天七祖南六祖，略如志传与表纪。\n寻復悔之泯其稿，间存一二笑狂斐。\n幼读紫阳先生书，岂可拾之从释氏。\n烂却沙头月一船，不妨文公漫随喜。\n可与言诗宜与言，不可与言姑止止。",
        "dynasty": "宋",
        "collection_info": null
    },
    {
        "title": "寄题松江下砂唐氏竹友",
        "author": "方回",
        "content": "赵子昂书今第一，竹友二字大踰尺。\n结交此君者为谁，松江其家吾未识。\n想见彷佛如渭川，千亩比封环乃宅。\n根竹可曾掘作鞭，笋出不忍煮为食。\n青琅玕栖紫凤凰，可待九成击夔石。\n老夫客居杭州城，一苇可航不三日。\n不问主人即直造，谁知亦復有此癖。\n梦到霜松雪梅边，龟殻踞兮蛤蜊食。\n取此三友并友之，月明半夜吹长笛。",
        "dynasty": "宋",
        "collection_info": null
    },
    {
        "title": "题罗观光藏陈所翁墨竹",
        "author": "方回",
        "content": "陈其姓，名曰容。\n称所翁，善画龙。\n葛岭翘材酒杯客，不分虎，不凭熊。\n晚节写此箨龙儿，真是老笔善藏锋。\n我尝遥望识其貌，古面无髯双鬓蓬。\n画龙撇竹匪二技，造化虽异机轴同。\n竹即是龙龙即竹，鬼施神设非人工。\n龙耶竹耶勿恼我，拓楼长啸万里天宇空。",
        "dynasty": "宋",
        "collection_info": null
    },
    {
        "title": "题罗观光所藏李仲宾墨竹",
        "author": "方回",
        "content": "以笔写竹如写字，何独钟王擅能事。\n同是蒙恬一管笔，老手变化自然异。\n胸中渭川有千亩，咄嗟办此箨龙易。\n竹叶竹枝竹本根，方寸中藏竹天地。\n幼年癖好此亦颇，万卷书右竹图左。\n妄希眉山苏谪仙，拟学湖州文与可。\n眉山一枝或两枝，湖州千朵復万朵。\n李侯有之以似之，袖手独观谁识我。",
        "dynasty": "宋",
        "collection_info": null
    },
    {
        "title": "追和东坡先生亲笔陈季常见过三首  其一",
        "author": "方回",
        "content": "坡仙果何辜，黄州七年客。\n价高日月低，名大天地窄。\n嗟彼舒亶辈，岂不辨菽麦。\n阿党更妬忌，一视皂与白。",
        "dynasty": "宋",
        "collection_info": null
    },
    {
        "title": "追和东坡先生亲笔陈季常见过三首  其二",
        "author": "方回",
        "content": "前后赤壁赋，悲歌惨江风。\n江山元不改，在公神游中。\n三经及字说，胎祸垂无穷。\n想如季常辈，对寤三嘆同。",
        "dynasty": "宋",
        "collection_info": null
    },
    {
        "title": "追和东坡先生亲笔陈季常见过三首  其三",
        "author": "方回",
        "content": "我尝过黄州，故国耸乔木。\n半山歌元丰，此老蜗角缩。\n及至绍圣初，岭海谪坡谷。\n人生归去来，破铛煮黄独。",
        "dynasty": "宋",
        "collection_info": null
    },
    {
        "title": "题文文山天祥遗墨",
        "author": "方回",
        "content": "年踰弱冠唱枫宸，海内文章第一人。\n孰谓国家无厄运，从来天地有忠臣。\n此声不朽垂千古，今岁犹存仅七旬。\n二十五年九原底，刚风夜夜薄星辰。",
        "dynasty": "宋",
        "collection_info": null
    },
    {
        "title": "寄题沈可久雪村",
        "author": "方回",
        "content": "吾闻昔人善赋梅，尝是梦中见春来。\n前村深雪天未晓，焉知昨夜一枝开。\n江村一雪復一雪，三白丰年与玉屑。\n多事诗人要閒管，想像高唐写奇绝。\n真曾质明杖屦无，前随牧童后樵夫。\n暗香何处费摸索，寒生吟癖浩然馿。\n平生我有脊梁铁，明年八十冻不折。\n卿用卿法自雪村，横斜独玩书窗月。",
        "dynasty": "宋",
        "collection_info": null
    },
    {
        "title": "题杨叔雅水墨百花图",
        "author": "方回",
        "content": "梅梢前后两枝春，百世中间各写真。\n忽见花王大如斗，始知天地有君臣。",
        "dynasty": "宋",
        "collection_info": null
    },
    {
        "title": "题坡仙求心斋三字",
        "author": "方回",
        "content": "千圣相传止一机，常惺惺法免危微。\n但于方寸求吾事，莫问坡书是与非。",
        "dynasty": "宋",
        "collection_info": null
    },
    {
        "title": "次韵芝田上人子虚二首  其一",
        "author": "方回",
        "content": "年长山僧五十秋，每携诗卷过吾楼。\n老衰英妙心相似，灵隠亭前水不流。",
        "dynasty": "宋",
        "collection_info": null
    },
    {
        "title": "次韵芝田上人子虚二首  其二",
        "author": "方回",
        "content": "为问葛藤禅律论，口箝舌结更无言。\n何如了办眼前事，且说诗家不二门。",
        "dynasty": "宋",
        "collection_info": null
    },
    {
        "title": "刘子华儒吏",
        "author": "方回",
        "content": "短檠彻晓一灯寒，椰腹中藏万卷宽。\n了事足为良吏易，读书真作大儒难。\n隠身雁鹜虽常调，致位貂蝉可显官。\n褒鄂功臣不须此，长枪挽出进贤冠。",
        "dynasty": "宋",
        "collection_info": null
    },
    {
        "title": "寄题婺源戴氏苍山歌",
        "author": "方回",
        "content": "大苍山，小苍山，有若醉翁亭外滁山环。\n万梅万竹万松柏，万岩万壑超人寰。\n河洛以来万万卷，上至姚姒下孔颜。\n蝇头细字藏数世，晁张韩柳笔追还。\n三道八韵果何用，时文之学久已删。\n星源幸有此一老，妙龄早悟向上关。\n明年古希满七十，不知京洛有尘阛。\n花间自与鶑蝶赏，果熟朝共猿猱攀。\n文人才士过从每樽酒，樵夫牧子亦许荆同班。\n海内一统三十载，书文车轨过荆蛮。\n捐轩弃冕考槃磵，清朝乃容此士閒。\n神仙窟宅何可到，蓬莱弱水隔险艰。\n安得插翅一飞往，穿深憩密弄潺湲。\n王摩诘心似可拟，陶渊明径焉能扳。\n既而思之各有分，命所当得天不悭。\n大苍山，小苍山，此非百顷之家不能办，游人未易窥豹斑。\n题诗寄往聊想像，我有把茅独蜗跧。",
        "dynasty": "宋",
        "collection_info": null
    },
    {
        "title": "题王义之云隠",
        "author": "方回",
        "content": "心天界限绝尘氛，廛市虽喧耳不闻。\n大隠从来非小隠，可须深入万重云。",
        "dynasty": "宋",
        "collection_info": null
    },
    {
        "title": "送吕主簿还任永丰",
        "author": "方回",
        "content": "吾友陆太初，擢第岁丙辰。\n同舟下歙滩，羣英对枫宸。\n于时程讷相，中书秉洪钧。\n拔我魏静翁，丞郎厕朝绅。\n明年去其位，出使洞庭滨。\n回也实同行，两见桃源春。\n己未入江险，鄂城飞战尘。\n近岁亡国相，再造夸庚申。\n金陵留举子，始获识伟人。\n公年二十三，太初之馆宾。\n回年三十四，太初之乡邻。\n四十六载别，世事难具陈。\n后岁公七袠，明年我八旬。\n雪髯对举酒，谈诗如有神。\n健笔涸湖海，便腹罗星辰。\n匪玉亦匪珠，自有席上珍。\n近世浇薄俗，百僞无一真。\n二老举措间，復还天地淳。\n醉乡闢坦途，永无荆与榛。\n傍观果孰识，无怀葛天民。\n一邑主簿领，内省忘屈伸。\n归隠匡庐峰，寄雁或可频。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其一",
        "author": "方回",
        "content": "博学果何谓，书不可不读。\n子思继以审，子夏继以笃。\n是皆返诸心，夫岂泥简牍。\n试一凭危楼，万里送鸿鹄。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其二",
        "author": "方回",
        "content": "羲皇卦未画，世间有何书。\n今人所校者，惟亥豕鲁鱼。\n曷不洗肺肠，求诸天地初。\n此理傥有得，万卷皆空虚。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其三",
        "author": "方回",
        "content": "所谓先天易，诸人识不破。\n独一观物翁，入手不放过。\n太极是生两，然后品物播。\n参以邵子言，佛老义自堕。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其四",
        "author": "方回",
        "content": "误训若稽古，字至于三万。\n一言思无邪，可以了羣怨。\n世人尔所有，夜光珠径寸。\n吾侪道固穷，君子兼山艮。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其五",
        "author": "方回",
        "content": "扬雄论立师，始于书一卷。\n曾子贯忠恕，本无书可传。\n赵子足着述，古今妙贯穿。\n考诸领袖间，深衣有表撰。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其六",
        "author": "方回",
        "content": "朱先之桑梓，如我二人者。\n赵子于吟诗，一字不妄下。\n虚叟明八十，硉矹老病马。\n年龄已衰颓，文字亦苟且。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其七",
        "author": "方回",
        "content": "妙年尝自负，韩子补天笔。\n年及渭滨人，今也老无力。\n送君如燕都，谁门可长揖。\n苏举黄自代，靖翁独我识。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其八",
        "author": "方回",
        "content": "言诗卜子夏，作赋马相如。\n三十六字母，文公之四书。\n知君便便中，自有一石渠。\n以貌失子羽，诸公其慎诸。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其九",
        "author": "方回",
        "content": "鲁语第一篇，子曰即次有。\n有子与曾子，专美孔圣后。\n乃知古学者，尊师復重友。\n君之师友何，殆不止韩柳。",
        "dynasty": "宋",
        "collection_info": null
    },
    {
        "title": "以读书破万卷下笔如有神为韵赋十诗送赵然然如大都  其一○",
        "author": "方回",
        "content": "后生信可畏，君年未四旬。\n我老长空倍，閒将三十春。\n学行各有见，出处何必均。\n宁将诗泣鬼，肯与钱称神。",
        "dynasty": "宋",
        "collection_info": null
    },
    {
        "title": "至节前二日",
        "author": "方回",
        "content": "梅花买到满楼香，但笑吾家节是常。\n雨冻不应无雪冻，肩疮更復有头疮。\n桃符爆竹年将近，绣线书帷日渐长。\n三岁岭南江左路，岂知八十客钱塘。",
        "dynasty": "宋",
        "collection_info": null
    },
    {
        "title": "至节后一日十月二十九日",
        "author": "方回",
        "content": "倚栏閒玩老梧桐，万变真如一梦中。\n竹叶满斟今古了，杨枝早放是非空。\n幼孤岭海三千里，衰病江湖八十翁。\n旧雨来人竟安在，迩来朋友马牛风。",
        "dynasty": "宋",
        "collection_info": null
    },
    {
        "title": "至节前一日六首  其一",
        "author": "方回",
        "content": "少陵早是沧浪客，马援真成矍铄翁。\n四十五年忝科第，一生心与布衣同。",
        "dynasty": "宋",
        "collection_info": null
    },
    {
        "title": "至节前一日六首  其二",
        "author": "方回",
        "content": "征羌汉将赵充国，赐履齐侯周太公。\n虚叟纪年亦云尔，五湖四海一诗穷。",
        "dynasty": "宋",
        "collection_info": null
    },
    {
        "title": "至节前一日六首  其三",
        "author": "方回",
        "content": "灯前一影客中身，鸡未鸣时起已频。\n每日盆梅千百担，倚楼閒作看花人。",
        "dynasty": "宋",
        "collection_info": null
    },
    {
        "title": "至节前一日六首  其四",
        "author": "方回",
        "content": "莼羹鲈鲙鑑湖风，想像依稀老放翁。\n惜为平原多一出，诗名元已擅无穷。",
        "dynasty": "宋",
        "collection_info": null
    },
    {
        "title": "至节前一日六首  其五",
        "author": "方回",
        "content": "客子光阴诗卷裏，杏花消息雨声中。\n我谓简斋此奇句，元来出自后山翁。",
        "dynasty": "宋",
        "collection_info": null
    },
    {
        "title": "至节前一日六首  其六",
        "author": "方回",
        "content": "心情诗卷无佳句，时节梅花有好枝。\n较似后山更平澹，一生爱诵石湖诗。",
        "dynasty": "宋",
        "collection_info": null
    },
    {
        "title": "赠鲁至道",
        "author": "方回",
        "content": "种熏不生莸，种莸不生熏。\n人力异培植，草木各有根。\n或不然此说，宜以变化论。\n蛟鱼无头角，作龙行雨云。\n曲糵酿成酒，醒者皆醺醺。\n不见昔诸子，抠衣孔圣门。\n仲由气暴虎，不使行三军。\n欲俾赐也讷，故曰天何言。\n不见孺悲子，取瑟使之闻。\n色黄而在裳，深取六五坤。\n志学及从心，非变尚何云。\n南山隠雾豹，养其所变文。\n明明德新民，此书洙泗孙。\n所谓新者何，拾旧新是勤。\n服可古衣冠，耕须故田园。\n世惟有旧染，不可留一痕。\n变人先变己，毋我求道原。\n下愚彼不移，乌喙无兰荪。\n昏昏与晓晓，火蛰仍復蟠。\n人生悟此理，寸丹还一元。",
        "dynasty": "宋",
        "collection_info": null
    },
    {
        "title": "寄题汪称隠海阳船亭",
        "author": "方回",
        "content": "望之有若船，其实止一亭。\n世情作风涛，平地有沧溟。\n中裁宫室制，外肖舳舻形。\n片帆可万里，眇视蛟龙腥。\n吾友汪定翁，积世家海宁。\n海宁亦海阳，难考山海经。\n季子栋此宇，世皆称宁馨。\n乘桴否运革，作楫良辰丁。\n漳饶两分教，奕叶家毡青。\n记者弘斋老，文辞摇斗星。\n不慕蓬莱岛，不求楚江萍。\n野水无人渡，何时一扬舲。",
        "dynasty": "宋",
        "collection_info": null
    },
    {
        "title": "武林感旧又二首  其一",
        "author": "方回",
        "content": "钱塘多少少年人，孰识迴头迹已陈。\n绿草地元无绿草，红尘天更不红尘。\n三茅观顶灯犹在，六部桥南塔顿新。\n试问众生诗得意，袈裟底下自由身。",
        "dynasty": "宋",
        "collection_info": null
    },
    {
        "title": "武林感旧又二首  其二",
        "author": "方回",
        "content": "吴侬青盖已云何，郎罢犹能欸乃歌。\n湖上船稀西子老，城中马响北人多。\n珍烹富户金千埒，负贩贫民雨一蓑。\n倏忽虚盈三十载，世间春夏几南柯。",
        "dynasty": "宋",
        "collection_info": null
    },
    {
        "title": "松鹤词",
        "author": "方回",
        "content": "千桃李之秾华兮不如我之孤松，彼眩三春之朝露兮我专一丘壑之风，听此以洗耳兮又何有乎牛鬬之聪。\n百鶑啼兮万蝶舞，不如我独鹤兮褵褷其羽，顾月池之在地兮各以影而自侣。\n九转砂成兮鹤顶同丹，我鬓不凋兮松鬣长青，何十八公之为梦兮胎仙夜鸣醉魂醒。\n亦贞其心兮亦癯其形，与我作朋兮俱千龄。",
        "dynasty": "宋",
        "collection_info": null
    },
    {
        "title": "西斋",
        "author": "方回",
        "content": "偶得西斋字，向西开此斋。\n人间诗眼少，天下夕阳佳。",
        "dynasty": "宋",
        "collection_info": null
    },
    {
        "title": "题纳甲图",
        "author": "方回",
        "content": "朝有读书客，过我携酒壶。\n问我参同契，汝亦尝读诸。\n虞翻纳甲法，即是先天图。\n伯阳窃其秘，静夜观蟾蜍。\n初八二十三，艮兑丙丁殊。\n上弦进火候，下弦退阴符。\n望盈仰干盖，晦灭俯坤舆。\n震巽庚辛对，坎离戊己俱。\n朔旦之日中，交媾水火炉。\n彭晓彼何人，哓哓争鲁鱼。\n可惜非易学，欲飞血肉躯。\n借易弄丹术，邹欣曷不诛。",
        "dynasty": "宋",
        "collection_info": null
    },
    {
        "title": "题云泉题咏",
        "author": "方回",
        "content": "天一生水，坎卦象旃。\n二阴一阳，坤之中渊。\n天而非此，必为旱年。\n泽自空降，其云油然。\n地而非此，民何以田。\n曰有畎浍，泉出于山。\n六坎之卦，次坤次干。\n在屯为云，在蒙为泉。\n至于需卦，復以云言。\n既亨既养，需厥成焉。\n万物始生，孰为之元。\n水为物母，乳之而蕃。\n云为水胎，泉为水源。\n云初一缕，霶霈八埏。\n泉初一滴，汹涌滔天。\n君子心学，攸体攸研。\n观象于坎，奚水之专。\n中刚内实，处险常安。\n于云于泉，復究厥观。\n水之始初，未波未澜。\n心之始初，万善俱完。\n如云欲雨，如泉欲川。\n发而中节，养蒙亨屯。\n无为而成，地平天全。\n心之动也，化育攸关。\n我心未动，厥亦有传。\n云之动天，不可復还。\n盍亦求诸，未云之前。\n泉之动矣，不可復返。\n盍亦求诸，未泉之前。\n心之既发，收之孔艰。\n心之未发，泉本云根。\n不睹不闻，无倪无端。\n戒慎恐惧，以操以存。\n洎及发也，电激河奔。\n一言蔽之，敬为入门。",
        "dynasty": "宋",
        "collection_info": null
    },
    {
        "title": "皇甫巨川父年八十八母年八十四歌",
        "author": "方回",
        "content": "屈二指兮郎罢九秩，虽则九秩兮髯犹如漆。\n梁之郊兮黍稷栉栉，父曰儿归兮吾督汝铚。\n加六算兮圣善九旬，虽则九旬兮髪犹未银。\n汴之水兮鲂鲤鳞鳞，母曰儿归兮我甘汝珍。\n夫妇偕老兮古无此比，父母俱存兮今谁其拟。\n禄养于南兮云胡不善，汴梁言还兮昼锦乐只。\n二老有子兮又有孙，寿且康兮施及后昆。\n逮老及彭兮永贞厥根，泽诗熏书兮益大宁斋翁之门。",
        "dynasty": "宋",
        "collection_info": null
    },
    {
        "title": "王御史野塘图歌",
        "author": "方回",
        "content": "野塘之水兮其色油油，以畜以泄兮灌我良畴。\n弋有鳬雁兮盟有鸥，我出而仕兮可则进，脱如不可兮还我锄耰。\n水之上兮山之下，稷黍枣栗兮野塘之坞。\n秋收其实兮于粲满筥，车既膏兮马不前，退而家食兮孰予敢侮。\n我思野塘兮繄古之沂，有怀其人兮瑟声希。\n可由求赤兮贤宁不希，登之廊肆兮佩玉黼黻，否则岂无春服兮咏雩风而与归。",
        "dynasty": "宋",
        "collection_info": null
    },
    {
        "title": "辅德庙碑歌",
        "author": "方回",
        "content": "绿之渚兮浣侯衣，青厥蟾兮神所依。\n未壮而逝兮匪夭，白首者拜兮莫之敢非。\n潮来兮潮往，侯朝出游兮夜归。\n侯昔家兮今庙，奠椒醑兮神其我釂。\n渺渺兮绿之渚，子陵在上兮子胥下。\n羊裘孔乐兮鸱夷犹怒，勾吴炎汉兮俯仰今古。\n侯之愿兮天不违，保我民兮靡兵靡饥。\n水无蛟蜮兮山无貙豹，有苹有芷兮岁其报。\n彭殇共尽兮孰尽而神，不死者心兮幻者身。\n雨八荒兮先我桑梓，刊此石兮百世之史。",
        "dynasty": "宋",
        "collection_info": null
    },
    {
        "title": "宿包山杨明府宅  其一",
        "author": "方回",
        "content": "十年共艰难，老友杨明府。\n贤令实所頼，拙守何足数。\n尚忆纷纭初，天地沸鼙鼓。\n穷山古未见，倏忽集万马。\n家财吝不捐，宁保杀与掳。\n公一无所爱，什器亦遭斧。\n我书寄歙山，万卷弃草莽。\n即令两秃翁，衣破缺纫补。\n独有浩然气，依旧塞□□。\n□□白云村，连榻晓共语。",
        "dynasty": "宋",
        "collection_info": null
    },
    {
        "title": "宿包山杨明府宅  其二",
        "author": "方回",
        "content": "今日到桐庐，登堂拜寿母。\n□□□□□，□□□□□。\n人间富豪儿，吾事弗如汝。\n汝纵□□□，□□□□□。\n□□□□□，□□□□□。",
        "dynasty": "宋",
        "collection_info": null
    },
    {
        "title": "宿包山杨明府宅  其三",
        "author": "方回",
        "content": "谁实生成之，谚谓慈父母。\n彼锦衣玉食，及朱弦镂簋。\n公但宝一砚，百倍似胜汝。\n我眠公浩唱，犹有半夜许。\n可亲未易别，依依睇烟雨。",
        "dynasty": "宋",
        "collection_info": null
    },
    {
        "title": "次韵赵宾旸见寄长句",
        "author": "方回",
        "content": "百忧攻心成白首，不少自宽死已久。\n我初作郡犹未贫，□□比□□□□。",
        "dynasty": "宋",
        "collection_info": null
    },
    {
        "title": "万山堂呈史察使  其一",
        "author": "方回",
        "content": "□□□□□□□，□□□□□□□。\n□□□□□□□，□予年事雪盈头。\n药岩夏冷水泉润，茗屋午香窗户幽。\n相过端能坐终日，微吟清啸两无求。",
        "dynasty": "宋",
        "collection_info": null
    },
    {
        "title": "万山堂呈史察使  其二",
        "author": "方回",
        "content": "质肃英声盖九州，名孙吾获与之游。\n胸中所学万青简，堂上有亲双黑头。\n买砚新添行橐重，抄书勤过野庐幽。\n雕鞍长剑纷纷是，人物如斯岂易求。",
        "dynasty": "宋",
        "collection_info": null
    },
    {
        "title": "赠管氏三昆仲罗汉保大闾官孙",
        "author": "方回",
        "content": "颗颗圆珠掌上珍，更如玉树皎无尘。\n公侯富贵元常事，兄弟聪明各过人。\n着意学吟须刻苦，立谈属对已清新。\n老夫不误青双眼，会见他年笔有神。",
        "dynasty": "宋",
        "collection_info": null
    },
    {
        "title": "次韵酬赵无己",
        "author": "方回",
        "content": "文才因学进，名誉待时隆。\n定有仙能遇，元无鬼可穷。\n刚贞侔铁石，猥琐笑蒿蓬。\n百尺楼头目，时时没去鸿。",
        "dynasty": "宋",
        "collection_info": null
    },
    {
        "title": "谢客二首  其一",
        "author": "方回",
        "content": "梦到红云玉殿来，骨凡无路住蓬莱。\n鹤身欲向仙官舞，病翅褵褷展不开。",
        "dynasty": "宋",
        "collection_info": null
    },
    {
        "title": "谢客二首  其二",
        "author": "方回",
        "content": "时脱蓑衣当酒钱，江天身世一渔船。\n七旬衰老人无识，林下休官十五年。",
        "dynasty": "宋",
        "collection_info": null
    },
    {
        "title": "次韵邵君以容名斋二首  其一",
        "author": "方回",
        "content": "细读来诗窥所学，忘机忍事用功深。\n远同随笔洪公号，妙得吟窝邵子心。\n怀抱春浓重醖酒，语言渊嘿绝弦琴。\n我能容物天容我，无是无非镇似今。",
        "dynasty": "宋",
        "collection_info": null
    },
    {
        "title": "次韵邵君以容名斋二首  其二",
        "author": "方回",
        "content": "我能容物天容我，容足元消地几多。\n结莫逆交聊尔汝，闻无义语勿谁何。\n飘零踪迹因循惯，冷淡光阴苟且过。\n人世政如蚕食叶，百年谁办茧成窝。",
        "dynasty": "宋",
        "collection_info": null
    },
    {
        "title": "诗二首  其一",
        "author": "方回",
        "content": "鹦鹉笼开綵索宽，一宵飞去为谁欢。\n早知黠贼心肠别，肯作佳人面目看。\n忍着衣裳辜旧主，便涂脂粉事新官。\n丈夫能举登科甲，可得妖雏胆不寒。",
        "dynasty": "宋",
        "collection_info": null
    },
    {
        "title": "诗二首  其二",
        "author": "方回",
        "content": "一牝犹嫌将两雄，趋新背旧片时中。\n陡忘前主能为叛，乍事他人更不忠。\n玉碗空亡无易马，绛桃犹在未随风。\n何须苦问沙咤利，自是红颜薄老翁。",
        "dynasty": "宋",
        "collection_info": null
    },
    {
        "title": "挽吕襄阳",
        "author": "方回",
        "content": "将军报国寸心丹，满眼儿孙尽好官。\n一品已颁新印绶，九重犹许旧衣冠。\n碑存岘首怀羊祜，箭着浮图恨贺兰。\n公论百年应自定，且留忠节后人看。",
        "dynasty": "宋",
        "collection_info": null
    },
    {
        "title": "浙西园苑",
        "author": "方回",
        "content": "壁间墨客扫龙蛇，所写诗佳字亦佳。\n忽见一诗增感慨，吾家宗伯老秋崖。",
        "dynasty": "宋",
        "collection_info": null
    },
    {
        "title": "久雨",
        "author": "方回",
        "content": "云胡不出，积雨予尼。\n意弥八纮，膝此一席。\n谁具蒸徒，假予楫航。\n一往沧海，观彼茫洋。\n掩关昼眠，胡宁不暇。\n鲁叟攸戒，敢视为夜。\n寂寂疏帘，幽幽空阶。\n鸟下碎藓，伤予之怀。\n悠悠古道，溢溢行潦。\n岂无岑楼，送目遥草。\n心之忧矣，莫或予知。\n彼其之子，谓予寒饥。",
        "dynasty": "宋",
        "collection_info": null
    },
    {
        "title": "筑城谣",
        "author": "方回",
        "content": "从军去筑城，不如困长征。\n从军去掘堑，不如鏖血战。\n古今征战立奇功，貂蝉多出兜鍪中。\n徒教力尽锸与杵，主将策勋士卒苦。\n君不见每调一军役百室，一日十人戕六七。\n草间髑髅饲蝼蚁，主将言逃不言死。",
        "dynasty": "宋",
        "collection_info": null
    },
    {
        "title": "游石头城",
        "author": "方回",
        "content": "卧龙起草庐，扶汉有余忠。\n欲结紫髯客，共追黄星公。\n一言根本定，万里氛翳空。\n指此为虎踞，长啸吞西风。\n夫岂樊吾圃，以虞他人攻。\n乌林逸元恶，入蜀怆途穷。\n汝亦赵佗辈，区区帝江东。\n吾意本谓何，剑佩殊不同。\n后来矫虔人，藉口欺盲聋。\n九折剑阁栈，一泥函关封。\n盗贼柄干将，姦雄非英雄。\n老我弔古癖，徘徊梵王宫。\n城坏遗甃泯，江徙孤岸穹。\n中原芳草外，战尘春蒙蒙。\n酒尽欲下山，目极斜阳红。",
        "dynasty": "宋",
        "collection_info": null
    },
    {
        "title": "人生如流丸",
        "author": "方回",
        "content": "人生如流丸，冉冉不肯住。\n草变鶗鴂鸣，花零蝴蝶去。\n去去无奈何，一饭三起步。\n鬓绿密已稀，红颜新忽故。\n往悔杳莫追，前瞻冥未悟。\n破镜忽偶圆，堕甑宁足顾。\n方池疏雨余，历历见鸟度。\n沉吟高树间，聊用写心素。",
        "dynasty": "宋",
        "collection_info": null
    },
    {
        "title": "韩蕲王湖上骑馿图为王孙叶叶赋",
        "author": "方回",
        "content": "取日虞渊战临平，鼓起金山麾伏兵。\n既不画此背嵬军阵形，国容貂蝉佩葱珩，军容金甲马朱缨。\n又不画此生面真仪刑，昔王不肯专枢庭。\n清凉居士以自名，散遣万骑还屯营。\n独控长耳游林垧，林间坐石樵叟争。\n不无醉尉呵夜行，孰识朱门抗旄旌。\n王孙妙年万事轻，欲蹈箕颍遗浮荣。\n龚侯淡墨胜丹青，作此灞桥风雪征。\n龙变不测人中英，谛观岂是寒书生。\n丈夫出处吾能评，不可长剑即短檠。\n得时用世身名亨，否哉履道幽人贞。\n叶叶用意何峥嵘，大司马侃孙渊明。",
        "dynasty": "宋",
        "collection_info": null
    },
    {
        "title": "陆君实哀挽",
        "author": "方回",
        "content": "亘古无斯事，于今有若人。\n龙绡同把手，鲛室共沉身。\n蹈海言能践，忧天志不伸。\n曾微一坏土，鱼腹瘗君臣。",
        "dynasty": "宋",
        "collection_info": null
    },
    {
        "title": "晚望浒墅",
        "author": "方回",
        "content": "太湖晚山雨，白鸟去冥冥。\n古冢多无后，荒祠或有灵。\n异峰搀石骨，远树耸人形。\n兵革已苏息，废田蒲稗青。",
        "dynasty": "宋",
        "collection_info": null
    },
    {
        "title": "江涨",
        "author": "方回",
        "content": "暑雪西南下，愁霖日夜倾。\n高城人避水，古庙吏祈晴。\n沙鸟依庭宿，渔船入市行。\n老夫隠几意，可但悯吾生。",
        "dynasty": "宋",
        "collection_info": null
    },
    {
        "title": "读四明尊尧集",
        "author": "方回",
        "content": "大道行天如日月，羣儿簸弄竟何如。\n自悲责沈曾为学，安得尊尧更有书。\n义胆轮囷千古在，神州攻战百年余。\n诬辞逆像今俱已，犹恐忠贤恨未祛。",
        "dynasty": "宋",
        "collection_info": null
    },
    {
        "title": "重游凤凰台",
        "author": "方回",
        "content": "重扶瘦影上荒台，万里秋阴凝不开。\n天地未休貔虎战，江山敢望凤凰来。\n是非易判元嘉事，今古难逢太白才。\n尊酒阑珊诗思乱，夕阳吹角不胜哀。",
        "dynasty": "宋",
        "collection_info": null
    },
    {
        "title": "溪阁呈陆太初",
        "author": "方回",
        "content": "临水看山日百迴，等閒收拾有诗才。\n老松于我几年长，啼鸟无名何处来。\n病髪渐应雕翠葆，衰踪那復梦金台。\n鹔鹴未敝犹堪典，聊挽秋花荐酒杯。",
        "dynasty": "宋",
        "collection_info": null
    },
    {
        "title": "赠郭澹溪",
        "author": "方回",
        "content": "赫日烧空暍欲死，诗来如向雪中看。\n古罍出土铜声尽，明月浮空贝影寒。\n江海岂无鸥作社，头颅安得鹖为冠。\n会须弃置人间事，同向秋风觅钓竿。",
        "dynasty": "宋",
        "collection_info": null
    },
    {
        "title": "初夏书事",
        "author": "方回",
        "content": "平生万事鸟飞空，绿鬓苍颜俯仰中。\n醉若山颓无旧侣，坐如泥塑有新功。\n诗成不觉窗移日，心定何烦扇引风。\n结网小蛛恣来往，忘机应亦识衰翁。",
        "dynasty": "宋",
        "collection_info": null
    },
    {
        "title": "次韵休宁程君圉来访",
        "author": "方回",
        "content": "秋崖劲笔敌黄陈，贽卷当年许望尘。\n十载江湖春雁断，万山烟雨石羊新。\n余生敢忘尊前话，先正曾同席上宾。\n今日相逢两家子，可无努力继前人。",
        "dynasty": "宋",
        "collection_info": null
    },
    {
        "title": "赠云屋瑞上人",
        "author": "方回",
        "content": "名缁今已绝，见汝忽惊神。\n昔日陪三卫，多年护九宸。\n漫从鸡帻报，长与蠹编亲。\n汉幄垂前箸，秦关痛隻轮。\n骤惊沦宝玉，何惜褫冠巾。\n往事怜蜗国，余生脱雁臣。\n片云聊作屋，死树自观身。\n空钵宁无食，枵囊别有珍。\n跣行千里近，冻卧八寒春。\n像喜图佳士，名虚彻贵人。\n论诗色泾渭，远俗意参辰。\n余子一时尽，高流百世新。\n公能追慧远，吾或可遗民。\n剃栉虽殊相，澄江月共真。",
        "dynasty": "宋",
        "collection_info": null
    },
    {
        "title": "出城",
        "author": "方回",
        "content": "久病欣初愈，长忙爱暂閒。\n出城因送客，沿路得看山。",
        "dynasty": "宋",
        "collection_info": null
    },
    {
        "title": "湖堤雨中夜归",
        "author": "方回",
        "content": "夜雨昏昏欲雪天，数家灯火北山前。\n乡心认作桑麻路，忽有湖船奏管絃。",
        "dynasty": "宋",
        "collection_info": null
    },
    {
        "title": "行宫西门",
        "author": "方回",
        "content": "翠华东幸缔和盟，从此君王罢北征。\n宿卫周庐无处所，野人畦菜傍宫城。",
        "dynasty": "宋",
        "collection_info": null
    },
    {
        "title": "题许宣平南山故居",
        "author": "方回",
        "content": "一庵依旧翠微中，身在蓬莱第几宫。\n羽卫夜归人不识，满山松桧响清风。",
        "dynasty": "宋",
        "collection_info": null
    },
    {
        "title": "秀山霜晴晚眺与赵宾旸黄惟月联句",
        "author": "方回",
        "content": "一峰何峥嵘，万象悉匍匐。\n心包元气并，影立太空独。\n遥瞻极干端，俯瞰际坤轴。\n飘飘凌云身，杳杳送鸿目。\n挥袖裨八风，开襟吞百渎。\n醒脾嚥醇清，涤髓荡痼俗。\n斗摘紫垣杓，日攀黄道毂。\n川令夷若奔，林诃魍魈伏。\n螺蚌视三神，杯盎阅四隩。\n参旗摩右肩，昆苑踏左足。\n营营蚁磨旋，戢戢蜂房簇。\n羶俎餍前臑，诗瓢悭半菽。\n历测尊卢年，桴穷沃焦谷。\n畴非浮点沤，吾亦寄粒粟。\n气形孰融结，高深谁浚矗。\n娲皇不能补，共工多事触。\n飞思腾虚遨，殚精驰逈瞩。\n浩浩蔑垠涯，浑浑曷边幅。\n百刻倏汐潮，九行递朏朒。\n达观等鹏鹪，殊趋殽燕蝠。\n仙驭鞭虬螭，神驾轨骊騄。\n寰中无遁照，象外有玄烛。\n推寻制字苍，究考画卦宓。\n万变既日滋，百灵遂宵哭。\n某氏马锡三，何人鳌钓六。\n底所真蓬瀛，是间自濠濮。\n佳辰每难值，奇赏讵嫌数。\n达士多放旷，拘儒例踧蹜。\n味同侨札交，臭异智辅族。\n稽首礼初梅，掀髯叫余菊。\n节届小大寒，岁得中下熟。\n野礼讲蜡迎，侲朋阅傩逐。\n皴肤剥枯藓，瘦髪立冻木。\n青鍼抽麦麰，绛粒茁樱薁。\n乌龙特嵯峨，白雁几湾洑。\n霞谯抹微绡，烟市皱轻縠。\n画嶂屏横纵，字溪篆直曲。\n兰非灌能馨，柏岂撼可秃。\n长冈修蛇驰，短阜矮鼈缩。\n一塔耸锥颖，千畦界棋局。\n冷祠逃鼪鼯，荒冢吓鸱鵩。\n汲窟仆桔槹，穫场眠碌碡。\n橡实翻箨瘦，笋萌认鞭斸。\n莽啼潜鈎辀，篱嚼偃觳觫。\n樵肩疮长镵，猎臂袒偏裻。\n相劳声阿邪，力作响蓬扑。\n闻磬认禅窗，指旛窥佛屋。\n邃森踰二林，美秀埒三竺。\n笼影夜龛灯，板声晓堂粥。\n匪经陆老学，孰识陈尊宿。\n兵比休虎屯，盗俱就鲸戮。\n耨镈衍新畬，燧亭隳旧筑。\n连营释鞞琫，四野竞畚梮。\n别墅喧榼壶，圜扉静敲朴。\n今各有缊袍，昔俱无旨蓄。\n骎骎熙运开，沓沓壮观復。\n闾阎一烬空，栋宇万础续。\n货廛富鲍鱐，米市积穜稑。\n登临恣夷犹，生息頼亭毒。\n扫阴开晚晴，破冱作春燠。\n硗畴蹙龟纹，涸浍开瓦卜。\n昏声沸羣鸦，暮色隠孤鹜。\n店遥旅叱馿，陇隔穉唤犊。\n鴂谣音哳嘲，偻荷步彳亍。\n浦溆出渔艇，碕碛泊商舳。\n僧包侧肩挑，奚囊俯腰束。\n护舍荒吠狺，投林倦翔速。\n驿蹄雷铿鍧，野燎星熠煜。\n警棚报冬冬，栖埘呼喌喌。\n相与忘是非，足堪了昏旭。\n矧兹瑞六霙，预云宜百谷。\n狐兔各深藏，蝻蝝靡遗育。\n潜鱼未拨剌，骇兽或踯躅。\n倒影已巅崖，余凌尚丘麓。\n宿孽芽嫩黄，流澌醖娇绿。\n联拳一舂锄，格磔双属玉。\n搯苗揽奇辛，擘蕾嗅幽馥。\n蛰户咸伺霆，烧痕渐矜曝。\n审观寒向阑，追念暑尝酷。\n凉既免炮燖，温又救皲瘃。\n大化有乘除，胜残无断属。\n是邦信巍巍，厥闻久昱昱。\n淮海分扬州，斗牛躔北陆。\n秦汉会稽吴，隋唐新定睦。\n户歌楚人骚，家佩桐君录。\n入笼尽参芝，盈室肯薋菉。\n辉凤远媒翳，祥麟哂童牿。\n栋材茂椅桐，跃冶乳镠鋈。\n贤守宋广平，兴君刘文叔。\n征隠屈黈旒，哀惸极膏沐。\n缅怀解剑耕，遐想负薪鬻。\n咳唾变兴亡，咄嗟异荣辱。\n荛夫被儒衣，耕叟闢家塾。\n道味调漆胶，谊声协敔柷。\n严范盛蒸尝，轩莱恪尸祝。\n勃兴畏后生，朋来乐私淑。\n骈肩长裾曳，比屋短檠读。\n高科接踵武，雅德棻被服。\n委巷致聘旌，徒步胹公餗。\n车引太仆驺，马给上林蓿。\n岂惟供爪牙，固将倚心腹。\n文华凌屈宋，武略迈颇牧。\n袁丝却腐阉，丙吉雪冤狱。\n差毫别同和，立界辨刚慾。\n达汝媲稷皋，退吾侪绮角。\n中焉敛韬略，外也灭表襮。\n村诂订荄箕，俚授折都郁。\n四经审鈎弦，三秀攻珞琭。\n处士傲貂绅，侠徒竞鸡踘。\n里闾剧华腴，官府务涵霂。\n喝雉投彩琼，落鵰捷鸣骲。\n高赀轶陶朱，雄辨骋张禄。\n美酿压郫筒，大烹椎獠犦。\n舞残金凤欹，歌缓翠蛾蹙。\n千楼向笛吹，万室陶巾漉。\n余尊霑皂隶，残炙饫童仆。\n遐征罕赍粮，酗寝或枕曲。\n间尝极备无，一是耻嘑蹴。\n金彩剪胜幡，沙囊篆符箓。\n秋枣溲䍧膏，冬稻熬狼臅。\n城市虽冯扶，郊野尚轩喾。\n四时务锄耰，千村鸣杼柚。\n颗粒本牛衣，丝缕出蚕䒼。\n䌖商何羡闽，药市勿诧蜀。\n盛年念畴昔，微梦怳忽倏。\n已知壮心违，未觉老颜恧。\n久黏簿书黐，幸脱簪冕梏。\n得与麋鹿羣，敢兼熊鱼欲。\n席珍非待聘，有玉谩韫椟。\n冥心同子綦，徐步效颜歜。\n一麾断鹓班，百举阅饩告。\n仙忝真应宗，诗愧玄英属。\n亲故焮妖灾，怨雠腾谤讟。\n字幼窘空空，省躬危毣毣。\n卑飞类鹪鷃，逸步谢骅骕。\n庶几便帻幍，焉能事鞲絭。\n双洪汹奔涛，孤派涩凝瀑。\n窗徒聚雪萤，袍未释银鹄。\n之子虞一夔，伊人郑七穆。\n三足分鼎铛，两锋交箭镞。\n塼埴冀良陶，粝疏就精凿。\n诚难角妙染，缪许啐余莤。\n狂吟动千字，豪饮辄百斛。\n墨淡立儿研，杯迟走童趣。\n自倚大户宽，岂畏险韵复。\n胆痒生芒棱，唾圆洗尘醭。\n登山石同憩，临流泉共匊。\n被褐敌裘绮，羹藜胜粱肉。\n砖垆煎茱茶，瓦豆饤茈菔。\n园无迂叟花，亭有醉翁蔌。\n椶疎摘麈柄，莎软敷狨褥。\n藤阴皆帷帱，松韵即筇筑。\n逸兴春空云，耐交岁寒竹。\n山腴嘬糟貍，海异吮醤鲎。\n黎斑屑鹧鸪，端眼濯鸜鹆。\n书穷萧衍评，奕妙王粲覆。\n生平嗜好迂，我辈友谊笃。\n矢诗一赓酬，言志双启沃。\n析理精洛伊，谈史究温涑。\n望之真堂堂，毛遂岂碌碌。\n虞初九百篇，方朔三千牍。\n酸醎糅盐梅，杗桷裁棫朴。\n论文如有竞，见义每相勖。\n燕乐思鹿鸣，切磋慕淇澳。\n公直性所钟，辛勤起常夙。\n枿佞请尚方，抨妖官硩簇。\n扣阍幡屡举，寓直被曾幞。\n刚肠挫未衰，劲气老弥肃。\n百粤转沅湘，九河交济泺。\n魂惊舞波帆，力弱掀淖辐。\n道异十获禽，理难百中鹄。\n晞颜宁如愚，尚老且缘督。\n浮荣等槐蚁，往事付蕉鹿。\n乐天心自怡，知命頞奚顣。\n于野同人亨，勿药无妄福。\n攀附联瀛登，广胖适沂浴。\n寄兴本真率，成章仍丰缛。\n时能一来游，倾箧买醽醁。",
        "dynasty": "宋",
        "collection_info": null
    },
    {
        "title": "冷泉亭",
        "author": "方回",
        "content": "金鞍骤紫陌，讵识林下胜。\n石苔为谁碧，我辈坐乃称。\n丝毫无愧容，照此冷泉镜。\n竹树亦如我，不与春色竞。\n匏尊未用酌，一见百虑醒。\n土囊发饕风，无波此终定。\n革履汉臣心，恐未敌兹莹。\n木杪夜月孤，庶其许相映。",
        "dynasty": "宋",
        "collection_info": null
    },
    {
        "title": "次容斋喜雪禁体二十四韵",
        "author": "方回",
        "content": "燠寒节若无嗟若，不寒而燠疫疠作。\n叵堪穷腊阳气泄，况乃炎方土风恶。\n大块积蓄久醖酿，元造斡回骤飘落。\n朝曦掩翳九乌死，夜吹呼号万骑掠。\n饯岁纔轰爆竹声，鞭春初截土牛角。\n芳芽脆甲缩芹荠，饥喙枵肠诉乌鹊。\n小迟尚可诧祥瑞，大快一举洗污浊。\n蛰虫且当伏深穴，贞松决不仆幽壑。\n孤舟独钓柳何奇，衡门空宇陶如昨。\n冻手三噢復三咻，泥屐一前仍一却。\n未妨猎骑湿鞍鞯，政恐征车埋轸较。\n谁方轻暖拥文貂，我欲豪饮欠金错。\n雀窥囷廪绝粃糠，蛛軃檐榱收网络。\n老人畏怯小儿喜，富翁骄傲寒士虐。\n蜚蜮定復扫蛮蜑，归雁未敢度幽朔。\n衔枚猛将死不惧，煨芋野僧贫亦乐。\n九头鬼车悉逃遁，三足毕方能距躩。\n眼生灯晕蝶栩栩，肤涩衾棱鸡喔喔。\n预占麦饵堆村场，绝喜米价减郛郭。\n忽得肤使奇丽句，韵未易赓笔屡阁。\n颍阴故事聚星堂，汶叟先生元佑脚。\n禁体物语继醉翁，即今再见苏龙学。\n幸公忧国仆无与，煎水烹茶聊一酌。",
        "dynasty": "宋",
        "collection_info": null
    },
    {
        "title": "喜雨",
        "author": "方回",
        "content": "骤涨阶前可泛舟，天低近屋火云收。\n竹户纸窗清洒洒，葛衫纱帐冷修修。\n秋馆梧桐羁客恨，春郊杨柳少年愁。\n移得此声来六月，人人喜色上眉头。",
        "dynasty": "宋",
        "collection_info": null
    },
    {
        "title": "谒东坡祠",
        "author": "方回",
        "content": "至和嘉佑政途开，老凤将雏出蜀来。\n父子声名天宇小，弟兄笔阵海潮回。\n岷峨一气钟三杰，杜富诸贤得异材。\n二百年来拜遗像，堂堂直气尚崔嵬。",
        "dynasty": "宋",
        "collection_info": null
    },
    {
        "title": "烟雨楼",
        "author": "方回",
        "content": "楼压重湖实壮哉，楼前图画若天开。\n鸥从沙际衝烟去，燕向花边捲雨来。\n傍柳一桥相掩映，隔林双塔共崔嵬。\n栏干倚尽催诗处，晴日须来三四回。\n八。",
        "dynasty": "宋",
        "collection_info": null
    },
    {
        "title": "龚侯玉豹图",
        "author": "方回",
        "content": "龚侯之先楚两龚，远孙挺挺有祖风。\n五鼎食肉不挂意，万卷读书曾用功。\n草字隶字各神妙，古诗律诗俱豪雄。\n虽有一癖好画马，不比人间凡画工。\n飒爽修髯雪三尺，长安市上无人识。\n等閒幅纸写骅骝，或者终身求不得。\n我未尝求忽得之，袖出玉花骢一疋。\n开卷如闻嘶风声，蹴踏青天炮霹雳。\n曹霸昔遇唐明皇，画出此马真龙骧。\n黄金拜赐南熏殿，赫奕门户生辉光。\n昇平难保金易散，晚岁奔波逃战场。\n却得少陵诗一首，名撑宇宙相悠长。\n龚侯不干万乘主，但欲追寻穷杜甫。\n老笔一洗韩干肉，天闲至宝落环堵。\n诗非杜甫画胜曹，无乃心神漫劳苦。\n龚侯此笔游戏耳，别有文章垂万古。",
        "dynasty": "宋",
        "collection_info": null
    },
    {
        "title": "听孙炼师琴",
        "author": "方回",
        "content": "名画元不出画工，善书决不属书史。\n子春伯牙非伶官，古能琴者必君子。\n枕流漱石今孙郎，电眸冰齿霜髯张。\n洒埽书室焚古香，信手为吾调宫商。\n琮琮琤琤泉落涧，嗈嗈喈喈鸿度汉。\n从容整暇未肯忙，小俟吟猱观抑按。\n急如快剑斫蛇分两截，琉璃瓶碎玉簪折。\n似有鸾胶再补完，细视冰弦元不绝。\n又如电走雹飞驱霹雳，老树百丈龙爪入。\n得非獭髓灭瘢痕，依旧乌桐净如拭。\n睥睨黠鼠伏狸奴，杀机一动与之俱。\n鹰扬颇类师尚父，牧野秉钺行天诛。\n临河而闻杀鸣犊，曳轮不往反乎覆。\n许由不受尧天下，一瓢虽无吾亦足。\n圣门此意传不传，耿耿精灵月在天。\n孙郎何处得授受，长江秋霁印婵娟。\n五音本无根舌齿，六律发挥凭手指。\n音律之外求七情，万变悉从心上起。\n孙郎胸次夫何如，贮储古今万卷余。\n孰谓七弦轸上之神圣，不本二尺檠边之功夫。\n少年学琴欲学渠，勿但弹琴当读书。",
        "dynasty": "宋",
        "collection_info": null
    },
    {
        "title": "句  其一",
        "author": "方回",
        "content": "旧业三元赋，新功百中经。",
        "dynasty": "宋",
        "collection_info": null
    },
    {
        "title": "句  其二",
        "author": "方回",
        "content": "屈使守乡国，护保□□□。\n□□□比屋，燕雀语□□。",
        "dynasty": "宋",
        "collection_info": null
    },
    {
        "title": "句  其三",
        "author": "方回",
        "content": "菊花与汝作生日，螃蟹唤吾入醉乡。",
        "dynasty": "宋",
        "collection_info": null
    },
    {
        "title": "句  其四",
        "author": "方回",
        "content": "诸公未许子为政，万事无如髯绝伦。",
        "dynasty": "宋",
        "collection_info": null
    },
    {
        "title": "句  其五",
        "author": "方回",
        "content": "糟姜三盏酒，桕烛一瓯茶。",
        "dynasty": "宋",
        "collection_info": null
    },
    {
        "title": "句  其六",
        "author": "方回",
        "content": "把酒从来不可期，吾降今日少人知。",
        "dynasty": "宋",
        "collection_info": null
    },
    {
        "title": "句",
        "author": "鲜于枢",
        "content": "一官屡厄黄杨闰。",
        "dynasty": "宋",
        "collection_info": null
    },
    {
        "title": "句",
        "author": "吴觉",
        "content": "燕颔英姿宜食肉，羊肠险韵宜剪茶。",
        "dynasty": "宋",
        "collection_info": null
    },
    {
        "title": "句",
        "author": "金汉臣",
        "content": "故乡万里思亲远，客馆孤身度日长。",
        "dynasty": "宋",
        "collection_info": null
    },
    {
        "title": "题王氏小园",
        "author": "唐从龙",
        "content": "山脉钟云气，新晴散紫霞。\n玉藏云裏石，金落水中沙。\n瘦鹤依疏竹，饥蜂恋落花。\n临池看洗砚，知是右军家。",
        "dynasty": "宋",
        "collection_info": null
    },
    {
        "title": "句",
        "author": "徐逊绵",
        "content": "士死惟留姓与名。",
        "dynasty": "宋",
        "collection_info": null
    },
    {
        "title": "句",
        "author": "张鹏飞",
        "content": "苍天定俾期颐寿，会看芸书聘五更。",
        "dynasty": "宋",
        "collection_info": null
    },
    {
        "title": "句",
        "author": "谢中",
        "content": "十年太守桐江郡，万首新诗陆放翁。",
        "dynasty": "宋",
        "collection_info": null
    },
    {
        "title": "句",
        "author": "孙内翰",
        "content": "那更廉织雨，谩道玉为堂。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "但看建德安民榜，即是虚翁德政碑。",
        "dynasty": "宋",
        "collection_info": null
    },
    {
        "title": "东野平陵图",
        "author": "牟巘",
        "content": "鞅掌不可耐，壮士缚申卯。\n驱馿古平陵，水木乐幽茂。\n苦吟到斜日，危坐类持钓。\n俗情见摆落，鹅雁极众口。\n两曹第忍之，适满百乃报。\n吾终不以此，而易彼升斗。\n小裁鹤料案，官事竟未了。\n斯人坐诗穷，咎在亏天巧。\n有如发其羃，为谑岂不暴。\n理宜得嫌憎，枵腹镇雷吼。\n区区尤李氏，此颇天意不。",
        "dynasty": "宋",
        "collection_info": null
    },
    {
        "title": "赵春谷约游北山次陈本斋韵",
        "author": "牟巘",
        "content": "病士痼于懒，举世少匹亚。\n未省读道书，低头蒙绛帕。\n梦想北山北，户限久不跨。\n折简许我游，篮舆暂相借。\n腹鸣肩自举，悠然谢衔靶。\n邂逅得水竹，神明湛吾舍。\n山亦紫翠横，了不费要迓。\n平生赤两脚，城市所深怕。\n何妨岩石间，共永一日暇。\n高情伟卓荦，不在古人下。\n喜客见眉宇，煮茗扫风榭。\n老山澹一癯，龟息闻静夜。\n摄衣倒凌景，回首怜俗驾。\n吾侪偶会弁，小语辄雷咤。\n风雨万虑清，讵肯随物化。\n商山尚局促，而况彼畦夏。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其一",
        "author": "牟巘",
        "content": "吾翁始落南，土思尚依依。\n筑堂扁岷峨，目断落日晖。\n忆昔丙申岁，锦里烟尘飞。\n甲子已一週，而我犹未归。\n孤蓬失本丛，旅雁抱长饥。\n百年直寄尔，旷然勿徒悲。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其二",
        "author": "牟巘",
        "content": "惊飙举落叶，意气何轩轩。\n秋高百卉尽，寂寞但空园。\n何异富与贵，变灭随云烟。\n缅怀陶彭泽，平生极几研。\n朗咏贫士诗，相对如晤言。\n今人之所耻，古人以为贤。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其三",
        "author": "牟巘",
        "content": "我殆胜彭泽，无酒亦无琴。\n湖外来远饷，屋角啭好音。\n吹帽节已迫，醉乡路可寻。\n勿违故人意，洗盏起自斟。\n甜酒乏风骨，谷永与杜钦。\n而此清且劲，良足慰我心。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其四",
        "author": "牟巘",
        "content": "人生徒自苦，与世为卷娄。\n何如有美酒，自献还自酬。\n贫虽不若富，用寡庶易周。\n婚嫁愿已毕，此外復何忧。\n况无下潠田，得与彭泽俦。\n年丰米长贱，一饱或可求。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其五",
        "author": "牟巘",
        "content": "翁媪老白髮，萧然老江干。\n大儿荆溪游，折腰岂为官。\n诸儿走异县，亦各营一餐。\n别多会面少，端復坐饥寒。\n诸幼且眼前，笑语开我颜。\n勿问贤与愚，怀抱俱相关。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其六",
        "author": "牟巘",
        "content": "好恶岂不察，凿垣植蒿蓬。\n而此庭前菊，锄灌少人工。\n此物抱至洁，有似楚两龚。\n留香待严凛，意与烈士同。\n粪土笑伯始，金钱鄙邓通。\n千载一元亮，舍此将安从。",
        "dynasty": "宋",
        "collection_info": null
    },
    {
        "title": "东坡九日尊俎萧然有怀宜兴高安诸子侄和渊明贫士七首余今岁重九有酒无餚而长儿在宜兴诸儿苏杭溧阳因辄继和  其七",
        "author": "牟巘",
        "content": "两山南北峙，四水贯此州。\n登临岂不嘉，出门自寡俦。\n客乡几重九，岁月如奔流。\n萧然具果饮，聊以散百忧。\n平生和陶集，韵高乃敢酬。\n乃復咏歌之，岁晚葆姱修。",
        "dynasty": "宋",
        "collection_info": null
    },
    {
        "title": "和程渔庄救燕",
        "author": "牟巘",
        "content": "燕巢屹高垒，蛇行危折罄。\n不虞猝见侵，怪事发轩屏。\n黄口养渐大，紫翮翻相映。\n雌雄力难护，吞噬气方盛。\n岂不避戊己，天意特未定。\n主人勇赴救，为惠固当竟。\n蜿蜒堕尺棰，折首甘所迎。\n古人致阴类，嗜好用其性。\n此族遭炮燔，往往多夭横。\n人固异于物，纵暴胡忍听。\n试看自古来，善者终必胜。\n羿殒莽亦屠，曾莫保躯命。\n报应各以类，岂不信可证。\n驱而放之菹，是乃三代政。\n姑用柳子言，锄吾草莱径。",
        "dynasty": "宋",
        "collection_info": null
    },
    {
        "title": "题渊明图",
        "author": "牟巘",
        "content": "平生抱耿介，四海寡朋交。\n凄其九日至，颇感颜髮凋。\n无酒醒对菊，风味乃更高。\n谁识此时情，白云行远霄。\n地主有佳饷，得之良已劳。\n而我适邂逅，赴饮如沃焦。\n永言大化内，朽质非所陶。\n惟有饮美酒，一醉可千朝。",
        "dynasty": "宋",
        "collection_info": null
    },
    {
        "title": "九日",
        "author": "牟巘",
        "content": "秋风飒以至，今日重阳日。\n明明对南山，尚想陶彭泽。\n向来建威幕，颇见有此客。\n驱车不少留，驾言公田秫。\n如何又弃去，此意谁能识。\n寄奴趣殊礼，风旨来自北。\n只今王江州，建白功第一。\n故是僧弥孙，举动殊足惜。\n饮媿望柴桑，稍欲自湔涤。\n殷勤白衣饷，犹恐不我即。\n中路候篮舆，要致已甚迫。\n葛巾赤两脚，颓然向州宅。\n此翁本坦荡，焉能苦违物。\n一时可计取，中实未易屈。\n华轩有何羡，自载返蓬荜。\n终身书甲子，凛凛义形色。\n如使磷且缁，安得为玉雪。\n篱边有佳菊，弄黄正堪摘。\n我方持空觞，千载高风激。",
        "dynasty": "宋",
        "collection_info": null
    },
    {
        "title": "简赵子昂",
        "author": "牟巘",
        "content": "君维大雅姿，被服蔼兰荪。\n胸次综流略，本本又元元。\n手追七子作，凌厉气所吞。\n余事到翰墨，藉甚声价喧。\n居然难自藏，珠玉走中原。\n四年郎省户，小滞当高鶱。\n肯来为多士，復除布春温。\n力争吾道回，中流收崩奔。\n眷言维桑旧，从容驻輶轩。\n我亦喜再见，一笑略寒暄。\n首诵新诗章，两耳为君尊。\n高情殊磊落，俗子何足论。\n顾我寂寞地，无物当赠言。\n乃復携尺纸，看君醉墨翻。\n霜木石共老，野竹翠不蕃。\n落笔频申顷，岁晚古色存。\n思君时一把，此意期勿谖。",
        "dynasty": "宋",
        "collection_info": null
    },
    {
        "title": "和赵子俊閒居十首  其一",
        "author": "牟巘",
        "content": "俯仰一室内，我兴尚无为。\n凝尘澹素几，乍见閒居诗。\n吐词甚高简，观者未必知。\n士固各有志，肯为富贵移。\n汲多羸其瓶，居然井在湄。\n何似鸱夷全，张弛随所宜。\n杨子不违物，赵子不干时。\n此意谅所同，相与三復之。",
        "dynasty": "宋",
        "collection_info": null
    },
    {
        "title": "和赵子俊閒居十首  其二",
        "author": "牟巘",
        "content": "窘步殊蹒跚，户限久不踰。\n若或絷维之，媿彼空谷驹。\n俯焉念平生，我亦酷信书。\n所得不偿失，每与忧患俱。\n饮水饭脱粟，此意岂愿余。\n贫实为我累，舍贫将焉如。\n堪嗟嗜利者，死甘谥为愚。",
        "dynasty": "宋",
        "collection_info": null
    },
    {
        "title": "和赵子俊閒居十首  其三",
        "author": "牟巘",
        "content": "维昔陶元亮，早岁尚隠沦。\n从事建威幕，奔走戎马尘。\n宵征亦良苦，我岂恋轩茵。\n时运不可回，物态日以新。\n悠然彭泽去，渐与乡里亲。\n公田半税秫，亦足慰我贫。\n有人企高躅，漫仕求所伸。\n闽峤虽云远，絃歌遂其真。",
        "dynasty": "宋",
        "collection_info": null
    },
    {
        "title": "和赵子俊閒居十首  其四",
        "author": "牟巘",
        "content": "九日忽已过，霜薄阳光晞。\n未漉头上巾，先典箧中衣。\n时物尚有菊，采掇频尔稀。\n对酒胡不饮，坐看白日飞。\n五胜更囚旺，万事谁是非。\n且復进一觞，酒尽情依依。\n晚蝶抱孤蕊，无乃昧先几。",
        "dynasty": "宋",
        "collection_info": null
    },
    {
        "title": "和赵子俊閒居十首  其五",
        "author": "牟巘",
        "content": "势利苦炎炎，名节贵皜皜。\n河县开桃李，家园熟梨枣。\n当年归骑省，名誉岂不早。\n一染金谷尘，萧艾没芳草。\n胡为閒居赋，乃诮任安巧。\n所以惟慕陶，固穷而守道。",
        "dynasty": "宋",
        "collection_info": null
    },
    {
        "title": "和赵子俊閒居十首  其六",
        "author": "牟巘",
        "content": "我亦爱閒居，好山环屋青。\n拄颊坐来久，冉冉白云生。\n山中有三秀，谁为采其荣。\n散我腰脚顽，使我神观清。",
        "dynasty": "宋",
        "collection_info": null
    },
    {
        "title": "和赵子俊閒居十首  其七",
        "author": "牟巘",
        "content": "我居殊偪仄，东西凿两牖。\n卧起于其间，不知岁年久。\n秋菜上墙生，废圃一何有。\n只应溪上人，笑我已白首。\n橘柚非所种，劝我且种柳。\n也莫种牡丹，与物争妍丑。",
        "dynasty": "宋",
        "collection_info": null
    },
    {
        "title": "和赵子俊閒居十首  其八",
        "author": "牟巘",
        "content": "閒居维弄翰，窗明庭户寂。\n硬黄力追古，旁观共叹息。\n当由结习深，亹亹向晨夕。\n持用自怡悦，而不为物役。\n但恐好事者，逸少混铁石。\n我能别真贋，一纸百金直。",
        "dynasty": "宋",
        "collection_info": null
    },
    {
        "title": "和赵子俊閒居十首  其九",
        "author": "牟巘",
        "content": "衣短不及骭，髮短不满梳。\n惟有忧世心，皇皇此生俱。\n鲋鱼呼辙中，微湿以相濡。\n斗水旦夕急，岂与人意殊。\n试诵反招隠，愿无怀故居。\n墨突何曾黔，行矣勿踟蹰。",
        "dynasty": "宋",
        "collection_info": null
    },
    {
        "title": "和赵子俊閒居十首  其一○",
        "author": "牟巘",
        "content": "人生与出处，要不失其正。\n手捧毛义檄，以为庭闱庆。\n禄养有甘旨，东西惟所命。\n贺客来何多，踏破苍苔径。\n再拜称寿觞，闾里生新敬。",
        "dynasty": "宋",
        "collection_info": null
    },
    {
        "title": "米元晖山水",
        "author": "牟巘",
        "content": "鹘突烟树外，水远山更长。\n天地有如许，扁舟何处藏。\n如何短篷底，结习犹未忘。\n是时水月繁，不见此夜光。\n于今尚无恙，怀袖行可将。\n我亦流落者，此味惯所尝。\n谁能画峨堂，坐我于其旁。",
        "dynasty": "宋",
        "collection_info": null
    },
    {
        "title": "十月既望能静饮客海棠花下即席索诗走笔一笑",
        "author": "牟巘",
        "content": "久闻使君归，扁舟欲自载。\n竟负九日约，吾意良有待。\n今朝得得来，适与佳辰会。\n名园盛众卉，摇落不少爱。\n为语玉林神，无乃风景杀。\n春葩发霜枝，一夜作奇怪。\n此花红湿处，无如锦城最。\n衔来定鸿鹄，万里从雪外。\n高情相暖热，置酒出花背。\n固知是乡人，岂不在我辈。\n西庄见西产，一笑心领解。\n主人独妙年，有花正宜戴。\n胡为亦见分，无乃嘲老大。\n谁令开非时，故遣白髮对。\n君勿轻白髮，髮白老更耐。\n洛阳刘伯寿，耆英典型在。\n醉帽仍插花，岂是儿女态。\n还以寿主人，风流更耆艾。",
        "dynasty": "宋",
        "collection_info": null
    },
    {
        "title": "罗汉臣拄笏亭",
        "author": "牟巘",
        "content": "爽气钟于西，峨眉横太白。\n春风吹不暖，暑路有积雪。\n月照平羌冷，云顶七顶湿。\n游戏两谪仙，银河洒醉墨。\n遂令汉嘉郡，千古占一色。\n一从殊方走，江山颇萧瑟。\n流落各天涯，相逢未相识。\n微闻庄舄吟，握手话畴昔。\n乃知此邦秀，终不断地脉。\n权门车如雾，众甘炙手热。\n而君独几先，惟恐涴我笏。\n伟哉百尺楼，西望即乡国。\n爽气今已回，何妨高拄颊。\n里中表圣公，千载推汲直。\n当年几谏纸，扣笏良鲠切。\n意欲摧百士，死职非所惜。\n此笏岂其遗，正自峭风骨。\n愿君善藏之，击邪看他日。\n也无羡堆床，富贵竟何益。\n长镵白木柄，乃我手中物。\n惟有故乡梦，与君共愁绝。\n何当驾双鹄，万里遡寥碧。",
        "dynasty": "宋",
        "collection_info": null
    },
    {
        "title": "文本心参政约游西山分韵得顶字",
        "author": "牟巘",
        "content": "仆仆事行役，度尽千峰顶。\n恣览亦云倦，困卧殊未醒。\n西爽俄见要，前约欲重订。\n结习若犹在，宁復计两胫。\n天际豁轻阴，溪头横短艇。\n挳手谢篮舆，信步蹋荒径。\n适意自忘远，迷途谁为诇。\n此翁平生意，故自略畦町。\n何妨一笑回，呼僮催煮茗。\n两年已三至，我如饫鼋鼎。\n无乃太属厌，徒欲逃酩酊。\n老笔忽先倡，高标谁与并。\n尚记去载游，金碧光炯炯。\n何处非吾乡，一气相滓溟。",
        "dynasty": "宋",
        "collection_info": null
    },
    {
        "title": "送姚子敬",
        "author": "牟巘",
        "content": "方闻兴秀孝，久矣无令举。\n公车冷于冰，吾已弃如土。\n提书向孔墙，万代礼乐主。\n而与先簿正，厥有圣法寓。\n士也得所归，至穷亦云遇。\n于惟京頖旧，幸不生蒿稆。\n斯文谅在兹，天意岂轻付。\n之子抱渊静，萧然守环堵。\n光彩难自閟，珠玉满囊楮。\n一从鹗表飞，诸公共称许。\n如何但熟睨，引鼎力不武。\n栖迟冷掾间，无乃太廉取。\n相縻共升斗，端欲重黉宇。\n勿嫌屋打头，硉兀气未吐。\n六月取一息，千里始跬步。\n期君在远业，看君即轩翥。\n风雨忽道别，悢悢寡悰绪。\n从今闭柴荆，何以慰衰暮。",
        "dynasty": "宋",
        "collection_info": null
    },
    {
        "title": "题张老山从好堂",
        "author": "牟巘",
        "content": "世有嗜土炭，恣啖等粱稻。\n海上逐臭夫，自谓姣且好。\n好恶一失正，万境眩颠倒。\n亦有欲富者，蝇营无不到。\n洗削夸鼎食，执鞭甘隶皂。\n于此还有人，深耻货赂冒。\n一笑视千驷，贫贱守以道。\n厥好岂尔殊，吾自有至宝。\n但恐好不真，回夺谅难保。\n老山殊绝尘，褰裳衣欲缟。\n区区名与利，何曾挂怀抱。\n世人定不爱，昌歜与羊枣。\n吾意各有在，端未恨枯槁。\n从好以名堂，一室聊笑傲。\n心惟有所好，乃能无所好。\n好仁者夫子，不知岁年老。\n益晚而好易，易编穷所好。\n彼富如浮云，非义是所悼。\n谅兹得其从，圣言极探讨。\n孰重復孰轻，辨之亦既早。\n而我方忍饥，四壁浄如扫。\n舍鱼取熊掌，因用儆衰耄。",
        "dynasty": "宋",
        "collection_info": null
    },
    {
        "title": "十日菊为子昂寿",
        "author": "牟巘",
        "content": "风露浩如洗，渐觉霜气滋。\n九日已成旬，黄花烂盈枝。\n谁云清香减，清香在诗脾。\n诗人亦未老，皎皎冰雪姿。\n为我掇繁英，和露三嚥之。\n此物是寿耐，千载以为期。\n一点缀鬚髮，真是麒麟儿。\n长大着膝上，綵衣相娱嬉。",
        "dynasty": "宋",
        "collection_info": null
    },
    {
        "title": "戚子云袖诗见过且笃叙先祭酒与先人同朝之雅意甚古用韵为谢",
        "author": "牟巘",
        "content": "白髮祭酒公，仪刑古君子。\n多士所共敬，岂独桑与梓。\n吾翁幸同朝，辇路时并辔。\n流风日以邈，追慨徒倚徙。\n子云笃世谊，朅来自槜李。\n念我一破庐，落落荒城址。\n遗以五朵云，置之五云裏。\n我是老祠官，未忘镜湖水。\n握手更细论，书味渊以旨。\n嘉问有青衿，十载诗千纸。",
        "dynasty": "宋",
        "collection_info": null
    },
    {
        "title": "西岩使君上冢过霅首访敝庐又会能静话旧感慨情见于辞所以道别",
        "author": "牟巘",
        "content": "自为旴江行，最声日飞驰。\n赤子问襦袴，白云满鬓髭。\n苕边重会晤，握手慰所思。\n旧有泷冈表，三读起懦衰。\n乃翁平生志，正在造膝时。\n曾击戚畹悍，曾疏公田欺。\n曾陈岘山急，或讶话太危。\n移疾逃相印，何忍张悌为。\n全归干戈际，一致视险夷。\n象贤有令子，纪实无溢辞。\n刻之并纂疏，自足永久垂。\n忆昔姑孰守，欲碎脱鞾碑。\n博士何伟哉，奋身力护持。\n粗沙与大石，彼计竟莫施。\n遂令两图在，留作千载奇。\n此事关世道，矶激我匪私。\n他时记先友，要当附见之。\n顾我穷未死，仅存骨裹皮。\n殷勤绨衣贶，古道其在斯。\n无物当赠策，远大以为期。\n愿勿忘吾州，岁晚託茅茨。",
        "dynasty": "宋",
        "collection_info": null
    },
    {
        "title": "和德清曹鲁郊七十一吟",
        "author": "牟巘",
        "content": "元日书甲子，晓槃问五辛。\n颇记绛县老，宜有善颂陈。\n君乎生是岁，早晚战伐尘。\n明年七十二，旧谍无纠纷。\n斜飞滞栖枳，旁观叹积薪。\n欵乃来泽国，比屋多嚬呻。\n何由跻寿域，君勿开荒榛。\n遗以大有年，在在鼓腹人。\n非徒事勾稽，耄稚情日亲。\n溪流甚清泚，鹅山亦嶙峋。\n胡为动乡思，便欲乞其身。\n驾言登东山，遐眺穷崖垠。\n有时于沂浴，庶几远俗氛。\n平生布衣旧，方今鼎铉巨。\n挽留不听去，好语温如春。\n悠然復少住，终惠此邑民。\n九十以珍重，八十起渭滨。\n如君老益壮，眼明无眵昏。\n精力殊未衰，齿宿意自新。\n盍陪英俊游，可是枯槁伦。\n而况二三子，左右参鱼鳞。\n从翁取青紫，且姑置垂纶。\n忆昨初相识，气象清以淳。\n而我已索如，髮短不可耘。\n蓬庐辱再访，顿觉双眉伸。\n大笑向我言，六甲那解轮。\n惟须饮美酒，分饷良已勤。\n珍重君子意，自酌不及宾。\n和气何盎盎，喜色何津津。\n长我梨与枣，平地即仙宸。\n勿使他馈伤，小大相参辰。\n悛诵长短歌，尤足夷我神。\n倘来视富贵，高情渺浮云。\n想其下笔时，健能斡千钧。\n君倡我当和，捻髭檐屡巡。\n向来九老集，往往多沉沦。\n亦欲相从去，病惫力弗臻。\n似闻纪初度，先我十二旬。\n看君咏熏风，笑我醉霜旻。\n所期在千载，天地见本真。",
        "dynasty": "宋",
        "collection_info": null
    },
    {
        "title": "饯潜冈南提举",
        "author": "牟巘",
        "content": "君前郡文学，端自吾州始。\n坛坫日以高，到处执牛耳。\n平生洒落胸，作事故奇伟。\n飞上南楼去，坐得数千里。\n全楚带五岭，古俗甚丰美。\n一昨干戈后，或未识瑚簋。\n禾稆生黉宫，学士气如洗。\n此行纍佩印，良为吾党喜。\n三闾屈大夫，四海习凿齿。\n堂堂始兴公，亦从韶石起。\n何地不生贤，幸勿遐陋视。\n着意绚荒余，文物中州比。\n况復多蜀客，谁其顾琐尾。\n相与噢休之，我颇念桑梓。\n垂老犹惜别，何以当马棰。\n愿君为广厦，大庇天下士。",
        "dynasty": "宋",
        "collection_info": null
    },
    {
        "title": "柏生两石间千岁终不大韩子则欲移之平地以遂其生柏生两石间天命本如此苏子则欲安之石间以全其生二说若异然韩子爱惜人物以有用者也故又曰伤根柏不死千丈不难至苏子爱惜名节以自保者也故曰虽云生之艰与石相终始爱柏一也虽然处险难而出险尤难金华倪君老儒也以柏山自号因取二公意赋诗寄之",
        "author": "牟巘",
        "content": "柏生两石间，平地盍移置。\n平地岂不好，又恐伤生意。\n两翁为柏谋，其虑各已至。\n受命独也正，固与凡木异。\n夷险犹尔殊，而我本一致。\n但能全其天，所择不在地。\n我闻柏山名，抱艺久不试。\n自种秋柏实，离离满山翠。\n石碍曾不伤，地平亦不肆。\n岁月渐婉娩，冰雪几凌厉。\n此柏初不知，老大见根柢。\n一笑谢两翁，何省为荣悴。",
        "dynasty": "宋",
        "collection_info": null
    },
    {
        "title": "送洪竹堂",
        "author": "牟巘",
        "content": "家住西湖西，爱吟仍爱竹。\n富贵岂不好，变灭如转烛。\n一昨流落后，破垣竹犹绿。\n往事何用访，得此良自足。\n胡为被书误，弹冠向苕曲。\n三年饭脱粟，不饱而况肉。\n颇有青衿子，对之寻旧读。\n时復吐佳句，家山如在目。\n不知竹是伴，谁护苍玉束。\n官满还滞留，欲归未可卜。\n无钱买扁舟，迁居更勿促。\n悠然谢此君，行止任迟速。\n新年雨雪深，忽已归期告。\n天公似有意，为尔开晴旭。\n士固不可料，穷久理当復。\n东风吹浩荡，万里奔鸿鹄。",
        "dynasty": "宋",
        "collection_info": null
    },
    {
        "title": "赠姜医",
        "author": "牟巘",
        "content": "越人尝游齐，后世多名医。\n汉时太仓长，亦復出临淄。\n子实同乡里，两翁谅所师。\n从今霅川水，饮者不厉疵。",
        "dynasty": "宋",
        "collection_info": null
    },
    {
        "title": "赠日者薛东湖",
        "author": "牟巘",
        "content": "抱疴蓬庐下，白日背我驰。\n我生已如此，天命復奚疑。\n悠哉东湖水，不迎亦不随。\n相对澹无语，可以乐我饥。",
        "dynasty": "宋",
        "collection_info": null
    },
    {
        "title": "和德问弟苦雨",
        "author": "牟巘",
        "content": "鹁鸠朝唤晴，竹鷄莫催雨。\n翛翛晴雨间，平生睡足处。\n剥啄忽以诗，使我浪愁苦。\n此事属天公，底用强如许。\n淋漓不得休，土偶復于土。\n君何见之晚，三叹咏集栩。\n不如两忘言，危坐拥败絮。\n向来夏畦劳，抱瓮汉阴圃。\n旱涝相乘除，天地只此数。\n为我语老农，未用轻喜怒。\n使有二顷田，亦欲荷锄去。\n我评昔逊世，幼安胜根矩。\n毋为苦近名，江湖多数罟。\n但看采荣者，隠约殆终古。\n彼以膏自煎，谢去非吾侣。\n无已则沮溺，躬耕谅所取。\n吾侪固长贫，正坐力不武。\n所营薄少耳，抟沙尚难聚。\n却笑杜陵翁，欲把漏天补。\n胡不归自谋，飕飕破茅宇。\n天边金老鸦，已放晴曜吐。\n马嘶群动起，吾惟守环堵。",
        "dynasty": "宋",
        "collection_info": null
    },
    {
        "title": "和无逸子敬独姥山",
        "author": "牟巘",
        "content": "维址呀洞户，云气一缕烟。\n老龙蓄精佑，万石护其巅。\n从此叩林屋，倒翻水中天。\n金庭漫隔凡，穷探未拟旋。\n轰豗四面动，兀坐孤寂然。\n颇疑北山脉，跨湖潜属联。\n归来梦所历，跳波撼昼眠。\n种橘化为枳，我髮日已宣。\n何时崦边路，去伴毛公仙。\n独姥旧闻名，俚俗讹已传。\n一朝得妙语，涂抹乃更妍。\n天姥似失色，叶姥休语年。\n而我復自笑，槁干非叶鲜。\n聊以调二士，鼓棹还延缘。",
        "dynasty": "宋",
        "collection_info": null
    },
    {
        "title": "和善之游龟溪干元寺",
        "author": "牟巘",
        "content": "畴昔侍吾翁，尚记入霅年。\n米麯家家酿，蒲荷处处田。\n龟溪见鹤林，欲去遭挽牵。\n借屋度长夏，对床时醉眠。\n或登左顾亭，风物清且妍。\n回顾一甲子，往事随奔川。\n翰林左绵秀，宫锦不上船。\n肯寻两翁游，来弄明月泉。\n弄泉珠丽袖，吟诗箭脱弦。\n是谁修月斧，斲地成空穿。\n犹有半泓碧，奈此笔如椽。\n乃知宇宙内，小大常相悬。\n惟堪供我辈，古瓦生茶烟。\n云乳聊一啜，松风洒秃颠。",
        "dynasty": "宋",
        "collection_info": null
    },
    {
        "title": "和善之游法华",
        "author": "牟巘",
        "content": "胜游得胜士，欲济得健艣。\n如此正自佳，宁论晴復雨。\n徐行看前山，云气互吞吐。\n借我乌藤枝，急奔青莲宇。\n跋疐良亦疲，籧篨可能俯。\n呼酒酹此脚，一笑失枝拄。\n吾怀已旷然，阿香殷余怒。\n床敷相对睡，不暇参佛祖。\n晨光报新霁，生色浮宿莽。\n诸峰忽自献，颇自作眉妩。\n绝顶瞰具区，勇往不可户。\n而我跛躄者，迟钝谁比数。\n窘步竟难陪，内热生心腑。\n庞通远相要，渊明喜欲舞。\n篮舆叩隠庐，趺坐直香缕。\n四士苦未还，踏破辛夷坞。\n俱是青云客，那得薄圭组。\n新笋甜如蜜，新茗白胜乳。\n山灵倘见容，吾欲老兹土。\n预愁下山去，尘事纷旁午。\n试问白木镵，何如长柄麈。\n他日蒙菜把，终当作地主。\n此翁无乃痴，紞如已五鼓。",
        "dynasty": "宋",
        "collection_info": null
    },
    {
        "title": "真隠诗",
        "author": "牟巘",
        "content": "招隠费招呼，习隠聊习步。\n素隠为素餐，充隠似充数。\n悠悠千载内，罕与真隠遇。\n少小慕真隠，每诵坡老句。\n朅来法华游，正在题诗处。\n真境忽在前，更慕坡所慕。\n真则思虑泯，不真精爽骛。\n真则光尘合，不真圭角露。\n真书无欹仄，真味无反恶。\n真乐无安排，真逸无疲苦。\n所以要任真，从其讶箕踞。\n所以贵葆真，从他笑椎鲁。\n但看真隠庐，萧然只环堵。\n青山以为屏，白云常在户。\n随宜种花药，快意扫庭宇。\n可作真率会，可说真实语。\n可饮真一酒，何者非天趣。\n玄真乃诗流，季真是仙侣。\n拉之相与俱，巾屦此容与。\n坐闻雏鹤鸣，时看苍虬舞。\n疏散略边幅，谁客復谁主。\n吾亦忘吾真，酣歌下山去。",
        "dynasty": "宋",
        "collection_info": null
    },
    {
        "title": "俞好客又号菊庄为赋数语",
        "author": "牟巘",
        "content": "人生自作计，北屋连南庄。\n其间復何有，积粟埋屋梁。\n敢村有退士，用意独异常。\n种菊一万株，规作岁晚粮。\n老农与老圃，工勤略相当。\n春雨茁陈根，柔荑绿于秧。\n剪翳披厥颖，叶盛在本昌。\n啜之付茗椀，聊诳藜苋肠。\n秋高饱风露，粲粲枝间黄。\n使天而雨金，不可以为粮。\n此赐何敢慢，再拜然后尝。\n挼挲不劳咀，迸入牙颊香。\n三嚥下丹田，字之曰黄粱。\n其情性具烈，毋以他馈伤。\n为尔制颓龄，使尔寿而康。\n彭泽有公田，秫种半顷强。\n正使及秋成，所得亦已凉。\n奈何不少忍，决去惊鸿翔。\n百匝绕东篱，采采不盈筐。\n高吟发清饿，持此送一觞。\n珠玉实其腹，千载有耿光。\n子亦慕陶者，闭户歌慨慷。\n但得三径存，何虑一庄荒。\n老我饥不死，谁与辟谷方。\n作诗聊以赠，一笑为发棠。",
        "dynasty": "宋",
        "collection_info": null
    },
    {
        "title": "乡曲诸名宿不鄙老朽移樽见过风谊甚古语笑甚欢辄借昌黎人日城南诗韵少见谢意",
        "author": "牟巘",
        "content": "人生贵合併，造物忌嘲弄。\n颇与同社阔，正坐两骭冻。\n南城七日游，前事诸贤用。\n但愁茅屋陋，不足置宾从。\n此会岂偶然，岁月日时共。\n四癸义可取，三壬老堪送。\n况有蹇东阳，初不减潘葑。\n渴吻久已燥，乐饮宜一纵。\n笑谈更温克，容与非倥偬。\n永言戢厚意，拜嘉敢不重。",
        "dynasty": "宋",
        "collection_info": null
    },
    {
        "title": "李千秋访数语代谢",
        "author": "牟巘",
        "content": "昔有孟万年，脱帽狂不休。\n今有李千秋，吟诗醉愈遒。\n我久闻佳句，一面苦未酬。\n殷勤忽过我，意气殊相投。\n能道太白语，便可太白浮。\n清论或抵掌，乌纱犹在头。\n而我已颓然，颇有此乐不。\n伟抱自卓荦，下国难淹留。\n同来玉雪郎，外家乃名流。\n好歌凤将雏，飞上丹极游。",
        "dynasty": "宋",
        "collection_info": null
    },
    {
        "title": "宣和御画紫芥",
        "author": "牟巘",
        "content": "荒园老蔓菁，空见根叶大。\n苦硬螫人口，弃去何足頼。\n穰穰来万蚁，微醒有余嘬。",
        "dynasty": "宋",
        "collection_info": null
    },
    {
        "title": "岳君举用东阳法酿酒味颇藴藉长儿携归偶得数语",
        "author": "牟巘",
        "content": "昔屡饮东阳，往往错认水。\n次公似少猛，汲生终戆耳。\n知我野心性，雅不便软美。\n契阔二十年，那復此风味。\n饮酒真饮蜜，直欲呕心胃。\n儿从南塘归，殷勤有佳遗。\n公等久要在，相看犹故意。\n曲江加藴藉，郑公殊妩媚。\n一见极倾倒，吻渴不能止。\n正性固自存，遽莫测其际。\n徐觉和以诤，虽劲还可喜。\n酒固未易知，知酒亦非易。\n酩酊何适从，不夷而不惠。",
        "dynasty": "宋",
        "collection_info": null
    },
    {
        "title": "德清孙氏和乐秀明堂",
        "author": "牟巘",
        "content": "人生致足乐，莫如令兄弟。\n绰绰而有裕，其中自春意。\n龟溪有二孙，能笃友于义。\n同居五十载，阖门数百指。\n几微无间言，轮囷有和气。\n粤从鸿雁散，惟恐棠棣废。\n欲挽古道回，兹事良非易。\n亦既成新居，始得遂初志。\n和乐揭高扁，秀明屹对峙。\n怡然两白髮，埙箎伯仲氏。\n子孙皆雍睦，闾里亦顺悌。\n復如无事时，难得真可贵。\n唐史传孝义，颇记张刘李。\n迹其屡易世，往往干戈际。\n义风不少衰，大书乃无媿。\n嗟哉广明后，旌命曾弗至。\n虽有笃行者，谁为纪姓字。\n我闻二孙名，不觉为之喜。\n两记信实录，联名尽名士。\n先见众论公，必得一行史。\n行看表门闾，乡邦夸盛事。\n我诗甚鄙拙，愿尔多寿祉。",
        "dynasty": "宋",
        "collection_info": null
    },
    {
        "title": "赠俞山月",
        "author": "牟巘",
        "content": "童奴从长耳，万风声萧骚。\n归从半山路，问字良亦劳。\n卧闻饥虎啸，唤醒平生豪。\n前山忽涌月，始觉所见高。\n颀然有远孙，载酒江湖敖。\n胸中湛水镜，邂逅得所遭。\n古月还相照，了不隔秋毫。\n但怜露草湿，时復暮虫号。",
        "dynasty": "宋",
        "collection_info": null
    },
    {
        "title": "送唐同知",
        "author": "牟巘",
        "content": "平生一寸心，神游梦华录。\n喜君晚相遇，风景宛在目。\n肯为此邦来，大是渠侬福。\n我但饮若水，生意已俱復。\n轧轧寒女手，何事嗟空轴。\n欲去復停车，为尔两眉蹙。\n犹是前叔度，五袴回余燠。\n千家万家喜，吾意始云足。\n路稳驱车去，祖帐纷相属。\n贺下不贺上，此语传古俗。\n况携善颂归，亲舍喜可掬。\n炰羔倾家酿，欢声动邻曲。\n麾节愿早还，春风棠树绿。",
        "dynasty": "宋",
        "collection_info": null
    },
    {
        "title": "适安斋",
        "author": "牟巘",
        "content": "天圆如旋磨，万古几曾息。\n日毂环之走，西坠俄东出。\n圣贤法天运，所以长汲汲。\n大禹生胼胝，孔弗遑暖席。\n客寝何太康，人或规不及。\n亦有功名者，斋内运甓百。\n不放身暂閒，苦欲劳筋骨。\n如何适安斋，燕处甘暇佚。\n此斋匪侈丽，易安取容膝。\n竹几对藜床，左右置书册。\n有时值佳友，从容遂竟日。\n体适任屈伸，意适任语默。\n惟其适之安，适且忘吾适。\n向来孤山老，保此踰耄耋。\n以安遗子孙，此计固已得。\n人生天地间，何事非吾职。\n夜思昼所为，然后安可即。\n况君抱修能，当念踵前业。\n相期在万里，无从守一室。\n精义以致用，龙蛇岂其蛰。",
        "dynasty": "宋",
        "collection_info": null
    },
    {
        "title": "次韵程晋辅",
        "author": "牟巘",
        "content": "一宿蘧庐托，百事弁髦弃。\n平生意何如，犹动沾沾喜。\n我喜在丘壑，富贵非所睨。\n况子好山居，泉甘野芳媚。\n鹿门时上冢，了不慕城市。\n或嫌人村远，知一未知二。\n试看近市者，事夺纷梦寐。\n正堕胶网中，辗转悞身世。\n举手谢逋客，士固各有志。\n结习奈已深，坐上漫同异。\n山空阴绿凈，长日惟宜睡。\n夜半呼僮奴，发火燃枯蒂。\n满纸诗已成，文采一何丽。\n墨池涨玄云，晴窗蔼微霨。\n自子来此山，与山相昆弟。\n又将三昧手，于焉小游戏。\n向来蜀之日，往往召狺吠。\n逌尔付一噱，千载息攘袂。\n变灭今安在，但有山绕翠。\n可怜七十翁，嬉遨尚童稚。\n坐闻酒如川，留客烂漫醉。\n亦思翩然去，芒屩踏初霁。\n就林煨短茁，带泥落花蘂。\n清绝恐无分，得已吾欲已。\n那堪迫暮末，来日能余几。\n城外土馒头，区区诚过计。\n卓哉荷插翁，旷达未可毁。",
        "dynasty": "宋",
        "collection_info": null
    },
    {
        "title": "仲实示中秋诗甚恨不同此乐用韵一笑病中殊无思也",
        "author": "牟巘",
        "content": "谁其持冰炭，晨夕闯我庭。\n遥哉水帝后，乃有此宁馨。\n不受百药镌，奈何顽且冥。\n是时八月半，无云天正清。\n居然作灾怪，流汗如翻瓶。\n捕逐出八荒，弱步愁□□。\n而子方寘酒，宾主更醉醒。\n作诗调明月，顾兔下乞灵。\n饮量闻小减，犹能吸南溟。\n客疾扫已空，荡荡白云扃。\n何必效渊明，苦问神影形。\n吾生七望八，朏朒知几经。\n不乐復奚为，羡子鬓未星。\n何时定一来，眼中见鸾停。\n软语到夜阑，发火烹中泠。\n诵子新诗篇，我亦能静听。",
        "dynasty": "宋",
        "collection_info": null
    },
    {
        "title": "同赋开元宫避暑诗",
        "author": "牟巘",
        "content": "避暑如避虎，山林每逢旃。\n谁知浩穰内，自有清静缘。\n同来戴牟张，作计良亦贤。\n是时正流汗，赤日行中天。\n劳坐苦役役，何异烹炰煎。\n居然得胜地，神观为爽然。\n凉飙起珍簟，妙香泛琼篇。\n坐客易生感，泉隠独谈玄。\n静者躁之君，方寸湛其渊。\n勿谓火胜月，此意谅默传。\n我户隔珠庭，遥企玉真仙。\n仙游虽云邈，肯逐大化迁。\n曲池况未平，中多蒲与莲。\n更有离离者，使我增愁涓。",
        "dynasty": "宋",
        "collection_info": null
    },
    {
        "title": "次韵仲实秋夜",
        "author": "牟巘",
        "content": "空庭两犀株，吹香满前轩。\n颇疑顾虎头，幻此金粟繁。\n或是乘鸾女，月窟分天根。\n更与泻浩露，尽洗蜂蝶喧。\n苦无好事者，为我载一尊。\n而我子张子，古谊夙所敦。\n肯将新诗句，到我罗雀门。\n何殊小山赋，欲招楚客魂。\n犀首纍佩印，陋矣不足论。\n老我罕出户，东墙甘曝暄。\n应同花下醉，式副我愿言。",
        "dynasty": "宋",
        "collection_info": null
    },
    {
        "title": "送家自昭长慈湖",
        "author": "牟巘",
        "content": "眉山钟神秀，翁季天下伟。\n直到仲虎辈，奕奕殊未已。\n家为文章家，百年兼两侍。\n存翁名侍从，颐山古肤使。\n秘书性具存，文脉益演迤。\n前除罗玉树，乃復有令子。\n超趋夐不群，老气压纨绮。\n早岁瑟僴篇，短檠午夜几。\n要渠绍编刬，教示正勤止。\n家宝未轻出，吾侪方侧耳。\n一朝着斑衣，束书事行李。\n堂上白髮翁，为尔颜色喜。\n涛江日日静，酒酣可以起。\n慈湖在何许，精庐屹其沚。\n我欲鼓枻游，浩渺曷涯涘。\n长风驾高浪，瞥忽可千里。\n如此宁不超，踔厉前无比。\n须知归宿处，其道元甚迩。\n鲤庭尊所闻，固自有源委。\n愿毋厌凡近，读书愈穷理。\n修程与远业，亦从今日始。\n合沓来众誉，烜赫继世美。\n持以贻家尊，良足当甘旨。",
        "dynasty": "宋",
        "collection_info": null
    },
    {
        "title": "赠陈一斋",
        "author": "牟巘",
        "content": "谢公文物郡，山川如错绣。\n转眼成萧瑟，富览宁復有。\n自我识君子，再挹中屿秀。\n卓荦妙言语，经术更兼茂。\n早岁六典书，嘐嘐发孤咮。\n春官失分寸，苦不入吾彀。\n天意将有待，本郡烦客授。\n乡人弟子行，月旦师友旧。\n朝随贡篚入，莫处儒席右。\n固知致远业，当时无近售。\n多士皆景附，三道共辐辏。\n而我初何心，高下随所就。\n澹然守吾一，拥书坐清昼。\n交帚谢俗物，冰雪凛怀袖。\n独于吾辈人，倒屐惟恐后。\n谁云一缝掖，不如雁门守。\n好贤笃缁衣，同心蔼兰臭。\n况乃诸老翁，夜艾耿残宿。\n殷勤见尊礼，能使风俗厚。\n颇怜世议隘，或用儒为诟。\n元气须爱护，大体必争捄。\n诵言百僚上，大作万间覆。\n君当自此升，儒藴获尽究。\n是为斯文福，岂弟神明佑。\n平生闻人善，喜气如饙馏。\n作诗继鲁頖，千岁俾眉寿。",
        "dynasty": "宋",
        "collection_info": null
    },
    {
        "title": "送王仲明长明道",
        "author": "牟巘",
        "content": "君本邺中士，行向建业去。\n故都多感慨，尽在登临处。\n乃心所师仰，当年上元簿。\n闭门玩微言，春风会归趣。",
        "dynasty": "宋",
        "collection_info": null
    },
    {
        "title": "和马侯游何山",
        "author": "牟巘",
        "content": "自还吴兴居，头童而齿豁。\n信意时出教，所览深以廓。\n何山在何许，细路穿木末。\n跻攀不惮劳，历历见郛郭。\n晴岚堆紫翠，正在吾屋角。\n世事苦坌并，我但专一壑。\n嗟彼竞利者，为计自各各。\n缅怀安定公，雅合居台阁。\n平生惟自道，未有轻造脚。\n朅从海陵来，姑苏亦暂泊。\n湖学得公重，学子有攸託。\n南园庆历间，六老曾会酌。\n当年马太守，高谊谁能若。\n直卿为之记，文字诚磊落。\n厥今同姓侯，胸次有活着。\n长篇俄写就，传写腕欲脱。\n昨闻上湖坟，寒色正错莫。\n樵木不为禁，宰树叹濯濯。\n新祠已卜龟，华表伫立鹤。\n神游倘来下，旷达离尘缚。",
        "dynasty": "宋",
        "collection_info": null
    },
    {
        "title": "送吕锡入闽省觐",
        "author": "牟巘",
        "content": "吾友邓善之，从游多佳士。\n其间最妙龄，英英有吕子。\n虚中风寒处，子独钟秀美。\n忆昨初过我，丰度如冰峙。\n不肯逐利名，惟耽玩文史。\n闭门肆探讨，往往穷日晷。\n刻意逗幽深，飞辨摘譌记。\n我欲浚其源，融液会众理。\n何事遽索去，明发事行李。\n八咏须恣游，三山亦甚邃。\n人生着綵衣，侍官真乐只。\n行当拜家庆，亲颜为渠喜。\n非復旧阿蒙，有子能如此。\n便可置膝下，家室勿轻视。",
        "dynasty": "宋",
        "collection_info": null
    },
    {
        "title": "聚星堂",
        "author": "牟巘",
        "content": "建武重名节，狂奴态犹故。\n客星復何事，一夕感干度。\n风声激末造，骈首死党锢。\n而五百里内，乃有贤人聚。\n行行望德星，高阳里中去。\n德隆则星晷，时网不足与。\n元气之所全，政在簪盍处。\n乃知忠贤类，天每下其顾。\n二老甘隠沦，四海起尊慕。\n有如子孙行，已是廊庙具。\n深期任世道，相期扶国步。\n皇路方险岩，倾辀当急赴。\n赤手徒捧块，讵障奔流怒。\n濡迹本捄时，其忍诿诸数。\n事盖有至难，竟乖天所付。\n汝南榜堂皇，考亭绘缣素。\n室有聚星事，四远竞传布。\n老眼苦昏暗，见画如隔雾。\n卷还坐太息，冰炭扰百虑。",
        "dynasty": "宋",
        "collection_info": null
    },
    {
        "title": "史彦明致乐堂",
        "author": "牟巘",
        "content": "高堂有寿母，黄髮映儿齿。\n天方畀修龄，康宁燕多祉。\n怡然人子心，何物堪伦比。\n和气为愉色，皆自深爱始。\n郁穆涵春风，融怡妙天理。\n此是谓至乐，乐则焉可已。\n再拜为献言，忠养极娱侍。\n随时换轻暖，每侍进修瀡。\n初非假外内，至乐皆在此。\n况能以志养，先意而承旨。\n魽鲊故自珍，欢不如菽水。\n有时平反归，儿喜亲亦喜。\n吾以名吾堂，致乐义最美。\n试看纪孝行，昔曾今日史。\n会有邦人士，升堂奉醇醴。\n俾尔登期颐，俾尔宜孙子。",
        "dynasty": "宋",
        "collection_info": null
    },
    {
        "title": "次史德载韵示诸孙",
        "author": "牟巘",
        "content": "我家无绛帐，贫贱人所弃。\n忽闻唔咿声，老怀倍欢喜。\n比邻亦惊怪，捩眼不敢睨。\n先生史鱼直，自谓骨不媚。\n珠玉在短褐，深藏未轻市。\n而况门阀高，指不屈第二。\n肯应童蒙求，为尔觉昏昧。\n袖中一卷书，传之自名世。\n尔幸近得师，盍勉从学志。\n人品分中下，教法初无异。\n采芑復采芑，我田自新美。\n那似斥卤滨，弥望荒白苇。\n短园围败屋，不见花药丽。\n頼此小窗明，晴光开霮䨴。\n日长书好读，所讲先孝悌。\n泥牛共土狗，勿復事嬉戏。\n后池蒲稗深，竟日群蛤吠。\n也勿向池边，照影如孔翠。\n低头勤笔砚，翻墨满裾袂。\n男儿十四五，年纪非幼穉。\n不妨笑阿翁，愦愦长如醉。\n先生有雪霜，严威不汝霁。\n今朝发长吟，闭门苦觅句。\n老年谢丸药，殆似陈无己。\n区区古人心，今人知者几。\n平生颍川教，不作功名计。\n但令本根在，浮华终易毁。",
        "dynasty": "宋",
        "collection_info": null
    },
    {
        "title": "侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑  其一",
        "author": "牟巘",
        "content": "宿戒亲友，蓐食诘朝。\n携幼偕往，历览江郊。\n鸣吭在谷，时云在霄。\n灼灼桃华，青青麦苗。\n且行且扶，且憩且濯。\n桥有危蹑，湖有遐瞩。\n古人惜春，常苦不足。\n又一月多，何如其乐。\n狷者隠沦，狂者咏沂。\n千载彭泽，异致同归。\n匪怨匪荒，天趣发挥。\n大阮静渊，心慕以追。\n暑嬉我林，夕偃我庐。\n或醉或逃，听客所如。\n林堕片月，室耿残壶。\n一笑成诗，良非起予。",
        "dynasty": "宋",
        "collection_info": null
    },
    {
        "title": "侍辂院叔过山庐意行甚适夜过半乃知醉卧山中而亲友或去或留因借渊明时运暮春篇一笑  其二",
        "author": "牟巘",
        "content": "摩肩趋利，市门之朝。\n夷然抱关，市也亦郊。\n一念静躁，悬隔壤霄。\n旱火禾焚，实焮我苗。\n饮冰内热，其何能濯。\n大播瞇昧，近或弗瞩。\n我有至境，反观内足。\n寂寞宽閒，自得其乐。\n茫茫禹迹，海岱淮沂。\n游子倦矣，故乡如归。\n牛羊在野，举肱一挥。\n既入其苙，夫又何追。\n八荒我闼，天地我庐。\n六凿何有，一席晏如。\n西风篱落，剥枣断壶。\n静以观復，闭户者予。",
        "dynasty": "宋",
        "collection_info": null
    },
    {
        "title": "长江图",
        "author": "牟巘",
        "content": "汉川影落鹦鹉洲，金山钟到多景楼。\n老龙几载卧寒碧，中间不断万古流。\n晚来雪浪大如屋，澎湃舞我一叶舟。\n舟移岸转知何处，离离烟草令人愁。\n说与渠侬莫倚柁，转帆别浦盍少休。\n此图此景俱可惜，展玩不足空白头。\n家在江水发源处，何时还我旧菟裘。",
        "dynasty": "宋",
        "collection_info": null
    },
    {
        "title": "山水图",
        "author": "牟巘",
        "content": "凝尘不去鼠行几，划见巨然与千里。\n修眉拂略远意开，碎点孤烟树如荠。\n髯龙鬰鬰新翠摇，我觉郑公殊妩媚。\n悬知自是栋梁具，岁晚霜雪须饱试。\n旧闻北岳钟冱寒，长松造天冰裂地。\n苍皮玉骨不受冻，礧砢千丈世绝拟。\n谁能为我试貌取，奇姿伟状来眼底。\n张君平生饫所见，雅復爱此秀而美。\n虽然莫作差池观，老壮险夷同一致。",
        "dynasty": "宋",
        "collection_info": null
    },
    {
        "title": "凤凰山涧石图",
        "author": "牟巘",
        "content": "南湖山人小戏剧，夜半钧天闻拊击。\n音节疏宕凤起舞，至今笋簴遗枞业。\n君来访古用此时，地老天荒何处觅。\n矻矻渡尽涧与冈，确荦径微予趾棘。\n重华忽已三千载，凤鸟一去无消息。\n石兮石兮奈尔何，搔首湖滣徒伫立。\n群仙拍手相劳苦，但知簸空吸寒碧。\n殷勤问翁今何如，方瞳炯炯映丹颊。\n颇记三生石上无，读书双趺雨苔涩。\n归来举似翁一笑，飞鸿踏雪那可忆。\n子其为我谢群仙，不妨天游復八极。\n袖中行记真画图，留向人间作奇特。",
        "dynasty": "宋",
        "collection_info": null
    },
    {
        "title": "题洪崖先生出市图",
        "author": "牟巘",
        "content": "洪崖先生住何许，支离拥肿之为伍。\n萧然行李偶出市，束书瓢剑略可数。\n自谓生在三皇前，野鹿标枝何太古。\n当时但以结绳治，书中正復作何语。\n舆马络头亦復来，雪精胡为馽绁具。\n只呼张老无不可，面谩三郎直戏侮。\n承平无事相娱嬉，力追遐风来湛露。\n一朝恍惚思草昧，此意似已厌繁膴。\n千村万落荆杞生，宛是洪荒一风土。\n袖中纸馿不吃草，拍手还向洪崖去。",
        "dynasty": "宋",
        "collection_info": null
    },
    {
        "title": "王维画孟浩然骑馿图",
        "author": "牟巘",
        "content": "穷浩然，老摩诘，平生交情两莫逆。\n也曾携去宿禁中，堪笑诗人命奇薄。\n只应寂莫归旧庐，此翁殷勤殊未足。\n作诗借问襄阳老，诗中犹苦忆孟六。\n悠悠江汉经几秋，一夕神交如在目。\n分明写出骑馿图，丰度散朗貌清淑。\n更有个倜一片心，不是相知那得貌。\n行行復行向何许，酸风吹馿耳卓朔。\n向来十上困旅尘，馿饥拒地愁向洛。\n不如乘舆且田园，万山亭前大堤曲。\n鯾鱼正肥甘蔗美，鸡黍可具杨梅熟。\n一樽相与寿先生，醉归勿遣馿失脚。",
        "dynasty": "宋",
        "collection_info": null
    },
    {
        "title": "和王寅甫御史游南山韵",
        "author": "牟巘",
        "content": "平生爱山苦趼足，况此对面美冠玉。\n也曾杖屦极跻攀，稍度湾碕转虚曲。\n径踏青螭脊上行，所历渐高山渐束。\n红亭白塔出湖外，下瞰诸峰等臣仆。\n祖禅晏坐服生狞，法席宏开俨清肃。\n何人梵呗呼僧定，划然透户如击筑。\n浮岚暖翠忽纷披，依依精舍傍修竹。\n至今犹作咿唔声，饱食颇惭空洞腹。\n崎岖竟日亦已劳，应接满前端为目。\n道人对境了无羡，折脚铛中煨脱粟。\n小立为尔起深悟，愿事扫除甘播掬。\n峥嵘岁月苦难记，三寸穉杉俄立鹄。\n山中老宿亦向尽，访旧无人空感触。\n细评道人似豪家，台殿耽耽枕岩谷。\n当时气象雄一方，谁教劫火烧糜竺。\n十年旧观未全还，金钱奔走倾缁俗。\n何山试问何所有，一溪清泠嗽寒绿。\n入门使我意也消，不省人间有华辱。\n殆是高人胜士徒，山灵笑许兹论笃。\n旷荡幽深两俱胜，胡不重游勇奔鹿。\n多病欢娱久去心，良辰美景宁相属。\n昏昏午窗供坐凉，跳丸西走白日速。\n夜来可奈风雨尽，尽力催花亦良酷。\n痛杀新红三万片，园林惨澹余老木。\n作诗遣愁愁未遣，那知翻作愁根窟。\n古人真欲焚笔砚，苦语殆可书绅笏。\n颇怜阮屐共嵇锻，更笑周妻与何肉。\n留连一物即是碍，羡君开襟少嚬促。\n爱诗乃復宜相似，句语卓荦光透幅。\n倦还始觉心和平，人生有手莫操牍。",
        "dynasty": "宋",
        "collection_info": null
    },
    {
        "title": "送陈正德教谕常熟",
        "author": "牟巘",
        "content": "此邦自是高阳里，陈太丘家好孙子。\n十年闭户养隽声，我先子后一时起。\n前时送兄今送弟，綵衣拜亲亲为喜。\n人言昆令而季强，羡君清标如玉峙。\n善和尚有千卷书，一一穷探亲夜几。\n新诗那更翻手成，便当拾芥取青紫。\n小营甘旨束书去，且烦私淑青衿士。\n天公应念友于情，任国相望纔尺咫。\n苏州明白照两县，正好高吟清影裏。\n吴江定作对床留，笑隔垂虹脍鲜鲤。\n托好我已三世深，待老敢当二生侍。\n萧萧风雨起送客，万里飞鸿看双眦。\n端明老子旧家声，一举先鞭从此始。",
        "dynasty": "宋",
        "collection_info": null
    },
    {
        "title": "杨求仁路教游何道山之明日余始自洞庭归恨不与隽游漫趁韵一笑",
        "author": "牟巘",
        "content": "君能匝腊过苕水，我正绝湖寻橘里。\n人生有数会不免，先后差池数日耳。\n天教新年暂相见，握手如获丹与砥。\n略似德公上冢回，径入就谈倾底裏。\n如闻前月清兴发，杖藜晓对南山起。\n苍官掀髯自虹举，清流照影时鹄峙。\n我归已晚不得陪，脚中平生信有鬼。\n独留诗卷使我和，思枯预怕搜脂髓。\n小溪深处是何山，藏机一句无多子。\n当时言下谁领会，只认泉石为对履。\n至今遗迹记东坡，遂使此山同畏垒。\n拟议固已输一筹，跻攀锐欲穷寸晷。\n真境不乐有无间，更使高人为标指。\n先生醉归方熟睡，冻蝇一任钻故纸。",
        "dynasty": "宋",
        "collection_info": null
    },
    {
        "title": "和顾伯玉陈朝桧",
        "author": "牟巘",
        "content": "长城大雄古剎裏，一庭老枿质已死。\n依约仅见左纽纹，垂柯布叶乃如此。\n相传云是陈朝桧，欲论往事皆死鬼。\n冰悬雪跨黄尘尽，何烦皂荚相料理。\n只应孤根铁石坚，不怕如壶之赤螘。\n四旁那復有生意，生意却从中心起。\n陈氏机浅根枝弱，虽有子孙何足倚。\n峥嵘霸业随手坏，五传不堪重屈指。\n君语居然多硬语，千载兴亡杂悲喜。\n隋唐而来尤可感，区区未数钱与李。",
        "dynasty": "宋",
        "collection_info": null
    },
    {
        "title": "寄阎静斋徐容斋二学士",
        "author": "牟巘",
        "content": "斯人宗工国司命，容斋有容静斋静。\n海涵岳峙俱伟人，心同道同不同姓。\n向来先后持玉节，共仰福星在吴分。\n一公归领集仙班，一公继登六鳌禁。\n大名本是宰相职，高搴书帷地步峻。\n导密亦是翰林长，快埽槐厅消息紧。\n天教两翁转鸿钧，赤子到头合苏醒。\n东南秀士颇不乏，当年着意极搜引。\n而今造化况在手，想见姓名犹见省。\n石生已起有温生，我爱莫助德怲怲。\n苦为百草忧春雨，坐待风霜发苕颖。",
        "dynasty": "宋",
        "collection_info": null
    },
    {
        "title": "善之入霅兰皋置酒小诗纪坐中事",
        "author": "牟巘",
        "content": "病翁禁酒仍禁脚，不省人间有行乐。\n主人善最客善之，邀我来同鸡黍约。\n清樽快吸船落琭，颇悔从前谢杯酌。\n故人久别如此酒，一时倾倒慰离索。\n更擘新笋供春淘，狐泉槐叶未须学。\n殷勤入鼎煮过熟，老饕恣吞不劳嚼。\n人生难得是合併，开口一笑良不恶。\n呼车载我雨中归，阿香推车散飞雹。\n分明戒我轻破戒，故把春衫都湿却。\n我亦投床作雷吼，无数残红枕边落。",
        "dynasty": "宋",
        "collection_info": null
    },
    {
        "title": "倒撑鱼船上滩图",
        "author": "牟巘",
        "content": "倒撑鱼船逆上溪，六鹢过宋风退飞。\n吕梁悬瀑行越之，滟滪如象人西归。\n一笑恬视险与夷，同波委顺未必非。",
        "dynasty": "宋",
        "collection_info": null
    },
    {
        "title": "赵石心诗",
        "author": "牟巘",
        "content": "试问吴儿歌小海，何如广平赋梅花。\n一片石心元不死，平生不落徐庾家。\n赵子陈陈有胸府，云根半夜生槎芽。\n有时盘空吐硬语，更觉世上浮且夸。\n谁能为爇青藜杖，苔莓荒尽天禄与辟邪。",
        "dynasty": "宋",
        "collection_info": null
    },
    {
        "title": "赠刘心月",
        "author": "牟巘",
        "content": "心月还将眼为月，秋空表裏俱澄澈。\n阅尽世间媸与妍，分明无处藏毫髮。\n我方回向心地初，含光自照非外谍。\n平生最喜阮嗣宗，臧否两字何曾说。",
        "dynasty": "宋",
        "collection_info": null
    },
    {
        "title": "送陈正德长慈湖",
        "author": "牟巘",
        "content": "本斋之孙盛词华，下视流辈十倍过。\n家书虽散尚千卷，其奈储无儋石何。\n二昆研席相与共，勘辨不遣毫髮讹。\n一朝束书慈湖去，慈湖之学自象梭。\n人之高明骛高远，不由梯级陡上坡。\n而其下者保固陋，终岁无路登嵯峩。\n万形惟实乃无弊，此道自古传思轲。\n慈湖论心论无我，真意初不烦镌磨。\n虚明一语更超绝，不肯与人同其波。\n却笑禅宗用心错，我每读此毋麾哦。\n微言日绝诸老尽，独抱永感如宿疴。\n君家诗友讲贯熟，持之以注岂在他。\n我耕我穫粒我腹，而彼徒梦笠与蓑。",
        "dynasty": "宋",
        "collection_info": null
    },
    {
        "title": "题喊泉亭",
        "author": "牟巘",
        "content": "大龙小龙天下绝，水帘高挂三千尺。\n吕梁悬水那復言，便应压倒栖贤峡。\n我来觅水洗双眵，怪底老崖枯欲裂。\n龙公何处抱宝眠，閟蓄精枯未渠泄。\n谁知水火本无根，重阴可以阳气彻。\n倚空长啸山为开，以虚为感感尤烈。\n千山屃赑方冱寒，钟乳淙流忽飞发。\n珠玑喷薄杂霏雾，琼瑶倾泻溅白日。\n若非捲取银河水，那得变幻在呼吸。\n看泉须看无泉时，自无而有乃奇特。\n龙公作事真狡狯，吾侪用意亦奇崛。\n经营小立看未了，洞门忽已云霏湿。\n龙公龙公可以止，何如翻手作飞雪。\n便将丰年报明主，苍生赤子俱函活。\n火云六月汗如浆，更为渠侬洗炎热。\n一笑回首谢龙公，神用俱停天地寂。",
        "dynasty": "宋",
        "collection_info": null
    },
    {
        "title": "再和杨求仁何道二山韵",
        "author": "牟巘",
        "content": "雪堂西席雪江水，广文先生是乡里。\n此翁平生事崛奇，欲上虚空鞭騄耳。\n迩来深藏老锋锷，未许容易试越砥。\n插天光气尚历历，若为着渠岩石裏。\n仲华本愿郡文学，百年功名一日起。\n峥嵘今不少自贬，吾道毋乃太孤峙。\n苦将新句调山灵，不遣陈迹蹋死鬼。\n世俗贵耳不贵目，谁得其皮兼得髓。\n翰林主人墨客卿，会将此事全付子。\n吾衰正復何所用，两钱之锥漫苴履。\n固知梅老难抵当，夜半偏师来研垒。\n幞砚囊笔俱坚坐，尔以不战淹客晷。\n天地冻合万木僵，军中颇怪多堕指。\n春风呼酒为解严，十部从事贤一纸。",
        "dynasty": "宋",
        "collection_info": null
    },
    {
        "title": "和孟能静总管西庄閒居九日见招",
        "author": "牟巘",
        "content": "风物居然好，亭池稳处安。\n上饶初奏最，西墅且追欢。\n朗诵诗千首，高眠日几竿。\n放怀闻孟浩，乘兴过苏端。\n近局人人喜，閒居事事宽。\n扶筇差可强，投社亦非难。\n岁月期鲐背，功名付鼠肝。\n相将斟寿斚，一笑拂尘冠。\n红蕾春犹小，黄花晚更寒。\n摩挲话铜狄，惟许鹤来观。",
        "dynasty": "宋",
        "collection_info": null
    },
    {
        "title": "张彦清学士以使事来杭访问忠烈王子孙盖其先皆自保定原系实同乃合二谱聚族谒庙叙拜厥谊甚古仲实赋诗以纪录寄山中辄和之",
        "author": "牟巘",
        "content": "有伟秦咸望，厥初保定人。\n风云际兴运，茅土褒勋臣。\n端自积余庆，非徒荣一身。\n闻孙蔼令誉，抗志矫秋旻。\n嗜学今该古，问安昏復晨。\n金方感义气，内谱存宗亲。\n肤使光华盛，輶轩采访频。\n乃知清庙器，俱是昆山珍。\n分派既同出，驰声尤绝伦。\n仙班重典领，宥府久弥纶。\n揭节方宣化，挥毫看爽神。\n应嗟远俗薄，欲挽古风淳。\n鉅族同三眷，高情隘八垠。\n焚香肃遗像，序拜欣嘉辰。\n颇屈彦清贵，宁嫌仲实贫。\n绵延百年绪，翕合一家春。\n乐只饮此酒，勤哉书尔绅。\n寻盟谅愈笃，踏道毋胥沦。\n暂别山河阻，终期事业新。\n相从万里去，伐鼓起通津。",
        "dynasty": "宋",
        "collection_info": null
    },
    {
        "title": "和梅君遇退閒",
        "author": "牟巘",
        "content": "鞅掌徒劳耳，人皆羡子閒。\n惟甘寄市隠，勿苦忆家山。\n街鼓晨眠稳，丹田夜气还。\n萧然无一事，意已出区寰。",
        "dynasty": "宋",
        "collection_info": null
    },
    {
        "title": "赠厉白云上人",
        "author": "牟巘",
        "content": "双径闻钟罢，而今夜熟眠。\n事须红日上，身在白云边。\n古貌应违俗，高吟不碍禅。\n炉头煨芋火，相对各欣然。",
        "dynasty": "宋",
        "collection_info": null
    },
    {
        "title": "群羊踏菜畦戏作",
        "author": "牟巘",
        "content": "活计元堪笑，毛群尚见欺。\n蹴蔬元匪梦，樊柳竟何裨。\n正尔败诸葛，从何捉左慈。\n若鞭其后者，犹得养生规。",
        "dynasty": "宋",
        "collection_info": null
    },
    {
        "title": "次韵八咏楼",
        "author": "牟巘",
        "content": "八咏楼中景，都从笔下收。\n使君容此客，诗卷重于舟。\n我颇曾三至，君应倍四愁。\n潇湘与章贡，千古只同流。",
        "dynasty": "宋",
        "collection_info": null
    },
    {
        "title": "赠叶一山",
        "author": "牟巘",
        "content": "气岸有如许，当年乃鹖冠。\n觅官谈笑易，知己古今难。\n膊耸如山瘦，心坚可岁寒。\n郎潜有颜驷，博士却儒酸。",
        "dynasty": "宋",
        "collection_info": null
    },
    {
        "title": "题诗禅方丈",
        "author": "牟巘",
        "content": "切忌犯正位，须教截众流。\n闻钟应已悟，缚律未为遒。\n室小纔容膝，诗成自点头。\n出门忽大笑，明月一天秋。",
        "dynasty": "宋",
        "collection_info": null
    },
    {
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其一",
        "author": "牟巘",
        "content": "重膇嫌卑湿，那堪暑雨稠。\n抛书事药裹，敧枕听溪流。\n何用摅孤愤，惟宜号四休。\n谁能访生死，天际有来舟。",
        "dynasty": "宋",
        "collection_info": null
    },
    {
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其二",
        "author": "牟巘",
        "content": "江河去不息，金石仰而观。\n但未随流转，安能制汗漫。\n亲情人所重，友谊古尤难。\n二士俱来意，遥知可岁寒。",
        "dynasty": "宋",
        "collection_info": null
    },
    {
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其三",
        "author": "牟巘",
        "content": "红带承颜色，青霄奋翮时。\n犹寻云弁约，肯为水亭嬉。\n快婿岂娇客，老翁真小儿。\n五噫且勿作，举案乐齐眉。",
        "dynasty": "宋",
        "collection_info": null
    },
    {
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其四",
        "author": "牟巘",
        "content": "阳羡长腰米，儋州秃鬓翁。\n相传作佳话，好为表遗忠。\n收槛溪山胜，从容诗酒中。\n南湖未归客，岁晚倘来同。",
        "dynasty": "宋",
        "collection_info": null
    },
    {
        "title": "仲实践约来访又得韶甫方君同行数日语蝉联甚慰五诗寄意甚高次韵为一笑  其五",
        "author": "牟巘",
        "content": "平湖好亭子，高出乱云层。\n一水作之字，众山罗豆登。\n襟怀为尔豁，杯勺尚能胜。\n却笑钻故纸，窗中效冻蝇。",
        "dynasty": "宋",
        "collection_info": null
    },
    {
        "title": "答术者",
        "author": "牟巘",
        "content": "贤关夙多士，子独抱遗经。\n衣尚旧时褐，眼谁今日青。\n直须行万里，未许赴三星。\n会友诵佳句，等閒生鹤翎。",
        "dynasty": "宋",
        "collection_info": null
    },
    {
        "title": "送吴古村入越",
        "author": "牟巘",
        "content": "笑我甘苕隠，因君动越思。\n绿波元可鑑，缟髮已成丝。\n共说修斋老，仍怀阅道时。\n匆匆还别去，江海入新诗。",
        "dynasty": "宋",
        "collection_info": null
    },
    {
        "title": "次韵寄卫山斋",
        "author": "牟巘",
        "content": "蜀客嗟留落，甘为学圃迟。\n年华空自老，心事復谁知。\n未有盍簪日，还须上冢时。\n绪余何足论，相对但期期。",
        "dynasty": "宋",
        "collection_info": null
    },
    {
        "title": "送周东甫教授余干",
        "author": "牟巘",
        "content": "博士广文馆，迟君二十年。\n新邦重于越，旧俗记诸贤。\n鹢首南风至，皋比右席专。\n暮年尤惜别，搔首意凄然。",
        "dynasty": "宋",
        "collection_info": null
    },
    {
        "title": "和雨中  其一",
        "author": "牟巘",
        "content": "但听四檐滴，真成万事休。\n空村就谁饭，高树繫吾舟。\n那忍田翁笑，还怜木偶流。\n老人浑忘事，略记酉年秋。",
        "dynasty": "宋",
        "collection_info": null
    },
    {
        "title": "和雨中  其二",
        "author": "牟巘",
        "content": "薄宦亦良苦，救圬泥溅裘。\n陈红犹不足，太白几曾浮。\n頼有两诗好，聊宽一日忧。\n天公应念此，未用祝篝瓯。",
        "dynasty": "宋",
        "collection_info": null
    },
    {
        "title": "水村图",
        "author": "牟巘",
        "content": "山色浓还淡，孤村水绕之。\n俗尘飞不到，野老住偏宜。\n碕岸疏疏柳，茅檐短短篱。\n小舟欹仄过，便是少陵诗。",
        "dynasty": "宋",
        "collection_info": null
    },
    {
        "title": "劭农日漫成",
        "author": "牟巘",
        "content": "白髮红颜乌帽翁，年年从尔觅年丰。\n争看汉诏来身畔，便觉豳诗在眼中。\n且喜畦秧三日雨，莫愁花信几番风。\n我今亦是惰游者，不稼而禾愧食功。",
        "dynasty": "宋",
        "collection_info": null
    },
    {
        "title": "景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢  其一",
        "author": "牟巘",
        "content": "在昔前朝帝问颁，龙楼当日正承颜。\n曾思参侑褒崇后，尧舜相传密勿间。\n遹骏先猷昭若日，于皇吾道重于山。\n老臣独抱乌号痛，不及临雍扈从班。",
        "dynasty": "宋",
        "collection_info": null
    },
    {
        "title": "景定甲子理宗尝以颜曾传道配飨下问词臣越咸淳丁卯昉以曾子子思升侑孔庭盖推本先意也先臣所被宸笔藏之私室会军学撤旧庙崇新阁愿得摹刻其上而某固未敢也府教张君遂诗以成之后之观者将有考于斯文谨用韵以谢  其二",
        "author": "牟巘",
        "content": "藻有嘉鱼首自颁，师儒乐育士欢颜。\n宸奎恍若从天下，杰阁崇成不日间。\n要识道原观泮水，坐令文物盛黔山。\n熙明殿下槐龙舞，便合归陪讲读班。",
        "dynasty": "宋",
        "collection_info": null
    },
    {
        "title": "荷花辱于淫邪陷于老佛几千载自托根濂溪而后始得以其中通外直者侪于道而近世魏鹤山又推本周子之意取泽陂之诗所谓硕大且俨者归之君子焉明伦堂后新池骤着花教授遂见之诗且有取于周子香远之句寄兴远矣因次韵",
        "author": "牟巘",
        "content": "道中何物不生焉，顷刻能开碧玉莲。\n根脚好时花发越，源头活处水漪涟。\n唤醒佛土从前梦，细绎陈诗最后篇。\n霁月光风真洒落，千年此意后谁传。",
        "dynasty": "宋",
        "collection_info": null
    },
    {
        "title": "和张教雨诗",
        "author": "牟巘",
        "content": "占云日日问何如，物意焦卷重可吁。\n微洒人皆忧未济，积诚我自愧中孚。\n滂沱幸已符先兆，䆉稏行看穫上腴。\n此事相关情正切，吾侪初岂事夸谀。",
        "dynasty": "宋",
        "collection_info": null
    },
    {
        "title": "试院和李提管韵",
        "author": "牟巘",
        "content": "圣世旁搜盛武宣，几人舍耒叹胝胼。\n武成宜取二三策，稽古还夸数万言。\n充栋此时唯恐后，着鞭他日竟谁先。\n空筌相对真堪笑，半夜鱼龙已变迁。",
        "dynasty": "宋",
        "collection_info": null
    },
    {
        "title": "无党为东冈赋远游余卧病空山闻而壮之和韵为别",
        "author": "牟巘",
        "content": "鬓丝梅雪两鬖鬖，底事征车又指南。\n自是曾游习蛙黾，不妨小住话鱼蚕。\n掺袪中岁情良苦，秉耒平生分所甘。\n若有书来访生死，白云多处是吾庵。",
        "dynasty": "宋",
        "collection_info": null
    },
    {
        "title": "次韵无党留别",
        "author": "牟巘",
        "content": "涛波万木撼新秋，却笑茅庐似叶舟。\n我但萧疏眠颍尾，君方矍铄向壶头。\n早凉已喜无残暑，老别当须似壮游。\n黄木扶胥最奇处，想留句子待浮洲。",
        "dynasty": "宋",
        "collection_info": null
    },
    {
        "title": "和刘朔斋海棠",
        "author": "牟巘",
        "content": "人物当今第一流，以花为屋玉为舟。\n晓妆未许褰帏看，夜醉何妨秉烛游。\n锦里宣华思旧梦，黄州定惠起新愁。\n何如归伴徐公饮，稳结一巢花上头。",
        "dynasty": "宋",
        "collection_info": null
    },
    {
        "title": "和善之寄游何道二山  其一",
        "author": "牟巘",
        "content": "行尽千峰日未晡，斋余扣槛唤红鱼。\n百梁扶栋神输巧，一铎鸣檐乐出虚。\n那得诗情陪岛可，但夸山色胜衡庐。\n老禅趺坐浑无语，案上旁行几叶书。",
        "dynasty": "宋",
        "collection_info": null
    },
    {
        "title": "和善之寄游何道二山  其二",
        "author": "牟巘",
        "content": "两人相对说蚕丛，蒿稆堪嗟满故宫。\n忽见画图如雪外，不知身世此山中。\n余生纔寓一稊米，独往殊欣六尺篷。\n寄得诗来何处觅，南湖蒲稗没鳬翁。",
        "dynasty": "宋",
        "collection_info": null
    },
    {
        "title": "送李仲宾同知",
        "author": "牟巘",
        "content": "一别丰仪十载间，新春再见为开颜。\n鷄林传去诗如锦，龙节归来鬓未斑。\n白日丝纶端可待，平分风月早须还。\n此行已满英雄彀，同上烟霞紫禁班。",
        "dynasty": "宋",
        "collection_info": null
    },
    {
        "title": "七儿应復同客饮樱桃园摘新归以遗亲用其诗韵识所感  其一",
        "author": "牟巘",
        "content": "闻汝相随入翠微，归时晚色已凄迷。\n樱桃为喜筠笼重，燕子休嫌茅屋低。\n我老恐妨儿辈乐，新诗欲继古人题。\n年高自觉摧颓甚，送客何嫌过虎溪。",
        "dynasty": "宋",
        "collection_info": null
    },
    {
        "title": "七儿应復同客饮樱桃园摘新归以遗亲用其诗韵识所感  其二",
        "author": "牟巘",
        "content": "尚记当年荐寝园，百官分赐荷恩渊。\n带青丝笼空余梦，搔白头人苦不欢。\n诗老夸称作崖蜜，野翁惊看泻银盘。\n南山见说红千树，鸟雀儿童任入阑。",
        "dynasty": "宋",
        "collection_info": null
    },
    {
        "title": "次韵王寅甫",
        "author": "牟巘",
        "content": "共惜余春赋式微，莫教当饭失苗藜。\n行行直度南云北，得得还寻东院西。\n白髮已应随日长，黄鹂更与尽情啼。\n试哦小雨轻埃句，绝胜前村滑滑泥。",
        "dynasty": "宋",
        "collection_info": null
    },
    {
        "title": "和陈无逸九日  其一",
        "author": "牟巘",
        "content": "扬鸾设醴奏丝桐，九日台头咏渚鸿。\n宣远风情虽旷代，渊明霜气直横空。\n卧龙自命初非过，戏马当时未足雄。\n莫笑东篱太岑寂，南山长在醉醒中。",
        "dynasty": "宋",
        "collection_info": null
    },
    {
        "title": "和陈无逸九日  其二",
        "author": "牟巘",
        "content": "万事真成一缪悠，西风节物若为酬。\n鸿饥未觉他乡远，菊老谁同此日愁。\n已洗眵昏看白眼，更扶衰病费丹头。\n吟情笑我今何似，废笕寒泉涩不流。",
        "dynasty": "宋",
        "collection_info": null
    },
    {
        "title": "和张老山辞免运同",
        "author": "牟巘",
        "content": "曾驱海若傲波臣，底事年来苦乞身。\n径为莼鲈称退掾，要将蓑笠伴玄真。\n流空素月光难掩，过雨青山老更新。\n祇恐未应閒袖手，盐梅鼎饪正须人。",
        "dynasty": "宋",
        "collection_info": null
    },
    {
        "title": "和李侯九日  其一",
        "author": "牟巘",
        "content": "自愧羸瓶在井湄，颇思时復一中之。\n平生殊欠题餻字，今日堪怜对菊时。\n乌帽已忻新得酒，白衣谁似更携诗。\n吴兴太守真三绝，烂醉轻教玉笛吹。",
        "dynasty": "宋",
        "collection_info": null
    },
    {
        "title": "和李侯九日  其二",
        "author": "牟巘",
        "content": "几回九日九江湄，杖屦从容信所之。\n下潠远寻观穫处，东篱想见醉眠时。\n共陪今日吴兴守，犹记当年己酉诗。\n我亦平生知所慕，飘飘衣裾任风吹。",
        "dynasty": "宋",
        "collection_info": null
    },
    {
        "title": "贺张老山得代",
        "author": "牟巘",
        "content": "富贵方来本不期，湖山径去岂无辞。\n众咻直欲齐为语，一笑姑存郐与讥。\n难办求田还问舍，且教入务并寻医。\n幡然强为招延起，从此岩阿烂蕨薇。",
        "dynasty": "宋",
        "collection_info": null
    },
    {
        "title": "别赵子昂",
        "author": "牟巘",
        "content": "粉省星郎蹋晓班，暂随使传走日间。\n荆州利得习凿齿，江左今称庾子山。\n君意颇为莼菜喜，人情争羡锦衣还。\n但怜老病匆匆别，白髮如何更可删。",
        "dynasty": "宋",
        "collection_info": null
    },
    {
        "title": "送萧子中",
        "author": "牟巘",
        "content": "诚斋手摘千岩稿，诗律清森近代无。\n仍世科名香未歇，诸孙文采蔚相扶。\n横经为喜皋比稳，觅句何妨鹤骨癯。\n会见萧生起东海，几年志抱一时摅。",
        "dynasty": "宋",
        "collection_info": null
    },
    {
        "title": "春雪",
        "author": "牟巘",
        "content": "一冬祇辨作严寒，剪水飞花事竟难。\n闭户不知春意动，扑窗忽觉雨声干。\n颇闻万事正云集，何处一簑如画看。\n但喜畦蔬得苏醒，从今小摘有余欢。",
        "dynasty": "宋",
        "collection_info": null
    },
    {
        "title": "送罗汉臣",
        "author": "牟巘",
        "content": "向曾平步上仙鳌，拂袖归来气尚豪。\n自有西山堪拄笏，不妨右手且持螯。\n凌云载酒浑如梦，泛雪回舟也自高。\n顾我余生復何事，闭门三径削蓬蒿。",
        "dynasty": "宋",
        "collection_info": null
    },
    {
        "title": "过洞庭山书湖中所见",
        "author": "牟巘",
        "content": "欲谈旧事恐悽然，谁遣奇观堕我前。\n鹜阵万屯湖为黑，冰鬚千尺水皆悬。\n无多风色似天相，阿那人家疑地仙。\n更有一般堪羡处，嫩醅绿蚁醉无眠。",
        "dynasty": "宋",
        "collection_info": null
    },
    {
        "title": "送赵兰皋教杭学",
        "author": "牟巘",
        "content": "一似彭城向颍时，重开讲席整冠緌。\n青衿喜得新师范，白髮能言旧尹釐。\n独冷定应非热属，众芳况復异凡姿。\n不妨且作回翔意，直上抟扶亦未迟。",
        "dynasty": "宋",
        "collection_info": null
    },
    {
        "title": "送种南仲主簿",
        "author": "牟巘",
        "content": "六客堂前翠竹屏，双溪馆下碧鳞生。\n遍经此老行吟处，可是常行簿领人。\n吏为求蚕觅休假，官因祭竈请比邻。\n也知矮屋难淹滞，且与空山作好春。",
        "dynasty": "宋",
        "collection_info": null
    },
    {
        "title": "题用拙斋",
        "author": "牟巘",
        "content": "柿林园裏伾文党，金谷丛中石贾尘。\n漫说愚溪诳当世，苦将巧宦目他人。\n何如杜老幽居处，一似无怀太古民。\n说道书斋名用拙，可存吾道乐吾真。",
        "dynasty": "宋",
        "collection_info": null
    },
    {
        "title": "曩在长沙有遗以石山今旧物云散此石以坚顽独存渔庄为赋九芙蓉之句遂以归之目为壶中九华致其怅望",
        "author": "牟巘",
        "content": "当年持饷自襄东，共载尤怜翠色浓。\n莫向壶头疑薏苡，要从华顶看芙蓉。\n诸郎自是阶庭秀，此物聊堪笔砚供。\n却笑仇池无与伴，图中怅望九奇峰。",
        "dynasty": "宋",
        "collection_info": null
    },
    {
        "title": "饯留忠斋丞相",
        "author": "牟巘",
        "content": "咫尺柯山路未赊，人生迎养最堪夸。\n续茶山集过吴下，看戏綵堂来永嘉。\n八袠高龄忻子舍，同乡盛事属公家。\n邦人莫笑门生老，日日花间望小车。",
        "dynasty": "宋",
        "collection_info": null
    },
    {
        "title": "予与会孟同游古心先生之门死生契阔今见其十年前与仲实诗帅初记和予亦继焉",
        "author": "牟巘",
        "content": "扰扰人间万事尘，旧交无奈白头新。\n此翁固是同门友，今日真成旷世人。\n千里赏音知绝识，九秋落木见横陈。\n也休频把遗篇看，说到铜人更怆神。",
        "dynasty": "宋",
        "collection_info": null
    },
    {
        "title": "和虚谷韵简唐月心",
        "author": "牟巘",
        "content": "平生自分只虞毗，况是而今一槁枝。\n江左何人谭太极，洛阳有客赋新诗。\n物情于我真疏矣，吾道非公谁与斯。\n未必梅边柳索笑，微言好与共参之。",
        "dynasty": "宋",
        "collection_info": null
    },
    {
        "title": "饯陈正则学录长城",
        "author": "牟巘",
        "content": "本翁十载郡博士，司铎官清亦未迟。\n暂屈吴淞湖海气，来看陈桧雪霜姿。\n近家聊喜片帆稳，远业当为万里期。\n老我柴扉看岑寂，不妨时寄昼溪诗。",
        "dynasty": "宋",
        "collection_info": null
    },
    {
        "title": "再和虚谷韵",
        "author": "牟巘",
        "content": "肯随世事事夸毗，得得来寻霜雪枝。\n苕曲新添渔隠话，陵阳别论派家诗。\n卜邻已喜同王翰，到处犹能说项斯。\n不是晚来投社去，杖藜兀兀欲何之。",
        "dynasty": "宋",
        "collection_info": null
    },
    {
        "title": "和梅遇二诗  其一",
        "author": "牟巘",
        "content": "除却壶中日月长，不知何处是真常。\n等閒铅汞自生死，从古熏莸更臭香。\n粪扫袍边觅钟吕，步虚曲裏换伊凉。\n何当月朗风清夜，唤出胎仙舞一场。",
        "dynasty": "宋",
        "collection_info": null
    },
    {
        "title": "和梅遇二诗  其二",
        "author": "牟巘",
        "content": "行止非人所可为，疏慵何事不违时。\n已惊梦裏鸡鸣早，翻笑人间鹤到迟。\n剡曲船回空此兴，洞庭飞过怕渠知。\n依然身世溪亭上，售用新添五首诗。",
        "dynasty": "宋",
        "collection_info": null
    },
    {
        "title": "高贤孺厚斋使君之令子自番来霅访明亲旧此意甚古岁辛亥余识厚斋金陵通守之舍堂陪朔斋刘公饮海棠花下俯仰四十五年追念悽然",
        "author": "牟巘",
        "content": "厚德流光报必丰，当年齿穉已奇童。\n兰芽秀擢孤根内，华表惊呼一梦中。\n肯向陈人论世好，绝知新句有家风。\n海棠花下看钟蒋，说着令人念此翁。",
        "dynasty": "宋",
        "collection_info": null
    },
    {
        "title": "和王梅泉黄静斋载酒问花",
        "author": "牟巘",
        "content": "逃疟形容兀似槎，谁寻独树老夫家。\n高人早擅无双誉，佳客争看第一花。\n已为义尊成酩酊，更夸信笔写葩华。\n斑斓小草真儿戏，得借余光亦所嘉。",
        "dynasty": "宋",
        "collection_info": null
    },
    {
        "title": "吾五十年间未尝一杯自寿汝曹所知者今乃力营甘旨为七袠庆事出创见欲深避去復不可使汝曹他日懊恨亦如吾者小诗答渠勤意丙申正月十五示诸儿",
        "author": "牟巘",
        "content": "七十新年未尽穷，香醪满泛馔尤丰。\n便同五鼎为吾养，汝有双亲胜乃翁。\n一念自能通造物，诸孙更与振家风。\n华灯璧月今何夕，春在亲情笑语中。",
        "dynasty": "宋",
        "collection_info": null
    },
    {
        "title": "十六日谢郡官两学及乡里朋友",
        "author": "牟巘",
        "content": "七袠空余永感情，南园养病闭柴荆。\n一朝破戒为儿子，四坐合併表友情。\n地主每能容枯枿，天公特为放新晴。\n余年得此今多幸，白髮倾欹一醉成。",
        "dynasty": "宋",
        "collection_info": null
    },
    {
        "title": "十七日谢赵子昂孟能静及诸亲友",
        "author": "牟巘",
        "content": "儿将白髮共嬉娱，敢意高轩访敝庐。\n七袠年龄同绛县，诸贤诗句过黄初。\n菌芝那解出枯朽，冠盖便能倾里闾。\n烂醉休须问生理，贫家今有百车渠。",
        "dynasty": "宋",
        "collection_info": null
    },
    {
        "title": "送杨兴府",
        "author": "牟巘",
        "content": "细语当年别后春，惊心宇县尚吹尘。\n浊醪易贳新丰酒，衰俗难逢旧雨人。\n君似伏波当益壮，我几南斗不能神。\n合并未几匆匆去，鱼鸟蒹葭谁与邻。",
        "dynasty": "宋",
        "collection_info": null
    },
    {
        "title": "大水后得雪  其一",
        "author": "牟巘",
        "content": "便涓飞洒又何佳，得得来寻贫士家。\n破屋青灯纔一黍，荒园老树忽千花。\n酒逢寒夜饶偏贵，诗出穷人矫转夸。\n两月儿书浑未到，定应行脚更天涯。",
        "dynasty": "宋",
        "collection_info": null
    },
    {
        "title": "大水后得雪  其二",
        "author": "牟巘",
        "content": "萧条篱落胜于村，还径人稀早闭门。\n过眼风花纔一瞥，到头石笋只双蹲。\n何妨岁恶诗仍好，那笑炉空火自存。\n笑咏车斜征雪事，诸君本本又元元。",
        "dynasty": "宋",
        "collection_info": null
    },
    {
        "title": "再和  其一",
        "author": "牟巘",
        "content": "饥年得雪意殊佳，天亦终怜田父家。\n是处连云畦宿麦，一时积水散空花。\n预占餠饵真堪喜，若比琼瑶未足夸。\n我正坐须来岁麨，夜中踏瓮喜无涯。",
        "dynasty": "宋",
        "collection_info": null
    },
    {
        "title": "再和  其二",
        "author": "牟巘",
        "content": "正思觅食绕诸村，咄咄今朝雪塞门。\n屋角空囷饥雀噪，床头败絮冻鸱蹲。\n分无醽醁能相熟，頼有符赀仅自存。\n堪笑少陵穷不死，区区苦欲问黎元。",
        "dynasty": "宋",
        "collection_info": null
    },
    {
        "title": "三用韵  其一",
        "author": "牟巘",
        "content": "雪中饶有百般佳，却似绸缪困约家。\n老病自应余菜色，风骚犹未合梅花。\n背暄拟向田翁觅，面少时闻儿女夸。\n可是年来四不出，也随笭箵傍南涯。",
        "dynasty": "宋",
        "collection_info": null
    },
    {
        "title": "三用韵  其二",
        "author": "牟巘",
        "content": "惭愧长髯市入村，送诗踏冻到衡门。\n未愁顾兔千毫秃，持看阳乌三足蹲。\n我亦欲寻安道去，人应共怪阿先存。\n界天雪岭依然白，更忆当年李仲元。",
        "dynasty": "宋",
        "collection_info": null
    },
    {
        "title": "四用韵  其一",
        "author": "牟巘",
        "content": "寄食于人苦未佳，从来逆旅便为家。\n四时长是瓶无粟，一夜偶然灯有花。\n雪夜又寒谁復料，物中惟老不堪夸。\n卷书危坐时相望，不觉西南各一涯。",
        "dynasty": "宋",
        "collection_info": null
    },
    {
        "title": "四用韵  其二",
        "author": "牟巘",
        "content": "五十年前三尺雪，匆匆捩柁下荆门。\n坐惊荏苒吴枫换，长忆轮囷蜀芋蹲。\n覆局还如一日事，劫灰能有几人存。\n新诗读罢令人感，转瞬看看又岁元。",
        "dynasty": "宋",
        "collection_info": null
    },
    {
        "title": "道士号庭梅为赋此",
        "author": "牟巘",
        "content": "苦把庭梅劣野梅，庭梅元自野梅来。\n肯辞台鼎当年贵，直向丹田内景开。\n山意浓时还耐看，道根孤处更深培。\n玄机参透何分别，猛拊阑干一笑回。",
        "dynasty": "宋",
        "collection_info": null
    },
    {
        "title": "送张刚甫广德学正",
        "author": "牟巘",
        "content": "桐川咫尺路平宽，华檄春风白髮欢。\n教育兼全三者乐，起居频报四时安。\n的传何况自诸老，远业岂徒荣一官。\n从此江东有新句，寄来应对暮云看。",
        "dynasty": "宋",
        "collection_info": null
    },
    {
        "title": "十一月朔冬至",
        "author": "牟巘",
        "content": "鲁僖再闰孰为偏，五载之终似远然。\n辛亥徒为章首岁，上元直在太初年。\n未从元凯叩长历，且效少陵吟短篇。\n一线閒愁随日长，形容空老此江边。",
        "dynasty": "宋",
        "collection_info": null
    },
    {
        "title": "饯余好问入燕",
        "author": "牟巘",
        "content": "炎歊渐已转凉飔，想见湖亭送别时。\n发仞功名初得意，联镳宾主总能诗。\n昔人犹自荐佳客，今日何忧乏已知。\n最是人生急三釜，高堂白髮数归期。",
        "dynasty": "宋",
        "collection_info": null
    },
    {
        "title": "和徐容斋正旦",
        "author": "牟巘",
        "content": "想见新年试笔时，风流应不减丘迟。\n归来燕子元相识，落尽桃花若未知。\n何事兰亭修禊乐，便怀墨客感秋悲。\n湖山胜践无由共，禅榻茶烟老鬓丝。",
        "dynasty": "宋",
        "collection_info": null
    },
    {
        "title": "和赵景程提举见招",
        "author": "牟巘",
        "content": "高标照我髮星星，百尺楼边一寸茎。\n樽自不空如北海，客非善饮类公荣。\n四筵惊起闻豪唱，五斗拚教解宿酲。\n何事诗筒来较晚，且容汤粥煮榆羹。",
        "dynasty": "宋",
        "collection_info": null
    },
    {
        "title": "再用前韵盖座上有九老绣幛",
        "author": "牟巘",
        "content": "耆英图障烂如星，胜似屏风映紫茎。\n洛社便如同此乐，商颜未必采其荣。\n戴花刘九徒歌舞，当局温公岂醉酲。\n试问诸贤閒得否，熙丰一鼎沸于羹。",
        "dynasty": "宋",
        "collection_info": null
    },
    {
        "title": "次本斋韵  其一",
        "author": "牟巘",
        "content": "七十八春华髮老，斡旋文鼎力犹堪。\n品题人物多成传，管领溪山尽属衔。\n了不安排方是适，本无全缺又何惭。\n夸传析国睢阳冠，五字新诗落枕函。",
        "dynasty": "宋",
        "collection_info": null
    },
    {
        "title": "次本斋韵  其二",
        "author": "牟巘",
        "content": "怪底膺门稚子欢，倒衣迎拜病犹堪。\n喜看诗卷牛腰大，惭说踏车鸦尾衔。\n风谊薄云谁得似，云泥被径我增惭。\n新年精力知强健，酬答端能日百函。",
        "dynasty": "宋",
        "collection_info": null
    },
    {
        "title": "十月能静饮于海棠花下唐同知适至因言昔在汉中十月海棠亦开用韵",
        "author": "牟巘",
        "content": "贰车曾上汉中台，十月海棠无数开。\n万里相逢曾识面，双眵扫凈更传杯。\n高情共惜燕支晕，归梦还思滟滪堆。\n客去主人应卜夜，不妨唤取烛笼来。",
        "dynasty": "宋",
        "collection_info": null
    },
    {
        "title": "和除日闻鹊",
        "author": "牟巘",
        "content": "门前车马气如云，鹊噪惊猜意甚驯。\n别岁风光从草草，报人消息喜频频。\n当家金印君先得，明日椒盘我自亲。\n共乐高堂称斚寿，安舆迎养趁垂龄。",
        "dynasty": "宋",
        "collection_info": null
    },
    {
        "title": "送邓善之",
        "author": "牟巘",
        "content": "尺一俄闻有急征，风云奋迅在南溟。\n正如蜀客怀铅笔，未羡鸿都写石经。\n此事惟须一艮卦，今朝顿见两文星。\n帻沟娄畔藏书去，人在金坡白玉扃。",
        "dynasty": "宋",
        "collection_info": null
    },
    {
        "title": "送人赴宜兴教授",
        "author": "牟巘",
        "content": "催唤沙棠港口船，门前龙象耸初筵。\n养亲始愿家良近，事道中年志愈坚。\n美俗一新吾礼乐，高贤多羡此山川。\n不妨且为坡翁住，却上玉堂陪众仙。",
        "dynasty": "宋",
        "collection_info": null
    },
    {
        "title": "次韵李千秋中秋",
        "author": "牟巘",
        "content": "节物诗情总索然，漫将梨栗当盘筵。\n堪怜永夜空樽月，记取衰翁断酒年。\n十日尚留花影在，两瓶便作竹根眠。\n分明破戒缘佳句，免使儿童诮禁烟。",
        "dynasty": "宋",
        "collection_info": null
    },
    {
        "title": "癸卯人日送李千秋还杭",
        "author": "牟巘",
        "content": "喜闻罨画初回棹，便拟共公吟过春。\n何事客乡还送客，今朝人日更愁人。\n风吹杯面梅花老，路转裙腰草色新。\n只恐西湖留不住，重来好为活疲民。",
        "dynasty": "宋",
        "collection_info": null
    },
    {
        "title": "失题",
        "author": "牟巘",
        "content": "篇章何事等嬉游，尚想挥毫剪烛秋。\n从古杀青徒自苦，只今醉墨可能求。\n忽传鹭立沙头句，又见鸿归天外州。\n幞研去来须猛省，不由自己更谁由。",
        "dynasty": "宋",
        "collection_info": null
    },
    {
        "title": "岁在丙辰元日立春是时先人守当涂郡斋宾客云集皆用元佑八年东坡和王仲至秦少游诗故事所谓省事天公厌雨回先人笑曰天公省事今乃多事耶今三十有九年矣追念感慨小诗聊记当时笑谈之语",
        "author": "牟巘",
        "content": "忆昨姑溪岁丙辰，老仙元日去班春。\n当家句子频催客，省事天公却笑人。\n紫凤天涯今已老，泥牛岁首又还新。\n笑谈谁记当时选，独立东风倍怆神。",
        "dynasty": "宋",
        "collection_info": null
    },
    {
        "title": "和任东津山长",
        "author": "牟巘",
        "content": "吴兴学法遍诸华，吾道元无迩与遐。\n今日谁能留下马，古人犹自酹先茶。\n肯开燕豆惊流俗，共喜皋比得当家。\n入手新诗惟重拜，颉颃那得并飞霞。",
        "dynasty": "宋",
        "collection_info": null
    },
    {
        "title": "和汴教耶律伯明",
        "author": "牟巘",
        "content": "翩然来自旧京华，历数山河不谓遐。\n往事已空惟重黍，玄谈未了更浇茶。\n南游句好俄惊座，东道情深未忆家。\n也欲卫州门外去，一声长啸入烟霞。",
        "dynasty": "宋",
        "collection_info": null
    },
    {
        "title": "新城罗氏棣华堂",
        "author": "牟巘",
        "content": "中和偶向此枝藂，友爱当知吾意同。\n十世共居尤盛事，一家三代共春风。\n试看华萼相扶处，正在闺门载翕中。\n昭谏而来名节伟，更添新记与无穷。",
        "dynasty": "宋",
        "collection_info": null
    },
    {
        "title": "寄昌化孙梅泉",
        "author": "牟巘",
        "content": "挥手秦稽信宿然，未行俄已两週天。\n云缄尺素惟开后，雪辊双溪恐堕前。\n高谊谁能似孙宰，旧题应復记苏仙。\n何时布韈青鞋去，摘野芎苗古寺边。",
        "dynasty": "宋",
        "collection_info": null
    },
    {
        "title": "文性之惠蛤蜊绿橘",
        "author": "牟巘",
        "content": "二珍胥会到柴关，诗为高情趁早还。\n海上便如逢若士，橘中应不减商山。\n可人风味知渠隽，老我形容有许颃。\n快击黄包烹紫殻，为君呼酒一开颜。",
        "dynasty": "宋",
        "collection_info": null
    },
    {
        "title": "送季云在学录",
        "author": "牟巘",
        "content": "横经之暇即吟诗，三载如常匪激随。\n听雨不知官独冷，看云自与意俱迟。\n翚飞黉宇生新敬，鹄立儒衣动去思。\n还恐西湖难久滞，此声梁楚已先驰。",
        "dynasty": "宋",
        "collection_info": null
    },
    {
        "title": "次韵九日寄史推",
        "author": "牟巘",
        "content": "弁有山兮水有湄，登临舍此復何之。\n髮疏帽脱狂嘲后，雁过江涵感慨时。\n盛府主宾俱好事，满城风雨苦吟诗。\n人生自可行乐耳，剑首功名但一吹。",
        "dynasty": "宋",
        "collection_info": null
    },
    {
        "title": "次韵寄史彦明",
        "author": "牟巘",
        "content": "等閒看尽弁衡毗，旁郡聊从捧檄驰。\n候管乍披新定志，邮筒忽见故人诗。\n君方清绝行明镜，我正摧颓据槁枝。\n为喜綵衣还膝下，椒柈趁得颂花时。",
        "dynasty": "宋",
        "collection_info": null
    },
    {
        "title": "答朱芗林见寄",
        "author": "牟巘",
        "content": "天目群仙帝所毗，别来引领但神驰。\n分明输与芗山老，活脱吟成玉局诗。\n论旧惊心几甲子，扶羸笑觅一筇枝。\n如公再合幡然起，勿恋春先笋蕨肥。",
        "dynasty": "宋",
        "collection_info": null
    },
    {
        "title": "次韵李侯喜雨",
        "author": "牟巘",
        "content": "谁似当年召信臣，天教来此活疲民。\n水乡怕旱相传古，甘澍随车总是春。\n坐看丰登成乐岁，只将恺悌对明神。\n已闻宣布形歌咏，宾主殷勤用意新。",
        "dynasty": "宋",
        "collection_info": null
    },
    {
        "title": "谢李侯枉过",
        "author": "牟巘",
        "content": "鸣驺穷巷忽相过，其奈将迎窘步何。\n每望故都身不羽，欲赓新句砚空磨。\n篮舆端復为公出，泥饮唯应说尹多。\n却是旁观工指点，若为公锦杂渔蓑。",
        "dynasty": "宋",
        "collection_info": null
    },
    {
        "title": "长儿授馆于杭每休暇过仲实家相与谭经析理间则饮酒赋诗为乐今闰秋十四日会于復轩相视而笑曰好天凉月即中秋况今岁两中秋乎乃留饮剧论夜参半蝉联不休情愈郁穆予闻之甚喜因为诗寄之",
        "author": "牟巘",
        "content": "共饮方酣月满楼，剧谈无寐露侵裘。\n此宵此景应难值，吾婿吾儿亦罕俦。\n情谊浑如同一姓，风流不负两中秋。\n绝怜老子婆娑甚，破戒何当大白浮。",
        "dynasty": "宋",
        "collection_info": null
    },
    {
        "title": "和陈无逸木犀",
        "author": "牟巘",
        "content": "秋旻金气正高张，併作西风一夜凉。\n何处杯中无白堕，如今扇底有黄香。\n自惭老枿如犀秃，却笑春花为蝶狂。\n胜赏清吟两奇绝，吴山横过即仙乡。",
        "dynasty": "宋",
        "collection_info": null
    },
    {
        "title": "和仲实秋兴",
        "author": "牟巘",
        "content": "金飙吹暑顿然清，闻早空庭一叶惊。\n拄颊偏宜对朝爽，挥毫正好赋秋声。\n镜中髯短休烦镊，壁上絃閒不受檠。\n志士由来多慷慨，何如百啭听鶑鸣。",
        "dynasty": "宋",
        "collection_info": null
    },
    {
        "title": "黄元静饮客蒲莲海中殊胜绝",
        "author": "牟巘",
        "content": "扁舟径入芙蕖国，一笑俱非褦襶人。\n低拂柳阴偏障暑，活烹芡觜快尝新。\n小巾脱去我先醉，大杓取来渠更真。\n啜釂数觥诗兴发，羡君越漾老精神。",
        "dynasty": "宋",
        "collection_info": null
    },
    {
        "title": "次姚子敬简高司丞",
        "author": "牟巘",
        "content": "西风小立对晴川，冷笑人间目圣颠。\n使事端因荔枝出，归期休在菊花前。\n平生漫说少陵老，终日谁陪上界仙。\n应是杜中鸥与鹭，诗情比旧更依然。",
        "dynasty": "宋",
        "collection_info": null
    },
    {
        "title": "王梅泉生日惠诗次韵答之",
        "author": "牟巘",
        "content": "堪笑衰翁作计狂，又随笭箵到鱼梁。\n未秋早觉凋蒲柳，已老安能种豫章。\n谁似读骚仍饮酒，有时赞易自焚香。\n梅边有约君应记，但愧年来久覆觞。",
        "dynasty": "宋",
        "collection_info": null
    },
    {
        "title": "白贲",
        "author": "牟巘",
        "content": "致饰虽云贲则亨，含章内照乃为真。\n离明外附天光发，艮止中存道体纯。\n玉质未雕虹贯日，素功后绘物生春。\n也应笑我元犹白，不比羔羊正直人。",
        "dynasty": "宋",
        "collection_info": null
    },
    {
        "title": "次韵",
        "author": "牟巘",
        "content": "大海相环宛一洲，浮沤乍起已千秋。\n三壬笑向人间世，四癸时寻物外游。\n我辈安能知许事，平生未若乐斯丘。\n开窗翠竹时相对，更说诸余总谬悠。",
        "dynasty": "宋",
        "collection_info": null
    },
    {
        "title": "送程晋辅长和靖",
        "author": "牟巘",
        "content": "传家气脉固深长，挟策来登和靖堂。\n南渡金声元不泯，西庵草色可能荒。\n要知持守为涵养，好把精微重发扬。\n共喜慈帏得甘旨，他时远到未渠央。",
        "dynasty": "宋",
        "collection_info": null
    },
    {
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其一",
        "author": "牟巘",
        "content": "南屏环拥翠云堆，谁遣精庐特地开。\n祭酒先生甘隠遁，燃藜太乙忽飞来。\n胸中礧磈五千卷，门外芙蕖十万栽。\n白日竟抛妻子去，群仙携手上瑶台。",
        "dynasty": "宋",
        "collection_info": null
    },
    {
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其二",
        "author": "牟巘",
        "content": "橘园亭畔市多尘，麯院桥边境转清。\n山色湖光精舍敞，笔床茶竈钓船轻。\n奈何一字不堪煮，且与三贤相并行。\n笑问寿藏何早计，不妨更学赵台卿。",
        "dynasty": "宋",
        "collection_info": null
    },
    {
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其三",
        "author": "牟巘",
        "content": "毅斋大老除新绶，名节尤偏无所尊。\n曾是胪传第一唱，却留衣付外诸孙。\n挹挼柳汁初承渥，称泛霞觞共拜恩。\n尚记吾家多夙契，何当握手得重论。",
        "dynasty": "宋",
        "collection_info": null
    },
    {
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其四",
        "author": "牟巘",
        "content": "伯子尧夫豪杰人，四时佳致四时春。\n静能观动一机活，会復乘元千古淳。\n造物生生还化化，世情故故又新新。\n不妨长向亭中醉，自觉冲融气味真。",
        "dynasty": "宋",
        "collection_info": null
    },
    {
        "title": "赵君宝宣慰别三十五年矣末由再晤近张倩仲实转似西湖诗图乃知吟啸湖山之乐辄为五诗奉答  其五",
        "author": "牟巘",
        "content": "平生知旧一李友，别后长关白板扉。\n偶有客来孤鹤起，也无人觉小舟归。\n尽渠俗子频相恼，只恐仙禽未肯飞。\n莫笑爨琴并煮鹤，醉眠林下两忘机。",
        "dynasty": "宋",
        "collection_info": null
    },
    {
        "title": "孤雁",
        "author": "牟巘",
        "content": "如何苦作断肠声，度尽关山失弟兄。\n万里他乡谁是伴，单栖半夜若为情。\n嘐嘐每叹众人薄，落落孤将一意行。\n只恐影沉湘水后，更无来者继高名。",
        "dynasty": "宋",
        "collection_info": null
    },
    {
        "title": "赠陈东洲",
        "author": "牟巘",
        "content": "散髮披襟颇自由，野麋见客忽惊投。\n新诗生怕将愁至，博学何妨与艺游。\n未说天边金弹子，试寻城外土馒头。\n不然且学伯伦醉，荷插相随死便休。",
        "dynasty": "宋",
        "collection_info": null
    },
    {
        "title": "题陆起潜皆山楼",
        "author": "牟巘",
        "content": "醉翁朝暮四时景，谁遣描摹入此图。\n唤作皆山真箇是，携来到处与之俱。\n也曾佳客相陪否，亦有清泉可酿无。\n更喜一般僧侣旧，高楼百尺俯尘区。",
        "dynasty": "宋",
        "collection_info": null
    },
    {
        "title": "送屠存博教授溧水",
        "author": "牟巘",
        "content": "直道方心古所难，任渠俗眼笑儒冠。\n子龙有屋犹黄壤，老郑无毡漫冷官。\n一片湖光清客署，三州鼎足屹书坛。\n只应翠绿迎人意，岁月功名正好看。",
        "dynasty": "宋",
        "collection_info": null
    },
    {
        "title": "送鄣南俞教谕归里",
        "author": "牟巘",
        "content": "试把溪堂旧谱看，三千苜蓿守酸寒。\n吟肩祇自初来瘦，疐尾方知细满难。\n忧患可能期学力，功名终不误儒冠。\n到家莫作多时住，趁取秋风送羽翰。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其一",
        "author": "牟巘",
        "content": "君留剑水浔，我卧弁峰下。\n十书九不到，思君无日夜。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其二",
        "author": "牟巘",
        "content": "一朝忽在眼，喜极生悲酸。\n老泪如撒菽，泪尽气亦阑。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其三",
        "author": "牟巘",
        "content": "事故不可料，柯烂棋局更。\n两家骨肉内，往往隔死生。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其四",
        "author": "牟巘",
        "content": "英英君令弟，介烈夙所秉。\n就死得处所，我意復何恨。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其五",
        "author": "牟巘",
        "content": "吾女去二穉，何处吞声哭。\n忠孝果何辜，神理谅未烛。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其六",
        "author": "牟巘",
        "content": "君能为置后，此意不可忘。\n峣峣峙头骨，正好玉其相。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其七",
        "author": "牟巘",
        "content": "自言勤教督，灯火与之对。\n渊明定不孤，门户期汝大。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其八",
        "author": "牟巘",
        "content": "我为饥寒困，坐遣恩义疏。\n君固不忘我，我愧当何如。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其九",
        "author": "牟巘",
        "content": "连宵接软语，共说梦中梦。\n聚行时未多，归骖忽已动。",
        "dynasty": "宋",
        "collection_info": null
    },
    {
        "title": "贾节庵冒夏暑越修涂过我苕霅情谊甚厚令闻古式无思大节不可復见而骨肉消息访问难真相对殆感慨不能为怀青灯夜语诵少陵夜阑更秉烛相对如梦寐之句意甚惘然其归也儿曹以此为韵赋诗道别余亦作焉衰老拙恶姑写我怀且以卜后期云尔  其一○",
        "author": "牟巘",
        "content": "别饯别尤苦，辗转那得寐。\n后会倘可期，握手三致意。",
        "dynasty": "宋",
        "collection_info": null
    },
    {
        "title": "拂菻天马图",
        "author": "牟巘",
        "content": "赤手谢衔辔，踏蹴翻九衢。\n健哉此女子，果胜大丈夫。",
        "dynasty": "宋",
        "collection_info": null
    },
    {
        "title": "和渔具十绝  其一",
        "author": "牟巘",
        "content": "买得五泻舟，江湖落我手。\n呼儿下笥去，此事渠能了。",
        "dynasty": "宋",
        "collection_info": null
    },
    {
        "title": "和渔具十绝  其二",
        "author": "牟巘",
        "content": "卧吹月明裏，龙吟鼍打鼓。\n别是一家风，荻花摆头舞。",
        "dynasty": "宋",
        "collection_info": null
    },
    {
        "title": "和渔具十绝  其三",
        "author": "牟巘",
        "content": "披时响萧骚，卧处堆偪仄。\n傲然烟雨中，安知有睢泽。",
        "dynasty": "宋",
        "collection_info": null
    },
    {
        "title": "和渔具十绝  其四",
        "author": "牟巘",
        "content": "轻圆兀其颠，不受暑雨厄。\n时将篷外挂，旋转卷七泽。",
        "dynasty": "宋",
        "collection_info": null
    },
    {
        "title": "和渔具十绝  其五",
        "author": "牟巘",
        "content": "袅袅不自持，何以制沈犗。\n聊悬一鲂饵，鲸鳣未可狎。",
        "dynasty": "宋",
        "collection_info": null
    },
    {
        "title": "和渔具十绝  其六",
        "author": "牟巘",
        "content": "彼已苦其密，此犹患其疏。\n欢呼试新网，一举双白鱼。",
        "dynasty": "宋",
        "collection_info": null
    },
    {
        "title": "和渔具十绝  其七",
        "author": "牟巘",
        "content": "荧荧枯蚌中，急雪洒不灭。\n西风明日晴，双花为侬结。",
        "dynasty": "宋",
        "collection_info": null
    },
    {
        "title": "和渔具十绝  其八",
        "author": "牟巘",
        "content": "呼风忙趁鱼，一片如掌大。\n且等后船来，过船犹早在。",
        "dynasty": "宋",
        "collection_info": null
    },
    {
        "title": "和渔具十绝  其九",
        "author": "牟巘",
        "content": "登登远还合，声从何处起。\n鱼走潜深波，祸在深波裏。",
        "dynasty": "宋",
        "collection_info": null
    },
    {
        "title": "和渔具十绝  其一○",
        "author": "牟巘",
        "content": "即此是庾冰，醉棹舞波面。\n何似宫亭湖，为我觅如愿。",
        "dynasty": "宋",
        "collection_info": null
    },
    {
        "title": "赠薛东湖  其一",
        "author": "牟巘",
        "content": "抱疴蓬庐下，白日背我驰。\n我生已如此，天命復奚疑。",
        "dynasty": "宋",
        "collection_info": null
    },
    {
        "title": "赠薛东湖  其二",
        "author": "牟巘",
        "content": "悠哉东湖水，不迎亦不随。\n相对澹无谈，可以乐我饥。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其一",
        "author": "牟巘",
        "content": "行年似启期，颜髮日夜改。\n此身尚我累，橡栗时自采。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其二",
        "author": "牟巘",
        "content": "古人歌既醉，其中有五福。\n如何憔悴者，忍饮但餐菊。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其三",
        "author": "牟巘",
        "content": "有酒巾可漉，无酒榼自空。\n但怀停云友，相望各西东。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其四",
        "author": "牟巘",
        "content": "九日把寿酒，时节无差池。\n我生秋已老，菊荒而崩篱。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其五",
        "author": "牟巘",
        "content": "扁舟过寂寞，十诗继骚雅。\n定是王弘孙，犹记南山下。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其六",
        "author": "牟巘",
        "content": "渊明六十三，我已多数秋。\n未死亦偶然，神仙殊谬悠。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其七",
        "author": "牟巘",
        "content": "平生遇初度，何曾具盘筵。\n感君知我意，老泪更潸然。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其八",
        "author": "牟巘",
        "content": "人生百年内，荣华仅少选。\n何似鷄黍约，岁晚长相见。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其九",
        "author": "牟巘",
        "content": "怜彼武昌柳，摇落向江潭。\n虚名竟何益，北斗与箕南。",
        "dynasty": "宋",
        "collection_info": null
    },
    {
        "title": "希年初度老友王希宣扁舟远访夙谊甚厚贶以十诗实用渊明采菊东篱下语五章云每岁思亲不持斝蓼莪几欲废诗雅盖深知予心者读之凄然辄尔和韵  其一○",
        "author": "牟巘",
        "content": "渊明咏三士，讲学马队间。\n斯道幸不广，石高媲庐山。",
        "dynasty": "宋",
        "collection_info": null
    },
    {
        "title": "溪边钓船",
        "author": "牟巘",
        "content": "莫出前溪去，随宜下钓鈎。\n风波苦不恶，鲈鳜满船头。",
        "dynasty": "宋",
        "collection_info": null
    },
    {
        "title": "方竹杖",
        "author": "牟巘",
        "content": "此君久不见，岁晚伴华颠。\n直节要到底，勿论方与圆。",
        "dynasty": "宋",
        "collection_info": null
    },
    {
        "title": "题束季博山园二十首  其一",
        "author": "牟巘",
        "content": "是谁挼蓝染，千条万条碧。\n我欲问东风，东风澹无迹。",
        "dynasty": "宋",
        "collection_info": null
    },
    {
        "title": "题束季博山园二十首  其二",
        "author": "牟巘",
        "content": "轮囷肖天巧，霑䨴含雨意。\n惟应野老知，此是丰年瑞。",
        "dynasty": "宋",
        "collection_info": null
    },
    {
        "title": "题束季博山园二十首  其三",
        "author": "牟巘",
        "content": "云卧不禁冷，误把岩扃触。\n翻动若木枝，红光被空曲。",
        "dynasty": "宋",
        "collection_info": null
    },
    {
        "title": "题束季博山园二十首  其四",
        "author": "牟巘",
        "content": "落落金弹丸，飞鸟不敢下。\n卢橘不到吴，杨梅同过夏。",
        "dynasty": "宋",
        "collection_info": null
    },
    {
        "title": "题束季博山园二十首  其五",
        "author": "牟巘",
        "content": "行行西崦西，暝色苍然入。\n芸芸各归根，我亦坐内息。",
        "dynasty": "宋",
        "collection_info": null
    },
    {
        "title": "题束季博山园二十首  其六",
        "author": "牟巘",
        "content": "绿醅春滟滟，绿水烟渺渺。\n百年散诞内，空以愁自绕。",
        "dynasty": "宋",
        "collection_info": null
    },
    {
        "title": "题束季博山园二十首  其七",
        "author": "牟巘",
        "content": "倚阑发长啸，援笔记旧游。\n想见同来者，俱非第二流。",
        "dynasty": "宋",
        "collection_info": null
    },
    {
        "title": "题束季博山园二十首  其八",
        "author": "牟巘",
        "content": "桃源逃不彻，真境宛在目。\n要令千载下，知有古风俗。",
        "dynasty": "宋",
        "collection_info": null
    },
    {
        "title": "题束季博山园二十首  其九",
        "author": "牟巘",
        "content": "泉脉十字过，石廉千里通。\n汲来聊煮茗，风味故应同。",
        "dynasty": "宋",
        "collection_info": null
    },
    {
        "title": "题束季博山园二十首  其一○",
        "author": "牟巘",
        "content": "青青南涧芹，雪消春已动。\n如闻修废笕，岩半发流湩。",
        "dynasty": "宋",
        "collection_info": null
    },
    {
        "title": "题束季博山园二十首  其一一",
        "author": "牟巘",
        "content": "穷鳞无处避，网罟如云密。\n悠然钓台畔，袖手看落日。",
        "dynasty": "宋",
        "collection_info": null
    },
    {
        "title": "题束季博山园二十首  其一二",
        "author": "牟巘",
        "content": "神仙好狡狯，空飞万里行。\n石桥小如许，铁杖响彭铿。",
        "dynasty": "宋",
        "collection_info": null
    },
    {
        "title": "题束季博山园二十首  其一三",
        "author": "牟巘",
        "content": "扪萝上復上，未省所历高。\n忽与归鸿值，万里一羽毛。",
        "dynasty": "宋",
        "collection_info": null
    },
    {
        "title": "题束季博山园二十首  其一四",
        "author": "牟巘",
        "content": "冷石眠夏天，冰室透毛骨。\n所以安乐窝，大暑苦不出。",
        "dynasty": "宋",
        "collection_info": null
    },
    {
        "title": "题束季博山园二十首  其一五",
        "author": "牟巘",
        "content": "澄然蓄清浏，百尺往往深。\n不放寒沤发，可以观我心。",
        "dynasty": "宋",
        "collection_info": null
    },
    {
        "title": "题束季博山园二十首  其一六",
        "author": "牟巘",
        "content": "此处若为关，自来还自去。\n中有无心人，不妨相伴住。",
        "dynasty": "宋",
        "collection_info": null
    },
    {
        "title": "题束季博山园二十首  其一七",
        "author": "牟巘",
        "content": "都将千石危，化作一林雪。\n尽日无别香，五月何曾热。",
        "dynasty": "宋",
        "collection_info": null
    },
    {
        "title": "题束季博山园二十首  其一八",
        "author": "牟巘",
        "content": "幽人读书处，皎皎霜月烂。\n香影不可掇，高花在岩畔。",
        "dynasty": "宋",
        "collection_info": null
    },
    {
        "title": "题束季博山园二十首  其一九",
        "author": "牟巘",
        "content": "别来五百岁，于焉驻飙驭。\n吴市梅子真，解后亦神遇。",
        "dynasty": "宋",
        "collection_info": null
    },
    {
        "title": "题束季博山园二十首  其二○",
        "author": "牟巘",
        "content": "好着在眼前，世上少人觉。\n留此妙不传，付与神仙着。",
        "dynasty": "宋",
        "collection_info": null
    },
    {
        "title": "张敞画眉图",
        "author": "牟巘",
        "content": "眉妩臣罪小，君王一笑休。\n明日章台路，便面越风流。",
        "dynasty": "宋",
        "collection_info": null
    },
    {
        "title": "相如抚琴",
        "author": "牟巘",
        "content": "不负百年心，琴中托意深。\n如何浑忘却，犹费白头吟。",
        "dynasty": "宋",
        "collection_info": null
    },
    {
        "title": "猿鹿图",
        "author": "牟巘",
        "content": "野鹿正周张，猿投两臂长。\n由基方逞巧，何似总相忘。",
        "dynasty": "宋",
        "collection_info": null
    },
    {
        "title": "胡孙图",
        "author": "牟巘",
        "content": "山果包已尽，充然两嗛中。\n雄雌自相命，槲叶老秋风。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其一",
        "author": "牟巘",
        "content": "休休早稻已焦卷，晚稻摇风更可怜。\n枯尽百源无一滴，老龙何处卷云眠。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其二",
        "author": "牟巘",
        "content": "几度看云眼欲穿，不应气数总关天。\n去年兵又今年旱，守也于民自寡缘。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其三",
        "author": "牟巘",
        "content": "五神萃止足精神，迅发风霆一欠伸。\n能事莫嫌相迫促，门前多少望霓人。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其四",
        "author": "牟巘",
        "content": "老火犹骄气藴隆，炉香爇罢日方中。\n片云忽卷天河落，顷刻难名造化功。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其五",
        "author": "牟巘",
        "content": "神佑恭惟及物深，中间感应妙精勤。\n要知应处还为感，终始惟当秉一心。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其六",
        "author": "牟巘",
        "content": "眼前物意颇昭苏，未省郊原遍也无。\n更觅洗车三日雨，普教大地活焦枯。",
        "dynasty": "宋",
        "collection_info": null
    },
    {
        "title": "己巳秋七月不雨人心焦然乃戊午斋宿致城隍清源渠渡龙君嶅山五神于州宅以祷始至雨洗尘自是间微雨辄随止旱气转深苗且就槁要神弗获某忧惧不知所出越癸亥日亭午率郡僚吏申祷于庭未移顷雨大挚旄穉呼舞皆曰神之赐也某既拜贶又明日以神归念无为神报者乃作送神之诗七章以侈神功且又以祈焉  其七",
        "author": "牟巘",
        "content": "龙辀欲驾已多时，父老遮留一日迟。\n秋菊寒泉何以报，精勤更写送神诗。",
        "dynasty": "宋",
        "collection_info": null
    },
    {
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其一",
        "author": "牟巘",
        "content": "书满精庐芷绕门，门前流水出于沅。\n夫君自得濂溪意，直向沄沄认本原。",
        "dynasty": "宋",
        "collection_info": null
    },
    {
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其二",
        "author": "牟巘",
        "content": "无加之义復何如，解尽当年太极图。\n八面四方都恰匝，更于止善用工夫。",
        "dynasty": "宋",
        "collection_info": null
    },
    {
        "title": "都梁北乡士多好学有向君敏衡者一日访予语甚质气甚夷礼甚虔予心异之间为予言曰家故沅徙也今所居有溪实自沅来乃筑室聚书其上以教子弟因以沅溪书舍名之而其亭则曰无加盖其地旧号无加庄以其东止于石西止于岸南止于路北止于泉也愿有以发之予既为籀右书二颜而向君復以所谓廉崖者谂予予闻此石杰立千尺实陗厉峻削可敬可仰有类乎廉者颇思一至其处摩挲此石以激衰懦而未能也乃各为一解以谢焉  其三",
        "author": "牟巘",
        "content": "廉崖千仞孰能干，一见令人毛髮寒。\n可以人而不如石，我当为石共衣冠。",
        "dynasty": "宋",
        "collection_info": null
    },
    {
        "title": "予方卧病税院刘君以画梅坚索诗口占遣之",
        "author": "牟巘",
        "content": "今年四野赤如赭，安有吟情到此花。\n何况病夫空百妄，只于真实认根芽。",
        "dynasty": "宋",
        "collection_info": null
    },
    {
        "title": "题德范弟三香图",
        "author": "牟巘",
        "content": "水仙侑食老逋家，更着江南小白花。\n三雅如渠好兄弟，众芳未许以肩差。",
        "dynasty": "宋",
        "collection_info": null
    },
    {
        "title": "次韵洪帅喜雨  其一",
        "author": "牟巘",
        "content": "礮车亭午作云头，喜雨亭前黍稌秋。\n但得人间瓯窭满，等閒万虑一时收。",
        "dynasty": "宋",
        "collection_info": null
    },
    {
        "title": "次韵洪帅喜雨  其二",
        "author": "牟巘",
        "content": "感孚妙处捷风雷，造化于人岂远哉。\n见说商霖一尺字，向前车马待公来。",
        "dynasty": "宋",
        "collection_info": null
    },
    {
        "title": "游高园用前韵  其一",
        "author": "牟巘",
        "content": "蝉声紧唤客回头，依约疏僚去后秋。\n不是先生新句子，一川云锦费勾收。",
        "dynasty": "宋",
        "collection_info": null
    },
    {
        "title": "游高园用前韵  其二",
        "author": "牟巘",
        "content": "尽渠絃索辊春雷，相对清风君子哉。\n凉观主人归未得，不妨却许蜀人来。",
        "dynasty": "宋",
        "collection_info": null
    },
    {
        "title": "和本斋止酒  其一",
        "author": "牟巘",
        "content": "白家老瓦惯从游，和气如春不汝邮。\n近日更谁嫌外酒，梦成燥吻吸青丘。",
        "dynasty": "宋",
        "collection_info": null
    },
    {
        "title": "和本斋止酒  其二",
        "author": "牟巘",
        "content": "羡渠痛饮日亡何，一石如髠亦未多。\n麯米春浓禁不撤，酒肠笑我本无它。",
        "dynasty": "宋",
        "collection_info": null
    },
    {
        "title": "和本斋止酒  其三",
        "author": "牟巘",
        "content": "闻公久矣空诸妄，止酒真成一事无。\n旧说蜜殊惟饮蜜，不妨试候小风垆。",
        "dynasty": "宋",
        "collection_info": null
    },
    {
        "title": "和本斋止酒  其四",
        "author": "牟巘",
        "content": "生憎市酒赤如霞，难效当年老阿嘉。\n一任花前杀风景，破除旧赐小龙茶。",
        "dynasty": "宋",
        "collection_info": null
    },
    {
        "title": "和本斋止酒  其五",
        "author": "牟巘",
        "content": "酒名真一妙形容，方法传来玉局翁。\n摇动天关出琼液，澄然不比小槽红。",
        "dynasty": "宋",
        "collection_info": null
    },
    {
        "title": "和本斋止酒  其六",
        "author": "牟巘",
        "content": "病余井臼不任劳，欲饮无钱可是高。\n一笑犹堪谁空腹，少陵诗裏学燋糟。",
        "dynasty": "宋",
        "collection_info": null
    },
    {
        "title": "送程茂叔  其一",
        "author": "牟巘",
        "content": "天涯忽送非常喜，阿囝斑衣郎罢前。\n话尽青灯十年事，床头周易故依然。",
        "dynasty": "宋",
        "collection_info": null
    },
    {
        "title": "送程茂叔  其二",
        "author": "牟巘",
        "content": "真成有子万事足，何况人生七十稀。\n莫道梅花遮五岭，头轻月朗去如飞。",
        "dynasty": "宋",
        "collection_info": null
    },
    {
        "title": "赠罗竹山术者  其一",
        "author": "牟巘",
        "content": "此君乃肯与人事，辩舌生风有竹山。\n何似竹林惟痛饮，嗒然臧否两相閒。",
        "dynasty": "宋",
        "collection_info": null
    },
    {
        "title": "赠罗竹山术者  其二",
        "author": "牟巘",
        "content": "鱼须翠碧都抛却，重糈今居卜隠中。\n门外有来能握粟，为渠满意说年丰。",
        "dynasty": "宋",
        "collection_info": null
    },
    {
        "title": "赠罗竹山术者  其三",
        "author": "牟巘",
        "content": "鞾纹纸帐稻畦衲，榾柮地垆煨芋供。\n此是人间真富贵，莫将轻易许渠侬。",
        "dynasty": "宋",
        "collection_info": null
    },
    {
        "title": "和陈无逸中秋风雨  其一",
        "author": "牟巘",
        "content": "身似浮槎何足绊，家同堕甑不须看。\n枉裁白髮三千丈，可奈青泥八百盘。",
        "dynasty": "宋",
        "collection_info": null
    },
    {
        "title": "和陈无逸中秋风雨  其二",
        "author": "牟巘",
        "content": "病攻我剧声摩垒，月避人深目瞇糠。\n一盏浊醪如许障，诸余不容苦思量。",
        "dynasty": "宋",
        "collection_info": null
    },
    {
        "title": "饯高仁卿农丞奉使还北  其一",
        "author": "牟巘",
        "content": "常平旧法最为良，颇记中丞耿寿昌。\n此意推行在人耳，肯教丰歉制低昂。",
        "dynasty": "宋",
        "collection_info": null
    },
    {
        "title": "饯高仁卿农丞奉使还北  其二",
        "author": "牟巘",
        "content": "好农使者惯经常，归路西风水国凉。\n但使人皆歌美稷，故应此即是甘棠。",
        "dynasty": "宋",
        "collection_info": null
    },
    {
        "title": "饯高仁卿农丞奉使还北  其三",
        "author": "牟巘",
        "content": "别来五度见重阳，草草宾朋共此觞。\n听得酒边新句子，可人风味故难忘。",
        "dynasty": "宋",
        "collection_info": null
    },
    {
        "title": "饯高仁卿农丞奉使还北  其四",
        "author": "牟巘",
        "content": "装轻路稳好兼程，还向鹓班侣隽英。\n自叶流根谁识此，老农摩腹送余生。",
        "dynasty": "宋",
        "collection_info": null
    },
    {
        "title": "舜举水仙梅五绝  其一",
        "author": "牟巘",
        "content": "横出一枝谁与并，整青葱佩立多时。\n窗明几浄好风日，移向此中渠不知。",
        "dynasty": "宋",
        "collection_info": null
    },
    {
        "title": "舜举水仙梅五绝  其二",
        "author": "牟巘",
        "content": "檀晕金杯两擅奇，晚风併作一香吹。\n此中毕竟同还别，付与司南鼻孔知。",
        "dynasty": "宋",
        "collection_info": null
    },
    {
        "title": "舜举水仙梅五绝  其三",
        "author": "牟巘",
        "content": "雪碗冰瓯荐茗时，萧然相与对幽姿。\n一生肝胆何由俗，时有清风披拂之。",
        "dynasty": "宋",
        "collection_info": null
    },
    {
        "title": "舜举水仙梅五绝  其四",
        "author": "牟巘",
        "content": "当代涪翁有素评，此花雅合唤梅兄。\n玉宸殿上重差次，可是诗人许与轻。",
        "dynasty": "宋",
        "collection_info": null
    },
    {
        "title": "舜举水仙梅五绝  其五",
        "author": "牟巘",
        "content": "老逋久共梅同住，好事谁令侑酒仙。\n变化侯王等閒耳，不堪持到影香前。",
        "dynasty": "宋",
        "collection_info": null
    },
    {
        "title": "舜举马",
        "author": "牟巘",
        "content": "常得奚官剪拂齐，也思骧首一长嘶。\n好随便面章台去，柳色如烟路不泥。",
        "dynasty": "宋",
        "collection_info": null
    },
    {
        "title": "秋江晚渡图",
        "author": "牟巘",
        "content": "晚来江上鲤鱼风，十里青山一望中。\n自是欲归人意急，等閒付与济川功。",
        "dynasty": "宋",
        "collection_info": null
    },
    {
        "title": "梦会图  其一",
        "author": "牟巘",
        "content": "觉来犹记旧仪型，趺坐无言月满庭。\n毕竟是因还是想，不妨重举梦斋铭。",
        "dynasty": "宋",
        "collection_info": null
    },
    {
        "title": "梦会图  其二",
        "author": "牟巘",
        "content": "洛僧加满九十五，也向香山画作图。\n况是东坡曾嘱付，寿年多似手中珠。",
        "dynasty": "宋",
        "collection_info": null
    },
    {
        "title": "题戚子云五云图",
        "author": "牟巘",
        "content": "一从鰲去波翻海，梦断蓬莱不可寻。\n当日五云依约处，有人掩卷自微吟。",
        "dynasty": "宋",
        "collection_info": null
    },
    {
        "title": "金南峰隠居图  其一",
        "author": "牟巘",
        "content": "高哉千丈屹南端，路入层云欲到难。\n试看幼舆岩石裏，人间争似画图看。",
        "dynasty": "宋",
        "collection_info": null
    },
    {
        "title": "金南峰隠居图  其二",
        "author": "牟巘",
        "content": "身在山中不见山，却因远看更孱颜。\n煌煌三秀如堪采，拂石眠云未忍还。",
        "dynasty": "宋",
        "collection_info": null
    },
    {
        "title": "四安道中所见  其一",
        "author": "牟巘",
        "content": "苍凉初日破林霏，几度言归今得归。\n兀兀篮舆续残梦，门前儿女挽人衣。",
        "dynasty": "宋",
        "collection_info": null
    },
    {
        "title": "四安道中所见  其二",
        "author": "牟巘",
        "content": "分明路入茶山去，唤起昏昏嗜睡翁。\n共笑翁来已差晚，珍芽秀甲老秋风。",
        "dynasty": "宋",
        "collection_info": null
    },
    {
        "title": "四安道中所见  其三",
        "author": "牟巘",
        "content": "一溪百折渡復渡，寻日如行纠篆中。\n自叹劳生欲飞去，琴高借我赤鯶公。",
        "dynasty": "宋",
        "collection_info": null
    },
    {
        "title": "四安道中所见  其四",
        "author": "牟巘",
        "content": "何事区区外谍光，五浆先馈岂其当。\n尽渠争炀仍争席，物我而今已两忘。",
        "dynasty": "宋",
        "collection_info": null
    },
    {
        "title": "四安道中所见  其五",
        "author": "牟巘",
        "content": "生怕秋虫稻把稀，腰鎌争出傍晴辉。\n尻高首下泥中鹤，啄得黄云尽始归。",
        "dynasty": "宋",
        "collection_info": null
    },
    {
        "title": "四安道中所见  其六",
        "author": "牟巘",
        "content": "狭路倾敧下涧隈，归牛忽带夕阳来。\n狂遮瞪视浑无奈，凭仗谁人拽鼻回。",
        "dynasty": "宋",
        "collection_info": null
    },
    {
        "title": "四安道中所见  其七",
        "author": "牟巘",
        "content": "纷惹多岐意转猜，若为误向此中来。\n平生不作穷途叹，途若穷时一笑回。",
        "dynasty": "宋",
        "collection_info": null
    },
    {
        "title": "四安道中所见  其八",
        "author": "牟巘",
        "content": "依约茅茨傍翠微，炊烟孤起半开扉。\n早禾趁日连耞闹，老荚争风拍板飞。",
        "dynasty": "宋",
        "collection_info": null
    },
    {
        "title": "四安道中所见  其九",
        "author": "牟巘",
        "content": "木瓜已过折山来，黄帕封林未敢开。\n想见白沙红照裏，绣纹冷落见奇瑰。",
        "dynasty": "宋",
        "collection_info": null
    },
    {
        "title": "四安道中所见  其一○",
        "author": "牟巘",
        "content": "千颗丰融怕日侵，楮生调护贵于金。\n直须待折囊封了，方见冰霜一片心。",
        "dynasty": "宋",
        "collection_info": null
    },
    {
        "title": "四安道中所见  其一一",
        "author": "牟巘",
        "content": "薄酒三杯醉不成，雨敲疏瓦见分明。\n破衾判作空阶滴，滴到干时也解晴。",
        "dynasty": "宋",
        "collection_info": null
    },
    {
        "title": "四安道中所见  其一二",
        "author": "牟巘",
        "content": "听得荒鷄第一鸣，吹灯发火饭初成。\n衣囊减尽浑无夹，又是萧萧带雨行。",
        "dynasty": "宋",
        "collection_info": null
    },
    {
        "title": "四安道中所见  其一三",
        "author": "牟巘",
        "content": "崎岖踏破布行缠，负米担盐似蚁缘。\n为羡生涯随处足，五湖鲑菜范公船。",
        "dynasty": "宋",
        "collection_info": null
    },
    {
        "title": "四安道中所见  其一四",
        "author": "牟巘",
        "content": "人向长安渡口归，长安不见但云霏。\n只应白鹭曾相识，船到前头更不飞。",
        "dynasty": "宋",
        "collection_info": null
    },
    {
        "title": "四安道中所见  其一五",
        "author": "牟巘",
        "content": "可是茅冈太无頼，苦要钱足刺船行。\n却闻官路相将近，便觉山舆陡顿轻。",
        "dynasty": "宋",
        "collection_info": null
    },
    {
        "title": "四安道中所见  其一六",
        "author": "牟巘",
        "content": "千山过尽又行脚，惭愧道人看客勤。\n裹得白云欲相赠，一瓯茶復白于云。",
        "dynasty": "宋",
        "collection_info": null
    },
    {
        "title": "四安道中所见  其一七",
        "author": "牟巘",
        "content": "斧斤不贷老根株，素节苍皮委路隅。\n忆昨此中逃午暑，前知愧不及尧夫。",
        "dynasty": "宋",
        "collection_info": null
    },
    {
        "title": "四安道中所见  其一八",
        "author": "牟巘",
        "content": "落落长松不许年，轮囷扳斡欲参天。\n流肪已化为神物，枉损苍鳞亦可怜。",
        "dynasty": "宋",
        "collection_info": null
    },
    {
        "title": "四安道中所见  其一九",
        "author": "牟巘",
        "content": "姑溪小队带熏风，笳鼓欢迎鹤髮翁。\n三十九年成一梦，几多陈迹泪痕中。",
        "dynasty": "宋",
        "collection_info": null
    },
    {
        "title": "四安道中所见  其二○",
        "author": "牟巘",
        "content": "每羡向平婚嫁了，恣游五岳可曾回。\n也应未断尘缘在，依旧挑包入浙来。",
        "dynasty": "宋",
        "collection_info": null
    },
    {
        "title": "四安道中所见  其二一",
        "author": "牟巘",
        "content": "支离病骨倦泥行，拟向蓬窗睡到明。\n绕鬓秋蚊故相恼，更求底物是亲情。",
        "dynasty": "宋",
        "collection_info": null
    },
    {
        "title": "四安道中所见  其二二",
        "author": "牟巘",
        "content": "亭亭明月无人伴，一意孤行天地间。\n怜我扁舟连夜发，肯分清影到苍湾。",
        "dynasty": "宋",
        "collection_info": null
    },
    {
        "title": "四安道中所见  其二三",
        "author": "牟巘",
        "content": "中秋有约竟须归，未到家时月已随。\n不合尽情看到晓，今宵杀漫雨垂垂。",
        "dynasty": "宋",
        "collection_info": null
    },
    {
        "title": "四安道中所见  其二四",
        "author": "牟巘",
        "content": "儿能忍渴留佳醖，我亦开包得快梨。\n自笑初无泥可洗，颓然还得醉如泥。",
        "dynasty": "宋",
        "collection_info": null
    },
    {
        "title": "四安道中所见  其二五",
        "author": "牟巘",
        "content": "归途拟向城中去，论旧翻惊人已非。\n怅望敬亭烟雨外，平生漫说谢玄晖。",
        "dynasty": "宋",
        "collection_info": null
    },
    {
        "title": "题罗御史诗",
        "author": "牟巘",
        "content": "谏草诗篇好护持，又吟蜀井竹西诗。\n携将高节堂前去，题作云苍也更奇。",
        "dynasty": "宋",
        "collection_info": null
    },
    {
        "title": "丘咏涯",
        "author": "牟巘",
        "content": "圣道洋洋陋百家，就其浅矣咏其涯。\n直须办取槎乘去，未许当年海若夸。",
        "dynasty": "宋",
        "collection_info": null
    },
    {
        "title": "月轩",
        "author": "牟巘",
        "content": "坐叹冰轮吐復吞，长风忽为拂霾昏。\n褰开万里无纤翳，到处人家月满轩。",
        "dynasty": "宋",
        "collection_info": null
    },
    {
        "title": "题择庵云山图",
        "author": "牟巘",
        "content": "老圆画裏也藏机，云抹前山冻不飞。\n寸许塔尖何处市，扁舟腊日访僧归。",
        "dynasty": "宋",
        "collection_info": null
    },
    {
        "title": "约家性存  其一",
        "author": "牟巘",
        "content": "春风小语记怀岷，二十年中臂屈伸。\n白髮遗民几人在，重来老鹤更精神。",
        "dynasty": "宋",
        "collection_info": null
    },
    {
        "title": "约家性存  其二",
        "author": "牟巘",
        "content": "萧条今尚有谁来，老尽荒庭一树梅。\n多谢高情肯相过，衝寒自起扫苍苔。",
        "dynasty": "宋",
        "collection_info": null
    },
    {
        "title": "送李际可婺源学录  其一",
        "author": "牟巘",
        "content": "说着琼台气塞胸，天教有子慰孤忠。\n春秋为喜一经在，兄弟谁知异姓同。",
        "dynasty": "宋",
        "collection_info": null
    },
    {
        "title": "送李际可婺源学录  其二",
        "author": "牟巘",
        "content": "乃祖当年洗日功，特书頼有紫阳翁。\n此邦况是渊源地，好玩遗编振绪风。",
        "dynasty": "宋",
        "collection_info": null
    },
    {
        "title": "羯鼓图",
        "author": "牟巘",
        "content": "春光一曲透霓屏，红锦綳中养不廷。\n谁道青峰白雨点，开元宰相也渠听。",
        "dynasty": "宋",
        "collection_info": null
    },
    {
        "title": "山矾图",
        "author": "牟巘",
        "content": "玉殿何劳定等差，弟兄俱是老涪家。\n季方也与新名字，免得人呼作玚花。",
        "dynasty": "宋",
        "collection_info": null
    },
    {
        "title": "赠东皋讲师  其一",
        "author": "牟巘",
        "content": "飞锡曾闻五台去，云间瑞相是耶非。\n峩眉清现更奇绝，万里白头吾未归。",
        "dynasty": "宋",
        "collection_info": null
    },
    {
        "title": "赠东皋讲师  其二",
        "author": "牟巘",
        "content": "东皋何事字无功，讲罢应知万法空。\n时枕苕溪作归梦，临平一路藕花风。",
        "dynasty": "宋",
        "collection_info": null
    },
    {
        "title": "送戚性传",
        "author": "牟巘",
        "content": "睢阳书院戚先生，纶也名孙侍从臣。\n文物相传今几叶，又开讲席淑来人。",
        "dynasty": "宋",
        "collection_info": null
    },
    {
        "title": "送萧之刚",
        "author": "牟巘",
        "content": "旬宣幕府得君重，直到千峰尽处回。\n闻道棠阴春更绿，不妨依旧入东来。",
        "dynasty": "宋",
        "collection_info": null
    },
    {
        "title": "倦书图  其一",
        "author": "牟巘",
        "content": "日长偏困校讐人，袖手旁观亦欠伸。\n一觉黑甜酣午枕，绝怜识字苦劳神。",
        "dynasty": "宋",
        "collection_info": null
    },
    {
        "title": "倦书图  其二",
        "author": "牟巘",
        "content": "谁道春酣雨不禁，蒙笼眼色透云屏。\n着人花气深于雾，却是三郎睡未醒。",
        "dynasty": "宋",
        "collection_info": null
    },
    {
        "title": "题高丽字迹",
        "author": "牟巘",
        "content": "片纸殷勤赠跋篇，来从箕子旧朝鲜。\n六经原不经秦火，好为刊传惠后贤。",
        "dynasty": "宋",
        "collection_info": null
    },
    {
        "title": "毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云  其一",
        "author": "牟巘",
        "content": "指点山居向那边，闭门花木养风烟。\n邻人不馔苍玉束，一一而今欲造天。",
        "dynasty": "宋",
        "collection_info": null
    },
    {
        "title": "毗山之居不皆竹也而其所尚友独在竹遂擅此山予观野纵横陈荆扉半启小舟划柳下不觉欣然呼渡径入万竹烟霏中山灵颇怪俗客何自来耶因留诗云  其二",
        "author": "牟巘",
        "content": "山人犹未出山时，风月云烟总为诗。\n笑问年来间何阔，此盟应有此君知。",
        "dynasty": "宋",
        "collection_info": null
    },
    {
        "title": "右军书裙帖",
        "author": "牟巘",
        "content": "戏将墨妙写烟云，晓起惊呼失素裙。\n尽洗当年羞涩态，从今不比旧羊欣。",
        "dynasty": "宋",
        "collection_info": null
    },
    {
        "title": "题四画  其一",
        "author": "牟巘",
        "content": "天气融和冻已开，桃花浪暖亦佳哉。\n人生办取东南尉，底用一双鸂鶒来。",
        "dynasty": "宋",
        "collection_info": null
    },
    {
        "title": "题四画  其二",
        "author": "牟巘",
        "content": "多情宛颈两鸳鸯，贪趁湖心错裹香。\n散髮幽人休荡桨，夜深花露湿衣裳。",
        "dynasty": "宋",
        "collection_info": null
    },
    {
        "title": "题四画  其三",
        "author": "牟巘",
        "content": "金飈争放木夫容，蘸影清波分外红。\n玉立前庭一公子，丰标不与俗人同。",
        "dynasty": "宋",
        "collection_info": null
    },
    {
        "title": "题四画  其四",
        "author": "牟巘",
        "content": "积雪凝寒不肯融，梅花伫立待春风。\n嫩波正比鸭头绿，厚叶休嗤鹤顶红。",
        "dynasty": "宋",
        "collection_info": null
    },
    {
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其一",
        "author": "牟巘",
        "content": "人生一世匆匆尔，筵帙亡何已旅酬。\n南岳垆头芋初熟，等閒知阅几春秋。",
        "dynasty": "宋",
        "collection_info": null
    },
    {
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其二",
        "author": "牟巘",
        "content": "谁知白鹤早登门，遗墨犹余屋漏痕。\n师友百年同慧脉，固应自有不云存。",
        "dynasty": "宋",
        "collection_info": null
    },
    {
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其三",
        "author": "牟巘",
        "content": "全真闭户魏不琢，二纪怡然外世荣。\n留得诗名皮陆集，到君句法有余清。",
        "dynasty": "宋",
        "collection_info": null
    },
    {
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其四",
        "author": "牟巘",
        "content": "阿囝离鸾嗟嘱耳，谁陪老妇祭瓶盆。\n二雏幸足宽怀抱，共说河汾有外孙。",
        "dynasty": "宋",
        "collection_info": null
    },
    {
        "title": "南岳魏监庙曩自请奉祠恬于声利十余年来益闭户读易人罕识之余托婣且契比来吴惠教五绝笃叙故旧情谊蔼然用韵復寄不足酬盛意  其五",
        "author": "牟巘",
        "content": "静探五一共谁论，悔不当初径扣门。\n自笑吾玄今尚白，刻舟空守旧时痕。",
        "dynasty": "宋",
        "collection_info": null
    },
    {
        "title": "三禽  其一",
        "author": "牟巘",
        "content": "何处飞来把修竹，数声圆活梦还惊。\n雨鸠那解知人意，寂寞梨花雨又晴。",
        "dynasty": "宋",
        "collection_info": null
    },
    {
        "title": "三禽  其二",
        "author": "牟巘",
        "content": "风裏空余碧玉柯，离离秋子不胜多。\n莫教却向人间语，金井银床愁奈何。",
        "dynasty": "宋",
        "collection_info": null
    },
    {
        "title": "送恩上人还云门  其一",
        "author": "牟巘",
        "content": "当日亲曾见珙公，如雷辨舌振宗风。\n分明句句字字是，又向苕川访病翁。",
        "dynasty": "宋",
        "collection_info": null
    },
    {
        "title": "送恩上人还云门  其二",
        "author": "牟巘",
        "content": "澈师何处觅遗踪，坐听云门寺裏钟。\n正自年来苦行脚，箇中元自有千峰。",
        "dynasty": "宋",
        "collection_info": null
    },
    {
        "title": "挽杨知府  其一",
        "author": "牟巘",
        "content": "蜀有古爱直，公为令子孙。\n驻原曾婉画，治狱辄平反。\n槁落荣观尽，纡徐雅道存。\n灵光洞劫火，德齿晚弥尊。",
        "dynasty": "宋",
        "collection_info": null
    },
    {
        "title": "挽杨知府  其二",
        "author": "牟巘",
        "content": "骯脏群飞外，康强七袠余。\n耆年犹谨礼，细字每抄书。\n十载甘琳馆，三州奉板舆。\n挂冠天未可，双犊老康庐。",
        "dynasty": "宋",
        "collection_info": null
    },
    {
        "title": "挽杨知府  其三",
        "author": "牟巘",
        "content": "见说佳眠食，遗身疾自无。\n方期操几杖，俄已易床肤。\n久读耆旧传，仍联嫁娶图。\n湘岑望不到，洒泪向天隅。",
        "dynasty": "宋",
        "collection_info": null
    },
    {
        "title": "挽师叔理  其一",
        "author": "牟巘",
        "content": "卓尔见成鐻，超然惊绝尘。\n形骸脱边幅，肝膈炯精神。\n正自关天分，应难语俗人。\n谁收身后稿，隽逸更清新。",
        "dynasty": "宋",
        "collection_info": null
    },
    {
        "title": "挽师叔理  其二",
        "author": "牟巘",
        "content": "已饱忧患味，方收翰墨勋。\n龙飞新进士，猿臂老将军。\n千里推车轴，群工愧斧斤。\n天乎如有意，更为续斯文。",
        "dynasty": "宋",
        "collection_info": null
    },
    {
        "title": "挽师叔理  其三",
        "author": "牟巘",
        "content": "四海东坡老，平生秦太虚。\n神游已冥漠，坐念更欷歔。\n手墨看犹湿，心期炯未疏。\n堪怜畴昔语，腹痛勿驱车。",
        "dynasty": "宋",
        "collection_info": null
    },
    {
        "title": "挽赵春谷  其一",
        "author": "牟巘",
        "content": "堕地追风骥，垂天驾海鹏。\n嗟哉中道止，藉甚到今称。\n几士待举火，一生甘饮冰。\n居然使跖寿，念此拂人膺。",
        "dynasty": "宋",
        "collection_info": null
    },
    {
        "title": "挽赵春谷  其二",
        "author": "牟巘",
        "content": "子美转同谷，灵均怀此都。\n修名千载短，多难一臣孤。\n天意终难料，心期自不渝。\n西风吹更急，萧索间泉途。",
        "dynasty": "宋",
        "collection_info": null
    },
    {
        "title": "挽赵春谷  其三",
        "author": "牟巘",
        "content": "北弁方胥会，西崦遽莫追。\n津梁摩诘病，台沼雍门悲。\n鹤有还家梦，乌无反哺期。\n泷冈松槚近，足慰九原思。",
        "dynasty": "宋",
        "collection_info": null
    },
    {
        "title": "挽孙太监",
        "author": "牟巘",
        "content": "埋玉愁闻薤露歌，向来耆艾日消磨。\n平生所至棠阴在，晚岁其如麦秀何。\n洛社竟虚同甲会，鑑湖应改旧时波。\n四春手植烦调护，万感今犹忆烂柯。",
        "dynasty": "宋",
        "collection_info": null
    },
    {
        "title": "挽陈本斋尚书  其一",
        "author": "牟巘",
        "content": "在昔实斋老，公能继盛名。\n平生守师说，晚岁萃儒荣。\n禋赦原兵祸，台纲忤物情。\n抽身甬东去，腾上几公卿。",
        "dynasty": "宋",
        "collection_info": null
    },
    {
        "title": "挽陈本斋尚书  其二",
        "author": "牟巘",
        "content": "天俾公多寿，人知道不孤。\n超然一室内，不与万波俱。\n甲子新诗稿，烝尝旧布襦。\n何妨传遗老，文字照龟趺。",
        "dynasty": "宋",
        "collection_info": null
    },
    {
        "title": "挽陈本斋尚书  其三",
        "author": "牟巘",
        "content": "有意超尘俗，无心爱夕晖。\n劝餐惟屡却，持璧竟全归。\n得正復奚憾，偷生良所非。\n传家孙子盛，端不坠前徽。",
        "dynasty": "宋",
        "collection_info": null
    },
    {
        "title": "挽王厚斋尚书  其一",
        "author": "牟巘",
        "content": "清要三朝望，文章一世荣。\n掌纶夸独直，荷橐表群英。\n石室资殚洽，金华頼阐明。\n孤臣伤暮景，风雨自鷄鸣。",
        "dynasty": "宋",
        "collection_info": null
    },
    {
        "title": "挽王厚斋尚书  其二",
        "author": "牟巘",
        "content": "开庆言容悦，咸淳奏直前。\n每逢时宰怒，自保哲人全。\n垂世三千卷，归田二十年。\n汾亭有遗操，独拍泪潸然。",
        "dynasty": "宋",
        "collection_info": null
    },
    {
        "title": "挽王厚斋尚书  其三",
        "author": "牟巘",
        "content": "文献遗诸老，风霜鲁殿余。\n斯人不可赎，吾道意何如。\n永念年家好，曾联选部居。\n无由陪缟送，东望泪沾裾。",
        "dynasty": "宋",
        "collection_info": null
    },
    {
        "title": "挽成峨峰  其一",
        "author": "牟巘",
        "content": "轻举游帷宅，高辞神武门。\n赐湖分老监，遗笏付诸孙。\n玉映神尤朗，丹成道自真。\n只应峩顶月，万里照仙魂。",
        "dynasty": "宋",
        "collection_info": null
    },
    {
        "title": "挽成峨峰  其二",
        "author": "牟巘",
        "content": "吾叔联姻好，当年记汉嘉。\n回头一甲子，遗恨满天涯。\n尚喜长庚老，俄闻大耋嗟。\n区区论畴昔，何处挹蜚霞。",
        "dynasty": "宋",
        "collection_info": null
    },
    {
        "title": "挽赵止善  其一",
        "author": "牟巘",
        "content": "自处若素士，不知为贵游。\n多闻每是正，寡欲更清修。\n方借望郎重，已深宗国忧。\n嗟哉事竟尔，乔木委林丘。",
        "dynasty": "宋",
        "collection_info": null
    },
    {
        "title": "挽赵止善  其二",
        "author": "牟巘",
        "content": "昔日三株树，雕容顿可惊。\n一癯危独坐，多难失孤撑。\n官舍煎茶梦，天涯裹饭情。\n无由送车后，抆泪愧平生。",
        "dynasty": "宋",
        "collection_info": null
    },
    {
        "title": "挽亲家孟从吾",
        "author": "牟巘",
        "content": "东野哭其子，难存百感身。\n孤孙犹在抱，行路亦沾巾。\n满目家园树，何时泪叶春。\n诸生为执绋，良足化乡人。",
        "dynasty": "宋",
        "collection_info": null
    },
    {
        "title": "挽岳君举",
        "author": "牟巘",
        "content": "五十余年事，都将作梦看。\n早方磨铁砚，老遂葬桐棺。\n蚁结途方戒，驹驰岁已阑。\n山前一片石，读者为悲酸。",
        "dynasty": "宋",
        "collection_info": null
    },
    {
        "title": "挽姚景春",
        "author": "牟巘",
        "content": "昔在仙都世，人称善士门。\n丘山叹华屋，风雨长孤根。\n鹤瘦空余影，鸿冥更断魂。\n植斋书万卷，喜有外孙存。",
        "dynasty": "宋",
        "collection_info": null
    },
    {
        "title": "挽赵碧兰母刘氏",
        "author": "牟巘",
        "content": "苗裔真王后，仪型老监同。\n庭惟参玉树，气未感秋蓬。\n衣制先期具，舟藏半夜空。\n故应芳懿在，位刻贲幽宫。",
        "dynasty": "宋",
        "collection_info": null
    },
    {
        "title": "挽张师道  其一",
        "author": "牟巘",
        "content": "少日追杨晏，由来间气钟。\n两科无近比，万里有奇逢。\n正喜鳌扉重，俄惊鵩舍凶。\n輤车方远税，已见若堂封。",
        "dynasty": "宋",
        "collection_info": null
    },
    {
        "title": "挽张师道  其二",
        "author": "牟巘",
        "content": "在昔台州守，先人事分多。\n通家能记忆，上冢每来过。\n老我病未死，送君情奈何。\n贤哉幸有子，健翮看云摩。",
        "dynasty": "宋",
        "collection_info": null
    },
    {
        "title": "挽唐学宾",
        "author": "牟巘",
        "content": "奕世诗书味，端知积庆长。\n于人不畦畛，为世作津梁。\n肯助鲁修泮，能令齐发棠。\n阴功天所相，食报在诸郎。",
        "dynasty": "宋",
        "collection_info": null
    },
    {
        "title": "有翅天马图",
        "author": "牟巘",
        "content": "何年尘镜昏乍洗，金背涌出状怪诡。\n自古空言马生角，今乃见马生两翅。\n恐是渥漥种，往往感龙气。\n龙惟神，飞行天，若傅两翅何足贵。\n想似穆天子会瑶池，肉多身重不得飞。\n一朝乘之逍遥出六合，奔风轶电那容追。\n万里一息日未旰，当时从官无乃疲。\n或云车辙马迹往往有，如此安用彼翅为。\n徒留诞谲诳后世，我愿观者更勿疑。\n我闻西王母，参目而虎首，物以类应固宜尔。",
        "dynasty": "宋",
        "collection_info": null
    },
    {
        "title": "跋恩上人诗",
        "author": "牟巘",
        "content": "把断风光不许通，坐天目顶月明中。\n下方雷作婴儿叫，莫是山僧耳太聪。",
        "dynasty": "宋",
        "collection_info": null
    },
    {
        "title": "宴交代杨寺丞乐语口号",
        "author": "牟巘",
        "content": "眉间黄色喜浮浮，天遣鸾皇为相攸。\n新绾丝纶归右掖，旧游泉石记南州。\n春风自满甘棠国，晓雪初晴杜若洲。\n乐饮更为三百住，邦人未许别贤侯。",
        "dynasty": "宋",
        "collection_info": null
    },
    {
        "title": "宴公孙倅乐语口号",
        "author": "牟巘",
        "content": "后先相守是乡人，自有都梁见未曾。\n药玉船中频送酒，镂金胜畔又行灯。\n雁桥旧梦犹能记，凤阙新除自此升。\n一笑不妨追乐事，坐看诸县乐丰登。",
        "dynasty": "宋",
        "collection_info": null
    },
    {
        "title": "宴交代赵寺丞乐语口号",
        "author": "牟巘",
        "content": "帝教云牧重云山，柱辄清朝玉立班。\n八月星槎来海上，九天藜杖照人间。\n烦公政事文章手，开此江山父老颜。\n若到西湖应记取，明年此日看征环。",
        "dynasty": "宋",
        "collection_info": null
    },
    {
        "title": "宴黄倅乐语口号",
        "author": "牟巘",
        "content": "向来南岳凤曾鸣，再驾缇屏又一星。\n文物君谟丹荔谱，江山白傅百花亭。\n舂容相与频呼斝，肯綮争看妙发硎。\n紫橐青毡吾旧物，孔鸾行矣集明廷。",
        "dynasty": "宋",
        "collection_info": null
    },
    {
        "title": "燕交代□□乐语口号",
        "author": "牟巘",
        "content": "两君先后缔交承，一笑何妨玉斝倾。\n驰驲催人来异渥，卧龙留客自多情。\n告新听说三年最，叙旧欣寻再世盟。\n天上除书人已到，便看鹄立侍通明。",
        "dynasty": "宋",
        "collection_info": null
    },
    {
        "title": "宴安抚洪尚书乐语口号",
        "author": "牟巘",
        "content": "琱戈红旆辔如丝，暂为君王镇左畿。\n下鹄池边新有诏，卧龙山畔又催归。\n共看阁老今黄闼，却笑门生也绣衣。\n起舞祝公千岁寿，蓬莱云气正霏霏。",
        "dynasty": "宋",
        "collection_info": null
    },
    {
        "title": "奉寄沈公介石老仙",
        "author": "牟巘",
        "content": "不贪富贵即神仙，茗椀香炉古易编。\n谁向急流能勇退，方知介石是几先。\n三危露下闻清唳，九锁山中断俗缘。\n喜有诗人相共住，何时一笑醉丹泉。",
        "dynasty": "宋",
        "collection_info": null
    },
    {
        "title": "送娄伯高游吴",
        "author": "牟巘",
        "content": "桃花水暖清明前，长堤柳色青如烟。\n男儿年少重意气，春风买醉吴江船。\n西湖三月春更好，笙歌锦绣神仙鸟。\n紫燕楼深翠黛间，碧罗天凈杨花老。\n兴亡往事置勿论，千金不惜酬歌尊。\n酒酣莫作后庭曲，游人思断江南魂。\n去去知君访陈迹，吴山吴水青历历。\n花残钿碎馆娃空，春草年年为谁碧。\n君行正乐我为愁，白髮送君思旧游。\n平生漫浪无似我，努力功名须黑头。",
        "dynasty": "宋",
        "collection_info": null
    },
    {
        "title": "题水竹居",
        "author": "牟巘",
        "content": "绕屋清波隔翠绡，鱼鳞发发鸟翛翛。\n画阑影漾清涟动，书几阴来绿雨摇。\n文采巧当鲛杼薄，秋声微度玉笙娇。\n岂惟钓艇终堪繫，况是佳人不待招。",
        "dynasty": "宋",
        "collection_info": null
    },
    {
        "title": "句",
        "author": "牟巘",
        "content": "翻手可覆手，曲身成直身。",
        "dynasty": "宋",
        "collection_info": null
    },
    {
        "title": "秦鸾曲",
        "author": "陈允平",
        "content": "盈盈白玉钿，袅袅黄金缕。\n拍拍水晶奁，皎皎珊瑚树。\n帘前双燕飞，门外桃花雨。\n无处说相思，羞对秦鸾舞。",
        "dynasty": "宋",
        "collection_info": null
    },
    {
        "title": "登吴山",
        "author": "陈允平",
        "content": "登高一展眺，宫树鬰嵯峨。\n楼阁春风满，东南王气多。\n青天行日月，大地布山河。\n柳色沙堤路，时闻响玉珂。",
        "dynasty": "宋",
        "collection_info": null
    },
    {
        "title": "明皇按乐图",
        "author": "陈允平",
        "content": "日日霓裳宴綵楼，三千歌粉侍宸旒。\n月明宫殿双龙伏，云拥箫韶九凤游。\n翠袖半笼金约臂，宝钗斜坠玉搔头。\n不知舞到弓弯处，一拍春风一拍愁。",
        "dynasty": "宋",
        "collection_info": null
    },
    {
        "title": "鄂王墓",
        "author": "陈允平",
        "content": "鄂王墓在栖霞岭，一片忠魂万古存。\n镜裏赤心悬日月，剑边英气塞干坤。\n苍苔雨暗龙蛇壁，老树烟凝虎豹旛。\n独倚东风挥客泪，不堪回首望中原。",
        "dynasty": "宋",
        "collection_info": null
    },
    {
        "title": "贺伯父大资休致",
        "author": "陈允平",
        "content": "不恋清时白玉珰，便将身世寄沧浪。\n三朝元老黄枢阁，四海闲人绿野堂。\n楚楚菁兰秋带雨，萧萧寒菊晚宜霜。\n拟成东甬耆英社，剩乐壶天日月长。",
        "dynasty": "宋",
        "collection_info": null
    },
    {
        "title": "送中上人游天台",
        "author": "陈允平",
        "content": "师作天台去，长亭復短亭。\n焚香参祖塔，振锡动山灵。\n石罅移菖歜，松根斸茯苓。\n何时白云下，相与话青青。",
        "dynasty": "宋",
        "collection_info": null
    },
    {
        "title": "寄王尊师",
        "author": "陈允平",
        "content": "彩云缭绕七香车，洞裏神仙炼紫霞。\n华表鹤归春寂寂，东风吹尽碧桃花。",
        "dynasty": "宋",
        "collection_info": null
    },
    {
        "title": "过田家",
        "author": "陈允平",
        "content": "村南啼布谷，村北响缫车。\n隔浦卖鱼市，傍桥沽酒家。\n野花朝日暖，溪柳背风斜。\n又过东邻去，东邻采菊芽。",
        "dynasty": "宋",
        "collection_info": null
    },
    {
        "title": "秋暮登太白",
        "author": "陈允平",
        "content": "飘飘短褐袍，倚杖立金鳌。\n桥束溪流急，树增山势高。\n白云连海峤，黄叶满亭皋。\n落日西风恶，尘埃两鬓毛。",
        "dynasty": "宋",
        "collection_info": null
    },
    {
        "title": "雪",
        "author": "陈允平",
        "content": "楼台万瓦玉鳞鳞，遮尽人间富与贫。\n可笑世情刚道冷，不知片片是阳春。",
        "dynasty": "宋",
        "collection_info": null
    },
    {
        "title": "观弈象棋",
        "author": "陈允平",
        "content": "阵势频分合，机锋互应酬。\n马飞关塞月，炮落汉天秋。\n不问知心友，翻成敌面仇。\n谁能劳胜负，独立大江流。",
        "dynasty": "宋",
        "collection_info": null
    },
    {
        "title": "香奁体",
        "author": "陈允平",
        "content": "小院熏风满，闲庭白昼长。\n蜻蜓杨柳岸，鸂鶒芰荷塘。\n云合朱檐卸，山高翠阁凉。\n蔓滋青薜荔，芽长紫良姜。\n帘幕深深地，阑干曲曲廊。\n淡烟瑶草细，流水碧桃香。\n幡影重门静，苔痕小篆荒。\n螭盘丹鼎雪，龙吸露台浆。\n琴古翻新调，笙沉靘旧簧。\n雨声犀角枕，月色象牙床。\n掌上双鹦鹉，屏间两凤凰。\n石函藏宝剑，金钥启瑶箱。\n扇雉团清影，奁鸳试晓妆。\n霞绡衣窄索，云锦佩玎珰。\n鬓拢金蝉矗，钗横玉燕翔。\n袂飘天水碧，裙溅鬰金黄。\n太液箫初远，蓬壶漏未央。\n流星飞碧落，零雨下银潢。\n去去人千里，迢迢天一方。\n断肠春洛浦，残梦夜潇湘。",
        "dynasty": "宋",
        "collection_info": null
    },
    {
        "title": "侍谢立斋小酌湖楼",
        "author": "陈允平",
        "content": "风捲珠帘客佩清，杜鹃啼老送春声。\n水浮亭馆花间出，船载笙歌柳外行。\n千里夕阳归梦远，六桥飞絮马蹄轻。\n栏干倚遍暮天阔，烟树一鈎新月生。",
        "dynasty": "宋",
        "collection_info": null
    },
    {
        "title": "题李丹壶壁",
        "author": "陈允平",
        "content": "闲乘海上槎，来访谪仙家。\n风逆磬声短，日低旛影斜。\n猿攀高树果，蜂采半岩花。\n谁在丹台上，三更炼紫霞。",
        "dynasty": "宋",
        "collection_info": null
    },
    {
        "title": "谒乌龙庙",
        "author": "陈允平",
        "content": "断碑犹纪唐时事，山气阴沉暗绿苔。\n松木已逾千岁寿，香烟知化几炉灰。\n廊深无月鬼神过，殿古有云风雨来。\n曲曲九溪春水落，子陵滩下復东回。",
        "dynasty": "宋",
        "collection_info": null
    },
    {
        "title": "即事",
        "author": "陈允平",
        "content": "重重帘幕燕翩翩，尘锁朱楼十四絃。\n榆火渐催寒食节，海棠花畔缚秋千。",
        "dynasty": "宋",
        "collection_info": null
    },
    {
        "title": "春词",
        "author": "陈允平",
        "content": "杨柳春风三月三，画桥芳草碧纤纤。\n一双燕子归来后，十二红楼捲绣帘。",
        "dynasty": "宋",
        "collection_info": null
    },
    {
        "title": "江南谣",
        "author": "陈允平",
        "content": "柳絮飞时话别离，梅花开后待郎归。\n梅花开后无消息，更待明年柳絮飞。",
        "dynasty": "宋",
        "collection_info": null
    },
    {
        "title": "嘆镜辞",
        "author": "陈允平",
        "content": "忆妾初嫁时，金屋藏窈窕。\n忽见洛阳人，鬻镜长安道。\n明月掌上寒，团团復皎皎。\n千金买得归，惜之如重宝。\n奁开双凤飞，带结青鸾袅。\n当时照妾颜，妾颜正年少。\n如今照妾颜，妾颜羞已老。\n对镜频嘆嗟，掩镜徒懊恼。\n不恨妾嫁迟，惟恨妾生早。\n此恨空绵绵，天涯满芳草。\n君不见长江逝水无逆流，岁去年来多白头。",
        "dynasty": "宋",
        "collection_info": null
    },
    {
        "title": "登招宝山",
        "author": "陈允平",
        "content": "宇宙初开闢，何神立此山。\n中流天柱石，大地海门关。\n浪恶蛟龙怒，云深虎豹闲。\n潮期与日月，千古一循环。",
        "dynasty": "宋",
        "collection_info": null
    },
    {
        "title": "秋夜游东墅",
        "author": "陈允平",
        "content": "云压高空雁阵低，江城历历草离离。\n楼台秋淡玉箫远，帘幕夜寒铜漏迟。\n明月鹭鸶菱叶浦，西风蟋蟀豆花篱。\n一樽酒尽银河落，犹有残钟出古祠。",
        "dynasty": "宋",
        "collection_info": null
    },
    {
        "title": "春游曲",
        "author": "陈允平",
        "content": "长安二月东风裏，千红陌上香尘起。\n都人欢呼去踏青，马如游龙车如水。\n两两三三争买花，青楼酒旗三百家。\n长安酒贵人未醉，岸头芳草日半斜。\n谁家女子娇似玉，约莫青春十五六。\n鬰金罗带苏合香，琵琶自度相思曲。\n相思曲，声断续，断续回文不堪读。\n回文断续有续时，离肠寸断无续期。",
        "dynasty": "宋",
        "collection_info": null
    },
    {
        "title": "春闺怨",
        "author": "陈允平",
        "content": "妾家住在湘江曲，门枕湘江春水绿。\n年年长是暮春时，两岸垂杨啼布谷。\n自君话别湘江头，独上层楼弹箜篌。\n蛾眉不扫远山碧，满堤芳草春正愁。\n举头不见君，但见湘江云。\n江云散復聚，妾心空如熏。\n举头不见君，但见湘江水。\n江水去復回，妾颜为谁美。\n湘江云，湘江水，云水悠悠何日已。\n举头望君君未归，门前杨柳空依依。",
        "dynasty": "宋",
        "collection_info": null
    },
    {
        "title": "野人家",
        "author": "陈允平",
        "content": "绕江生杜若，满地长辛夷。\n剪草涂新壁，褰藤缚旧篱。\n瓦瓶春贮酒，土竈夜蒸藜。\n独步归来晚，东皋雨一犁。",
        "dynasty": "宋",
        "collection_info": null
    },
    {
        "title": "游阳明洞天",
        "author": "陈允平",
        "content": "万木阴沉锁石门，烟霞深处近昆崙。\n洞箫声接玉台磬，宝盖影摇金殿旛。\n湘浦有龙云气湿，越山无鹤露华昏。\n灵芝采尽归何处，溪上白苹花正繁。",
        "dynasty": "宋",
        "collection_info": null
    },
    {
        "title": "哭楼梅麓",
        "author": "陈允平",
        "content": "白玉楼成去作文，祇从西棘挂朝冠。\n生来病苦相如渴，没后人知范叔寒。\n野店春闲沽酒榼，溪堂月冷钓鱼竿。\n梅花麓上谁弹泪，岁岁东风吹不干。",
        "dynasty": "宋",
        "collection_info": null
    },
    {
        "title": "宫词",
        "author": "陈允平",
        "content": "三十六宫春漏长，隔帘时送御楼香。\n倚笼尽日教鹦鹉，为我君前说断肠。",
        "dynasty": "宋",
        "collection_info": null
    },
    {
        "title": "无题",
        "author": "陈允平",
        "content": "闲拈红叶欲题诗，待得诗成又懒题。\n心事不随流水去，月明人在赤桥西。",
        "dynasty": "宋",
        "collection_info": null
    },
    {
        "title": "题胡月山吟屋",
        "author": "陈允平",
        "content": "苏公堤上路，日日课新吟。\n流水行花影，斜阳卧柳阴。\n断桥春听乐，矮屋夜鸣琴。\n皎皎山间月，如君一片心。",
        "dynasty": "宋",
        "collection_info": null
    },
    {
        "title": "有所思",
        "author": "陈允平",
        "content": "忆昔美人初别时，长亭两岸柳依依。\n今日美人天之涯，美人美人胡不归。\n忆昔君别妾，分破青鸾镜，破镜如破心。\n与妾表相忆，相忆图久深。\n忆昔妾别君，剪断金凤钗，断钗如断肠。\n赠君表相思，相思图久长。\n一日一日復一日，青镜鸾孤钗凤隻。\n未必君相思，能如妾相忆。\n寒衣剪就欲寄君，长安门外无行人。\n雁声半夜西风恶，窗前一片梧桐落。",
        "dynasty": "宋",
        "collection_info": null
    },
    {
        "title": "观猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "title": "失鹤",
        "author": "陈允平",
        "content": "顶上新成九转丹，衔花日日到诗坛。\n夜深飞上云霄去，华表月明风露寒。",
        "dynasty": "宋",
        "collection_info": null
    },
    {
        "title": "宿大慈山悟真观",
        "author": "陈允平",
        "content": "终南道士学弹琴，门外松萝锁翠阴。\n濒海八龙朝出洞，隔山群鹿夜归林。\n琪花过雨金风澹，玉树笼烟璧月沉。\n三十六坛钟鼓寂，云璈声接步虚音。",
        "dynasty": "宋",
        "collection_info": null
    },
    {
        "title": "寄翁宾旸",
        "author": "陈允平",
        "content": "历历长涂谒鲁侯，征尘宁復恋貂裘。\n江城露冷霜初滑，海谷冰消水欲流。\n夜月观书徐穉榻，春风听乐仲宣楼。\n料君频作西湖梦，曾忆孤山有旧游。",
        "dynasty": "宋",
        "collection_info": null
    },
    {
        "title": "下第怀楼寿朋",
        "author": "陈允平",
        "content": "百尺丹梯拟共登，共登天上最高层。\n南山有雾空藏豹，北海无云可化鹏。\n勋业十年尘裏镜，诗书万卷雨前灯。\n桃花开尽不归去，又逐春风过武陵。",
        "dynasty": "宋",
        "collection_info": null
    },
    {
        "title": "别何橘潭",
        "author": "陈允平",
        "content": "驻马赤栏桥，余寒着柳条。\n舟车富阳路，风雨浙江潮。\n惜别津亭暮，思归故国遥。\n临行莫惆怅，回日定花朝。",
        "dynasty": "宋",
        "collection_info": null
    },
    {
        "title": "有感",
        "author": "陈允平",
        "content": "软红尘裏度韶华，杨柳桥边旧酒家。\n燕子不归春渐老，东风开尽刺桐花。",
        "dynasty": "宋",
        "collection_info": null
    },
    {
        "title": "暮春",
        "author": "陈允平",
        "content": "柳外宫鶑啭晓寒，万花开尽正春残。\n沉香亭北栏干曲，独抱琵琶看牡丹。",
        "dynasty": "宋",
        "collection_info": null
    },
    {
        "title": "终日",
        "author": "陈允平",
        "content": "终日怀人凭曲栏，余阴未放客衣单。\n祇缘二月风光澹，别作一般天气看。\n梅粉有香销夜雨，柳丝无力受春寒。\n闲情漠漠难拘管，自逐轻鸥下急滩。",
        "dynasty": "宋",
        "collection_info": null
    },
    {
        "title": "过钓台作",
        "author": "陈允平",
        "content": "双台屹屹几春秋，千古高风一钓鈎。\n越岭有云山北障，桐江无浪水东流。\n雪深黄叶埋寒虎，烟暖青莎卧白鸥。\n汉业已随宫树老，月明长到客星楼。",
        "dynasty": "宋",
        "collection_info": null
    },
    {
        "title": "春闺",
        "author": "陈允平",
        "content": "寂寞梨花院落闲，远山愁入两眉弯。\n黄金络索珊瑚坠，独立春风教白鹇。",
        "dynasty": "宋",
        "collection_info": null
    },
    {
        "title": "倚楼",
        "author": "陈允平",
        "content": "金虬熏尽鹧鸪班，独上层楼倚画栏。\n满院梨花香寂寞，隔帘风雨正春寒。",
        "dynasty": "宋",
        "collection_info": null
    },
    {
        "title": "严陵郡舍",
        "author": "陈允平",
        "content": "花飞石上班，水落白云湾。\n帘捲千重树，窗开四面山。\n鼓声鱼市近，旗影讼庭闲。\n满目皆吟思，残阳缥缈间。",
        "dynasty": "宋",
        "collection_info": null
    },
    {
        "title": "西兴",
        "author": "陈允平",
        "content": "西兴潮半落，渔浦日初昏。\n岳面云收脚，沙头浪积痕。\n楼钟鸣野寺，船鼓入江村。\n回首长安路，归心几断魂。",
        "dynasty": "宋",
        "collection_info": null
    },
    {
        "title": "曹娥庙",
        "author": "陈允平",
        "content": "汉碣嵯峨几百秋，曲坟遗庙越山头。\n潮声侵帐凤屏冷，云气绕台鸾镜愁。\n孝节棱棱双桧立，哀魂渺渺一江流。\n椒觞载奠灵风起，知我怀亲送远舟。",
        "dynasty": "宋",
        "collection_info": null
    },
    {
        "title": "梁湖道上",
        "author": "陈允平",
        "content": "东风酒旆斜，浦口第三家。\n谷鸟鸣春树，江鸥起暮沙。\n故乡山渐近，曲岸柳初芽。\n客路归心切，孤帆带落霞。",
        "dynasty": "宋",
        "collection_info": null
    },
    {
        "title": "闺情",
        "author": "陈允平",
        "content": "闲拈花片贴纱窗，绣幕斜飞燕子双。\n细数归期相次近，倚楼日日望春江。",
        "dynasty": "宋",
        "collection_info": null
    },
    {
        "title": "梅梁堰",
        "author": "陈允平",
        "content": "庙近云涛观，山遥翠欲重。\n祇应溪上木，便是洞中龙。\n堰折潮归海，楼迎浪答钟。\n断碑荒藓合，终古载灵踪。",
        "dynasty": "宋",
        "collection_info": null
    },
    {
        "title": "虎丘即事",
        "author": "陈允平",
        "content": "西风剑佩轻，独立妙高亭。\n山吐岩头月，江涵水面星。\n石奔苍虎势，树结老龙形。\n何处吹箫客，扁舟过洞庭。",
        "dynasty": "宋",
        "collection_info": null
    },
    {
        "title": "青龙渡头",
        "author": "陈允平",
        "content": "天阔雁飞飞，淞江鲈正肥。\n柳风欺客帽，松露湿僧衣。\n塔影随潮没，钟声隔岸微。\n不堪回首处，何日可东归。",
        "dynasty": "宋",
        "collection_info": null
    },
    {
        "title": "仲冬南楼野望",
        "author": "陈允平",
        "content": "绣幕香温生暮寒，淡烟漠漠水漫漫。\n吟残庾岭梅千树，梦绕湘江竹万竿。\n风捲乱鸦栖古塔，雪迷孤雁落前滩。\n一声玉笛人何所，更上南楼独倚栏。",
        "dynasty": "宋",
        "collection_info": null
    },
    {
        "title": "夜泊",
        "author": "陈允平",
        "content": "停舟野渡头，客路恨悠悠。\n叶落风千树，钟残月半楼。\n芦花双过雁，莎草独眠鸥。\n山鬼烧青火，飞来照髑髅。",
        "dynasty": "宋",
        "collection_info": null
    },
    {
        "title": "梨花",
        "author": "陈允平",
        "content": "流鶑偷入未央宫，望断昭阳信不通。\n寂寞雨声寒食夜，一枝香泪泣东风。",
        "dynasty": "宋",
        "collection_info": null
    },
    {
        "title": "赋林景参梅屿",
        "author": "陈允平",
        "content": "结庐分得雁山云，屿上梅花是四邻。\n水月一天芗世界，冰霜千古玉精神。\n短檠夜雨西窗梦，长铗秋风北塞尘。\n我亦烟波纶钓侣，与君同作岁寒人。",
        "dynasty": "宋",
        "collection_info": null
    },
    {
        "title": "怀潘鄮屋",
        "author": "陈允平",
        "content": "洛阳纔解佩，过眼忽秋分。\n四海一明月，千山共白云。\n雁烟迷晓树，虫露湿香芹。\n满纸相思字，临风欲寄君。",
        "dynasty": "宋",
        "collection_info": null
    },
    {
        "title": "吴江道上",
        "author": "陈允平",
        "content": "夜半扁舟出洞庭，客帆初挂早潮平。\n社风纔起海鹰至，岚雾未收江鹄鸣。\n吴岫乱云擎古塔，楚皋寒叶拥荒城。\n垂虹桥外天连水，无限别离生杜蘅。",
        "dynasty": "宋",
        "collection_info": null
    },
    {
        "title": "登西楼怀汤损之",
        "author": "陈允平",
        "content": "杨柳飘飘春思长，绿桥流水绕官墙。\n碧云望断空回首，一半阑干无夕阳。",
        "dynasty": "宋",
        "collection_info": null
    },
    {
        "title": "吴山雪霁",
        "author": "陈允平",
        "content": "九天宫阙春风满，陆地楼台夜月寒。\n铁笛一声吹雁落，片云不到玉阑干。",
        "dynasty": "宋",
        "collection_info": null
    },
    {
        "title": "后土庙",
        "author": "陈允平",
        "content": "尘拥妆台翡翠翘，琼花开尽玉魂销。\n昆崙山上天风落，二十四桥吹洞箫。",
        "dynasty": "宋",
        "collection_info": null
    },
    {
        "title": "湖上",
        "author": "陈允平",
        "content": "流水断桥边，笙歌拥画船。\n日酣花半醉，春困柳三眠。\n策杖登云洞，观鱼上玉泉。\n凤城归去晚，山锁万重烟。",
        "dynasty": "宋",
        "collection_info": null
    },
    {
        "title": "西湖暮春",
        "author": "陈允平",
        "content": "云山迭迭树重重，浙水迢遥客梦中。\n啼鴂数声春去日，落花满地夜来风。\n松关鹤立吟坛静，竹院僧眠丈室空。\n明日马蹄何处所，夕阳芳草画桥东。",
        "dynasty": "宋",
        "collection_info": null
    },
    {
        "title": "山房",
        "author": "陈允平",
        "content": "轩窗四面开，风送海云来。\n一阵催花雨，数声惊蛰雷。\n蜗涎明石凳，蚁阵绕山台。\n此际衣偏湿，熏笼着麝煤。",
        "dynasty": "宋",
        "collection_info": null
    },
    {
        "title": "马塍道上",
        "author": "陈允平",
        "content": "闲拖瘦竹筇，独步马塍东。\n鸟影青山外，春愁碧树中。\n麦潮风化蝶，樱熟雨生虫。\n莫过溪头去，溪头多落红。",
        "dynasty": "宋",
        "collection_info": null
    },
    {
        "title": "游仙曲",
        "author": "陈允平",
        "content": "中秋月正明，夜半飞紫琼。\n拂袖天上去，揽衣朝太清。\n缥缈黄金阙，迢遥白玉京。\n离离百宝幢，袅袅九华旌。\n箫韶起碧落，散花飘群英。\n翱翔鸾鹤舞，清彻云璈声。\n凌凌九霄寒，风露薄青冥。\n弱水三万里，仙路眇蓬瀛。\n不赴瑶池宴，相约董双成。\n吹笙骑凤凰，飞上芙蓉城。",
        "dynasty": "宋",
        "collection_info": null
    },
    {
        "title": "戍妇",
        "author": "陈允平",
        "content": "梧桐叶落雁来时，见说沙场未解围。\n夜夜灯前做针线，倩谁边上寄寒衣。",
        "dynasty": "宋",
        "collection_info": null
    },
    {
        "title": "过姚秋江钓矶",
        "author": "陈允平",
        "content": "莎草离离碧树闲，祇疑曾是子陵滩。\n槿花篱落虫声碎，芦叶汀洲雁阵寒。\n江上浪平潮正熟，渡头人去月初残。\n夜深不管蛟龙睡，独对西风把钓竿。",
        "dynasty": "宋",
        "collection_info": null
    },
    {
        "title": "己酉秋留鹤江有感",
        "author": "陈允平",
        "content": "宾鸿几过淀山湖，夜夜西风转辘轳。\n苜蓿草衰江馆静，枇杷叶老石泉枯。\n曲终明月闲歌扇，病去寒灰满药炉。\n客梦不堪千里远，故园篱菊正荒芜。",
        "dynasty": "宋",
        "collection_info": null
    },
    {
        "title": "经冯将军墓",
        "author": "陈允平",
        "content": "同山半白云，此地葬将军。\n香火空遗像，朝廷纪旧勋。\n铁衣悬古塔，金钺镇荒坟。\n一涧清泠水，年年生紫芹。",
        "dynasty": "宋",
        "collection_info": null
    },
    {
        "title": "江村",
        "author": "陈允平",
        "content": "草舍蔬畦绕，柴门竹径通。\n断云遮落日，细雨湿斜风。\n野艾抽花碧，山茄带叶红。\n烟深南浦远，难认楚江枫。",
        "dynasty": "宋",
        "collection_info": null
    },
    {
        "title": "江馆野望",
        "author": "陈允平",
        "content": "江边雁过秋，江上暮云愁。\n岭曲山横转，潮回水逆流。\n乱莎行石蟹，残荻卧沙鸥。\n黯淡三更月，何人独倚楼。",
        "dynasty": "宋",
        "collection_info": null
    },
    {
        "title": "暮秋游虎丘",
        "author": "陈允平",
        "content": "寂寞虚廊暗草莱，天风缭绕宝华台。\n江空露冷蛟龙伏，殿古云深鹳鹊来。\n山馆老松褰绿蔓，石坛芳桂落苍苔。\n寒钟敲断枫桥月，半夜禅僧入定回。",
        "dynasty": "宋",
        "collection_info": null
    },
    {
        "title": "小楼",
        "author": "陈允平",
        "content": "寒空漠漠起愁云，玉笛吹残正断魂。\n寂寞小楼帘半捲，雁烟蛩雨又黄昏。",
        "dynasty": "宋",
        "collection_info": null
    },
    {
        "title": "侍赵别驾宴寿乐堂",
        "author": "陈允平",
        "content": "别驾移樽宴草堂，四轩帘幕捲斜阳。\n芰荷香满鸳鸯宿，杨柳阴浓翡翠藏。\n风过水亭秋尚热，月侵山阁夜偏凉。\n更阑酒尽不知去，坐看晓星飞玉潢。",
        "dynasty": "宋",
        "collection_info": null
    },
    {
        "title": "留鹤江有感",
        "author": "陈允平",
        "content": "抱玉归来泪满襟，世间何许觅知音。\n此生虽有噬脐悔，到死终无尝胆心。\n伏枥马思云路远，避鈎鱼隠石潭深。\n故人若问淞江客，自采芙蓉学楚吟。",
        "dynasty": "宋",
        "collection_info": null
    },
    {
        "title": "送吴松溪过淮",
        "author": "陈允平",
        "content": "铁砚毛锥未策功，又携琴剑过临邛。\n荆山有玉鸣朝凤，沧海无珠走夜龙。\n浦口月来僧馆榻，渡头霜落客船钟。\n自君别后知音少，空忆雁山溪上松。",
        "dynasty": "宋",
        "collection_info": null
    },
    {
        "title": "送赵知县归天台",
        "author": "陈允平",
        "content": "自是中朝柱石材，西风尘土暗蒿莱。\n河阳县裏花初放，彭泽门前柳未栽。\n准拟鸣珂来凤沼，徘徊抱玉下乌台。\n明朝琴鹤归何处，三径故园多绿苔。",
        "dynasty": "宋",
        "collection_info": null
    },
    {
        "title": "姑苏馆",
        "author": "陈允平",
        "content": "楚岫高低接太行，吴江渺漠下沧浪。\n秋城霜满苇花白，夜馆月寒莎草黄。\n芳苑鹿台初解佩，故宫鸾阁尚鸣珰。\n五湖一叶扁舟去，十二西楼几夕阳。",
        "dynasty": "宋",
        "collection_info": null
    },
    {
        "title": "云间洞天",
        "author": "陈允平",
        "content": "门掩青松间绿槐，一奁图画自天开。\n朝霞炼药黄金井，夜月吹笙白玉台。\n树老有枝皆薜荔，地闲无处不莓苔。\n数声野鹤惊残梦，疑是神仙出洞来。",
        "dynasty": "宋",
        "collection_info": null
    },
    {
        "title": "采桑行",
        "author": "陈允平",
        "content": "妾本秦罗敷，家住曲江曲。\n门前杨柳青，春风啼布谷。\n树头桑初芽，家家蚕始浴。\n相呼出采桑，采桑如采玉。\n屈曲迴高枝，攀条剪柔绿。\n朝晴采桑南，暮雨采桑北。\n采得桑归迟，小姑怨相促。\n陌上绮罗人，问妾眉何蹙。\n妾恨妾自知，问妾何所欲。\n消磨三十春，渐喜蚕上簇。\n七日收得茧百斤，十日缫成丝两束。\n一丝一线工，织成罗与縠。\n百人共辛勤，一人衣不足。\n举头忽见桑叶黄，低头垂泪羞布裳。",
        "dynasty": "宋",
        "collection_info": null
    },
    {
        "title": "对烛",
        "author": "陈允平",
        "content": "忽忆巴山夜，西窗风雨寒。\n自怜清影独，谁识寸心丹。\n草长花犹在，香销泪不干。\n海棠贪睡去，惆怅五更残。",
        "dynasty": "宋",
        "collection_info": null
    },
    {
        "title": "春晓",
        "author": "陈允平",
        "content": "晓风猎猎捲芭蕉，帘幕深深燕子巢。\n十二画栏都倚遍，一双蝴蝶上花梢。",
        "dynasty": "宋",
        "collection_info": null
    },
    {
        "title": "侍赵开府夜宴",
        "author": "陈允平",
        "content": "剩陪华佩醉蟠桃，杨柳飘飘拂午桥。\n夜月楼台行锦障，春风帘幕捲红绡。\n歌传杏苑黄金缕，乐奏梨园紫玉箫。\n银漏滴残珠履散，踏花归去路迢遥。",
        "dynasty": "宋",
        "collection_info": null
    },
    {
        "title": "雷峰少憩",
        "author": "陈允平",
        "content": "倚塔看明月，寒光度玉绳。\n曲堤藏小艇，疏柳见孤灯。\n水竹映苔石，岩花缘涧藤。\n香云吹散后，猿鹤伴高僧。",
        "dynasty": "宋",
        "collection_info": null
    },
    {
        "title": "钱塘旅舍",
        "author": "陈允平",
        "content": "云山千万迭，身事恨悠悠。\n客鬓秋风急，乡心夜雨愁。\n蛩鸣邻寺壁，雁过隔湖楼。\n目送千帆远，长江空自流。",
        "dynasty": "宋",
        "collection_info": null
    },
    {
        "title": "避暑",
        "author": "陈允平",
        "content": "避暑入林扃，同僧坐竹亭。\n鸟飞晴地影，龙挂雨天形。\n扫叶铺椰簟，临流注石瓶。\n更无尘迹到，日落梦初醒。",
        "dynasty": "宋",
        "collection_info": null
    },
    {
        "title": "山中吟",
        "author": "陈允平",
        "content": "平生独爱山，日日频跻攀。\n自得山中趣，结庐万山间。\n山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "title": "山中吟  其一",
        "author": "陈允平",
        "content": "平生独爱山，日日频跻攀。\n自得山中趣，结庐万山间。",
        "dynasty": "宋",
        "collection_info": null
    },
    {
        "title": "山中吟  其二",
        "author": "陈允平",
        "content": "山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "title": "山中吟  其三",
        "author": "陈允平",
        "content": "日出华山阳，月出庐山岗。\n巫山云漠漠，雁山烟苍苍。",
        "dynasty": "宋",
        "collection_info": null
    },
    {
        "title": "山中吟  其四",
        "author": "陈允平",
        "content": "东望泰岳松，西望苍梧竹。\n知心侣渔樵，忘情友麋鹿。",
        "dynasty": "宋",
        "collection_info": null
    },
    {
        "title": "山中吟  其五",
        "author": "陈允平",
        "content": "山深春亦寒，野鸟声绵蛮。\n山花随处发，香风吹幽兰。",
        "dynasty": "宋",
        "collection_info": null
    },
    {
        "title": "山中吟  其六",
        "author": "陈允平",
        "content": "夏日飞火云，枕簟访深僻。\n坐此松竹林，冰泉嗽寒石。",
        "dynasty": "宋",
        "collection_info": null
    },
    {
        "title": "山中吟  其七",
        "author": "陈允平",
        "content": "西风凉萧萧，雁过秋空高。\n时有岩桂发，落叶飞长皋。",
        "dynasty": "宋",
        "collection_info": null
    },
    {
        "title": "山中吟  其八",
        "author": "陈允平",
        "content": "三冬气凛冽，独立千崖雪。\n横斜溪上梅，影落溪桥月。",
        "dynasty": "宋",
        "collection_info": null
    },
    {
        "title": "山中吟  其九",
        "author": "陈允平",
        "content": "身在此山中，闲情薄太空。\n行歌白云裏，白云连崆峒。",
        "dynasty": "宋",
        "collection_info": null
    },
    {
        "title": "山中吟  其一○",
        "author": "陈允平",
        "content": "朝餐山上霞，暮采山下药。\n安得山中人，共跨山头鹤。",
        "dynasty": "宋",
        "collection_info": null
    },
    {
        "title": "无题  其一",
        "author": "陈允平",
        "content": "鲛绡帘捲锦屏开，弱柳丝丝拂吹台。\n闲品琵琶不成调，落花飞趁晓风来。",
        "dynasty": "宋",
        "collection_info": null
    },
    {
        "title": "无题  其二",
        "author": "陈允平",
        "content": "千树琅玕碧玉梢，秋声半夜浙江潮。\n小庭寂寞无人到，谁与同吹月下箫。",
        "dynasty": "宋",
        "collection_info": null
    },
    {
        "title": "人日即事",
        "author": "陈允平",
        "content": "春寒犹拨地炉灰，门巷萧条客不来。\n特有落梅三四点，晚风吹上石棋台。",
        "dynasty": "宋",
        "collection_info": null
    },
    {
        "title": "客中怀友",
        "author": "陈允平",
        "content": "霜露湿征衣，行非少壮时。\n何堪万里役，动是一年期。\n高谊贫中见，深情别后知。\n相思相望处，云树碧参差。",
        "dynasty": "宋",
        "collection_info": null
    },
    {
        "title": "忆诸侄",
        "author": "陈允平",
        "content": "万里经年别，临分手重携。\n地寒冬气早，家远暮云低。\n有信秋凭雁，无眠夜听鸡。\n满怀霜露感，不隔故山西。",
        "dynasty": "宋",
        "collection_info": null
    },
    {
        "title": "赠杜郎中",
        "author": "陈允平",
        "content": "草堂人远只存诗，几席临风入咏思。\n文印幸传同谷谱，祖灯犹照曲江碑。\n濡毫省闼春霖足，立马君门夜漏迟。\n憔悴江南老词客，柳边曾挹汉威仪。",
        "dynasty": "宋",
        "collection_info": null
    },
    {
        "title": "赠佛光法师",
        "author": "陈允平",
        "content": "竺寺王城近，金门讲大乘。\n教中初有记，祖外久无僧。\n身被山河衲，心悬日月灯。\n南湖雨华座，十载復谁登。",
        "dynasty": "宋",
        "collection_info": null
    },
    {
        "title": "赠新罗僧",
        "author": "陈允平",
        "content": "便帆纔过日东来，浅色伽梨短样裁。\n野鹤怨时心共远，海鲸降处定初回。\n长年守律因师戒，中土传经为国灾。\n几日应酬官事了，南湖听法雨华台。",
        "dynasty": "宋",
        "collection_info": null
    },
    {
        "title": "赠雪窦",
        "author": "陈允平",
        "content": "一从说法雨华台，椶叶蕉花几度开。\n春尽瀑泉犹溅雪，地幽篁竹亦生苔。\n临溪洗钵青猿过，背石持经白鸟来。\n笑指庭前双柏树，住庵时节手亲栽。",
        "dynasty": "宋",
        "collection_info": null
    },
    {
        "title": "赠律师",
        "author": "陈允平",
        "content": "传来二十五条衣，昼夜修行昼夜持。\n老去任教零落尽，猕猴偷□□□□。",
        "dynasty": "宋",
        "collection_info": null
    },
    {
        "title": "赠讷行人",
        "author": "陈允平",
        "content": "诸方参请尽，秋晚别京畿。\n乞食一斋饱，随缘百念微。\n夜声鸣铁笛，寒色脆荷衣。\n久学南山律，终身不敢违。",
        "dynasty": "宋",
        "collection_info": null
    },
    {
        "title": "赠东皋恭行人",
        "author": "陈允平",
        "content": "重门临驿路，几向月中开。\n殿势江山合，钟声云水来。\n长吟松溅瀑，久定石生苔。\n九品金沙观，青莲次第栽。",
        "dynasty": "宋",
        "collection_info": null
    },
    {
        "title": "赠罗知宫",
        "author": "陈允平",
        "content": "霞帔云巾占石床，磬声初引步虚长。\n拟朝碧落非无路，学煮黄金信有方。\n云暗石潭龙骨蜕，草肥山崦麝脐香。\n青城梦窅蓬莱近，沧海为田合种桑。",
        "dynasty": "宋",
        "collection_info": null
    },
    {
        "title": "赠明道者",
        "author": "陈允平",
        "content": "三衣终日护，白社踵东林。\n浄业心无住，清斋力不禁。\n莲香秋观静，松吹石桥阴。\n见说溪南虎，时来听梵音。",
        "dynasty": "宋",
        "collection_info": null
    },
    {
        "title": "赠杨子中",
        "author": "陈允平",
        "content": "凤梧鸾竹鬰青葱，文气冲冲五色虹。\n囊裏短歌唐李贺，酒边奇字汉扬雄。\n铜铺雨后芭蕉绿，石井霜前薜荔红。\n茶竈笔床随处有，等闲留客坐春风。",
        "dynasty": "宋",
        "collection_info": null
    },
    {
        "title": "寄模上人",
        "author": "陈允平",
        "content": "林下逢支遁，人疑是宿生。\n病怜诗力减，老觉世缘轻。\n短髮吴霜浄，归心剡雪明。\n相思听猿夜，幽梦隔重城。",
        "dynasty": "宋",
        "collection_info": null
    },
    {
        "title": "寄赵庆御",
        "author": "陈允平",
        "content": "十年一别双溪路，君自江南我浙东。\n彼此有书无雁寄，祇应清梦与君同。",
        "dynasty": "宋",
        "collection_info": null
    },
    {
        "title": "寄晚浦张观使",
        "author": "陈允平",
        "content": "不愿生封万户侯，归来却伴赤松游。\n琴书东里三椽屋，诗酒西湖一叶舟。\n雁过客楼秋雨急，乌栖江树暮烟愁。\n频年陡觉生华髮，日日凭高望楚州。",
        "dynasty": "宋",
        "collection_info": null
    },
    {
        "title": "酬同志",
        "author": "陈允平",
        "content": "风光易销歇，尊□足闲情。\n谷雨春江暮，茶烟晓寺晴。\n认巢归燕熟，辞树落花轻。\n湖上明朝约，初裁白苎成。",
        "dynasty": "宋",
        "collection_info": null
    },
    {
        "title": "茅苇",
        "author": "陈允平",
        "content": "白苇黄茅几断魂，数家鷄犬不相闻。\n江南多少朱门闭，桑柘春深绿似云。",
        "dynasty": "宋",
        "collection_info": null
    },
    {
        "title": "先天李姆庙",
        "author": "陈允平",
        "content": "毓圣功成宴太清，曾遗双履下清冥。\n隧碑重纪先天德，犹是祥符御制铭。",
        "dynasty": "宋",
        "collection_info": null
    },
    {
        "title": "宛陵道院",
        "author": "陈允平",
        "content": "阙角溪城下，千年黑蟒蟠。\n云深仙宅窅，竹密醮坛寒。\n汉量铜花绿，隋钟火籀丹。\n天风步虚静，微月听鸣銮。",
        "dynasty": "宋",
        "collection_info": null
    },
    {
        "title": "伍炼士松隠居",
        "author": "陈允平",
        "content": "树顶危巢堕鹤翎，凌霄花白女萝青。\n无朝无暮云烟起，时有人来采茯苓。",
        "dynasty": "宋",
        "collection_info": null
    },
    {
        "title": "林道士故庐",
        "author": "陈允平",
        "content": "青城道士跨青牛，去作清都汗漫游。\n朝扣九关朝玉阙，暮回三岛宴金楼。\n丹随鹤舞缑山月，剑伴龙归洛浦秋。\n犹有石房云不散，晓风松柏两飕飗。",
        "dynasty": "宋",
        "collection_info": null
    },
    {
        "title": "许宣平祠",
        "author": "陈允平",
        "content": "开元遗逸士，终老紫阳樵。\n市上人犹说，山中隠可招。\n干坤双草履，日月一花瓢。\n堪笑骑鲸者，相逢弱水遥。",
        "dynasty": "宋",
        "collection_info": null
    },
    {
        "title": "郭西文孝庙",
        "author": "陈允平",
        "content": "帝子宸游白玉京，江南遗庙尚丹青。\n寝园月暗衣冠古，选阁云深笔砚灵。\n清卫有威森凤戟，娇嫔无语倚龙屏。\n太平天子尊儒学，锦帙黄封赐六经。",
        "dynasty": "宋",
        "collection_info": null
    },
    {
        "title": "聚景园",
        "author": "陈允平",
        "content": "上苑韶光隔凤城，十分春事属流鶑。\n雨余芳草欲无地，风定落花如有声。\n柳榭云深栖鹳鹊，榉塘沙暖浴鵁鶄。\n年来翠辇经游少，七十二亭空月明。",
        "dynasty": "宋",
        "collection_info": null
    },
    {
        "title": "补陀山",
        "author": "陈允平",
        "content": "茫茫东海东，古洞石玲珑。\n蓬岛三山近，华夷一水通。\n鱼龙多变化，日月自虚空。\n此境元非幻，人心隠显中。",
        "dynasty": "宋",
        "collection_info": null
    },
    {
        "title": "四明洞天",
        "author": "陈允平",
        "content": "四壁玲珑耸石楼，四窗云气拥仙游。\n半空星斗浮天井，一洞烟霞透沃洲。\n蜥蜴现时曾呪雨，猕猴啼处客悲秋。\n他年定作山中隠，肯向红尘白尽头。",
        "dynasty": "宋",
        "collection_info": null
    },
    {
        "title": "盘陀",
        "author": "陈允平",
        "content": "盘陀石上看松眠，薜荔凌霄结紫烟。\n何处鹤声惊梦醒，一双飞起茯苓仙。",
        "dynasty": "宋",
        "collection_info": null
    },
    {
        "title": "江阔",
        "author": "陈允平",
        "content": "江阔雁声遥，何人共寂寥。\n青天不可问，明月若为邀。\n侠士夸骑鹤，蛮奴学射雕。\n平生堂下柳，聊復伴秋宵。",
        "dynasty": "宋",
        "collection_info": null
    },
    {
        "title": "淮西",
        "author": "陈允平",
        "content": "舟子解贪程，能知倦客情。\n断云微雨霁，远水落霞明。\n驿古如荒庙，山平接废城。\n游淮少年事，今祇叹劳生。",
        "dynasty": "宋",
        "collection_info": null
    },
    {
        "title": "雪窦",
        "author": "陈允平",
        "content": "千年松树冻欲死，夜半老僧眠树根。\n一片海云吹不散，白龙拖雪上昆崙。",
        "dynasty": "宋",
        "collection_info": null
    },
    {
        "title": "春塘",
        "author": "陈允平",
        "content": "春塘雨歇曙鶑啼，坊院深闲竹树西。\n静倚绿窗看漏水，野花开到白棠梨。",
        "dynasty": "宋",
        "collection_info": null
    },
    {
        "title": "钱塘八月潮",
        "author": "陈允平",
        "content": "五丁椎碎烂银堆，注作东南水一杯。\n秋半忽疑天外雪，夜深俄听月中雷。\n大鹏击浪惊龙卧，老蜃嘘云误燕来。\n日日涛头多拱北，至尊元在鬰箫台。",
        "dynasty": "宋",
        "collection_info": null
    },
    {
        "title": "芝山",
        "author": "陈允平",
        "content": "春风几树石楠开，谁采灵芝去不回。\n彭蠡水分双港落，匡庐云度五峰来。\n钟沉古寺僧初定，月堕长松鸟自哀。\n堪叹昔人携酒地，断碑无主卧苍苔。",
        "dynasty": "宋",
        "collection_info": null
    },
    {
        "title": "堤上柳",
        "author": "陈允平",
        "content": "暗黄摇曳六桥云，万户千门一日春。\n休把柔条都折尽，明朝多少出城人。",
        "dynasty": "宋",
        "collection_info": null
    },
    {
        "title": "城西杨梅",
        "author": "陈允平",
        "content": "炎炎火树照千山，南客应同荔子看。\n金谷人游红步障，玉房仙炼紫华丹。\n猩唇泣露珊瑚软，鹤顶迎风玛瑙寒。\n若使汉宫知此味，又添飞驿上长安。",
        "dynasty": "宋",
        "collection_info": null
    },
    {
        "title": "僧房薜荔",
        "author": "陈允平",
        "content": "寸草曾收药笼功，谁移野色近禅翁。\n甘同木石抛闲地，耻附松萝上碧空。\n旋长纤枝宜雨绿，未删宿叶待霜红。\n为衣或许湘人采，清彻崇兰两佩风。",
        "dynasty": "宋",
        "collection_info": null
    },
    {
        "title": "归燕",
        "author": "陈允平",
        "content": "王谢堂前柳树苍，玉京坟上藓花黄。\n无情又逐东风去，落日朱帘几断肠。",
        "dynasty": "宋",
        "collection_info": null
    },
    {
        "title": "宿鹭",
        "author": "陈允平",
        "content": "西风历历起寒莎，皆立林宵雪一窠。\n三十六陂烟水阔，夜深无奈月明多。",
        "dynasty": "宋",
        "collection_info": null
    },
    {
        "title": "猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "title": "故宫",
        "author": "陈允平",
        "content": "琼台玉馆照青红，梦断思陵桧柏风。\n三十二门金锁合，年年春雨扫梧桐。",
        "dynasty": "宋",
        "collection_info": null
    },
    {
        "title": "长门曲",
        "author": "陈允平",
        "content": "紫凤双飞晓镜台，玉楼春冷燕空来。\n蛾眉不及宫前柳，一度春风一度开。",
        "dynasty": "宋",
        "collection_info": null
    },
    {
        "title": "多景楼",
        "author": "陈允平",
        "content": "怀古心情独倚楼，荻花枫叶满江秋。\n地雄吴楚东南会，水接荆扬上下流。\n铁瓮百年春雨梦，铜驼万里夕阳愁。\n西风历历吹征雁，又带边声过石头。",
        "dynasty": "宋",
        "collection_info": null
    },
    {
        "title": "清风阁",
        "author": "陈允平",
        "content": "巍巍楹槛逼星河，城上阑干野色多。\n天目水分波浩渺，大湖山点石嵯峨。\n罗窗夜气吹银烛，翠箔秋声动玉珂。\n我欲乘空呼列子，月明何处起苹歌。",
        "dynasty": "宋",
        "collection_info": null
    },
    {
        "title": "冷泉亭",
        "author": "陈允平",
        "content": "西竺峰飞小朶来，闲僧曾共倚崔嵬。\n寒惊玉匣光初泻，晓怯冰壶冻未开。\n云外有香丹桂落，洞中无月白猿哀。\n当年洗耳人何在，拟勺清泠酹碧苔。",
        "dynasty": "宋",
        "collection_info": null
    },
    {
        "title": "姑苏台",
        "author": "陈允平",
        "content": "高楼三百尺，落日几登临。\n越国一尝胆，吴娃频捧心。\n野猿窥燐火，宫燕语秋霖。\n坐久忽闻笛，五湖烟水深。",
        "dynasty": "宋",
        "collection_info": null
    },
    {
        "title": "春闺",
        "author": "陈允平",
        "content": "终日怀人倚翠阑，别长愁觉钏金宽。\n颦眉钿叶抛鸳甃，弹泪灯花落凤盘。\n梅粉有香供夜雨，柳丝无力受春寒。\n阶前拾得相思子，自结罗囊绣合欢。",
        "dynasty": "宋",
        "collection_info": null
    },
    {
        "title": "绿琐",
        "author": "陈允平",
        "content": "绿琐银台烛焰红，月痕斜过井梧东。\n背人约住黄金钏，轻札香罗护守宫。",
        "dynasty": "宋",
        "collection_info": null
    },
    {
        "title": "台上",
        "author": "陈允平",
        "content": "客舍新移近鲁台，翛然一榻少尘埃。\n丁宁黄耳休惊吠，不是闲人定不来。",
        "dynasty": "宋",
        "collection_info": null
    },
    {
        "title": "丰乐楼初成",
        "author": "陈允平",
        "content": "红尘飞不到阑干，十二朱帘捲暮寒。\n上苑鶑啼花木暗，六桥人散水云宽。\n春风玉佩骖黄鹤，夜月琼箫驻紫鸾。\n檐外青青杨柳色，几回曾向画船看。",
        "dynasty": "宋",
        "collection_info": null
    },
    {
        "title": "竹枝曲",
        "author": "陈允平",
        "content": "峨眉山头月如眉，画眉夬婿归不归。\n十日学德眉似月，眉成又是月圆时。",
        "dynasty": "宋",
        "collection_info": null
    },
    {
        "title": "春寒",
        "author": "何应龙",
        "content": "博山熏尽鹧鸪斑，罗带同心不忍看。\n莫近栏干听花雨，楼高无处着春寒。",
        "dynasty": "宋",
        "collection_info": null
    },
    {
        "title": "客怀",
        "author": "何应龙",
        "content": "客怀处处不宜秋，秋到梧桐动客愁。\n想得故人无字到，鴈声远过夕阳楼。",
        "dynasty": "宋",
        "collection_info": null
    },
    {
        "title": "写情",
        "author": "何应龙",
        "content": "洒泪题春墨晕干，东风无便寄郎难。\n青箱再展笺云看，蠹却相思字不完。",
        "dynasty": "宋",
        "collection_info": null
    },
    {
        "title": "寄胡雪江",
        "author": "何应龙",
        "content": "借得官亭小似船，六桥风月友三贤。\n芙蓉未发荷花老，一点诗情若箇边。",
        "dynasty": "宋",
        "collection_info": null
    },
    {
        "title": "旅中示同辈",
        "author": "何应龙",
        "content": "与君同出已多时，费尽囊金典尽衣。\n只待春江烟浪暖，小舟先趁白鸥归。",
        "dynasty": "宋",
        "collection_info": null
    },
    {
        "title": "清晓",
        "author": "何应龙",
        "content": "清晓轻传一信风，花添红粉草添茸。\n画楼十二栏干曲，春在珠帘第几重。",
        "dynasty": "宋",
        "collection_info": null
    },
    {
        "title": "笋",
        "author": "何应龙",
        "content": "泥中莫怪出头迟，历尽冰霜祇自知。\n昨夜震雷轰渭亩，请君来看化龙枝。",
        "dynasty": "宋",
        "collection_info": null
    },
    {
        "title": "过垂虹",
        "author": "何应龙",
        "content": "垂虹桥下水连天，一带青山落照边。\n三十六陂烟浦冷，鹭鸶飞上钓渔船。",
        "dynasty": "宋",
        "collection_info": null
    },
    {
        "title": "吴蚕",
        "author": "何应龙",
        "content": "正是吴蚕出火时，交交窗外一禽啼。\n溪西有叶高难采，遥见青裙上竹梯。",
        "dynasty": "宋",
        "collection_info": null
    },
    {
        "title": "效香奁体",
        "author": "何应龙",
        "content": "云幕重重雨未收，嫩寒先到玉帘鈎。\n一杯晚酒无人共，羞带双花下小楼。",
        "dynasty": "宋",
        "collection_info": null
    },
    {
        "title": "木犀",
        "author": "何应龙",
        "content": "露粟藏金一半开，层层碧玉映楼台。\n西风昨夜吹香过，人在栏干待月来。",
        "dynasty": "宋",
        "collection_info": null
    },
    {
        "title": "夏日即事",
        "author": "何应龙",
        "content": "野土生烟草树焦，彤彤日脚火云烧。\n池边自拗青荷叶，分付山童盖药苗。",
        "dynasty": "宋",
        "collection_info": null
    },
    {
        "title": "题骆秀才葺故庐疏",
        "author": "何应龙",
        "content": "家在西湖合涧桥，短篱围得数椽茅。\n归来颇费支撑力，羞见春风燕子巢。",
        "dynasty": "宋",
        "collection_info": null
    },
    {
        "title": "有别",
        "author": "何应龙",
        "content": "楼上佳人唱渭城，楼前杨柳识离情。\n一声未是难听处，最是难听第四声。",
        "dynasty": "宋",
        "collection_info": null
    },
    {
        "title": "春词",
        "author": "何应龙",
        "content": "玉纤轻揭绣帘开，行到花前泪满腮。\n正尔春心无处託，一双胡蝶忽飞来。",
        "dynasty": "宋",
        "collection_info": null
    },
    {
        "title": "有所思",
        "author": "何应龙",
        "content": "曾倚空屏唱柳枝，一声娇逐暮云低。\n重来只见流鶑在，立尽斜阳不肯啼。",
        "dynasty": "宋",
        "collection_info": null
    },
    {
        "title": "小园",
        "author": "何应龙",
        "content": "地占方方十丈宽，巳栽花木四时看。\n客来莫笑生涯薄，窗外新添竹数竿。",
        "dynasty": "宋",
        "collection_info": null
    },
    {
        "title": "为客",
        "author": "何应龙",
        "content": "初秋为客暮秋归，一檐轻囊半是诗。\n试问客情何处恶，五更孤店酒醒时。",
        "dynasty": "宋",
        "collection_info": null
    },
    {
        "title": "东风",
        "author": "何应龙",
        "content": "和彻诗篇得暂闲，落梅香裏立栏干。\n新裁白纻春衫薄，犹怯东风一阵寒。",
        "dynasty": "宋",
        "collection_info": null
    },
    {
        "title": "有所见",
        "author": "何应龙",
        "content": "不着画罗金缕衣，寻常打扮最相宜。\n春风燕子楼前过，飘落梨花雪一枝。",
        "dynasty": "宋",
        "collection_info": null
    },
    {
        "title": "晓窗",
        "author": "何应龙",
        "content": "桃花落尽李花残，女伴相期看牡丹。\n二十四番花信后，晓窗犹带几分寒。",
        "dynasty": "宋",
        "collection_info": null
    },
    {
        "title": "居家",
        "author": "何应龙",
        "content": "居家到底胜居官，啼鸟声中昼掩关。\n待得小园花落尽，更须移酒对青山。",
        "dynasty": "宋",
        "collection_info": null
    },
    {
        "title": "采莲曲",
        "author": "何应龙",
        "content": "采莲时节懒匀妆，日到波心拨棹忙。\n莫向荷花深处去，荷花深处有鸳鸯。",
        "dynasty": "宋",
        "collection_info": null
    },
    {
        "title": "盆中四时木犀",
        "author": "何应龙",
        "content": "一树婆娑月裏栽，是谁移种下天来。\n金英恰似清霄月，一度圆时一度开。",
        "dynasty": "宋",
        "collection_info": null
    },
    {
        "title": "相思",
        "author": "何应龙",
        "content": "二月春风杨柳青，闻郎繫马到长亭。\n相思情味如中酒，折尽梨花嗅不醒。",
        "dynasty": "宋",
        "collection_info": null
    },
    {
        "title": "江上有感",
        "author": "何应龙",
        "content": "江上秋深客未归，荻花枫叶两依依。\n伤心最是长桥路，落日西风一鴈飞。",
        "dynasty": "宋",
        "collection_info": null
    },
    {
        "title": "见梅",
        "author": "何应龙",
        "content": "云遶前冈水遶村，忽惊空谷有佳人。\n天寒日暮吹香去，尽是冰霜不是春。",
        "dynasty": "宋",
        "collection_info": null
    },
    {
        "title": "舟中偶成",
        "author": "何应龙",
        "content": "黄帽招呼急下船，天明仅可过涵山。\n朦朦一枕梅花梦，犹在寒窗纸帐间。",
        "dynasty": "宋",
        "collection_info": null
    },
    {
        "title": "题临安僦楼",
        "author": "何应龙",
        "content": "过了烧灯望燕归，春寒刬地勒芳期。\n杏花深巷无人卖，细雨空帘尽日垂。",
        "dynasty": "宋",
        "collection_info": null
    },
    {
        "title": "粉蝶",
        "author": "何应龙",
        "content": "宿粉栖香乐最深，暂依芳草避春禽。\n晚来风起还无定，舞入梨花何处寻。",
        "dynasty": "宋",
        "collection_info": null
    },
    {
        "title": "活计",
        "author": "何应龙",
        "content": "三间茅屋盖头颅，除却吟篇事事无。\n拟把十年穷活计，一时倾倒向江湖。",
        "dynasty": "宋",
        "collection_info": null
    },
    {
        "title": "无愁",
        "author": "何应龙",
        "content": "世间惟我最无愁，纔是无愁得自由。\n午睡觉来门半掩，一池春水看鱼游。",
        "dynasty": "宋",
        "collection_info": null
    },
    {
        "title": "春阴",
        "author": "何应龙",
        "content": "密雨流酥入翠苔，春阴日日鏁楼台。\n女郎未有寻芳约，辜负樱桃一半开。",
        "dynasty": "宋",
        "collection_info": null
    },
    {
        "title": "老翁",
        "author": "何应龙",
        "content": "八十昂藏一老翁，得钱长是醉春风。\n杏花村酒家家好，莫向桥边问牧童。",
        "dynasty": "宋",
        "collection_info": null
    },
    {
        "title": "清明",
        "author": "何应龙",
        "content": "踏歌槌鼓近清明，小雨霏霏欲弄晴。\n唤起十年心上事，春风楼下卖花声。",
        "dynasty": "宋",
        "collection_info": null
    },
    {
        "title": "杜鹃",
        "author": "何应龙",
        "content": "君若思归可便归，故乡祇在锦江西。\n不知何事留君住，却向空山日夜啼。",
        "dynasty": "宋",
        "collection_info": null
    },
    {
        "title": "赠友人",
        "author": "何应龙",
        "content": "我向诗中为活计，君于酒裏作生涯。\n世间乐事惟诗酒，各自风流占一家。",
        "dynasty": "宋",
        "collection_info": null
    },
    {
        "title": "帘",
        "author": "何应龙",
        "content": "半窣香波护曲栏，缬花红映玉鈎闲。\n晓来几阵轻风过，时见溪南罨画山。",
        "dynasty": "宋",
        "collection_info": null
    },
    {
        "title": "碧桃",
        "author": "何应龙",
        "content": "玉僊同驾玉鸾飞，天上曾攀带露枝。\n一片不知何处落，晓来流到涌金池。",
        "dynasty": "宋",
        "collection_info": null
    },
    {
        "title": "芍药",
        "author": "何应龙",
        "content": "金蕊丝头茜染成，五云楼映玉盘倾。\n谢郎一入中书后，二十四桥空月明。",
        "dynasty": "宋",
        "collection_info": null
    },
    {
        "title": "伤春",
        "author": "何应龙",
        "content": "荷叶初浮水上钱，柳花飘尽岸头绵。\n不知春色归何处，欲向空山问杜鹃。",
        "dynasty": "宋",
        "collection_info": null
    },
    {
        "title": "效无题体",
        "author": "何应龙",
        "content": "玉钗风断扇云深，砌冷帘空月易沉。\n流水落花无处问，一年春事一年心。",
        "dynasty": "宋",
        "collection_info": null
    },
    {
        "title": "腊梅",
        "author": "何应龙",
        "content": "晴日烘开小蜜房，紫檀心裏认蜂黄。\n一冬不被风吹落，却讶江梅易断肠。",
        "dynasty": "宋",
        "collection_info": null
    },
    {
        "title": "行人",
        "author": "何应龙",
        "content": "柳花吹断晚寒轻，草色拖裙罨岸青。\n解识行人今古恨，路边惟有短长亭。",
        "dynasty": "宋",
        "collection_info": null
    },
    {
        "title": "柴门",
        "author": "何应龙",
        "content": "何必逢人尽说贫，自来求己胜求人。\n梅花落尽青山远，深掩柴门过一春。",
        "dynasty": "宋",
        "collection_info": null
    },
    {
        "title": "落花",
        "author": "何应龙",
        "content": "南浦云归春亦归，绿杨枝上鸟空啼。\n落花满地无人管，一半和香作燕泥。",
        "dynasty": "宋",
        "collection_info": null
    },
    {
        "title": "元夕戏题",
        "author": "何应龙",
        "content": "从教香月转亭西，贪看灯毬忘却归。\n挨得玉梅零落尽，蛾儿犹傍鬓边飞。",
        "dynasty": "宋",
        "collection_info": null
    },
    {
        "title": "元夕书怀",
        "author": "何应龙",
        "content": "去岁有灯仍有月，今年无月亦无灯。\n谁知此夕吟怀裏，看尽寒梅一涧冰。",
        "dynasty": "宋",
        "collection_info": null
    },
    {
        "title": "贫女吟二首  其一",
        "author": "褚伯秀",
        "content": "夜续晨炊贫自由，强教涂抹只堪羞。\n闭门静看花开落，过却春风不识愁。",
        "dynasty": "宋",
        "collection_info": null
    },
    {
        "title": "贫女吟二首  其二",
        "author": "褚伯秀",
        "content": "寂寞篷窗锁冷云，地炉纫补自阳春。\n千金莫误朱门聘，不是穿珠插翠人。",
        "dynasty": "宋",
        "collection_info": null
    },
    {
        "title": "呈周清溪",
        "author": "褚伯秀",
        "content": "清溪千仞余，中有一道士。\n彼亦何人斯，景纯慕若此。\n吾乡汝南英，大涤隠君子。\n好客仍收书，东老未足拟。\n竹宫需贤才，师命促共理。\n无心云出岫，有类月印水。\n乐与物为春，自然人鑑止。\n二千年再来，雅号乃默契。\n挈世返真淳，为教立仪轨。\n潜增翠蛟润，益壮天柱势。\n近闻筑玄都，崇岗枕龙耳。\n充庭兰玉茂，五云楼阁起。\n笙鹤时往来，尘寰一俯视。\n纷争梦未醒，王侯到蝼蚁。\n君壮我垂老，别日嗟激矢。\n相逢且尽欢，昇仙不如醉。",
        "dynasty": "宋",
        "collection_info": null
    },
    {
        "title": "送金约山归洞霄",
        "author": "褚伯秀",
        "content": "门掩冷云堆，推敲更有谁。\n不忘分芋约，来趁折梅期。\n听雪连宵话，伤时几首诗。\n侵晨催返棹，猿鹤报先知。",
        "dynasty": "宋",
        "collection_info": null
    },
    {
        "title": "送玉海宗师还茅山",
        "author": "褚伯秀",
        "content": "湖澥天教十载閒，玉经功就胜居坛。\n惊尘天目妨龙卧，晚岁华阳望鹤还。\n入咏五噫丹阙近，会心三笑画溪寒。\n世缘历尽仙缘熟，坐断陪真向上关。",
        "dynasty": "宋",
        "collection_info": null
    },
    {
        "title": "春日山居",
        "author": "褚伯秀",
        "content": "万山深锁竹房幽，寒碧欺春恰似秋。\n人醉药炉凭鹤看，窗闲吟笔被猿偷。\n护岩苔色侵衣润，逼枕溪声入梦流。\n童子扫花关莫掩，恐妨诗社客来游。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "褚伯秀",
        "content": "不逐风雷去，蜿蜒舞石屏。\n源深有龙伴，流远借丹灵。\n坐觉云藏树，吟忘雪溅亭。\n岩隈下斜日，归去了残经。",
        "dynasty": "宋",
        "collection_info": null
    },
    {
        "title": "军中寄内",
        "author": "陈子全",
        "content": "一望潇湘徧露迷，胡笳吹月夜凄凄。\n回天无力心难死，矢日同仇志应齐。\n但使首阳存汉地，不教阴塞牧羌羝。\n声名一堕谁能赎，珍重雌雄剑化蜺。",
        "dynasty": "宋",
        "collection_info": null
    },
    {
        "title": "西施吟",
        "author": "何云",
        "content": "曾将分镜泪，洒向馆娃宫。\n狐到亡吴日，天留霸越功。\n魄堪寒夜月，香亦扑秋风。\n愧杀辘轳辈，鱼须出袖中。",
        "dynasty": "宋",
        "collection_info": null
    },
    {
        "title": "句",
        "author": "宝佑时人",
        "content": "空使蜀人思董永，恨无汉剑斩丁公。",
        "dynasty": "宋",
        "collection_info": null
    },
    {
        "title": "西湖为陈世崇饯行",
        "author": "壑大",
        "content": "我昔见君方成童，长吉才华惊鉅公。\n人间科第不屑就，直使声名闻九重。\n乃翁引上凝华殿，子虚不待他人荐。\n入直承明凡几年，天上奇书尽曾见。\n翩然归去大江西，二疏父子还相随。\n故乡分得云水地，却喜不爽渔樵期。\n春雨骑牛对烟草，何如振衣随龙五云表。\n秋霜黄独煨地炉，何如驼峰犀筯食天厨。\n林间食叶抄诗句，何如宫妃捧砚挥毫处。\n溪边照影着荷衣，何如龙门应制夺锦时。\n钧天梦断难回顾，浩然合在山中住。\n金石台前伴白云，六年不踏西湖路。\n今日重来发长吁，忍看清平破草庐。\n尽拈书籍向人卖，归买田园供荷鉏。\n乃翁八十齿髮落，倚门待儿斜日薄。\n孤山梅花带不归，却唤扁舟载童鹤。",
        "dynasty": "宋",
        "collection_info": null
    },
    {
        "title": "钧天",
        "author": "毛吾竹",
        "content": "鸢飞鱼跃，鳬短鹤长。\n各适其适，孰尤彼苍。\n奈何人异于万物，身备乎五常。\n学关乎经济，志效乎忠良。\n乃使蜗蚓同槁乎土壤，鸿雁俱逐乎稻粱。\n精神所着，梦游八荒。\n浴银河翻月之浪，熏旃檀带露之香。\n戴芙蓉九华之冠，披云锦五色之裳。\n骑祥麟兮翳綵凤，攀若木兮拂扶桑，直造乎玉皇香案之傍。\n白虎守关御剑芒，荧惑执法齿髮张。\n皋夔丘旦列雁行，肃然鸣佩谐宫商。\n关张卫霍立两厢，相向盾甲明如霜。\n千官拜起低復昂，星辉霞彩难为祥。\n一人殿中立宣扬，令臣奏事无恐惶。\n臣愚幸覩天日光，愿拜短疏裨毫芒。\n读罢帝亲把袖藏，曰汝所奏见未尝。\n政如药性和温良，一一可以瘳民疮。\n又如百炼昆吾钢，用之国可无妖祥。\n惜哉无遇徒心伤，亟宜归世朝君王。\n君王神圣今禹汤，勤求贤隽食不遑。\n扶天大象亲提纲，充庭至宝皆琳琅。\n尚怜空谷遗幽芳，蒲轮鹤诏纷相望。\n赐汝紫绶黄金章，衮衣赤舄坐庙堂。\n燮调万化跻时康，凌轹周汉超虞唐。\n赐汝斧钺羽林鎗，专征不义诛暴强。\n火铃霹雳杵金刚，摄伏百怪回澜狂。\n载命玉女斟霞觞，赐汝天醖九霞浆，一饮尽蜕藜藿肠。\n令汝身贵家亦昌，不论中国蛮与羌，虫鱼草木皆春阳。\n天子万寿永无疆，汝乘白云来帝乡，二十八宿参翱翔。\n臣辞草茅不敢当，逊于稷契暨殳斨。",
        "dynasty": "宋",
        "collection_info": null
    },
    {
        "title": "海棠",
        "author": "杜汝能",
        "content": "几树繁红一径深，春风裁剪锦成屏。\n花前莫作渊材恨，且看杨妃睡未醒。",
        "dynasty": "宋",
        "collection_info": null
    },
    {
        "title": "丝瓜",
        "author": "杜汝能",
        "content": "寂寥篱户入泉声，不见山容亦自清。\n数日雨晴秋草长，丝瓜沿上瓦墙生。",
        "dynasty": "宋",
        "collection_info": null
    },
    {
        "title": "时思荐福寺",
        "author": "杜汝能",
        "content": "□知山不厌，高处更营亭。\n对面开诗景，当空列画屏。\n药生香草异，盖结古松灵。\n见说师斋暇，时来此读经。",
        "dynasty": "宋",
        "collection_info": null
    },
    {
        "title": "赠陈随隠",
        "author": "杜汝能",
        "content": "父子名相继，如君又出奇。\n干坤钟秀气，湖海诵新诗。\n放鹤春风远，横琴夜月迟。\n未应随大隠，闲过圣明时。",
        "dynasty": "宋",
        "collection_info": null
    },
    {
        "title": "寄薛泳",
        "author": "杜汝能",
        "content": "长安君别后，动即是相思。\n料想还家日，胜如为客时。\n江寒惊梦断，路远得书迟。\n几度空凝望，春风又柳丝。",
        "dynasty": "宋",
        "collection_info": null
    },
    {
        "title": "寄吴梦鹤",
        "author": "杜汝能",
        "content": "怜君如泛梗，漂泊竟何之。\n经岁无来信，还家是几时。\n秋高鸿过少，地冷菊开迟。\n屡夕寒灯下，秋吟只自知。",
        "dynasty": "宋",
        "collection_info": null
    },
    {
        "title": "送顾梅山之扬州",
        "author": "杜汝能",
        "content": "高人必见知，已是渡淮迟。\n路远飘零客，囊多绝妙诗。\n早蝉何处听，归棹几时期。\n到定陪吟宴，琼花惜过时。",
        "dynasty": "宋",
        "collection_info": null
    },
    {
        "title": "句",
        "author": "杜汝能",
        "content": "闲立绿杨影，交眠红藕花。",
        "dynasty": "宋",
        "collection_info": null
    },
    {
        "title": "赠陈随隠",
        "author": "吴石翁",
        "content": "大隠君家小隠君，得名太早忌人闻。\n秋窗吟共缑山月，晓榻眠分华岳云。\n鶑欲引雏先出谷，马纔生骥便离羣。\n新诗却要多拈出，突过郎罢张我军。",
        "dynasty": "宋",
        "collection_info": null
    },
    {
        "title": "赠陈随隠",
        "author": "刘彦朝",
        "content": "坎止流行只任天，吟庐新傍紫薇边。\n夜窗低过宫花月，晓巷深横御柳烟。\n五字肯同余子说，一灯亲自乃翁传。\n虽然不作功名念，却恐功名逼少年。",
        "dynasty": "宋",
        "collection_info": null
    },
    {
        "title": "景定癸亥特旨以布衣陈随隠除东宫掌书作书贺之  其一",
        "author": "钱舜选",
        "content": "吟笔何须管用银，日供譔述圣恩新。\n只今已脱凡尘去，便作金丹换骨人。",
        "dynasty": "宋",
        "collection_info": null
    },
    {
        "title": "景定癸亥特旨以布衣陈随隠除东宫掌书作书贺之  其二",
        "author": "钱舜选",
        "content": "夜泛孤篷载月船，静搜吟料六桥边。\n诗成上达宸聪了，流落人间到处传。",
        "dynasty": "宋",
        "collection_info": null
    },
    {
        "title": "纪梦",
        "author": "钱舜选",
        "content": "翠峰嵯峨三十六，寒泉落空响哀玉。\n甃花石路势萦纡，玉阑干护修筠绿。\n雪髯老人负紫瓢，金丝麈尾遥相招。\n红螺酌酒湛湛碧，坐倚苍石吹洞箫。\n孤鹤来传天上诏，老人挽余偕一到。\n飘飘高峰凌青冥，直过罡风履黄道。\n祥光楼阁倚峥嵘，神虎守关森卫兵。\n双阖朱扉忽微启，中有灵官来远迎。\n绛衣持斧立丹陛，玉皇手中玉如意。\n云璈风瑟自宫商，天声清越非人世。\n帝旁青童传帝宣，文华宫中呼谪仙。\n谪仙顾余笑且言，子宜亟反来他年。\n探怀赠我五色笔，子当宝之慎勿失。\n浓香氤氲迷帝所，长揖老人下西庑。\n身从日月上头行，俯视斗杓分子午。\n云气相随步武生，过耳但觉松风鸣。\n觉来握笔纪佳梦，月明楼鼓挝三更。",
        "dynasty": "宋",
        "collection_info": null
    },
    {
        "title": "示侄",
        "author": "钱舜选",
        "content": "才过中年百念轻，独于风月未忘情。\n贫将入骨诗方好，事不萦心梦亦清。\n万卷难图金马贵，一篷当与白鸥盟。\n幸然不作诸侯客，犹恐江湖说姓名。",
        "dynasty": "宋",
        "collection_info": null
    },
    {
        "title": "项羽",
        "author": "钱舜选",
        "content": "项羽天资自不仁，那堪亚父作谋臣。\n鸿门若遂樽前计，又一商君又一秦。",
        "dynasty": "宋",
        "collection_info": null
    },
    {
        "title": "赠简竹屋",
        "author": "钱舜选",
        "content": "山房幽洁处，桃李不能春。\n独与此君子，一如吾故人。\n林空风有韵，影静月无尘。\n肝肺皆冰雪，吟来字字新。",
        "dynasty": "宋",
        "collection_info": null
    },
    {
        "title": "舟中",
        "author": "钱舜选",
        "content": "一舸乘风便，飘然疾似梭。\n水乡秋雨足，茅舍夕阳多。\n野色伤衰草，湖声泣败荷。\n乱鸦归宿处，人唱牧牛歌。",
        "dynasty": "宋",
        "collection_info": null
    },
    {
        "title": "闲居",
        "author": "钱舜选",
        "content": "年来百懒惟便静，幽事相关亦有时。\n窗上纸因晴日补，槛边花趁小春移。\n夜先休息关门早，晓不趋承出户迟。\n消遣余生只如此，好怀正不要人知。",
        "dynasty": "宋",
        "collection_info": null
    },
    {
        "title": "书壁",
        "author": "钱舜选",
        "content": "数椽成小隠，游息在其间。\n贫者易为乐，贵人难得闲。\n水云怀笠泽，梅月梦孤山。\n久矣疏书卷，为儒亦强颜。",
        "dynasty": "宋",
        "collection_info": null
    },
    {
        "title": "贺陈随隠以布衣除东宫掌书",
        "author": "吕三余",
        "content": "青宫楼观近尧阶，班列屏风间坐开。\n人羡杜閒生杜甫，天教苏颋继苏瓌。\n马归禁苑行边柳，鹤伴平山隠处梅。\n我恨长镵斸黄独，兀年无计策衰颓。",
        "dynasty": "宋",
        "collection_info": null
    },
    {
        "title": "贺陈随隠以布衣除东宫掌书",
        "author": "柳桂孙",
        "content": "镂玉裁冰字字奇，少年亲结九重知。\n君臣际遇荣千载，父子推敲冠一时。\n罍进楚兰春奏雅，瓶分陶菊夜联诗。\n五云楼近开黄道，金紫连班进赤墀。",
        "dynasty": "宋",
        "collection_info": null
    },
    {
        "title": "杜鹃花",
        "author": "柳桂孙",
        "content": "金鸭香烧午夜烟，空弹宝瑟怨流年。\n东风一架蔷薇雪，老尽春风是杜鹃。",
        "dynasty": "宋",
        "collection_info": null
    },
    {
        "title": "花山寺看黄山  其一",
        "author": "柳桂孙",
        "content": "翠色沈沈万树春，幽怀宜共竹为邻。\n黄山只在阑干外，溪阁云深认不真。",
        "dynasty": "宋",
        "collection_info": null
    },
    {
        "title": "花山寺看黄山  其二",
        "author": "柳桂孙",
        "content": "借得云房半榻眠，三生夙结静中缘。\n茶垆谩着松枝火，趺坐蒲团听夜禅。",
        "dynasty": "宋",
        "collection_info": null
    },
    {
        "title": "贺陈随隠以布衣除东宫掌书",
        "author": "俞某",
        "content": "万人海裏闢幽扉，欲学深居只布衣。\n不道内前车马闹，又催父子入宫闱。",
        "dynasty": "宋",
        "collection_info": null
    },
    {
        "title": "送陈随隠归江西",
        "author": "黄力叙",
        "content": "诗在天地间，风清月明处。\n若为深闭门，而可觅佳句。\n夫君小元龙，豪气隘区宇。\n青春发诗材，秀茁长膏雨。\n流水与行云，吾不见滞住。\n乘月涤吟毫，玉椀三危露。\n超诣自透脱，悟在观剑舞。\n入宫画蛾眉，胡为众女妒。\n君诗亦何憾，千载一时遇。\n向也诗道昌，吟声喧禁籞。\n应制沈香亭，龙巾曾拭唾。\n今焉诗道厄，短筇策江路。\n悲啸梁甫吟，侘傺离骚赋。\n浮云时卷舒，睨此知出处。\n此其随之义，大隠会境趣。\n天地梅又春，风紧雪飞絮。\n一笠灞桥馿，吟鞍且临汝。\n得句从人传，传今亦传古。\n要知是家传，审言以传甫。\n传之而又传，衣钵传宗武。",
        "dynasty": "宋",
        "collection_info": null
    },
    {
        "title": "赠陈随隠归游江西",
        "author": "张彝",
        "content": "醖藉中涵廊庙姿，诗文都好见宸批。\n只蒙四字君王宠，虮蝨微臣不用题。",
        "dynasty": "宋",
        "collection_info": null
    },
    {
        "title": "追和叔祖自述韵",
        "author": "胡震雷",
        "content": "霅川疑狱独承当，敬远炎炎即馆凉。\n帝子几曾谋不道，相臣自弗肯包荒。\n李猫初劾犹全命，梁犬重评竟断肠。\n甘死如饴行素志，岂知流入杀青香。",
        "dynasty": "宋",
        "collection_info": null
    },
    {
        "title": "绩溪书怀  其一",
        "author": "董楷",
        "content": "行来人世尘千里，梦绕故山春万重。\n慈母新年音信缺，遥瞻白云是中峰。",
        "dynasty": "宋",
        "collection_info": null
    },
    {
        "title": "绩溪书怀  其二",
        "author": "董楷",
        "content": "阁雪峰阴未肯明，卧听寒玉泻檐声。\n官居不事閒来往，闭户焚香养性灵。",
        "dynasty": "宋",
        "collection_info": null
    },
    {
        "title": "望云",
        "author": "谢绪",
        "content": "东山渺渺白云低，丹凤何时下紫泥。\n翘首夕阳连旧眺，谩看黄菊满新溪。\n鹤闲庭砌人稀迹，苔护松荫山径迷。\n野老更疑天路近，苍生犹自望云霓。",
        "dynasty": "宋",
        "collection_info": null
    },
    {
        "title": "绝笔",
        "author": "谢绪",
        "content": "立志平夷尚未酬，莫言心事付东流。\n沦胥天下谁能救，一死千年恨不休。\n湖水不沉忠义气，淮淝自愧破秦谋。\n苕溪北去通胡塞，流此丹心灭虏酋。",
        "dynasty": "宋",
        "collection_info": null
    },
    {
        "title": "又一首",
        "author": "谢绪",
        "content": "莫笑狂夫老更狂，推轮怒臂勇螳螂。\n三军未復图中土，万姓空悲塞外乡。\n动地声名悬宇宙，擎天气概荡边疆。\n忠心自古人人有，莫笑狂夫老更狂。",
        "dynasty": "宋",
        "collection_info": null
    },
    {
        "title": "赠周孝子二首  其一",
        "author": "徐应镳",
        "content": "卜吉崇岗思怆然，双魂同閟昼如年。\n山中细草初回碧，庐墓人啼血色鲜。",
        "dynasty": "宋",
        "collection_info": null
    },
    {
        "title": "赠周孝子二首  其二",
        "author": "徐应镳",
        "content": "一自仙游去不回，徒令孝子有余哀。\n他年华表归来后，知是人间几劫灰。",
        "dynasty": "宋",
        "collection_info": null
    },
    {
        "title": "绝命词",
        "author": "徐应镳",
        "content": "二男并一女，随我上梯云。\n烈士甘焚死，丹心照紫雯。",
        "dynasty": "宋",
        "collection_info": null
    },
    {
        "title": "殉节诗  其一",
        "author": "方氏",
        "content": "昊天懵懵，四海汹汹。\n赵氏终衰，妖孽景从。",
        "dynasty": "宋",
        "collection_info": null
    },
    {
        "title": "殉节诗  其二",
        "author": "方氏",
        "content": "我生不辰，咨嗟风雨。\n一木难支，劝君解组。",
        "dynasty": "宋",
        "collection_info": null
    },
    {
        "title": "殉节诗  其三",
        "author": "方氏",
        "content": "妾身邀隠，君志尽忠。\n愿学仲连，甘蹈海东。",
        "dynasty": "宋",
        "collection_info": null
    },
    {
        "title": "殉节诗  其四",
        "author": "方氏",
        "content": "举世鬚眉，何殊巾帼。\n偏我妇人，尚知报国。",
        "dynasty": "宋",
        "collection_info": null
    },
    {
        "title": "殉节诗  其五",
        "author": "方氏",
        "content": "有女贞洁，有男才良。\n素解大义，不负纲常。",
        "dynasty": "宋",
        "collection_info": null
    },
    {
        "title": "南国有佳人",
        "author": "邓林",
        "content": "南国有佳人，仙姿自蓬岛。\n龙绡照明珰，凤钗横贵宝。\n新妆试鸾镜，皎皎颜色好。\n芳年倏已笄，君子可偕老。\n奈何行媒弱，修言弃中道。\n洞房闇怊怅，琦璜结组缟。\n宁作钟离春，勿学姑瑶草。",
        "dynasty": "宋",
        "collection_info": null
    },
    {
        "title": "效晋乐志拂舞歌淮南王二篇  其一",
        "author": "邓林",
        "content": "东昏侯，自言安，仙华玉寿浮云端。\n绣窗锦幔飘蜚仙，丹青美女侍七贤。\n侍七贤，奏笙歌，笙歌逸响哀怨多。\n苑中花木费绮罗，我欲踰城城有围，愿作双黄鹤，栖瑶池。\n栖瑶池，辟尘垢，至尊屠肉，潘妃酤酒。\n石头江上龙驹走，三月春风吊杨柳。",
        "dynasty": "宋",
        "collection_info": null
    },
    {
        "title": "效晋乐志拂舞歌淮南王二篇  其二",
        "author": "邓林",
        "content": "唐明皇，自言荣，金舆翠辇游华清。\n广寒宫殿凝水晶，霓裳羽衣沈香亭。\n沈香亭，泛流霞，流霞潋滟队五家。\n谁知野鹿衔宫花。\n我欲度关关有兵，愿作双丹凤，蜚瑶京。\n蜚瑶京，隠烟雾，锦绷酥酪，香囊尘土。\n剑阁萦纡家何许，梧桐叶叶鸣秋雨。",
        "dynasty": "宋",
        "collection_info": null
    },
    {
        "title": "刘阮",
        "author": "邓林",
        "content": "鹿车小宇宙，据鞍常醉眠。\n风尘澒洞时，杯裏全其天。\n伶达故自佳，籍放乃无用。\n试看劝进表，何似酒德颂。",
        "dynasty": "宋",
        "collection_info": null
    },
    {
        "title": "东山彭泽",
        "author": "邓林",
        "content": "乞灵风鹤屐折齿，壁后寘人汗如洗。\n樵渔杂沓坐林间。\n蜉蝣尘埃不可攀，石头扰扰柴桑閒。",
        "dynasty": "宋",
        "collection_info": null
    },
    {
        "title": "任彦升",
        "author": "邓林",
        "content": "铃县四角五采旗，分明天产真英奇。\n阿堆文章妙一时，士林往往推元龟。\n杨梅蜜领仁且慈，桃米麦饭清堪师。\n何愁不得中书为，半生纡意梅虫儿。",
        "dynasty": "宋",
        "collection_info": null
    },
    {
        "title": "陶通明",
        "author": "邓林",
        "content": "眉疏目朗姿圆通，诗书万卷罗心胸。\n华阳三茅仙洞中，凤笙隠隠和松风。\n薪林图谶呈梁公，朱砂曾青霜雪容。\n服之身体飘轻鸿，积金涧泉东復东。\n山中宰相那无功，昭阳竟作单于宫。",
        "dynasty": "宋",
        "collection_info": null
    },
    {
        "title": "绿珠词",
        "author": "邓林",
        "content": "凉台潇洒临清波，幄翠帘珠明绮罗。\n哀丝豪竹按新歌，红潮素脸春风和。\n主君欢娱美人醉，报有无情使车至。\n几丛兰麝俱委尘，独指绿珠可当意。\n众中偏是承恩深，妾身虽贱无二心。\n君前判命效一死，玉笛收声红日沉。\n轻裾飘向阑干角，花钿散地金钗落。\n到头不负齐奴约，犹胜识字空投阁。",
        "dynasty": "宋",
        "collection_info": null
    },
    {
        "title": "玉儿",
        "author": "邓林",
        "content": "金莲华上俞尼子，永寿神仙罗绣绮。\n苑中荆荻市令严，玉像支离瓦官寺。\n六宫鸭㔅起淫风，太白便应县妲己。\n此身肯许兜鍪夫，猛为东昏判一死。\n到今羞杀卖降人，去作练儿梁姓臣。",
        "dynasty": "宋",
        "collection_info": null
    },
    {
        "title": "瓮茧吟",
        "author": "邓林",
        "content": "有茧大如瓮，其来自扶桑。\n缫成白雪丝，一缕万丈长。\n染人嫁五色，妙织云锦章。\n奇文杂经纬，纨素无晶光。\n相缬时所爱，轻綀贵侯王。\n缁衣不可作，此物閒篚箱。\n衮职岂无阙，终当补虞裳。",
        "dynasty": "宋",
        "collection_info": null
    },
    {
        "title": "结友四清",
        "author": "邓林",
        "content": "飘风吹游尘，古道少人行。\n泾水化为泥，沧江污吾缨。\n嗟余偭工巧，世外陶閒情。\n众芳怨芜秽，不忍葹葹盈。\n庾领姿皑皑，渭川色青青。\n三闾播秋思，九韶铿乐声。\n萧然庭宇中，对之成五清。\n滔滔扬波者，剑首一吷轻。\n灵修党见知，冰霜憺姱名。",
        "dynasty": "宋",
        "collection_info": null
    },
    {
        "title": "次韵陈钧甫郊行",
        "author": "邓林",
        "content": "黄尘败素意，出门惬郊行。\n野鞠含冷焰，岩松起寒声。\n高山唐业崇，流水晋时清。\n拾薪归底用，石鼎待弥明。",
        "dynasty": "宋",
        "collection_info": null
    },
    {
        "title": "关山月",
        "author": "邓林",
        "content": "关山夜月明，分彩照胡兵。\n将军拥节起，长戍受降城。\n焚烽望别垒，欲验盈虚駃。\n塞笳将夜鹊，战气今如此。\n重关掩莫烟，云阵上祁连。\n思妇高楼上，遥心万里县。",
        "dynasty": "宋",
        "collection_info": null
    },
    {
        "title": "题刘功父与耕堂",
        "author": "邓林",
        "content": "默耕元不外灵台，何用钱添百屋堆。\n甘雨每从和气出，祥风常自善心来。\n畛畦有碍皆除去，境界须宽更放开。\n种德欲如多黍稌，本仁先且护根荄。\n太平国裏青精饭，永熟乡中玉液杯。\n会得遗安庞老意，力行好事厚栽培。",
        "dynasty": "宋",
        "collection_info": null
    },
    {
        "title": "书怀",
        "author": "邓林",
        "content": "西风吹羽扇，吾道竟凄凉。\n上坂劳骐骥，低巢窘凤凰。\n可求非富贵，无用是文章。\n冉冉深林底，幽兰正自香。",
        "dynasty": "宋",
        "collection_info": null
    },
    {
        "title": "真阳峡",
        "author": "邓林",
        "content": "满眼皆吟料，归囊未尽空。\n江波连岸碧，野火张天红。\n高树留寒日，长芦转晚风。\n客身虽小艇，心已故山中。",
        "dynasty": "宋",
        "collection_info": null
    },
    {
        "title": "凌江滩",
        "author": "邓林",
        "content": "滩高舟去缓，閒眺莫江滨。\n竹本沙痕旧，茅丛烧色新。\n青裙瓶汲涧，白帽斧寻薪。\n渺渺蛮烟起，秋风一旅人。",
        "dynasty": "宋",
        "collection_info": null
    },
    {
        "title": "近况",
        "author": "邓林",
        "content": "近况只如此，深山无见闻。\n二中犹学道，三上漫攻文。\n芸叶春翻日，梨花晓梦云。\n添香仍煮茗，严敬事天君。",
        "dynasty": "宋",
        "collection_info": null
    },
    {
        "title": "早过刘功父清溪",
        "author": "邓林",
        "content": "月裏山河大，风前草木凉。\n征尘生杖屦，香雾湿衣裳。\n古领扳栖鹘，荒蹊蹴聚蝗。\n白云看未远，已转九回肠。",
        "dynasty": "宋",
        "collection_info": null
    },
    {
        "title": "曲江归舟",
        "author": "邓林",
        "content": "只道篷低碍觅诗，眼前物色自多奇。\n千山赭去如秦样，一水清来似晋时。\n渔父岂无缘苇辈，樵人恐有负苓师。\n僮奴忽报梅花动，春在江头最北枝。",
        "dynasty": "宋",
        "collection_info": null
    },
    {
        "title": "村居",
        "author": "邓林",
        "content": "古来村裏起功名，当日南阳亦是耕。\n几笔远山仁者静，半篙流水圣之清。\n晚风蝉响胜金奏，夜露萤光即火城。\n人得一间高一着，不须史论又诗评。",
        "dynasty": "宋",
        "collection_info": null
    },
    {
        "title": "感兴",
        "author": "邓林",
        "content": "竹帛功名九折车，栖迟岩野竟何如。\n浣花溪上寻佳句，积谷山头读异书。\n江左风流空醖藉，淮南烟景尚凋疏。\n太平十二河汾策，几欲排云谒帝居。",
        "dynasty": "宋",
        "collection_info": null
    },
    {
        "title": "蛟峰先茔",
        "author": "邓林",
        "content": "狞蛟蟠伏鬣封孤，云黯幽亭日向晡。\n双柱千年翔化鹤，四山半夜泣于菟。\n老天忍挫真英物，厚地甘埋大丈夫。\n无计发潜空涕落，雨松霜柏照烟芜。",
        "dynasty": "宋",
        "collection_info": null
    },
    {
        "title": "赋江郊渔弋",
        "author": "邓林",
        "content": "占断江山自一家，寄情渔弋当生涯。\n青枫翠竹春屏叶，白藕红菱晓镜花。\n鸿鹄鵾鹏鵰鹗鹘，鳟鲂鲦鲤鰋鲿鲨。\n河阳书到君当起，弩发千钧钓五车。",
        "dynasty": "宋",
        "collection_info": null
    },
    {
        "title": "豫章",
        "author": "邓林",
        "content": "郡名犹是汉流传，宇宙江山復几年。\n画阁倚空家十万，红妆斗夜妓三千。\n层城歌舞秋风外，故国兴亡夕照边。\n近岁浔阳成重镇，镇南乌幕锁苍烟。",
        "dynasty": "宋",
        "collection_info": null
    },
    {
        "title": "赣上思亲",
        "author": "邓林",
        "content": "庭下青萱意自舒，起居近日復何如。\n熏香莫遣衣篝润，饵药从知酒琖疏。\n教妇丁宁唯礼法，要孙久远是诗书。\n手中綫在常珍重，空写平安託鲤鱼。",
        "dynasty": "宋",
        "collection_info": null
    },
    {
        "title": "章贡祥符吴道士懒窝",
        "author": "邓林",
        "content": "早年收得自由身，坐断窝中懒是真。\n日短日长唯守静，云来云去不生嗔。\n破除机械鸥盟熟，脱略锱铢鹤料贫。\n旧看黄庭犹忘却，应无心力对閒人。",
        "dynasty": "宋",
        "collection_info": null
    },
    {
        "title": "江湖伟观",
        "author": "邓林",
        "content": "世间无尽是天游，更出吴山最上头。\n江面春声潮卷雪，湖心寒影月澄秋。\n海门舟楫云开见，瀛屿亭台水载浮。\n不比钱塘歌舞处，远怀西北有神州。",
        "dynasty": "宋",
        "collection_info": null
    },
    {
        "title": "送徐榷院奉户檄之九江等郡",
        "author": "邓林",
        "content": "中边莹彻似冰壶，空尽时情意气殊。\n已向铜龙梯要路，又随玉驮驾征涂。\n风生湓浦江流急，云满康庐夜月孤。\n竭到东南无力了，一分宽处是规模。",
        "dynasty": "宋",
        "collection_info": null
    },
    {
        "title": "兰",
        "author": "邓林",
        "content": "野客过门叫卖兰，清风便自逼人寒。\n孤根未必灵均种，推作离骚辈行看。",
        "dynasty": "宋",
        "collection_info": null
    },
    {
        "title": "闻鸡",
        "author": "邓林",
        "content": "不因风雨不分明，羞杀谯楼打乱更。\n世上公侯多改节，无人肯听丑前鸣。",
        "dynasty": "宋",
        "collection_info": null
    },
    {
        "title": "晋武帝",
        "author": "邓林",
        "content": "秋风铜爵曲池平，吴主宫娃满掖庭。\n凭仗皇孙聪慧早，不知祸在夕阳亭。",
        "dynasty": "宋",
        "collection_info": null
    },
    {
        "title": "左太冲",
        "author": "邓林",
        "content": "辛勤十稔赋三都，闻者曾贻酒瓮书。\n它日洛中添纸价，陆家兄弟竟何如。",
        "dynasty": "宋",
        "collection_info": null
    },
    {
        "title": "朱彦和",
        "author": "邓林",
        "content": "文如玉海动时流，曾以书棋伏隠侯。\n武德阁前消几语，却令梁氏缺金瓯。",
        "dynasty": "宋",
        "collection_info": null
    },
    {
        "title": "任蛮奴",
        "author": "邓林",
        "content": "千里旌旗已渡江，蛮奴苦谏唤萧郎。\n却持官裏黄金去，望拜韩擒石子冈。",
        "dynasty": "宋",
        "collection_info": null
    },
    {
        "title": "敬微",
        "author": "邓林",
        "content": "受用庐山水石奇，亭亭霞外薜萝衣。\n侍中那抵苏门障，笑死丹青陆探微。",
        "dynasty": "宋",
        "collection_info": null
    },
    {
        "title": "邓郁",
        "author": "邓林",
        "content": "云母糇粮五岳楼，绣袿少妪导仙游。\n不应轻信双青鸟，便遣东都事业休。",
        "dynasty": "宋",
        "collection_info": null
    },
    {
        "title": "石崇",
        "author": "邓林",
        "content": "梓泽神仙第一居，争豪不惜碎珊瑚。\n荆州使客知何罪，未必亡身为绿珠。",
        "dynasty": "宋",
        "collection_info": null
    },
    {
        "title": "张茂先",
        "author": "邓林",
        "content": "辨精龙肉亦奇才，雄匣干将耿不回。\n只守鹪冥蚊睫赋，天星未必拆中台。",
        "dynasty": "宋",
        "collection_info": null
    },
    {
        "title": "王夷甫",
        "author": "邓林",
        "content": "玉麈消摇吐妙言，清流都指作龙门。\n白头苟活尊胡虏，夜半排墙未是冤。",
        "dynasty": "宋",
        "collection_info": null
    },
    {
        "title": "张曲江祠",
        "author": "邓林",
        "content": "延英几度献忠言，白羽它时赋感恩。\n自是三郎真贋错，却将天宝换开元。",
        "dynasty": "宋",
        "collection_info": null
    },
    {
        "title": "贪泉",
        "author": "邓林",
        "content": "千古遗踪散晓烟，空余两字寺门前。\n世间贪者滔滔是，何必俱曾饮此泉。",
        "dynasty": "宋",
        "collection_info": null
    },
    {
        "title": "送衡山琴画张道士二首  其一",
        "author": "邓林",
        "content": "满天风月澹消骚，三尺枯桐古调高。\n不敢问君听别操，请弹二十五离骚。",
        "dynasty": "宋",
        "collection_info": null
    },
    {
        "title": "送衡山琴画张道士二首  其二",
        "author": "邓林",
        "content": "满空烟雨澹糢糊，三尺霜缣老墨枯。\n不敢问君求别景，请描七十二峰图。",
        "dynasty": "宋",
        "collection_info": null
    },
    {
        "title": "桂村",
        "author": "邓林",
        "content": "剪剪霜风起晚吹，一溪流水浸寒晖。\n客衫犹恨吴绵薄，不道边人尽铁衣。",
        "dynasty": "宋",
        "collection_info": null
    },
    {
        "title": "利州进马",
        "author": "邓林",
        "content": "灵关玉垒自崔嵬，谁向西边起祸胎。\n万里望尧通一祝，天基御马利州来。",
        "dynasty": "宋",
        "collection_info": null
    },
    {
        "title": "过绿野",
        "author": "邓林",
        "content": "世上今无隠退风，地名偶与午桥同。\n往来怕看铜驼陌，閒倚柴门忆晋公。",
        "dynasty": "宋",
        "collection_info": null
    },
    {
        "title": "西湖",
        "author": "邓林",
        "content": "高价租船作胜游，穷逋那敢斗风流。\n西湖多少閒春水，不洗中原二百州。",
        "dynasty": "宋",
        "collection_info": null
    },
    {
        "title": "望和靖墓",
        "author": "邓林",
        "content": "孤山擎出水中央，留下梅花代代香。\n满酌湖波遥一酹，问咸平事已荒凉。",
        "dynasty": "宋",
        "collection_info": null
    },
    {
        "title": "九里松",
        "author": "邓林",
        "content": "松是山灵一手栽，尧天长就栋梁材。\n龙髯怒起春风急，似怪游人喝道来。",
        "dynasty": "宋",
        "collection_info": null
    },
    {
        "title": "客孟氏塾戏降紫姑",
        "author": "邓林",
        "content": "隔溪云薄雨飘萧，欲采荷花不见桥。\n钗卜无凭芳信杳，酸风空度凤台箫。",
        "dynasty": "宋",
        "collection_info": null
    },
    {
        "title": "白鹤观",
        "author": "邓林",
        "content": "荒径行如错，蟠松看转奇。\n鸟声人静处，山色雨晴时。\n赊得溪翁酒，閒寻道士碁。\n箇中有佳趣，莫怪下山迟。",
        "dynasty": "宋",
        "collection_info": null
    },
    {
        "title": "庐山栖贤寺",
        "author": "邓林",
        "content": "名重于诸剎，前贤旧隠踪。\n无人知有路，隔树忽闻钟。\n瀑壮山疑裂，云深树若封。\n或传遗稿在，三叩昔时松。",
        "dynasty": "宋",
        "collection_info": null
    },
    {
        "title": "湓江",
        "author": "邓林",
        "content": "远树一重重，烟村与市通。\n难寻元亮宅，遥酹菊花丛。\n蜀浪番墙外，庐山几席中。\n何时边事息，来此作渔翁。",
        "dynasty": "宋",
        "collection_info": null
    },
    {
        "title": "登快阁黄明府强使和山谷先生韵",
        "author": "邓林",
        "content": "未登快阁心先快，红日半檐秋雨晴。\n宇宙无边万山立，云烟不动八窗明。\n飞来一鹤天相近，过尽千帆江自横。\n借问金华老仙伯，几人无忝入诗盟。",
        "dynasty": "宋",
        "collection_info": null
    },
    {
        "title": "赣州上清道院呈姚雪蓬",
        "author": "邓林",
        "content": "短墙不碍远山青，无事烧香读道经。\n时把一杯非好饮，客怀宜醉不宜醒。",
        "dynasty": "宋",
        "collection_info": null
    },
    {
        "title": "绿阴亭  其一",
        "author": "邓林",
        "content": "惨惨秋风吹客襟，唐人遗迹宋人吟。\n浮云世事多遭变，不独此亭无绿阴。",
        "dynasty": "宋",
        "collection_info": null
    },
    {
        "title": "绿阴亭  其二",
        "author": "邓林",
        "content": "千山横碧一溪清，白鸟飞边落照明。\n吏散庭阶无一事，绿阴亭上又诗成。",
        "dynasty": "宋",
        "collection_info": null
    },
    {
        "title": "游北高峰",
        "author": "邓林",
        "content": "扪萝百折上嶙峋，世界仙凡到此分。\n小朵岳莲来异域，孤撑天拄入层云。\n江湖待看杯中泻，钟磬回从地底闻。\n借问须弥在何处，老僧留客且论文。",
        "dynasty": "宋",
        "collection_info": null
    },
    {
        "title": "孤山访郑渭滨不值",
        "author": "邓林",
        "content": "寂寞石琴台，香云拨不开。\n多知骑鹤去，自欲买舟来。\n葑岸春回草，山亭雨谢梅。\n怀人成怅惘，日暮惜空回。",
        "dynasty": "宋",
        "collection_info": null
    },
    {
        "title": "句",
        "author": "邓林",
        "content": "鸿雁无踪存往事，龙蛇有窟似生成。",
        "dynasty": "宋",
        "collection_info": null
    },
    {
        "title": "湖山十景 苏堤春晓",
        "author": "王洧",
        "content": "孤山落月趁疎钟，画舫参差柳岸风。\n鶑梦初醒人未起，金鸦飞上五云东。",
        "dynasty": "宋",
        "collection_info": null
    },
    {
        "title": "湖山十景 段桥残雪",
        "author": "王洧",
        "content": "望湖亭外半青山，跨水修梁影亦寒。\n待伴痕边分草色，鹤惊碎玉啄阑干。",
        "dynasty": "宋",
        "collection_info": null
    },
    {
        "title": "湖山十景 雷峰夕照",
        "author": "王洧",
        "content": "塔影初收日色昏，隔墙人语近甘园。\n南山游徧分归路，半入钱唐半暗门。",
        "dynasty": "宋",
        "collection_info": null
    },
    {
        "title": "湖山十景 曲院风荷",
        "author": "王洧",
        "content": "避暑人归自冷泉，步头云锦晚凉天。\n爱渠香阵随人远，行过高桥旋买船。",
        "dynasty": "宋",
        "collection_info": null
    },
    {
        "title": "湖山十景 平湖秋月",
        "author": "王洧",
        "content": "万顷寒光一席铺，冰轮行处片云无。\n鹫峰遥度西风冷，桂子纷纷点玉壶。",
        "dynasty": "宋",
        "collection_info": null
    },
    {
        "title": "湖山十景 柳浪闻鶑",
        "author": "王洧",
        "content": "如簧巧啭最高枝，苑树青归万缕丝。\n玉辇不来春又老，声声诉与落花知。",
        "dynasty": "宋",
        "collection_info": null
    },
    {
        "title": "湖山十景 花港观鱼",
        "author": "王洧",
        "content": "断汊惟余旧姓存，倚阑投饵说当年。\n沙鸥曾见园兴废，近日游人又玉泉。",
        "dynasty": "宋",
        "collection_info": null
    },
    {
        "title": "湖山十景 南屏晚钟",
        "author": "王洧",
        "content": "涑水崖碑半绿苔，春游谁向此山来。\n晚烟深处蒲牢响，僧自城中应供回。",
        "dynasty": "宋",
        "collection_info": null
    },
    {
        "title": "湖山十景 三潭印月",
        "author": "王洧",
        "content": "塔边分占宿湖船，宝鑑开奁水接天。\n横玉叫云何处起，波心惊觉老龙眠。",
        "dynasty": "宋",
        "collection_info": null
    },
    {
        "title": "湖山十景 两峰插云",
        "author": "王洧",
        "content": "浮图对立晓崔嵬，积翠浮空霁霭迷。\n试向凤凰山上望，南高天近北烟低。",
        "dynasty": "宋",
        "collection_info": null
    },
    {
        "title": "宝佑丙辰余奉漕檄经从得识九锁山面目咸淳乙丑岁除前五日以帅檄遵奉朝旨四县疏决回涂重游时积雪初霁琼瑶境界恍非人世得七言一章录呈菊岩龚先生",
        "author": "王洧",
        "content": "九锁山寒玉作围，红尘世事可曾知。\n峰迴似觉前无路，身到因思旧有诗。\n云掩岩扉龙蛰冷，月明华表鹤归迟。\n梅花笑我真迂阔，踏雪重游腊尽时。",
        "dynasty": "宋",
        "collection_info": null
    },
    {
        "title": "清溪周高士芝房",
        "author": "王洧",
        "content": "清溪贤好客，天付此芝房。\n花竹四时景，轩窗几处堂。\n云閒侵袂湿，泉冷带丹香。\n曲水亭尤好，何时共禊觞。",
        "dynasty": "宋",
        "collection_info": null
    },
    {
        "title": "鬰罗箫台",
        "author": "王洧",
        "content": "洞霄尽有游人到，罕有衝寒冒雪来。\n清晓步虚钟磬响，玉山扶出鬰罗台。",
        "dynasty": "宋",
        "collection_info": null
    },
    {
        "title": "鸣峰岩",
        "author": "黄岩孙",
        "content": "卓道当年爱此峰，直于顶上驻禅筇。\n岩深疑有仙人宅，地僻全无俗客踪。\n罅石引泉围古屋，断烟拖露滴寒松。\n夜来冷枕蒲团睡，梦破一声残月钟。",
        "dynasty": "宋",
        "collection_info": null
    },
    {
        "title": "赠同年楼世仁",
        "author": "史常之",
        "content": "烱烱长庚映五霞，寒风不劲舞衣斜。\n紫袍早换登瀛客，黄鹤还归昼锦家。\n谩说文章能射斗，更饶韬略拟乘槎。\n论交似我难为赠，惭愧囊无句漏砂。",
        "dynasty": "宋",
        "collection_info": null
    },
    {
        "title": "游山",
        "author": "史常之",
        "content": "游山有约爽秋时，寂静僧房花压枝。\n最是停杯愁不语，满林啼鸟似催诗。",
        "dynasty": "宋",
        "collection_info": null
    },
    {
        "title": "题鹿田西寺壁",
        "author": "吴琳",
        "content": "为从吏隠招提宿，相望城中隔几尘。\n云暗雨来疑是晚，山深寒在不知春。\n锄松得石添幽径，接竹通泉隔近邻。\n此去又寻三洞约，初平应怪我来频。",
        "dynasty": "宋",
        "collection_info": null
    },
    {
        "title": "农家",
        "author": "吴琳",
        "content": "野火相连打麦田，仰看斗转月低弦。\n古来但说农家乐，夜半谁知未得眠。",
        "dynasty": "宋",
        "collection_info": null
    },
    {
        "title": "牡丹亭",
        "author": "郑士洪",
        "content": "绿杨深处两三家，几度凭阑看紫霞。\n云锦已空烟水阔，转教人忆旧时花。",
        "dynasty": "宋",
        "collection_info": null
    },
    {
        "title": "早春山行",
        "author": "郑莼",
        "content": "山舍雨余好，溪深万竹齐。\n客同春日出，鸟向谷风啼。\n澹泊云无着，崎岖路欲迷。\n由来能力疾，归踏夕阳低。",
        "dynasty": "宋",
        "collection_info": null
    },
    {
        "title": "登粤秀山",
        "author": "李春叟",
        "content": "宇宙皇图远，山川霸气收。\n唯余汉时月，犹照越台秋。\n天迥明城树，云空敛海楼。\n清光对尊酒，莫作古今愁。",
        "dynasty": "宋",
        "collection_info": null
    },
    {
        "title": "文丞相兵挫循州诗以迓之",
        "author": "李春叟",
        "content": "手持兵甲挽天河，铁石心肝尚枕戈。\n宾客三千毛遂少，将军百万李陵多。\n风波如此子焉往，天道不然人奈何。\n岭海书生今已老，天涯无石为君磨。",
        "dynasty": "宋",
        "collection_info": null
    },
    {
        "title": "送熊飞将军赴文丞相麾下",
        "author": "李春叟",
        "content": "龙泉出匣鬼神惊，猎猎霜风送客程。\n白髮垂堂千里别，丹心报国一身轻。\n划开云路衝牛斗，挽落天河洗甲兵。\n马革裹尸真壮士，阳关莫作断肠声。",
        "dynasty": "宋",
        "collection_info": null
    },
    {
        "title": "钓鳌台",
        "author": "李春叟",
        "content": "谁把渔竿老渭滨，拨开尘鞅对清熏。\n干坤浩荡台非旧，湖海凄凉我接君。\n有客携家来上冢，无人载酒共论文。\n山阴兴尽空归去，何处天风落五云。",
        "dynasty": "宋",
        "collection_info": null
    },
    {
        "title": "輓赵秋晓  其一",
        "author": "李春叟",
        "content": "秀出天潢一派来，广寒早折桂枝回。\n生前笑破春风面，尽把浮名付酒杯。",
        "dynasty": "宋",
        "collection_info": null
    },
    {
        "title": "輓赵秋晓  其二",
        "author": "李春叟",
        "content": "蓦地刚风折羽翰，懒将勋业镜中看。\n时危羞佩黄金印，乍可无毡作冷官。",
        "dynasty": "宋",
        "collection_info": null
    },
    {
        "title": "輓赵秋晓  其三",
        "author": "李春叟",
        "content": "百尺楼中眼孔高，气吞余子等儿曹。\n才名赫赫天公妬，罚作人间诗酒豪。",
        "dynasty": "宋",
        "collection_info": null
    },
    {
        "title": "輓赵秋晓  其四",
        "author": "李春叟",
        "content": "箧中遗藁墨犹新，门外池塘草自春。\n邻笛一声肠欲断，骚坛失却倚楼人。",
        "dynasty": "宋",
        "collection_info": null
    },
    {
        "title": "輓赵秋晓  其五",
        "author": "李春叟",
        "content": "世上纷纷白首翁，老天何独死英雄。\n想应仙魄乘风去，犹在蓬莱第一峰。",
        "dynasty": "宋",
        "collection_info": null
    },
    {
        "title": "輓赵秋晓  其六",
        "author": "李春叟",
        "content": "五十年间富贵中，生来玉树饱春风。\n买臣晚贵成何事，那得全归似此翁。",
        "dynasty": "宋",
        "collection_info": null
    },
    {
        "title": "輓赵秋晓  其七",
        "author": "李春叟",
        "content": "森森兰玉出庭闱，突过燕山桂五枝。\n六逸风流谁得似，君家箇箇是麟儿。",
        "dynasty": "宋",
        "collection_info": null
    },
    {
        "title": "题云溪寺",
        "author": "李春叟",
        "content": "杖屦前溪踏晓霜，僧茶那定搅饥肠。\n不如乘此清风去，觅取留侯辟谷方。",
        "dynasty": "宋",
        "collection_info": null
    },
    {
        "title": "哭张元吉",
        "author": "李春叟",
        "content": "时平持论易，世否见才难。\n孤柱支颠厦，危船上急滩。",
        "dynasty": "宋",
        "collection_info": null
    },
    {
        "title": "留题剑池石壁",
        "author": "方琛",
        "content": "裂破幽篁续古苔，一泓俯瞰石房开。\n辘轳竟日知无尽，泉脉元从海上来。",
        "dynasty": "宋",
        "collection_info": null
    },
    {
        "title": "游马平仙弈洞",
        "author": "赵与霦",
        "content": "凿石纵横十九槽，千年仙迹在林皋。\n因思有局无棋意，可是从前不着高。",
        "dynasty": "宋",
        "collection_info": null
    },
    {
        "title": "观水",
        "author": "徐直方",
        "content": "沧江无尽水，夜夜随潮去。\n若復作潮来，沧江止不住。",
        "dynasty": "宋",
        "collection_info": null
    },
    {
        "title": "题画 春景",
        "author": "李用",
        "content": "春水满四泽，浪暖鱼龙化。\n呼吸成风云，霖雨遍天下。",
        "dynasty": "宋",
        "collection_info": null
    },
    {
        "title": "题画 夏景",
        "author": "李用",
        "content": "夏云多奇峰，翠屏高列耸。\n瑞气负钟灵，羣低皆仰供。",
        "dynasty": "宋",
        "collection_info": null
    },
    {
        "title": "题画 秋景",
        "author": "李用",
        "content": "秋月扬明辉，芙蓉开朵朵。\n捲起水晶帘，明月清风我。",
        "dynasty": "宋",
        "collection_info": null
    },
    {
        "title": "题画 冬景",
        "author": "李用",
        "content": "冬岭秀孤松，松枝傲霜雪。\n不同桃李春，永抱岁寒节。",
        "dynasty": "宋",
        "collection_info": null
    },
    {
        "title": "哭祥兴帝二首  其一",
        "author": "马南宝",
        "content": "翔龙宫殿已蓬飘，此日伤心万国朝。\n目击崖门天地改，寸心难与海潮消。",
        "dynasty": "宋",
        "collection_info": null
    },
    {
        "title": "哭祥兴帝二首  其二",
        "author": "马南宝",
        "content": "黄屋匡扶事已非，遗黎空自泪沾衣。\n众星耿耿沧溟底，恨不同归一少微。",
        "dynasty": "宋",
        "collection_info": null
    },
    {
        "title": "游元兴寺",
        "author": "马南宝",
        "content": "坐阅人间几劫灰，试从清浅问蓬莱。\n此山此水自古有，是佛是仙何处来。",
        "dynasty": "宋",
        "collection_info": null
    },
    {
        "title": "绝命辞",
        "author": "王士敏",
        "content": "此生无復望生还，一死都归谈笑间。\n大地皆为肝血污，好收吾骨首阳山。",
        "dynasty": "宋",
        "collection_info": null
    },
    {
        "title": "三井庙",
        "author": "谢雨",
        "content": "曾祷神龙井，云林杳莽间。\n苹蘩朝荐庙，风雨夜离山。\n百里田畴熟，一年囹圄閒。\n因循失报谢，石险路难攀。\n何年修庙貌，栋宇已摧残。\n牲币三时少，风泉四月寒。\n野僧多稌穥，古木有杉栾。\n深欲重修葺，蹉跎又解官。",
        "dynasty": "宋",
        "collection_info": null
    },
    {
        "title": "题湖上",
        "author": "谢雨",
        "content": "杜鹃呼我我归休，陆有轻车水有船。\n笑杀西湖湖上客，醉生梦死恋杭州。",
        "dynasty": "宋",
        "collection_info": null
    },
    {
        "title": "暮春游小园",
        "author": "王淇",
        "content": "一从梅粉褪残粧，涂抹新红上海棠。\n开到荼䕷花事了，丝丝天棘出莓墙。",
        "dynasty": "宋",
        "collection_info": null
    },
    {
        "title": "梅",
        "author": "王淇",
        "content": "不受尘埃半点侵，竹篱茅舍自甘心。\n只因误识林和靖，惹得诗人说到今。",
        "dynasty": "宋",
        "collection_info": null
    },
    {
        "title": "春怀",
        "author": "葛起耕",
        "content": "过了花朝日渐迟，相将又是禁烟时。\n寒留柳叶凄迷处，春在梨花寂寞枝。\n牛角横书孤壮志，鹿门采药误幽期。\n自怜白髮成何事，说与啼鶑未必知。",
        "dynasty": "宋",
        "collection_info": null
    },
    {
        "title": "姑苏怀古",
        "author": "葛起耕",
        "content": "阖闾城下水连天，故国凄凉思惘然。\n堤柳数行垂舞带，砌苔几迭晕歌钿。\n了无麋鹿游台下，祇有凫鹥戏水边。\n往事如今销歇尽，断霞残照锁寒烟。",
        "dynasty": "宋",
        "collection_info": null
    },
    {
        "title": "记梦",
        "author": "葛起耕",
        "content": "绮寮缥缈敞虚明，鹄峙鸾停护碧城。\n珠蕊一枝春共瘦，玉环双佩月同明。\n曾题洛赋缄新意，却拊湘絃寄远情。\n十二阑干风细细，觉来依约记棋声。",
        "dynasty": "宋",
        "collection_info": null
    },
    {
        "title": "湖天霜晓",
        "author": "葛起耕",
        "content": "十里平湖浸晓光，玉鸾飞舞镜中央。\n也知青女催梳掠，淡拂铅华试靓妆。",
        "dynasty": "宋",
        "collection_info": null
    },
    {
        "title": "暮春杂兴  其一",
        "author": "葛起耕",
        "content": "画阑目断楚云西，芳草连天客思迷。\n家在江南烟雨裏，落花时节杜鹃啼。",
        "dynasty": "宋",
        "collection_info": null
    },
    {
        "title": "暮春杂兴  其二",
        "author": "葛起耕",
        "content": "紫椹纍纍缀碧桑，林塘雨过绿生香。\n荆扉昼掩苍苔寂，留得芸籤伴日长。",
        "dynasty": "宋",
        "collection_info": null
    },
    {
        "title": "暮春杂兴  其三",
        "author": "葛起耕",
        "content": "闭门花落又春深，白纻歌残对晚斟。\n惆怅年来心绪恶，一庭烟草绿沉沉。",
        "dynasty": "宋",
        "collection_info": null
    },
    {
        "title": "暮春杂兴  其四",
        "author": "葛起耕",
        "content": "兰杜初芳湘水春，鹧鸪啼处草如茵。\n双鱼不寄衡皋信，空有灯花入梦频。",
        "dynasty": "宋",
        "collection_info": null
    },
    {
        "title": "暮春杂兴  其五",
        "author": "葛起耕",
        "content": "燕子声中日正长，读残书卷乱堆床。\n梦回却爱西窗寂，闲看松花带夕阳。",
        "dynasty": "宋",
        "collection_info": null
    },
    {
        "title": "雨中梦故山",
        "author": "葛起耕",
        "content": "冥冥细雨湿江城，掩映书窗翳復明。\n倦客一杯愁顿减，故乡千里梦初成。\n金华洞口羊惊起，石佛山头鹿伴行。\n何日东归溪上路，一犁春渌带云耕。",
        "dynasty": "宋",
        "collection_info": null
    },
    {
        "title": "疏櫺",
        "author": "葛起耕",
        "content": "寒意沁疏櫺，闲阶草尚青。\n市朝人自醉，泉石我常醒。\n桂写月标格，兰传秋典刑。\n何妨为老伴，相与两忘形。",
        "dynasty": "宋",
        "collection_info": null
    },
    {
        "title": "初春感旧",
        "author": "葛起耕",
        "content": "又是春生杜若洲，凭栏回首总关愁。\n云横楚峡萦新梦，月泛吴波忆旧游。\n立马醉题花外驿，闻鶑笑倚柳边楼。\n如今万事经心懒，祇合长歌拟四休。",
        "dynasty": "宋",
        "collection_info": null
    },
    {
        "title": "檄雪",
        "author": "葛起耕",
        "content": "银阙书飞急羽忙，料应滕六奏虚皇。\n要将阆苑蓬壶水，幻作琼林玉树芳。\n风约云边停鹤驭，冰清月际舞霓裳。\n凤箫莫品凄凉调，催老梅花枉断肠。",
        "dynasty": "宋",
        "collection_info": null
    },
    {
        "title": "和芦洲刘子泉秋怀",
        "author": "葛起耕",
        "content": "雨送秋归雁带霜，凝情无处寄诗狂。\n一庭莎草蛩吟老，万里梅花鹤梦长。\n德谊可踰钟鼎贵，圣贤不死简编香。\n迩来世道添悲梗，不但摧车是太行。",
        "dynasty": "宋",
        "collection_info": null
    },
    {
        "title": "赠燕",
        "author": "葛起耕",
        "content": "镇日双栖向画梁，有时飞去为谁忙。\n得泥趁暖添芹垒，掠水因风贴柳塘。\n语重唤回芳草梦，舞轻时罥落花香。\n五陵年少伤春恨，书繫红丝拟寄将。",
        "dynasty": "宋",
        "collection_info": null
    },
    {
        "title": "次子泉韵  其一",
        "author": "葛起耕",
        "content": "一声鶗鴂又春休，风簸榆钱满地流。\n燕子不知花落尽，等闲飞过柳边楼。",
        "dynasty": "宋",
        "collection_info": null
    },
    {
        "title": "次子泉韵  其二",
        "author": "葛起耕",
        "content": "月转庭花玉一阑，宝钗不卸待郎看。\n丁香拟结相思梦，无柰东风作社寒。",
        "dynasty": "宋",
        "collection_info": null
    },
    {
        "title": "东归",
        "author": "葛起耕",
        "content": "游倦归来似长卿，弊庐事事费经营。\n扫除尘土虚堂洁，拂拭窗櫺旧纸明。\n径菊已荒唯草长，井花少汲觉苔生。\n寒衣未办西风急，不奈邻家机杼鸣。",
        "dynasty": "宋",
        "collection_info": null
    },
    {
        "title": "除夕",
        "author": "葛起耕",
        "content": "爆竹传声又岁除，流年不驻隙中驹。\n屠苏未用斟春酒，馎饦先教促晓厨。\n彩绚户庭更鬰垒，欢传院落竞樗蒲。\n老来乐事关心懒，吟对梅花捻断鬚。",
        "dynasty": "宋",
        "collection_info": null
    },
    {
        "title": "秋寓都城次赵君瑞韵",
        "author": "葛起耕",
        "content": "催破橙香荐蟹黄，快斟新酒润诗肠。\n雁拖暝色横秋水，鸦带寒声噪夕阳。\n万事莫如花下醉，百年浑似梦中狂。\n登高休负湖山约，约买扁舟载艳妆。",
        "dynasty": "宋",
        "collection_info": null
    },
    {
        "title": "次刘野泉韵",
        "author": "葛起耕",
        "content": "自笑生随雁影浮，几经楚尾与吴头。\n塞楼角送关山月，湘驿砧敲岳麓秋。\n岁月森轮如走坂，功名求剑记行舟。\n即今安得如渑酒，与汝同浇万古愁。",
        "dynasty": "宋",
        "collection_info": null
    },
    {
        "title": "安分",
        "author": "葛起耕",
        "content": "凄烟澹霭锁林霏，又是秋光欲莫时。\n苹叶江湖风剪剪，桂花庭院雨丝丝。\n世情冷暖杯中酒，人事输赢局上棋。\n安分得闲闲最好，不须身外强寻思。",
        "dynasty": "宋",
        "collection_info": null
    },
    {
        "title": "览镜",
        "author": "葛起耕",
        "content": "览镜羞看鬓点霜，若云勋业更堪伤。\n已甘身向山中老，安得名留海内香。\n雅志拟联高士传，倦游慵入少年场。\n长吟酒醒凭阑处，更听秋碪答暮螀。",
        "dynasty": "宋",
        "collection_info": null
    },
    {
        "title": "赠乌龙山圆上人",
        "author": "葛起耕",
        "content": "笑把儒冠换墨衣，深思富贵有危机。\n参他龙象知今是，还了鸳鸯悟昨非。\n开钵展单随所寓，打包持锡去如飞。\n有人若问西来意，正要高谈为发挥。",
        "dynasty": "宋",
        "collection_info": null
    },
    {
        "title": "支颐",
        "author": "葛起耕",
        "content": "气数推移有盛衰，老观此理独支颐。\n阅人云木能千载，过眼风花只片时。\n名利场中棋变幻，是非窠裏浪倾危。\n到头输与山中叟，乐在耕锄别不知。",
        "dynasty": "宋",
        "collection_info": null
    },
    {
        "title": "泪",
        "author": "葛起耕",
        "content": "谁奏琵琶妬客欢，啼珠泣玉使心酸。\n感时多向英雄洒，怨别还从粉黛弹。\n每听巴猿愁滴袂，莫烧汉蜡恐堆盘。\n阳关一曲君休唱，唱罢人间行路难。",
        "dynasty": "宋",
        "collection_info": null
    },
    {
        "title": "小隠",
        "author": "葛起耕",
        "content": "小隠山林习已成，市朝声利让渠争。\n是非每向静中见，悔吝多从动处生。\n且约苍官陪竹友，共邀欢伯访梅兄。\n岁寒心事期相守，一瞬枯荣任变更。",
        "dynasty": "宋",
        "collection_info": null
    },
    {
        "title": "秋夜",
        "author": "葛起耕",
        "content": "城笳吹下暮云边，萤照书帷夜未眠。\n游子不堪征袖薄，西风懒诵捣衣篇。",
        "dynasty": "宋",
        "collection_info": null
    },
    {
        "title": "楼上",
        "author": "葛起耕",
        "content": "楼上何人奏玉箫，数声和月伴春宵。\n断肠唤起江南梦，愁绝寒梅酒半销。",
        "dynasty": "宋",
        "collection_info": null
    },
    {
        "title": "宫词",
        "author": "葛起耕",
        "content": "银漏疏风透玉屏，碧梧枝上雨三更。\n依稀似写华清恨，云冷香销梦不成。",
        "dynasty": "宋",
        "collection_info": null
    },
    {
        "title": "隠居杂兴  其一",
        "author": "杨公远",
        "content": "碧云深处着吾庐，远却喧嚣尽自如。\n呵砚磨冰朝炼句，拥炉烧叶夜观书。\n人生穷达乘轩鹤，世事盈虚赋芧狙。\n勘破已无朝市梦，软红端不上衣裾。",
        "dynasty": "宋",
        "collection_info": null
    },
    {
        "title": "隠居杂兴  其二",
        "author": "杨公远",
        "content": "身世悠悠付等閒，卢仝破屋恰三间。\n暂时结伴窗前月，耐久论交户外山。\n竹鼎篆香消更爇，锦囊诗卷改还删。\n是非荣辱俱乌有，翻笑人间两触蛮。",
        "dynasty": "宋",
        "collection_info": null
    },
    {
        "title": "隠居杂兴  其三",
        "author": "杨公远",
        "content": "老屋荒寒亦自清，柴门虽设只长扃。\n数行古隶閒居赋，半壁行书陋室铭。\n□□□□□□□，研朱滴露勘黄庭。\n此生与世虽无补，笔底青山到了青。",
        "dynasty": "宋",
        "collection_info": null
    },
    {
        "title": "隠居杂兴  其四",
        "author": "杨公远",
        "content": "生计新来喜有涯，莳菘栽韮树桑麻。\n惯眠纸帐三竿日，饱听萍池两部蛙。\n往事真成看堕甑，凡身安敢望乘槎。\n一般受用还官样，门外黄蜂为报衙。",
        "dynasty": "宋",
        "collection_info": null
    },
    {
        "title": "隠居杂兴  其五",
        "author": "杨公远",
        "content": "髼松两鬓欲成丝，又是桃红李白时。\n百岁光阴须藉酒，一生志趣莫过诗。\n世情因向贫中识，画思方知老后宜。\n却喜半犁新雨过，旋分菊本莳东篱。",
        "dynasty": "宋",
        "collection_info": null
    },
    {
        "title": "隠居杂兴  其六",
        "author": "杨公远",
        "content": "一味幽閒了此生，那曾怀刺谒公卿。\n无官可署名虽晦，有句堪吟思自清。\n棋要藏机何用着，琴能识趣底须声。\n何当办取青蓑笠，去趁农夫学耦耕。",
        "dynasty": "宋",
        "collection_info": null
    },
    {
        "title": "隠居杂兴  其七",
        "author": "杨公远",
        "content": "萧然天地一吟身，着向荒村野水滨。\n耳底松声风奏乐，窗间竹影月传神。\n无田种秫难谋醉，有砚遗家未是贫。\n除却推敲无别事，襟怀拍塞四时春。",
        "dynasty": "宋",
        "collection_info": null
    },
    {
        "title": "隠居杂兴  其八",
        "author": "杨公远",
        "content": "篱编红槿障蓬茅，半近城闉半近郊。\n苔绣曲蹊千万点，梅窥碧沼两三梢。\n閒将今古浇胸臆，懒把荣枯问卦爻。\n一自渔樵分席后，清泉白石与论交。",
        "dynasty": "宋",
        "collection_info": null
    },
    {
        "title": "隠居杂兴  其九",
        "author": "杨公远",
        "content": "槎牙诗骨等梅臞，试启青铜失故吾。\n啖蔗祇应佳境近，解袍那想故人无。\n推排景物归吟卷，安顿江山入画图。\n只此可堪供活计，底须舍瑟学齐竽。",
        "dynasty": "宋",
        "collection_info": null
    },
    {
        "title": "隠居杂兴  其一○",
        "author": "杨公远",
        "content": "诘曲通村小径开，依山结屋任低隈。\n无从问字高人过，有不嫌贫长者来。\n煮茗烧残柴带叶，脱巾漉起酒和醅。\n绝怜笔砚香犹在，集句曾赓百咏梅。",
        "dynasty": "宋",
        "collection_info": null
    },
    {
        "title": "中秋",
        "author": "杨公远",
        "content": "秋气平分雨乍晴，残云敛尽楚天清。\n野人不趁□花课，赢得今宵看月明。",
        "dynasty": "宋",
        "collection_info": null
    },
    {
        "title": "雨过閒步",
        "author": "杨公远",
        "content": "霏微雨过不成泥，小步何妨曳杖藜。\n半露好山云断续，轻笼淡日树高低。\n池塘有梦春生草，桃李无言下自蹊。\n政此新晴犹未定，那堪又听竹鸡啼。",
        "dynasty": "宋",
        "collection_info": null
    },
    {
        "title": "鹭",
        "author": "杨公远",
        "content": "飘然片雪下晴空，终日盘旋浅濑中。\n行近鸥鳬风致别，立依蒲蓼画图同。\n数茎丝髮心何虑，一世鱼餐体不丰。\n历遍江湖真漫浪，前身应想是渔翁。",
        "dynasty": "宋",
        "collection_info": null
    },
    {
        "title": "溪行",
        "author": "杨公远",
        "content": "通村一径遶清溪，缓步行来曳杖藜。\n风弄柳丝垂袅袅，红桃映水压枝低。",
        "dynasty": "宋",
        "collection_info": null
    },
    {
        "title": "梅花五首  其一",
        "author": "杨公远",
        "content": "草木根荄暖未回，□□□□□□□。\n□□□□□□□，老干槎牙一半摧。\n水急可曾流影去，雪深还不碍香来。\n赤松孤竹真渠友，万紫千红总皂台。",
        "dynasty": "宋",
        "collection_info": null
    },
    {
        "title": "梅花五首  其二",
        "author": "杨公远",
        "content": "高标独立岁寒时，不受狂蜂浪蝶知。\n树百千年枯更好，花三两点少为奇。\n暗香疎影孤山句，却月凌风水部诗。\n顾我对渠吟未稳，且将淡墨貌横枝。",
        "dynasty": "宋",
        "collection_info": null
    },
    {
        "title": "梅花五首  其三",
        "author": "杨公远",
        "content": "屋檐斜入一枝低，欲为形容颇费思。\n萧洒花裁冰脑缀，横斜干倚斗杓垂。\n风浮香动更阑后，窗映枝横月转时。\n最是孤高难着语，只宜索笑莫言诗。",
        "dynasty": "宋",
        "collection_info": null
    },
    {
        "title": "梅花五首  其四",
        "author": "杨公远",
        "content": "横隔片烟争向静，深藏翠幕全真性。\n霞拖数缕日初沉，月挂一眉天未暝。\n问讯频敲碧玉枝，觅诗踏遍苍苔径。\n有时小醉倚幽窗，只藉清香闻得醒。",
        "dynasty": "宋",
        "collection_info": null
    },
    {
        "title": "梅花五首  其五",
        "author": "杨公远",
        "content": "半黏残雪不胜清，可惜梢头欠月明。\n影不横斜冰未泮，香微漏洩晓初晴。\n餐毡苏武应同调，披氅王恭想再生。\n忍冻保全清节在，为渠从此定交盟。",
        "dynasty": "宋",
        "collection_info": null
    },
    {
        "title": "萤",
        "author": "杨公远",
        "content": "飞萤生腐草，熠耀暗中游。\n贴水灯相照，穿林火独幽。\n风前疑烬落，雨裏讶星流。\n映读除车胤，今人肯效不。",
        "dynasty": "宋",
        "collection_info": null
    },
    {
        "title": "白杜鹃花",
        "author": "杨公远",
        "content": "从来只说映山红，幻出铅华夺化工。\n莫是杜鹃飞不到，故无啼血染芳丛。",
        "dynasty": "宋",
        "collection_info": null
    },
    {
        "title": "雨后  其一",
        "author": "杨公远",
        "content": "春色相将老，幽禽百样吟。\n一犁新雨骤，满地落花深。\n麦秀风翻浪，秧青水透针。\n年登应可卜，稍稍慰侬心。",
        "dynasty": "宋",
        "collection_info": null
    },
    {
        "title": "雨后  其二",
        "author": "杨公远",
        "content": "沛然倾霔战骄阳，飒飒风来作晚凉。\n吹散浮云澄玉宇，敲残枯叶堕银床。\n韩檠擢用因书荐，班扇投閒被雨妨。\n自此吟情辜不得，一秋景物要平章。",
        "dynasty": "宋",
        "collection_info": null
    },
    {
        "title": "雪",
        "author": "杨公远",
        "content": "怪得云顽冻不开，漫空忽搅豆稭灰。\n青留一半窗前竹，白胜三分屋外梅。\n剡曲舟应撑月去，灞桥馿想得诗回。\n吾侬喜有煎茶兴，不羡销金帐底杯。",
        "dynasty": "宋",
        "collection_info": null
    },
    {
        "title": "白茅道中",
        "author": "杨公远",
        "content": "支筇过岭坳，对景试推敲。\n野水书之字，山田画卦爻。\n云归峰露顶，叶落树留梢。\n问此名何地，人言是白茅。",
        "dynasty": "宋",
        "collection_info": null
    },
    {
        "title": "次程斗山韵",
        "author": "杨公远",
        "content": "口作蛩吟肩耸山，了无萦繫一生閒。\n梦回春草池塘外，诗在梅花烟雨间。\n但得双眸长炯炯，从教两鬓自斑斑。\n此身穷达何消问，天道乘除去復还。",
        "dynasty": "宋",
        "collection_info": null
    },
    {
        "title": "次吴篁屿山行",
        "author": "杨公远",
        "content": "诘曲深林小径斜，杖藜徐步访山家。\n老翁□□无祗待，禁酒官严又禁茶。",
        "dynasty": "宋",
        "collection_info": null
    },
    {
        "title": "闻鹃  其一",
        "author": "杨公远",
        "content": "帝魄声声切，教侬听不禁。\n都缘伤国破，岂是怨春深。\n枕上幽人思，灯前逆旅心。\n花枝疑恨血，到处映山林。",
        "dynasty": "宋",
        "collection_info": null
    },
    {
        "title": "闻鹃  其二",
        "author": "杨公远",
        "content": "春阑闻杜宇，归去意难禁。\n蜀道连天崄，郫城隠雾深。\n差池当日事，懊恨此生心。\n阅世多兴废，君休忆故林。",
        "dynasty": "宋",
        "collection_info": null
    },
    {
        "title": "次程直学秋雨感",
        "author": "杨公远",
        "content": "一雨战秋阳，风生衣袂举。\n更不假蒲葵，秋阳眇何许。\n浑如赫赫人，其技只鼯鼠。\n须信有循环，凉生屏烦暑。\n此意默领会，何劳向人语。",
        "dynasty": "宋",
        "collection_info": null
    },
    {
        "title": "弔讷相次仲宣韵  其一",
        "author": "杨公远",
        "content": "两字清忠帝衮褒，都缘稳把济川篙。\n后来诸老多成败，何似先生勇退高。",
        "dynasty": "宋",
        "collection_info": null
    },
    {
        "title": "弔讷相次仲宣韵  其二",
        "author": "杨公远",
        "content": "官居鼎鼐只儒酸，雅淡襟期耐岁寒。\n拂袖乘箕天上去，斑斑青史后人看。",
        "dynasty": "宋",
        "collection_info": null
    },
    {
        "title": "始生书怀",
        "author": "杨公远",
        "content": "非贤非智半痴聋，性禀天然雅淡中。\n閒阅废兴槐国梦，细思得失楚人弓。\n事无欺世心何愧，诗为伤时句不工。\n却谢梅花开几点，年年此日伴山翁。",
        "dynasty": "宋",
        "collection_info": null
    },
    {
        "title": "黄山",
        "author": "杨公远",
        "content": "古今墨客兼骚客，推许黄山甲众山。\n三十六峰层汉外，百千万岫乱云间。\n炼丹帝往名长在，捣药仙归臼已閒。\n叶落花开人寂寂，雄鸣雌和鸟关关。\n瀑湍岩罅常飞沫，砂现崖巅未带殷。\n水畔青牛眠正稳，源头白鹿去仍还。\n清潭易见鱼翻锦，幽洞难窥豹露斑。\n着罢棋枰留嶂顶，流来桃片点溪湾。\n鸾翔弄影非无侣，鹤唳衝天岂类鹇。\n空谷伐柯樵父远，平川唤犊牧儿顽。\n石缾倾注泉那竭，瑶草敷荣地匪悭。\n老桧络藤缠夭矫，苍苔蚀径遶迴环。\n遥知衲子明空苦，应笑贪夫竞触蛮。\n断续小桥艰跋涉，崎岖绝磴费跻攀。\n枝头果熟猿争取，树杪梢枯鹊为删。\n虎踞风前疑啸吼，龙潜潭底想盘跧。\n水帘珠贯何曾捲，石室云封底用𣡬。\n对峙容浮高耸峭，合流曹院响湲潺。\n汤泉浴起能轻骨，药鼎餐遗可驻颜。\n胜概不穷吟不尽，一时模写在人寰。",
        "dynasty": "宋",
        "collection_info": null
    },
    {
        "title": "宫词",
        "author": "杨公远",
        "content": "燕语鶑啼日正长，六宫桃李闹春光。\n妾身虽未承恩泽，却喜君恩泽万方。",
        "dynasty": "宋",
        "collection_info": null
    },
    {
        "title": "次敏斋陈先生月艇",
        "author": "杨公远",
        "content": "小池新舣野航轻，分得江湖一段清。\n最是好天良月夜，婵娟冷浸入窗明。",
        "dynasty": "宋",
        "collection_info": null
    },
    {
        "title": "闷书",
        "author": "杨公远",
        "content": "闷来咄咄向空书，怪底年来每事疎。\n着脚左如旋磨蚁，进身难似上竿鱼。\n不逢贤者休弹铗，谩说侯门可曳裾。\n毕竟归农为上策，买将蓑笠去耕锄。",
        "dynasty": "宋",
        "collection_info": null
    },
    {
        "title": "次冰寮尤倅落叶",
        "author": "杨公远",
        "content": "陡觉老秋郊，山臞出岭坳。\n萧骚风脱叶，清峭树留梢。\n渐失牛羊径，难藏鹳鹊巢。\n炉烧供夜读，童扫莫轻抛。",
        "dynasty": "宋",
        "collection_info": null
    },
    {
        "title": "偶成",
        "author": "杨公远",
        "content": "世路崎岖蜀道难，长年兀兀坐柴关。\n诗才得句心先喜，事不萦怀梦亦閒。\n已种苍竿环碧沼，旋营矮屋傍青山。\n倘来轩冕虽无分，赢得优游天地间。",
        "dynasty": "宋",
        "collection_info": null
    },
    {
        "title": "次兰皋自咏",
        "author": "杨公远",
        "content": "生来无分对书灯，却喜逢人便眼青。\n枵腹谩临求米帖，学耕频勘相牛经。\n崚嶒骨相身长健，磊磈襟怀鬓未星。\n密掩柴扉盘膝坐，人非人是底须听。",
        "dynasty": "宋",
        "collection_info": null
    },
    {
        "title": "次宋省斋避暑",
        "author": "杨公远",
        "content": "何处避炎威，好是幽人屋。\n拂拂来清风，苍松间修竹。\n坐久细哦诗，惜不疗饥腹。\n念彼田舍翁，桔槔声断续。\n谁知汉阴老，抱瓮灌园谷。\n顾我本无机，所愿年谷熟。",
        "dynasty": "宋",
        "collection_info": null
    },
    {
        "title": "寓干明观  其一",
        "author": "杨公远",
        "content": "梗迹寄琳宫，萧然万虑空。\n观碁评胜负，拂剑认雌雄。\n香篆消还续，缾花白间红。\n自怜閒雅趣，恰共羽流同。",
        "dynasty": "宋",
        "collection_info": null
    },
    {
        "title": "寓干明观  其二",
        "author": "杨公远",
        "content": "无奈雨潺潺，驱除恶况难。\n三杯官酒薄，一掬客心酸。\n画卷慵拈起，书编谩展看。\n更谁堪与话，时对老黄冠。",
        "dynasty": "宋",
        "collection_info": null
    },
    {
        "title": "寓干明观  其三",
        "author": "杨公远",
        "content": "多谢老弥明，金芽石鼎烹。\n一瓯浮雪白，两腋觉风清。\n齿颊回真味，诗联悟道情。\n北窗高卧处，魂梦到蓬瀛。",
        "dynasty": "宋",
        "collection_info": null
    },
    {
        "title": "寓干明观  其四",
        "author": "杨公远",
        "content": "丹室白云深，红尘不受侵。\n鸣琴惊鹤梦，弹铗恐龙吟。\n只有清虚事，全无名利心。\n谢渠为下榻，买酒共侬斟。",
        "dynasty": "宋",
        "collection_info": null
    },
    {
        "title": "寓干明观  其五",
        "author": "杨公远",
        "content": "月色上窗纱，移来竹影斜。\n夜深人已寂，更转鼓频挝。\n杜宇惊幽梦，银釭坠细花。\n一时浑不记，身在羽人家。",
        "dynasty": "宋",
        "collection_info": null
    },
    {
        "title": "大佛头次程斗山",
        "author": "杨公远",
        "content": "丈六金身本自然，如今丈六未齐肩。\n当时若起亭亭立，只恐纔余尺五天。",
        "dynasty": "宋",
        "collection_info": null
    },
    {
        "title": "清明日雨中闻鹃  其一",
        "author": "杨公远",
        "content": "蜀魄抑何灵，年年不负盟。\n才过百五日，便作两三声。\n渠自怀归计，人因恼别情。\n凄凉无处着，那更雨如倾。",
        "dynasty": "宋",
        "collection_info": null
    },
    {
        "title": "清明日雨中闻鹃  其二",
        "author": "杨公远",
        "content": "家轻授鳌灵，不拟再寻盟。\n故业成荒址，中心饮恨声。\n废兴犹反掌，今古总伤情。\n最是初闻处，令人泪欲倾。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其一",
        "author": "杨公远",
        "content": "钟鼎箪瓢信宿缘，且将閒逸度余年。\n诗敲雪月风花夜，画捲江湖烟雨天。\n三尺焦桐方外友，一泓老砚郭边田。\n自惭野趣无拘束，敢和清吟一十篇。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其二",
        "author": "杨公远",
        "content": "竹马纔抛又是翁，年来自觉转疎慵。\n欲开竹下三三径，还借毫端六六峰。\n处世竟无非理事，对人那有可惭容。\n浮沈聊尔从吾好，却笑南阳说卧龙。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其三",
        "author": "杨公远",
        "content": "幽事知谁可共论，烟浮清晓月黄昏。\n吟梅细味逋仙句，植蕙閒招楚客魂。\n暴富小池蛙奏乐，安贫陋室席为门。\n吾生幸自无荣辱，一任傍人笑作村。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其四",
        "author": "杨公远",
        "content": "头颅搭飒一山翁，万事随宜敢讳穷。\n不结东华尘土梦，何干北海马牛风。\n半生踪迹从容裏，一片襟期冷淡中。\n兀坐有时参世味，古今兴废转头空。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其五",
        "author": "杨公远",
        "content": "失笑如何了此生，须教日日醉乌程。\n是非不较人情好，穷达休论世路平。\n钓月耕云何限乐，枕流漱石有余清。\n近来转觉身强健，剩喜双瞳炯炯明。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其六",
        "author": "杨公远",
        "content": "书剑谋生总不成，效渠东野以诗鸣。\n未知唐宋源流异，却喜江湖句法轻。\n肩耸每同臞鹤立，口吟端似冷蛩声。\n自怜绝少惊人句，生怕人传浪得名。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其七",
        "author": "杨公远",
        "content": "一生不把两眉愁，厌听瓢声笑许由。\n愿荷锄来翻畎亩，懒携刺去谒公侯。\n酒倾明月清风夜，诗琢空山落木秋。\n坎止流行俱莫问，自然霜雪未蒙头。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其八",
        "author": "杨公远",
        "content": "吾庐近野却依城，弹压风光藉酒兵。\n山色可供图画趣，泉流聊当管絃声。\n眼前无事方安逸，天下丰年即太平。\n权势从来难倚仗，祇宜孤立度浮生。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其九",
        "author": "杨公远",
        "content": "身世悠悠岁月侵，儿时历练到如今。\n梅臞元禀冰霜操，松老犹坚铁石心。\n世道任从渠否泰，人情岂为我辰参。\n欲知卜隠在何处，寂寞荒村烟树深。",
        "dynasty": "宋",
        "collection_info": null
    },
    {
        "title": "借虚谷太博狂吟十诗韵书怀併呈太博  其一○",
        "author": "杨公远",
        "content": "径曲通村深復深，听鶑吟歇听蝉吟。\n园林幽雅已成趣，朝市纷华岂到心。\n匣冷冯驩长铗剑，壁悬元亮不絃琴。\n故知忤世皆缘直，有口从今只合瘖。",
        "dynasty": "宋",
        "collection_info": null
    },
    {
        "title": "一溪赵宰惠诗次韵谢",
        "author": "杨公远",
        "content": "古歙遭逢定宿缘，作成和气致丰年。\n一溪浪静一溪月，百里民安百里天。\n草茂圜扉花满县，雨余村落水通田。\n正惭欠识荆州愿，忽拜雕冰镂玉篇。",
        "dynasty": "宋",
        "collection_info": null
    },
    {
        "title": "高斋韩东尉用前韵见寄次韵谢",
        "author": "杨公远",
        "content": "世间名利我无缘，饱看黄花又一年。\n鬓有几根从带雪，心无一事可欺天。\n筑居易办观梅阁，取醉难谋种秫田。\n欲谒昌黎论此意，那知先已寄新篇。",
        "dynasty": "宋",
        "collection_info": null
    },
    {
        "title": "听磵泉琴次赵丞韵",
        "author": "杨公远",
        "content": "来谒磵泉琴，都忘利与名。\n初闻心地爽，饱听耳根清。\n三峡流波势，九皋鸣鹤声。\n更期明月夜，共此畅幽情。",
        "dynasty": "宋",
        "collection_info": null
    },
    {
        "title": "生朝",
        "author": "杨公远",
        "content": "初度今朝四二年，头颅堪笑尚依然。\n故庐仅有三间月，负郭曾无二顷田。\n雅淡生涯图画裏，清新吟思竹梅边。\n焚香只祝吾亲健，此外穷通付老天。",
        "dynasty": "宋",
        "collection_info": null
    },
    {
        "title": "清明后旬日不闻鹃",
        "author": "杨公远",
        "content": "过了清明又一旬，不闻杜宇免伤情。\n算渠会得羁人意，应向山林僻处鸣。",
        "dynasty": "宋",
        "collection_info": null
    },
    {
        "title": "次程斗山村居韵  其一",
        "author": "杨公远",
        "content": "隠迹深村裏，年今四十余。\n谩携三寸管，欠读几行书。\n爱竹和烟种，移梅带月锄。\n箪瓢还自乐，饭糗茹青蔬。",
        "dynasty": "宋",
        "collection_info": null
    },
    {
        "title": "次程斗山村居韵  其二",
        "author": "杨公远",
        "content": "萧洒园池上，依然一故庐。\n苍苔封曲径，老鹤伴閒居。\n计拙身还逸，颜酡鬓任疎。\n日长无个事，穷达尽教渠。",
        "dynasty": "宋",
        "collection_info": null
    },
    {
        "title": "次程斗山村居韵  其三",
        "author": "杨公远",
        "content": "山势主宾立，溪流泾渭分。\n景幽诗易得，兴逸酒难醺。\n有累营家燕，无心出岫云。\n若言朝市事，毫髮不曾闻。",
        "dynasty": "宋",
        "collection_info": null
    },
    {
        "title": "次程斗山村居韵  其四",
        "author": "杨公远",
        "content": "融和天气好，携杖作清游。\n景物自消长，禽言或去留。\n人登山际寺，花映水边楼。\n欲写归吟卷，敲推手不休。",
        "dynasty": "宋",
        "collection_info": null
    },
    {
        "title": "次程斗山村居韵  其五",
        "author": "杨公远",
        "content": "搔头无别想，得句但长吟。\n懒到风波地，坚存铁石心。\n人情从冷热，世态任浮沈。\n却喜虚檐外，清吹满竹林。",
        "dynasty": "宋",
        "collection_info": null
    },
    {
        "title": "次程斗山村居韵  其六",
        "author": "杨公远",
        "content": "茅结两间月，白云分半间。\n利名俱拚舍，云月共清閒。\n来辙元无俗，论交頼有山。\n谢渠梁上燕，社后又飞还。",
        "dynasty": "宋",
        "collection_info": null
    },
    {
        "title": "次程斗山村居韵  其七",
        "author": "杨公远",
        "content": "山中閒宰相，日日有蜂衙。\n剑戟门前竹，枪棋鼎内茶。\n鶑歌喉宛转，蝶舞翅欹斜。\n只此堪娱乐，何消解语花。",
        "dynasty": "宋",
        "collection_info": null
    },
    {
        "title": "次程斗山村居韵  其八",
        "author": "杨公远",
        "content": "村疃多幽趣，谁言景象稀。\n云欹山卸帽，苔长石添衣。\n一岁惊春老，千林觉绿肥。\n可怜双蛱蝶，又傍菜花飞。",
        "dynasty": "宋",
        "collection_info": null
    },
    {
        "title": "次程斗山村居韵  其九",
        "author": "杨公远",
        "content": "生来疎拙甚，怕与俗流同。\n颇识一丁字，宁牵两石弓。\n夜敲筛柳月，晓对落花风。\n但得身无事，何消效送穷。",
        "dynasty": "宋",
        "collection_info": null
    },
    {
        "title": "次程斗山村居韵  其一○",
        "author": "杨公远",
        "content": "诗骨清臞甚，几如沈隠侯。\n自编篱象眼，为护笋猫头。\n日有丘园乐，身无世俗愁。\n怜渠名利客，汩汩几时休。",
        "dynasty": "宋",
        "collection_info": null
    },
    {
        "title": "再用韵  其一",
        "author": "杨公远",
        "content": "非郭非山住，萧然乐有余。\n昼长延客话，夜静课儿书。\n药润晴时晒，畦硗雨后锄。\n近来生计好，新味富佳蔬。",
        "dynasty": "宋",
        "collection_info": null
    },
    {
        "title": "再用韵  其二",
        "author": "杨公远",
        "content": "数椽欹欲压，髣髴玉川庐。\n不结市朝梦，惟便水竹居。\n静中谙世味，贫裏见亲疏。\n忽怪幽池涨，元通灌稻渠。",
        "dynasty": "宋",
        "collection_info": null
    },
    {
        "title": "再用韵  其三",
        "author": "杨公远",
        "content": "村深林密处，路向小桥分。\n屋老诛茅葺，肠枯借酒醺。\n废兴随反掌，富贵等浮云。\n近更浇漓甚，伤怀不忍闻。",
        "dynasty": "宋",
        "collection_info": null
    },
    {
        "title": "再用韵  其四",
        "author": "杨公远",
        "content": "林塘幽復僻，俗士可曾游。\n景物因人胜，茶瓜为客留。\n纳凉寻密竹，凝眺倚层楼。\n浮世荣枯事，从今莫问休。",
        "dynasty": "宋",
        "collection_info": null
    },
    {
        "title": "再用韵  其五",
        "author": "杨公远",
        "content": "閒拂苍苔坐，新蝉伴我吟。\n有山堪着眼，无事可萦心。\n风细荷香度，池清鸟影沈。\n诗成惭句拙，那得落鸡林。",
        "dynasty": "宋",
        "collection_info": null
    },
    {
        "title": "再用韵  其六",
        "author": "杨公远",
        "content": "孤竹赤松子，定交泉石间。\n不关渠势利，落得自萧閒。\n画写景中景，云分山外山。\n兴来时散策，兴尽便知还。",
        "dynasty": "宋",
        "collection_info": null
    },
    {
        "title": "再用韵  其七",
        "author": "杨公远",
        "content": "遶檐森竹木，环列类排衙。\n供客何消酒，论文只藉茶。\n禽声喧昼永，日影印窗斜。\n更有清虚事，凭栏看藕花。",
        "dynasty": "宋",
        "collection_info": null
    },
    {
        "title": "再用韵  其八",
        "author": "杨公远",
        "content": "地僻人烟少，林深辙迹稀。\n折蕉当巨扇，裁葛作单衣。\n田绿秧初遍，梅红雨后肥。\n茅檐喧闹处，紫燕引雏飞。",
        "dynasty": "宋",
        "collection_info": null
    },
    {
        "title": "再用韵  其九",
        "author": "杨公远",
        "content": "平生丘壑趣，閒雅更谁同。\n养竹苔三径，栽花地一弓。\n棋边消永日，琴上鼓熏风。\n静裏谋生计，优游道不穷。",
        "dynasty": "宋",
        "collection_info": null
    },
    {
        "title": "再用韵  其一○",
        "author": "杨公远",
        "content": "骨相寒如许，那封万户侯。\n红颜非藉酒，白雪未蒙头。\n事少浑无梦，身閒岂有愁。\n老天能覆我，饱暖四宜休。",
        "dynasty": "宋",
        "collection_info": null
    },
    {
        "title": "三用韵  其一",
        "author": "杨公远",
        "content": "卜筑郊垧外，宽閒一亩余。\n汲泉朝灌菊，炙烛夜观书。\n酒熟邀朋酌，园荒课仆锄。\n喜尝红稻饭，旋荐晚菘蔬。",
        "dynasty": "宋",
        "collection_info": null
    },
    {
        "title": "三用韵  其二",
        "author": "杨公远",
        "content": "地不喧车马，萧然一草庐。\n曲通樵牧径，正合野人居。\n秋老欣禾熟，林寒觉叶疏。\n高歌仍鼓腹，世事岂关渠。",
        "dynasty": "宋",
        "collection_info": null
    },
    {
        "title": "三用韵  其三",
        "author": "杨公远",
        "content": "屋头明月上，此夕又秋分。\n千里人俱共，三杯酒自醺。\n河清疑有水，夜永喜无云。\n桂树婆娑影，天香满世闻。",
        "dynasty": "宋",
        "collection_info": null
    },
    {
        "title": "三用韵  其四",
        "author": "杨公远",
        "content": "人生期满百，有兴且追游。\n白髮来非约，青春去莫留。\n兔乌双转毂，今古一凭楼。\n莫问穷通事，从今付分休。",
        "dynasty": "宋",
        "collection_info": null
    },
    {
        "title": "三用韵  其五",
        "author": "杨公远",
        "content": "夜凉清似水，凄切只蛩吟。\n唤起离人思，催残懒妇心。\n敲梧风淅淅，筛竹月沈沈。\n颢气微茫裏，依稀见远林。",
        "dynasty": "宋",
        "collection_info": null
    },
    {
        "title": "三用韵  其六",
        "author": "杨公远",
        "content": "性野耽幽隠，茅茨一二间。\n身侔黄鹤瘦，心与白云閒。\n囊裏诗无俗，毫端画有山。\n忽惊时节换，塞鴈又南还。",
        "dynasty": "宋",
        "collection_info": null
    },
    {
        "title": "三用韵  其七",
        "author": "杨公远",
        "content": "不作皱眉事，何烦古押衙。\n且尝桑落酒，更瀹雨前茶。\n风锐霜初结，天寒日易斜。\n莫言秋色老，犹自有黄花。",
        "dynasty": "宋",
        "collection_info": null
    },
    {
        "title": "三用韵  其八",
        "author": "杨公远",
        "content": "陡觉秋萧索，林端叶渐稀。\n菊残堪作枕，荷老不成衣。\n着句愁诗俗，持螯喜蟹肥。\n晚来风色紧，吹起荻花飞。",
        "dynasty": "宋",
        "collection_info": null
    },
    {
        "title": "三用韵  其九",
        "author": "杨公远",
        "content": "生计虽随分，年来迥不同。\n穷通槐国梦，得失楚人弓。\n世事埋云月，人情过耳风。\n但教强健在，佳况自无穷。",
        "dynasty": "宋",
        "collection_info": null
    },
    {
        "title": "三用韵  其一○",
        "author": "杨公远",
        "content": "无官堪受禄，有橘当封侯。\n俗事退三舍，吟情出一头。\n策筇枝纵步，买竹叶浇愁。\n又是秋归去，推移不暂休。",
        "dynasty": "宋",
        "collection_info": null
    },
    {
        "title": "四用韵  其一",
        "author": "杨公远",
        "content": "探梅时节近，春小已秋余。\n饭足农家乐，年丰史笔书。\n篱隈眠茧栗，池浅立舂锄。\n对景閒吟句，风骚没笋蔬。",
        "dynasty": "宋",
        "collection_info": null
    },
    {
        "title": "四用韵  其二",
        "author": "杨公远",
        "content": "朝市何曾梦，山林自结庐。\n清幽无俗事，萧洒类僧居。\n地锁苔痕润，池窥竹影疎。\n每番新雨过，门外水成渠。",
        "dynasty": "宋",
        "collection_info": null
    },
    {
        "title": "四用韵  其三",
        "author": "杨公远",
        "content": "朔风号万窍，冷色倍三分。\n榾柮炉偏暖，茅柴酒易醺。\n烘梅悭爱日，酿雪布彤云。\n今是丰年瑞，吾侬政乐闻。",
        "dynasty": "宋",
        "collection_info": null
    },
    {
        "title": "四用韵  其四",
        "author": "杨公远",
        "content": "小醉初醒后，衝寒作兴游。\n宿云山顶散，残雪树根留。\n檐溜悬冰柱，风威冻玉楼。\n欲吟吟未稳，归拥地炉休。",
        "dynasty": "宋",
        "collection_info": null
    },
    {
        "title": "四用韵  其五",
        "author": "杨公远",
        "content": "梦觉灯初烬，搔头谩短吟。\n人生随宿分，世虑莫萦心。\n霜结风声息，参横月影沈。\n此时朝市客，争似卧家林。",
        "dynasty": "宋",
        "collection_info": null
    },
    {
        "title": "四用韵  其六",
        "author": "杨公远",
        "content": "活计人知否，无声诗句间。\n高低烟树古，来往钓舟閒。\n练挂千寻瀑，屏围几座山。\n天涯无限景，只仗笔追还。",
        "dynasty": "宋",
        "collection_info": null
    },
    {
        "title": "四用韵  其七",
        "author": "杨公远",
        "content": "捲起黄紬被，何消道放衙。\n瓦盆常贮酒，雪水旋煎茶。\n但得诗联稳，从教竹屋斜。\n助侬高兴处，索笑共梅花。",
        "dynasty": "宋",
        "collection_info": null
    },
    {
        "title": "四用韵  其八",
        "author": "杨公远",
        "content": "六出新裁就，漫空密又稀。\n独行无鹤氅，冷卧有牛衣。\n竹顶千钧重，梅添十倍肥。\n品题输谢女，柳絮逐风飞。",
        "dynasty": "宋",
        "collection_info": null
    },
    {
        "title": "四用韵  其九",
        "author": "杨公远",
        "content": "爱梅能独立，不与众芳同。\n花贮香千斛，梢笼月一弓。\n倚松还傍竹，洗雨更梳风。\n和靖清吟后，题评愈不穷。",
        "dynasty": "宋",
        "collection_info": null
    },
    {
        "title": "四用韵  其一○",
        "author": "杨公远",
        "content": "因循身渐老，性懒谒王侯。\n尝到新蓝尾，翻余旧历头。\n春来虽可喜，岁去抑何愁。\n桃板书联句，三平二满休。",
        "dynasty": "宋",
        "collection_info": null
    },
    {
        "title": "见远楼次敏斋陈先生韵",
        "author": "杨公远",
        "content": "目欲穷千里，楼头着意看。\n云横知岫远，野迥觉天宽。\n对景诗怀壮，乘风衣袂寒。\n主人还解事，容我恣凭阑。",
        "dynasty": "宋",
        "collection_info": null
    },
    {
        "title": "次汪制议梅岩韵",
        "author": "杨公远",
        "content": "梅倚幽岩顶，花开碧藓枝。\n了无脂粉态，惟有雪霜姿。\n一点香清远，千年树倔奇。\n和羹风味在，那许浪题诗。",
        "dynasty": "宋",
        "collection_info": null
    },
    {
        "title": "览镜",
        "author": "杨公远",
        "content": "览镜颜非昔，相将老态催。\n青春弹指去，白雪上头来。\n兴逸三杯酒，诗清百咏梅。\n襟期除此外，万事付悠哉。",
        "dynasty": "宋",
        "collection_info": null
    },
    {
        "title": "闰九日",
        "author": "杨公远",
        "content": "九日重逢恼肺肠，世情底事便炎凉。\n今朝有酒还堪醉，不信黄花不復香。",
        "dynasty": "宋",
        "collection_info": null
    },
    {
        "title": "喜晴",
        "author": "杨公远",
        "content": "厌听滴檐声，风回喜乍晴。\n润添新柳重，瘦损落花轻。\n山翠云初敛，溪浑水渐清。\n野人无别事，杖策又郊行。",
        "dynasty": "宋",
        "collection_info": null
    },
    {
        "title": "促织",
        "author": "杨公远",
        "content": "促人机杼意殊深，彻夜啾啾不绝吟。\n莫入五侯庭院去，青蛾红粉少知心。",
        "dynasty": "宋",
        "collection_info": null
    },
    {
        "title": "除夜",
        "author": "杨公远",
        "content": "老境渐相干，饶侬鬓未斑。\n岁华今夜换，天道此时还。\n累重家常俭，身轻心自閒。\n莫愁生计薄，笔底有青山。",
        "dynasty": "宋",
        "collection_info": null
    },
    {
        "title": "再谒紫极宫",
        "author": "杨公远",
        "content": "一去重来已十年，头颅堪笑尚依然。\n何当了却尘纷事，来结梅花纸帐缘。",
        "dynasty": "宋",
        "collection_info": null
    },
    {
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其一",
        "author": "杨公远",
        "content": "疎影横斜水清浅，冰容不比寻常见。\n若非采石谪仙魂，定是汨罗骚客面。\n鹤膝枝低俯镜奁，鸭头波静澄江练。\n凭谁说与老孤山，敢续君诗君莫厌。",
        "dynasty": "宋",
        "collection_info": null
    },
    {
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其二",
        "author": "杨公远",
        "content": "暗香浮动月黄昏，斗转参横月闯门。\n香一线通清晓梦，影千枝写悄诗魂。\n荒寒老屋疎篱处，寂寞断桥流水村。\n青女横陈鸡唱彻，悬知烟雾暝云根。",
        "dynasty": "宋",
        "collection_info": null
    },
    {
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其三",
        "author": "杨公远",
        "content": "雪后园林纔半树，支筇细认孤山路。\n云顽未敛风更严，木冻且僵天欲莫。\n冷蕊依稀无处寻，清香髣髴暗中度。\n翻思立马老坡翁，月上黄昏方得句。",
        "dynasty": "宋",
        "collection_info": null
    },
    {
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其四",
        "author": "杨公远",
        "content": "水边篱落忽横枝，不受狂蜂浪蝶知。\n万紫千红俱寂寞，三花五蕊自新奇。\n风号浪涌连天起，雪作云凝拂地垂。\n此景此时难着脚，输渠耐冷立江湄。",
        "dynasty": "宋",
        "collection_info": null
    },
    {
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其五",
        "author": "杨公远",
        "content": "池水倒窥疎影动，任渠羌管吹三弄。\n碧波清浅浄无痕，老榦槎牙坚耐冻。\n花放羞同桃李场，香来偏恼诗人梦。\n当年曾醉老师雄，翠羽双双疑作凤。",
        "dynasty": "宋",
        "collection_info": null
    },
    {
        "title": "江草塘袖诗言别次韵以饯",
        "author": "杨公远",
        "content": "数日君不来，欲赋莫云诗。\n今朝忽过我，欢然如先期。\n谈论已忘倦，坐卧犹忘机。\n正尔踌躇间，袖出言别诗。\n且知束锦囊，届途无多时。\n使我心为感，使我心为悲。\n此意竟何如，写作送行诗。\n君不鄙我句，喜色形鬚眉。\n明朝天一方，胥会知何时。",
        "dynasty": "宋",
        "collection_info": null
    },
    {
        "title": "次兰皋吴堂长晓起",
        "author": "杨公远",
        "content": "晓起披衣不奈寒，搔头自愧转疎顽。\n吟情冷淡梅花外，画思微茫烟雨间。\n有兴何妨终日醉，无求赢得此生閒。\n要知人事循环理，岁月推移去復还。",
        "dynasty": "宋",
        "collection_info": null
    },
    {
        "title": "生朝",
        "author": "杨公远",
        "content": "浮生四十自今朝，一味清閒宿分招。\n山在笔端长不老，雪于鬓裏幸相饶。\n有时得句难缄口，无事干人懒折腰。\n多谢梅花为我寿，年年先放小溪桥。",
        "dynasty": "宋",
        "collection_info": null
    },
    {
        "title": "贽雨村施权宰",
        "author": "杨公远",
        "content": "旌旆来时桂未华，如今烟柳又藏鸦。\n一尘不着千家月，万象无私满县花。\n草茂圜扉春寂静，吏閒庭院燕諠譁。\n剩膺当路飞腾剡，玉笋催班已有涯。",
        "dynasty": "宋",
        "collection_info": null
    },
    {
        "title": "偶题",
        "author": "杨公远",
        "content": "鹅黄又染柳丝丝，自笑劳生作么为。\n雨耒云耕三寸管，风櫺月牖一联诗。\n酒逢知己何妨醉，事不如人且待时。\n祇恁眼前随分去，展开怀抱豁双眉。",
        "dynasty": "宋",
        "collection_info": null
    },
    {
        "title": "懒",
        "author": "杨公远",
        "content": "疎懒春来分外添，蒲团兀坐地炉边。\n关心事少夜悭梦，酌酒杯多昼亦眠。\n琴有徽絃姑挂壁，诗无眼目谩成篇。\n自怜不似门前柳，才得东风翠拂天。",
        "dynasty": "宋",
        "collection_info": null
    },
    {
        "title": "次黄山中山居韵  其一",
        "author": "杨公远",
        "content": "山居无一事，所得趣何深。\n阅世秋声赋，存心夜气箴。\n步徐携葛杖，兴逸鼓嵇琴。\n最喜疎篱下，悠然见翠岑。",
        "dynasty": "宋",
        "collection_info": null
    },
    {
        "title": "次黄山中山居韵  其二",
        "author": "杨公远",
        "content": "结茅林麓久，老大鬓丝多。\n浮世几棋局，生涯一钓蓑。\n位卑希少室，饮醉达无何。\n勘破红尘事，风恬水不波。",
        "dynasty": "宋",
        "collection_info": null
    },
    {
        "title": "雪月梅",
        "author": "杨公远",
        "content": "寒梅开后雪初晴，敛尽残云月又生。\n月映雪时梅更好，梅横月处雪争明。\n羡渠结伴成三白，添我相亲即四清。\n今夕细吟诗说与，来年此际莫寒盟。",
        "dynasty": "宋",
        "collection_info": null
    },
    {
        "title": "次赵篷窗岁莫",
        "author": "杨公远",
        "content": "人间历日又天颁，造化推移岂暂閒。\n春到却添诗思好，年高何惜鬓毛斑。\n非干己事慵开口，不受人情免厚颜。\n试问近来知我者，梅花之外只青山。",
        "dynasty": "宋",
        "collection_info": null
    },
    {
        "title": "有感",
        "author": "杨公远",
        "content": "勘破浮生且任真，底须苦苦役精神。\n静观历代千张纸，细数英才几掬尘。\n朝市只尊黄阁贵，山林谁念素衣贫。\n何如领取閒风月，赢得襟怀日日春。",
        "dynasty": "宋",
        "collection_info": null
    },
    {
        "title": "旅寓",
        "author": "杨公远",
        "content": "忆昔离家日，村村煮茧香。\n因循淹五月，次第过重阳。\n排闷诗多感，怀归梦最长。\n君言名利事，都只付亡羊。",
        "dynasty": "宋",
        "collection_info": null
    },
    {
        "title": "池塘生春草",
        "author": "杨公远",
        "content": "燕寝凝香梦更清，梦回得句快吟情。\n可怜人化辽天鹤，池上年年草自生。",
        "dynasty": "宋",
        "collection_info": null
    },
    {
        "title": "偶成",
        "author": "杨公远",
        "content": "抱膝长吟更短歌，百年身世易蹉跎。\n事逢如意从来少，诗不惊人空自多。\n暖日烘时花着子，东风吹后草成莎。\n看渠天道无私覆，寒谷阳春有脚么。",
        "dynasty": "宋",
        "collection_info": null
    },
    {
        "title": "次兰皋擘蟹",
        "author": "杨公远",
        "content": "江湖郭索草泥行，不料遭人入鼎烹。\n勇恃甲戈身莫卫，富藏金玉味还清。\n持螯细咀仍三咏，把酒高吟快一生。\n鲈脍侯鲭应退舍，算渠只合伴香橙。",
        "dynasty": "宋",
        "collection_info": null
    },
    {
        "title": "旅寓岑寂中园丁送花四品因赋五绝  其一",
        "author": "杨公远",
        "content": "倚遍阑干日欲斜，春光撩动客思家。\n园丁颇识人岑寂，特地携来四品花。",
        "dynasty": "宋",
        "collection_info": null
    },
    {
        "title": "旅寓岑寂中园丁送花四品因赋五绝  其二",
        "author": "杨公远",
        "content": "玉蕊花开触处芳，甆缾安顿细平章。\n怕渠不肯梅花弟，能趁春风七里香。",
        "dynasty": "宋",
        "collection_info": null
    },
    {
        "title": "旅寓岑寂中园丁送花四品因赋五绝  其三",
        "author": "杨公远",
        "content": "百叶夭桃簇绛绡，向人含笑态妖娆。\n开元天子曾抬举，簪向妃冠恨便消。",
        "dynasty": "宋",
        "collection_info": null
    },
    {
        "title": "旅寓岑寂中园丁送花四品因赋五绝  其四",
        "author": "杨公远",
        "content": "西蜀名花别样芳，玉环睡起试新粧。\n化工还有无情处，祇与胭脂不与香。",
        "dynasty": "宋",
        "collection_info": null
    },
    {
        "title": "旅寓岑寂中园丁送花四品因赋五绝  其五",
        "author": "杨公远",
        "content": "粉绡细剪缀枝条，无奈盈盈笑靥娇。\n最是短篱遥认处，浑如腊雪未全消。",
        "dynasty": "宋",
        "collection_info": null
    },
    {
        "title": "次菊坡汪判丞",
        "author": "杨公远",
        "content": "襟期坡上菊，禀得一天秋。\n德述须银管，诗吟耸玉楼。\n不关心富贵，爱隠迹林丘。\n只恐符商梦，桃源莫可留。",
        "dynasty": "宋",
        "collection_info": null
    },
    {
        "title": "次兰皋秋感",
        "author": "杨公远",
        "content": "向晚郊墟送嫩凉，征鸿点点又南翔。\n年光迅似离弦箭，世事艰于上水航。\n月不冷炎来户牖，诗多凄怨感蛩螀。\n秋容莫道全萧索，篱菊芙蓉竞试粧。",
        "dynasty": "宋",
        "collection_info": null
    },
    {
        "title": "次宋省斋立秋",
        "author": "杨公远",
        "content": "纔见春花荣，又见春花谢。\n花谢绿成阴，瞬目逢炎夏。\n谁知俯仰间，祝融便回驾。\n却喜西风来，美矣难酬价。\n且效柴桑人，寄傲南窗下。\n此意自领会，那许傍人借。\n所愿无荣辱，静中观物化。",
        "dynasty": "宋",
        "collection_info": null
    },
    {
        "title": "病腰",
        "author": "杨公远",
        "content": "偶病腰疼失步伤，艰行终日坐胡床。\n非干骑鹤因钱重，岂是悬鱼为带长。\n倒屣蔡邕那敢效，休官陶令却相当。\n名方细检无良剂，祇好频频酌酒浆。",
        "dynasty": "宋",
        "collection_info": null
    },
    {
        "title": "雪  其一",
        "author": "杨公远",
        "content": "万籁更深寂不鸣，窗间恍觉月微明。\n情知是雪疑非雪，忽听前村折竹声。",
        "dynasty": "宋",
        "collection_info": null
    },
    {
        "title": "雪  其二",
        "author": "杨公远",
        "content": "无奈风威冷逼衾，起来搔首更披襟。\n方知搅下漫空雪，已积阶前尺许深。",
        "dynasty": "宋",
        "collection_info": null
    },
    {
        "title": "雪  其三",
        "author": "杨公远",
        "content": "祇应王母宴瑶池，宴罢羣仙趁醉归。\n驾凤鞭鸾仍驭鹤，满空风捲羽毛飞。",
        "dynasty": "宋",
        "collection_info": null
    },
    {
        "title": "雪  其四",
        "author": "杨公远",
        "content": "天教尘世换规模，万象忧愁心未孚。\n一夜苍松鬚白尽，青山顿觉老头颅。",
        "dynasty": "宋",
        "collection_info": null
    },
    {
        "title": "雪  其五",
        "author": "杨公远",
        "content": "堆琼积玉遍阶除，个是骚人富贵余。\n莫道得渠无用处，寒窗能映夜观书。",
        "dynasty": "宋",
        "collection_info": null
    },
    {
        "title": "雪  其六",
        "author": "杨公远",
        "content": "造化须臾变物华，园林无处不梅花。\n三间矮屋清溪上，疑似林逋处士家。",
        "dynasty": "宋",
        "collection_info": null
    },
    {
        "title": "雪  其七",
        "author": "杨公远",
        "content": "喧呼童稚塑狮儿，髣髴形模便有威。\n枯炭点睛铃用橘，酒杯迭迭印毛衣。",
        "dynasty": "宋",
        "collection_info": null
    },
    {
        "title": "雪  其八",
        "author": "杨公远",
        "content": "腊前三白兆丰年，此话农家万古传。\n近值世更人事改，生民全藉老天怜。",
        "dynasty": "宋",
        "collection_info": null
    },
    {
        "title": "雪  其九",
        "author": "杨公远",
        "content": "雪满干坤月满天，剡溪风景尚依然。\n戴逵仙去徽之死，乘兴无人更棹船。",
        "dynasty": "宋",
        "collection_info": null
    },
    {
        "title": "雪  其一○",
        "author": "杨公远",
        "content": "彻夜阴风恣怒号，谁家帐底饮羊羔。\n何如榾柮炉边坐，雪水煎茶兴味高。",
        "dynasty": "宋",
        "collection_info": null
    },
    {
        "title": "春夜雪再用韵  其一",
        "author": "杨公远",
        "content": "东风怒撼树梢鸣，冻住顽云黯不明。\n兀坐炉边閒侧耳，春虫撩乱扑窗声。",
        "dynasty": "宋",
        "collection_info": null
    },
    {
        "title": "春夜雪再用韵  其二",
        "author": "杨公远",
        "content": "向晓披衣更拥衾，略无一事恼胸襟。\n起来点检窗前雪，地上无多屋上深。",
        "dynasty": "宋",
        "collection_info": null
    },
    {
        "title": "春夜雪再用韵  其三",
        "author": "杨公远",
        "content": "诗梦关情草满池，东皇已向岁前归。\n怪渠杨柳摇金未，底事漫空絮便飞。",
        "dynasty": "宋",
        "collection_info": null
    },
    {
        "title": "春夜雪再用韵  其四",
        "author": "杨公远",
        "content": "江梅带雪状糢糊，梅雪相逢意不孚。\n雪逊无香梅逊白，雪消梅现旧头颅。",
        "dynasty": "宋",
        "collection_info": null
    },
    {
        "title": "春夜雪再用韵  其五",
        "author": "杨公远",
        "content": "茆檐堆积未消除，仔细观来半尺余。\n腊后春前知几白，丰年可卜史官书。",
        "dynasty": "宋",
        "collection_info": null
    },
    {
        "title": "春夜雪再用韵  其六",
        "author": "杨公远",
        "content": "琼林玉树竞奢华，老眼光摇眩有花。\n莫是幻成银色界，楼台胜处梵王家。",
        "dynasty": "宋",
        "collection_info": null
    },
    {
        "title": "春夜雪再用韵  其七",
        "author": "杨公远",
        "content": "仙禽洒羽半天飞，疑是归来老令威。\n粧点江乡堪入画，渔翁披得满蓑衣。",
        "dynasty": "宋",
        "collection_info": null
    },
    {
        "title": "春夜雪再用韵  其八",
        "author": "杨公远",
        "content": "数声爆竹入新年，万紫千红信息传。\n巽二搀先施妙手，花开顷刻更堪怜。",
        "dynasty": "宋",
        "collection_info": null
    },
    {
        "title": "春夜雪再用韵  其九",
        "author": "杨公远",
        "content": "一色寰区水墨天，了无尘翳自天然。\n惜乎官禁缾无酒，胜赏空辜药玉船。",
        "dynasty": "宋",
        "collection_info": null
    },
    {
        "title": "春夜雪再用韵  其一○",
        "author": "杨公远",
        "content": "雪霁风犹万窍号，微吟拥鼻袖无羔。\n一寒如此还风味，和得诗成句法高。",
        "dynasty": "宋",
        "collection_info": null
    },
    {
        "title": "苦雨",
        "author": "杨公远",
        "content": "滴碎空阶颇厌听，恼人况又近清明。\n三分春忽二分过，十日天无一日晴。\n寒沁柳眉愁寂寂，湿凝花脸泪盈盈。\n苍穹好悯云霓望，留作甘霖助有成。",
        "dynasty": "宋",
        "collection_info": null
    },
    {
        "title": "次罗梅谷诗画总观",
        "author": "杨公远",
        "content": "梅谷梅应占作魁，不论时节遣花开。\n传真旧说华光老，诗到林逋俱压倒。\n华光去后谁逼真，补之笔底生阳春。\n月香水影许多态，竹外斜枝奇且怪。\n后来若问谁解无声兼有声，须还梅谷野趣相与共推评。",
        "dynasty": "宋",
        "collection_info": null
    },
    {
        "title": "雪消",
        "author": "杨公远",
        "content": "风姨剪水作花钿，铺遍干坤惜不坚。\n滑滑淤泥溶暖日，潺潺檐溜滴晴天。\n山头白了青还在，梅脸肥添瘦復前。\n倒指兼旬犹是腊，愿期再作兆丰年。",
        "dynasty": "宋",
        "collection_info": null
    },
    {
        "title": "次宋省斋木犀  其一",
        "author": "杨公远",
        "content": "西风生桂子，香色总关情。\n篱菊宜交友，山矾可弟兄。\n惯承秋露重，独占楚天清。\n对此须吟句，呼童索管城。",
        "dynasty": "宋",
        "collection_info": null
    },
    {
        "title": "次宋省斋木犀  其二",
        "author": "杨公远",
        "content": "颢气清如许，全钟在木犀。\n碎金羞色浅，片脑愧香低。\n根析蟾宫种，诗吟茧纸题。\n折来供鼻观，何用上天梯。",
        "dynasty": "宋",
        "collection_info": null
    },
    {
        "title": "见竹溪罗权府",
        "author": "杨公远",
        "content": "琅玕万箇碧云深，长覆晴川数亩阴。\n渭水侯封元有节，葛陂龙化本无心。\n波光静处涵清影，滩濑鸣时和好音。\n除却寒流相映外，此君那许俗尘侵。",
        "dynasty": "宋",
        "collection_info": null
    },
    {
        "title": "见古梅吴府教",
        "author": "杨公远",
        "content": "万木风饕冻欲痴，孤根逗暖正斯时。\n树槎牙历百千岁，花摘索开三两枝。\n兄弟山矾应未称，交朋松竹恐相宜。\n玉堂标致和羹味，可是香名满世知。",
        "dynasty": "宋",
        "collection_info": null
    },
    {
        "title": "次宋省斋怀竹洲",
        "author": "杨公远",
        "content": "苍洲无恙在，依旧匝溪湾。\n阑护竹三径，屋环梅数间。\n幽池生草梦，危石绣苔斑。\n遥想衔杯处，何曾醉玉山。",
        "dynasty": "宋",
        "collection_info": null
    },
    {
        "title": "探梅",
        "author": "杨公远",
        "content": "傍水寻梅步水湄，轻寒轻暖日斜时。\n不辞二里还三里，且看南枝又北枝。\n蘂胜珠圆香胜脑，花如玉洁蔕如脂。\n绝怜疎影横清浅，欲为题诗未敢诗。",
        "dynasty": "宋",
        "collection_info": null
    },
    {
        "title": "次省斋桂花",
        "author": "杨公远",
        "content": "羡君诗句正而葩，閒对西风赋桂花。\n可惜分来蟾窟种，如今开遍野人家。",
        "dynasty": "宋",
        "collection_info": null
    },
    {
        "title": "池上芙蓉",
        "author": "杨公远",
        "content": "小池擎雨已无荷，池上芙蓉映碧波。\n初试晨粧铜镜浄，未醒卯醉玉颜酡。\n一秋造化全钟此，十月风光尚属他。\n除却篱边丛菊伴，别谁能奈晓霜何。",
        "dynasty": "宋",
        "collection_info": null
    },
    {
        "title": "次朋山郑管辖韵",
        "author": "杨公远",
        "content": "朋山心与白云閒，一点尘嚣不可干。\n披褐朝真香篆袅，登坛召将剑芒寒。\n棋枰子落鸣飞雹，石鼎茶煎吼怒湍。\n待得功成丹九转，愿随鸡犬事刘安。",
        "dynasty": "宋",
        "collection_info": null
    },
    {
        "title": "次赵都使心田寿域韵",
        "author": "杨公远",
        "content": "非园非圃亦非垧，寸地无多好力耕。\n岂藉锄犁开旷荡，但除尘垢自和平。\n云收月挂天长浄，水止风恬浪不生。\n寿域预营真得所，王家茧室可齐名。",
        "dynasty": "宋",
        "collection_info": null
    },
    {
        "title": "借汪路教韵题赵东麓判丞临清堂",
        "author": "杨公远",
        "content": "结屋俯清溪，萧然迥出奇。\n书藏千万卷，梅浸两三枝。\n入竹风声细，移花日影迟。\n乐山仍乐水，何虑復何思。\n菊有陶潜逸，兰无屈子悲。\n娱情琴上操，遣兴局间棋。\n对客频倾酒，临流剩赋诗。\n要将閒度日，只恐道关时。\n触目多幽致，留题总色丝。\n细吟增敬羡，貂续匪佳辞。",
        "dynasty": "宋",
        "collection_info": null
    },
    {
        "title": "远浦归帆",
        "author": "杨公远",
        "content": "江山胜处簇人家，楼阁重重枕水涯。\n试倚阑干凝望眼，帆归远浦隔芦花。",
        "dynasty": "宋",
        "collection_info": null
    },
    {
        "title": "烟寺晚钟",
        "author": "杨公远",
        "content": "山寺钟敲晚照残，僧归云暝费跻攀。\n浮屠屹立巅崖顶，恰在烟岚紫翠间。",
        "dynasty": "宋",
        "collection_info": null
    },
    {
        "title": "平沙起鴈",
        "author": "杨公远",
        "content": "极目青山带夕阳，平沙漠漠水茫茫。\n几声渔笛芦花外，惊起斜飞鴈一行。",
        "dynasty": "宋",
        "collection_info": null
    },
    {
        "title": "江天莫雪",
        "author": "杨公远",
        "content": "垂垂四幕冻云顽，万木号风晚更寒。\n繫缆渔人归去后，乱飞柳絮满江干。",
        "dynasty": "宋",
        "collection_info": null
    },
    {
        "title": "潇湘夜雨",
        "author": "杨公远",
        "content": "薄莫维舟古岸边，浓云泼墨暗江天。\n道林岳麓知何处，雨打篷窗夜不眠。",
        "dynasty": "宋",
        "collection_info": null
    },
    {
        "title": "洞庭秋月",
        "author": "杨公远",
        "content": "月色湖天浸岳城，芦花渺渺白铺汀。\n玻瓈万顷清无滓，只有君山一点青。",
        "dynasty": "宋",
        "collection_info": null
    },
    {
        "title": "山市晴岚",
        "author": "杨公远",
        "content": "横岚髣髴抹高冈，村市人家酿秫香。\n溪上晓来争渡急，裹盐沽酒趁虚忙。",
        "dynasty": "宋",
        "collection_info": null
    },
    {
        "title": "渔村夕照",
        "author": "杨公远",
        "content": "一簇渔家古渡头，生涯只在几扁舟。\n归来晒网斜阳外，欵乃数声烟树秋。",
        "dynasty": "宋",
        "collection_info": null
    },
    {
        "title": "上赵相公  其一",
        "author": "杨公远",
        "content": "天教古歙巧遭逢，和气熏蒸蚕麦丰。\n重见龚黄宣德化，再生韩柳振文风。\n万间广厦人人共，千里明蟾处处同。\n端的相门还拜相，鲁公行即继周公。",
        "dynasty": "宋",
        "collection_info": null
    },
    {
        "title": "上赵相公  其二",
        "author": "杨公远",
        "content": "彻骨清贫颇自怜，生涯淡薄只随缘。\n搜罗景象画多趣，抖擞襟期诗几篇。\n毛颖漫供烟雨耒，石泓聊当稻粱田。\n化炉倘赐甄陶意，便是人生际遇年。",
        "dynasty": "宋",
        "collection_info": null
    },
    {
        "title": "次姚吏隠惠诗韵",
        "author": "杨公远",
        "content": "相逢一笑信前缘，闻道先吾岂较年。\n洒落襟期良夜月，冲融气宇小春天。\n喜评曲直人间事，懒问肥硗郭外田。\n忙裏依然清兴在，时时不吝惠新篇。",
        "dynasty": "宋",
        "collection_info": null
    },
    {
        "title": "龙金庵次壁间韵",
        "author": "杨公远",
        "content": "续得远公派，结庵千仞巅。\n利名俱拚舍，寒暑任推迁。\n供佛燃香篆，餐松嚥石泉。\n箇中三昧处，克广自无边。",
        "dynasty": "宋",
        "collection_info": null
    },
    {
        "title": "学稼",
        "author": "杨公远",
        "content": "尘埃面目半生勤，去住浑如出岫云。\n腹馁谩挥求米帖，囊空徒诵送穷文。\n诗书满架何堪煮，稌黍盈畴政乐闻。\n欲办烟蓑并雨笠，愿随田叟学耕耘。",
        "dynasty": "宋",
        "collection_info": null
    },
    {
        "title": "学圃",
        "author": "杨公远",
        "content": "萧然身世尽宽舒，剩有工夫学种蔬。\n每汲清泉勤抱瓮，旋锄荒圃谩携书。\n绿葵紫芥香尤美，春韭秋菘味有余。\n时撷鲜苗烹石铫，朱门肉食不如渠。",
        "dynasty": "宋",
        "collection_info": null
    },
    {
        "title": "学渔",
        "author": "杨公远",
        "content": "年来懒问是和非，谩向沧浪理钓矶。\n折取绿荷充蒻笠，收将红芰缉蓑衣。\n秋风莼菜鲈堪脍，春水桃花鳜正肥。\n身逐烟波逃世虑，沙鸥汀鹭共忘机。",
        "dynasty": "宋",
        "collection_info": null
    },
    {
        "title": "学樵",
        "author": "杨公远",
        "content": "因嫌踪迹混尘嚣，腰斧高歌去采樵。\n欲效买臣无贵骨，何如王质有仙标。\n丁丁伐木空山外，轧轧肩薪小径遥。\n一任雪天霜月夜，且将带叶地炉烧。",
        "dynasty": "宋",
        "collection_info": null
    },
    {
        "title": "次江草塘",
        "author": "杨公远",
        "content": "西堂梦彻草塘春，得句浑无半点尘。\n却喜寥寥千古后，只今分付与诗人。",
        "dynasty": "宋",
        "collection_info": null
    },
    {
        "title": "次黄山中进退韵以饯",
        "author": "杨公远",
        "content": "会聚浑无定，云萍一样观。\n今朝酬俚句，明日隔重山。\n鸿便书须寄，秋期盟莫寒。\n算来无远别，底用唱阳关。",
        "dynasty": "宋",
        "collection_info": null
    },
    {
        "title": "次吴篁屿赠别",
        "author": "杨公远",
        "content": "每嗟人世等浮沤，会聚如云散復收。\n诗赋别情无白雪，酒浇离思有青州。\n见梅须寄一枝信，对月还关两地愁。\n此去若逢风雨夜，肯思细话对床不。",
        "dynasty": "宋",
        "collection_info": null
    },
    {
        "title": "次余静庵寒夜诗思  其一",
        "author": "杨公远",
        "content": "地炉煨芋栗，兀坐数寒更。\n香篆消重爇，银釭剔復明。\n月穿窗隙过，风拂树梢鸣。\n唤醒吟边兴，敲推睡不成。",
        "dynasty": "宋",
        "collection_info": null
    },
    {
        "title": "次余静庵寒夜诗思  其二",
        "author": "杨公远",
        "content": "拂拭蒲团坐，从渠岁事更。\n年来心益壮，老去眼增明。\n月牖描梅影，风檐撼铎鸣。\n撩侬诗兴动，得句自天成。",
        "dynasty": "宋",
        "collection_info": null
    },
    {
        "title": "蜡梅",
        "author": "杨公远",
        "content": "一种孤芳别样奇，化工镕蜡雪霜时。\n正怜粉蝶归何处，却怪黄蜂集满枝。\n衣效道粧香惹袖，面侔佛相脸无脂。\n清名也受梅花号，底事林逋不赠诗。",
        "dynasty": "宋",
        "collection_info": null
    },
    {
        "title": "逗春海棠",
        "author": "杨公远",
        "content": "蜀地名花迥出奇，玉环卯醉未醒时。\n只开春暖二三月，偶冒冬寒四五枝。\n晓带清霜浓傅粉，晚迎红日淡匀脂。\n惜渠未敢轻攀折，子美如何少得诗。",
        "dynasty": "宋",
        "collection_info": null
    },
    {
        "title": "除夜",
        "author": "杨公远",
        "content": "檐溜声中送旧年，团圞笑语不成眠。\n忽惊雷吼三更后，始悟春回半月前。\n桃板欲题诗未稳，灯花频结兆开先。\n明朝贺客无祗待，汲水煎茶当酒传。",
        "dynasty": "宋",
        "collection_info": null
    },
    {
        "title": "次黄山中首尾吟",
        "author": "杨公远",
        "content": "双井源流绰有声，襟期一片玉壶清。\n吟成物外风骚句，付与人间月旦评。\n随柳问花知雅兴，论心握手见交情。\n英雄标致真难敌，双井源流绰有声。",
        "dynasty": "宋",
        "collection_info": null
    },
    {
        "title": "初度寓郡",
        "author": "杨公远",
        "content": "得失荣枯付分休，康强之外復何求。\n灵台洞彻天无夜，银海精明月正秋。\n谩赋律章酬诞节，旋沽官醖破羁愁。\n生来结得梅花伴，长占春风第一筹。",
        "dynasty": "宋",
        "collection_info": null
    },
    {
        "title": "次余静庵晚望欲雪",
        "author": "杨公远",
        "content": "凝眸天欲莫，乌鹊认巢归。\n万窍号风急，千林脱叶稀。\n云顽垂地暝，屋冷带烟霏。\n默想滕郎意，商量剪水飞。",
        "dynasty": "宋",
        "collection_info": null
    },
    {
        "title": "再韵",
        "author": "杨公远",
        "content": "牧竖横清笛，骑牛引犊归。\n阴凝山髣髴，暝合树依稀。\n风逼衣裘冷，天将雨雪霏。\n倚阑遥睇处，接翅有鸦飞。",
        "dynasty": "宋",
        "collection_info": null
    },
    {
        "title": "自述",
        "author": "杨公远",
        "content": "年踰半百颇酸心，眼底朋俦试选抡。\n松竹梅花三益友，诗书画卷一閒人。\n北窗高卧那非乐，南阮甘贫只任真。\n却喜生无荣辱事，底须姓字动朝绅。",
        "dynasty": "宋",
        "collection_info": null
    },
    {
        "title": "次宋省斋问月",
        "author": "杨公远",
        "content": "开樽酹酒问婵娟，来照人间是几年。\n从古到今今復古，纔圆又缺缺还圆。\n隔千里共何同异，描万象真无丑妍。\n最是婆娑仙桂树，新枝不长出青天。",
        "dynasty": "宋",
        "collection_info": null
    },
    {
        "title": "借张山长韵呈方虚谷  其一",
        "author": "杨公远",
        "content": "幡然何事赋归来，领略黄山酬玉杯。\n敲月几编虽满世，泽民一念未宜灰。\n笑呼臞鹤梅边去，旋买寒花竹外栽。\n襟度汪汪千万顷，眼青应为野人开。",
        "dynasty": "宋",
        "collection_info": null
    },
    {
        "title": "借张山长韵呈方虚谷  其二",
        "author": "杨公远",
        "content": "归来默坐似心斋，南北曾穿几緉鞋。\n踏遍关河才思古，名知草木宦情佳。\n桐江胜景归吟卷，练水寒云入壮怀。\n试数时贤谁敢并，苏黄端的是同侪。",
        "dynasty": "宋",
        "collection_info": null
    },
    {
        "title": "借张山长韵呈方虚谷  其三",
        "author": "杨公远",
        "content": "楼台寂寂白云堆，三径萦迂锁翠苔。\n怪得菊松多喜色，祇缘琴鹤已归来。\n人瞻北斗光尤灿，门对南山掩復开。\n野客再持漫刺谒，不应袖手又空回。",
        "dynasty": "宋",
        "collection_info": null
    },
    {
        "title": "次韵别黄山中",
        "author": "杨公远",
        "content": "相逢祇在万山阿，每愧才疎藉琢磨。\n昨日忽来明日去，会时常少别时多。\n茶聊当酒匆匆话，诗为言怀细细哦。\n折得梅花须寄我，不然携杖早相过。",
        "dynasty": "宋",
        "collection_info": null
    },
    {
        "title": "九日",
        "author": "杨公远",
        "content": "造化推移秋意深，安排景物逐时新。\n又逢九日寒花节，不觉三年逆旅身。\n乌帽恋头浑忤俗，白衣送酒竟无人。\n翻思杜牧牛山句，谁解清吟继后尘。",
        "dynasty": "宋",
        "collection_info": null
    },
    {
        "title": "次宋省斋九月十日",
        "author": "杨公远",
        "content": "恰说重阳又罢休，奈何乌兔去悠悠。\n可怜节后人心别，未信花前蝶意愁。\n病裏不禁三盏酒，客中虚负一年秋。\n来年昨日登高兴，强健还能痛饮不。",
        "dynasty": "宋",
        "collection_info": null
    },
    {
        "title": "次省斋韵觅友梅索笑集不蒙见惠再借韵",
        "author": "杨公远",
        "content": "巨编藏古锦，风雅续遗音。\n雷电欲下取，辟易不敢侵。\n真趣谁领会，一如陶潜琴。\n所言正而大，讵比郑声淫。\n疑有造化炉，炼铁成黄金。\n箇是绝世宝，何必问西琛。\n有时吟竹外，竹影弄清阴。\n有时歌梅边，梅香散水沈。\n所以形之句，毋乃得之心。\n俗子敢再请，幸尔勿沈吟。",
        "dynasty": "宋",
        "collection_info": null
    },
    {
        "title": "次宋省斋七夕雨  其一",
        "author": "杨公远",
        "content": "自笑生来作么为，百无一解太痴愚。\n今宵欲觅天孙巧，未审天孙乞我无。",
        "dynasty": "宋",
        "collection_info": null
    },
    {
        "title": "次宋省斋七夕雨  其二",
        "author": "杨公远",
        "content": "织女河边渡鹊桥，风吹仙袂举飘飘。\n洗车一夜霶𩃱雨，图得人间起旱苗。",
        "dynasty": "宋",
        "collection_info": null
    },
    {
        "title": "次宋省斋七夕雨  其三",
        "author": "杨公远",
        "content": "人言此夕会双星，騃女痴儿竞乞灵。\n学织学耕非我事，何如牛角自横经。",
        "dynasty": "宋",
        "collection_info": null
    },
    {
        "title": "次姚舍人  其一",
        "author": "杨公远",
        "content": "披起绵衣换葛裘，不禁时序去悠悠。\n吴江枫老萧萧下，紫塞鸿归点点秋。\n几幅蛮笺诗状景，一声羌笛客凭楼。\n羁怀正此无聊奈，细雨檐花分外愁。",
        "dynasty": "宋",
        "collection_info": null
    },
    {
        "title": "次姚舍人  其二",
        "author": "杨公远",
        "content": "斜岸乌纱落魄裘，得宽閒处且悠悠。\n任渠名利浓于酒，顾我情怀淡似秋。\n黄菊苍松陶令宅，清风明月庾公楼。\n翻思二老今何在，景物依然恼客愁。",
        "dynasty": "宋",
        "collection_info": null
    },
    {
        "title": "次友梅编校独卧床",
        "author": "杨公远",
        "content": "梅花纸帐伴书窗，毡褥平铺小小床。\n趺膝横琴情自适，曲肱当枕乐偏长。\n诗魂直透冰霜国，衾锦那沾粉腻香。\n丈五日高眠正熟，不知前古又三皇。",
        "dynasty": "宋",
        "collection_info": null
    },
    {
        "title": "癸未元日",
        "author": "杨公远",
        "content": "桃板休题只任真，也无艰苦与悲辛。\n屠苏后饮身虽老，毛颖频挥道不贫。\n昨夜灯花今岁兆，今朝元日昨宵春。\n迩来时俗全非古，乌帽长衫能几人。",
        "dynasty": "宋",
        "collection_info": null
    },
    {
        "title": "铜缾簪梅",
        "author": "杨公远",
        "content": "梅花点点自清真，雪虐风饕苦且辛。\n白玉堂开虽是贵，古铜缾浸亦非贫。\n爱渠夜写灯前影，类我时挥笔底春。\n雅趣有谁能领会，华光已后更无人。",
        "dynasty": "宋",
        "collection_info": null
    },
    {
        "title": "游南山次刘晓窗韵二首  其一",
        "author": "杨公远",
        "content": "神仙窟宅白云扃，山径迂迴峻復平。\n烟冷恐遗丹竈在，草深不向斗坛生。\n市廛尘隔二三里，岩谷禽啼一两声。\n莫讶此来仙不见，遥岑寸碧眼增明。",
        "dynasty": "宋",
        "collection_info": null
    },
    {
        "title": "游南山次刘晓窗韵二首  其二",
        "author": "杨公远",
        "content": "李白曾来问姓名，宣平疑是古初平。\n负薪出处天将曙，沽酒归时月又生。\n鸡啄遗丹非有意，瓢悬老树寂无声。\n寒泉满沼依然在，静夜长涵星斗明。",
        "dynasty": "宋",
        "collection_info": null
    },
    {
        "title": "龙金庵次黄山中",
        "author": "杨公远",
        "content": "清风明月逐时新，天付幽人直万金。\n和得诗成无箇事，来时可惜不携琴。",
        "dynasty": "宋",
        "collection_info": null
    },
    {
        "title": "龙金庵借张山长韵",
        "author": "杨公远",
        "content": "道人结屋万山阿，趺坐焚香意味多。\n尘事不干心已寂，年华易度髮难皤。\n薇烹石铫供常馔，茶煮山泉当太和。\n我亦非贪名利者，拟来入社许侬么。",
        "dynasty": "宋",
        "collection_info": null
    },
    {
        "title": "题徐氏聚秀楼",
        "author": "杨公远",
        "content": "轮奂危危百尺楼，阑干徙倚豁双眸。\n插天万仞黄山耸，遶郭千寻练水流。\n风月不消钱可买，主宾须要味相投。\n四时景物俱收敛，引得诗人竞唱酬。",
        "dynasty": "宋",
        "collection_info": null
    },
    {
        "title": "残梅",
        "author": "杨公远",
        "content": "暗香消歇粉粧残，点点虚庭碧藓间。\n却怪贫家新富贵，地茵纯用鹿胎斑。",
        "dynasty": "宋",
        "collection_info": null
    },
    {
        "title": "还刘晓窗吟卷就用卷端韵",
        "author": "杨公远",
        "content": "细观吟卷压阳春，字字新奇绝点尘。\n既已学诗兼学礼，底须忧道更忧贫。\n鸟啼花落萧閒日，月白风清自在身。\n内景通明谁会得，窗寒曙色正精神。",
        "dynasty": "宋",
        "collection_info": null
    },
    {
        "title": "诗家",
        "author": "杨公远",
        "content": "松下云根迂菊径，梅边竹外着茆茨。\n天教管领閒风月，得句无非妙色丝。",
        "dynasty": "宋",
        "collection_info": null
    },
    {
        "title": "诗坛",
        "author": "杨公远",
        "content": "突兀骚坛依汉立，英豪元帅凛霜威。\n四时景物知多少，一一投降听指挥。",
        "dynasty": "宋",
        "collection_info": null
    },
    {
        "title": "诗将",
        "author": "杨公远",
        "content": "草木森罗归队伍，溪山辽遶作城池。\n运筹决胜应无敌，郊岛从旁作鼓旗。",
        "dynasty": "宋",
        "collection_info": null
    },
    {
        "title": "诗匠",
        "author": "杨公远",
        "content": "吴刚运斧惟修月，轮扁挥斤妙斲轮。\n好句何须劳斧凿，无痕无迹自天真。",
        "dynasty": "宋",
        "collection_info": null
    },
    {
        "title": "诗笔",
        "author": "杨公远",
        "content": "银管空虚藏兔颖，冰怀磊磈吐天葩。\n有时挥扫浑无碍，尽道毫锋自有花。",
        "dynasty": "宋",
        "collection_info": null
    },
    {
        "title": "诗筒",
        "author": "杨公远",
        "content": "短篇吟了长篇续，旧韵酬成新韵催。\n一节此君缄锦绣，奚奴携去又携来。",
        "dynasty": "宋",
        "collection_info": null
    },
    {
        "title": "诗牌",
        "author": "杨公远",
        "content": "閒亭虚阁多标揭，旧句新篇各斗工。\n为拂尘埃题数语，敢期他日碧沙笼。",
        "dynasty": "宋",
        "collection_info": null
    },
    {
        "title": "诗壁",
        "author": "杨公远",
        "content": "一方素壁龙蛇走，几首新诗冰雪清。\n语好惊人看不足，教侬技痒动吟情。",
        "dynasty": "宋",
        "collection_info": null
    },
    {
        "title": "诗癖",
        "author": "杨公远",
        "content": "生来性癖耽佳句，吟得诗成似有神。\n险语岂惟惊鬼胆，直须字字要惊人。",
        "dynasty": "宋",
        "collection_info": null
    },
    {
        "title": "诗狂",
        "author": "杨公远",
        "content": "掬取长江供砚水，借将碧汉作蛮笺。\n兴来拈起如椽笔，大咏高吟欲上天。",
        "dynasty": "宋",
        "collection_info": null
    },
    {
        "title": "蝶  其一",
        "author": "杨公远",
        "content": "磔索银鬚细，翩翩粉翅柔。\n百花巡已遍，入梦戏庄周。",
        "dynasty": "宋",
        "collection_info": null
    },
    {
        "title": "蝶  其二",
        "author": "杨公远",
        "content": "款款穿芳径，双双度短墙。\n不知身是幻，抵死恋花香。",
        "dynasty": "宋",
        "collection_info": null
    },
    {
        "title": "自笑  其一",
        "author": "杨公远",
        "content": "自笑人生立世难，甘辛滋味饱曾参。\n头颅潦倒梅横雪，心地通明月印潭。\n诗欠惊人徒着意，事多忤俗更休谈。\n何如领略三杯酒，不必如泥只半酣。",
        "dynasty": "宋",
        "collection_info": null
    },
    {
        "title": "自笑  其二",
        "author": "杨公远",
        "content": "东郊结屋恰三间，景物供吟要细参。\n红日射芒穿密树，青山倒影浴寒潭。\n樵虽分席当时话，客为同心尽日谈。\n最是北窗高卧处，如雷鼻息睡偏酣。",
        "dynasty": "宋",
        "collection_info": null
    },
    {
        "title": "癸未中秋",
        "author": "杨公远",
        "content": "凉入郊墟暑渐微，奈何节序暗推移。\n景逢三五秋分夜，光异寻常月满时。\n按舞霓裳仙绰约，长舂灵药兔迷离。\n广寒宫桂花空发，近世无人折一枝。",
        "dynasty": "宋",
        "collection_info": null
    },
    {
        "title": "次程国舍",
        "author": "杨公远",
        "content": "欲坐春风欠宿缘，识荆琳宇忆当年。\n初逢脱略知心地，再见从容值暑天。\n万卷诗书君有种，一犁烟雨我无田。\n晓来喜报檐前鹊，忽得珠玑璨两篇。",
        "dynasty": "宋",
        "collection_info": null
    },
    {
        "title": "夷齐",
        "author": "杨公远",
        "content": "因请休兵谏不行，首阳遁迹似沽名。\n既言不食周家粟，薇蕨谁家土上生。",
        "dynasty": "宋",
        "collection_info": null
    },
    {
        "title": "呈康总管相公",
        "author": "杨公远",
        "content": "古汴文章伯，来为我郡侯。\n一心天不夜，千里月长秋。\n政压龚黄辈，诗侪李杜俦。\n雷门持布鼓，肯瞩电光不。",
        "dynasty": "宋",
        "collection_info": null
    },
    {
        "title": "九日",
        "author": "杨公远",
        "content": "满城风雨霍然开，不负登临亦快哉。\n时俗半无乌帽堕，世情那有白衣来。\n且沽薄酒酬佳节，欲赋新诗愧短才。\n折得黄花簪两鬓，任渠两鬓自毰毸。",
        "dynasty": "宋",
        "collection_info": null
    },
    {
        "title": "十日宋省斋有诗谓不及同登南山独步乌聊山",
        "author": "杨公远",
        "content": "我辈登高崄更遥，闻君独步上乌聊。\n休嗟昨日浑无兴，须信明年尚有条。\n节后黄花香未减，年高黑鬓雪偏饶。\n拂笺续罢新诗句，回首重阳越一朝。",
        "dynasty": "宋",
        "collection_info": null
    },
    {
        "title": "孙芝田见示吟编一诗捲锦",
        "author": "杨公远",
        "content": "细诵芝田诗一编，了无斧凿自天然。\n豪雄虹抹斜阳外，雅淡梅横缺月边。\n点石化金非是幻，脱胎换骨欲成仙。\n箇般才调真难敌，行看鸡林声价传。",
        "dynasty": "宋",
        "collection_info": null
    },
    {
        "title": "重阳已过半月菊花方开  其一",
        "author": "杨公远",
        "content": "过了重阳半月余，菊花方见放东篱。\n香清不减登山日，色好偏过泛酒时。\n餐落英真成浪语，存荒径岂是虚辞。\n生来宁耐风霜挫，晚节腾芳满世知。",
        "dynasty": "宋",
        "collection_info": null
    },
    {
        "title": "重阳已过半月菊花方开  其二",
        "author": "杨公远",
        "content": "西风转北又旬余，才见黄花粲短篱。\n底事不开重九日，何心却趁小春时。\n芳传栗里陶潜径，香入离骚屈子辞。\n不肯趋时真隠逸，岂教尘世俗人知。",
        "dynasty": "宋",
        "collection_info": null
    },
    {
        "title": "子陵",
        "author": "杨公远",
        "content": "三聘玄纁莫可辞，此行为满故人思。\n一宵共榻论心事，却被司天太史知。",
        "dynasty": "宋",
        "collection_info": null
    },
    {
        "title": "和靖",
        "author": "杨公远",
        "content": "湖上吟翁道味长，孤坟今已草成荒。\n姓名犹寄梅花上，一度开时一度香。",
        "dynasty": "宋",
        "collection_info": null
    },
    {
        "title": "万竹乃竹洲曾孙也万竹子常新恩弃儒于干明入道伯父友梅以诗饯之因次韵",
        "author": "杨公远",
        "content": "洲上檀栾竹万竿，此君得所一般般。\n根虽易地终无异，操直参天也不难。\n冠借皮为疑斗灿，杖凭枝作觉龙寒。\n步虚词罢幽閒处，好勘黄庭悟寸丹。",
        "dynasty": "宋",
        "collection_info": null
    },
    {
        "title": "昨携拙稿呈康使君郢正以诗促之",
        "author": "杨公远",
        "content": "昨携拙稿乞挥斤，安敢颙颙觊赏音。\n明月清风聊寓意，孤峰绝岸颇留心。\n驽逢伯乐方增重，剑遇张华免陆沈。\n肯把灵丹攻鄙俗，珍藏何啻万黄金。",
        "dynasty": "宋",
        "collection_info": null
    },
    {
        "title": "次文长老",
        "author": "杨公远",
        "content": "久向人间脱俗缘，了无罣碍度年年。\n一尘不惹菩提树，四大俱空兜率天。\n閒爇篆香供鼻观，静翻贝叶养心田。\n推敲对景清吟处，应是浑无蔬笋篇。",
        "dynasty": "宋",
        "collection_info": null
    },
    {
        "title": "次干明观汪新恩",
        "author": "杨公远",
        "content": "家世桃源越几年，蓦携书卷觅安全。\n来寻竹所山房处，为结梅花纸帐缘。\n白鹤词歌明月下，黄庭经勘晚风前。\n他时九转功成后，稳驾真人莲叶船。",
        "dynasty": "宋",
        "collection_info": null
    },
    {
        "title": "次程直学对镜",
        "author": "杨公远",
        "content": "青铜频启看，瘦劣沈东阳。\n鬓染秋霜色，身期晚节香。\n閒情耽水石，幽梦遶池塘。\n何似伊川脉，渊源道味长。",
        "dynasty": "宋",
        "collection_info": null
    },
    {
        "title": "白水池次俞山长韵",
        "author": "杨公远",
        "content": "石眼泉流乳，盈池永不干。\n空明涵玉润，湛彻带云寒。\n月浸知无异，鸥来认却难。\n何郎今在否，好向此凭阑。",
        "dynasty": "宋",
        "collection_info": null
    },
    {
        "title": "次宋省斋菊花五绝  其一",
        "author": "杨公远",
        "content": "东篱粲处正秋高，气骨清寒等孟郊。\n试问羣芳谁是侣，梅花差可作平交。",
        "dynasty": "宋",
        "collection_info": null
    },
    {
        "title": "次宋省斋菊花五绝  其二",
        "author": "杨公远",
        "content": "凡卉徒妖迥不同，输渠篱下自丛丛。\n趋时未肯隠君子，毕竟依然带晋风。",
        "dynasty": "宋",
        "collection_info": null
    },
    {
        "title": "次宋省斋菊花五绝  其三",
        "author": "杨公远",
        "content": "细嚼芳英清肺腑，离骚一语传千古。\n灵均去后谁知心，幸有柴桑人作主。",
        "dynasty": "宋",
        "collection_info": null
    },
    {
        "title": "次宋省斋菊花五绝  其四",
        "author": "杨公远",
        "content": "千花万卉已俱亡，独占秋光点点黄。\n露冷霜浓难着脚，甘心宁耐此荒凉。",
        "dynasty": "宋",
        "collection_info": null
    },
    {
        "title": "次宋省斋菊花五绝  其五",
        "author": "杨公远",
        "content": "万木归根叶渐空，淡烟斜照有无中。\n客怀对此无情思，頼有知心老菊丛。",
        "dynasty": "宋",
        "collection_info": null
    },
    {
        "title": "省斋寄诗用韵走笔以谢  其一",
        "author": "杨公远",
        "content": "每思分袂岁寒天，又见荷钱贴水圆。\n月落梁间清夜后，云生江上晚风前。\n题诗茧纸无由达，结梦花屏又復还。\n会晤未龟空怅恨，何时握手共欢然。",
        "dynasty": "宋",
        "collection_info": null
    },
    {
        "title": "省斋寄诗用韵走笔以谢  其二",
        "author": "杨公远",
        "content": "竟日昏昏醉梦中，俄惊绿暗石榴红。\n两三箇月书全杳，四五篇诗信忽通。\n身世愧无鸿鹄志，交情叹作马牛风。\n如今暂效相如计，较着无声迥不同。",
        "dynasty": "宋",
        "collection_info": null
    },
    {
        "title": "黄山中用省斋韵见寄次韵谢  其一",
        "author": "杨公远",
        "content": "话别匆匆二月天，回眸两见月亏圆。\n数声干鹊纔闻后，一幅鸾笺忽堕前。\n风雨对床何日遂，鴈鱼传信几时还。\n每逢骚客论心处，说着山中意悄然。",
        "dynasty": "宋",
        "collection_info": null
    },
    {
        "title": "黄山中用省斋韵见寄次韵谢  其二",
        "author": "杨公远",
        "content": "幽窗兀兀坐愁中，忽拜山中小篆红。\n心事尽从诗裏见，交情全在帖间通。\n从容笑语知何日，老草赓酬寄便风。\n多谢绨袍尤恋恋，箇般襟度有谁同。",
        "dynasty": "宋",
        "collection_info": null
    },
    {
        "title": "康使君惠诗借韵谢",
        "author": "杨公远",
        "content": "几幅生绡扫麝煤，枯梢黏藓石封苔。\n布成野水云山去，博得金章玉句来。\n眉白自惭非我有，眼青多藉为侬开。\n一经题品多增价，古锦光芒亦壮哉。",
        "dynasty": "宋",
        "collection_info": null
    },
    {
        "title": "次刘晓窗九日韵  其一",
        "author": "杨公远",
        "content": "门前何用白衣来，旋买官醪亦可杯。\n笑问黄花前日事，未生陶令为谁开。",
        "dynasty": "宋",
        "collection_info": null
    },
    {
        "title": "次刘晓窗九日韵  其二",
        "author": "杨公远",
        "content": "自怜萍梗老羁孤，暂寓僧寮不用租。\n九日有钱还可醉，不然萸菊酒俱无。",
        "dynasty": "宋",
        "collection_info": null
    },
    {
        "title": "次刘晓窗九日韵  其三",
        "author": "杨公远",
        "content": "秋菊何尝委片英，都缘气韵禀清宁。\n欲将此意灵均道，只恐灵均唤不醒。",
        "dynasty": "宋",
        "collection_info": null
    },
    {
        "title": "次刘晓窗九日韵  其四",
        "author": "杨公远",
        "content": "西风摇落鴈南飞，黄叶深深拥竹扉。\n佳节只消拚酩酊，牛山何事泪沾衣。",
        "dynasty": "宋",
        "collection_info": null
    },
    {
        "title": "次刘晓窗九日韵  其五",
        "author": "杨公远",
        "content": "篱下寒花色自妍，折来泛酒更新鲜。\n化工底事宁多巧，铸出黄金满地钱。",
        "dynasty": "宋",
        "collection_info": null
    },
    {
        "title": "次刘晓窗九日韵  其六",
        "author": "杨公远",
        "content": "佩萸囊菊陟崔嵬，世俗想传有自来。\n顾我此身强健在，不消囊佩亦无灾。",
        "dynasty": "宋",
        "collection_info": null
    },
    {
        "title": "次刘晓窗九日韵  其七",
        "author": "杨公远",
        "content": "菊花偏作道家粧，开遍重岩与断冈。\n醉后折来簪短鬓，老夫翻学少年狂。",
        "dynasty": "宋",
        "collection_info": null
    },
    {
        "title": "次刘晓窗九日韵  其八",
        "author": "杨公远",
        "content": "黄花堆积若钱流，粧点诗家富贵秋。\n元亮不将渠贳酒，空留遗恨尚悠悠。",
        "dynasty": "宋",
        "collection_info": null
    },
    {
        "title": "次刘晓窗九日韵  其九",
        "author": "杨公远",
        "content": "人皆九日醉流霞，君汲山泉自煮茶。\n可是诗成无点俗，祇应吟笔灿生花。",
        "dynasty": "宋",
        "collection_info": null
    },
    {
        "title": "月下看白莲  其一",
        "author": "杨公远",
        "content": "藕花呈素质，兔魄散清光。\n我试平章看，嫦娥伴六郎。",
        "dynasty": "宋",
        "collection_info": null
    },
    {
        "title": "月下看白莲  其二",
        "author": "杨公远",
        "content": "别岸花孤袅，冰姿带月痕。\n波沈花月影，疑是谪仙魂。",
        "dynasty": "宋",
        "collection_info": null
    },
    {
        "title": "月下看白莲",
        "author": "杨公远",
        "content": "十里荷花带月看，花和月色一般般。\n祇应舞彻霓裳曲，宫女三千下广寒。",
        "dynasty": "宋",
        "collection_info": null
    },
    {
        "title": "酬黄仲宣见寄",
        "author": "杨公远",
        "content": "倦走南州与北州，竹篱茅舍足清幽。\n但教有酒名从事，何必为官见督邮。\n谢友寄诗通间阔，拂笺泚笔细赓酬。\n虽然可写胸中意，难写胸中半点愁。",
        "dynasty": "宋",
        "collection_info": null
    },
    {
        "title": "立春旬日雨作不止",
        "author": "杨公远",
        "content": "检起床头历又新，吁嗟老境渐侵寻。\n十朝春恰九朝雨，一日晴还半日阴。\n滴碎空阶声已厌，寒欺薄酒力难禁。\n绝怜窗外苍苔地，积得残梅寸许深。",
        "dynasty": "宋",
        "collection_info": null
    },
    {
        "title": "回岭观瀑",
        "author": "杨公远",
        "content": "瘦筇支我上山头，拂石盘桓看瀑流。\n莫讶喧豗何太急，要归江海济行舟。",
        "dynasty": "宋",
        "collection_info": null
    },
    {
        "title": "闷书  其一",
        "author": "杨公远",
        "content": "转眼纔余五日春，东奔西走废光阴。\n一泓砚裏谋生意，几句诗中写客心。\n贯斗衝牛雷焕剑，高山流水伯牙琴。\n莫将未遇添惆怅，自有名公为赏音。",
        "dynasty": "宋",
        "collection_info": null
    },
    {
        "title": "闷书  其二",
        "author": "杨公远",
        "content": "客裏因循断送春，况逢天气半晴阴。\n生来百事少如意，老去千般都上心。\n长铗空弹冯氏剑，良材还斲蔡翁琴。\n愁怀正此无分付，多谢黄鹂送好音。",
        "dynasty": "宋",
        "collection_info": null
    },
    {
        "title": "回岭",
        "author": "杨公远",
        "content": "梯级层层步颇艰，岭头清吹逼人寒。\n四边绝壁诗怀壮，一片苍空眼界宽。\n何处山坳吞落照，长年石罅喷鸣湍。\n支筇对景盘桓久，领略留将作画看。",
        "dynasty": "宋",
        "collection_info": null
    },
    {
        "title": "寓婺源紫虚观",
        "author": "杨公远",
        "content": "书卷携来寓紫虚，凭高凝眺更无余。\n五山结邑龙盘踞，一水依城带卷舒。\n旦暮鼓钟喧梵宇，高低楼阁壮神居。\n年时除却酬香者，阛阓行人往復疎。",
        "dynasty": "宋",
        "collection_info": null
    },
    {
        "title": "回溪道中",
        "author": "杨公远",
        "content": "山束溪流窄径迂，眼前景物入诗无。\n田中蝌蚪古文字，柳下舂鉏新画图。\n巨室储茶供客贩，小旗夸酒诱人沽。\n行行不记几多里，回首林端日又晡。",
        "dynasty": "宋",
        "collection_info": null
    },
    {
        "title": "到陈村",
        "author": "杨公远",
        "content": "半日修途适到陈，因思尼父倍伤神。\n行囊抖擞幸余半，旅馆萧条苦乏薪。\n唤仆买杯苏脚倦，拂尘题句效眉颦。\n孤村落日黄昏后，一觉明朝又问津。",
        "dynasty": "宋",
        "collection_info": null
    },
    {
        "title": "次韵酬孙艮斋  其一",
        "author": "杨公远",
        "content": "抱膝孤吟欠范模，愿随鸡犬藉丹炉。\n傥能化得尘凡骨，差胜无声水墨图。",
        "dynasty": "宋",
        "collection_info": null
    },
    {
        "title": "次韵酬孙艮斋  其二",
        "author": "杨公远",
        "content": "风竹萧萧密掩门，苔封支径曲通村。\n野人自有家林趣，那得荣华入梦魂。",
        "dynasty": "宋",
        "collection_info": null
    },
    {
        "title": "次韵酬孙艮斋  其三",
        "author": "杨公远",
        "content": "想倚危楼十二阑，诗成可是过方干。\n好风吹堕寒窗底，胜得仙翁九转丹。",
        "dynasty": "宋",
        "collection_info": null
    },
    {
        "title": "次韵立秋",
        "author": "杨公远",
        "content": "白帝交承下令时，蒲葵絺葛竖降旗。\n书亲灯火儿曹喜，鴈过沙场士卒悲。\n夜月一帘虽旧识，西风半榻是新知。\n从今景物皆清致，多办吟笺剩赋诗。",
        "dynasty": "宋",
        "collection_info": null
    },
    {
        "title": "九日登高次宋省斋韵",
        "author": "杨公远",
        "content": "久出尝思赋式微，半生心事少人知。\n登高且泛寒花酒，扶老须凭劲竹枝。\n樵径缓跻山诘曲，羁怀难琢句新奇。\n绝怜万里澄秋霁，辜负潘郎风雨诗。",
        "dynasty": "宋",
        "collection_info": null
    },
    {
        "title": "见山真意",
        "author": "杨公远",
        "content": "栗里幽深自结庐，东篱采菊足清娱。\n偶然触目南山好，相对沈吟一语无。",
        "dynasty": "宋",
        "collection_info": null
    },
    {
        "title": "早行",
        "author": "杨公远",
        "content": "黄粱已熟梦初醒，束担匆匆促去程。\n手挈杖端和袖裹，气呵髭上觉冰生。\n山衔斗柄两三点，犬吠篱根四五声。\n何处梅花开较早，清香暗度动诗情。",
        "dynasty": "宋",
        "collection_info": null
    },
    {
        "title": "菊梅交承",
        "author": "杨公远",
        "content": "寒花璨璨遶东篱，露洗霜欺未肯萎。\n褪却清香谁领略，北风吹上小梅枝。",
        "dynasty": "宋",
        "collection_info": null
    },
    {
        "title": "夜坐  其一",
        "author": "杨公远",
        "content": "门外霜风猎猎声，拥炉坐对一灯明。\n閒思浮世古今事，倦听荒城长短更。\n满榻诗书终有味，半生名利竟无成。\n从人笑我衣冠别，虽不趋时却自清。",
        "dynasty": "宋",
        "collection_info": null
    },
    {
        "title": "夜坐  其二",
        "author": "杨公远",
        "content": "相伴青灯坐矮窗，老来计拙负年光。\n画灰有句羞才短，就枕无眠畏夜长。\n世路难跻缘峻崄，人情易见为炎凉。\n知心却藉风和月，时度梅花一线香。",
        "dynasty": "宋",
        "collection_info": null
    },
    {
        "title": "再韵  其一",
        "author": "杨公远",
        "content": "听彻茶烹蚓窍声，挑灯开卷眼能明。\n□□□□□□□，过了残冬岁又更。\n世事间关人易老，容怀萧索寐难成。\n推窗且对梅花月，便觉尘襟一晌清。",
        "dynasty": "宋",
        "collection_info": null
    },
    {
        "title": "再韵  其二",
        "author": "杨公远",
        "content": "榾柮炉红密掩窗，伤嗟劳役度时光。\n朝三虽怒暮还四，鳬短难添鹤自长。\n老忆少年成感慨，吟残永夜越凄凉。\n教儿检点铜匜看，报道犹存一缕香。",
        "dynasty": "宋",
        "collection_info": null
    },
    {
        "title": "生朝  其一",
        "author": "杨公远",
        "content": "生朝自颂岂非呆，吟得诗成亦快哉。\n六十平头悭两岁，百千往事付三杯。\n在家清苦僧留髮，立世支离栎不材。\n却是与梅缘分厚，年年此日向侬开。",
        "dynasty": "宋",
        "collection_info": null
    },
    {
        "title": "生朝  其二",
        "author": "杨公远",
        "content": "七年客裏度初生，诗骨依然只鹤形。\n梅亦清臞鬚却白，吾将潦倒鬓还青。\n愧无德可书银管，幸有酒堪储玉缾。\n一点灵台尘不滓，何消修炼勘黄庭。",
        "dynasty": "宋",
        "collection_info": null
    },
    {
        "title": "冬晴",
        "author": "杨公远",
        "content": "岁序从教自改更，老天有意活苍生。\n一冬晴暖雨全少，三日阴寒雪不成。\n谩拥地炉然榾柮，每忧时事验欃枪。\n庭前问讯枯梅树，怕有南枝绽玉英。",
        "dynasty": "宋",
        "collection_info": null
    },
    {
        "title": "观梅",
        "author": "杨公远",
        "content": "老来宠辱两无闻，纔见梅花喜十分。\n冰雪相看虽属我，干坤独步却输君。\n受知和靖黄昏月，入梦昌龄落寞云。\n从此暗香来不断，何消更把水沈焚。",
        "dynasty": "宋",
        "collection_info": null
    },
    {
        "title": "探梅",
        "author": "杨公远",
        "content": "竹杖芒鞋作兴来，来时准拟有花开。\n谁知老树荒烟裏，地冷孤根暖未回。",
        "dynasty": "宋",
        "collection_info": null
    },
    {
        "title": "访梅",
        "author": "杨公远",
        "content": "荒寒茅屋是谁家，独木桥横小径斜。\n却是无人行到处，春风先已到梅花。",
        "dynasty": "宋",
        "collection_info": null
    },
    {
        "title": "寄梅",
        "author": "杨公远",
        "content": "方愧无由洗俗尘，喜逢竹外一枝春。\n看来未敢轻攀折，待侑诗篇赠故人。",
        "dynasty": "宋",
        "collection_info": null
    },
    {
        "title": "赋梅",
        "author": "杨公远",
        "content": "雪月云烟件件宜，骚人墨客费寻思。\n怕渠因得逋仙句，不要人言半字诗。",
        "dynasty": "宋",
        "collection_info": null
    },
    {
        "title": "观梅",
        "author": "杨公远",
        "content": "东阁观梅效少陵，巡檐索笑面生春。\n试将心事从渠道，恰又无言领略人。",
        "dynasty": "宋",
        "collection_info": null
    },
    {
        "title": "折梅",
        "author": "杨公远",
        "content": "折时须拣带苔枝，两蘂三花尽自奇。\n簪向银缾全俗了，古铜缾浸恰相宜。",
        "dynasty": "宋",
        "collection_info": null
    },
    {
        "title": "写梅",
        "author": "杨公远",
        "content": "为渠模写未为难，只要稀疎不要繁。\n雪月风烟俱属我，一时收拾付毫端。",
        "dynasty": "宋",
        "collection_info": null
    },
    {
        "title": "红梅",
        "author": "杨公远",
        "content": "特立孤高耐岁寒，渥丹颜貌带儒酸。\n荆公诗句休拈出，北地人今已熟看。",
        "dynasty": "宋",
        "collection_info": null
    },
    {
        "title": "千叶梅",
        "author": "杨公远",
        "content": "千叶梅开一样清，向人含笑似多情。\n化工只么宁多巧，碎剪琼瑶细簇成。",
        "dynasty": "宋",
        "collection_info": null
    },
    {
        "title": "雪梅",
        "author": "杨公远",
        "content": "冻合顽云四幕垂，须臾六出搅空飞。\n梅花自禀清臞相，底事添渠十倍肥。",
        "dynasty": "宋",
        "collection_info": null
    },
    {
        "title": "月梅",
        "author": "杨公远",
        "content": "梢如鹿角月如眉，月到梢头分外宜。\n梅得月来无限好，月和梅看越清奇。",
        "dynasty": "宋",
        "collection_info": null
    },
    {
        "title": "烟梅",
        "author": "杨公远",
        "content": "玉妃谪堕作梅花，不与羣芳定等差。\n莫是清高嫌俗眼，故张翠幕淡笼遮。",
        "dynasty": "宋",
        "collection_info": null
    },
    {
        "title": "霜梅",
        "author": "杨公远",
        "content": "梅到更阑自主张，依然不住散清香。\n横陈青女无端甚，也要教渠学粉妆。",
        "dynasty": "宋",
        "collection_info": null
    },
    {
        "title": "冰梅",
        "author": "杨公远",
        "content": "绝怜花带雪璘珑，彷佛惟存蜡蔕红。\n一夜清寒风结冻，分明身在水晶宫。",
        "dynasty": "宋",
        "collection_info": null
    },
    {
        "title": "照水梅",
        "author": "杨公远",
        "content": "梢横鹤膝小池东，几点疎花冷淡中。\n自是晓妆匀未了，故抬粉面对青铜。",
        "dynasty": "宋",
        "collection_info": null
    },
    {
        "title": "梅影",
        "author": "杨公远",
        "content": "柴门相对月华新，月上梅梢绝点尘。\n却是嫦娥工性巧，不须泓颖画全身。",
        "dynasty": "宋",
        "collection_info": null
    },
    {
        "title": "早梅",
        "author": "杨公远",
        "content": "篱下丛丛菊老时，清香飞上向南枝。\n化工未必无私意，试问春风知不知。",
        "dynasty": "宋",
        "collection_info": null
    },
    {
        "title": "迟梅",
        "author": "杨公远",
        "content": "尽道孤根逗暖回，缘何春至未肧胎。\n东皇想是怜孤独，留与羣芳作伴开。",
        "dynasty": "宋",
        "collection_info": null
    },
    {
        "title": "残梅",
        "author": "杨公远",
        "content": "可惜梢头烂漫芳，无心要趁寿阳妆。\n宁教片片随风去，点在苔痕骨也香。",
        "dynasty": "宋",
        "collection_info": null
    },
    {
        "title": "梅实",
        "author": "杨公远",
        "content": "纍纍青子缀枝丫，一味含酸软齿牙。\n不独曹军资止渴，也曾调鼎佐商家。",
        "dynasty": "宋",
        "collection_info": null
    },
    {
        "title": "十二月二十九夜大雪  其一",
        "author": "杨公远",
        "content": "六出霏霏饯岁华，终宵撩乱扑窗纱。\n未言造化工夫巧，且看干坤景象奢。\n□□□□□□□，□□□□□□花。\n明朝正旦常年别，琼户瑶阶一样夸。",
        "dynasty": "宋",
        "collection_info": null
    },
    {
        "title": "十二月二十九夜大雪  其二",
        "author": "杨公远",
        "content": "岁已云除四日春，正嗟无雪慰农心。\n重衾夜觉十分冷，平地朝看一尺深。\n剡曲舟虽无月载，灞桥景更有谁吟。\n今宵拚饮椒花酒，醉后烹茶自赏音。",
        "dynasty": "宋",
        "collection_info": null
    },
    {
        "title": "十二月二十九夜大雪  其三",
        "author": "杨公远",
        "content": "天教滕六下良宵，恰值人间正颂椒。\n万屋高低皆玉洁，四山远迩绝尘嚣。\n苍髯铁面亦华髮，直节虚心也折腰。\n可惜梅花无觅处，祇应低亚小溪桥。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其一",
        "author": "杨公远",
        "content": "达人谋事岂踌躇，寿域天开不费鉏。\n结得庵成无点俗，栽梅莳竹当幽居。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其二",
        "author": "杨公远",
        "content": "盖世功名水一杯，君曾勘破箇中来。\n平生不问凡红紫，莫逆交情只是梅。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其三",
        "author": "杨公远",
        "content": "寿宅虽然已预营，手栽松柏待亭亭。\n童颜鹤髮身强健，长对商山万古青。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其四",
        "author": "杨公远",
        "content": "休论马鬣卧牛形，后拥前堆要有情。\n自是主人心地好，老天分付不应轻。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其五",
        "author": "杨公远",
        "content": "屋瞰梅间倚竹林，一炉香篆一张琴。\n有时月上黄昏后，三弄寒梅夜正深。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其六",
        "author": "杨公远",
        "content": "梅花本是一难兄，山谷当时错用情。\n毕竟渠家知己在，仙矾赢得浪驰声。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其七",
        "author": "杨公远",
        "content": "游山瓢具竹边安，石鼎松边瀹凤团。\n更向梅边观鹤舞，好将模作画图看。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其八",
        "author": "杨公远",
        "content": "庵外山环翠作堆，庵前山秀长台莱。\n主人日日携琴去，直到松梢月上回。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其九",
        "author": "杨公远",
        "content": "颜貌元非借酒红，那堪和气更春风。\n梅边索笑閒吟处，句法清圆字字工。",
        "dynasty": "宋",
        "collection_info": null
    },
    {
        "title": "友梅吴编校寿宫之侧筑庵曰全归有诗十咏敬次之  其一○",
        "author": "杨公远",
        "content": "竹满长洲蔬满畦，四时丰富足豚鸡。\n况君剩有羊腔禄，笑我犹余几瓮虀。",
        "dynasty": "宋",
        "collection_info": null
    },
    {
        "title": "上巳同省斋直轩郊游直轩有诗次韵是日又值寒食节",
        "author": "杨公远",
        "content": "韶光又是二分过，日月如梭可奈何。\n对景诗成新意少，持杯量减旧时多。\n禁烟修禊偶同日，落絮飞花逐逝波。\n祇恐阴晴天不定，明朝有兴亦蹉跎。",
        "dynasty": "宋",
        "collection_info": null
    },
    {
        "title": "春夜听雨",
        "author": "杨公远",
        "content": "小楼炙烛未成眠，好雨知时听不厌。\n风急斜敲窗上纸，檐高微洒楯边帘。\n花应憔悴啼丹脸，麦定惺愡磔翠髯。\n添得明朝诗兴好，池塘草长水渐渐。",
        "dynasty": "宋",
        "collection_info": null
    },
    {
        "title": "见王书史系按察司所委平反劝课",
        "author": "杨公远",
        "content": "翩翩旌旆下吾邦，六邑喧传姓字香。\n不着一尘秋夜月，谨施三尺晓天霜。\n平反狱讼缧囚喜，劝课农桑惰叟忙。\n昨拜荆州天与幸，敢趋行幕献诗章。",
        "dynasty": "宋",
        "collection_info": null
    },
    {
        "title": "再用韵奉酬",
        "author": "杨公远",
        "content": "褰帷暂驻小山邦，正值芳春百卉香。\n洞彻胸襟欺雪月，英豪名誉冷风霜。\n评分曲直奸人畏，诗费赓酬竟日忙。\n寒士无声增重处，珠玑璀璨赐平章。",
        "dynasty": "宋",
        "collection_info": null
    },
    {
        "title": "三用韵奉酬",
        "author": "杨公远",
        "content": "山水新安斗大邦，也烦临按马蹄香。\n扶持秀士蛟逢雨，纠察贪夫草遇霜。\n对景诗成吟思好，劭农心切去装忙。\n自惭野叟何为者，白雪阳春拜两章。",
        "dynasty": "宋",
        "collection_info": null
    },
    {
        "title": "四用韵奉酬",
        "author": "杨公远",
        "content": "文献中州仰大邦，姓名由此带天香。\n襟怀月照江湖水，谈笑风生齿颊霜。\n天理每从閒处见，诗篇常向静中忙。\n明朝小队郊垧去，傥有新吟寄一章。",
        "dynasty": "宋",
        "collection_info": null
    },
    {
        "title": "五用韵奉酬见寄  其一",
        "author": "杨公远",
        "content": "扬鞭迤逦历乡邦，留得清名处处香。\n六邑春风浓似酒，一轮秋月冷于霜。\n苏回民瘼宦情好，听彻鹃声归兴忙。\n满路溪山无限好，祇应裁剪入词章。",
        "dynasty": "宋",
        "collection_info": null
    },
    {
        "title": "五用韵奉酬见寄  其二",
        "author": "杨公远",
        "content": "潦倒无成困一邦，江湖姓字可曾香。\n兴来且泛三杯酒，老去从添两鬓霜。\n画思诗情虽我有，名缰利锁任渠忙。\n寒窗兀坐浑无事，閒阅离骚诵九章。",
        "dynasty": "宋",
        "collection_info": null
    },
    {
        "title": "寄陆同府",
        "author": "杨公远",
        "content": "忆昔轻舟衣锦还，青红旗帜满江边。\n正逢时节梅将潦，又见池塘柳欲绵。\n千古棠阴思召伯，一封芝诏下尧天。\n行看大展经纶手，霖雨苍生四海传。",
        "dynasty": "宋",
        "collection_info": null
    },
    {
        "title": "呈赵提领",
        "author": "杨公远",
        "content": "从容依绿泛莲红，吾郡生民有幸逢。\n政事分明天外月，风标翘楚雪中松。\n携琴领鹤宦情好，横笛倚楼诗兴浓。\n腾茂蜚英闻帝里，行看宠锡禄千钟。",
        "dynasty": "宋",
        "collection_info": null
    },
    {
        "title": "迓王书史六邑劝课回四绝  其一",
        "author": "杨公远",
        "content": "雕鞍骏马骤如飞，正是春风柳絮时。\n夹道居民争看处，青红小队曳旌旗。",
        "dynasty": "宋",
        "collection_info": null
    },
    {
        "title": "迓王书史六邑劝课回四绝  其二",
        "author": "杨公远",
        "content": "一犁雨足快耕农，可卜今年岁事丰。\n喜见四郊生意好，秧针刺水麦梳风。",
        "dynasty": "宋",
        "collection_info": null
    },
    {
        "title": "迓王书史六邑劝课回四绝  其三",
        "author": "杨公远",
        "content": "杜鹃声裏莫春天，桑柘村村绿似烟。\n分茧称丝将有日，吴蚕今已起三眠。",
        "dynasty": "宋",
        "collection_info": null
    },
    {
        "title": "迓王书史六邑劝课回四绝  其四",
        "author": "杨公远",
        "content": "匆匆出郭又经旬，和气熏蒸处处春。\n料得锦囊诗拍塞，寄来曾拜一篇新。",
        "dynasty": "宋",
        "collection_info": null
    },
    {
        "title": "再韵奉酬  其一",
        "author": "杨公远",
        "content": "穿帘燕子作双飞，恰是春光欲老时。\n公退祇应无箇事，山泉石鼎煮鎗旗。",
        "dynasty": "宋",
        "collection_info": null
    },
    {
        "title": "再韵奉酬  其二",
        "author": "杨公远",
        "content": "夫耕妇饷念斯农，蚕麦将登庆小丰。\n不是今年天意好，皆由教雨与仁风。",
        "dynasty": "宋",
        "collection_info": null
    },
    {
        "title": "再韵奉酬  其三",
        "author": "杨公远",
        "content": "杨花一任雪漫天，清坐鈎帘对篆烟。\n应是日长诗酒罢，困来閒向北窗眠。",
        "dynasty": "宋",
        "collection_info": null
    },
    {
        "title": "再韵奉酬  其四",
        "author": "杨公远",
        "content": "自愧浮生又六旬，苦无情况度残春。\n谩吟俚句尘清听，多谢赓酬字字新。",
        "dynasty": "宋",
        "collection_info": null
    },
    {
        "title": "三用韵奉酬  其一",
        "author": "杨公远",
        "content": "龙蛇满纸势如飞，浄几明窗得句时。\n一阵好风吹过我，吟余束手竖降旗。",
        "dynasty": "宋",
        "collection_info": null
    },
    {
        "title": "三用韵奉酬  其二",
        "author": "杨公远",
        "content": "不是骚人不是农，笔耕墨耒愿年丰。\n有时啜罢卢仝茗，习习能生两腋风。",
        "dynasty": "宋",
        "collection_info": null
    },
    {
        "title": "三用韵奉酬  其三",
        "author": "杨公远",
        "content": "乍雨微寒养麦天，村村斜日起炊烟。\n老夫但愧缾无酒，芳草如茵好醉眠。",
        "dynasty": "宋",
        "collection_info": null
    },
    {
        "title": "三用韵奉酬  其四",
        "author": "杨公远",
        "content": "今日韶光满九旬，浮生又了一年春。\n莫言虚度浑无补，学得先生句法新。",
        "dynasty": "宋",
        "collection_info": null
    },
    {
        "title": "饯王书史",
        "author": "杨公远",
        "content": "揽辔来时柳未烟，榴花又见火初然。\n一春人坐冰霜国，四野农歌蚕麦天。\n教雨仁风弥歙境，屏山练水入吟编。\n明朝马首东归去，伫看清名到日边。",
        "dynasty": "宋",
        "collection_info": null
    },
    {
        "title": "初夏旅中  其一",
        "author": "杨公远",
        "content": "乌兔双飞去若梭，又逢天气正清和。\n绿空桑柘蚕成茧，青遍田畴犊卧莎。\n好景常供诗料足，浮生每叹客愁多。\n家山不是无风月，斗粟区区可奈何。",
        "dynasty": "宋",
        "collection_info": null
    },
    {
        "title": "初夏旅中  其二",
        "author": "杨公远",
        "content": "早起窗前拥弊裘，鬓毛萧散冷飕飕。\n葵榴花发已云夏，竹树风生却似秋。\n骤雨乍晴双港涨，宿云初敛四山幽。\n客怀顿觉添萧洒，且放吟情出一头。",
        "dynasty": "宋",
        "collection_info": null
    },
    {
        "title": "初夏旅中  其三",
        "author": "杨公远",
        "content": "往来萧寺几经年，时向僧窗听说禅。\n一事不成空老去，三椽聊寓幸安眠。\n诗篇冰雪无蔬气，粥饭齑盐有道缘。\n欲卜归期犹未定，况闻绿树有啼鹃。",
        "dynasty": "宋",
        "collection_info": null
    },
    {
        "title": "初夏旅中  其四",
        "author": "杨公远",
        "content": "吟髭细捻祇堪伤，几度徘徊立夕阳。\n诗不疗饥徒着意，酒能作病莫持觞。\n此心轩豁出云月，浮世间关逆水航。\n多谢老天怜我在，长教穷健又何妨。",
        "dynasty": "宋",
        "collection_info": null
    },
    {
        "title": "初夏旅中  其五",
        "author": "杨公远",
        "content": "每忆吾庐隠者居，天然景物足清娱。\n树林阴翳鶑求友，帘幕深沈燕引雏。\n可钓可耕盘谷序，堪诗堪画辋川图。\n何当归去北窗卧，能胜羲皇以上无。",
        "dynasty": "宋",
        "collection_info": null
    },
    {
        "title": "竹夫人",
        "author": "杨公远",
        "content": "羞领青奴号，由来节操刚。\n有生惟具眼，不妬为无肠。\n恋恋言何寂，娟娟体自凉。\n弃捐知素分，那敢望专房。",
        "dynasty": "宋",
        "collection_info": null
    },
    {
        "title": "饯康侯  其一",
        "author": "杨公远",
        "content": "报政三年满，还容借寇么。\n丝纶来帝幄，襦袴蔼民歌。\n遗爱棠阴茂，留传锦句多。\n苍生今有待，霖雨早滂沱。",
        "dynasty": "宋",
        "collection_info": null
    },
    {
        "title": "饯康侯  其二",
        "author": "杨公远",
        "content": "古歙何多幸，民叨抚育恩。\n清声冠今古，浩气满干坤。\n夜月一船载，秋风三径存。\n莫能攀去辙，恋恋劝金樽。",
        "dynasty": "宋",
        "collection_info": null
    },
    {
        "title": "新安江上次程南仲韵",
        "author": "杨公远",
        "content": "石阑斜护崎岖径，村酒频浇磊磈胸。\n好是黄山供望眼，白云分出两三峰。",
        "dynasty": "宋",
        "collection_info": null
    },
    {
        "title": "次韵凌义山  其一",
        "author": "杨公远",
        "content": "自怜老境渐侵寻，检点头颅雪旋深。\n无酒浇愁还独啸，有时得句但长吟。\n一天月色涵秋意，四壁蛩声恼客心。\n好是夜凉清似水，萧萧风度古松林。",
        "dynasty": "宋",
        "collection_info": null
    },
    {
        "title": "次韵凌义山  其二",
        "author": "杨公远",
        "content": "眼前诗料底消寻，移入蛮笺别浅深。\n无斧凿痕方造妙，超尘俗表始堪吟。\n物情体状须留意，句眼推敲好用心。\n试看咏梅千万首，影香独数老逋林。",
        "dynasty": "宋",
        "collection_info": null
    },
    {
        "title": "促织用前韵",
        "author": "杨公远",
        "content": "儿童探穴戏搜寻，隐迹苔阶深復深。\n见敌有时能勇斗，无情终夜只清吟。\n唤回枕上羁人梦，恼碎闺中织妇心。\n莫向当今机局去，抛梭络纬已林林。",
        "dynasty": "宋",
        "collection_info": null
    },
    {
        "title": "水西行散次韵程南仲",
        "author": "杨公远",
        "content": "散步招提去，禅房幽更深。\n开经醒俗眼，瀹茗洗尘心。\n石罅泉长溜，林巅蝉独吟。\n诗成书雪壁，恐或有知音。",
        "dynasty": "宋",
        "collection_info": null
    },
    {
        "title": "次韵黄仲宣九日",
        "author": "杨公远",
        "content": "又逢重九日，七载寓僧庐。\n送酒人何在，迎风帽自如。\n萸肥含味远，菊瘦着花疎。\n祇么酬佳节，诗成茧纸书。",
        "dynasty": "宋",
        "collection_info": null
    },
    {
        "title": "九日同王月溪访紫阳有诗次韵",
        "author": "杨公远",
        "content": "西风凄紧未成霜，拄杖横拖访紫阳。\n遶郭溪山千古胜，泛杯萸菊一时香。\n鬓边有雪身还健，笔底无尘句不狂。\n佳节直须拚酩酊，浑如仙在白云乡。",
        "dynasty": "宋",
        "collection_info": null
    },
    {
        "title": "用前韵酬郑山长",
        "author": "杨公远",
        "content": "短鬓萧萧已半霜，从教憔悴胜东阳。\n磨穿老砚画成趣，捻断吟髭句不香。\n月下行歌閒放逸，酒边起舞发清狂。\n欲过郑老论心事，可惜相逢各异乡。",
        "dynasty": "宋",
        "collection_info": null
    },
    {
        "title": "用前韵酬项性初",
        "author": "杨公远",
        "content": "连年客裏度星霜，过了重阳又一阳。\n篱下正怜丛菊老，风前将领早梅香。\n宁同子美吟诗瘦，岂效宽饶肆酒狂。\n欲卜归期犹未定，空劳魂梦遶江乡。",
        "dynasty": "宋",
        "collection_info": null
    },
    {
        "title": "次韵郑山长九日",
        "author": "杨公远",
        "content": "诗逢佳节应酬忙，三斗何妨效汝阳。\n帽任欹斜双鬓白，菊无今古数枝黄。\n龙山景物自消长，栗里琴书今在亡。\n往事莫谈添感慨，醒时也作次公狂。",
        "dynasty": "宋",
        "collection_info": null
    },
    {
        "title": "江天晓望次南仲韵",
        "author": "杨公远",
        "content": "江天向晓缊轻寒，雾捲云收眼界宽。\n鴈起沙头兵出戍，鹭翘柳上雪成团。\n数声柔橹船初发，一片寒芦叶半干。\n无奈满前诗料富，耽吟几致废朝餐。",
        "dynasty": "宋",
        "collection_info": null
    },
    {
        "title": "饮归次南仲韵",
        "author": "杨公远",
        "content": "霜后枫林浑似缬，篱边菊老香初歇。\n昏昏醉梦了时光，一任头颅堆白雪。",
        "dynasty": "宋",
        "collection_info": null
    },
    {
        "title": "次汪菊坡秋深韵",
        "author": "杨公远",
        "content": "秋深天气肃，风紧袭人衣。\n搅梦蛩声碎，惊心鴈阵飞。\n事嗟今日别，身愧昔年非。\n欲办青蓑笠，沧浪理钓矶。",
        "dynasty": "宋",
        "collection_info": null
    },
    {
        "title": "寄饯东麓赵赞府之官湖南",
        "author": "杨公远",
        "content": "忆昔鸣驺闯草庐，欢然把酒话襟期。\n自从六月袂分后，又是重阳节过时。\n江左英贤姑佐邑，湖南松竹助哦诗。\n饯违不及空惆怅，傥或逢梅寄一枝。",
        "dynasty": "宋",
        "collection_info": null
    },
    {
        "title": "泊浙江东岸次斗山韵",
        "author": "杨公远",
        "content": "渺渺江空阔，停帆首屡回。\n渔家编苇荻，蜃气幻楼台。\n逸少亭应在，鸱夷棹不来。\n一鈎新月上，时把篾篷推。",
        "dynasty": "宋",
        "collection_info": null
    },
    {
        "title": "谒和靖先生墓借斗山韵",
        "author": "杨公远",
        "content": "孤山仙冢草菲菲，姓字留将后世知。\n遣稿文无封禅事，名家梅有影香诗。\n祇惭老子携琴晚，不见苍头放鹤时。\n一瓣心香聊敢敬，寒泉自掬酹甆巵。",
        "dynasty": "宋",
        "collection_info": null
    },
    {
        "title": "黄盆渡次友人韵",
        "author": "杨公远",
        "content": "到得黄盆九月天，呼童弛担驻征鞯。\n迢迢江水天连楚，漠漠淮乡稻满田。\n酒旆风翻疎柳外，渔家网晒夕阳边。\n买将郭索倾杯处，对景诗成恰一篇。",
        "dynasty": "宋",
        "collection_info": null
    },
    {
        "title": "芳溪閒步",
        "author": "杨公远",
        "content": "竹杖芒鞋度断冈，崎岖小径遶寒塘。\n野梅照水初含白，山菊支霜未委黄。\n对景每番成感慨，把杯几度放疎狂。\n此生但只安吾分，无辱无荣寿且康。",
        "dynasty": "宋",
        "collection_info": null
    },
    {
        "title": "呈许使君  其一",
        "author": "杨公远",
        "content": "河岳中原地，英贤间世生。\n气雄虹万丈，心浄月三更。\n韩柳文同妙，龚黄政共清。\n新安人有分，月旦愿推评。",
        "dynasty": "宋",
        "collection_info": null
    },
    {
        "title": "呈许使君  其二",
        "author": "杨公远",
        "content": "蒙泉清彻底，更不着纤尘。\n滕阁曾逢月，花屏又遇春。\n采芹尊秀士，拔薤抑强民。\n祇恐芝泥召，催归侍紫宸。",
        "dynasty": "宋",
        "collection_info": null
    },
    {
        "title": "张道士山房次程南仲韵",
        "author": "杨公远",
        "content": "丹房萧洒绝纤埃，石径萦纡闢草莱。\n窗外果从猿摘去，山中芝藉鹤衔回。\n一瓯白雪汤轻注，三尺青蛇匣不开。\n如许清虚尘世隔，明朝再约抱琴来。",
        "dynasty": "宋",
        "collection_info": null
    },
    {
        "title": "谢许侯特顾",
        "author": "杨公远",
        "content": "传呼门外骇还惊，忙着荷衣倒屣迎。\n皂盖朱幡人从简，雕鞍绣勒马蹄轻。\n羣中驽顿增高价，爨下桐方有烈声。\n多谢使君青顾后，免教汩没度浮生。",
        "dynasty": "宋",
        "collection_info": null
    },
    {
        "title": "冬夜次南仲韵",
        "author": "杨公远",
        "content": "风号紧紧闭柴门，榾柮炉边了不闻。\n窗外月明谁是主，输渠梅竹自平分。",
        "dynasty": "宋",
        "collection_info": null
    },
    {
        "title": "寿许侯",
        "author": "杨公远",
        "content": "冬孟犹余一叶蓂，中原贤哲此时生。\n星辉南极躔吴分，月出东山照歙城。\n耐与寒花香晚节，清如冷蕊味和羹。\n童颜鹤髮神仙骨，便是崆峒老广成。",
        "dynasty": "宋",
        "collection_info": null
    },
    {
        "title": "次南仲韵",
        "author": "杨公远",
        "content": "回首明年六十春，依然不改古衣巾。\n画图萧洒诗千首，心地通明月一轮。\n钟鼎虚名虽是贵，箪瓢陋巷且安贫。\n客来问我平生事，宠辱俱无老逸民。",
        "dynasty": "宋",
        "collection_info": null
    },
    {
        "title": "谒秋崖先生方吏部墓借斗山韵",
        "author": "杨公远",
        "content": "崖翁底事姓名香，照世文章日月光。\n葭坞留荷啼晓露，茧窝埋玉黯斜阳。\n碑刊地记生前撰，甃蚀苔痕去后荒。\n一炷炉熏瞻敬罢，教人空结九回肠。",
        "dynasty": "宋",
        "collection_info": null
    },
    {
        "title": "次韵塞下曲",
        "author": "杨公远",
        "content": "貂裘毡帽紫骅骝，挟弹弯弧架铁矛。\n飞放归来天欲暮，数声羌笛起高楼。",
        "dynasty": "宋",
        "collection_info": null
    },
    {
        "title": "观中桃花次友人韵",
        "author": "杨公远",
        "content": "琳宫深处小桃红，当日玄都事已空。\n今见花开浑似旧，不知又隔几春风。",
        "dynasty": "宋",
        "collection_info": null
    },
    {
        "title": "拙稿呈许侯",
        "author": "杨公远",
        "content": "拙稿携将谒使君，区区那敢冀知闻。\n编成初卷如终卷，赋就三分诵七分。\n妄意僭干修月斧，删芜端藉运风斤。\n一经题品便佳士，庶别丛间莸与熏。",
        "dynasty": "宋",
        "collection_info": null
    },
    {
        "title": "贽林路教",
        "author": "杨公远",
        "content": "千载孤山处士星，只将閒逸了平生。\n一联好句香犹在，几世闻孙声最清。\n泮水工夫施教雨，梅花标格待和羹。\n不知野叟何缘分，邂逅城闉幸识荆。",
        "dynasty": "宋",
        "collection_info": null
    },
    {
        "title": "许侯赠诗借韵谢  其一",
        "author": "杨公远",
        "content": "挥洒云烟笔有神，衮褒字字烛吾真。\n从今诗画多增重，寒谷顿回天地春。",
        "dynasty": "宋",
        "collection_info": null
    },
    {
        "title": "许侯赠诗借韵谢  其二",
        "author": "杨公远",
        "content": "政彻宸旒久有声，何消入梦更图形。\n行看大展经纶手，整顿干坤万国宁。",
        "dynasty": "宋",
        "collection_info": null
    },
    {
        "title": "初度",
        "author": "杨公远",
        "content": "行止由来不自如，八年初度寓僧庐。\n半生閒逸云无定，两鬓萧骚雪尚疎。\n岂愿身荣如卫鹤，祇惭技拙类黔馿。\n今朝六十从头起，数到稀年更有余。",
        "dynasty": "宋",
        "collection_info": null
    },
    {
        "title": "借吴直轩韵别黄仲宣",
        "author": "杨公远",
        "content": "世路间关迥不同，生涯淡薄砚池中。\n买蓑去伴玄真子，着句来违黄石公。\n虽慰晓猿兼夜鹤，却嗟社燕与秋鸿。\n从今雪月交光夜，乘兴当思泛短篷。",
        "dynasty": "宋",
        "collection_info": null
    },
    {
        "title": "次吴友梅假山韵",
        "author": "杨公远",
        "content": "石骨嵌岩耸怪形，主人对此快诗情。\n若教老笔来模仿，盘礴终朝画不成。",
        "dynasty": "宋",
        "collection_info": null
    },
    {
        "title": "花朝",
        "author": "杨公远",
        "content": "花朝恰了一分春，雨雪阴霾占两旬。\n物态未妍寒瑟缩，人生易老事因循。\n洗瓷杯酌浮蛆酒，拥地炉烧带叶薪。\n翻忆昔年成感慨，长官出郭劭耕民。",
        "dynasty": "宋",
        "collection_info": null
    },
    {
        "title": "上疏斋卢按察",
        "author": "杨公远",
        "content": "歙境争先覩使星，玉川风致是前生。\n壮怀学富五千卷，明月光分十一城。\n吏立寒冰惊号令，民沾和气乐耘耕。\n政声久彻宸旒听，行看金瓯覆姓名。",
        "dynasty": "宋",
        "collection_info": null
    },
    {
        "title": "又",
        "author": "杨公远",
        "content": "自怜双鬓已星星，书剑无成老此生。\n愿识荆州轻万户，要令和璧重连城。\n敲推风月诗随兴，模写江山笔代耕。\n闻道珠玑囊拍塞，愿分颗粒振声名。",
        "dynasty": "宋",
        "collection_info": null
    },
    {
        "title": "诗谒按察疏斋赐贱号二大字赋诗以谢",
        "author": "杨公远",
        "content": "幸披云雾覩青天，尽道山人有宿缘。\n得坐春风纔半日，胜居尘世已千年。\n槎枯许到银河畔，葭老容依玉树边。\n两字光芒关不住，私心犹敢觅新篇。",
        "dynasty": "宋",
        "collection_info": null
    },
    {
        "title": "病起  其一",
        "author": "杨公远",
        "content": "一病已兼旬，朝来试整襟。\n眼前惊雾散，耳底怪蝉吟。\n检点尘侵砚，爬搔雪满簪。\n春归浑未省，绿树又成阴。",
        "dynasty": "宋",
        "collection_info": null
    },
    {
        "title": "病起  其二",
        "author": "杨公远",
        "content": "弹指叹吟身，悭悭满六旬。\n维摩宁久病，孺子岂长贫。\n虽欠诗边兴，还存笔底春。\n莫言憔悴损，梅瘦越精神。",
        "dynasty": "宋",
        "collection_info": null
    },
    {
        "title": "病起  其三",
        "author": "杨公远",
        "content": "病起觉痴聋，徐行脚蹑空。\n杖能供半力，药已奏全功。\n整顿身仍健，优游道未穷。\n呼儿涤泓颖，拂素貌渔翁。",
        "dynasty": "宋",
        "collection_info": null
    },
    {
        "title": "清明",
        "author": "杨公远",
        "content": "清明又向客中过，忆着家山事若何。\n未及扫松徒怅恨，偶因得句漫吟哦。\n六旬身世忧怀少，九十春光阴雨多。\n对景岂宜虚负却，把杯须拚醉颜酡。",
        "dynasty": "宋",
        "collection_info": null
    },
    {
        "title": "游水西次吴秋磵韵",
        "author": "杨公远",
        "content": "松阴石径绝纤埃，缓步行春得得来。\n风景一川诗料足，楼台两岸画图开。\n山花乱插髼松鬓，村酒频倾潋滟杯。\n扶醉归来天欲莫，数声鼓角又相催。",
        "dynasty": "宋",
        "collection_info": null
    },
    {
        "title": "饯卢按察",
        "author": "杨公远",
        "content": "轺车至日岁将更，又趁熏风理去程。\n历遍山城留好句，苏回民瘼快舆情。\n人言但有官如此，世道应无事不平。\n祇恐江东难久驻，看看诏趣秉钧衡。",
        "dynasty": "宋",
        "collection_info": null
    },
    {
        "title": "借虚翁涌金门城望五诗韵以写幽居之兴  其一",
        "author": "杨公远",
        "content": "数竿修竹半池荷，密掩柴门少客过。\n笔底画能希李郭，囊中诗欠似阴何。\n一心夜月炯长在，两鬓秋霜积未多。\n花甲明年重数起，幸逢尘世息兵戈。",
        "dynasty": "宋",
        "collection_info": null
    },
    {
        "title": "借虚翁涌金门城望五诗韵以写幽居之兴  其二",
        "author": "杨公远",
        "content": "半生迹未历江湖，闢地东郊旋剪芜。\n结屋池边尘自少，莳梅窗外俗全无。\n偶来啜茗谢良友，不肯趋时愧腐儒。\n却笑一寒难措手，欲裨短褐拆天吴。",
        "dynasty": "宋",
        "collection_info": null
    },
    {
        "title": "借虚翁涌金门城望五诗韵以写幽居之兴  其三",
        "author": "杨公远",
        "content": "时光迅速走双轮，忽忆前朝事已陈。\n门外难交骑马客，竹边惟结话诗人。\n生来岂羡陶朱富，老去宁甘原宪贫。\n处世自怜浑不解，江山聊助笔头春。",
        "dynasty": "宋",
        "collection_info": null
    },
    {
        "title": "借虚翁涌金门城望五诗韵以写幽居之兴  其四",
        "author": "杨公远",
        "content": "细捻吟髭谩赋诗，骚人那敢与争驰。\n倾杯对月风清夜，倚杖观山云敛时。\n世事安危浑莫问，人生得失底须悲。\n何当琢就梅花句，付与高楼画角吹。",
        "dynasty": "宋",
        "collection_info": null
    },
    {
        "title": "借虚翁涌金门城望五诗韵以写幽居之兴  其五",
        "author": "杨公远",
        "content": "堂标野趣岂虚传，坐看朝岚与夕烟。\n支径萦迂斜傍竹，幽池清浅倒涵天。\n少年心付沾泥絮，晚景身犹顺水船。\n却喜传家惟老砚，麝煤磨尽可曾穿。",
        "dynasty": "宋",
        "collection_info": null
    },
    {
        "title": "避暑次叶教授韵",
        "author": "杨公远",
        "content": "炎天无处涤烦心，拂拭苍苔坐茂林。\n贪捻吟髭搜好句，不知日转已移阴。",
        "dynasty": "宋",
        "collection_info": null
    },
    {
        "title": "感怀  其一",
        "author": "杨公远",
        "content": "桂薪玉米转煎熬，口体区区不胜劳。\n今日难谋明日计，老年徒羡少年豪。\n皮肤剥落诗方熟，鬓髮沧浪画愈高。\n自顾一寒成感慨，有谁能肯解绨袍。",
        "dynasty": "宋",
        "collection_info": null
    },
    {
        "title": "感怀  其二",
        "author": "杨公远",
        "content": "长吟抱膝更欷歔，较着前时迥不如。\n世事看来巢幕燕，人生勘破上竿鱼。\n投非所好缘工瑟，见匪相知懒曳裾。\n造物岂应私困我，还须水到自成渠。",
        "dynasty": "宋",
        "collection_info": null
    },
    {
        "title": "次金东园农家杂咏  其一",
        "author": "杨公远",
        "content": "买酒割鸡祠社后，踏歌搥鼓闹清明。\n柔桑叶长蚕苗出，从此关门禁客行。",
        "dynasty": "宋",
        "collection_info": null
    },
    {
        "title": "次金东园农家杂咏  其二",
        "author": "杨公远",
        "content": "林下欹倾茅草屋，门前诘曲竹笆篱。\n数声清笛知何处，牛背斜阳牧竖吹。",
        "dynasty": "宋",
        "collection_info": null
    },
    {
        "title": "次金东园农家杂咏  其三",
        "author": "杨公远",
        "content": "迟日丽时秧刺水，午风暄处麦掀髯。\n一村桃杏红如锦，旋数青铜傍酒帘。",
        "dynasty": "宋",
        "collection_info": null
    },
    {
        "title": "次金东园农家杂咏  其四",
        "author": "杨公远",
        "content": "趁雨足时翻畎亩，插秧遍后便耔耘。\n愿天频把甘霖霔，伫看丰年万顷云。",
        "dynasty": "宋",
        "collection_info": null
    },
    {
        "title": "次金东园农家杂咏  其五",
        "author": "杨公远",
        "content": "尝稻翻匙夸白雪，腰鎌荷担刈黄云。\n逢人谩说空辛苦，偿债输官费九分。",
        "dynasty": "宋",
        "collection_info": null
    },
    {
        "title": "次金东园农家杂咏  其六",
        "author": "杨公远",
        "content": "四郊䆉稏高低熟，几处连耞澎湃声。\n妇饷区区无寸暇，绩麻犹趁月华明。",
        "dynasty": "宋",
        "collection_info": null
    },
    {
        "title": "次金东园农家杂咏  其七",
        "author": "杨公远",
        "content": "战伐已闻初卸甲，耘耔却喜近添丁。\n明年小稔应堪望，雪后平畴宿麦青。",
        "dynasty": "宋",
        "collection_info": null
    },
    {
        "title": "次金东园农家杂咏  其八",
        "author": "杨公远",
        "content": "妇作生涯勤杼轴，夫营活计在桑田。\n老翁榾柮炉边坐，幼稚檐前负日暄。",
        "dynasty": "宋",
        "collection_info": null
    },
    {
        "title": "次金东园渔家杂咏  其一",
        "author": "杨公远",
        "content": "繫缆旋编新箬笠，喜晴仍晒旧蓑衣。\n岸飞柳絮河鲀上，春涨几添一尺肥。",
        "dynasty": "宋",
        "collection_info": null
    },
    {
        "title": "次金东园渔家杂咏  其二",
        "author": "杨公远",
        "content": "篙撑舴艋閒来往，手把丝纶自卷舒。\n妻子已谙风露惯，篷窗便可当茅庐。",
        "dynasty": "宋",
        "collection_info": null
    },
    {
        "title": "次金东园渔家杂咏  其三",
        "author": "杨公远",
        "content": "醉来要把鹏为饵，夜后长将月作鈎。\n浮利浮名浑不问，数声欵乃转船头。",
        "dynasty": "宋",
        "collection_info": null
    },
    {
        "title": "次金东园渔家杂咏  其四",
        "author": "杨公远",
        "content": "经行苇荻沙头熟，出没风涛胆气麤。\n博得酒归明月夜，呼儿作脍旋批鲈。",
        "dynasty": "宋",
        "collection_info": null
    },
    {
        "title": "次金东园渔家杂咏  其五",
        "author": "杨公远",
        "content": "爱玄真子吟佳句，笑老姜公用直鈎。\n一片水乡供活计，四时风月在扁舟。",
        "dynasty": "宋",
        "collection_info": null
    },
    {
        "title": "次金东园渔家杂咏  其六",
        "author": "杨公远",
        "content": "两岸芦花飞雪絮，一江秋水接银河。\n平生不结荣华梦，只把青蓑当绮罗。",
        "dynasty": "宋",
        "collection_info": null
    },
    {
        "title": "次金东园渔家杂咏  其七",
        "author": "杨公远",
        "content": "那有清霜来鬓上，略无閒事上眉头。\n傍人借问家何处，一叶轻舟水面浮。",
        "dynasty": "宋",
        "collection_info": null
    },
    {
        "title": "次金东园渔家杂咏  其八",
        "author": "杨公远",
        "content": "风紧岸边安钓艇，云浓空裏散杨花。\n披蓑顶笠携鱼去，遥指前村问酒家。",
        "dynasty": "宋",
        "collection_info": null
    },
    {
        "title": "书怀",
        "author": "杨公远",
        "content": "检点头颅髮半丝，老来刬地费支持。\n技缘冷淡知音寡，事每差池赋命奇。\n一暴十寒良可叹，三平二满且随宜。\n杜门懒出过从少，自录唐诗旋课儿。",
        "dynasty": "宋",
        "collection_info": null
    },
    {
        "title": "荷花",
        "author": "杨公远",
        "content": "竹边窗外小池塘，青盖亭亭拥靓妆。\n莫把仙娥相比拟，合将君子为平章。\n凋时堪供真人艇，老去犹充楚客裳。\n几夜月明风露下，输侬受用许清香。",
        "dynasty": "宋",
        "collection_info": null
    },
    {
        "title": "白莲",
        "author": "杨公远",
        "content": "横塘清浅藕花开，绰约冰姿绝点埃。\n雨过浑疑汤餠试，风生却讶玉山颓。\n未经太液承恩去，先向东林结社来。\n铨次羣芳须第一，妖红丽紫尽舆台。",
        "dynasty": "宋",
        "collection_info": null
    },
    {
        "title": "饯赵可斋朝京",
        "author": "杨公远",
        "content": "秋高秣马理征鞍，琴鹤相随上帝关。\n已有声名闻草木，又将诗句动夷蛮。\n金銮未赐金莲炬，玉陛将催玉笋班。\n管取来年三二月，定看昼着锦衣还。",
        "dynasty": "宋",
        "collection_info": null
    },
    {
        "title": "寄东麓赵赞府  其一",
        "author": "杨公远",
        "content": "佐邑{氵赀}阳绰有声，文章政事冠羣英。\n南墙松想乘閒咏，北海樽闻已戒倾。\n横笛倚楼襟度逸，携琴带鹤宦情轻。\n结知当路交飞剡，行看除书下玉京。",
        "dynasty": "宋",
        "collection_info": null
    },
    {
        "title": "寄东麓赵赞府  其二",
        "author": "杨公远",
        "content": "黄花开后骤征鞍，再见黄花秋又残。\n隻字未能通间阔，长笺先辱问平安。\n共看明月隔千里，独对西风愧一寒。\n祇有麓翁知我者，何时会面话辛酸。",
        "dynasty": "宋",
        "collection_info": null
    },
    {
        "title": "寿许侯",
        "author": "杨公远",
        "content": "星辉南极彩云边，律转黄钟一日前。\n河岳间生贤太守，椿松齐算老神仙。\n心犹秋月烛千里，人在春风度两年。\n祇恐练溪难久驻，行看飞诏下尧天。",
        "dynasty": "宋",
        "collection_info": null
    },
    {
        "title": "连日雪次黄仲宣韵  其一",
        "author": "杨公远",
        "content": "天遣冯夷剪水飞，拏空万木冻龙痴。\n寒思坡老玉楼句，清想刘叉冰柱诗。\n谩拥地炉然竹火，更垂纸帐当罗帷。\n谁知预作丰年瑞，不疗贫家眼下饥。",
        "dynasty": "宋",
        "collection_info": null
    },
    {
        "title": "连日雪次黄仲宣韵  其二",
        "author": "杨公远",
        "content": "连朝飞雪满山城，恰负人言雪易晴。\n梅顿添肥香不减，竹虽暂屈节还清。\n闭门僵卧嗟寒士，煮水烹茶任巨卿。\n但喜遗蝗深入地，休夸李愬把吴平。",
        "dynasty": "宋",
        "collection_info": null
    },
    {
        "title": "始生书怀  其一",
        "author": "杨公远",
        "content": "连年客裏度生朝，自草新诗慰寂寥。\n却喜窗前风景好，梅花初放雪初消。",
        "dynasty": "宋",
        "collection_info": null
    },
    {
        "title": "始生书怀  其二",
        "author": "杨公远",
        "content": "浮生六十度春秋，无辱无荣尽自由。\n但得此身强健在，明年花甲又从头。",
        "dynasty": "宋",
        "collection_info": null
    },
    {
        "title": "始生书怀  其三",
        "author": "杨公远",
        "content": "一片閒云出岫迟，诗情画思老来宜。\n莫言末技浑无用，传入鸡林未可知。",
        "dynasty": "宋",
        "collection_info": null
    },
    {
        "title": "次程南仲韵  其一",
        "author": "杨公远",
        "content": "老来鹤髮更鸡皮，计解曾无六出奇。\n耕钓云烟三寸管，剪裁风月几联诗。\n逢人多谢开青眼，顾我惟惭匪白眉。\n世路近来虽着脚，不如退步学聋痴。",
        "dynasty": "宋",
        "collection_info": null
    },
    {
        "title": "次程南仲韵  其二",
        "author": "杨公远",
        "content": "生意窗前草不除，翛翛苍玉自扶疎。\n贫将入骨谁怜我，富欲掀天命属渠。\n学圃频观种树传，杜门几似绝交书。\n有时间有过从者，分席非樵即是渔。",
        "dynasty": "宋",
        "collection_info": null
    },
    {
        "title": "次程南仲韵  其三",
        "author": "杨公远",
        "content": "兴来呼酒乏瓷巵，自笑醄醄作么为。\n细诵坡仙前后赋，更歌元亮去来辞。\n一心湛彻长如水，两鬓髼松半欲丝。\n毕竟不消惆怅得，苍松独傲岁寒时。",
        "dynasty": "宋",
        "collection_info": null
    },
    {
        "title": "次程南仲韵  其四",
        "author": "杨公远",
        "content": "倒指头颅六十余，尤堪抱瓮灌园蔬。\n生来自得江山趣，身后何消竹帛书。\n无事关怀心寂寂，有时敲句意徐徐。\n乘閒问柳寻花去，缓步安然当小车。",
        "dynasty": "宋",
        "collection_info": null
    },
    {
        "title": "次程南仲韵  其五",
        "author": "杨公远",
        "content": "剩喜壶中别是天，诛茆结屋竹梅边。\n伴人有意一泓砚，笑我无缘二顷田。\n半醉半醒知酒圣，非空非色悟僧禅。\n门前青嶂浑如画，云去云来树倚巅。",
        "dynasty": "宋",
        "collection_info": null
    },
    {
        "title": "烟雨楼",
        "author": "唐天麟",
        "content": "百尺楼高足赏心，我来犹记旧登临。\n四时天色有晴雨，一片湖光无古今。\n远塔连云知寺隠，小舟穿柳觉村深。\n凭阑多少斜阳景，分付渔歌替晚吟。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得章字",
        "author": "杨世奕",
        "content": "富贵宁如节义香，也教青史播余芳。\n四年谏省归何暮，七十新参老欲彊。\n孺子早闻辞爵位，君谟今又去班行。\n轺车玉节江东路，清梦时应绕建章。",
        "dynasty": "宋",
        "collection_info": null
    },
    {
        "title": "浯溪",
        "author": "庄崇节",
        "content": "元翁作颂鲁公书，峭壁云烟万古垂。\n三绝堂前月浸碧，两峰亭下草生悲。\n英风义概有存者，流水高山谁会之。\n便使中原归赵璧，磨崖再勒中兴碑。",
        "dynasty": "宋",
        "collection_info": null
    },
    {
        "title": "浯溪",
        "author": "丁叔岩",
        "content": "相去祁阳五里余，撼山为谷断为溪。\n河南刺史老文学，石上真□健笔题。\n风月满堂无地着，云烟半壁与天齐。\n英雄说着唐朝事，泪溅长安蜀道西。",
        "dynasty": "宋",
        "collection_info": null
    },
    {
        "title": "游浯溪",
        "author": "王壶",
        "content": "□□□□□□□，□值凄凉八百秋。\n入院伽蓝先稽首，题诗神鬼暗添愁。\n几章镌石珠玑灿，一带临江泉石幽。\n读罢中兴碑去后，逢人便举伴茶瓯。",
        "dynasty": "宋",
        "collection_info": null
    },
    {
        "title": "奉寄文丞相",
        "author": "蔡郁",
        "content": "嗟哉此纲常，一朝已散失。\n臣岂无贤良，君岂有惭德。\n君臣义未明，大道致闭塞。\n谁实笃忠贞，矢志不可屈。\n先生真英豪，提戈呼叱咤。\n一心收桑榆，戎行瞻黼黻。\n间关五岭南，誓师存百粤。\n有仍田一成，足以张征伐。\n南阳戴真人，足以兴汉室。\n天道岂无知，为此冠裳恻。\n昨闻战城南，王师奋鈇钺。\n万马似群羊，斗败鼓声竭。\n百年养士恩，报之在朝夕。\n多惭迟暮身，涕泪望乡国。",
        "dynasty": "宋",
        "collection_info": null
    },
    {
        "title": "题赵子昂竹",
        "author": "卫富益",
        "content": "汉宫日暮风雷远，南国秋深水殿寒。\n留得一枝烟雨裏，又随人去报平安。",
        "dynasty": "宋",
        "collection_info": null
    },
    {
        "title": "游黄山寺",
        "author": "葛起文",
        "content": "偶为寻幽出，扶筇亦懒拈。\n鹳巢依古塔，燕语入虚栏。\n笔下诗初就，樽中酒屡添。\n此游堪喜处，膝上一掀髯。",
        "dynasty": "宋",
        "collection_info": null
    },
    {
        "title": "咏竹阁",
        "author": "葛起文",
        "content": "岁寒编竹阁，蜗缩度穷年。\n日暴南窗纸，风垂北户帘。\n鑪深全火气，铛小聚茶烟。\n为索梅花笑，微醺步矮檐。",
        "dynasty": "宋",
        "collection_info": null
    },
    {
        "title": "窖岭道中",
        "author": "葛起文",
        "content": "屦穿苍藓滑，水复更山重。\n有圃春偏晚，无人碓自舂。\n乱云生峭壁，一鸟没高峰。\n随处桃花发，仙源似可逢。",
        "dynasty": "宋",
        "collection_info": null
    },
    {
        "title": "深院",
        "author": "葛起文",
        "content": "深院人閒酒浅斟，日长帘幕自沉沉。\n梅花可是因春瘦，洗雨梳风太不禁。",
        "dynasty": "宋",
        "collection_info": null
    },
    {
        "title": "偶成",
        "author": "葛起文",
        "content": "止水澄胸次，萧然远俗氛。\n静求徽外趣，时策酒中勋。\n风马檐前乐，香猊帐底云。\n破黄临小草，咄咄逼鹅群。",
        "dynasty": "宋",
        "collection_info": null
    },
    {
        "title": "句  其一",
        "author": "楼楚材",
        "content": "看来固是最低树，外此都无许大花。",
        "dynasty": "宋",
        "collection_info": null
    },
    {
        "title": "句  其二",
        "author": "楼楚材",
        "content": "秋香无比魁天下，仙种非凡□月中。",
        "dynasty": "宋",
        "collection_info": null
    },
    {
        "title": "句  其三",
        "author": "楼楚材",
        "content": "满阎浮世香俱有，与广寒宫花对开。",
        "dynasty": "宋",
        "collection_info": null
    },
    {
        "title": "句  其四",
        "author": "楼楚材",
        "content": "春将结尾去时有，花在着身高处香。",
        "dynasty": "宋",
        "collection_info": null
    },
    {
        "title": "句  其五",
        "author": "楼楚材",
        "content": "晴霄有月与佳色，春圃无花可比香。",
        "dynasty": "宋",
        "collection_info": null
    },
    {
        "title": "句  其六",
        "author": "楼楚材",
        "content": "房生裏面子虚实，柄折中间丝短长。",
        "dynasty": "宋",
        "collection_info": null
    },
    {
        "title": "句  其七",
        "author": "楼楚材",
        "content": "从来把得坚牢处，不是晴明不肯飞。",
        "dynasty": "宋",
        "collection_info": null
    },
    {
        "title": "句  其八",
        "author": "楼楚材",
        "content": "名园不是无花卉，凌驾春风不似伊。",
        "dynasty": "宋",
        "collection_info": null
    },
    {
        "title": "句  其九",
        "author": "楼楚材",
        "content": "一株种外无遗种，九箇花间有细花。",
        "dynasty": "宋",
        "collection_info": null
    },
    {
        "title": "句  其一○",
        "author": "楼楚材",
        "content": "混融月色江湖夜，照应芦花岛屿秋。",
        "dynasty": "宋",
        "collection_info": null
    },
    {
        "title": "句  其一一",
        "author": "楼楚材",
        "content": "晚归烟树住犹见，晓向雪汀飞若无。",
        "dynasty": "宋",
        "collection_info": null
    },
    {
        "title": "句  其一二",
        "author": "楼楚材",
        "content": "蝶成擒处身粘粉，花蹈翻时足带香。",
        "dynasty": "宋",
        "collection_info": null
    },
    {
        "title": "句  其一三",
        "author": "楼楚材",
        "content": "野花狼藉桑麻长，除却他边补这边。",
        "dynasty": "宋",
        "collection_info": null
    },
    {
        "title": "句  其一四",
        "author": "楼楚材",
        "content": "吞毡固是真难事，要辨人生是与非。",
        "dynasty": "宋",
        "collection_info": null
    },
    {
        "title": "句  其一五",
        "author": "楼楚材",
        "content": "有时移向西堂去，一座青山逐手来。",
        "dynasty": "宋",
        "collection_info": null
    },
    {
        "title": "句  其一六",
        "author": "楼楚材",
        "content": "玲珑不许多呈露，只借时人一面看。",
        "dynasty": "宋",
        "collection_info": null
    },
    {
        "title": "句  其一七",
        "author": "楼楚材",
        "content": "鹭等鱼船近了飞。",
        "dynasty": "宋",
        "collection_info": null
    },
    {
        "title": "句  其一八",
        "author": "楼楚材",
        "content": "小心抽出大规模。",
        "dynasty": "宋",
        "collection_info": null
    }
]