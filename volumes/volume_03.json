[
    {
        "title": "古别离二首 二",
        "author": "施肩吾",
        "content": "老母别爱子，少妻送征郎。\n血流既四面，乃一断二肠。\n不愁寒无衣，不怕饥无粮。\n惟恐征战不还乡，母化为鬼妻为孀。",
        "dynasty": "唐",
        "collection_info": null
    },
    {
        "title": "壮士行",
        "author": "施肩吾",
        "content": "一斗之胆撑臟腑，如磥之筋碍臂骨。\n有时悞入千人丛，自觉一身横突兀。\n当今四海无烟尘，胸襟被压不得伸。\n冻枭残虿我不取，汚我匣裏青蛇鳞。",
        "dynasty": "唐",
        "collection_info": null
    },
    {
        "title": "代征妇怨",
        "author": "施肩吾",
        "content": "寒窗羞见影相随，嫁得五陵轻薄儿。\n长短艳歌君自解，浅深更漏妾偏知。\n画裙多泪鸳鸯湿，云鬓慵梳玳瑁垂。\n何事不看霜雪裏，坚贞惟有古松枝。",
        "dynasty": "唐",
        "collection_info": null
    },
    {
        "title": "送人南游",
        "author": "施肩吾",
        "content": "见说南行偏不易，中途莫忘寄书频。\n凌空瘴气堕飞鸟，解语山魈恼病人。\n闽县绿娥能引客，泉州乌药好防身。\n异花奇竹分明看，待汝归来画取真。",
        "dynasty": "唐",
        "collection_info": null
    },
    {
        "title": "赠边将",
        "author": "施肩吾",
        "content": "轻生奉国不为难，战苦身多旧箭瘢。\n玉匣锁龙鳞甲冷，金铃衬鹘羽毛寒。\n皂貂拥出花当背，白马骑来月在鞍。\n犹恐犬戎临虏塞，柳营时把阵图看。",
        "dynasty": "唐",
        "collection_info": null
    },
    {
        "title": "上礼部侍郎陈情",
        "author": "施肩吾",
        "content": "九重城裏无亲识，八百人中独姓施。\n弱羽飞时攒箭险，蹇驴行处薄冰危。\n晴天欲照盆难反，贫女如花镜不知。\n却向从来受恩地，再求青律变寒枝。",
        "dynasty": "唐",
        "collection_info": null
    },
    {
        "title": "早春残雪",
        "author": "施肩吾",
        "content": "春景照林峦，玲珑雪影残。\n井泉添碧甃，药圃洗朱栏。\n云路迷初醒，书堂映渐难。\n花分梅岭色，尘减玉阶寒。\n远称栖松鹤，高宜点露盘。\n伫逢春律后，阴谷始堪看。",
        "dynasty": "唐",
        "collection_info": null
    },
    {
        "title": "送端上人游天台",
        "author": "施肩吾",
        "content": "师今欲向天台去，来说天台意最真。\n溪过石桥为险处，路逢毛褐是真人。\n云边望字钟声远，雪裏寻僧脚迹新。\n只可且论经夏别，莫教琪树两迴春。",
        "dynasty": "唐",
        "collection_info": null
    },
    {
        "title": "惜花",
        "author": "施肩吾",
        "content": "落尽万株红，无人解繫风。\n今朝芳径裏，惆怅锦机空。",
        "dynasty": "唐",
        "collection_info": null
    },
    {
        "title": "衝夜行",
        "author": "施肩吾",
        "content": "夜行无月时，古路多荒榛。\n山鬼摇把火，自照不照人。",
        "dynasty": "唐",
        "collection_info": null
    },
    {
        "title": "夜愁曲",
        "author": "施肩吾",
        "content": "歌者歌未绝，愁人愁转增。\n空把琅玕枝，强挑无心灯。",
        "dynasty": "唐",
        "collection_info": null
    },
    {
        "title": "杂古词五首 一",
        "author": "施肩吾",
        "content": "可怜江北女，惯唱江南曲。\n摇荡木兰舟，双凫不成浴。",
        "dynasty": "唐",
        "collection_info": null
    },
    {
        "title": "杂古词五首 二",
        "author": "施肩吾",
        "content": "郎为七上香，妾作笼下灰。\n归时即暖热，去罢生尘埃。",
        "dynasty": "唐",
        "collection_info": null
    },
    {
        "title": "杂古词五首 三",
        "author": "施肩吾",
        "content": "夜裁鸳鸯绮，朝织蒲桃绫。\n欲试一寸心，待缝三尺冰。",
        "dynasty": "唐",
        "collection_info": null
    },
    {
        "title": "杂古词五首 四",
        "author": "施肩吾",
        "content": "怜时鱼得水，怨罢商与参。\n不如山栀子，却能结同心。",
        "dynasty": "唐",
        "collection_info": null
    },
    {
        "title": "杂古词五首 五",
        "author": "施肩吾",
        "content": "红颜感暮花，白日同流水。\n思君若孤灯，一夜一心死。",
        "dynasty": "唐",
        "collection_info": null
    },
    {
        "title": "幼女词",
        "author": "施肩吾",
        "content": "幼女纔六岁，未知巧与拙。\n向夜在堂前，学人拜新月。",
        "dynasty": "唐",
        "collection_info": null
    },
    {
        "title": "买地词",
        "author": "施肩吾",
        "content": "买地不惜钱，为多芳桂丛。\n所期在清凉，坐起闻香风。",
        "dynasty": "唐",
        "collection_info": null
    },
    {
        "title": "弋阳访古",
        "author": "施肩吾",
        "content": "行逢葛溪水，不见葛仙人。\n空抛青竹杖，呪作葛陂神。",
        "dynasty": "唐",
        "collection_info": null
    },
    {
        "title": "幽居乐",
        "author": "施肩吾",
        "content": "万籁不在耳，寂寥心境清。\n无妨数茎竹，时有萧萧声。",
        "dynasty": "唐",
        "collection_info": null
    },
    {
        "title": "湘川怀古",
        "author": "施肩吾",
        "content": "湘水终日流，湘妃昔时哭。\n美色已成尘，泪痕犹在竹。",
        "dynasty": "唐",
        "collection_info": null
    },
    {
        "title": "秋山吟",
        "author": "施肩吾",
        "content": "夜吟秋山上，褭褭秋风归。\n月色清且[冷]，桂香落人衣。",
        "dynasty": "唐",
        "collection_info": null
    },
    {
        "title": "寒夜",
        "author": "施肩吾",
        "content": "三復招隐吟，不知寒夜深。\n看看西来月，移到青天心。",
        "dynasty": "唐",
        "collection_info": null
    },
    {
        "title": "湘竹词",
        "author": "施肩吾",
        "content": "万古湘江竹，无穷奈怨何。\n年年长春笋，只是泪痕多。",
        "dynasty": "唐",
        "collection_info": null
    },
    {
        "title": "观花后游慈恩寺",
        "author": "施肩吾",
        "content": "世事知难了，应须问苦空。\n羞将看花眼，来入梵王宫。",
        "dynasty": "唐",
        "collection_info": null
    },
    {
        "title": "乞巧词",
        "author": "施肩吾",
        "content": "乞巧望星河，双双并绮罗。\n不嫌针眼小，只道月明多。",
        "dynasty": "唐",
        "collection_info": null
    },
    {
        "title": "不见来词",
        "author": "施肩吾",
        "content": "乌鹊语千回，黄昏不见来。\n漫教脂粉匣，闭了又重开。",
        "dynasty": "唐",
        "collection_info": null
    },
    {
        "title": "夜起来",
        "author": "施肩吾",
        "content": "香销连理带，尘覆合欢桮。\n懒卧相思枕，愁吟夜起来。",
        "dynasty": "唐",
        "collection_info": null
    },
    {
        "title": "笑卿卿词",
        "author": "施肩吾",
        "content": "笑向卿卿道，躭书夜夜多。\n出来看玉兔，又欲过银河。",
        "dynasty": "唐",
        "collection_info": null
    },
    {
        "title": "感遇词",
        "author": "施肩吾",
        "content": "一种貌如仙，人情要自偏。\n罗敷有底好，最得使君怜。",
        "dynasty": "唐",
        "collection_info": null
    },
    {
        "title": "及第后夜访月仙子",
        "author": "施肩吾",
        "content": "自喜寻幽夜，新当及第年。\n还将天上桂，来访月中仙。",
        "dynasty": "唐",
        "collection_info": null
    },
    {
        "title": "定情乐 一",
        "author": "施肩吾",
        "content": "敢嗟君不怜，自是命不谐。\n着破三条裙，却还双股钗。",
        "dynasty": "唐",
        "collection_info": null
    },
    {
        "title": "定情乐 二",
        "author": "施肩吾",
        "content": "感郎双条脱，新破八幅绡。\n不惜榆荚钱，买人金步摇。",
        "dynasty": "唐",
        "collection_info": null
    },
    {
        "title": "宿南一上人山房",
        "author": "施肩吾",
        "content": "窗牖月色多，坐卧禅心静。\n青鬼来试人，夜深弄灯影。",
        "dynasty": "唐",
        "collection_info": null
    },
    {
        "title": "兰渚泊",
        "author": "施肩吾",
        "content": "家在洞水西，身作兰渚客。\n天昼无纤云，独坐空江碧。",
        "dynasty": "唐",
        "collection_info": null
    },
    {
        "title": "经吴真君旧宅",
        "author": "施肩吾",
        "content": "古仙炼丹处，不测何岁年。\n至今空宅基，时有五色烟。",
        "dynasty": "唐",
        "collection_info": null
    },
    {
        "title": "古相思",
        "author": "施肩吾",
        "content": "十访九不见，甚于菖蒲花。\n可怜云中月，今夜堕我家。",
        "dynasty": "唐",
        "collection_info": null
    },
    {
        "title": "瀑布",
        "author": "施肩吾",
        "content": "豁开青冥颠，写出万丈泉。\n如裁一条素，白日悬秋天。",
        "dynasty": "唐",
        "collection_info": null
    },
    {
        "title": "金尺石",
        "author": "施肩吾",
        "content": "丹砂画顽石，黄金横一尺。\n人世较短长，仙家爱平直。",
        "dynasty": "唐",
        "collection_info": null
    },
    {
        "title": "秋洞宿",
        "author": "施肩吾",
        "content": "夜深秋洞裏，风雨报龙归。\n何事触人睡，不教胡蝶飞。",
        "dynasty": "唐",
        "collection_info": null
    },
    {
        "title": "效古词",
        "author": "施肩吾",
        "content": "姊妹无多兄弟少，举家钟爱年最小。\n有时绕树山鹊飞，贪看不待画眉了。",
        "dynasty": "唐",
        "collection_info": null
    },
    {
        "title": "山中得刘秀才京书",
        "author": "施肩吾",
        "content": "自笑家贫客到疎，满庭烟草不能锄。\n今朝谁料三千里，忽得刘京一纸书。",
        "dynasty": "唐",
        "collection_info": null
    },
    {
        "title": "望夫词",
        "author": "施肩吾",
        "content": "手爇寒灯向影频，回文机上暗生尘。\n自家夫壻无消息，却恨桥头卖卜人。",
        "dynasty": "唐",
        "collection_info": null
    },
    {
        "title": "忆四明山泉",
        "author": "施肩吾",
        "content": "爱彼山中石泉水，幽深夜夜落空裏。\n至今忆得卧云时，犹自涓涓在人耳。",
        "dynasty": "唐",
        "collection_info": null
    },
    {
        "title": "西山静中吟",
        "author": "施肩吾",
        "content": "重重道气结成神，玉阙金堂逐日新。\n若数西山得道者，连予便是十三人。",
        "dynasty": "唐",
        "collection_info": null
    },
    {
        "title": "天柱山赠峨嵋田道士",
        "author": "施肩吾",
        "content": "古称天柱连九天，峨嵋道士栖其巅。\n近闻教得玄鹤舞，试凭驱出青芝田。",
        "dynasty": "唐",
        "collection_info": null
    },
    {
        "title": "夜岩谣",
        "author": "施肩吾",
        "content": "夜上幽岩踏灵草，松枝已疎桂枝老。\n新诗几度惜不吟，此处一声风月好。",
        "dynasty": "唐",
        "collection_info": null
    },
    {
        "title": "岛夷行",
        "author": "施肩吾",
        "content": "腥臊海边多鬼市，岛夷居处无乡里。\n黑皮少年学采珠，手把生犀照咸水。",
        "dynasty": "唐",
        "collection_info": null
    },
    {
        "title": "帝宫词",
        "author": "施肩吾",
        "content": "自得居王宠爱时，敢言春色上寒枝。\n十年宫裏无人问，一日承恩天下知。",
        "dynasty": "唐",
        "collection_info": null
    },
    {
        "title": "叹花词",
        "author": "施肩吾",
        "content": "前日满林红锦遍，今日遶林看不见。\n空余古岸泥土中，零落臙脂两三片。",
        "dynasty": "唐",
        "collection_info": null
    },
    {
        "title": "杜鹃花词",
        "author": "施肩吾",
        "content": "杜鹃花时夭艳然，所恨帝城人不识。\n丁宁莫遣春风吹，留与佳人比颜色。",
        "dynasty": "唐",
        "collection_info": null
    },
    {
        "title": "晓光词",
        "author": "施肩吾",
        "content": "日轮浮动羲和推，东方一轧天门开。\n风神为我扫烟雾，四海荡荡无尘埃。",
        "dynasty": "唐",
        "collection_info": null
    },
    {
        "title": "望晓词",
        "author": "施肩吾",
        "content": "揽衣起兮望秋河，蒙蒙远雾飞轻罗。\n蟠桃树上日欲出，白榆枝畔星无多。",
        "dynasty": "唐",
        "collection_info": null
    },
    {
        "title": "海边远望",
        "author": "施肩吾",
        "content": "扶桑枝边红皎皎，天鸡一声四溟晓。\n偶看仙女上青天，鸾鹤无多采云少。",
        "dynasty": "唐",
        "collection_info": null
    },
    {
        "title": "听南僧说偈词",
        "author": "施肩吾",
        "content": "师子座中香已发，西方佛偈南僧说。\n惠风吹尽六条尘，清净水中初见月。",
        "dynasty": "唐",
        "collection_info": null
    },
    {
        "title": "春日美新绿词",
        "author": "施肩吾",
        "content": "前日萌芽小于粟，今朝草树色已足。\n天公不语能运为，驱遣羲和染新绿。",
        "dynasty": "唐",
        "collection_info": null
    },
    {
        "title": "对月忆嵩阳故人",
        "author": "施肩吾",
        "content": "团团月光照西壁，嵩阳故人千里隔。\n不知三十六峰前，定为何处峰前客。",
        "dynasty": "唐",
        "collection_info": null
    },
    {
        "title": "赠莎地道士",
        "author": "施肩吾",
        "content": "莎地阴森古莲叶，游龟暗老青苔甲。\n池边道士夸眼明，夜取蟭螟摘蚊睫。",
        "dynasty": "唐",
        "collection_info": null
    },
    {
        "title": "效古词",
        "author": "施肩吾",
        "content": "莫愁新得年十六，如蛾双眉长带绿。\n初学箜篌四五人，莫愁独自声前足。",
        "dynasty": "唐",
        "collection_info": null
    },
    {
        "title": "冬日观早朝",
        "author": "施肩吾",
        "content": "紫烟捧日炉香动，万马千车踏新冻。\n绣衣年少朝欲归，美人犹在青楼梦。",
        "dynasty": "唐",
        "collection_info": null
    },
    {
        "title": "观吴偃画松",
        "author": "施肩吾",
        "content": "君有绝艺终身宝，方寸巧心通万造。\n忽然写出涧底松，笔下看看一枝老。",
        "dynasty": "唐",
        "collection_info": null
    },
    {
        "title": "题山僧水阁",
        "author": "施肩吾",
        "content": "山房水阁连空翠，沈沈下有蛟龙睡。\n老僧趺坐入定时，不知花落黄金地。",
        "dynasty": "唐",
        "collection_info": null
    },
    {
        "title": "登岘亭怀孟生",
        "author": "施肩吾",
        "content": "岘山自高水自绿，后辈词人心眼俗。\n鹿门才子不再生，怪景幽奇无管属。",
        "dynasty": "唐",
        "collection_info": null
    },
    {
        "title": "吴中代蜀客吟",
        "author": "施肩吾",
        "content": "身狎吴儿客在蜀，春深屡唱思乡曲。\n峨眉风景无主人，锦江悠悠为谁绿。",
        "dynasty": "唐",
        "collection_info": null
    },
    {
        "title": "戏咏榆荚",
        "author": "施肩吾",
        "content": "风吹榆钱落如雨，绕林绕屋来不住。\n知尔不堪还酒家，漫教夷甫无行处。",
        "dynasty": "唐",
        "collection_info": null
    },
    {
        "title": "寄李补阙",
        "author": "施肩吾",
        "content": "苍生应怪君起迟，蒲轮重辗嵩阳道。\n功成名遂来不来，三十六峰仙鹤老。",
        "dynasty": "唐",
        "collection_info": null
    },
    {
        "title": "贫客吟",
        "author": "施肩吾",
        "content": "𣰦毯敝衣无处结，寸心耿耿如刀切。\n今朝欲泣泉客珠，及到盘中却成血。",
        "dynasty": "唐",
        "collection_info": null
    },
    {
        "title": "诮山中叟",
        "author": "施肩吾",
        "content": "老人今年八十几，口中零落残牙齿。\n天阴伛偻带嗽行，犹向岩前种松子。",
        "dynasty": "唐",
        "collection_info": null
    },
    {
        "title": "闻山中步虚声",
        "author": "施肩吾",
        "content": "何人步虚南峰顶，鹤唳九天霜月冷。\n仙词偶逐东风来，误飘数声落尘境。",
        "dynasty": "唐",
        "collection_info": null
    },
    {
        "title": "题龙池山人",
        "author": "施肩吾",
        "content": "主人家在龙池侧，水中有鱼不敢食。\n终朝采药供仙厨，却笑桃花少颜色。",
        "dynasty": "唐",
        "collection_info": null
    },
    {
        "title": "翫新桃花",
        "author": "施肩吾",
        "content": "几叹红桃开未得，忽惊造化新装饰。\n一种同霑荣盛时，偏荷清光借颜色。",
        "dynasty": "唐",
        "collection_info": null
    },
    {
        "title": "山石榴花",
        "author": "施肩吾",
        "content": "深色臙脂碎剪红，巧能攒合是天公。\n莫言无物堪相比，妖艳西施春驿中。",
        "dynasty": "唐",
        "collection_info": null
    },
    {
        "title": "翫友人庭竹",
        "author": "施肩吾",
        "content": "曾去玄洲看种玉，那似君家满庭竹。\n客来不用呼清风，此处挂冠凉自足。",
        "dynasty": "唐",
        "collection_info": null
    },
    {
        "title": "秋夜山居二首 一",
        "author": "施肩吾",
        "content": "幽居正想飡霞客，夜久月寒珠露滴。\n千年独鹤两三声，飞下岩前一枝柏。",
        "dynasty": "唐",
        "collection_info": null
    },
    {
        "title": "秋夜山居二首 二",
        "author": "施肩吾",
        "content": "去鴈声遥人语绝，谁家素机织新雪。\n秋山野客醉醒时，百尺老松衔半月。",
        "dynasty": "唐",
        "collection_info": null
    },
    {
        "title": "秋夜山中别友人",
        "author": "施肩吾",
        "content": "独鹤孤云两难说，明朝又作东西别。\n知君少壮无几年，莫爱闲吟老松月。",
        "dynasty": "唐",
        "collection_info": null
    },
    {
        "title": "赠别王炼师往罗浮",
        "author": "施肩吾",
        "content": "道俗骈阗留不住，罗浮山上有心期。\n却愁仙处人难到，别后音书寄与谁。",
        "dynasty": "唐",
        "collection_info": null
    },
    {
        "title": "春日飡霞阁",
        "author": "施肩吾",
        "content": "洒水初晴物候新，飡霞阁上最宜春。\n山花四面风吹入，为我铺床作锦茵。",
        "dynasty": "唐",
        "collection_info": null
    },
    {
        "title": "喜友再相逢",
        "author": "施肩吾",
        "content": "三十年前与君别，可怜容色夺花红。\n谁知日月相催促，此度见君成老翁。",
        "dynasty": "唐",
        "collection_info": null
    },
    {
        "title": "候仙词",
        "author": "施肩吾",
        "content": "西归公子何时降，南岳先生早晚来。\n巡历世间犹未遍，乞求鸾鹤且裴回。",
        "dynasty": "唐",
        "collection_info": null
    },
    {
        "title": "修仙词",
        "author": "施肩吾",
        "content": "丹田自种留年药，玄谷长生续命芝。\n世上漫忙兼漫走，不知求己更求谁。",
        "dynasty": "唐",
        "collection_info": null
    },
    {
        "title": "夏日题方师院",
        "author": "施肩吾",
        "content": "火天无处买清风，闷发时来入梵宫。\n只向方师小廊下，回看门外是樊笼。",
        "dynasty": "唐",
        "collection_info": null
    },
    {
        "title": "春游乐",
        "author": "施肩吾",
        "content": "一年三百六十日，赏心那似春中物。\n草迷曲坞花满园，东家少年西家出。",
        "dynasty": "唐",
        "collection_info": null
    },
    {
        "title": "仙客归乡词二首 一",
        "author": "施肩吾",
        "content": "六合八荒游未半，子孙零落暂归来。\n井边不认捎云树，多是门人在后栽。",
        "dynasty": "唐",
        "collection_info": null
    },
    {
        "title": "仙客归乡词二首 二",
        "author": "施肩吾",
        "content": "洞中日月洞中仙，不算离家是几年。\n出郭始知人代变，又须抛却古时钱。",
        "dynasty": "唐",
        "collection_info": null
    },
    {
        "title": "云州饮席",
        "author": "施肩吾",
        "content": "酒肠虽满少欢情，身在云州望帝城。\n巡次合当谁令改，先须为我打还京。",
        "dynasty": "唐",
        "collection_info": null
    },
    {
        "title": "戏赠李主簿",
        "author": "施肩吾",
        "content": "官罢江南客恨遥，二年空被酒中消。\n不知暗数春游处，偏忆扬州第几桥。",
        "dynasty": "唐",
        "collection_info": null
    },
    {
        "title": "春词",
        "author": "施肩吾",
        "content": "黄鸟啼多春日高，红芳开尽井边桃。\n美人手暖裁衣易，片片轻云落剪刀。",
        "dynasty": "唐",
        "collection_info": null
    },
    {
        "title": "题景上人山门",
        "author": "施肩吾",
        "content": "水有青莲沙有金，老僧于此独观心。\n愁人欲寄中峰宿，只恐白猨啼夜深。",
        "dynasty": "唐",
        "collection_info": null
    },
    {
        "title": "妓人残粧词",
        "author": "施肩吾",
        "content": "云髻已收金凤皇，巧匀轻黛约残粧。\n不知昨夜新歌响，犹在谁家绕画梁。",
        "dynasty": "唐",
        "collection_info": null
    },
    {
        "title": "临水亭",
        "author": "施肩吾",
        "content": "只怪素亭黏黛色，溪烟为我染莓苔。\n欲知源上春风起，看取桃花逐水来。",
        "dynasty": "唐",
        "collection_info": null
    },
    {
        "title": "听范玄长吟",
        "author": "施肩吾",
        "content": "声声扣出碧琅玕，能使秋猨欲呌难。\n诗兴未穷心更远，手垂青拂向云看。",
        "dynasty": "唐",
        "collection_info": null
    },
    {
        "title": "观叶生画花",
        "author": "施肩吾",
        "content": "心窍玲珑貌亦奇，荣枯只在手中移。\n今朝故向霜天裏，点破繁花四五枝。",
        "dynasty": "唐",
        "collection_info": null
    },
    {
        "title": "洗丹沙词",
        "author": "施肩吾",
        "content": "千淘万洗紫光攒，夜火荧荧照玉盘。\n恐是麻姑残米粒，不曾将与世人看。",
        "dynasty": "唐",
        "collection_info": null
    },
    {
        "title": "长安春夜吟",
        "author": "施肩吾",
        "content": "露盘滴时河汉微，美人灯下裁春衣。\n蟾蜍东去鹊南飞，芸香省中郎不归。",
        "dynasty": "唐",
        "collection_info": null
    },
    {
        "title": "自述",
        "author": "施肩吾",
        "content": "箧贮灵砂日日看，欲成仙法脱身难。\n不知谁向交州去，为谢罗浮葛长官。",
        "dynasty": "唐",
        "collection_info": null
    },
    {
        "title": "少年行",
        "author": "施肩吾",
        "content": "醉骑白马走空衢，恶少皆称电不如。\n五凤街头新勒辔，半垂衫袖揖金吾。",
        "dynasty": "唐",
        "collection_info": null
    },
    {
        "title": "越中遇寒食",
        "author": "施肩吾",
        "content": "去岁清明霅溪口，今朝寒食镜湖西。\n信知天地心不易，还有子规依旧啼。",
        "dynasty": "唐",
        "collection_info": null
    },
    {
        "title": "赠采药叟",
        "author": "施肩吾",
        "content": "老去唯将药裹行，无家无累一身轻。\n却教年少取书卷，小字灯前鬬眼明。",
        "dynasty": "唐",
        "collection_info": null
    },
    {
        "title": "清夜忆仙宫子",
        "author": "施肩吾",
        "content": "夜静门深紫洞烟，孤行独坐忆神仙。\n三清宫裏月如昼，十二宫楼何处眠。",
        "dynasty": "唐",
        "collection_info": null
    },
    {
        "title": "江南怨",
        "author": "施肩吾",
        "content": "愁见桥边荇叶新，兰舟枕水楫生尘。\n从来不是无莲采，十顷莲塘卖与人。",
        "dynasty": "唐",
        "collection_info": null
    },
    {
        "title": "送绝尘子归旧隐二首 一",
        "author": "施肩吾",
        "content": "云水千重绕洞门，独归何处是桃源？仙方不用随身去，留与人间老子孙。",
        "dynasty": "唐",
        "collection_info": null
    },
    {
        "title": "送绝尘子归旧隐二首 二",
        "author": "施肩吾",
        "content": "班藤为杖草为衣，万壑千峰独自归。\n纵令相忆谁相报，桂树岩边人信稀。",
        "dynasty": "唐",
        "collection_info": null
    },
    {
        "title": "送裴秀才归淮南",
        "author": "施肩吾",
        "content": "怪来频起咏刀头，枫叶枝边一夕秋。\n又向江南别才子，却将风景过扬州。",
        "dynasty": "唐",
        "collection_info": null
    },
    {
        "title": "钱塘渡口",
        "author": "施肩吾",
        "content": "天堑茫茫连沃焦，秦皇何事不安桥。\n钱塘渡口无钱纳，已失西兴两信潮。",
        "dynasty": "唐",
        "collection_info": null
    },
    {
        "title": "春日宴徐君池亭",
        "author": "施肩吾",
        "content": "暂凭春酒换愁颜，今日应须醉始还。\n池上有门君莫掩，从教野客见青山。",
        "dynasty": "唐",
        "collection_info": null
    },
    {
        "title": "山中送友人",
        "author": "施肩吾",
        "content": "欲折杨枝别恨生，一重枝上一啼莺。\n乱山重迭云相掩，君向乱山何处行。",
        "dynasty": "唐",
        "collection_info": null
    },
    {
        "title": "寄王少府",
        "author": "施肩吾",
        "content": "采松仙子徒销日，吃菜山僧枉过生。\n多谢蓝田王少府，人间诗酒最关情。",
        "dynasty": "唐",
        "collection_info": null
    },
    {
        "title": "赠女道士郑玉华二首 一",
        "author": "施肩吾",
        "content": "玄髮新簪碧藕花，欲添肌雪饵红砂。\n世间风景那堪恋，长笑刘郎漫忆家。",
        "dynasty": "唐",
        "collection_info": null
    },
    {
        "title": "赠女道士郑玉华二首 二",
        "author": "施肩吾",
        "content": "明镜湖中休采莲，却师阿母学神仙。\n朱丝误落青囊裏，犹是箜篌第几弦。",
        "dynasty": "唐",
        "collection_info": null
    },
    {
        "title": "寄西台李侍御",
        "author": "施肩吾",
        "content": "二千余里采琼瓌，到处伤心瓦砾堆。\n唯有绣衣周柱史，独将珠玉挂西台。",
        "dynasty": "唐",
        "collection_info": null
    },
    {
        "title": "赠凌仙姥",
        "author": "施肩吾",
        "content": "阿母从天降几时，前朝惟有汉皇知。\n仙桃不啻三回熟，饱见东方一小儿。",
        "dynasty": "唐",
        "collection_info": null
    },
    {
        "title": "晚春送王秀才游剡川",
        "author": "施肩吾",
        "content": "越山花去剡藤新，才子风光不厌春。\n第一莫寻溪上路，可怜仙女爱迷人。",
        "dynasty": "唐",
        "collection_info": null
    },
    {
        "title": "冯上人院",
        "author": "施肩吾",
        "content": "扰扰凡情逐水流，世间多喜復多忧。\n一回行到冯公院，便欲令人百事休。",
        "dynasty": "唐",
        "collection_info": null
    },
    {
        "title": "金吾词",
        "author": "施肩吾",
        "content": "行拥朱轮锦幨儿，望仙门外叱金羁。\n染鬚偷嫩无人觉，唯有平康小妇知。",
        "dynasty": "唐",
        "collection_info": null
    },
    {
        "title": "观舞女",
        "author": "施肩吾",
        "content": "缠红结紫畏风吹，袅娜初回弱柳枝。\n买笑未知谁是主，万人心逐一人移。",
        "dynasty": "唐",
        "collection_info": null
    },
    {
        "title": "鄠县村居",
        "author": "施肩吾",
        "content": "欲住村西日日慵，上山无水引高踪。\n谁能求得秦皇术，为我先驱紫阁峰。",
        "dynasty": "唐",
        "collection_info": null
    },
    {
        "title": "酬周秀才",
        "author": "施肩吾",
        "content": "三展蜀笺皆郢曲，我心珍重甚琼瑶。\n应缘水府龙神睡，偷得蛟人五色绡。",
        "dynasty": "唐",
        "collection_info": null
    },
    {
        "title": "旅次文水县喜遇李少府",
        "author": "施肩吾",
        "content": "为君三日废行程，一县官人是酒朋。\n共忆襄阳同醉处，尚书坐上纳银觥。",
        "dynasty": "唐",
        "collection_info": null
    },
    {
        "title": "夏雨后题青荷兰若",
        "author": "施肩吾",
        "content": "僧舍清凉竹树新，初经一雨洗诸尘。\n微风忽起吹莲叶，青玉盘中泻水银。",
        "dynasty": "唐",
        "collection_info": null
    },
    {
        "title": "途中逢少女",
        "author": "施肩吾",
        "content": "身倚西门笑向东，牡丹初折一枝红。\n市头日卖千般镜，知落谁家新匣中。",
        "dynasty": "唐",
        "collection_info": null
    },
    {
        "title": "山中翫白鹿",
        "author": "施肩吾",
        "content": "绕洞寻花日易销，人间无路得相招。\n呦呦白鹿毛如雪，踏我桃花过石桥。",
        "dynasty": "唐",
        "collection_info": null
    },
    {
        "title": "山居乐",
        "author": "施肩吾",
        "content": "鸾鹤每于松下见，笙歌常向坐中闻。\n手持十节龙头杖，不指虚空即指云。",
        "dynasty": "唐",
        "collection_info": null
    },
    {
        "title": "襄阳曲",
        "author": "施肩吾",
        "content": "大堤女儿郎莫寻，三三五五结同心。\n清晨对镜理容色，意欲取郎千万金。",
        "dynasty": "唐",
        "collection_info": null
    },
    {
        "title": "望夫词二首 一",
        "author": "施肩吾",
        "content": "看看北鴈又南飞，薄倖征夫久不归。\n蟢子到头无信处，凡经几度上人衣。",
        "dynasty": "唐",
        "collection_info": null
    },
    {
        "title": "望夫词二首 二",
        "author": "施肩吾",
        "content": "何事经年断书信，愁闻远客说风波。\n西家还有望夫伴，一种泪痕儿最多。",
        "dynasty": "唐",
        "collection_info": null
    },
    {
        "title": "少妇游春词",
        "author": "施肩吾",
        "content": "簇锦攒花鬬胜游，万人行处最风流。\n无端自向春园裏，笑摘青梅呌阿侯。",
        "dynasty": "唐",
        "collection_info": null
    },
    {
        "title": "折柳枝",
        "author": "施肩吾",
        "content": "伤见路边杨柳春，一重折尽一重新。\n今年还折去年处，不送去年离别人。",
        "dynasty": "唐",
        "collection_info": null
    },
    {
        "title": "归将吟",
        "author": "施肩吾",
        "content": "百战放归成老翁，余生得出死人中。\n今朝授敕三回舞，两赐青娥又拜公。",
        "dynasty": "唐",
        "collection_info": null
    },
    {
        "title": "惜花词",
        "author": "施肩吾",
        "content": "千树繁红遶碧泉，正宜尊酒对芳年。\n明朝欲饮还来此，只怕春风却在前。",
        "dynasty": "唐",
        "collection_info": null
    },
    {
        "title": "抛缠头词",
        "author": "施肩吾",
        "content": "翠娥初罢绕梁词，又见双鬟对舞时。\n一抱红罗分不足，参差裂破凤皇儿。",
        "dynasty": "唐",
        "collection_info": null
    },
    {
        "title": "望骑马郎",
        "author": "施肩吾",
        "content": "碧蹄新压步初成，玉色郎君弄影行。\n赚杀唱歌楼上女，伊州误作石州声。",
        "dynasty": "唐",
        "collection_info": null
    },
    {
        "title": "春日钱塘杂兴二首 一",
        "author": "施肩吾",
        "content": "酒姥溪头桑褭褭，钱塘郭外柳𣯶𣯶。\n路逢邻妇遥相问，小小如今学养蚕。",
        "dynasty": "唐",
        "collection_info": null
    },
    {
        "title": "春日钱塘杂兴二首 二",
        "author": "施肩吾",
        "content": "西邻年少问东邻，柳岸花堤几处新。\n昨夜雨多春水阔，隔江桃叶唤何人。",
        "dynasty": "唐",
        "collection_info": null
    },
    {
        "title": "翫手植松",
        "author": "施肩吾",
        "content": "却思毫末栽松处，青翠纔将众草分。\n今日散材遮不得，看看气色欲凌云。",
        "dynasty": "唐",
        "collection_info": null
    },
    {
        "title": "夜笛词",
        "author": "施肩吾",
        "content": "皎洁西楼月未斜，笛声寥亮入东家。\n却令灯下裁衣妇，误翦同心一半花。",
        "dynasty": "唐",
        "collection_info": null
    },
    {
        "title": "赠郑伦吹凤管",
        "author": "施肩吾",
        "content": "喃喃解语凤皇儿，曾听棃园竹裏吹。\n谁谓五陵年少子，还将此曲暗相随。",
        "dynasty": "唐",
        "collection_info": null
    },
    {
        "title": "蜀茗词",
        "author": "施肩吾",
        "content": "越椀初盛蜀茗新，薄烟轻处搅来匀。\n山僧问我将何比，欲道琼浆却畏嗔。",
        "dynasty": "唐",
        "collection_info": null
    },
    {
        "title": "春霁",
        "author": "施肩吾",
        "content": "煎茶水裏花千片，候客亭中酒一樽。\n独对春光还寂寞，罗浮道士忽敲门。",
        "dynasty": "唐",
        "collection_info": null
    },
    {
        "title": "讽山云",
        "author": "施肩吾",
        "content": "闲云生叶不生根，常被重重蔽石门。\n赖有风帘能埽荡，满山晴日照干坤。",
        "dynasty": "唐",
        "collection_info": null
    },
    {
        "title": "日晚归山词",
        "author": "施肩吾",
        "content": "虎迹新逢雨后泥，无人家处洞边溪。\n独行归客晚山裏，赖有鹧鸪临路岐。",
        "dynasty": "唐",
        "collection_info": null
    },
    {
        "title": "翫花词",
        "author": "施肩吾",
        "content": "今朝造化使春风，开拆西施面上红。\n竟日眼前犹不足，数株舁入寸心中。",
        "dynasty": "唐",
        "collection_info": null
    },
    {
        "title": "长安早春",
        "author": "施肩吾",
        "content": "报花消息是春风，未见先教何处红。\n想得芳园十余日，万家身在画屏中。",
        "dynasty": "唐",
        "collection_info": null
    },
    {
        "title": "再酬李先辈",
        "author": "施肩吾",
        "content": "清辞再发郢人家，字字新移锦上花。\n能使龙宫买绡女，低回不敢织轻霞。",
        "dynasty": "唐",
        "collection_info": null
    },
    {
        "title": "寄隐者",
        "author": "施肩吾",
        "content": "路绝空林无处问，幽奇山水不知名。\n松门拾得一片屐，知是高人向此行。",
        "dynasty": "唐",
        "collection_info": null
    },
    {
        "title": "寄四明山子",
        "author": "施肩吾",
        "content": "高栖只在千峰裏，尘世望君那得知。\n长忆去年风雨夜，向君窗下听猨时。",
        "dynasty": "唐",
        "collection_info": null
    },
    {
        "title": "观美人",
        "author": "施肩吾",
        "content": "漆点双眸鬓绕蝉，长留白雪占胸前。\n爱将红袖遮娇笑，往往偷开水上莲。",
        "dynasty": "唐",
        "collection_info": null
    },
    {
        "title": "收妆词",
        "author": "施肩吾",
        "content": "斜月胧胧照半床，茕茕孤妾懒收妆。\n灯前再览青铜镜，枉插金钗十二行。",
        "dynasty": "唐",
        "collection_info": null
    },
    {
        "title": "仙女词",
        "author": "施肩吾",
        "content": "仙女羣中名最高，曾看王母种仙桃。\n手题金简非凡笔，道是天边玉兔毛。",
        "dynasty": "唐",
        "collection_info": null
    },
    {
        "title": "仙翁词",
        "author": "施肩吾",
        "content": "世间无远可为游，六合朝行夕已周。\n坛上夜深风雨静，小仙乘月繫苍虬。",
        "dynasty": "唐",
        "collection_info": null
    },
    {
        "title": "遇李山人",
        "author": "施肩吾",
        "content": "游山游水几千重，二十年中一度逢。\n别易会难君且住，莫交青竹化为龙。",
        "dynasty": "唐",
        "collection_info": null
    },
    {
        "title": "同张炼师溪行",
        "author": "施肩吾",
        "content": "青溪道士紫霞巾，洞裏仙家旧是邻。\n每见桃花逐流水，无回不忆武陵人。",
        "dynasty": "唐",
        "collection_info": null
    },
    {
        "title": "桃源词二首 一",
        "author": "施肩吾",
        "content": "夭夭花裏千家住，总为当时隐暴秦。\n归去不论无旧识，子孙今亦是他人。",
        "dynasty": "唐",
        "collection_info": null
    },
    {
        "title": "桃源词二首 二",
        "author": "施肩吾",
        "content": "秦世老翁归汉世，还同白鹤返辽城。\n纵令记得山川路，莫问当时州县名。",
        "dynasty": "唐",
        "collection_info": null
    },
    {
        "title": "送道友游山",
        "author": "施肩吾",
        "content": "欲驻如今未老形，万重山上九芝清。\n君今若问采芝路，踏水踏云攀杳冥。",
        "dynasty": "唐",
        "collection_info": null
    },
    {
        "title": "赠王屋刘道士",
        "author": "施肩吾",
        "content": "小有洞中长住客，大罗天下后来仙。\n出门即是寻常处，未可还它跨鹤鞭。",
        "dynasty": "唐",
        "collection_info": null
    },
    {
        "title": "谢自然升仙",
        "author": "施肩吾",
        "content": "分明得道谢自然，古来漫说尸解仙。\n如花年少一女子，身骑白鹤游青天。",
        "dynasty": "唐",
        "collection_info": null
    },
    {
        "title": "秋吟献李舍人",
        "author": "施肩吾",
        "content": "肠结愁根酒不消，新惊白髮长愁苗。\n主司傥许题名姓，笔下看成度海桥。",
        "dynasty": "唐",
        "collection_info": null
    },
    {
        "title": "山中喜静和子见访",
        "author": "施肩吾",
        "content": "绝壁深溪无四邻，每逢猨鹤即相亲。\n小奴惊出垂藤下，山犬今朝吠一人。",
        "dynasty": "唐",
        "collection_info": null
    },
    {
        "title": "春日题罗处士山舍",
        "author": "施肩吾",
        "content": "乱迭千峰掩翠微，高人爱此自忘机。\n春风若埽阶前地，便是山花带锦飞。",
        "dynasty": "唐",
        "collection_info": null
    },
    {
        "title": "访松岭徐炼师",
        "author": "施肩吾",
        "content": "千仞峰头一谪仙，何时种玉已成田？开经犹在松阴裏，读到南华第几篇。",
        "dynasty": "唐",
        "collection_info": null
    },
    {
        "title": "江南织绫词",
        "author": "施肩吾",
        "content": "卿卿买得越人丝，贪弄金梭懒画眉。\n女伴能来看新𥷨，鸳鸯正欲上花枝。",
        "dynasty": "唐",
        "collection_info": null
    },
    {
        "title": "宿兰若",
        "author": "施肩吾",
        "content": "听钟投宿入孤烟，岩下病僧犹坐禅。\n独夜客心何处是，秋云影裏一灯然。",
        "dynasty": "唐",
        "collection_info": null
    },
    {
        "title": "题禅僧院",
        "author": "施肩吾",
        "content": "栖禅枝畔数花新，飞作琉璃池上尘。\n谷鸟自啼猨自呌，不能愁得定中人。",
        "dynasty": "唐",
        "collection_info": null
    },
    {
        "title": "送绝粒僧",
        "author": "施肩吾",
        "content": "碧洞青萝不畏深，免将饥渴累禅心。\n若期野客来相访，一室无烟何处寻。",
        "dynasty": "唐",
        "collection_info": null
    },
    {
        "title": "早春游曲江",
        "author": "施肩吾",
        "content": "芳处亦将枯槁同，应缘遭化未施功。\n羲和若拟动鑪鞴，先铸曲江千树红。",
        "dynasty": "唐",
        "collection_info": null
    },
    {
        "title": "佳人览镜",
        "author": "施肩吾",
        "content": "每坐台前见玉容，今朝不与昨朝同。\n良人一夜出门宿，减却桃花一半红。",
        "dynasty": "唐",
        "collection_info": null
    },
    {
        "title": "遇王山人",
        "author": "施肩吾",
        "content": "每欲寻君千万峰，岂知人世也相逢。\n一瓢遗却在何处，应挂天台最老松。",
        "dynasty": "唐",
        "collection_info": null
    },
    {
        "title": "遇醉道士",
        "author": "施肩吾",
        "content": "霞帔寻常带酒眠，路傍疑是酒中仙。\n醉来不住人家宿，多向远山松月边。",
        "dynasty": "唐",
        "collection_info": null
    },
    {
        "title": "送人归台州",
        "author": "施肩吾",
        "content": "莫驱归骑且徘徊，更遣离情四五桮。\n醉后不忧迷客路，遥看瀑布识天台。",
        "dynasty": "唐",
        "collection_info": null
    },
    {
        "title": "赠施仙姑",
        "author": "施肩吾",
        "content": "缥缈吾家一女仙，冰容虽小不知年。\n有时频夜看明月，心在嫦娥几案边。",
        "dynasty": "唐",
        "collection_info": null
    },
    {
        "title": "山院观花",
        "author": "施肩吾",
        "content": "初来唯见空树枝，今朝满院花如雪。\n门前为报诸少年，明日来迟不堪折。",
        "dynasty": "唐",
        "collection_info": null
    },
    {
        "title": "经桃花夫人庙",
        "author": "施肩吾",
        "content": "谁能枉驾入荒榛，随例形相土木身。\n不及连山种桃树，花开犹得识夫人。",
        "dynasty": "唐",
        "collection_info": null
    },
    {
        "title": "代农叟吟",
        "author": "施肩吾",
        "content": "且将一笑悦丰年，渐老那能日日眠。\n引客特来山地上，坐看秋水落红莲。",
        "dynasty": "唐",
        "collection_info": null
    },
    {
        "title": "下第春游",
        "author": "施肩吾",
        "content": "羁情含蘖復含辛，泪眼看花只似尘。\n天遣春风领春色，不教分付与愁人。",
        "dynasty": "唐",
        "collection_info": null
    },
    {
        "title": "送僧游越",
        "author": "施肩吾",
        "content": "麻衣年少雪为颜，却笑孤云未是闲。\n此去若逢花柳月，栖禅莫向苎萝山。",
        "dynasty": "唐",
        "collection_info": null
    },
    {
        "title": "遇越州贺仲宣",
        "author": "施肩吾",
        "content": "君在镜湖西畔住，四明山下莫经春。\n门前几箇采莲女，欲泊莲舟无主人。",
        "dynasty": "唐",
        "collection_info": null
    },
    {
        "title": "江南积雨叹",
        "author": "施肩吾",
        "content": "人厌为霖水毁溪，床边生菌路成泥。\n雨师一日三回到，栋裏闲云岂得栖。",
        "dynasty": "唐",
        "collection_info": null
    },
    {
        "title": "云中道上作",
        "author": "施肩吾",
        "content": "羊马羣中觅人道，鴈门关外绝人家。\n昔时闻有云中郡，今日无云空见沙。",
        "dynasty": "唐",
        "collection_info": null
    },
    {
        "title": "同诸隐者夜登四明山",
        "author": "施肩吾",
        "content": "半夜寻幽上四明，手攀松桂触云行。\n相呼已到无人境，何处玉箫吹一声。",
        "dynasty": "唐",
        "collection_info": null
    },
    {
        "title": "戏郑申府",
        "author": "施肩吾",
        "content": "年少郑郎那解愁，春来闲卧酒家楼。\n胡姬若拟邀他宿，挂却金鞭繫紫骝。",
        "dynasty": "唐",
        "collection_info": null
    },
    {
        "title": "宿干越亭",
        "author": "施肩吾",
        "content": "琵琶洲上人行绝，干越亭中客思多。\n月满秋江山冷落，不知谁问夜如何。",
        "dynasty": "唐",
        "collection_info": null
    },
    {
        "title": "少女词二首 一",
        "author": "施肩吾",
        "content": "娇羞不肯点新黄，踏过金钿出绣床。\n信物无端寄谁去，等闲裁破锦鸳鸯。",
        "dynasty": "唐",
        "collection_info": null
    },
    {
        "title": "少女词二首 二",
        "author": "施肩吾",
        "content": "同心带裏脱金钱，买取头花翠羽连。\n手执木兰犹未惯，今朝初上采菱船。",
        "dynasty": "唐",
        "collection_info": null
    },
    {
        "title": "冬词",
        "author": "施肩吾",
        "content": "锦绣堆中卧初起，芙蓉面上粉犹残。\n台前也欲梳云髻，只怕盘龙手捻难。",
        "dynasty": "唐",
        "collection_info": null
    },
    {
        "title": "昭君怨",
        "author": "施肩吾",
        "content": "马上徒劳别恨深，总缘如玉不输金。\n已知贱妾无归日，空荷君王有悔心。",
        "dynasty": "唐",
        "collection_info": null
    },
    {
        "title": "赠仙子",
        "author": "施肩吾",
        "content": "欲令雪貌带红芳，更取金瓶泻玉浆。\n凤管鹤声来未足，懒眠秋月忆萧郎。",
        "dynasty": "唐",
        "collection_info": null
    },
    {
        "title": "越溪怀古",
        "author": "施肩吾",
        "content": "忆昔西施人未求，浣纱曾向此溪头。\n一朝得侍君王侧，不见玉颜空水流。",
        "dynasty": "唐",
        "collection_info": null
    },
    {
        "title": "秋夜山中赠别友人",
        "author": "施肩吾",
        "content": "何处邀君话别情，寒山木落月华清。\n莫愁今夜无诗思，已听秋猨第一声。",
        "dynasty": "唐",
        "collection_info": null
    },
    {
        "title": "大堤新咏",
        "author": "施肩吾",
        "content": "行路少年知不知，襄阳全欠旧来时。\n宜城贾客载钱出，始觉大堤无女儿。",
        "dynasty": "唐",
        "collection_info": null
    },
    {
        "title": "宿四明山",
        "author": "施肩吾",
        "content": "黎洲老人命余宿，杳然高顶浮云平。\n下视不知几千仞，欲晓不晓天鸡声。",
        "dynasty": "唐",
        "collection_info": null
    },
    {
        "title": "禁中新柳",
        "author": "施肩吾",
        "content": "万条金线带春烟，深染青丝不直钱。\n又免生当离别地，宫鵶啼处禁门前。",
        "dynasty": "唐",
        "collection_info": null
    },
    {
        "title": "酬张明府",
        "author": "施肩吾",
        "content": "潘令新诗忽寄来，分明绣段对花开。\n此时欲醉红楼裏，正被歌人劝一桮。",
        "dynasty": "唐",
        "collection_info": null
    },
    {
        "title": "安吉天宁寺闻磬",
        "author": "施肩吾",
        "content": "玉磬敲时清夜分，老龙吟断碧天云。\n隣房逢见广州客，曾向罗浮山裏闻。",
        "dynasty": "唐",
        "collection_info": null
    },
    {
        "title": "句",
        "author": "施肩吾",
        "content": "年来如抛梭，不老应不得。\n花眼绽红斟酒看，药心抽绿带烟锄。\n颠狂楚客歌成雪，媚赖吴娘笑是盐。\n荷翻紫盖摇波面，蒲莹青刀插水湄。\n烟黏薜荔龙鬚软，雨压芭蕉凤翅垂。\n茶为涤烦子，酒为忘忧君。\n锄药顾老叟，焚香呼小青。\n遗却白鸡呼喌喌。\n五通本是佛家奴，身着青衣一足无。\n天边有仙药，为我补三关。\n世人谁不爱年长，所欲皆非保命方。\n但看日及花，惟是朝可怜。\n池塘已长鸡头叶，篱落初开狗脊花。\n出路船为脚，供官本是奴。\n一言感着热铁心，为人剑下偷青娥。\n青鬓丈人不识愁。",
        "dynasty": "唐",
        "collection_info": null
    },
    {
        "title": "不赴拾遗召",
        "author": "费冠卿",
        "content": "君亲同是先王道，何如骨肉一处老。\n也知臣子合佐时，自古荣华谁可保。",
        "dynasty": "唐",
        "collection_info": null
    },
    {
        "title": "闲居即事",
        "author": "费冠卿",
        "content": "生计唯将三尺僮，学他贤者隐墙东。\n照眠夜后多因月，扫地春来祗藉风。\n几处红旗驱战士，一园青草伴衰翁。\n子房仙去孔明死，更有何人解指踪。",
        "dynasty": "唐",
        "collection_info": null
    },
    {
        "title": "酬范中丞见",
        "author": "费冠卿",
        "content": "花宫柳陌正从行，紫袂金鞍问姓名。\n战国方须礼干木，康时何必重侯嬴。\n捧将束帛山僮喜，传示银钩邑客惊。\n直为云泥相去远，一言知己杀身轻。",
        "dynasty": "唐",
        "collection_info": null
    },
    {
        "title": "秋日与冷然上人寺庄观稼",
        "author": "费冠卿",
        "content": "世人从扰扰，独自爱身闲。\n美景当新霁，随僧过远山。\n村桥出秋稼，空翠落澄湾。\n唯有中林犬，犹应望我还。",
        "dynasty": "唐",
        "collection_info": null
    },
    {
        "title": "题中峰",
        "author": "费冠卿",
        "content": "中峰高拄泬寥天，上有茅庵与石泉。\n晴景猎人曾望见，青蓝色裏一僧禅。",
        "dynasty": "唐",
        "collection_info": null
    },
    {
        "title": "蒙召拜拾遗书情二首 一",
        "author": "费冠卿",
        "content": "拾遗帝侧知难得，官紧才微恐不胜。\n好是中朝绝亲友，九华山下诏来征。",
        "dynasty": "唐",
        "collection_info": null
    },
    {
        "title": "蒙召拜拾遗书情二首 二",
        "author": "费冠卿",
        "content": "三千里外一微臣，二十年来任运身。\n今日忽蒙天子召，自惭惊动国中人。",
        "dynasty": "唐",
        "collection_info": null
    },
    {
        "title": "挂树藤",
        "author": "费冠卿",
        "content": "本为独立难，寄彼高树枝。\n蔓衍数条远，溟蒙千朵垂。\n向日助成阴，当风藉持危。\n谁言柔可屈，坐见蟠蛟螭。",
        "dynasty": "唐",
        "collection_info": null
    },
    {
        "title": "枕流石",
        "author": "费冠卿",
        "content": "不为幽岸隐，古色涵空出。\n愿以清泚流，鉴此坚贞质。\n傍临玉光润，时泻苔花密。\n往往惊游鳞，尚疑垂钓日。",
        "dynasty": "唐",
        "collection_info": null
    },
    {
        "title": "久居京师感怀诗",
        "author": "费冠卿",
        "content": "茕独不为苦，求名始辛酸。\n上国无交亲，请谒多少难。\n九月风到面，羞汗成冰片。\n求名俟公道，名与公道远。\n力尽得一名，他喜我且轻。\n家书十年绝，归去知谁荣。\n马嘶渭桥柳，特地起秋声。",
        "dynasty": "唐",
        "collection_info": null
    },
    {
        "title": "答萧建",
        "author": "费冠卿",
        "content": "自地上青峰，悬崖一万重。\n践危频侧足，登堑半齐胸。\n飞狖啼攀桂，游人喘倚松。\n入林寒㾕㾕，近瀑雨蒙蒙。\n径滑石棱上，寺开山掌中。\n幡花扑净地，台殿印晴空。\n胜境层层别，高僧院院逢。\n泉鱼候洗钵，老玃戏撞钟。\n外户凭云掩，中厨课水舂。\n搜泥时和面，拾橡半添穜。\n渡壑缘槎险，持灯入洞穷。\n夹天开壁峭，透石蹙波雄。\n涧蔼清无土，潭深碧有龙。\n畬田一片净，谷树万株浓。\n野客登临惯，山房幽寂同。\n寒炉树根火，夏牖竹稍风。\n边鄙筹贤相，黔黎託圣躬。\n君能弃名利，岁[晏]一相从。",
        "dynasty": "唐",
        "collection_info": null
    },
    {
        "title": "代书问费征君九华亭",
        "author": "萧建",
        "content": "见说九华峰上寺，日宫犹在下方开。\n其中幽境客难到，请为诗中图画来。",
        "dynasty": "唐",
        "collection_info": null
    },
    {
        "title": "献主文",
        "author": "刘虚白",
        "content": "二十年前此夜中，一般灯烛一般风。\n不知岁月能多少，犹着麻衣待至公。",
        "dynasty": "唐",
        "collection_info": null
    },
    {
        "title": "句",
        "author": "刘虚白",
        "content": "知道醉乡无户税，任他荒却下丹田。",
        "dynasty": "唐",
        "collection_info": null
    },
    {
        "title": "山出云",
        "author": "张復",
        "content": "山静云初吐，霏微触石新。\n无心离碧岫，有叶占青春。\n散类如虹气，轻同不让尘。\n凌空还似翼，映涧欲成鳞。\n异起临汾鼎，疑随出峡神。\n为霖终济旱，非独降贤人。",
        "dynasty": "唐",
        "collection_info": null
    },
    {
        "title": "山出云",
        "author": "张胜之",
        "content": "片云初出岫，孤迥色难亲。\n盖小辞山近，根轻触石新。\n飘飖经绿野，明丽照晴春。\n拂树疑舒叶，临流似结鳞。\n从龙方有感，捧日岂无因。\n看取为霖去，恩霑雨露均。",
        "dynasty": "唐",
        "collection_info": null
    },
    {
        "title": "送狄尚书镇太原",
        "author": "姚合",
        "content": "授钺儒生贵，倾朝赴饯筵。\n麾幢官在省，礼乐将临边。\n代马龙相杂，汾河海暗连。\n远戎移帐幕，高鸟避旌旃。\n天下屯兵处，皇威破虏年。\n防秋嫌垒近，入塞必身先。\n中外恩重迭，科名岁接连。\n散材无所用，老向琐闱眠。",
        "dynasty": "唐",
        "collection_info": null
    },
    {
        "title": "送杨尚书祭西岳",
        "author": "姚合",
        "content": "报功严祀典，宠诏下明庭。\n酒气飘林岭，香烟入杳冥。\n乐清三奏备，词直百神听。\n衣拂云霞湿，诗通水石灵。\n何因逐驺骑，暂得到岩扃。",
        "dynasty": "唐",
        "collection_info": null
    },
    {
        "title": "送李侍御过夏州",
        "author": "姚合",
        "content": "酬恩不顾名，走马觉身轻。\n迢递河边路，苍茫塞上城。\n沙寒无宿雁，虏近少闲兵。\n饮罢挥鞭去，旁人意气生。",
        "dynasty": "唐",
        "collection_info": null
    },
    {
        "title": "送李起居赴池州",
        "author": "姚合",
        "content": "天子念疲民，分忧辍侍臣。\n红旗高起焰，绿野静无尘。\n阙下亲知别，江南惠化新。\n朝昏即千里，且愿话逡巡。",
        "dynasty": "唐",
        "collection_info": null
    },
    {
        "title": "送刘詹事赴寿州",
        "author": "姚合",
        "content": "慇懃莫遽起，四坐悉同袍。\n世上诗难得，林中酒更高。\n隋堤傍杨柳，楚驿在波涛。\n别后书频寄，无辞费笔毫。",
        "dynasty": "唐",
        "collection_info": null
    },
    {
        "title": "送裴大夫赴亳州",
        "author": "姚合",
        "content": "杭人遮道路，垂泣浙江前。\n谯国迎舟舰，行歌汴水边。\n周旋君量远，交代我才偏。\n寒日严旌戟，晴风出管弦。\n一桮诚淡薄，四坐愿留连。\n异政承殊泽，应为天下先。",
        "dynasty": "唐",
        "collection_info": null
    },
    {
        "title": "送徐州韦仅行军",
        "author": "姚合",
        "content": "饯幕俨征轩，行军归大藩。\n山程度函谷，水驿到夷门。\n晓日诗情远，春风酒色浑。\n逡巡何足贵，所贵尽残罇。",
        "dynasty": "唐",
        "collection_info": null
    },
    {
        "title": "送刘禹锡郎中赴苏州 一",
        "author": "姚合",
        "content": "三十年来天下名，衔恩东守阖闾城。\n初经咸谷眠山驿，渐入梁园问水程。\n霁日满江寒浪静，春风遶郭白苹生。\n虎丘野寺吴中少，谁伴吟诗月裏行。",
        "dynasty": "唐",
        "collection_info": null
    },
    {
        "title": "送刘禹锡郎中赴苏州 二",
        "author": "姚合",
        "content": "州城全是故吴宫，香径难寻古藓中。\n云水计程千里远，轩车送别九衢空。\n鹤声高下听无尽，潮色朝昏望不同。\n太守吟诗人自理，小斋闲卧白苹风。",
        "dynasty": "唐",
        "collection_info": null
    },
    {
        "title": "送贾謩赴共城营田",
        "author": "姚合",
        "content": "上国羞长选，戎装贵所从。\n山田依法种，兵食及时供。\n水气诗书软，岚烟笔砚浓。\n几时无事扰，相见得从容。",
        "dynasty": "唐",
        "collection_info": null
    },
    {
        "title": "送裴宰君",
        "author": "姚合",
        "content": "见说为官处，烟霞思不穷。\n夜猿啼户外，瀑水落厨中。\n名药人难识，仙山路易通。\n还应施静化，谁復与君同。",
        "dynasty": "唐",
        "collection_info": null
    },
    {
        "title": "送顾非熊下第归越",
        "author": "姚合",
        "content": "失意寻归路，亲知不復过。\n家山去城远，日月在船多。\n楚塞数逢雁，浙江长有波。\n秋风别乡老，还听鹿鸣歌。",
        "dynasty": "唐",
        "collection_info": null
    },
    {
        "title": "送雍陶游蜀",
        "author": "姚合",
        "content": "春色三千里，愁人意未开。\n木梢穿栈出，雨势隔江来。\n荒馆因花宿，深山羡客迴。\n相如何物在，应只有琴台。",
        "dynasty": "唐",
        "collection_info": null
    },
    {
        "title": "送崔约下第归扬州",
        "author": "姚合",
        "content": "满座诗人吟送酒，离城此会亦应稀。\n春风下第时称屈，秋卷呈亲自束归。\n日晚山花当马落，天阴水鸟傍船飞。\n江边道路多苔藓，尘土无由得上衣。",
        "dynasty": "唐",
        "collection_info": null
    },
    {
        "title": "送李廓侍御赴西川行营",
        "author": "姚合",
        "content": "不道弓箭字，罢官唯醉眠。\n何人荐筹策，走马逐旌旃。\n阵变孤虚外，功成语笑前。\n从今巂州路，无復有烽烟。",
        "dynasty": "唐",
        "collection_info": null
    },
    {
        "title": "送杨尚书赴东川",
        "author": "姚合",
        "content": "郄縠诗书将，衔恩赴梓州。\n遶身垂印绶，护马执戈矛。\n劒阁和铭峭，巴江带字流。\n从来皆惜别，此别復何愁。",
        "dynasty": "唐",
        "collection_info": null
    },
    {
        "title": "送邢郎中赴太原",
        "author": "姚合",
        "content": "上将得良策，恩威作长城。\n如今幷州北，不见有胡兵。\n晋野雨初足，汾河波亦清。\n所从古无比，意气送君行。",
        "dynasty": "唐",
        "collection_info": null
    },
    {
        "title": "送裴中丞赴华州",
        "author": "姚合",
        "content": "我梦何曾应，看君渡浐川。\n自无仙掌分，非是圣心偏。\n径草多生药，庭花半落泉。\n人间有此郡，况在凤城边。",
        "dynasty": "唐",
        "collection_info": null
    },
    {
        "title": "送徐员外赴河中从事",
        "author": "姚合",
        "content": "赤府从军美，儒衣结束轻。\n凉飙下山寺，晓浪满关城。\n闲坐饶诗景，高眠长道情。\n将军不战术，计日立功名。",
        "dynasty": "唐",
        "collection_info": null
    },
    {
        "title": "送殷尧藩侍御赴同州",
        "author": "姚合",
        "content": "吟诗掷酒船，仙掌白楼前。\n从事关中贵，主人天下贤。\n此生无了日，终岁踏离筵。\n何计因归去，深山恣意眠。",
        "dynasty": "唐",
        "collection_info": null
    },
    {
        "title": "送崔中丞赴郑州",
        "author": "姚合",
        "content": "仆射陂前郡，清高越四隣。\n丹霄凤诏下，太守虎符新。\n雾湿关城月，花香驿路尘。\n连枝相庭树，岁岁一家春。",
        "dynasty": "唐",
        "collection_info": null
    },
    {
        "title": "送丁端公赴河阴",
        "author": "姚合",
        "content": "炎天木叶焦，晓夕绝凉飙。\n念子独归县，何人不在朝。\n市连风浪动，帆彻海门遥。\n饮尽樽中酒，同年同寂寥。",
        "dynasty": "唐",
        "collection_info": null
    },
    {
        "title": "送郑尚书赴兴元",
        "author": "姚合",
        "content": "儒有登坛贵，何人得此功。\n红旗烧密雪，白马踏长风。\n斧钺来天上，诗书理汉中。\n方知百胜略，应不在弯弓。",
        "dynasty": "唐",
        "collection_info": null
    },
    {
        "title": "送田使君赴蔡州",
        "author": "姚合",
        "content": "长年离别情，百盏酒须倾。\n诗外应无思，人间半是行。\n路遥嘶白马，林断出红旌。\n功业今应立，淮西有劲兵。",
        "dynasty": "唐",
        "collection_info": null
    },
    {
        "title": "送无可上人游边",
        "author": "姚合",
        "content": "一钵与三衣，经行远近随。\n出家还养母，持律復能诗。\n春雪离京厚，晨钟近塞迟。\n亦知莲府客，夜坐喜同师。",
        "dynasty": "唐",
        "collection_info": null
    },
    {
        "title": "送僧 一",
        "author": "姚合",
        "content": "人间扰扰唯闲事，自见高人只有诗。\n寂寞嵩峰云外寺，常多梦裏过斋时。",
        "dynasty": "唐",
        "collection_info": null
    },
    {
        "title": "送僧 二",
        "author": "姚合",
        "content": "城中听得新经论，却过关东说向人。\n旧国门徒终日望，见时应是见真身。",
        "dynasty": "唐",
        "collection_info": null
    },
    {
        "title": "送宋慎言",
        "author": "姚合",
        "content": "童穉便知闻，如今祗有君。\n百篇诗尽和，一盏酒须分。\n驿路多连水，州城半在云。\n离情同落叶，向晚更纷纷。",
        "dynasty": "唐",
        "collection_info": null
    },
    {
        "title": "送家兄赴任昭义",
        "author": "姚合",
        "content": "早得白眉名，之官濠上城。\n别离浮世事，迢遰长年情。\n广陌垂花影，遥林起雨声。\n出关春草长，过汴夏云生。\n黠吏先潜去，疲人相次迎。\n宴余和酒拜，魂梦共东行。",
        "dynasty": "唐",
        "collection_info": null
    },
    {
        "title": "送崔玄亮赴果州冬夜宴韩卿宅",
        "author": "姚合",
        "content": "兰烛照重茵，飞杯復几分。\n主人寒不寐，上客晓离羣。\n骑吏缘青壁，旌旗度白云。\n劒铭生藓色，巴字迭冰文。\n华省思僊侣，疲民爱使君。\n泠泠唯自适，郡邸有谁闻。",
        "dynasty": "唐",
        "collection_info": null
    },
    {
        "title": "送喻凫校书归毘陵",
        "author": "姚合",
        "content": "主人庭叶黑，诗稿更谁书。\n阙下科名出，乡中赋籍除。\n山春烟树众，江远晚帆疎。\n吾亦家吴者，无因到弊庐。",
        "dynasty": "唐",
        "collection_info": null
    },
    {
        "title": "送董正字武归常州觐亲",
        "author": "姚合",
        "content": "路岐知不尽，离别自无穷。\n行客心方切，主人罇未空。\n楚樯收月下，江树在潮中。\n人各还家去，还家庆不同。",
        "dynasty": "唐",
        "collection_info": null
    },
    {
        "title": "送萧正字往蔡州贺裴相淮西平",
        "author": "姚合",
        "content": "相府旌旄重，还邀上客行。\n今朝郭门路，初彻蔡州城。\n从马唯提酒，防身不要兵。\n从来皆作使，君去是时平。",
        "dynasty": "唐",
        "collection_info": null
    },
    {
        "title": "送进士田卓入华山",
        "author": "姚合",
        "content": "何物随身去，六经与一琴。\n辞家计已久，入谷住应深。\n偶坐僧同石，闲书叶满林。\n业成须谒帝，无贮白云心。",
        "dynasty": "唐",
        "collection_info": null
    },
    {
        "title": "送右司薛员外赴处州",
        "author": "姚合",
        "content": "怀中天子书，腰下使君鱼。\n瀑布和云落，仙都与世疎。\n远程兼水陆，半岁在舟车。\n相送难相别，南风入夏初。",
        "dynasty": "唐",
        "collection_info": null
    },
    {
        "title": "送王建秘书往渭南庄",
        "author": "姚合",
        "content": "白鬚芸阁吏，羸马月中行。\n庄僻难寻路，官闲易出城。\n看山多失饭，过寺故题名。\n秋日田家作，唯添集卷成。",
        "dynasty": "唐",
        "collection_info": null
    },
    {
        "title": "送殷尧藩侍御游山南",
        "author": "姚合",
        "content": "诗境西南好，秋深昼夜蛩。\n人家连水影，驿路在山峰。\n谷静云生石，天寒雪覆松。\n我为公府繫，不得此相从。",
        "dynasty": "唐",
        "collection_info": null
    },
    {
        "title": "送李植侍御",
        "author": "姚合",
        "content": "圣代无邪触，空林獬豸归。\n谁知陇山鸟，长绕玉楼飞。\n风雨依山急，云泉入郭微。\n无同昔年别，别后寄书稀。",
        "dynasty": "唐",
        "collection_info": null
    },
    {
        "title": "送王澹",
        "author": "姚合",
        "content": "常省为官处，门前数树松。\n寻山屐费齿，书石笔无锋。\n果熟猿偷乱，花繁鸟语重。\n今来为客去，惜取最高峰。",
        "dynasty": "唐",
        "collection_info": null
    },
    {
        "title": "送崔之仁",
        "author": "姚合",
        "content": "欲出还成住，前程甚谪迁。\n佯眠随客醉，愁坐似僧禅。\n旧国归何处，春山买欠钱。\n几时无一事，长在故人边。",
        "dynasty": "唐",
        "collection_info": null
    },
    {
        "title": "送孙山人",
        "author": "姚合",
        "content": "山翁来帝里，不肯住多时。\n尘土衣裳重，腥羶仆隶饥。\n林中愁不到，城外老应迟。\n喧寂一为别，相逢未有期。",
        "dynasty": "唐",
        "collection_info": null
    },
    {
        "title": "送费骧",
        "author": "姚合",
        "content": "兄寒弟亦饥，力学少闲时。\n何路免为客，无门卖得诗。\n几人携酒送，独我入山迟。\n少小同居止，今朝始别离。",
        "dynasty": "唐",
        "collection_info": null
    },
    {
        "title": "送河中杨少府宴崔驸马宅",
        "author": "姚合",
        "content": "凤凰楼下醉醺醺，晚出东门蝉渐闻。\n不使乡人治驿路，却将家累宿山云。\n闲时采药随僧去，每月请钱共客分。\n县吏若非三载满，自知无计更寻君。",
        "dynasty": "唐",
        "collection_info": null
    },
    {
        "title": "送文着上人游越",
        "author": "姚合",
        "content": "水石随缘岂计程，东吴相遇别西京。\n夜禅月下袈裟湿，晓上山巅锡杖鸣。\n念我为官应易老，羡师依佛学无生。\n越中多有前朝寺，处处铁钟石磬声。",
        "dynasty": "唐",
        "collection_info": null
    },
    {
        "title": "送无可上人游越",
        "author": "姚合",
        "content": "清晨相访立门前，麻履方袍一少年。\n懒读经文求作佛，愿攻诗句觅昇仙。\n芳春山影花连寺，独夜潮声月满船。\n今日送行偏惜别，共师文字有因缘。",
        "dynasty": "唐",
        "collection_info": null
    },
    {
        "title": "送洛阳张员外",
        "author": "姚合",
        "content": "饯客未归城，东来驺骑迎。\n千山嵩岳峭，百县洛阳清。\n朔雁和云度，川风吹雨晴。\n藓庭公事暇，应祗独吟行。",
        "dynasty": "唐",
        "collection_info": null
    },
    {
        "title": "送少府田中丞入西藩",
        "author": "姚合",
        "content": "萧关路绝久，石堠亦为尘。\n护塞空兵帐，和戎在使臣。\n风沙去国远，雨雪换衣频。\n若问凉州事，凉州多汉人。",
        "dynasty": "唐",
        "collection_info": null
    },
    {
        "title": "送王龟处士",
        "author": "姚合",
        "content": "送客客为谁，朱门处士稀。\n唯修曾子行，不着老莱衣。\n古寺随僧饭，空林共鸟归。\n壶中驻年药，烧得献庭闱。",
        "dynasty": "唐",
        "collection_info": null
    },
    {
        "title": "送崔郎中赴常州",
        "author": "姚合",
        "content": "贵是鸰原在紫微，荣逢知己领黄扉。\n人间盛事今全得，江上政声復欲归。\n风起满城山果落，雨余穿宅水禽飞。\n昔年尝作毘陵客，石峭泉清天下稀。",
        "dynasty": "唐",
        "collection_info": null
    },
    {
        "title": "送林使君赴邵州",
        "author": "姚合",
        "content": "诏书飞下五云间，才子分符不等闲。\n驿路算程多是水，州图管地少于山。\n江头斑竹寻应遍，洞裏丹砂自采还。\n清净化人人自理，终朝无事更相关。",
        "dynasty": "唐",
        "collection_info": null
    },
    {
        "title": "送别友人",
        "author": "姚合",
        "content": "独向山中觅紫芝，山人勾引住多时。\n摘花浸酒春愁尽，烧竹煎茶夜卧迟。\n泉落林梢多碎滴，松生石底足旁枝。\n明朝却欲归城市，问我来期总不知。",
        "dynasty": "唐",
        "collection_info": null
    },
    {
        "title": "送李琮归灵州觐省",
        "author": "姚合",
        "content": "饯席离人起，贪程醉不眠。\n风沙移道路，仆马识山川。\n塞树花开小，关城雪下偏。\n胡尘今已尽，应便促朝天。",
        "dynasty": "唐",
        "collection_info": null
    },
    {
        "title": "送任畹评事赴沂海",
        "author": "姚合",
        "content": "掷笔不作尉，戎衣从嫖姚。\n严冬入都门，仆马气益豪。\n沂州右镇雄，士勇旌旗高。\n洛东无忧虞，半夜开虎牢。\n丈夫贵功勋，不贵爵禄饶。\n仰眠作书生，衣食何由销。\n任生非常才，临事胆不摇。\n必当展长画，逆波斩鲸鳌。\n九陌尘土黑，话别立远郊。\n孟坚勒燕然，岂独在汉朝。",
        "dynasty": "唐",
        "collection_info": null
    },
    {
        "title": "送李余及第归蜀",
        "author": "姚合",
        "content": "蜀山高岧嶤，蜀客无平才。\n日饮锦江水，文章盈其怀。\n十年作贡宾，九年多邅迴。\n春来登高科，升天得梯阶。\n手持冬集书，还家献庭闱。\n人生此为荣，得如君者稀。\n李白蜀道难，羞为无成归。\n子今称意行，所历安觉危。\n与子久相从，今朝忽乖离。\n风飘海中船，会合难自期。\n长安米价高，伊我常渴饥。\n临岐歌送子，无声但陈词。\n义交外不亲，利交内相违。\n勉子慎其道，急若食与衣。\n苦爇道路赤，行人念前驰。\n一杯不可轻，远别方自兹。",
        "dynasty": "唐",
        "collection_info": null
    },
    {
        "title": "送饶州张使君",
        "author": "姚合",
        "content": "鄱阳胜事闻难比，千里连连是稻畦。\n山寺去时通水路，郡图开处是诗题。\n化行应免农人困，庭静惟多野鹤栖。\n饮罢春明门外别，萧条驿路夕阳低。",
        "dynasty": "唐",
        "collection_info": null
    },
    {
        "title": "送张宗原",
        "author": "姚合",
        "content": "东门送客道，春色如死灰。\n一客失意行，十客颜色低。\n住者既无家，去者又非归。\n穷愁一成疾，百药不可治。\n子贤我且愚，命分不合齐。\n谁开蹇踬门，日日同游栖。\n子行何所之，切切食与衣。\n谁能买仁义，令子无寒饥。\n野田不生草，四向生路岐。\n士人甚商贾，终日须东西。\n鸿雁春北去，秋风復南飞。\n勉君向前路，无失相见期。",
        "dynasty": "唐",
        "collection_info": null
    },
    {
        "title": "送王求",
        "author": "姚合",
        "content": "士有经世筹，自无活身策。\n求食道路间，劳困甚徒役。\n我身与子同，日被饥寒迫。\n侧望卿相门，难入坚如石。\n为农昧耕耘，作商迷贸易。\n空把书卷行，投人买罪责。\n六月南风多，苦旱土色赤。\n坐家心尚焦，况乃远作客。\n羸马出郭门，饯饮晓连夕。\n愿君似醉肠，莫谩生忧戚。",
        "dynasty": "唐",
        "collection_info": null
    },
    {
        "title": "送朱庆余及第后归越",
        "author": "姚合",
        "content": "劝君缓上车，乡里有吾庐。\n未得同归去，空令相见疎。\n山晴栖鹤起，天晓落潮初。\n此庆将谁比，献亲冬集书。",
        "dynasty": "唐",
        "collection_info": null
    },
    {
        "title": "送朱庆余越州归觐",
        "author": "姚合",
        "content": "乡书落姓名，太守拜亲荣。\n访我波涛郡，还家雾雨城。\n海山窗外近，镜水世间清。\n何计随君去，邻墙过此生。",
        "dynasty": "唐",
        "collection_info": null
    },
    {
        "title": "送任尊师归蜀觐亲",
        "author": "姚合",
        "content": "白云修道者，归去春风前。\n玉简通仙籍，金丹驻母年。\n锦文江一色，酒气雨相连。\n众说君平死，真师易义全。",
        "dynasty": "唐",
        "collection_info": null
    },
    {
        "title": "送友人游蜀",
        "author": "姚合",
        "content": "送君一壶酒，相别野庭边。\n马上过秋色，舟中到锦川。\n峡猿啼夜雨，蜀鸟噪晨烟。\n莫便不迴首，风光促几年。",
        "dynasty": "唐",
        "collection_info": null
    },
    {
        "title": "送杜立归蜀",
        "author": "姚合",
        "content": "迢递三千里，西南是去程。\n杜陵家已尽，蜀国客重行。\n雪照巴江色，风吹栈阁声。\n马嘶山稍暖，人语店初明。\n旅梦心多感，孤吟气不平。\n谁为李白后，为访锦官城。",
        "dynasty": "唐",
        "collection_info": null
    },
    {
        "title": "送韩湘赴江西从事",
        "author": "姚合",
        "content": "年少登科客，从军诏命新。\n行装有兵器，祖席尽诗人。\n细雨湘城暮，微风楚水春。\n浔阳应足雁，梦泽岂无尘。\n猿叫来山顶，潮痕在树身。\n从容多暇日，佳句寄须频。",
        "dynasty": "唐",
        "collection_info": null
    },
    {
        "title": "送潘传秀才归宣州",
        "author": "姚合",
        "content": "李白坟三尺，嵯峨万古名。\n因君还故里，为我弔先生。\n晴日移虹影，空山出鹤声。\n老郎闲未得，无计此中行。",
        "dynasty": "唐",
        "collection_info": null
    },
    {
        "title": "送僧默然",
        "author": "姚合",
        "content": "出家侍母前，至孝自通禅。\n伏日江头别，秋风樯下眠。\n鸟声猿更促，石色树相连。\n此路多如此，师行亦有缘。",
        "dynasty": "唐",
        "collection_info": null
    },
    {
        "title": "送陟遐上人游天台",
        "author": "姚合",
        "content": "万迭赤城路，终年游客稀。\n朝来送师去，自觉有家非。\n石净山光远，云深海色微。\n此诗成亦鄙，为我写岩扉。",
        "dynasty": "唐",
        "collection_info": null
    },
    {
        "title": "送盛秀才赴举",
        "author": "姚合",
        "content": "重重吴越浙江潮，刺史何门始得消。\n五字州人唯有此，四邻风景合相饶。\n橘村篱落香潜度，竹寺虚空翠自飘。\n君去九衢须说我，病成疎懒懒趋朝。",
        "dynasty": "唐",
        "collection_info": null
    },
    {
        "title": "送僧贞实归杭州天竺",
        "author": "姚合",
        "content": "石桥寺裏最清凉，闻说茆庵寄上方。\n林外猿声连院磬，月中潮色到禅床。\n他生念我身何在，此世唯师性亦忘。\n九陌相逢千里别，青山重迭树苍苍。",
        "dynasty": "唐",
        "collection_info": null
    },
    {
        "title": "送卢二弟茂才罢举游洛谒新相",
        "author": "姚合",
        "content": "踏碎作赋笔，驱车出上京。\n离筵俯岐路，四坐半公卿。\n守命贫难掷，忧身梦数惊。\n今朝赴知己，休咏苦辛行。",
        "dynasty": "唐",
        "collection_info": null
    },
    {
        "title": "送任畹及第归蜀中觐亲",
        "author": "姚合",
        "content": "子规啼欲死，君听固无愁。\n阙下声名出，乡中意气游。\n东川横劒阁，南斗近刀州。\n神圣题前字，千人看不休。",
        "dynasty": "唐",
        "collection_info": null
    },
    {
        "title": "送杜观罢举东游",
        "author": "姚合",
        "content": "秋风离九陌，心事岂云安。\n曾是求名苦，当知此去难。\n辛勤程自远，寂寞夜多寒。\n诗句无人识，应须把劒看。",
        "dynasty": "唐",
        "collection_info": null
    },
    {
        "title": "送狄兼謩下第归故山",
        "author": "姚合",
        "content": "慈恩塔上名，昨日败垂成。\n赁舍应无直，居山岂钓声。\n半年犹小隐，数日得闲行。\n映竹窥猿剧，寻云探鹤情。\n爱花高酒户，煮药污茶铛。\n莫便多时住，烟霄路在城。",
        "dynasty": "唐",
        "collection_info": null
    },
    {
        "title": "送源中丞赴新罗",
        "author": "姚合",
        "content": "赤墀赐对使殊方，官重霜台紫绶光。\n玉节在船清海怪，金函开诏拜夷王。\n云晴渐觉山川异，风便那知道路长。\n谁得似君将雨露，海东万里洒扶桑。",
        "dynasty": "唐",
        "collection_info": null
    },
    {
        "title": "送陈倜赴江陵从事",
        "author": "姚合",
        "content": "荆州胜事众皆闻，幕下今朝又得君。\n才子何须藉科第，男儿终久要功勋。\n江村竹树多于草，山路尘埃半是云。\n新什定知饶景思，不应一向赋从军。",
        "dynasty": "唐",
        "collection_info": null
    },
    {
        "title": "送张郎中副使赴泽潞",
        "author": "姚合",
        "content": "晓陌事戎装，风流粉署郎。\n机筹通变化，除拜出寻常。\n地冷饶霜气，山高碍雁行。\n应无离别恨，车马自生光。",
        "dynasty": "唐",
        "collection_info": null
    },
    {
        "title": "送陆畅侍御归扬州",
        "author": "姚合",
        "content": "故园偏接近，霅水洞庭边。\n归去知何日，相逢各长年。\n山川南北路，风雪别离天。\n楚色穷冬烧，淮声独夜船。\n从军丞相府，谈笑酒杯前。",
        "dynasty": "唐",
        "collection_info": null
    },
    {
        "title": "送韦瑶校书赴越",
        "author": "姚合",
        "content": "寄家临禹穴，乘传出秦关。\n霜落橘满地，潮来帆近山。\n相门宾益贵，水国事多闲。\n晨省高堂后，余欢杯酒间。",
        "dynasty": "唐",
        "collection_info": null
    },
    {
        "title": "送雍陶及第归觐",
        "author": "姚合",
        "content": "献亲冬集书，比橘復何如。\n此去关山远，相思笑语疎。\n路寻丹壑断，人近白云居。\n幽石题名处，凭君亦记余。",
        "dynasty": "唐",
        "collection_info": null
    },
    {
        "title": "送李秀才赴举",
        "author": "姚合",
        "content": "罗剎楼头醉，送君西入京。\n秦吴无限地，山水半分程。\n海上烟霞湿，关中日月明。\n登科旧乡里，当为改嘉名。",
        "dynasty": "唐",
        "collection_info": null
    },
    {
        "title": "送李传秀才归宣州",
        "author": "姚合",
        "content": "谢守青山宅，山孤宅亦平。\n池塘无復见，春草野中生。\n常日登楼望，今朝送客行。\n慇懃拂石壁，为我一书名。",
        "dynasty": "唐",
        "collection_info": null
    },
    {
        "title": "送元绪上人游商山",
        "author": "姚合",
        "content": "万法空门裏，师修历几生。\n过来心已悟，未到行弥精。\n溪寂钟还度，林昏锡独鸣。\n朝簪抽未得，此别岂忘情。",
        "dynasty": "唐",
        "collection_info": null
    },
    {
        "title": "送僧栖真归杭州天竺寺",
        "author": "姚合",
        "content": "吏事日纷然，无因到佛前。\n劳师相借问，知我亦通禅。\n古寺杉松出，残阳钟磬连。\n草庵盘石上，归此是因缘。",
        "dynasty": "唐",
        "collection_info": null
    },
    {
        "title": "送敬法师归福州",
        "author": "姚合",
        "content": "结得随缘伴，蝉鸣方出关。\n新经译旧寺，故国与谁还。\n斋为无钟早，心因罢讲闲。",
        "dynasty": "唐",
        "collection_info": null
    },
    {
        "title": "送清敬阇黎归浙西",
        "author": "姚合",
        "content": "大地无生理，吴中岂是归。\n自翻贝叶偈，人施福田衣。\n夏尽滩声出，潮来日色微。\n郡斋师去后，寂寞夜吟稀。",
        "dynasty": "唐",
        "collection_info": null
    },
    {
        "title": "送贾岛及钟浑",
        "author": "姚合",
        "content": "日日攻诗亦自彊，年年供应在名场。\n春风驿路归何处，紫阁山边是草堂。",
        "dynasty": "唐",
        "collection_info": null
    },
    {
        "title": "送僧游边",
        "author": "姚合",
        "content": "师向边头去，边人业障轻。\n腥羶斋自洁，部落讲还成。\n传教多离寺，随缘不计程。\n三千世界内，何处是无生。",
        "dynasty": "唐",
        "collection_info": null
    },
    {
        "title": "送澄江上人赴兴元郑尚书招",
        "author": "姚合",
        "content": "师经非纸上，师佛在心中。\n觉路何曾异，行人自不同。\n水云晴亦雨，山木夜多风。\n闻结西方社，尚书待远公。",
        "dynasty": "唐",
        "collection_info": null
    },
    {
        "title": "送马戴下第客游",
        "author": "姚合",
        "content": "昨来送君处，亦是九衢中。\n此日慇懃别，前时寂寞同。\n鸟啼寒食雨，花落暮春风。\n向晚离人起，筵收罇未空。",
        "dynasty": "唐",
        "collection_info": null
    },
    {
        "title": "送薛二十三郎中赴婺州",
        "author": "姚合",
        "content": "我住浙江西，君去浙江东。\n日日心来往，不畏浙江风。",
        "dynasty": "唐",
        "collection_info": null
    },
    {
        "title": "送独孤焕评事赴丰州",
        "author": "姚合",
        "content": "东门携酒送廷评，结束从军塞上行。\n深碛路移唯马觉，断蓬风起与鵰平。\n烟生远戍侵云色，冰迭黄河长雪声。\n须凿燕然山上石，登科记裏是闲名。",
        "dynasty": "唐",
        "collection_info": null
    },
    {
        "title": "送张齐物主簿赴内乡",
        "author": "姚合",
        "content": "几年山下事仙翁，名在长生箓籍中。\n烧得药成须寄我，曾为主簿与君同。",
        "dynasty": "唐",
        "collection_info": null
    },
    {
        "title": "送王嗣之典仪城",
        "author": "姚合",
        "content": "日日思朝位，偷闲城外行。\n唯求采药者，不道在官名。\n好异嫌山浅，寻幽喜径生。\n病来文字拙，不要把归城。",
        "dynasty": "唐",
        "collection_info": null
    },
    {
        "title": "别贾岛",
        "author": "姚合",
        "content": "懒作住山人，贫家日赁身。\n书多笔渐重，睡少枕长新。\n野客狂无过，诗仙瘦始真。\n秋风千里去，谁与我相亲。",
        "dynasty": "唐",
        "collection_info": null
    },
    {
        "title": "别李余",
        "author": "姚合",
        "content": "病童随瘦马，难算往来程。\n野寺僧相送，河桥酒滞行。\n足愁无道性，久客会人情。\n何计羁穷尽，同居不出城。",
        "dynasty": "唐",
        "collection_info": null
    },
    {
        "title": "别胡逸",
        "author": "姚合",
        "content": "记得春闱同席试，逡巡何啻十年余。\n今日相逢又相送，予乘五马子单车。",
        "dynasty": "唐",
        "collection_info": null
    },
    {
        "title": "惜别",
        "author": "姚合",
        "content": "酒阑歌罢更迟留，携手思量凭翠楼。\n桃李容华犹叹月，风流才器亦悲秋。\n光阴不觉朝昏过，岐路无穷早晚休。\n似把剪刀裁别恨，两人分得一般愁。",
        "dynasty": "唐",
        "collection_info": null
    },
    {
        "title": "欲别",
        "author": "姚合",
        "content": "山川重迭远茫茫，欲别先忧别恨长。\n红芍药花虽共醉，绿蘼芜影又分将。\n鸳鸯有路高低去，鸿雁南飞一两行。\n惆怅与君烟景迥，不知何日到潇湘。",
        "dynasty": "唐",
        "collection_info": null
    },
    {
        "title": "别杭州",
        "author": "姚合",
        "content": "醉与江涛别，江涛惜我游。\n他年婚嫁了，终老此江头。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "漫向城中住，儿童不识钱。\n瓮头寒绝酒，竈额晓无烟。\n狂发吟如哭，愁来坐似禅。\n新诗有几首，旋被世人传。",
        "dynasty": "唐",
        "collection_info": null
    },
    {
        "title": "寄王度居士",
        "author": "姚合",
        "content": "顦顇王居士，颠狂不称时。\n天公与贫病，时辈復轻欺。\n茅屋随年借，盘飡逐日移。\n弃嫌官似梦，珍重酒如师。\n无竹栽芦看，思山迭石为。\n静窗留客话，古寺觅僧棊。\n瘦马寒来死，羸童饿得痴。\n唯应寻阮籍，心事远相知。",
        "dynasty": "唐",
        "collection_info": null
    },
    {
        "title": "寄杨茂卿校书",
        "author": "姚合",
        "content": "去年别君时，同宿黎阳城。\n黄河冻欲合，船入冰罅行。\n君为使滑州，我来西入京。\n丈夫不泣别，旁人叹无情。\n到京就省试，落籍先有名。\n惭辱乡荐书，忽欲自受刑。\n还家岂无路，羞为路人轻。\n决心住城中，百败望一成。\n腐草众所弃，犹能化为萤。\n岂我愚暗身，终久不发明。\n所悲道路长，亲爱难合幷。\n还如舟与车，奔走各异程。\n耳目甚短狭，背面若聋盲。\n安得学白日，远见君仪形。",
        "dynasty": "唐",
        "collection_info": null
    },
    {
        "title": "寄杜师义",
        "author": "姚合",
        "content": "出处难相见，同城似异乡。\n点兵寻户籍，烧药试仙方。\n事校千般别，心还一种忙。\n黄金如化得，相寄亦何妨。",
        "dynasty": "唐",
        "collection_info": null
    },
    {
        "title": "寄陆浑县尉李景先",
        "author": "姚合",
        "content": "微俸还同请，唯君独自闲。\n地偏无驿路，药贱管仙山。\n月色生松裏，泉声在石间。\n吟诗復饮酒，何事更相关。",
        "dynasty": "唐",
        "collection_info": null
    },
    {
        "title": "寄酬卢侍御",
        "author": "姚合",
        "content": "诗新得意恣狂疎，挥手终朝力有余。\n今到诗家浑手战，欲题名字倩人书。",
        "dynasty": "唐",
        "collection_info": null
    },
    {
        "title": "寄主客张郎中",
        "author": "姚合",
        "content": "年长方慕道，金丹事参差。\n故园归未得，秋风思难持。\n蹇拙公府弃，朴静高人知。\n以我齐杖屦，昏旭讵相离。\n吟诗红叶寺，对酒黄菊篱。\n所赏未及毕，后游良有期。\n粲粲华省步，屑屑旅客姿。\n未同山中去，固当殊路岐。",
        "dynasty": "唐",
        "collection_info": null
    },
    {
        "title": "寄鄠县尉李廓少府",
        "author": "姚合",
        "content": "岁满休为吏，吟诗着白衣。\n爱山闲卧久，在世此心稀。\n听鹤向风立，捕鱼乘月归。\n比君才不及，谬得侍彤闱。",
        "dynasty": "唐",
        "collection_info": null
    },
    {
        "title": "寄紫阁隐者",
        "author": "姚合",
        "content": "自闻憔客说，无计得相寻。\n几世传高卧，全家在一林。\n养情书览苦，采药路多深。\n愿得为邻里，谁能说此心。",
        "dynasty": "唐",
        "collection_info": null
    },
    {
        "title": "寄国子杨巨源祭酒",
        "author": "姚合",
        "content": "日日新诗出，城中写不禁。\n清高疑对竹，闲雅胜闻琴。\n门户饶秋景，儿童解冷吟。\n云山今作主，还借外人寻。",
        "dynasty": "唐",
        "collection_info": null
    },
    {
        "title": "寄永乐长官殷尧藩",
        "author": "姚合",
        "content": "故人为吏隐，高卧簿书间。\n遶院唯栽药，逢僧只说山。\n此宵欢不接，穷岁信空还。\n何计相寻去，严风雪满关。",
        "dynasty": "唐",
        "collection_info": null
    },
    {
        "title": "冬夜书事寄两省阁老",
        "author": "姚合",
        "content": "天寒渐觉雁声疎，新月微微玉漏初。\n海峤只宜今日去，故乡已过十年余。\n髮稀岂易胜玄冕，眼暗应难写谏书。\n阁下羣公尽高思，谁能携酒访贫居。",
        "dynasty": "唐",
        "collection_info": null
    },
    {
        "title": "寄灵一律师",
        "author": "姚合",
        "content": "梵书钞律千余纸，净院焚香独受持。\n童子病来烟火绝，清泉漱口过斋时。",
        "dynasty": "唐",
        "collection_info": null
    },
    {
        "title": "郡中书事寄默然上人",
        "author": "姚合",
        "content": "郡中饶野兴，过客亦淹留。\n看月江楼晓，寻山石径秋。\n意归何处老，谁免此生愁。\n长爱东林子，安禅百事休。",
        "dynasty": "唐",
        "collection_info": null
    },
    {
        "title": "寄张徯",
        "author": "姚合",
        "content": "幽处寻书坐，朝朝闭竹扉。\n山僧封茗寄，野客乞诗归。\n秋卷多唯好，时名屈更肥。\n明年取前字，杯酒赛春辉。",
        "dynasty": "唐",
        "collection_info": null
    },
    {
        "title": "寄李频",
        "author": "姚合",
        "content": "闭门常不出，惟觉长庭莎。\n朋友来看少，诗书卧读多。\n命随才共薄，愁与醉相和。\n珍重君名字，新登甲乙科。",
        "dynasty": "唐",
        "collection_info": null
    },
    {
        "title": "寄李羣玉",
        "author": "姚合",
        "content": "九衢名与利，无计扰闲人。\n道远期轻世，才高贵重身。\n石脂稀胜乳，玉粉细于尘。\n骨换肌肤腻，心灵气色真。\n嵩山高到日，洛水暖如春。\n居住应安稳，黄金几竈新。",
        "dynasty": "唐",
        "collection_info": null
    },
    {
        "title": "病中书事寄友人",
        "author": "姚合",
        "content": "终日自缠绕，此身无适缘。\n万愁生雨夜，百病凑衰年。\n多睡憎明屋，慵行待暖天。\n疮头梳有蝨，风耳乱无蝉。\n换白方多错，迴金法不全。\n家贫何所怨，将在老僧边。",
        "dynasty": "唐",
        "collection_info": null
    },
    {
        "title": "九日寄钱可復",
        "author": "姚合",
        "content": "数杯黄菊酒，千里白云天。\n上国名方振，戎州病未痊。\n静愁惟忆醉，闲走不胜眠。\n惆怅东门别，相逢知几年。",
        "dynasty": "唐",
        "collection_info": null
    },
    {
        "title": "春日早朝寄刘起居",
        "author": "姚合",
        "content": "九衢寒雾敛，双阙曙光分。\n綵杖迎春日，香烟接瑞云。\n佩声清漏间，天语侍臣闻。\n莫笑冯唐老，还来谒圣君。",
        "dynasty": "唐",
        "collection_info": null
    },
    {
        "title": "秋日寄李支使",
        "author": "姚合",
        "content": "秋思朝来起，侵人暑稍微。\n晓眠离北户，午饭尚生衣。\n山静云初白，枝高果渐稀。\n闻君家海上，莫与燕同归。",
        "dynasty": "唐",
        "collection_info": null
    },
    {
        "title": "寄汴州令狐楚相公",
        "author": "姚合",
        "content": "汴水从今不復浑，秋风鼙鼓动城根。\n梁园台馆关东少，相府旌旗天下尊。\n诗好四方谁敢和，政成三郡自无冤。\n几时诏下归丹阙，还领千官入閤门。",
        "dynasty": "唐",
        "collection_info": null
    },
    {
        "title": "寄东都分司白宾客",
        "author": "姚合",
        "content": "阙下高眠过十旬，南宫印绶乞离身。\n诗中得意应千首，海内嫌官只一人。\n宾客分司真是隐，山泉遶宅岂辞贫。\n竹斋晚起多无事，唯到龙门寺裏频。",
        "dynasty": "唐",
        "collection_info": null
    },
    {
        "title": "寄裴起居",
        "author": "姚合",
        "content": "千官晓立鑪烟裏，立近丹墀是起居。\n彩笔专书皇帝语，书成几卷太平书。",
        "dynasty": "唐",
        "collection_info": null
    },
    {
        "title": "寄狄拾遗时为魏州从事",
        "author": "姚合",
        "content": "少在兵马间，长还繫戎职。\n鸡飞不得远，岂要生羽翼。\n三年城中游，与君最相识。\n应知我中肠，不苟念衣食。\n主人树勋名，欲灭天下贼。\n愚虽乏智谋，愿陈一夫力。\n人生须气健，饥冻缚不得。\n睡当一席宽，觉乃千里窄。\n古人不惧死，所惧死无益。\n至交不可合，一合难离坼。\n君尝相劝勉，苦语毒胸臆。\n百年心知同，谁限河南北。",
        "dynasty": "唐",
        "collection_info": null
    },
    {
        "title": "金州书事寄山中旧友",
        "author": "姚合",
        "content": "安康虽好郡，刺史是憨翁。\n买酒终朝饮，吟诗一室空。\n自知为政拙，众亦觉心公。\n亲事星河在，忧人骨肉同。\n簿书岚色里，鼓角水声中。\n井邑神州接，帆樯海路通。\n野亭晴带雾，竹寺夏多风。\n溉稻长洲白，烧林远岫红。\n旧山期已失，芳草思何穷。\n林下无相笑，男儿五马雄。",
        "dynasty": "唐",
        "collection_info": null
    },
    {
        "title": "寄紫阁无名头陀",
        "author": "姚合",
        "content": "峭行得如如，谁分圣与愚。\n不眠知梦妄，无号免人呼。\n山海禅皆遍，华夷佛岂殊。\n何因接师话，清净在斯须。",
        "dynasty": "唐",
        "collection_info": null
    },
    {
        "title": "寄郁上人",
        "author": "姚合",
        "content": "此生修道浅，愁见未来身。\n谁为传真谛，唯应是上人。\n自悲年已长，渐觉事难亲。\n不向禅门去，他门无了因。",
        "dynasty": "唐",
        "collection_info": null
    },
    {
        "title": "寄孙路秀才",
        "author": "姚合",
        "content": "幽居邻里少，江际復山阿。\n潮去蝉声出，天晴鹤语多。\n老人能步蹇，才子奈贫何。\n曾见春官语，年来虚甲科。",
        "dynasty": "唐",
        "collection_info": null
    },
    {
        "title": "寄安陆友人",
        "author": "姚合",
        "content": "别路在春色，故人云梦中。\n鸟啼三月雨，蝶舞百花风。\n烟束远山碧，霞欹落照红。\n想君登此兴，迴首念飘蓬。",
        "dynasty": "唐",
        "collection_info": null
    },
    {
        "title": "寄马戴",
        "author": "姚合",
        "content": "天府鹿鸣客，幽山秋未归。\n我知方甚爱，众说以为非。\n隔屋闻泉细，和云见鹤微。\n新诗此处得，清峭比应稀。",
        "dynasty": "唐",
        "collection_info": null
    },
    {
        "title": "寄贾岛时任普州司仓",
        "author": "姚合",
        "content": "长沙事可悲，普掾罪谁知。\n千载人空尽，一家冤不移。\n吟寒应齿落，才峭自名垂。\n地远山重迭，难传相忆词。",
        "dynasty": "唐",
        "collection_info": null
    },
    {
        "title": "寄杨工部闻毘陵舍弟自罨溪入茶山",
        "author": "姚合",
        "content": "采茶溪路好，花影半浮沈。\n画舸僧同上，春山客共寻。\n芳新生石际，幽嫩在山阴。\n色是春光染，香惊日气侵。\n试尝应酒醒，封进定恩深。\n芳贻千里外，怡怡太府吟。",
        "dynasty": "唐",
        "collection_info": null
    },
    {
        "title": "寄陕州王司马",
        "author": "姚合",
        "content": "家寄秦城非本心，偶然头上有朝簪。\n自当台直无因醉，一别诗宗更懒吟。\n世事每将愁见扰，年光唯与老相侵。\n欲知居处堪长久，须向山中学煮金。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "寂寞荒原下，南山祗隔篱。\n家贫唯我并，诗好復谁知。\n草色无穷处，虫声少尽时。\n朝昏鼓不到，闲卧益相宜。",
        "dynasty": "唐",
        "collection_info": null
    },
    {
        "title": "寄崔之仁山人",
        "author": "姚合",
        "content": "百门坡上住，石屋两三间。\n日月难教老，妻儿乞与闲。\n仙经拣客问，药债煮金还。\n何计能相访，终身得在山。",
        "dynasty": "唐",
        "collection_info": null
    },
    {
        "title": "寄嵩岳程光范",
        "author": "姚合",
        "content": "相别何容易，相逢便岁年。\n客来嫌路远，谁得到君边。\n岳色鸟啼裏，钟声竹影前。\n只应访支遁，时得话诗篇。",
        "dynasty": "唐",
        "collection_info": null
    },
    {
        "title": "洛下夜会寄贾岛",
        "author": "姚合",
        "content": "洛下攻诗客，相逢祗是吟。\n夜觞欢稍静，寒屋坐多深。\n乌府偶为吏，沧江长在心。\n忆君难就寝，烛灭復星沈。",
        "dynasty": "唐",
        "collection_info": null
    },
    {
        "title": "寄华州李中丞",
        "author": "姚合",
        "content": "毛女峰前郡，烟霞气转清。\n庭分灵掌影，窗度瀑泉声。\n藓径人稀到，松斋药自生。\n常飡亦芝朮，闲客是公卿。\n看水逢仙鹤，登楼见帝城。\n养生非酒病，难隐是诗名。\n省署尝连步，江皋欲独耕。\n偶题无六义，聊以达微诚。",
        "dynasty": "唐",
        "collection_info": null
    },
    {
        "title": "病中辱谏议惠甘菊药苗因以诗赠",
        "author": "姚合",
        "content": "萧萧一亩宫，种菊十余丛。\n采摘和芳露，封题寄病翁。\n熟宜茶鼎裏，飡称石瓯中。\n香洁将何比，从来味不同。",
        "dynasty": "唐",
        "collection_info": null
    },
    {
        "title": "舟行书事寄杭州崔员外",
        "author": "姚合",
        "content": "张颐任酒浇，开眼信花烧。\n旧国归何滞，新知别又遥。\n夜行篙触石，晚泊缆依桥。\n若未重相见，无门解寂寥。",
        "dynasty": "唐",
        "collection_info": null
    },
    {
        "title": "寄元绪上人",
        "author": "姚合",
        "content": "石窗紫藓墙，此世此清凉。\n研露题诗洁，消冰煮茗香。\n闲云春影薄，孤磬夜声长。\n何计休为吏，从师老草堂。",
        "dynasty": "唐",
        "collection_info": null
    },
    {
        "title": "寄白阁默然",
        "author": "姚合",
        "content": "白阁峰头雪，城中望亦寒。\n高僧多默坐，清夜到明看。\n世上无诸苦，林间只一飡。\n尝闻南北教，所得比师难。",
        "dynasty": "唐",
        "collection_info": null
    },
    {
        "title": "夏日书事寄丘亢处士",
        "author": "姚合",
        "content": "暑天难可度，岂復更持觞。\n树裏鸣蝉咽，宫中午漏长。\n病夫心益躁，静者室应凉。\n几欲相寻去，红尘满路旁。",
        "dynasty": "唐",
        "collection_info": null
    },
    {
        "title": "秋中寄崔道士",
        "author": "姚合",
        "content": "贫居雀喧噪，况乃静巷陌。\n夜眠睡不成，空庭闻露滴。\n旁有一桮酒，欢然如对客。\n月光久逾明，照得笔墨白。\n平生志舒豁，难可似兹夕。\n四肢得自便，虽劳不为役。\n故人山中住，善治活身策。\n五谷口不尝，比僧更闲寂。\n我今暂得安，自谓脱幽戚。\n君身长逍遥，日月争老得。",
        "dynasty": "唐",
        "collection_info": null
    },
    {
        "title": "寄华州崔中丞",
        "author": "姚合",
        "content": "莲华峰下郡，僊洞亦难胜。\n闾里苍苔水，虚空瀑布冰。\n酒香和药熟，山峭过云登。\n清净黎人泰，唯忧急诏征。",
        "dynasty": "唐",
        "collection_info": null
    },
    {
        "title": "秋日书事寄秘书窦少监",
        "author": "姚合",
        "content": "秋气日骚骚，星星双鬓毛。\n凉天吟自远，清夜梦还高。\n林下期同去，人间共是劳。\n头巾何所直，且漉瓮头糟。",
        "dynasty": "唐",
        "collection_info": null
    },
    {
        "title": "友人南游不回因寄",
        "author": "姚合",
        "content": "相思春树绿，千里亦依依。\n鄠杜月频满，潇湘人不归。\n桂花风畔落，烟草蝶双飞。\n一别无消息，水南车迹稀。",
        "dynasty": "唐",
        "collection_info": null
    },
    {
        "title": "早春山居寄城中知己",
        "author": "姚合",
        "content": "阳和潜发荡寒阴，便使川原景象深。\n入户风泉声沥沥，当轩云岫影沈沈。\n残云带雨轻飘雪，嫩柳含烟小绽金。\n虽有眼前诗酒兴，邀游争得称闲心。",
        "dynasty": "唐",
        "collection_info": null
    },
    {
        "title": "辞白宾客归后寄",
        "author": "姚合",
        "content": "千骑红旗不可攀，水头独立暮方还。\n家人怪我浑如病，尊酒休倾笔砚间。",
        "dynasty": "唐",
        "collection_info": null
    },
    {
        "title": "寄右史李定言",
        "author": "姚合",
        "content": "纔归龙尾含鸡舌，更立螭头运兔毫。\n阊阖欲开金漏尽，冕旒初坐御香高。",
        "dynasty": "唐",
        "collection_info": null
    },
    {
        "title": "寄绛州李使君",
        "author": "姚合",
        "content": "独施清静化，千里管横汾。\n黎庶应深感，朝庭亦细闻。\n心期在黄老，家事是功勋。\n物外须仙侣，人间要使君。\n花多匀地落，山近满厅云。\n戎客无因去，西看白日曛。",
        "dynasty": "唐",
        "collection_info": null
    },
    {
        "title": "寄送卢拱秘书游魏州",
        "author": "姚合",
        "content": "太行山下路，荆棘昨来平。\n一自开元后，今逢上客行。\n地形吞北虏，人事接东京。\n埽洒氛埃静，游从气概生。\n蓟门春不艳，淇水暖还清。\n看野风情远，寻花酒病成。\n官闲身自在，诗逸语纵横。\n车马迴应晚，烟光满去程。",
        "dynasty": "唐",
        "collection_info": null
    },
    {
        "title": "秋晚夜坐寄院中诸曹长",
        "author": "姚合",
        "content": "腰间垂印囊，白髮未归乡。\n还往应相责，朝昏亦自伤。\n穷愁山影峭，独夜漏声长。\n寂寞难成寐，寒灯侵晓光。",
        "dynasty": "唐",
        "collection_info": null
    },
    {
        "title": "书怀寄友人",
        "author": "姚合",
        "content": "精心奉北宗，微宦在南宫。\n举世劳为适，开门事不穷。\n年来復几日，蝉去又鸣鸿。\n衰疾谁人问，闲情与酒通。\n四邻寒稍静，九陌夜方空。\n知老何山是，思归愚谷中。",
        "dynasty": "唐",
        "collection_info": null
    },
    {
        "title": "寄无可上人",
        "author": "姚合",
        "content": "十二门中寺，诗僧寺独幽。\n多年松色别，后夜磬声秋。\n见世虑皆尽，来生事更修。\n终须执瓶钵，相逐入牛头。",
        "dynasty": "唐",
        "collection_info": null
    },
    {
        "title": "寄晖上人",
        "author": "姚合",
        "content": "日出月復没，悠悠昏与明。\n修持经几劫，清净到今生。\n林下知无相，人间苦是情。\n终期逐师去，不拟老尘缨。",
        "dynasty": "唐",
        "collection_info": null
    },
    {
        "title": "寄李干",
        "author": "姚合",
        "content": "寻常自怪诗无味，虽被人吟不喜闻。\n见说与君同一格，数篇到火却休焚。",
        "dynasty": "唐",
        "collection_info": null
    },
    {
        "title": "寄贾岛浪仙",
        "author": "姚合",
        "content": "悄悄掩门扉，穷窘自维絷。\n世途已昧履，生计復乖缉。\n疎我非常性，端峭尔孤立。\n往还纵云久，贫蹇岂自习。\n所居率荒野，宁似在京邑。\n院落夕弥空，虫声雁相及。\n衣巾半僧施，蔬药常自拾。\n凛凛寝席单，翳翳竈烟湿。\n颓篱里人度，败壁邻灯入。\n晓思已暂舒，暮愁还更集。\n风凄林叶萎，苔糁行径涩。\n海峤誓同归，橡栗充朝给。",
        "dynasty": "唐",
        "collection_info": null
    },
    {
        "title": "寄九华费冠卿",
        "author": "姚合",
        "content": "逍遥[罾]缴外，高鸟与潜鱼。\n阙下无朝籍，林间有诏书。\n夜眠青玉洞，晓饭白云蔬。\n四海人空老，九华君独居。\n此心谁復识，日与世情疎。",
        "dynasty": "唐",
        "collection_info": null
    },
    {
        "title": "寄不疑上人",
        "author": "姚合",
        "content": "是法修行遍，方栖不二门。\n随缘嫌寺着，见性觉经繁。\n所叹身将老，始闻师一言。\n尘沙千万劫，劫尽佛长存。",
        "dynasty": "唐",
        "collection_info": null
    },
    {
        "title": "寄主客刘郎中",
        "author": "姚合",
        "content": "汉朝共许贾生贤，迁谪还应是宿缘。\n仰德多时方会面，拜兄何暇更论年。\n嵩山晴色来城裏，洛水寒光出岸边。\n清景早朝吟丽思，题诗应费益州笺。",
        "dynasty": "唐",
        "collection_info": null
    },
    {
        "title": "寄周十七起居",
        "author": "姚合",
        "content": "冬冬九陌鼓声齐，百辟朝天马乱嘶。\n月照浓霜寒更远，风吹红烛举还低。\n官清立在金鑪北，仗下归眠玉殿西。\n莫笑老人多独出，晴山荒景觅诗题。",
        "dynasty": "唐",
        "collection_info": null
    },
    {
        "title": "秋夜寄默然上人",
        "author": "姚合",
        "content": "霜月静幽居，闲吟梦觉初。\n秋深夜迢遰，年长意萧疎。\n海上归难遂，人间事尽虚。\n赖师方便语，渐得识真如。",
        "dynasty": "唐",
        "collection_info": null
    },
    {
        "title": "寄王玄伯",
        "author": "姚合",
        "content": "夜归晓出满衣尘，转觉才名带累身。\n莫觅旧来终日醉，世间杯酒属闲人。",
        "dynasty": "唐",
        "collection_info": null
    },
    {
        "title": "寄山中友人",
        "author": "姚合",
        "content": "昨秋今復春，役役是非身。\n海上无归路，城中作老人。\n流年何处在，白日每朝新。\n闻有长生术，将求未有因。",
        "dynasty": "唐",
        "collection_info": null
    },
    {
        "title": "寄陕府内兄郭冏端公",
        "author": "姚合",
        "content": "蹇钝无大计，酷嗜进士名。\n为文性不高，三年住西京。\n相府执文柄，念其心专精。\n薄艺不退辱，特列为门生。\n事出自非意，喜常少于惊。\n春牓四散飞，数日徧八纮。\n眼始见花发，耳得闻鸟鸣。\n免同去年春，兀兀聋与盲。\n家寄河朔间，道路出陕城。\n暌违逾十年，一会豁素诚。\n同游山水穷，狂饮飞大觥。\n起坐不相离，有若亲弟兄。\n中外无亲疎，所算在其情。\n久客贵优饶，一醉旧疾平。\n家远归思切，风雨甚亦行。\n到兹恋仁贤，淹滞一月程。\n新诗忽见示，气逸言纵横。\n缠绵意千里，骚雅文发明。\n永昼吟不休，咽喉干无声。\n羁贫重金玉，今日金玉轻。",
        "dynasty": "唐",
        "collection_info": null
    },
    {
        "title": "寄题蔡州蒋亭兼简田使君",
        "author": "姚合",
        "content": "几岁乱军裏，蒋亭名不销。\n无人知旧径，有药长新苗。\n树宿山禽静，池通野水遥。\n何因同此醉，永望思萧条。",
        "dynasty": "唐",
        "collection_info": null
    },
    {
        "title": "山居寄友人",
        "author": "姚合",
        "content": "独在山阿裏，朝朝遂性情。\n晓泉和雨落，秋草上阶生。\n因客始沽酒，借书方到城。\n诗情聊自遣，不是趁声名。",
        "dynasty": "唐",
        "collection_info": null
    },
    {
        "title": "寄崔之仁山人",
        "author": "姚合",
        "content": "不得之仁消息久，秋来体色復何如。\n苦将杯酒判身病，狂作文章信手书。\n官职卑微从客笑，性灵闲野向钱疎。\n几时身计浑无事，拣取深山一处居。",
        "dynasty": "唐",
        "collection_info": null
    },
    {
        "title": "寄主客刘员外",
        "author": "姚合",
        "content": "蝉稀虫唧唧，露重思悠悠。\n静者多便夜，豪家不见秋。\n同归方欲就，微恙几时瘳。\n今日沧江上，何人理钓舟。",
        "dynasty": "唐",
        "collection_info": null
    },
    {
        "title": "山中寄友人",
        "author": "姚合",
        "content": "路岐何渺邈，在客易蹉跎。\n却是去家远，因循住日多。\n几看春草绿，又见塞鸿过。\n未有进身处，忍教抛薜萝。",
        "dynasty": "唐",
        "collection_info": null
    },
    {
        "title": "寄友人",
        "author": "姚合",
        "content": "日暮掩重扉，抽簪復解衣。\n漏声林下静，萤色月中微。\n秋霁露华结，夜深人语稀。\n慇懃故山路，谁与我同归。",
        "dynasty": "唐",
        "collection_info": null
    },
    {
        "title": "寄李余卧疾",
        "author": "姚合",
        "content": "穷节弥惨栗，我讵自云乐。\n伊人婴疾恙，所对唯苦药。\n寂寞行稍稀，清羸飡自薄。\n幽斋外浮事，梦寐亦简略。\n雪户掩復明，风帘卷还落。\n方持数桮酒，勉子同斟酌。",
        "dynasty": "唐",
        "collection_info": null
    },
    {
        "title": "寄白石师",
        "author": "姚合",
        "content": "白石师何在，师禅白石中。\n无情云可比，不食鸟难同。\n屦下苍苔雪，龛前瀑布风。\n相寻未有计，只是礼虚空。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "疎拙祗如此，此身谁与同。\n高情向酒上，无事在山中。\n渐老病难理，久贫吟益空。\n赖君时访宿，不避北斋风。",
        "dynasty": "唐",
        "collection_info": null
    },
    {
        "title": "寄默然上人",
        "author": "姚合",
        "content": "晨飡夜復眠，日与月相连。\n天下谁无病，人间乐是禅。\n几生通佛性，一室但香烟。\n结得无为社，还应有宿缘。",
        "dynasty": "唐",
        "collection_info": null
    },
    {
        "title": "寄不出院僧",
        "author": "姚合",
        "content": "不行门外地，斋戒得清真。\n长食施来饭，深居锁定身。\n朝昏常傍佛，起坐省逢人。\n非独心常净，衣无一点尘。",
        "dynasty": "唐",
        "collection_info": null
    },
    {
        "title": "万年县中雨夜会宿寄皇甫甸",
        "author": "姚合",
        "content": "县斋还寂寞，夕雨洗苍苔。\n清气灯微润，寒声竹共来。\n虫移上阶近，客起到门迴。\n想得吟诗处，唯应对酒杯。",
        "dynasty": "唐",
        "collection_info": null
    },
    {
        "title": "寄旧山隐者",
        "author": "姚合",
        "content": "别君须臾间，历日两度新。\n念彼白日长，復值人事并。\n未改当时居，心事如野云。\n朝朝恣行坐，百事都不闻。\n奈何道未尽，出山最艰辛。\n奔走衢路间，四枝不属身。\n名在进士场，笔毫争等伦。\n我性本朴直，词理安得文。\n纵然自称心，又不合众人。\n以此名字低，不如风中尘。\n昨逢卖药客，云是居山邻。\n说君忆我心，顦顇其形神。\n昔是同枝鸟，今作万里分。\n万里亦未遥，喧静终难羣。",
        "dynasty": "唐",
        "collection_info": null
    },
    {
        "title": "新居秋夕寄李廓",
        "author": "姚合",
        "content": "羁滞多共趣，屡屡同室眠。\n稍暇更访诣，宁唯候招延。\n媿君备蔬药，识我性所便。\n罢吏童仆去，洒扫或自专。\n古巷人易息，疎迥自江边。\n幸当中秋夕，復此无云天。\n月华更漏清，露叶光彩鲜。\n四邻亦悄悄，中怀益缠绵。\n兹境罕能致，居闲得弥偏。\n数杯罢復饮，共想山中年。",
        "dynasty": "唐",
        "collection_info": null
    },
    {
        "title": "赠卢大夫将军",
        "author": "姚合",
        "content": "将军身在城，讵得虏尘清。\n酿酒邀闲客，吟诗直禁营。\n苍鹰春不下，战马夜空鸣。\n碣石应无业，皇州独有名。\n上山嫌䯗重，拔劒叹衣生。\n公议今如此，登坛到即行。",
        "dynasty": "唐",
        "collection_info": null
    },
    {
        "title": "赠供奉僧次融",
        "author": "姚合",
        "content": "会解如来意，僧家独有君。\n开经对天子，骑马过声闻。\n本寺远于日，新诗高似云。\n热时吟一句，凉冷胜秋分。",
        "dynasty": "唐",
        "collection_info": null
    },
    {
        "title": "赠王尊师",
        "author": "姚合",
        "content": "先生自说瀛洲路，多在青松白石间。\n海岸夜中常见日，仙宫深处却无山。\n犬随鹤去游诸洞，龙作人来问大还。\n今日偶闻尘外事，朝簪未掷復何颜。",
        "dynasty": "唐",
        "collection_info": null
    },
    {
        "title": "赠常州院僧",
        "author": "姚合",
        "content": "一住毘陵寺，师应祗信缘。\n院贫人施食，窗静鸟窥禅。\n古磬声难尽，秋灯色更鲜。\n仍闻开讲日，湖上少鱼船。",
        "dynasty": "唐",
        "collection_info": null
    },
    {
        "title": "赠卢沙弥小师",
        "author": "姚合",
        "content": "怕见世间事，削头披佛衣。\n年小未受戒，会解如老师。\n天与出家肠，一食斋不饥。\n麻履踏雪路，与马不肯骑。\n嫌我身腥羶，似我见戎夷。\n彼此见会异，对面成别离。\n我师文宣王，立教垂书诗。\n但全仁义心，自然便慈悲。\n两教大体同，无处辨是非。\n莫以衣服别，到头不相知。",
        "dynasty": "唐",
        "collection_info": null
    },
    {
        "title": "赠张籍太祝",
        "author": "姚合",
        "content": "绝妙江南曲，凄凉怨女诗。\n古风无手敌，新语是人知。\n飞动应由格，功夫过却奇。\n麟台添集卷，乐府换歌词。\n李白应先拜，刘祯必自疑。\n贫须君子救，病合国家医。\n野客开山借，邻僧与米炊。\n甘贫辞聘币，依选受官资。\n多见愁连晓，稀闻债尽时。\n圣朝文物盛，太祝独低眉。",
        "dynasty": "唐",
        "collection_info": null
    },
    {
        "title": "赠丘郎中",
        "author": "姚合",
        "content": "绕篱栽杏种黄精，晓侍垆烟暮出城。\n万事将身求总易，学君难得是长生。",
        "dynasty": "唐",
        "collection_info": null
    },
    {
        "title": "赠王建司马",
        "author": "姚合",
        "content": "久向空门隐，交亲亦不知。\n文高轻古意，官冷似前资。\n老觉僧斋健，贫还酒债迟。\n仙方小字写，行坐把相随。",
        "dynasty": "唐",
        "collection_info": null
    },
    {
        "title": "赠任士曹",
        "author": "姚合",
        "content": "宪皇十一祀，共得春闱书。\n道直淹曹掾，命通侍玉除。\n浮生年月促，九陌笑言疎。\n何计同归去，沧江有弊庐。",
        "dynasty": "唐",
        "collection_info": null
    },
    {
        "title": "赠刘[叉]",
        "author": "姚合",
        "content": "自君离海上，垂钓更何人。\n独宿空堂雨，闲行九陌尘。\n避时曾变姓，救难似嫌身。\n何处相期宿，咸阳酒市春。",
        "dynasty": "唐",
        "collection_info": null
    },
    {
        "title": "赠僧绍明",
        "author": "姚合",
        "content": "西方清净路，此路出何门。\n见说师知处，从来佛不言。\n今生多病恼，自晓至黄昏。\n唯寐方无事，那堪梦亦喧。",
        "dynasty": "唐",
        "collection_info": null
    },
    {
        "title": "赠张质山人",
        "author": "姚合",
        "content": "先生居处僻，荆棘与墙齐。\n酒好宁论价，诗狂不着题。\n烧成度世药，踏尽上山梯。\n懒听闲人语，争如谷鸟啼。",
        "dynasty": "唐",
        "collection_info": null
    },
    {
        "title": "赠少室山麻襦僧",
        "author": "姚合",
        "content": "秖辫麻为衲，此中经几春。\n庵前多猛兽，径小绝行人。\n泉近濆瓶履，山深少垢尘。\n想师正法指，喻我独迷津。",
        "dynasty": "唐",
        "collection_info": null
    },
    {
        "title": "赠王山人",
        "author": "姚合",
        "content": "贤哲论独诞，吾宗次定今。\n诗吟天地广，觉印果因深。\n教演归恭敬，名标中外钦。\n既能施六度，了悟达双林。",
        "dynasty": "唐",
        "collection_info": null
    },
    {
        "title": "赠终南山傅山人",
        "author": "姚合",
        "content": "七十未成事，终南苍鬓翁。\n老来诗兴苦，贫去酒肠空。\n蟠蛰身仍病，鹏抟力未通。\n已无烧药本，唯有着书功。\n白马时何晚，青龙岁欲终。\n生涯枯叶下，家口乱云中。\n潭静鱼惊水，天晴鹤唳风。\n悲君还姓傅，独不梦高宗。",
        "dynasty": "唐",
        "collection_info": null
    },
    {
        "title": "使两浙赠罗隐",
        "author": "姚合",
        "content": "平日时风好涕流，谗书虽盛一名休。\n寰区叹屈瞻天问，夷貊闻诗过海求。\n向夕便思青琐拜，近年寻伴赤松游。\n何当世祖从人望，早以公台命卓侯。",
        "dynasty": "唐",
        "collection_info": null
    },
    {
        "title": "闲居遣怀十首 一",
        "author": "姚合",
        "content": "身外无徭役，开门百事闲。\n倚松听唳鹤，策杖望秋山。\n萍任连池绿，苔从匝地斑。\n料无车马客，何必扫柴关。",
        "dynasty": "唐",
        "collection_info": null
    },
    {
        "title": "闲居遣怀十首 二",
        "author": "姚合",
        "content": "闲卧销长日，亲朋笑我疎。\n诗篇随分有，人事度年无。\n情性僻难改，愁怀酒为除。\n谁能思此计，空备满床书。",
        "dynasty": "唐",
        "collection_info": null
    },
    {
        "title": "闲居遣怀十首 三",
        "author": "姚合",
        "content": "白日逍遥过，看山復遶池。\n展书寻古事，翻卷改新诗。\n赊酒风前酌，留僧竹裏棊。\n同人笑相问，羡我足闲时。",
        "dynasty": "唐",
        "collection_info": null
    },
    {
        "title": "闲居遣怀十首 四",
        "author": "姚合",
        "content": "好景时牵目，茅斋兴有余。\n远山经雨后，庭树得秋初。\n道侣怜栽药，高人笑养鱼。\n优游随本性，甘被弃慵疎。",
        "dynasty": "唐",
        "collection_info": null
    },
    {
        "title": "闲居遣怀十首 五",
        "author": "姚合",
        "content": "永日厨烟绝，何曾暂废吟。\n闲时随思缉，小酒恣情斟。\n看月嫌松密，垂纶爱水深。\n世间多少事，无事可关心。",
        "dynasty": "唐",
        "collection_info": null
    },
    {
        "title": "闲居遣怀十首 六",
        "author": "姚合",
        "content": "一生能几日，愁恨也无端。\n遇酒酕醄饮，逢花烂熳看。\n青云非失路，白髮未相干。\n以此多携解，将心但自宽。",
        "dynasty": "唐",
        "collection_info": null
    },
    {
        "title": "闲居遣怀十首 七",
        "author": "姚合",
        "content": "万事徒纷扰，难关枕上身。\n朗吟销白日，沈醉度青春。\n演步怜山近，闲眠厌客频。\n市朝曾不到，长免满衣尘。",
        "dynasty": "唐",
        "collection_info": null
    },
    {
        "title": "闲居遣怀十首 八",
        "author": "姚合",
        "content": "野性多疎惰，幽栖更称情。\n独行看影笑，闲坐弄琴声。\n懒拜腰肢硬，慵趋礼乐生。\n业文随日遣，不是为求名。",
        "dynasty": "唐",
        "collection_info": null
    },
    {
        "title": "闲居遣怀十首 九",
        "author": "姚合",
        "content": "生计甘寥落，高名愧自由。\n惯无身外事，不信世间愁。\n好酒盈桮酌，闲诗任笔酬。\n凉风从入户，云水更宜秋。",
        "dynasty": "唐",
        "collection_info": null
    },
    {
        "title": "闲居遣怀十首 十",
        "author": "姚合",
        "content": "拙直难和洽，从人笑掩关。\n不能行户外，宁解走尘间。\n被酒长酣思，无愁可上颜。\n何言归去事，着处是青山。",
        "dynasty": "唐",
        "collection_info": null
    },
    {
        "title": "武功县中作三十首 一",
        "author": "姚合",
        "content": "县去帝城远，为官与隐齐。\n马随山鹿放，鸡杂野禽栖。\n遶舍惟藤架，侵阶是药畦。\n更师嵇叔夜，不拟作书题。",
        "dynasty": "唐",
        "collection_info": null
    },
    {
        "title": "武功县中作三十首 二",
        "author": "姚合",
        "content": "方拙天然性，为官是事疎。\n惟寻向山路，不寄入城书。\n因病多收药，缘飡学钓鱼。\n养身成好事，此外更空虚。",
        "dynasty": "唐",
        "collection_info": null
    },
    {
        "title": "武功县中作三十首 三",
        "author": "姚合",
        "content": "微官如马足，祗是在泥尘。\n到处贫随我，终年老趁人。\n簿书销眼力，桮酒耗心神。\n早作归休计，深居养此身。",
        "dynasty": "唐",
        "collection_info": null
    },
    {
        "title": "武功县中作三十首 四",
        "author": "姚合",
        "content": "簿书多不会，薄俸亦难销。\n醉卧慵开眼，闲行懒繫腰。\n移花兼蝶至，买石得云饶。\n且自心中乐，从他笑寂寥。",
        "dynasty": "唐",
        "collection_info": null
    },
    {
        "title": "武功县中作三十首 五",
        "author": "姚合",
        "content": "晓钟惊睡觉，事事便相关。\n小市柴薪贵，贫家砧杵闲。\n读书多旋忘，赊酒数空还。\n长羡刘伶辈，高眠出世间。",
        "dynasty": "唐",
        "collection_info": null
    },
    {
        "title": "武功县中作三十首 六",
        "author": "姚合",
        "content": "性疎常爱卧，亲故笑悠悠。\n纵出多携枕，因衙始裹头。\n上山方觉老，过寺暂忘愁。\n三考千余日，低腰不拟休。",
        "dynasty": "唐",
        "collection_info": null
    },
    {
        "title": "武功县中作三十首 七",
        "author": "姚合",
        "content": "客至皆相笑，诗书满卧床。\n爱闲求病假，因醉弃官方。\n鬓髮寒唯短，衣衫瘦渐长。\n自嫌多检束，不似旧来狂。",
        "dynasty": "唐",
        "collection_info": null
    },
    {
        "title": "武功县中作三十首 八",
        "author": "姚合",
        "content": "一日看除目，终年损道心。\n山亦衝雪上，诗好带风吟。\n野客嫌知印，家人笑买琴。\n只应随分过，已是错弥深。",
        "dynasty": "唐",
        "collection_info": null
    },
    {
        "title": "武功县中作三十首 九",
        "author": "姚合",
        "content": "邻里皆相爱，门开数见过。\n秋凉送客远，夜静咏诗多。\n就架题书目，寻栏记药窠。\n到官无别事，种得满庭莎。",
        "dynasty": "唐",
        "collection_info": null
    },
    {
        "title": "武功县中作三十首 十",
        "author": "姚合",
        "content": "穷达天应与，人间事莫论。\n微官长似客，远县岂胜村。\n竟日多无食，连宵不闭门。\n斋心调笔砚，唯写五千言。",
        "dynasty": "唐",
        "collection_info": null
    },
    {
        "title": "武功县中作三十首 十一",
        "author": "姚合",
        "content": "县僻仍牢落，游人到便迴。\n路当边地去，村入郭门来。\n酒户愁偏长，诗情病不开。\n可曾衙小吏，恐谓踏青苔。",
        "dynasty": "唐",
        "collection_info": null
    },
    {
        "title": "武功县中作三十首 十二",
        "author": "姚合",
        "content": "自下青山路，三年着绿衣。\n官卑食肉僭，才短事人非。\n野客教长醉，高僧劝早归。\n不知何计是，免与本心违。",
        "dynasty": "唐",
        "collection_info": null
    },
    {
        "title": "武功县中作三十首 十三",
        "author": "姚合",
        "content": "日出方能起，庭前看种莎。\n吏来山鸟散，酒熟野人过。\n岐路荒城少，烟霞远岫多。\n同官数相引，下马上西[坡]。",
        "dynasty": "唐",
        "collection_info": null
    },
    {
        "title": "武功县中作三十首 十四",
        "author": "姚合",
        "content": "作吏荒城裏，穷愁欲不胜。\n病多唯识药，年老渐亲僧。\n梦觉空堂月，诗成满砚冰。\n故人多得路，寂寞不相称。",
        "dynasty": "唐",
        "collection_info": null
    },
    {
        "title": "武功县中作三十首 十五",
        "author": "姚合",
        "content": "谁念东山客，栖栖守印床。\n何年得事尽，终日逐人忙。\n醉卧谁知呌，闲书不着行。\n人间长检束，与此岂相当。",
        "dynasty": "唐",
        "collection_info": null
    },
    {
        "title": "武功县中作三十首 十六",
        "author": "姚合",
        "content": "朝朝眉不展，多病怕逢迎。\n引水远通涧，垒山高过城。\n秋灯照树色，寒雨落池声。\n好是吟诗夜，披衣坐到明。",
        "dynasty": "唐",
        "collection_info": null
    },
    {
        "title": "武功县中作三十首 十七",
        "author": "姚合",
        "content": "簿籍谁能问，风寒趁早眠。\n每旬常乞假，隔月探支钱。\n还往嫌诗僻，亲情怪酒颠。\n谋身须上计，终久是归田。",
        "dynasty": "唐",
        "collection_info": null
    },
    {
        "title": "武功县中作三十首 十八",
        "author": "姚合",
        "content": "闭门风雨裏，落叶与阶齐。\n野客嫌桮小，山翁喜枕低。\n听琴知道性，寻药得诗题。\n谁更能骑马，闲行祗杖藜。",
        "dynasty": "唐",
        "collection_info": null
    },
    {
        "title": "武功县中作三十首 十九",
        "author": "姚合",
        "content": "腥羶都不食，稍稍觉神清。\n夜犬因风吠，邻鸡带雨鸣。\n守官常卧病，学道别称名。\n小有洞中路，谁能引我行。",
        "dynasty": "唐",
        "collection_info": null
    },
    {
        "title": "武功县中作三十首 二十",
        "author": "姚合",
        "content": "宦名浑不计，酒熟且开封。\n晴月销灯色，寒天挫笔锋。\n惊禽时并起，闲客数相逢。\n旧国萧条思，青山隔几重。",
        "dynasty": "唐",
        "collection_info": null
    },
    {
        "title": "武功县中作三十首 二十一",
        "author": "姚合",
        "content": "假日多无事，谁知我独忙。\n移山入县宅，种竹上城墙。\n惊蝶遗花蘂，游蜂带蜜香。\n唯愁明早出，端坐吏人旁。",
        "dynasty": "唐",
        "collection_info": null
    },
    {
        "title": "武功县中作三十首 二十二",
        "author": "姚合",
        "content": "门外青山路，因循自不归。\n养生宜县僻，说品喜官微。\n净爱山僧饭，闲披野客衣。\n谁怜幽谷鸟，不解入城飞。",
        "dynasty": "唐",
        "collection_info": null
    },
    {
        "title": "武功县中作三十首 二十三",
        "author": "姚合",
        "content": "一官无限日，愁闷欲何如。\n扫舍惊巢燕，寻方落壁鱼。\n从僧乞净水，凭客报闲书。\n白髮谁能镊，年来四十余。",
        "dynasty": "唐",
        "collection_info": null
    },
    {
        "title": "武功县中作三十首 二十四",
        "author": "姚合",
        "content": "朝朝门不闭，长似在山时。\n宾客抽书读，儿童斫竹骑。\n久贫还易老，多病懒能医。\n道友应相怪，休官日已迟。",
        "dynasty": "唐",
        "collection_info": null
    },
    {
        "title": "武功县中作三十首 二十五",
        "author": "姚合",
        "content": "戚戚常无思，循资格上官。\n闲人得事晚，常骨觅仙难。\n醉卧疑身病，贫居觉道宽。\n新诗久不写，自算少人看。",
        "dynasty": "唐",
        "collection_info": null
    },
    {
        "title": "武功县中作三十首 二十六",
        "author": "姚合",
        "content": "漫作容身计，今知拙有余。\n青衫迎驿使，白髮忆山居。\n道友怜蔬食，吏人嫌草书。\n须为长久事，归去自耕锄。",
        "dynasty": "唐",
        "collection_info": null
    },
    {
        "title": "武功县中作三十首 二十七",
        "author": "姚合",
        "content": "主印三年坐，山居百事休。\n焚香开敕库，踏月上城楼。\n饮酒多成病，吟诗易长愁。\n慇懃问渔者，暂借手中钩。",
        "dynasty": "唐",
        "collection_info": null
    },
    {
        "title": "武功县中作三十首 二十八",
        "author": "姚合",
        "content": "长忆青山下，深居遂性情。\n垒阶溪石净，烧竹竈烟轻。\n点笔图云势，弹琴学鸟声。\n今朝知县印，梦裏百忧生。",
        "dynasty": "唐",
        "collection_info": null
    },
    {
        "title": "武功县中作三十首 二十九",
        "author": "姚合",
        "content": "自知狂僻性，吏事固相疎。\n祗是看山立，无嫌出县居。\n印朱霑墨砚，户籍杂经书。\n月俸寻常请，无妨乏斗储。",
        "dynasty": "唐",
        "collection_info": null
    },
    {
        "title": "武功县中作三十首 三十",
        "author": "姚合",
        "content": "作吏无能事，为文旧致功。\n诗标八病外，心落百忧中。\n拜别登朝客，归依炼药翁。\n不知还往内，谁与此心同。",
        "dynasty": "唐",
        "collection_info": null
    },
    {
        "title": "罢武功县将入城 一",
        "author": "姚合",
        "content": "乍抛衫笏觉身轻，依旧还称学道名。\n欲泥山僧分屋住，羞从野老借牛耕。\n妻儿尽怕为逋客，亲故相邀遣到城。\n无奈同官珍重意，几迴临路却休行。",
        "dynasty": "唐",
        "collection_info": null
    },
    {
        "title": "罢武功县将入城 二",
        "author": "姚合",
        "content": "青衫脱下便狂歌，种薤栽莎斸古坡。\n野客相逢添酒病，春山暂上着诗魔。\n亦知官罢贫还甚，且喜闲来睡得多。\n欲与九衢亲故别，明朝拄杖始经过。",
        "dynasty": "唐",
        "collection_info": null
    },
    {
        "title": "秋日闲居二首 一",
        "author": "姚合",
        "content": "九陌宅重重，何门怜此翁。\n荒庭唯菊茂，幽径与山通。\n落叶带衣上，闲云来酒中。\n此心谁得见，林下鹿应同。",
        "dynasty": "唐",
        "collection_info": null
    },
    {
        "title": "秋日闲居二首 二",
        "author": "姚合",
        "content": "先忆花时节，家山听更归。\n爱诗看古集，忆酒典寒衣。\n睡少身还健，愁多食不肥。\n自怜疎懒性，无事出门稀。",
        "dynasty": "唐",
        "collection_info": null
    },
    {
        "title": "闲居晚夏",
        "author": "姚合",
        "content": "闲居无事扰，旧病亦多痊。\n选字诗中老，看山屋外眠。\n片霞侵落日，繁叶咽鸣蝉。\n对此心还乐，谁知乏酒钱。",
        "dynasty": "唐",
        "collection_info": null
    },
    {
        "title": "闲居",
        "author": "姚合",
        "content": "不自识疎鄙，终年住在城。\n过门无马迹，满宅是蝉声。\n带病吟虽苦，休官梦已清。\n何当学禅观，依止古先生。",
        "dynasty": "唐",
        "collection_info": null
    },
    {
        "title": "街西居三首 一",
        "author": "姚合",
        "content": "受得山野性，住城多事违。\n青山在宅南，迴首东西稀。\n浅浅一井泉，数家同汲之。\n独我恶水浊，凿井庭之陲。\n自凿还自饮，亦为众所非。\n吁嗟世间事，洁身诚难为。",
        "dynasty": "唐",
        "collection_info": null
    },
    {
        "title": "街西居三首 二",
        "author": "姚合",
        "content": "日出穷巷喜，温然胜重衣。\n重衣岂不暖，所暖人不齐。\n兀兀復行行，不离阶与墀。",
        "dynasty": "唐",
        "collection_info": null
    },
    {
        "title": "街西居三首 三",
        "author": "姚合",
        "content": "丈夫非马蹄，安得知路岐。\n穷贱飱茹薄，兴与养性宜。\n乃知长生术，豪贵难得之。",
        "dynasty": "唐",
        "collection_info": null
    },
    {
        "title": "闲居遣兴",
        "author": "姚合",
        "content": "终年城裏住，门户似山林。\n客怪身名晚，妻嫌酒病深。\n写方多识药，失谱废弹琴。\n文字非经济，空虚用破心。",
        "dynasty": "唐",
        "collection_info": null
    },
    {
        "title": "庄居即事",
        "author": "姚合",
        "content": "休看小字大书名，向日持经眼却明。\n时过无心求富贵，身闲不梦见公卿。\n因寻岳寺荤辛断，自到王城礼数生。\n斜月照床新睡觉，西风半夜鹤来声。",
        "dynasty": "唐",
        "collection_info": null
    },
    {
        "title": "亲仁里居",
        "author": "姚合",
        "content": "三年赁舍亲仁里，寂寞何曾似在城。\n饮酒自缘防冷病，寻人多是为闲行。\n轩车无路通门巷，亲友因诗道姓名。\n自别青山归未得，羡君长听石泉声。",
        "dynasty": "唐",
        "collection_info": null
    },
    {
        "title": "庄居野行",
        "author": "姚合",
        "content": "客行野田间，此屋皆闭户。\n借问屋中人，尽去作商贾。\n官家不税商，税农服作苦。\n居人尽东西，道路侵壠亩。\n采玉上山颠，探珠入水府。\n边兵索衣食，此物同泥土。\n古来一人耕，三人食犹饥。\n如今千万家，无一把锄犂。\n我仓常空虚，我田生蒺藜。\n上天不雨粟，何由活烝黎。",
        "dynasty": "唐",
        "collection_info": null
    },
    {
        "title": "春日闲居",
        "author": "姚合",
        "content": "居止日萧条，庭前唯药苗。\n身闲眠自久，眼荖视还遥。\n檐燕酬莺语，邻花杂絮飘。\n客来无酒饮，搔首掷空瓢。",
        "dynasty": "唐",
        "collection_info": null
    },
    {
        "title": "独居",
        "author": "姚合",
        "content": "深闭柴门长不出，功夫自课少闲时。\n翻音免问他人字，覆局何劳对手棊。\n生计如云无定所，穷愁似影每相随。\n到头归向青山是，尘路茫茫欲告谁。",
        "dynasty": "唐",
        "collection_info": null
    },
    {
        "title": "早春闲居",
        "author": "姚合",
        "content": "寂寞日何为，闲居春色迟。\n惊风起庭雪，寒雨长檐澌。\n强饮樽中酒，嘲山世外诗。\n此生仍且在，难与老相离。",
        "dynasty": "唐",
        "collection_info": null
    },
    {
        "title": "原上新居",
        "author": "姚合",
        "content": "秋来梨果熟，行哭小儿饥。\n邻富鸡长往，庄贫客渐稀。\n借牛耕地晚，卖树纳钱迟。\n墙下当官道，依前夹竹篱。",
        "dynasty": "唐",
        "collection_info": null
    },
    {
        "title": "将归山",
        "author": "姚合",
        "content": "野人惯去山中住，自到城来闷不胜。\n宫树蝉声多却乐，侯门月色少于灯。\n饥来唯拟重餐药，归去还应只别僧。\n闻道旧溪茆屋畔，春风新上数枝藤。",
        "dynasty": "唐",
        "collection_info": null
    },
    {
        "title": "山中述怀",
        "author": "姚合",
        "content": "为客久未归，寒山独掩扉。\n晓来山鸟散，雨过杏花稀。\n天远云空积，溪深水自微。\n此情对春色，尽醉欲忘机。",
        "dynasty": "唐",
        "collection_info": null
    },
    {
        "title": "偶然书怀",
        "author": "姚合",
        "content": "十年通籍入金门，自媿名微枉搢绅。\n炼得丹砂疑不食，从兹白髮日相亲。\n家山迢遰归无路，桮酒稀疎病到身。\n汉有冯唐唐有我，老为郎吏更何人。",
        "dynasty": "唐",
        "collection_info": null
    },
    {
        "title": "客舍有怀",
        "author": "姚合",
        "content": "旅人无事喜，终日思悠悠。\n逢酒嫌桮浅，寻书怕字稠。\n贫来许钱圣，梦觉见身愁。\n寂寞中林下，饥鹰望到秋。",
        "dynasty": "唐",
        "collection_info": null
    },
    {
        "title": "及第后夜中书事",
        "author": "姚合",
        "content": "夜睡常惊起，春光属野夫。\n新衔添一字，旧友逊前途。\n喜过还疑梦，狂来不似儒。\n爱花持烛看，忆酒犯街沽。\n天上名应定，人间盛更无。\n报恩丞相閤，何啻杀微躯。",
        "dynasty": "唐",
        "collection_info": null
    },
    {
        "title": "偶题",
        "author": "姚合",
        "content": "年年九陌看春还，旧隐空劳梦寐间。\n迟日逍遥芸草长，圣朝清净谏臣闲。\n偶逢游客同倾酒，自有前驺耻见山。\n道侣书来相责诮，朝朝欲报作何颜。",
        "dynasty": "唐",
        "collection_info": null
    },
    {
        "title": "感时",
        "author": "姚合",
        "content": "忆昔未出身，索寞无精神。\n逢人话天命，自贱如埃尘。\n君今纔出身，飒爽鞍马春。\n逢人话天命，自重如千钧。\n信涉名利道，举动皆丧真。\n君今自世情，何况天下人。",
        "dynasty": "唐",
        "collection_info": null
    },
    {
        "title": "忆山",
        "author": "姚合",
        "content": "闲处无人到，乖疎称野情。\n日高搔首起，林下散衣行。\n泉引窗前过，云看石罅生。\n别来愁欲老，虚负出山名。",
        "dynasty": "唐",
        "collection_info": null
    },
    {
        "title": "客游旅怀",
        "author": "姚合",
        "content": "客行无定止，终日路岐间。\n马为赊来贵，僮缘借得顽。\n诗书愁触雨，店舍喜逢山。\n旧业嵩阳下，三年未得还。",
        "dynasty": "唐",
        "collection_info": null
    },
    {
        "title": "迎春",
        "author": "姚合",
        "content": "半年留醉待花开，晓去迎春夜始迴。\n风暖慢行寻曲水，天晴远望立高台。\n亦知无处将诗请，唯得终朝把酒催。\n今日柳条全弄色，游人相伴看春来。",
        "dynasty": "唐",
        "collection_info": null
    },
    {
        "title": "游春十二首 一",
        "author": "姚合",
        "content": "正月一日后，寻春更不眠。\n自知还近僻，众说过于颠。\n看水宁依路，登山欲到天。\n悠悠芳思起，多是晚风前。",
        "dynasty": "唐",
        "collection_info": null
    },
    {
        "title": "游春十二首 二",
        "author": "姚合",
        "content": "官卑长少事，县僻又无城。\n未晓衝寒起，迎春忍病行。\n树枝风掉软，菜甲土浮轻。\n好箇林间鹊，今朝足喜声。",
        "dynasty": "唐",
        "collection_info": null
    },
    {
        "title": "游春十二首 三",
        "author": "姚合",
        "content": "诗酒相牵引，朝朝思不穷。\n苔痕雪水裏，春色竹烟中。\n迎雨缘池草，摧花倚树风。\n书非名利事，爱此少人同。",
        "dynasty": "唐",
        "collection_info": null
    },
    {
        "title": "游春十二首 四",
        "author": "姚合",
        "content": "尘中主印吏，谁遣有高情。\n趁暖檐前坐，寻芳树底行。\n土融凝墅色，冰败满池声。\n渐觉春相泥，朝来睡不轻。",
        "dynasty": "唐",
        "collection_info": null
    },
    {
        "title": "游春十二首 五",
        "author": "姚合",
        "content": "疎顽无异事，随例但添年。\n旧历藏深箧，新衣薄絮绵。\n暖风浑酒色，晴日畅琴弦。\n同伴无辞困，游春贵在先。",
        "dynasty": "唐",
        "collection_info": null
    },
    {
        "title": "游春十二首 六",
        "author": "姚合",
        "content": "看春长不足，岂更觉身劳。\n寺裏花枝净，山中水色高。\n嫩云轻似絮，新草细如毛。\n併起诗人思，还应费笔毫。",
        "dynasty": "唐",
        "collection_info": null
    },
    {
        "title": "游春十二首 七",
        "author": "姚合",
        "content": "悠悠小县吏，顦顇入新年。\n远思遭诗恼，闲情被酒牵。\n恋花林下饮，爱草野中眠。\n疎懒今成性，谁人肯更怜。",
        "dynasty": "唐",
        "collection_info": null
    },
    {
        "title": "游春十二首 八",
        "author": "姚合",
        "content": "处处春光遍，游人亦不稀。\n向阳倾冷酒，看影试新衣。\n嫩树行移长，幽禽语旋飞。\n同来皆去尽，衝夜独吟归。",
        "dynasty": "唐",
        "collection_info": null
    },
    {
        "title": "游春十二首 九",
        "author": "姚合",
        "content": "朝朝看春色，春色似相怜。\n酒醒莺啼裏，诗成蝶舞前。\n摘花盈手露，折竹满庭烟。\n亲故多相笑，疎狂似少年。",
        "dynasty": "唐",
        "collection_info": null
    },
    {
        "title": "游春十二首 十",
        "author": "姚合",
        "content": "卑官还不恶，行止得逍遥。\n晴野花侵路，春陂水上桥。\n尘埃生暖色，药草长新苗。\n看却烟光散，狂风处处飘。",
        "dynasty": "唐",
        "collection_info": null
    },
    {
        "title": "游春十二首 十一",
        "author": "姚合",
        "content": "身被春光引，经时更不归。\n嚼花香满口，书竹粉黏衣。\n弄日莺狂语，迎风蝶倒飞。\n自知疎懒性，得事亦应稀。",
        "dynasty": "唐",
        "collection_info": null
    },
    {
        "title": "游春十二首 十二",
        "author": "姚合",
        "content": "晓脱青衫出，闲行气味长。\n一瓶春酒色，数顷野花香。\n朝客闻应羡，山僧见亦狂。\n不将僮仆去，恐为损风光。",
        "dynasty": "唐",
        "collection_info": null
    },
    {
        "title": "赏春",
        "author": "姚合",
        "content": "闲人祗是爱春光，迎得春来喜欲狂。\n买酒怕迟教走马，看花嫌远自移床。\n娇莺语足方离树，戏蝶飞高始过墙。\n颠倒醉眠三数日，人间百事不思量。",
        "dynasty": "唐",
        "collection_info": null
    },
    {
        "title": "春日即事",
        "author": "姚合",
        "content": "春来眠不得，谁復念生涯。\n夜听四邻乐，朝寻九陌花。\n轻烟浮草色，微雨濯年华。\n乞假非关病，朝衣在酒家。",
        "dynasty": "唐",
        "collection_info": null
    },
    {
        "title": "春日江次",
        "author": "姚合",
        "content": "野步出茆斋，闲行坐石台。\n久悲乡路远，犹喜杏花开。\n鸥鹭皆飞去，帆樯何处来？\n因凝千里目，落日尚徘徊。",
        "dynasty": "唐",
        "collection_info": null
    },
    {
        "title": "扬州春词三首 一",
        "author": "姚合",
        "content": "广陵寒食天，无雾復无烟。\n暖日凝花柳，春风散管弦。\n园林多是宅，车马少于船。\n莫唤游人住，游人困不眠。",
        "dynasty": "唐",
        "collection_info": null
    },
    {
        "title": "扬州春词三首 二",
        "author": "姚合",
        "content": "满郭是春光，街衢土亦香。\n竹风轻履舃，花露腻衣裳。\n谷鸟鸣还艳，山夫到更狂。\n可怜游赏地，炀帝国倾亡。",
        "dynasty": "唐",
        "collection_info": null
    },
    {
        "title": "扬州春词三首 三",
        "author": "姚合",
        "content": "江北烟光裏，淮南胜事多。\n市鄽持烛入，邻里漾船过。\n有地惟栽竹，无家不养鹅。\n春风荡城郭，满耳是笙歌。",
        "dynasty": "唐",
        "collection_info": null
    },
    {
        "title": "寒食二首 一",
        "author": "姚合",
        "content": "今朝一百五，出户雨初晴。\n舞爱双飞蝶，歌闻百啭莺。\n江深青草岸，花满白云城。\n为政多孱懦，应无酷吏名。",
        "dynasty": "唐",
        "collection_info": null
    },
    {
        "title": "寒食二首 二",
        "author": "姚合",
        "content": "出城烟火少，况復是今朝。\n闲坐将谁语，临觞只自谣。\n阶前春藓徧，衣上落花飘。\n伎乐州人戏，使君心寂寥。",
        "dynasty": "唐",
        "collection_info": null
    },
    {
        "title": "暮春书事",
        "author": "姚合",
        "content": "穷巷少芳菲，苍苔一径微。\n酒醒闻客别，年长送春归。\n宿愿眠云峤，浮名繫锁闱。\n未因丞相庇，难得脱朝衣。",
        "dynasty": "唐",
        "collection_info": null
    },
    {
        "title": "春晚雨中",
        "author": "姚合",
        "content": "寂寂春将老，闲人强自欢。\n迎风莺语涩，带雨蝶飞难。\n傍砌木初长，眠花景渐阑。\n临轩平目望，情思若为宽。",
        "dynasty": "唐",
        "collection_info": null
    },
    {
        "title": "送春",
        "author": "姚合",
        "content": "昨迎今復送，来晚去逡巡。\n芳尽空繁树，愁多独病身。\n静思倾酒懒，闲望上楼频。\n为向春风道，明年早报春。",
        "dynasty": "唐",
        "collection_info": null
    },
    {
        "title": "别春",
        "author": "姚合",
        "content": "留春不得被春欺，春若无情遣泥谁。\n寂寞自疑生冷病，凄凉还似别亲知。\n随风未辨归何处，浇酒唯求住少时。\n一去近当三百日，从朝至夜是相思。",
        "dynasty": "唐",
        "collection_info": null
    },
    {
        "title": "夏夜",
        "author": "姚合",
        "content": "闲斋深夜静，独坐又闲行。\n密树月笼影，疎篱水隔声。\n断猨时叫谷，栖鸟每摇柽。\n寂寞求名士，谁知此夕情。",
        "dynasty": "唐",
        "collection_info": null
    },
    {
        "title": "秋日有怀",
        "author": "姚合",
        "content": "秋来不復眠，但觉思悠然。\n菊色欲经露，虫声渐替蝉。\n诗情生酒裏，心事在山边。\n旧里无因到，西风又一年。",
        "dynasty": "唐",
        "collection_info": null
    },
    {
        "title": "秋夕遣怀",
        "author": "姚合",
        "content": "昨宵白露下，秋气满山城。\n风劲衣巾脆，窗虚笔墨轻。\n临书爱真迹，避酒怕狂名。\n祗拟随麋鹿，悠悠过一生。",
        "dynasty": "唐",
        "collection_info": null
    },
    {
        "title": "秋中夜坐",
        "author": "姚合",
        "content": "疎散永无事，不眠常夜分。\n月中松露滴，风引鹤同闻。",
        "dynasty": "唐",
        "collection_info": null
    },
    {
        "title": "同卫尉崔少卿九月六日饮",
        "author": "姚合",
        "content": "酒熟菊还芳，花飘盏亦香。\n与君先一醉，举世待重阳。\n风色初晴利，虫声向晚长。\n此时如不饮，心事亦应伤。",
        "dynasty": "唐",
        "collection_info": null
    },
    {
        "title": "九日忆砚山旧居",
        "author": "姚合",
        "content": "帝里闲人少，谁同把酒桮。\n砚山篱下菊，今日几枝开。\n晓角惊眠起，秋风引病来。\n长年归思切，更值雁声催。",
        "dynasty": "唐",
        "collection_info": null
    },
    {
        "title": "秋晚江次",
        "author": "姚合",
        "content": "萧萧晚景寒，独立望江壖。\n沙渚几行鴈，风湾一隻船。\n落霞澄返照，孤屿隔微烟。\n极目思无尽，乡心到眼前。",
        "dynasty": "唐",
        "collection_info": null
    },
    {
        "title": "除夜二首 一",
        "author": "姚合",
        "content": "衰残归未遂，寂寞此宵情。\n旧国当千里，新年隔数更。\n寒犹近北峭，风渐向东生。\n谁见长安陌，晨钟度火城。",
        "dynasty": "唐",
        "collection_info": null
    },
    {
        "title": "除夜二首 二",
        "author": "姚合",
        "content": "慇懃惜此夜，此夜在逡巡。\n烛尽年还别，鸡鸣老更新。\n傩声方去疫，酒色已迎春。\n明日持杯处，谁为最后人。",
        "dynasty": "唐",
        "collection_info": null
    },
    {
        "title": "晦日送穷三首 一",
        "author": "姚合",
        "content": "年年到此日，沥酒拜街中。\n万户千门看，无人不送穷。",
        "dynasty": "唐",
        "collection_info": null
    },
    {
        "title": "晦日送穷三首 二",
        "author": "姚合",
        "content": "送穷穷不去，相泥欲何为。\n今日官家宅，淹留又几时。",
        "dynasty": "唐",
        "collection_info": null
    },
    {
        "title": "晦日送穷三首 三",
        "author": "姚合",
        "content": "古人皆恨别，此别恨消魂。\n只是空相送，年年不出门。",
        "dynasty": "唐",
        "collection_info": null
    },
    {
        "title": "咏云",
        "author": "姚合",
        "content": "霭霭纷纷不可穷，戛笙歌处尽随龙。\n来依银汉一千里，归傍巫山十二峰。\n呈瑞每闻开丽色，避风仍见挂乔松。\n怜君翠染双蝉鬓，镜裏朝朝近玉容。",
        "dynasty": "唐",
        "collection_info": null
    },
    {
        "title": "咏雪",
        "author": "姚合",
        "content": "愁云残腊下阳台，混却干坤六出开。\n与月交光呈瑞色，共花争艳傍寒梅。\n飞随郢客歌声远，散逐宫娥舞袖迴。\n其那知音不相见，剡溪乘兴为君来。",
        "dynasty": "唐",
        "collection_info": null
    },
    {
        "title": "郡中对雪",
        "author": "姚合",
        "content": "霏微着草树，渐布与阶平。\n远近如空色，飘扬无落声。\n飞鸦疑翅重，去马觉蹄轻。\n遥想故山下，樵夫应滞行。",
        "dynasty": "唐",
        "collection_info": null
    },
    {
        "title": "对月",
        "author": "姚合",
        "content": "银轮玉兔向东流，莹净三更正好游。\n一片黑云何处起，皁罗笼却水精毬。",
        "dynasty": "唐",
        "collection_info": null
    },
    {
        "title": "八月十五夜看月",
        "author": "姚合",
        "content": "亭亭千万里，三五復秋中。\n此夕光应绝，常时思不同。\n九霄微有露，四海静无风。\n惆怅逡巡别，谁能看碧空。",
        "dynasty": "唐",
        "collection_info": null
    },
    {
        "title": "赋月华临静夜",
        "author": "姚合",
        "content": "长空埃𡏖灭，皎皎月华临。\n色正秋将半，光鲜夜自深。\n九霄晴更彻，四野气难侵。\n静照遥山出，孤明列宿沈。\n高人应不寐，惊鹊復何心。",
        "dynasty": "唐",
        "collection_info": null
    },
    {
        "title": "酬任畴协律夏中苦雨见寄",
        "author": "姚合",
        "content": "银汉波澜溢，经旬雨未休。\n细听宜隔牖，远望忆高楼。\n风急飘还断，云低落更稠。\n走童惊掣电，饥鸟啄浮沤。\n丝网张空际，蛛绳续瓦沟。\n青蛙多入户，潢潦欲胜舟。\n雷怒疑山破，池浑似土流。\n灰人漫禳厌，水马恣沈浮。\n广陌应翻浪，贫居恐作湫。\n阳精藏不耀，阴气盛难收。\n远色重林暮，繁声四壁秋。\n望晴思见日，防冷欲披裘。\n枕润眠还懒，车羸出转忧。\n散空烟漠漠，迸溜竹修修。\n树暗蝉吟咽，巢倾燕语愁。\n琴书凉簟净，灯烛夜窗幽。\n天下那能向，龙边岂易求。\n湿烟凝竈额，荒草覆墙头。\n酒思凄方罢，诗情耿始抽。\n下床先仗屐，汲井恐飘瓯。\n危坐徒相忆，佳期未有由。\n劳君寄新什，终日不能酬。",
        "dynasty": "唐",
        "collection_info": null
    },
    {
        "title": "和座主相公雨中作",
        "author": "姚合",
        "content": "清气润华屋，东风吹雨匀。\n花低惊艳重，竹净觉声真。\n山际凝如雾，云中散似尘。\n萧萧下碧落，点点救生民。\n缓洒雷霆细，微霑瓦砾新。\n诗成难继和，造化笔通神。",
        "dynasty": "唐",
        "collection_info": null
    },
    {
        "title": "恶神行雨",
        "author": "姚合",
        "content": "凶神扇𥳽恶神行，汹涌挨排白雾生。\n风击水凹波扑凸，雨漴山口地嵌坑。\n龙喷黑气翻腾滚，鬼掣红光劈划揁。\n哮吼忽雷声揭石，满天啾唧闹轰轰。",
        "dynasty": "唐",
        "collection_info": null
    },
    {
        "title": "苦雨",
        "author": "姚合",
        "content": "江昏山半晴，南阻绝人行。\n葭菼连云色，松杉共雨声。\n早秋仍燕舞，深夜更鼍鸣。\n为报迷津客，讹言未可轻。",
        "dynasty": "唐",
        "collection_info": null
    },
    {
        "title": "题凤翔西郭新亭",
        "author": "姚合",
        "content": "西郭尘埃外，新亭制度奇。\n地形当要处，人力是闲时。\n结构方殊绝，高低更合宜。\n栋梁清俸买，松竹远山移。\n佛寺幽难敌，仙家景可追。\n良工惭巧尽，上客恨逢迟。\n两面寒波涨，当前软柳垂。\n清虚宜月入，凉冷胜风吹。\n宴赏军容静，登临妓乐随。\n鱼龙听弦管，凫鹤识旌旗。\n泛鹢春流阔，飞觞白日欹。\n闲花长在户，嫩藓乍缘墀。\n永望情无极，频来困不辞。\n云峰晴转翠，烟树晓逾滋。\n向野惟贪静，临空遽觉危。\n行人如不到，游乐更何为。",
        "dynasty": "唐",
        "collection_info": null
    },
    {
        "title": "题金州西园九首 江榭",
        "author": "姚合",
        "content": "亭亭白云榭，下有清江流。\n见江不得亲，不如波上鸥。\n有榭江可见，无榭无双眸。",
        "dynasty": "唐",
        "collection_info": null
    },
    {
        "title": "题金州西园九首 药堂",
        "author": "姚合",
        "content": "僮仆不到阈，双扉常自关。\n四壁画远水，堂前耸秋山。\n时闻有仙鼠，窃药檐隙间。",
        "dynasty": "唐",
        "collection_info": null
    },
    {
        "title": "题金州西园九首 草阁",
        "author": "姚合",
        "content": "编草覆柏椽，轩扉皆竹织。\n閤成似僧居，学僧居未得。\n有时公府劳，还復来此息。",
        "dynasty": "唐",
        "collection_info": null
    },
    {
        "title": "题金州西园九首 松坛",
        "author": "姚合",
        "content": "盘盘松上盖，下覆青石坛。\n月中零露垂，日出露尚漙。\n山翁称绝境，海桥无所观。",
        "dynasty": "唐",
        "collection_info": null
    },
    {
        "title": "题金州西园九首 葼径",
        "author": "姚合",
        "content": "药院径亦高，往来踏葼影。\n方当繁暑日，草屩微微冷。\n爱此不能行，折薪坐煎茗。",
        "dynasty": "唐",
        "collection_info": null
    },
    {
        "title": "题金州西园九首 垣竹",
        "author": "姚合",
        "content": "种竹爱庭际，亦以资玩赏。\n穷秋雨萧条，但见墙垣长。\n宣尼高数仞，固应非土壤。",
        "dynasty": "唐",
        "collection_info": null
    },
    {
        "title": "题金州西园九首 石庭",
        "author": "姚合",
        "content": "布石满山庭，磷磷洁还清。\n幽人常履此，月下屐齿鸣。\n药草枝叶动，似向山中生。",
        "dynasty": "唐",
        "collection_info": null
    },
    {
        "title": "题金州西园九首 莓苔",
        "author": "姚合",
        "content": "茅堂阶岂高，数寸是苔藓。\n只恐秋雨中，窗户亦不溅。\n眼前无此物，我情何由遣。",
        "dynasty": "唐",
        "collection_info": null
    },
    {
        "title": "题金州西园九首 芭蕉屏",
        "author": "姚合",
        "content": "芭蕉丛丛生，月照参差影。\n数叶大如墙，作我门之屏。\n稍稍闻见稀，耳目得安静。",
        "dynasty": "唐",
        "collection_info": null
    },
    {
        "title": "杏溪十首 杏溪",
        "author": "姚合",
        "content": "桃花四散飞，桃子压枝垂。\n寂寂青阴裏，幽人举步迟。\n慇懃念此径，我去復来谁。",
        "dynasty": "唐",
        "collection_info": null
    },
    {
        "title": "杏溪十首 莲塘",
        "author": "姚合",
        "content": "方塘菡萏高，繁艳相照耀。\n幽人夜眠起，忽疑野中烧。\n晓寻不知休，白石岸亦峭。",
        "dynasty": "唐",
        "collection_info": null
    },
    {
        "title": "杏溪十首 架水藤",
        "author": "姚合",
        "content": "蒙蒙紫花藤，下復清溪水。\n若遣随波流，不如风飘起。\n风飘或近堤，随波千万里。",
        "dynasty": "唐",
        "collection_info": null
    },
    {
        "title": "杏溪十首 石潭",
        "author": "姚合",
        "content": "晓向潭上行，夕就潭边宿。\n清冷无波澜，潎潎鱼相逐。\n钓翁坐不起，见我往来熟。",
        "dynasty": "唐",
        "collection_info": null
    },
    {
        "title": "杏溪十首 溪路",
        "author": "姚合",
        "content": "此路何潇洒，永无公卿迹。\n日日多往来，藜杖与桑屐。\n路边何所有，磊磊青渌石。",
        "dynasty": "唐",
        "collection_info": null
    },
    {
        "title": "杏溪十首 望江峰",
        "author": "姚合",
        "content": "念昔有此峰，在彼江陵先。\n举世未能知，愚亦望同贤。\n我来心益闷，欲上天公笺。",
        "dynasty": "唐",
        "collection_info": null
    },
    {
        "title": "杏溪十首 杏水",
        "author": "姚合",
        "content": "不与江水接，自出林中央。\n穿花復远水，一山闻杏香。\n我来持茗瓯，日屡此来尝。",
        "dynasty": "唐",
        "collection_info": null
    },
    {
        "title": "杏溪十首 渚上竹",
        "author": "姚合",
        "content": "叶叶新春筠，下復清浅流。\n微风屡此来，决决復修修。\n诗人月下吟，月堕吟不休。",
        "dynasty": "唐",
        "collection_info": null
    },
    {
        "title": "杏溪十首 枫林堰",
        "author": "姚合",
        "content": "森森枫树林，护此石门堰。\n杏堤数里余，枫影覆亦徧。\n鸬鷀与钓童，质异同所愿。",
        "dynasty": "唐",
        "collection_info": null
    },
    {
        "title": "杏溪十首 石濑",
        "author": "姚合",
        "content": "散漫復潺湲，半砂半和石。\n清风波亦无，历历鱼可搦。\n我来亦屡久，归路常日夕。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 濯缨溪",
        "author": "姚合",
        "content": "旧山宁要去，此有濯缨泉。\n晓景松枝覆，秋光月色连。\n行寻屐齿尽，坐对角巾偏。\n寂寂幽栖处，无妨请俸钱。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 垂钓亭",
        "author": "姚合",
        "content": "由钓起茅亭，柴扉復竹楹。\n波清见丝影，坐久识鱼情。\n白鸟依窗宿，青蒲傍砌生。\n欲同渔父舍，须自减逢迎。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 吟诗岛",
        "author": "姚合",
        "content": "幽岛藓层层，诗人日日登。\n坐危石是榻，吟冷唾成冰。\n静对唯秋水，同来但老僧。\n竹枝题字处，小篆復谁能。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 竹裏径",
        "author": "姚合",
        "content": "微径婵娟裏，唯闻静者知。\n迹深苔长处，步狭笋生时。\n高是连幽树，穷应到曲池。\n纱巾灵寿杖，行乐復相宜。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 泛觞泉",
        "author": "姚合",
        "content": "不上酒家楼，池边日献酬。\n杯来转巴字，客坐遶方流。\n酹滴苔纹断，泉连石岸秋。\n若能山下置，岁晚愿同游。",
        "dynasty": "唐",
        "collection_info": null
    },
    {
        "title": "题僧院引泉",
        "author": "姚合",
        "content": "泉眼高千尺，山僧取得归。\n架空横竹引，凿石透渠飞。\n洗药溪流浊，浇花雨力微。\n朝昏长遶看，护惜似持衣。",
        "dynasty": "唐",
        "collection_info": null
    },
    {
        "title": "题家园新池",
        "author": "姚合",
        "content": "数日自穿池，引泉来近陂。\n寻渠通咽处，遶岸待清时。\n深好求鱼养，闲堪与鹤期。\n幽声听难尽，入夜睡常迟。",
        "dynasty": "唐",
        "collection_info": null
    },
    {
        "title": "咏盆池",
        "author": "姚合",
        "content": "浮萍重迭水团圆，客遶千遭屐齿痕。\n莫惊池裏寻常满，一井清泉是上源。",
        "dynasty": "唐",
        "collection_info": null
    },
    {
        "title": "买太湖石",
        "author": "姚合",
        "content": "我尝游太湖，爱石青嵯峨。\n波澜取不得，自后长咨嗟。\n奇哉卖石翁，不傍豪贵家。\n负石听苦吟，虽贫亦来过。\n贵我辨识精，取价復不多。\n比之昔所见，珍怪颇更加。\n背面淙注痕，孔隙若琢磨。\n水称至柔物，湖乃生壮波。\n或云此天生，嵌空亦非他。\n气质偶不合，如地生江河。\n置之书房前，晓雾常纷罗。\n碧光入四邻，墙壁难蔽遮。\n客来谓我宅，忽若岩之阿。",
        "dynasty": "唐",
        "collection_info": null
    },
    {
        "title": "天竺寺殿前立石",
        "author": "姚合",
        "content": "补天残片女娲抛，扑落禅门压地坳。\n霹雳划深龙旧攫，屈槃痕浅虎新抓。\n苔黏月眼风挑剔，尘结云头雨磕敲。\n秋至莫言长矻立，春来自有薜萝交。",
        "dynasty": "唐",
        "collection_info": null
    },
    {
        "title": "杭州观潮",
        "author": "姚合",
        "content": "楼有章亭号，涛来自古今。\n势连苍海阔，色比白云深。\n怒雪驱寒气，狂雷散大音。\n浪高风更起，波急石难沈。\n鸟惧多遥过，龙惊不敢吟。\n坳如开玉穴，危似走琼岑。\n但褫千人魄，那知伍相心。\n岸摧连古道，洲涨碚丛林。\n跳沫山皆湿，当江日半阴。\n天然与禹凿，此理遣谁寻。",
        "dynasty": "唐",
        "collection_info": null
    },
    {
        "title": "题李频新居",
        "author": "姚合",
        "content": "赁居求贱处，深僻任人嫌。\n盖地花如绣，当门竹胜帘。\n劝僧尝药酒，教仆辨书签。\n庭际山宜小，休令着石添。",
        "dynasty": "唐",
        "collection_info": null
    },
    {
        "title": "寄题纵上人院",
        "author": "姚合",
        "content": "营营是与非，前乐后还悲。\n今世已如此，他生愿似师。\n禅房空旦暮，画壁半陈隋。\n遶径苍苔迹，幽人来是谁。",
        "dynasty": "唐",
        "collection_info": null
    },
    {
        "title": "题山寺",
        "author": "姚合",
        "content": "千重山崦裏，楼阁影参差。\n未暇寻僧院，先看置寺碑。\n竹深行渐暗，石稳坐多时。\n古塔虫蛇善，阴廊鸟雀痴。\n云开上界近，泉落下方迟。\n为爱青桐叶，因题满树诗。",
        "dynasty": "唐",
        "collection_info": null
    },
    {
        "title": "题贞女祠",
        "author": "姚合",
        "content": "此女骨为土，贞名不可移。\n精灵閟何处，苹藻奠空祠。\n水石生异状，杉松无病枝。\n我来方谢雨，延滞失归期。",
        "dynasty": "唐",
        "collection_info": null
    },
    {
        "title": "题刑部马员外修行里南街新居",
        "author": "姚合",
        "content": "帝里谁无宅，青山秖属君。\n闲窗连竹色，幽砌上苔文。\n远近高低树，东西南北云。\n朝朝常独见，免被四邻分。",
        "dynasty": "唐",
        "collection_info": null
    },
    {
        "title": "题郭侍郎亲仁里幽居",
        "author": "姚合",
        "content": "入门尘外思，苔径药苗间。\n洞裏应生玉，庭前自有山。\n帝城唯此静，朝客更谁闲。\n野鹤松中语，时时去復还。",
        "dynasty": "唐",
        "collection_info": null
    },
    {
        "title": "题宣义池亭",
        "author": "姚合",
        "content": "春入池亭好，风光暖更鲜。\n寻芳行不困，逐胜坐还迁。\n细草乱如髮，幽禽鸣似弦。\n苔文翻古篆，石色学秋天。\n花落能漂酒，萍开解避船。\n暂来还愈疾，久住合成仙。\n迸笋搘阶起，垂藤压树偏。\n此生应借看，自计买无钱。",
        "dynasty": "唐",
        "collection_info": null
    },
    {
        "title": "题薛十二池亭",
        "author": "姚合",
        "content": "每日树边消一日，遶池行过又须行。\n异花多是非时有，好竹皆当要处生。\n斜立小桥看岛势，远移幽石作泉声。\n浮萍着岸风吹歇，水面无尘晚更清。",
        "dynasty": "唐",
        "collection_info": null
    },
    {
        "title": "题大理崔少卿驸马林亭",
        "author": "姚合",
        "content": "每来归意懒，都尉似山人。\n台榭栖双鹭，松篁隔四邻。\n迸泉清胜雨，深洞暖如春。\n更看题诗处，前轩粉壁新。",
        "dynasty": "唐",
        "collection_info": null
    },
    {
        "title": "题杭州南亭",
        "author": "姚合",
        "content": "旧隐即云林，思归日日深。\n如今来此地，无復有前心。\n古石生灵草，长松栖异禽。\n暮潮檐下过，溅浪湿衣襟。",
        "dynasty": "唐",
        "collection_info": null
    },
    {
        "title": "题郑驸马林亭",
        "author": "姚合",
        "content": "东园连宅起，胜事与心期。\n幽洞自生药，新篁迸入池。\n密林行不尽，芳草坐难移。\n石翠疑无质，莺歌似有词。\n莎台高出树，藓壁净题诗。\n我独多来赏，九衢人不知。",
        "dynasty": "唐",
        "collection_info": null
    },
    {
        "title": "题厉玄侍御所居",
        "author": "姚合",
        "content": "幽栖一亩宫，清峭似山峰。\n邻里不通径，俸钱唯买松。\n野人时寄宿，谷鸟自相逢。\n朝路床前是，谁知晓起慵。",
        "dynasty": "唐",
        "collection_info": null
    },
    {
        "title": "题田将军宅",
        "author": "姚合",
        "content": "焚香书院最风流，莎草缘墙绿藓秋。\n近砌别穿浇药井，临街新起看山楼。\n栖禽恋竹明犹在，闲客观花夜未休。\n好是暗移城裏宅，清凉浑得似江头。",
        "dynasty": "唐",
        "collection_info": null
    },
    {
        "title": "题崔驸马宅",
        "author": "姚合",
        "content": "心在林泉身在城，凤凰楼下得闲名。\n洞中见凿寻仙路，月裏犹烧煮药铛。\n数树异花皆敕赐，并竿修竹自天生。\n诗人多说离君宅，不得青苔地上行。",
        "dynasty": "唐",
        "collection_info": null
    },
    {
        "title": "题河上亭",
        "author": "姚合",
        "content": "亭亭河上亭，鱼踯水禽鸣。\n九曲何时尽，千峰今日清。\n晨光秋更远，暑气夏常轻。\n桮裏移樯影，琴中有浪声。\n岸莎连砌静，渔火入窗明。\n来此多沈醉，神高无宿酲。",
        "dynasty": "唐",
        "collection_info": null
    },
    {
        "title": "题长安薛员外水阁",
        "author": "姚合",
        "content": "亭亭新阁成，风景益鲜明。\n石尽太湖色，水多湘渚声。\n翠筠和粉长，零露逐荷倾。\n时倚高窗望，幽寻小径行。\n林疎看鸟语，池近识鱼情。\n政暇招闲客，唯将酒送迎。",
        "dynasty": "唐",
        "collection_info": null
    },
    {
        "title": "题梁国公主池亭",
        "author": "姚合",
        "content": "平阳池馆枕秦川，门鏁南山一带烟。\n素柰花开西子面，绿榆枝种沈郎钱。\n装帘玳瑁随风落，庭岸鵁鶄趁暖眠。\n寂寞空余歌舞地，玉箫惊起凤归天。",
        "dynasty": "唐",
        "collection_info": null
    },
    {
        "title": "寄题尉迟少卿郊居",
        "author": "姚合",
        "content": "卿仕在关东，林居思不穷。\n朝衣挂壁上，廐马放田中。\n隅坐唯禅子，随行只药童。\n砌莎留宿露，庭竹出清风。\n浓翠生苔点，辛香发桂丛。\n莲池伊水入，石径远山通。\n愚者心还静，高人迹自同。\n无能相近住，终日羡邻翁。",
        "dynasty": "唐",
        "collection_info": null
    },
    {
        "title": "题永城驿",
        "author": "姚合",
        "content": "秋赋春还计尽违，自知身是拙求知。\n惟思旷海无休日，却喜孤舟似去时。\n连浦一程兼汴宋，夹堤千柳杂唐隋。\n从来此恨皆前达，敢负吾君作楚词。",
        "dynasty": "唐",
        "collection_info": null
    },
    {
        "title": "过张邯郸庄",
        "author": "姚合",
        "content": "客行长似病，烦热束四肢。\n到君读书堂，忽若逢良医。\n堂前水交流，堂下树交枝。\n两门延风凉，洗我昏浊肌。\n与子还往熟，坐卧恣所宜。\n时时相献酬，文字当酒巵。\n野饭具藜藿，永日亦不饥。\n苟飡非其所，鲙炙为蒺藜。\n时清士人闲，耕作唯文词。\n岂独乡里荐，当取四海知。",
        "dynasty": "唐",
        "collection_info": null
    },
    {
        "title": "过杨处士幽居",
        "author": "姚合",
        "content": "引水穿风竹，幽声胜远溪。\n裁衣延野客，翦翅养山鸡。\n酒熟听琴酌，诗成削树题。\n惟愁春气暖，松下雪和泥。",
        "dynasty": "唐",
        "collection_info": null
    },
    {
        "title": "过李处士山居",
        "author": "姚合",
        "content": "闲居昼掩扉，门柳荫蔬畦。\n因病方收药，寻僧始度溪。\n少逢人到户，时有燕衔泥。\n萧洒身无事，名高孰与齐。",
        "dynasty": "唐",
        "collection_info": null
    },
    {
        "title": "过无可僧院",
        "author": "姚合",
        "content": "忆师眠復起，永夜思迢迢。\n月下门方掩，林中寺更遥。\n钟声空下界，池色在清宵。\n终拟修禅观，窗间卷欲烧。",
        "dynasty": "唐",
        "collection_info": null
    },
    {
        "title": "过稠上人院",
        "author": "姚合",
        "content": "清羸一饭师，闲院亦披衣。\n应诏常翻译，修心出是非。\n雪中疎磬度，林际晚风归。\n蔬食常来此，人间护净稀。",
        "dynasty": "唐",
        "collection_info": null
    },
    {
        "title": "过不疑上人院",
        "author": "姚合",
        "content": "九经通大义，内典自应精。\n帘冷连松影，苔深减覆声。\n相逢幸此日，相失恐来生。\n觉路何门去，师须引我行。",
        "dynasty": "唐",
        "collection_info": null
    },
    {
        "title": "过昙花宝上人院",
        "author": "姚合",
        "content": "九陌最幽寺，吾师院復深。\n烟霜同覆屋，松竹杂成林。\n鸟语境弥寂，客来机自沈。\n早知能到此，应不戴朝簪。",
        "dynasty": "唐",
        "collection_info": null
    },
    {
        "title": "过杜氏江亭",
        "author": "姚合",
        "content": "上国千余里，逢春且胜游。\n暂闻新鸟戏，似解旅人愁。\n野色吞山尽，江烟衬水流。\n村醪须一醉，无恨滞行舟。",
        "dynasty": "唐",
        "collection_info": null
    },
    {
        "title": "过张云峰院宿",
        "author": "姚合",
        "content": "不吃胡麻饭，杯中自得仙。\n隔篱招好客，扫室置芳筵。\n家酝香醪嫩，时新异果鲜。\n夜深唯畏晓，坐稳岂思眠。\n棊罢嫌无敌，诗成贵在前。\n明朝题壁上，谁得众人传。",
        "dynasty": "唐",
        "collection_info": null
    },
    {
        "title": "过钦上人院",
        "author": "姚合",
        "content": "有相无相身，唯师说始真。\n修篁半庭影，清磬几僧邻。\n古壁丹青落，虚檐鸟雀驯。\n伊余求了义，羸马往来频。",
        "dynasty": "唐",
        "collection_info": null
    },
    {
        "title": "过无可上人院",
        "author": "姚合",
        "content": "寥寥听不尽，孤磬与疎钟。\n烦恼师长别，清凉我暂逢。\n蚁行经古藓，鹤毳落深松。\n自想归时路，尘埃復几重。",
        "dynasty": "唐",
        "collection_info": null
    },
    {
        "title": "过城南僧院",
        "author": "姚合",
        "content": "寺对远山起，幽居仍是师。\n斜阳通暗隙，残雪落疎篱。\n松静鹤栖定，廊虚钟尽迟。\n朝朝趋府吏，来此是相宜。",
        "dynasty": "唐",
        "collection_info": null
    },
    {
        "title": "过灵泉寺",
        "author": "姚合",
        "content": "偶寻灵迹去，幽径入氲氛。\n转壑惊飞鸟，穿山踏乱云。\n水从岩下落，溪向寺前分。\n释子游何处，空堂日渐曛。",
        "dynasty": "唐",
        "collection_info": null
    },
    {
        "title": "过天津桥晴望",
        "author": "姚合",
        "content": "闲立津桥上，寒光动远林。\n皇宫对嵩顶，清洛贯城心。\n雪路初晴出，人家向晚深。\n自从王在镐，天宝至如今。",
        "dynasty": "唐",
        "collection_info": null
    },
    {
        "title": "春日游慈恩寺",
        "author": "姚合",
        "content": "年长归何处，青山未有家。\n赏春无酒饮，多看寺中花。",
        "dynasty": "唐",
        "collection_info": null
    },
    {
        "title": "游天台上方",
        "author": "姚合",
        "content": "晓上上方高处立，路人羡我此时身。\n白云向我头上过，我更羡他云路人。",
        "dynasty": "唐",
        "collection_info": null
    },
    {
        "title": "游终南山",
        "author": "姚合",
        "content": "策杖度溪桥，云深步数劳。\n青猿吟岭际，白鹤坐松梢。\n天外浮烟远，山根野水交。\n自缘名利繫，好此结蓬茆。",
        "dynasty": "唐",
        "collection_info": null
    },
    {
        "title": "游杏溪兰若",
        "author": "姚合",
        "content": "踏得度溪湾，晨游暮不还。\n月明松影路，春满杏花山。\n戏狖跳林末，高僧住石间。\n未肯离腰组，来此復何颜。",
        "dynasty": "唐",
        "collection_info": null
    },
    {
        "title": "游谢公亭",
        "author": "姚合",
        "content": "行行方避梦，又到谢亭来。\n举世皆如此，伊余何处迴？\n竹鲜多透石，泉洁亦无苔。\n坐与僧同语，谁能顾酒杯。",
        "dynasty": "唐",
        "collection_info": null
    },
    {
        "title": "游阳河岸",
        "author": "姚合",
        "content": "终日游山困，今朝始傍河。\n寻芳愁路尽，逢景畏人多。\n鸟语催沽酒，鱼来似听歌。\n醉时眠石上，肢体自婆娑。",
        "dynasty": "唐",
        "collection_info": null
    },
    {
        "title": "游河桥晓望",
        "author": "姚合",
        "content": "闲上津桥立，天涯一望间。\n秋风波上岸，旭日气连山。\n偶圣今方变，朝宗岂復还。\n昆崙在蕃界，作将亦何颜。",
        "dynasty": "唐",
        "collection_info": null
    },
    {
        "title": "秋夜月中登天坛",
        "author": "姚合",
        "content": "秋蟾流异彩，斋洁上坛行。\n天近星辰大，山深世界清。\n仙飙石上起，海日夜中明。\n何计长来此，闲眠过一生。",
        "dynasty": "唐",
        "collection_info": null
    },
    {
        "title": "游昊天玄都观",
        "author": "姚合",
        "content": "性同相见易，紫府共闲行。\n阴径红桃落，秋坛白石生。\n藓文连竹色，鹤语应松声。\n风定药香细，树声泉气清。\n垂檐灵草影，遶壁古山名。\n围外坊无禁，归时踏月明。",
        "dynasty": "唐",
        "collection_info": null
    },
    {
        "title": "同裴起居厉侍御放朝游曲江",
        "author": "姚合",
        "content": "暑月放朝频，青槐路绝尘。\n雨晴江色出，风动草香新。\n独立分幽岛，同行得静人。\n此欢宜稍滞，此去与谁亲。",
        "dynasty": "唐",
        "collection_info": null
    },
    {
        "title": "晓望华清宫",
        "author": "姚合",
        "content": "晓看楼殿更鲜明，遥隔朱栏见鹿行。\n武帝自知身不死，教修玉殿号长生。",
        "dynasty": "唐",
        "collection_info": null
    },
    {
        "title": "夏日登楼晚望",
        "author": "姚合",
        "content": "避暑高楼上，平芜望不穷。\n鸟穿山色去，人歇树阴中。\n数带长河水，千条弱柳风。\n暗思多少事，懒话与芝翁。",
        "dynasty": "唐",
        "collection_info": null
    },
    {
        "title": "霁后登楼",
        "author": "姚合",
        "content": "高楼初霁后，远望思无穷。\n雨洗青山净，春蒸大野融。\n碧池舒暖景，若柳亸和风。\n为有登临兴，独吟落照中。",
        "dynasty": "唐",
        "collection_info": null
    },
    {
        "title": "早夏郡楼宴集",
        "author": "姚合",
        "content": "官散有闲情，登楼步稍轻。\n窗云带雨气，林鸟杂人声。\n晓日襟前度，微风酒上生。\n城中会难得，扫壁各书名。",
        "dynasty": "唐",
        "collection_info": null
    },
    {
        "title": "夜宴太仆田卿宅",
        "author": "姚合",
        "content": "故人九寺长，邀我此同欢。\n永夜开筵静，中年饮酒难。\n微风侵烛影，迭漏过林端。\n腊后分朝日，天明几刻残。",
        "dynasty": "唐",
        "collection_info": null
    },
    {
        "title": "春日同会卫尉崔少卿宅",
        "author": "姚合",
        "content": "诗家会诗客，池阁晓初晴。\n鸟尽山中语，琴多谱外声。\n映花相劝酒，入洞各题名。\n疎野常如此，谁人信在城。",
        "dynasty": "唐",
        "collection_info": null
    },
    {
        "title": "军城夜会",
        "author": "姚合",
        "content": "军城夜禁乐，饮酒每题诗。\n坐稳吟难尽，寒多醉较迟。\n远钟惊漏压，微月被灯欺。\n此会诚堪惜，天明是别离。",
        "dynasty": "唐",
        "collection_info": null
    },
    {
        "title": "晦日宴刘值录事宅",
        "author": "姚合",
        "content": "花落莺飞深院静，满堂宾客尽诗人。\n城中杯酒家家有，唯是君家酒送春。",
        "dynasty": "唐",
        "collection_info": null
    },
    {
        "title": "宴光禄田卿宅",
        "author": "姚合",
        "content": "竹裏开华馆，珍羞次第尝。\n春风酒影动，晴日乐声长。\n久坐难辞醉，衰年亦暂狂。\n慇懃还继烛，永夕梦相妨。",
        "dynasty": "唐",
        "collection_info": null
    },
    {
        "title": "会将作崔监东园",
        "author": "姚合",
        "content": "墙北走红尘，墙东接白云。\n山光衣上见，药气酒中闻。\n此会诚堪惜，穷秋日又曛。\n人间唯有醉，醉后復何云。",
        "dynasty": "唐",
        "collection_info": null
    },
    {
        "title": "同诸公会太府韩卿宅",
        "author": "姚合",
        "content": "九寺名卿才思雄，邀欢笔下与杯中。\n六街鼓绝尘埃息，四座筵开语笑同。\n燄燄兰缸明狭室，丁丁玉漏发深宫。\n即听鸡唱天门晓，吏事相牵西復东。",
        "dynasty": "唐",
        "collection_info": null
    },
    {
        "title": "乞酒",
        "author": "姚合",
        "content": "闻君有美酒，与我正相宜。\n溢瓮清如水，黏杯半似脂。\n岂唯消旧病，且要引新诗。\n况此便便腹，无非是满巵。",
        "dynasty": "唐",
        "collection_info": null
    },
    {
        "title": "寄卫拾遗乞酒",
        "author": "姚合",
        "content": "老人罢巵酒，不醉已经年。\n自饮君家酒，一杯三日眠。\n味轻花上露，色似洞中泉。\n莫厌时时寄，须知法未传。",
        "dynasty": "唐",
        "collection_info": null
    },
    {
        "title": "乞新茶",
        "author": "姚合",
        "content": "嫩绿微黄碧涧春，采时闻道断荤辛。\n不将钱买将诗乞，借问山翁有几人。",
        "dynasty": "唐",
        "collection_info": null
    },
    {
        "title": "西掖寓直春晓闻残漏",
        "author": "姚合",
        "content": "直庐仙掖近，春气曙犹寒。\n隐隐银河在，丁丁玉漏残。\n微风飘更切，万籁杂应难。\n凤阁明初启，鸡人唱渐阑。\n静宜来禁裏，清是下云端。\n我识朝天路，从容自整冠。",
        "dynasty": "唐",
        "collection_info": null
    },
    {
        "title": "杭州郡斋南亭",
        "author": "姚合",
        "content": "符印悬腰下，东山不得归。\n独行南北近，渐老往还稀。\n迸笋侵窗长，惊蝉出树飞。\n田田池上叶，长是使君衣。",
        "dynasty": "唐",
        "collection_info": null
    },
    {
        "title": "郡中西园",
        "author": "姚合",
        "content": "西园春欲尽，芳草径难分。\n静语唯幽鸟，闲眠独使君。\n密林生雨气，古石带潮文。\n虽去清秋远，朝朝见白云。",
        "dynasty": "唐",
        "collection_info": null
    },
    {
        "title": "杭州官舍偶书",
        "author": "姚合",
        "content": "钱塘刺史谩题诗，贫褊无恩懦少威。\n春尽酒杯花影在，潮迴画槛水声微。\n闲吟山际邀僧上，暮入林中看鹤归。\n无术理人人自理，朝朝渐觉簿书稀。",
        "dynasty": "唐",
        "collection_info": null
    },
    {
        "title": "省直书事",
        "author": "姚合",
        "content": "默默沧江老，官分右掖荣。\n立朝班近殿，奏直上知名。\n晓雾和香气，晴楼下乐声。\n蜀笺金屑腻，月兔笔毫精。\n禁树霏烟覆，宫墙瑞草生。\n露盘秋更出，玉漏昼还清。\n碧藓无尘染，寒蝉似鸟鸣。\n竹深云自宿，天近日先明。\n孱懦难封诏，疎愚但掷觥。\n素飡终日足，宁免众人轻。",
        "dynasty": "唐",
        "collection_info": null
    },
    {
        "title": "杭州官舍即事",
        "author": "姚合",
        "content": "临江府署清，闲卧復闲行。\n苔藓疎尘色，梧桐出雨声。\n渐除身外事，暗作道家名。\n更喜仙山近，庭前药自生。",
        "dynasty": "唐",
        "collection_info": null
    },
    {
        "title": "假日书事呈院中司徒",
        "author": "姚合",
        "content": "十日公府静，巾栉起清晨。\n寒蝉近衰柳，古木似高人。\n学佛宁忧老，为儒自喜贫。\n海山归未得，芝朮梦中春。",
        "dynasty": "唐",
        "collection_info": null
    },
    {
        "title": "书县丞旧厅",
        "author": "姚合",
        "content": "宫殿半山上，人家向下居。\n古厅眠易魇，老吏语多虚。\n雨水浇荒竹，溪沙拥废渠。\n圣朝收外府，皆是九天除。",
        "dynasty": "唐",
        "collection_info": null
    },
    {
        "title": "县中秋宿",
        "author": "姚合",
        "content": "鼓绝门方掩，萧条作吏心。\n露垂庭际草，萤照竹间禽。\n棊罢嫌无月，眠迟听尽碪。\n还知未离此，时復更相寻。",
        "dynasty": "唐",
        "collection_info": null
    },
    {
        "title": "夏夜宿江驿",
        "author": "姚合",
        "content": "竹屋临江岸，清宵兴自长。\n夜深倾北斗，叶落映横塘。\n渚闹渔歌响，风和角糉香。\n却愁南去棹，早晚到潇湘。",
        "dynasty": "唐",
        "collection_info": null
    },
    {
        "title": "陕城即事",
        "author": "姚合",
        "content": "左右分京阙，黄河与宅连。\n何功来此地，窃位已经年。\n天下才弥小，关中镇最先。\n陇山望可见，惆怅是穷边。",
        "dynasty": "唐",
        "collection_info": null
    },
    {
        "title": "和东都令狐留守相公",
        "author": "姚合",
        "content": "除官东守洛阳宫，恩比藩方任更雄。\n拜表出时传七刻，排班衙日有三公。\n旌旗严重临关外，庭宇清深接禁中。\n三十六峰诗酒思，朝朝闲望与谁同。",
        "dynasty": "唐",
        "collection_info": null
    },
    {
        "title": "和高谏议蒙兼宾客时入翰苑",
        "author": "姚合",
        "content": "兼秩恩归第一流，时寻仙路向瀛洲。\n钟声迢递银河晓，林色葱笼玉露秋。\n紫殿讲筵邻御座，青宫宾榻入龙楼。\n从来共结归山侣，今日多应独自休。",
        "dynasty": "唐",
        "collection_info": null
    },
    {
        "title": "和卢给事酬裴员外",
        "author": "姚合",
        "content": "南山雪色彻皇州，钟鼓声交晓气浮。\n鸳鹭簪裾上龙尾，蓬莱宫殿压鳌头。\n夕郎夜直吟仙掖，天乐和声下禁楼。\n赠荅诗成才思敌，病夫欲和几朝愁。",
        "dynasty": "唐",
        "collection_info": null
    },
    {
        "title": "和裴结端公早朝",
        "author": "姚合",
        "content": "鱼钥千门启，鸡人唱晓传。\n冕旒临玉殿，丞相入炉烟。\n列位同居左，分行忝在前。\n仰闻天语近，俯拜佩声连。\n綵杖祥光动，彤庭霁色鲜。\n威仪谁可纪，柱史有新篇。",
        "dynasty": "唐",
        "collection_info": null
    },
    {
        "title": "和门下李相饯西蜀相公",
        "author": "姚合",
        "content": "圣朝同舜日，作相有夔龙。\n理化知无外，烝黎尽可封。\n燮和皆达识，出入并登庸。\n武骑增余勇，儒冠贵所从。\n赠诗全六义，出镇越千峰。\n连日陈天乐，芳筵迭酒钟。\n乌台情已洽，凤阁分弥浓。\n栈转旌摇水，崖高马蹋松。\n恩深施远俗，化美见前踪。\n江晓流巴字，山晴耸剑峰。\n双油拥上宰，四海羡临邛。\n先路声华远，离京诏旨重。\n岁除今向尽，春色即相逢。\n嫩叶抽頳蘂，新苔长翠茸。\n冰销鱼潎潎，林暖鸟噰噰。\n泉落闻难尽，花开看不供。\n青城方眷恋，黄阁竟从容。\n计日归台席，还听长乐钟。",
        "dynasty": "唐",
        "collection_info": null
    },
    {
        "title": "和座主相公西亭秋日即事",
        "author": "姚合",
        "content": "西亭秋望好，宁要更垂帘。\n夫子墙还峻，酇侯宅过谦。\n微风红叶下，新雨绿苔黏。\n窗外松初长，栏中药旋添。\n海图装玉轴，书目记牙籤。\n竹色晴连地，山光远入檐。\n酒浓杯稍重，诗冷语多尖。\n属和才虽浅，题高免客嫌。",
        "dynasty": "唐",
        "collection_info": null
    },
    {
        "title": "和秘书崔少监春日游青龙寺僧院",
        "author": "姚合",
        "content": "官清书府足闲时，晓起攀花折柳枝。\n九陌城中寻不尽，千峰寺裏看相宜。\n高人酒味多和药，自古风光只属诗。\n见说往来多静者，未知前日更逢谁。",
        "dynasty": "唐",
        "collection_info": null
    },
    {
        "title": "和李绅助教不赴看花",
        "author": "姚合",
        "content": "笑辞聘礼深坊住，门馆长闲似退居。\n太学官资清品秩，高人公事说经书。\n年华未是登朝晚，春色何因向酒疎。\n且看牡丹吟丽句，不知此外復何如。",
        "dynasty": "唐",
        "collection_info": null
    },
    {
        "title": "和李十二舍人冬至日",
        "author": "姚合",
        "content": "献寿人皆庆，南山復北堂。\n从今千万日，此日又初长。",
        "dynasty": "唐",
        "collection_info": null
    },
    {
        "title": "和裴令公新成绿野堂即事",
        "author": "姚合",
        "content": "结构立嘉名，轩窗四面明。\n丘墙高莫比，萧宅僻还清。\n池际龟潜戏，庭前药旋生。\n树深檐稍邃，石峭径难平。\n道旷襟情远，神闲视听精。\n古今功独出，大小隐俱成。\n曙雨新苔色，秋风长桂声。\n携诗就竹写，取酒对花倾。\n古寺招僧饭，方塘看鹤行。\n人间无此贵，半仗暮归城。",
        "dynasty": "唐",
        "collection_info": null
    },
    {
        "title": "和厉玄侍御题户部李相公庐山西林草堂",
        "author": "姚合",
        "content": "茅屋临江起，登庸復应期。\n遥知归去日，自致太平时。\n幽药禅僧护，高窗宿鸟窥。\n行人尽歌咏，唯子独能诗。",
        "dynasty": "唐",
        "collection_info": null
    },
    {
        "title": "和郑相演杨尚书蜀中唱和诗",
        "author": "姚合",
        "content": "天福坤维厚，忠贤拥节旄。\n江同渭滨远，山似傅岩高。\n元气符才格，文星照笔毫。\n五言全丽则，六义出风骚。\n圣日麻双下，洪炉柄共操。\n宠荣连雨露，先后比萧曹。\n唱绝时难和，吟多客讵劳。\n四方虽纸贵，谁怕费钱刀。",
        "dynasty": "唐",
        "collection_info": null
    },
    {
        "title": "和户部侍郎省中晚归",
        "author": "姚合",
        "content": "寒日南宫晚，闲吟半醉归。\n位高行路静，诗好和人稀。\n古树苔文匝，遥峰雪色微。\n宁知逢彩笔，寂寞有光辉。",
        "dynasty": "唐",
        "collection_info": null
    },
    {
        "title": "和元八郎中秋居",
        "author": "姚合",
        "content": "圣代无为化，郎中似散仙。\n晚眠随客醉，夜坐学僧禅。\n酒用林花酿，茶将野水煎。\n人生知此味，独恨少因缘。",
        "dynasty": "唐",
        "collection_info": null
    },
    {
        "title": "和李十二舍人裴四二舍人两阁老酬白少傅见寄",
        "author": "姚合",
        "content": "罢草王言星岁久，嵩高山色日相亲。\n萧条雨夜吟连晓，撩乱花时看尽春。\n此世逍遥应独得，古来闲散有谁邻。\n林中长老呼居士，天下书生仰达人。\n酒挈数瓶杯亦阔，诗成千首语皆新。\n纶闱并命诚宜贺，不念衰年寄上频。",
        "dynasty": "唐",
        "collection_info": null
    },
    {
        "title": "和刘禹锡主客冬初拜表怀上都故人",
        "author": "姚合",
        "content": "九陌喧喧骑吏催，百官拜表禁城开。\n林疎晓日明红叶，尘静寒霜覆绿苔。\n玉佩声微班始定，金函光动按初来。\n此时共想朝天客，谢食方从阁裏迴。",
        "dynasty": "唐",
        "collection_info": null
    },
    {
        "title": "和太仆田卿酬殷尧藩侍御见寄",
        "author": "姚合",
        "content": "往还知分熟，酬赠思同新。\n嗜饮殷偏逸，闲吟卿亦贫。\n古苔寒更翠，修竹静无邻。\n促席灯浮酒，听鸿霜满身。\n浅才唯是我，高论更何人。\n携手宜相访，穷行少路尘。",
        "dynasty": "唐",
        "collection_info": null
    },
    {
        "title": "和膳部李郎中秋夕",
        "author": "姚合",
        "content": "淅淅復修修，凉风似水流。\n此生难免老，举世大同愁。\n萤影明苔藓，鸿声傍斗牛。\n犹分省署直，何日是归休。",
        "dynasty": "唐",
        "collection_info": null
    },
    {
        "title": "和前吏部韩侍郎夜泛南溪",
        "author": "姚合",
        "content": "辞得官来疾渐平，世间难有此高情。\n新秋月满南溪裏，引客乘船处处行。",
        "dynasty": "唐",
        "collection_info": null
    },
    {
        "title": "和王郎中题华州李中丞厅",
        "author": "姚合",
        "content": "莲华峰下郡斋前，遶砌穿池贮瀑泉。\n君到亦应闲不得，主人草圣復诗仙。",
        "dynasty": "唐",
        "collection_info": null
    },
    {
        "title": "和厉玄侍御无可上人会宿见寄",
        "author": "姚合",
        "content": "九衢难会宿，况復是寒天。\n朝客清贫老，林僧默悟禅。\n眠迟消漏水，吟苦堕寒涎。\n异日来寻我，沧江有钓船。",
        "dynasty": "唐",
        "collection_info": null
    },
    {
        "title": "和令狐六员外直夜即事寄上相公",
        "author": "姚合",
        "content": "霜台同处轩窗接，粉署先登语笑疎。\n皓月满帘听玉漏，紫泥盈手发天书。\n吟诗清美招闲客，对酒逍遥卧直庐。\n荣贵人间难有比，相公离此十年余。",
        "dynasty": "唐",
        "collection_info": null
    },
    {
        "title": "答孟侍御早朝见寄",
        "author": "姚合",
        "content": "河倾月向西，九陌鼓声齐。\n尘静霜华远，烟生曙色低。\n禁门人已度，宫树鸟犹栖。\n疎懒劳相问，登山有旧梯。",
        "dynasty": "唐",
        "collection_info": null
    },
    {
        "title": "和友人新居园上",
        "author": "姚合",
        "content": "新居多野思，不似在京城。\n墙上云相压，庭前竹乱生。\n寻师望药力，依谱上琴声。\n好是中秋夜，无尘有月明。",
        "dynasty": "唐",
        "collection_info": null
    },
    {
        "title": "和裴令公游南庄忆白二十韦七二宾客",
        "author": "姚合",
        "content": "四郊初雨歇，高树滴犹残。\n池满红莲湿，云收绿野宽。\n花开半山晓，竹动数村寒。\n鬬雀翻衣袂，惊鱼触钓竿。\n罇前多野客，膝下尽郎官。\n斸石通泉脉，移松出药栏。\n关东分务重，天下似公难。\n半醉思韦白，题诗染彩翰。",
        "dynasty": "唐",
        "collection_info": null
    },
    {
        "title": "和李舍人秋日卧疾言怀",
        "author": "姚合",
        "content": "闲卧襟情远，西风菊渐芳。\n虚窗通晓景，珍簟卷秋光。\n果坠青莎径，尘离绿藓墙。\n药奁开静室，书阁出丛篁。\n对酒吟难尽，思山梦稍长。\n王言生彩笔，朝服惹炉香。\n松影幽连砌，虫声冷到床。\n诗成谁敢和，清思若怀霜。",
        "dynasty": "唐",
        "collection_info": null
    },
    {
        "title": "和李十二舍人直日放朝对雪",
        "author": "姚合",
        "content": "今朝街鼓何人听，朝客开门对雪眠。\n岂比直庐丹禁裏，九重天近色弥鲜。",
        "dynasty": "唐",
        "collection_info": null
    },
    {
        "title": "荅李频秀才",
        "author": "姚合",
        "content": "一年离九陌，壁上挂朝袍。\n物外诗情远，人间酒味高。\n思归知病长，失寝觉神劳。\n衰老无多思，因君把笔毫。",
        "dynasty": "唐",
        "collection_info": null
    },
    {
        "title": "荅胡遇",
        "author": "姚合",
        "content": "一会一分离，贫游少定期。\n酒多为客稳，米贵入城迟。\n晴日偷将睡，秋山乞与诗。\n纵然眉得展，不似见君时。",
        "dynasty": "唐",
        "collection_info": null
    },
    {
        "title": "荅友人招游",
        "author": "姚合",
        "content": "不来知尽怪，失意懒春游。\n闻鸟宁惊梦，看花怕引愁。\n赌棋招敌手，沽酒自扶头。\n何似华筵上，推辞候到筹。",
        "dynasty": "唐",
        "collection_info": null
    },
    {
        "title": "答窦知言",
        "author": "姚合",
        "content": "冬日易惨恶，暴风拔山根。\n尘沙落黄河，浊波如地翻。\n飞鸟皆束翼，居人不开门。\n独我赴省期，冒此驰毂辕。\n陕城城西边，逢子亦且奔。\n所趋事一心，相见如弟昆。\n我惨得子舒，我寒得子温。\n同行十日程，僮仆性亦敦。\n到京人事多，日无闲精魂。\n念子珍重我，吐辞发蒙昏。\n反復千万意，一百六十言。\n格高思清冷，山低济浑浑。\n尝闻朋友惠，赠言始为恩。\n金玉日消费，好句长存存。\n倒篚别收贮，不与俗士论。\n每当清夜吟，使我如哀猿。",
        "dynasty": "唐",
        "collection_info": null
    },
    {
        "title": "酬田就",
        "author": "姚合",
        "content": "闲居多僻静，犹恐道相违。\n只是夜深坐，那堪春未归。\n嫩苔黏野色，香絮扑人衣。\n纵有野僧到，终朝不话非。",
        "dynasty": "唐",
        "collection_info": null
    },
    {
        "title": "酬礼部李员外见寄",
        "author": "姚合",
        "content": "本求仙郡是闲居，岂向郎官更有书。\n溪石谁思玉匠爱，烟鸿愿与弋人疎。\n自来江上眠方稳，旧在城中病悉除。\n唯见君诗难便舍，寒宵吟到晓更初。",
        "dynasty": "唐",
        "collection_info": null
    },
    {
        "title": "酬令狐郎中见寄",
        "author": "姚合",
        "content": "昨是儿童今是翁，人间日月急如风。\n常闻欲向沧江去，除我无人与子同。",
        "dynasty": "唐",
        "collection_info": null
    },
    {
        "title": "酬李廓精舍南台望月见寄",
        "author": "姚合",
        "content": "看月空门裏，诗家境有余。\n露寒僧梵出，林静鸟巢疎。\n远色当秋半，清光胜夜初。\n独无台上思，寂寞守吾庐。",
        "dynasty": "唐",
        "collection_info": null
    },
    {
        "title": "酬光禄田卿末伏见寄",
        "author": "姚合",
        "content": "下伏秋期近，还知扇渐疎。\n惊飙坠邻果，暴雨落江鱼。\n贵寺虽同秩，闲曹只管书。\n朝朝廊下食，相庇在肴葅。",
        "dynasty": "唐",
        "collection_info": null
    },
    {
        "title": "酬薛奉礼见赠之作",
        "author": "姚合",
        "content": "栖栖沧海一耕人，诏遣江边作使君。\n山顶雨余青到地，涛头风起白连云。\n诗成客见书墙和，药熟僧来就鼎分。\n珍重来章相借分，芳名未识已曾闻。",
        "dynasty": "唐",
        "collection_info": null
    },
    {
        "title": "酬卢汀谏议",
        "author": "姚合",
        "content": "粟如流水帛如山，依念仓边语笑间。\n篇什纵横文案少，亲朋撩乱吏人闲。\n杯觞引满从衣湿，墙壁书多任手顽。\n遥贺来年二三月，綵衣先辈过春关。",
        "dynasty": "唐",
        "collection_info": null
    },
    {
        "title": "酬万年张郎中见寄",
        "author": "姚合",
        "content": "贡籍常同府，周行今一时。\n谏曹诚已忝，京邑岂相宜。\n黑髮年来尽，沧江归去迟。\n何时得携手，林下静吟诗。",
        "dynasty": "唐",
        "collection_info": null
    },
    {
        "title": "酬光禄田卿六韵见寄",
        "author": "姚合",
        "content": "以病辞朝谒，迂疎种药翁。\n心弥念鱼鸟，诏遣理兵戎。\n遶户旌旗影，吹人鼓角风。\n雪晴嵩岳顶，树老陕城宫。\n莅职才微薄，归山路未通。\n名卿诗句峭，诮我在关东。",
        "dynasty": "唐",
        "collection_info": null
    },
    {
        "title": "酬杨汝士尚书喜人移居",
        "author": "姚合",
        "content": "未得沧江外，衰残读药书。\n圣朝优上秩，仁里许闲居。\n树对枝相接，泉同井不疎。\n酬章深自鄙，欲寄復踌蹰。",
        "dynasty": "唐",
        "collection_info": null
    },
    {
        "title": "酬田卿书斋即事见寄",
        "author": "姚合",
        "content": "幽斋琴思静，晚下紫宸朝。\n旧隐同溪远，周行隔品遥。\n深槐蝉唧唧，疎竹雨萧萧。\n不是相寻懒，烦君举酒瓢。",
        "dynasty": "唐",
        "collection_info": null
    },
    {
        "title": "酬张籍司业见寄",
        "author": "姚合",
        "content": "日日在心中，青山青桂丛。\n高人多爱静，归路亦应同。\n罢吏方无病，因僧得解空。\n新诗劳见问，吟对竹林风。",
        "dynasty": "唐",
        "collection_info": null
    },
    {
        "title": "谢汾州田大夫寄茸毡[葡]萄",
        "author": "姚合",
        "content": "筐封紫[葡]萄，筒卷白茸毛。\n卧暖身应健，含消齿免劳。\n衾衣疎不称，梨栗鄙难高。\n晓起题诗报，寒澌满笔毫。",
        "dynasty": "唐",
        "collection_info": null
    },
    {
        "title": "牧杭州谢李太尉德裕",
        "author": "姚合",
        "content": "皇恩特许拜杭坛，欲谢旌旄去就难。\n偷拟白头瞻画戟，四神俱散髮毛寒。",
        "dynasty": "唐",
        "collection_info": null
    },
    {
        "title": "杏园宴上谢座主",
        "author": "姚合",
        "content": "得陪桃李植芳丛，别感生成太昊功。\n今日无言春雨后，似含冷涕谢东风。",
        "dynasty": "唐",
        "collection_info": null
    },
    {
        "title": "谢韬光上人",
        "author": "姚合",
        "content": "上方清净无因住，唯愿他生得住持。\n只恐无生復无我，不知何处更逢师。",
        "dynasty": "唐",
        "collection_info": null
    },
    {
        "title": "谢秦校书与无可上人见访",
        "author": "姚合",
        "content": "道同无宿约，三伏自从容。\n窗豁山侵座，扇摇风下松。\n客吟多遶竹，僧饭只凭钟。\n向晚分归路，莓苔行迹重。",
        "dynasty": "唐",
        "collection_info": null
    },
    {
        "title": "喜胡遇至",
        "author": "姚合",
        "content": "穷居稀出入，门户满尘埃。\n病少闲人问，贫唯密友来。\n茅斋从埽破，药酒遣生开。\n多事经时别，还愁不宿迴。\n就林烧嫩笋，遶树拣香梅。\n相对题新什，迟成举罚杯。",
        "dynasty": "唐",
        "collection_info": null
    },
    {
        "title": "喜贾岛至",
        "author": "姚合",
        "content": "布囊悬蹇驴，千里到贫居。\n饮酒谁堪伴，留诗自与书。\n爱眠知不醉，省语似相疎。\n军吏衣裳窄，还应暗笑余。",
        "dynasty": "唐",
        "collection_info": null
    },
    {
        "title": "喜喻凫至",
        "author": "姚合",
        "content": "欲出心还懒，闲吟遶寝床。\n道书虫食尽，酒律客偷将。\n愁至为多病，贫来减得狂。\n见君何所似，如热得清凉。",
        "dynasty": "唐",
        "collection_info": null
    },
    {
        "title": "喜雍陶秋夜访宿",
        "author": "姚合",
        "content": "晓立侍炉烟，夜归蓬荜眠。\n露华明菊上，萤影灭灯前。\n清漏和碪迭，栖禽与叶连。\n高人来此宿，为似在山颠。",
        "dynasty": "唐",
        "collection_info": null
    },
    {
        "title": "喜贾岛雨中访宿",
        "author": "姚合",
        "content": "雨裏难逢客，闲吟不復眠。\n虫声秋併起，林色夜相连。\n爱酒此生裏，趋朝未老前。\n终须携手去，沧海棹鱼船。",
        "dynasty": "唐",
        "collection_info": null
    },
    {
        "title": "喜马戴冬夜见过期无可上人不至 一",
        "author": "姚合",
        "content": "客来初夜裏，药酒自开封。\n老渐多归思，贫惟长病容。\n苦寒灯焰细，近晓鼓声重。\n僧可还相舍，深居闭古松。",
        "dynasty": "唐",
        "collection_info": null
    },
    {
        "title": "喜马戴冬夜见过期无可上人不至 二",
        "author": "姚合",
        "content": "内殿臣相命，开罇话旧时。\n夜钟催鸟绝，积雪阻僧期。\n林静寒声远，天阴曙色迟。\n今宵復何夕，鸣佩坐相随。",
        "dynasty": "唐",
        "collection_info": null
    },
    {
        "title": "访僧法通不遇",
        "author": "姚合",
        "content": "访师师不遇，礼佛佛无言。\n依旧将烦恼，黄昏入宅门。",
        "dynasty": "唐",
        "collection_info": null
    },
    {
        "title": "夜期友生不至",
        "author": "姚合",
        "content": "忍寒停酒待君来，酒作凌凘火作灰。\n半夜出门重立望，月明先自下高台。",
        "dynasty": "唐",
        "collection_info": null
    },
    {
        "title": "寻僧不遇",
        "author": "姚合",
        "content": "入门愁自散，不假见僧翁。\n花落煎茶水，松生醒酒风。\n拂床寻古画，拔刺看新丛。\n别有游人见，多疑住此中。",
        "dynasty": "唐",
        "collection_info": null
    },
    {
        "title": "过友人山庄",
        "author": "姚合",
        "content": "蕙带缠腰復野蔬，一庄水竹数房书。\n举头忽见南山雪，便说休官相近居。",
        "dynasty": "唐",
        "collection_info": null
    },
    {
        "title": "奉和前司封苏郎中喜严常侍萧给事见访惊斑鬓之什",
        "author": "姚合",
        "content": "遶鬓沧浪有几茎，珥貂相问夕郎惊。\n祗应为酒微微变，不是因年渐渐生。\n东观诗成号良史，中台官罢揖高名。\n即提彩笔裁天诏，谁得吟诗自在行。",
        "dynasty": "唐",
        "collection_info": null
    },
    {
        "title": "奉和门下相公雨中寄裴给事",
        "author": "姚合",
        "content": "晓起闲看雨，垂檐自滴阶。\n风清想林壑，云湿似江淮。\n石信浮沤重，泥从积藓埋。\n气消浓酒力，心助独吟怀。\n飒飒通琴韵，萧萧静竹斋。\n綵毫无限思，念与夕郎乖。",
        "dynasty": "唐",
        "collection_info": null
    },
    {
        "title": "答韩湘",
        "author": "姚合",
        "content": "疎散无世用，为文乏天格。\n把笔日不休，忽忽有所得。\n所得良自慰，不求他人识。\n子独访我来，致诗过相饰。\n君子无浮言，此诗应亦直。\n但虑忧我深，鉴亦随之惑。\n子在名场中，屡战还屡北。\n我无数子明，端坐空叹息。\n昨闻过春关，名系吏部籍。\n三十登高科，前涂浩难测。\n诗人多峭冷，如水在胸臆。\n岂随寻常人，五藏为酒食。\n期来作酬章，危坐吟到夕。\n难为间其辞，益贵我纸墨。",
        "dynasty": "唐",
        "collection_info": null
    },
    {
        "title": "奉和四松",
        "author": "姚合",
        "content": "四松相对植，苍翠映中台。\n擢榦凌空去，移根斸石开。\n阴阳气潜煦，造化手亲栽。\n日月滋佳色，烟霄长异材。\n清音胜在涧，寒影徧生苔。\n静遶霜霑履，闲看酒满杯。\n同荣朱户际，永日白云隈。\n密叶闻风度，高枝见鹤来。\n赏心难可尽，丽什妙难裁。\n此地无因到，循环几百回。",
        "dynasty": "唐",
        "collection_info": null
    },
    {
        "title": "和李补阙曲江看莲花",
        "author": "姚合",
        "content": "露荷迎曙发，灼灼復田田。\n乍见神应骇，频来眼尚颠。\n光凝珠有蒂，焰起火无烟。\n粉腻黄丝蘂，心重碧玉钱。\n日浮秋转丽，雨洒晚弥鲜。\n醉艳酣千朵，愁红思一川。\n绿茎扶萼正，翠菂满房圆。\n淡晕还殊众，繁英得自然。\n高名犹不厌，上客去争先。\n景逸倾芳酒，怀浓习綵笺。\n海霞宁有态，蜀锦不成妍。\n客至应消病，僧来欲破禅。\n晓多临水立，夜只傍堤眠。\n金似明沙渚，灯疑宿浦船。\n风惊丛乍密，鱼戏影微偏。\n秾彩烧晴雾，殷姿缬碧泉。\n画工投粉笔，宫女弃花钿。\n鸟恋惊难起，蜂偷困不前。\n遶行香烂熳，折赠意缠绵。\n谁计江南曲，风流合管弦。",
        "dynasty": "唐",
        "collection_info": null
    },
    {
        "title": "和王郎中召看牡丹",
        "author": "姚合",
        "content": "葩迭萼相重，烧栏復照空。\n妍姿朝景裏，醉艳晚烟中。\n乍怪霞临砌，还疑烛出笼。\n遶行惊地赤，移坐觉衣红。\n殷丽开繁朵，香浓发几丛。\n裁绡样岂似，染茜色宁同。\n嫩畏人看损，鲜愁日炙融。\n婵娟涵宿露，烂熳抵春风。\n纵赏襟情合，闲吟景思通。\n客来归尽懒，莺恋语无穷。\n万物珍那比，千金买不充。\n如今难更有，纵有在仙宫。",
        "dynasty": "唐",
        "collection_info": null
    },
    {
        "title": "咏南池嘉莲",
        "author": "姚合",
        "content": "芙蓉池裏叶田田，一本双花出碧泉。\n浓淡共妍香各散，东西分艳蔕相连。\n自知政术无他异，纵是祯祥亦偶然。\n四野人闻皆尽喜，争来入郭看嘉莲。",
        "dynasty": "唐",
        "collection_info": null
    },
    {
        "title": "种苇",
        "author": "姚合",
        "content": "欲种数茎苇，出门来往频。\n近陂收本土，选地问幽人。\n静看唯思长，初移未觉匀。\n坐中寻竹客，将去更逡巡。",
        "dynasty": "唐",
        "collection_info": null
    },
    {
        "title": "采松花",
        "author": "姚合",
        "content": "拟服松花无处学，嵩阳道士忽相教。\n今朝试上高枝采，不觉倾翻仙鹤巢。",
        "dynasty": "唐",
        "collection_info": null
    },
    {
        "title": "咏新菊",
        "author": "姚合",
        "content": "黄金色未足，摘取且尝新。\n若待重阳日，何曾异众人。",
        "dynasty": "唐",
        "collection_info": null
    },
    {
        "title": "杨柳枝词五首 一",
        "author": "姚合",
        "content": "黄金丝挂粉墙头，动似颠狂静似愁。\n游客见时心自醉，无因得见谢家楼。",
        "dynasty": "唐",
        "collection_info": null
    },
    {
        "title": "杨柳枝词五首 二",
        "author": "姚合",
        "content": "叶叶如眉翠色浓，黄莺偏恋语从容。\n桥边陌上无人识，雨湿烟和思万重。",
        "dynasty": "唐",
        "collection_info": null
    },
    {
        "title": "杨柳枝词五首 三",
        "author": "姚合",
        "content": "江上东西离别饶，旧条折尽折新条。\n亦知春色人将去，犹胜狂风取次飘。",
        "dynasty": "唐",
        "collection_info": null
    },
    {
        "title": "杨柳枝词五首 四",
        "author": "姚合",
        "content": "二月杨花触处飞，悠悠漠漠自东西。\n谢家咏雪徒相比，吹落庭前便作泥。",
        "dynasty": "唐",
        "collection_info": null
    },
    {
        "title": "杨柳枝词五首 五",
        "author": "姚合",
        "content": "江亭杨柳折还垂，月照深黄几树丝。\n见说隋堤枯已尽，年年行客怪春迟。",
        "dynasty": "唐",
        "collection_info": null
    },
    {
        "title": "郡中冬夜闻蛩",
        "author": "姚合",
        "content": "秋蛩声尚在，切切起苍苔。\n久是忘情者，今还有事来。\n微霜风稍静，圆月雾初开。\n此思谁能遣，应须执酒杯。",
        "dynasty": "唐",
        "collection_info": null
    },
    {
        "title": "闻新蝉寄李余",
        "author": "姚合",
        "content": "往年六月蝉应到，每到闻时骨欲惊。\n今日槐花还似发，却愁听尽更无声。",
        "dynasty": "唐",
        "collection_info": null
    },
    {
        "title": "闻蝉寄贾岛",
        "author": "姚合",
        "content": "秋来吟更苦，半咽半随风。\n禅客心应乱，愁人耳愿聋。\n雨晴烟树裏，日晚古城中。\n远思应难尽，谁当与我同。",
        "dynasty": "唐",
        "collection_info": null
    },
    {
        "title": "题鹤雏",
        "author": "姚合",
        "content": "羽毛生未齐，嶛峭丑于鸡。\n夜夜穿笼出，捣衣碪上栖。",
        "dynasty": "唐",
        "collection_info": null
    },
    {
        "title": "咏莺",
        "author": "姚合",
        "content": "春来深谷雪方消，莺别寒林傍翠条。\n到处为怜烟景好，隔帘多爱语声娇。\n不同蜀魄啼残月，唯逐天鸡啭诘朝。\n少妇听时思旧曲，玉楼从此动云韶。",
        "dynasty": "唐",
        "collection_info": null
    },
    {
        "title": "老马",
        "author": "姚合",
        "content": "卧来扶不起，唯向主人嘶。\n惆怅东郊道，秋来雨作泥。",
        "dynasty": "唐",
        "collection_info": null
    },
    {
        "title": "咏镜",
        "author": "姚合",
        "content": "铸为明镜绝尘埃，翡翠窗前挂玉台。\n绣带共寻龙口出，菱花争向匣中开。\n孤光常见鸾踪在，分处还因鹊影迴。\n好是照身宜谢女，嫦娥飞向玉宫来。",
        "dynasty": "唐",
        "collection_info": null
    },
    {
        "title": "咏破屏风",
        "author": "姚合",
        "content": "时人嫌古画，倚壁不曾收。\n露滴胶山断，风吹绢海秋。\n残云飞屋裏，片水落床头。\n尚胜凡花鸟，君能补缀不。",
        "dynasty": "唐",
        "collection_info": null
    },
    {
        "title": "古碑",
        "author": "姚合",
        "content": "荒田一片石，文字满青苔。\n不是逢闲客，何人肯读来。",
        "dynasty": "唐",
        "collection_info": null
    },
    {
        "title": "拾得古砚",
        "author": "姚合",
        "content": "僻性爱古物，终岁求不获。\n昨朝得古砚，黄河滩之侧。\n念此黄河中，应有昔人宅。\n宅亦作流水，斯砚未变易。\n波澜所激触，背面生罅隙。\n质状朴且丑，今人作不得。\n捧持且惊叹，不敢施笔墨。\n或恐先圣人，尝用修六籍。\n置之洁净室，一日三磨拭。\n大喜豪贵嫌，久长得保惜。",
        "dynasty": "唐",
        "collection_info": null
    },
    {
        "title": "裴大夫见过",
        "author": "姚合",
        "content": "湖南谯国尽英髦，心事相期节义高。\n解下佩刀无所惜，新闻天子付三刀。",
        "dynasty": "唐",
        "collection_info": null
    },
    {
        "title": "谢韬光上人赠百龄藤杖",
        "author": "姚合",
        "content": "衰病近来行少力，光公乞我百龄藤。\n闲来杖此向何处，过水缘山只访僧。",
        "dynasty": "唐",
        "collection_info": null
    },
    {
        "title": "咏贵游",
        "author": "姚合",
        "content": "贵游多爱向深春，到处香凝数里尘。\n红杏花开连锦障，绿杨阴合拂朱轮。\n凤凰尊畔飞金盏，丝竹声中醉玉人。\n日暮垂鞭共归去，西园宾客附龙鳞。",
        "dynasty": "唐",
        "collection_info": null
    },
    {
        "title": "穷边词二首 一",
        "author": "姚合",
        "content": "将军作镇古汧洲，水腻山春节气柔。\n清夜满城丝管散，行人不信是边头。",
        "dynasty": "唐",
        "collection_info": null
    },
    {
        "title": "穷边词二首 二",
        "author": "姚合",
        "content": "箭利弓调四镇兵，蕃人不敢近东行。\n沿边千里浑无事，唯见平安火入城。",
        "dynasty": "唐",
        "collection_info": null
    },
    {
        "title": "剑器词三首 一",
        "author": "姚合",
        "content": "圣朝能用将，破敌速如神。\n掉剑龙缠臂，开旗火满身。\n积尸川没岸，流血野无尘。\n今日当场舞，应知是战人。",
        "dynasty": "唐",
        "collection_info": null
    },
    {
        "title": "剑器词三首 二",
        "author": "姚合",
        "content": "昼渡黄河水，将军险用师。\n雪光偏着甲，风力不禁旗。\n阵变龙蛇活，军雄鼓角知。\n今朝重起舞，记得战酣时。",
        "dynasty": "唐",
        "collection_info": null
    },
    {
        "title": "剑器词三首 三",
        "author": "姚合",
        "content": "破虏行千里，三军意气麤。\n展旗遮日黑，驱马饮河枯。\n邻境求兵略，皇恩索阵图。\n元和太平乐，自古恐应无。",
        "dynasty": "唐",
        "collection_info": null
    },
    {
        "title": "从军乐二首 一",
        "author": "姚合",
        "content": "每日寻兵籍，经年别酒徒。\n眼疼长不校，肺病且还无。\n僮仆惊衣窄，亲情觉语麤。\n几时得归去，依旧作山夫。",
        "dynasty": "唐",
        "collection_info": null
    },
    {
        "title": "从军乐二首 二",
        "author": "姚合",
        "content": "朝朝十指痛，唯署点兵符。\n贫贱依前在，颠狂一半无。\n身惭山友弃，胆赖酒杯扶。\n谁道从军乐，年来镊白鬚。",
        "dynasty": "唐",
        "collection_info": null
    },
    {
        "title": "敬宗皇帝挽词三首 一",
        "author": "姚合",
        "content": "从谏停东幸，垂衣宝历昌。\n汉昭登位少，周代卜年长。\n綵仗三清路，麻衣万国丧。\n玄宫今一闭，终古柏苍苍。",
        "dynasty": "唐",
        "collection_info": null
    },
    {
        "title": "敬宗皇帝挽词三首 二",
        "author": "姚合",
        "content": "晚色启重扉，旌旗路渐移。\n荆山鼎成日，湘浦竹斑时。\n臣子终身感，山园七月期。\n金茎看尚在，承露復何为。",
        "dynasty": "唐",
        "collection_info": null
    },
    {
        "title": "敬宗皇帝挽词三首 三",
        "author": "姚合",
        "content": "紫陌起仙飙，川原共寂寥。\n灵輴万国护，仪殿百神朝。\n漏滴秋风路，笳吟灞水桥。\n微臣空感咽，踊绝觉天遥。",
        "dynasty": "唐",
        "collection_info": null
    },
    {
        "title": "文宗皇帝挽词三首 一",
        "author": "姚合",
        "content": "垂拱开成化，愔愔雅乐全。\n千官方就日，四海忽无天。\n尧舜非传子，殷周但卜年。\n圣功青史外，刊石在陵前。",
        "dynasty": "唐",
        "collection_info": null
    },
    {
        "title": "文宗皇帝挽词三首 二",
        "author": "姚合",
        "content": "代以无为理，车书万国同。\n继兄还付弟，授圣悉推公。\n云雾疑无日，笳箫别起风。\n金茎难復见，寒露落空中。",
        "dynasty": "唐",
        "collection_info": null
    },
    {
        "title": "文宗皇帝挽词三首 三",
        "author": "姚合",
        "content": "龙归攀不得，髯在侍臣边。\n彻奠新阡起，登山吉从全。\n关河佳气散，夷夏哭声连。\n寂寞玄宫闭，朝昏千万年。",
        "dynasty": "唐",
        "collection_info": null
    },
    {
        "title": "庄恪太子挽词二首 一",
        "author": "姚合",
        "content": "晓漏启严城，宫臣缟素行。\n灵仪先卤簿，新谥在铭旌。\n云晦郊原色，风连霰雪声。\n凄凉望苑路，春草即应生。",
        "dynasty": "唐",
        "collection_info": null
    },
    {
        "title": "庄恪太子挽词二首 二",
        "author": "姚合",
        "content": "寒日春宫闭，玄堂渭水滨。\n华夷笺乍绝，凶吉礼空新。\n薤露歌连哭，泉扉夜作晨。\n吹笙今一去，千古在逡巡。",
        "dynasty": "唐",
        "collection_info": null
    },
    {
        "title": "哭费拾遗征君",
        "author": "姚合",
        "content": "服儒师道旨，粝食卧中林。\n谁识先生事，无身是本心。\n空山流水远，故国白云深。\n日夕谁来哭，唯应猨鸟吟。",
        "dynasty": "唐",
        "collection_info": null
    },
    {
        "title": "哭砚山孙道士",
        "author": "姚合",
        "content": "修短皆由命，暗怀师出尘。\n岂知修道者，难免不亡身。\n永秘黄庭诀，高悬漉酒巾。\n可怜白犬子，闲吠远行人。",
        "dynasty": "唐",
        "collection_info": null
    },
    {
        "title": "哭贾岛二首 一",
        "author": "姚合",
        "content": "白日西边没，沧波东去流。\n名虽千古在，身已一生休。\n岂料文章远，那知瑞草秋。\n曾闻有书剑，应是别人收。",
        "dynasty": "唐",
        "collection_info": null
    },
    {
        "title": "哭贾岛二首 二",
        "author": "姚合",
        "content": "杳杳黄泉下，嗟君向此行。\n有名传后世，无子过今生。\n新墓松三尺，空阶月二更。\n从今旧诗卷，人觅写应争。",
        "dynasty": "唐",
        "collection_info": null
    },
    {
        "title": "杨给事师皋哭亡爱姬英英窃闻诗人多赋因而继和",
        "author": "姚合",
        "content": "真珠为土玉为尘，未识遥闻鼻亦辛。\n天上还应收至宝，世间难得是佳人。\n朱丝自断虚银烛，红粉潜销冷绣裀。\n见说忘情唯有酒，夕阳对酒更伤神。",
        "dynasty": "唐",
        "collection_info": null
    },
    {
        "title": "喜览泾州卢侍御诗卷",
        "author": "姚合",
        "content": "新诗十九首，丽格出青冥。\n得处神应骇，成时力尽停。\n正愁闻更喜，沈醉见还醒。\n自是天才健，非关笔砚灵。",
        "dynasty": "唐",
        "collection_info": null
    },
    {
        "title": "喜览裴中丞诗卷",
        "author": "姚合",
        "content": "新诗盈道路，清韵似敲金。\n调格江山峻，功夫日月深。\n蜀笺方入写，越客始消吟。\n后辈难知处，朝朝枉用心。",
        "dynasty": "唐",
        "collection_info": null
    },
    {
        "title": "心怀霜",
        "author": "姚合",
        "content": "欲识为诗苦，秋霜若在心。\n神清方耿耿，气肃觉沈沈。\n皓素中方委，严凝得更深。\n依稀轻夕渚，髣髴在寒林。\n思劲凄孤韵，声酸激冷吟。\n还如饮冰士，励节望知音。",
        "dynasty": "唐",
        "collection_info": null
    },
    {
        "title": "听僧云端讲经",
        "author": "姚合",
        "content": "无生深旨诚难解，唯是师言得正真。\n远近迟斋来谛听，酒坊鱼市尽无人。",
        "dynasty": "唐",
        "collection_info": null
    },
    {
        "title": "腊日猎",
        "author": "姚合",
        "content": "健夫结束执旌旗，晓度长江自合围。\n野外狐狸搜得尽，天边鸿雁射来稀。\n苍鹰落日饥唯急，白马平川走似飞。\n蜡节畋游非为己，莫惊刺史夜深归。",
        "dynasty": "唐",
        "collection_info": null
    },
    {
        "title": "闻魏州破贼",
        "author": "姚合",
        "content": "生灵苏息到元和，上将功成自执戈。\n烟雾扫开尊北岳，蛟龙斩断净南河。\n旗迴海眼军容壮，兵合天心杀气多。\n从此四方无一事，朝朝雨露是恩波。",
        "dynasty": "唐",
        "collection_info": null
    },
    {
        "title": "下第",
        "author": "姚合",
        "content": "枉为乡里举，射鹄艺浑疎。\n归路羞人问，春城赁舍居。\n闭门辞杂客，开箧读生书。\n以此投知己，还因胜自余。",
        "dynasty": "唐",
        "collection_info": null
    },
    {
        "title": "得舍弟书",
        "author": "姚合",
        "content": "亲戚多离散，三年独在城。\n贫居深稳卧，晚学爱闲名。\n小弟有书至，异乡无地行。",
        "dynasty": "唐",
        "collection_info": null
    },
    {
        "title": "病僧",
        "author": "姚合",
        "content": "三年病不出，苔藓满藤鞋。\n倚壁看经坐，闻钟吃药斋。\n茶烟熏杀竹，檐雨滴穿阶。\n无暇频相访，秋风寂寞怀。",
        "dynasty": "唐",
        "collection_info": null
    },
    {
        "title": "成名后留别从兄",
        "author": "姚合",
        "content": "一辞山舍废躬耕，无事悠悠住帝城。\n为客衣裳多不稳，和人诗句固难精。\n几年秋赋唯知病，昨日春闱偶有名。\n却出关东悲復喜，归寻弟妹别仁兄。",
        "dynasty": "唐",
        "collection_info": null
    },
    {
        "title": "佛舍见胡子有嘲",
        "author": "姚合",
        "content": "明明復夜夜，胡子即成翁。\n唯是真知性，不来生灭中。",
        "dynasty": "唐",
        "collection_info": null
    },
    {
        "title": "白鼻騧",
        "author": "姚合",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "title": "崔少卿鹤",
        "author": "姚合",
        "content": "入门石径半高低，闲处无非是药畦。\n致得仙禽无去意，花间舞罢洞中栖。",
        "dynasty": "唐",
        "collection_info": null
    },
    {
        "title": "新昌里",
        "author": "姚合",
        "content": "旧客常乐坊，井泉浊而咸。\n新屋新昌里，井泉清而甘。\n僮仆惯苦饮，食美翻憎嫌。\n朝朝忍饥行，戚戚如难堪。\n中下无正性，所习便淫耽。\n一染不可变，甚于茜与蓝。\n近贫日益廉，近富日益贪。\n以此当自警，慎勿信邪谗。",
        "dynasty": "唐",
        "collection_info": null
    },
    {
        "title": "塞下曲",
        "author": "姚合",
        "content": "碛露黄云下，凝寒鼓不鸣。\n战须移死地，军讳杀降兵。\n印马秋遮虏，蒸沙夜筑城。\n旧乡归不得，都尉负功名。",
        "dynasty": "唐",
        "collection_info": null
    },
    {
        "title": "从军行",
        "author": "姚合",
        "content": "滥得进士名，才用苦不长。\n性癖艺亦独，十年作诗章。\n六义虽粗成，名字犹未扬。\n将军俯招引，遣脱儒衣裳。\n常恐虚受恩，不惯把刀鎗。\n又无远筹略，坐使虏灭亡。\n昨来发兵师，各各赴战场。\n顾我同老弱，不得随戎行。\n丈夫生世间，职分贵所当。\n从军不出门，岂异病在床。\n谁不恋其家，其家无风霜。\n鹰鹘念搏击，岂贵食满肠。",
        "dynasty": "唐",
        "collection_info": null
    },
    {
        "title": "杏园",
        "author": "姚合",
        "content": "江头数顷杏花开，车马争先尽此来。\n欲待无人连夜看，黄昏树树满尘埃。",
        "dynasty": "唐",
        "collection_info": null
    },
    {
        "title": "闲居",
        "author": "姚合",
        "content": "日日门长闭，隣家亦懒过。\n头风春饮苦，眼晕夜书多。\n幽鸟偏栖竹，凡人笑种莎。\n近来难得酒，无计奈愁何。",
        "dynasty": "唐",
        "collection_info": null
    },
    {
        "title": "句",
        "author": "姚合",
        "content": "天遥来鴈小，江阔去帆孤。\n南陌游人回首去，东林道者杖藜归。\n萄藤洞庭头，引叶漾盈摇。\n皎洁钩高挂，玲珑影落寮。\n阴烟压幽屋，蒙密梦冥苗。\n清秋青且翠，冬到冻都凋。",
        "dynasty": "唐",
        "collection_info": null
    },
    {
        "title": "留辞杭州姚合郎中",
        "author": "周贺",
        "content": "波涛千里隔，抱疾亦相寻。\n会宿逢高士，辞归值积霖。\n丛桑山店迥，孤烛海船深。\n尚有重来约，知无省阁心。",
        "dynasty": "唐",
        "collection_info": null
    },
    {
        "title": "酬吴之问见赠",
        "author": "周贺",
        "content": "已当鸣鴈夜，多事不同居。\n故疾离城晚，秋霖见月疎。\n趂风开静户，带叶卷残书。\n荡桨期南去，荒园久废锄。",
        "dynasty": "唐",
        "collection_info": null
    },
    {
        "title": "送分定归灵夏",
        "author": "周贺",
        "content": "南游多老病，见说讲经稀。\n塞寺几僧在，关城空自归。\n带河衰草断，映日旱沙飞。\n却到禅斋后，边军识衲衣。",
        "dynasty": "唐",
        "collection_info": null
    },
    {
        "title": "与崔弇话别",
        "author": "周贺",
        "content": "归思缘平泽，幽斋夜话迟。\n人寻冯翊去，草向建康衰。\n雨雪生中路，干戈阻后期。\n几年方见面，应是镊苍髭。",
        "dynasty": "唐",
        "collection_info": null
    },
    {
        "title": "题何氏池亭",
        "author": "周贺",
        "content": "信是虚闲地，亭高亦有苔。\n绕池逢石坐，穿竹引山回。\n果落纤萍散，龟行细草开。\n主人偏好事，终不厌频来。",
        "dynasty": "唐",
        "collection_info": null
    },
    {
        "title": "送表兄东南游",
        "author": "周贺",
        "content": "山水迭层层，吾兄涉又登。\n挂帆春背鴈，寻磬夜逢僧。\n雪溜悬衡岳，江云盖秣陵。\n评文永不忘，此说是中兴。",
        "dynasty": "唐",
        "collection_info": null
    },
    {
        "title": "送康绍归建业",
        "author": "周贺",
        "content": "南朝秋色满，君去意如何。\n帝业空城在，民田坏冢多。\n月圆台独上，栗绽寺频过。\n篱下西江阔，相思见白波。",
        "dynasty": "唐",
        "collection_info": null
    },
    {
        "title": "再过王辂原居纳凉",
        "author": "周贺",
        "content": "夏天多忆此，早晚得秋分。\n旧月来还见，新蝉坐忽闻。\n扇风调病叶，沟水隔残云。\n别有微凉处，从容不似君。",
        "dynasty": "唐",
        "collection_info": null
    },
    {
        "title": "送耿山人归湖南",
        "author": "周贺",
        "content": "南行随越僧，别业几池菱。\n两鬓已垂白，五湖归挂罾。\n夜涛鸣栅鏁，寒苇露船灯。\n去此应无事，却来知不能。",
        "dynasty": "唐",
        "collection_info": null
    },
    {
        "title": "送省己上人归太原",
        "author": "周贺",
        "content": "惜别听边漏，窗灯落烬重。\n寒僧迴绝塞，夕雪下穷冬。\n出定闻残角，休兵见坏锋。\n何年更来此，老却倚阶松。",
        "dynasty": "唐",
        "collection_info": null
    },
    {
        "title": "宿甄山南溪昼公院",
        "author": "周贺",
        "content": "从作两河客，别离经半年。\n却来峰顶宿，知废甄南禅。\n余雾沈斜月，孤灯照落泉。\n何当闲事尽，相伴老溪边。",
        "dynasty": "唐",
        "collection_info": null
    },
    {
        "title": "相次寻举客寄住人",
        "author": "周贺",
        "content": "停桡因旧识，白髮向波涛。\n以我往来倦，知君耕稼劳。\n渚田临舍尽，坂路出檐高。\n游者还南去，终期伴尔曹。",
        "dynasty": "唐",
        "collection_info": null
    },
    {
        "title": "出关寄贾岛",
        "author": "周贺",
        "content": "旧乡无子孙，谁共老青门。\n迢递早秋路，别离深夜村。\n伊流偕行客，岳响答啼猿。\n去后期招隐，何当復此言。",
        "dynasty": "唐",
        "collection_info": null
    },
    {
        "title": "暮冬长安旅舍",
        "author": "周贺",
        "content": "湖外谁相识，思归日日频。\n遍寻新住客，少见故乡人。\n失计空知命，劳生耻为身。\n惟看洞庭树，即是旧山春。",
        "dynasty": "唐",
        "collection_info": null
    },
    {
        "title": "赠胡僧",
        "author": "周贺",
        "content": "瘦形无血色，草履着行穿。\n闲话似持咒，不眠同坐禅。\n背经来汉地，袒膊过冬天。\n情性人难会，游方应信缘。",
        "dynasty": "唐",
        "collection_info": null
    },
    {
        "title": "赠李主簿",
        "author": "周贺",
        "content": "税时兼主印，每日得闲稀。\n对酒妨料吏，为官亦典衣。\n案迟吟坐待，宅近步行归。\n见说论诗道，应愁判是非。",
        "dynasty": "唐",
        "collection_info": null
    },
    {
        "title": "同朱庆余宿翊西上人房",
        "author": "周贺",
        "content": "溪僧还共谒，相与坐寒天。\n屋雪凌高烛，山茶称远泉。\n夜清更彻寺，空阔雁衝烟。\n莫怪多时话，重来又隔年。",
        "dynasty": "唐",
        "collection_info": null
    },
    {
        "title": "寄姚合郎中",
        "author": "周贺",
        "content": "转刺名山郡，连年别省曹。\n分题得客少，着价买书高。\n晚柳蝉和角，寒城烛照涛。\n鄱溪卧疾久，未获后乘骚。",
        "dynasty": "唐",
        "collection_info": null
    },
    {
        "title": "休粮僧",
        "author": "周贺",
        "content": "一斋难过日，况是更休粮。\n养力时行道，闻钟不上堂。\n惟留温药火，未写化金方。\n旧有山厨在，从僧请作房。",
        "dynasty": "唐",
        "collection_info": null
    },
    {
        "title": "怀西峰隐者",
        "author": "周贺",
        "content": "灌木藏岑色，天寒望即愁。\n高斋何日去，远瀑入城流。\n腊近溪书绝，灯残夜雪稠。\n迩来相忆处，枕上苦吟休。",
        "dynasty": "唐",
        "collection_info": null
    },
    {
        "title": "赠栢岩禅师",
        "author": "周贺",
        "content": "野寺绝依念，灵山会遍行。\n老来披衲重，病后读经生。\n乞食嫌村远，寻溪爱路平。\n多年栢岩住，不记栢岩名。",
        "dynasty": "唐",
        "collection_info": null
    },
    {
        "title": "旅怀",
        "author": "周贺",
        "content": "不觉月又尽，未归还到春。\n雪通庐岳梦，树匝草堂身。\n泽鴈和寒露，江槎带远薪。\n何年自此去，旧国復为隣。",
        "dynasty": "唐",
        "collection_info": null
    },
    {
        "title": "缑氏韦明府厅",
        "author": "周贺",
        "content": "贵邑清风满，谁同上宰心。\n杉松出郭外，雨电下嵩阴。\n度鴈方离垒，来僧始别岑。\n西池月纔迥，会接一宵吟。",
        "dynasty": "唐",
        "collection_info": null
    },
    {
        "title": "送朱庆余",
        "author": "周贺",
        "content": "野客行无定，全家在浦东。\n寄眠僧阁静，赠别橐金空。\n旧里千山隔，归舟百计同。\n药资如有分，相约老吴中。",
        "dynasty": "唐",
        "collection_info": null
    },
    {
        "title": "宿开元寺楼",
        "author": "周贺",
        "content": "西峰残日落，谁见寂寥心。\n孤枕客眠久，两廊僧话深。\n寒扉关雨气，风叶隐钟音。\n此爱东楼望，仍期别夜寻。",
        "dynasty": "唐",
        "collection_info": null
    },
    {
        "title": "送僧还南岳",
        "author": "周贺",
        "content": "辞僧下水栅，因梦岳钟声。\n远路独归寺，几时重到城。\n风高寒叶落，雨绝夜堂清。\n自说深居后，隣州亦不行。",
        "dynasty": "唐",
        "collection_info": null
    },
    {
        "title": "秋思",
        "author": "周贺",
        "content": "杨柳已秋思，楚田仍刈禾。\n归心病起切，败叶夜来多。\n细雨城蝉噪，残阳峤客过。\n旧山余业在，杳隔洞庭波。",
        "dynasty": "唐",
        "collection_info": null
    },
    {
        "title": "旅情",
        "author": "周贺",
        "content": "黄叶下阶频，徐徐起病身。\n残秋萤出尽，独夜鴈来新。\n别业去千里，旧乡空四隣。\n孤舟寻几度，又识岳阳人。",
        "dynasty": "唐",
        "collection_info": null
    },
    {
        "title": "送灵应禅师",
        "author": "周贺",
        "content": "寒天仍远去，离寺雪霏霏。\n古迹曾重到，生涯不暂归。\n坐禅山店暝，补衲夜灯微。\n巡礼何时住，相逢的是稀。",
        "dynasty": "唐",
        "collection_info": null
    },
    {
        "title": "送陆判官防秋",
        "author": "周贺",
        "content": "匹马无穷地，三年逐大军。\n筭程淮邑远，起帐夕阳曛。\n瀑浪行时漱，边笳语次闻。\n要传书札去，应到碛东云。",
        "dynasty": "唐",
        "collection_info": null
    },
    {
        "title": "山居秋思",
        "author": "周贺",
        "content": "一从云水住，曾不下西岑。\n落木孤猨在，秋庭积雾深。\n泉流通井脉，虫响出墙阴。\n夜静溪声彻，寒灯尚独吟。",
        "dynasty": "唐",
        "collection_info": null
    },
    {
        "title": "赠皎然上人",
        "author": "周贺",
        "content": "竹庭瓶水新，深称北窗人。\n讲罢见黄叶，诗成寻旧隣。\n锡阴迷坐石，池影露斋身。\n苦作南行约，劳生始问津。",
        "dynasty": "唐",
        "collection_info": null
    },
    {
        "title": "春日山居寄友人",
        "author": "周贺",
        "content": "春居无俗喧，时立涧前村。\n路远少来客，山深多过猨。\n带岩松色老，临水杏花繁。\n除忆文流外，何人更可言。",
        "dynasty": "唐",
        "collection_info": null
    },
    {
        "title": "留别南徐故人",
        "author": "周贺",
        "content": "三年蒙见待，此夕是前程。\n未断却来约，且伸临去情。\n潮[迴]滩鸟下，月上客船明。\n他日南徐道，缘君又重行。",
        "dynasty": "唐",
        "collection_info": null
    },
    {
        "title": "送僧归江南",
        "author": "周贺",
        "content": "洗足北林去，远途今已分。\n麻衣行岳色，竹杖带湘云。\n饥鼠缘危壁，寒狸出坏坟。\n前峰一声磬，此夕不同闻。",
        "dynasty": "唐",
        "collection_info": null
    },
    {
        "title": "早春越中留故人",
        "author": "周贺",
        "content": "此行经岁近，唯约半年迴。\n野渡人初过，前山云未开。\n鴈羣逢晓断，林色映川来。\n清夜芦中客，严家旧钓台。",
        "dynasty": "唐",
        "collection_info": null
    },
    {
        "title": "送友人",
        "author": "周贺",
        "content": "弹琴多去情，浮檝背潮行。\n人望丰壖宿，虫依蠹木鸣。\n樯烟离浦色，芦雨入船声。\n如疾登云路，凭君寄此生。",
        "dynasty": "唐",
        "collection_info": null
    },
    {
        "title": "春日重到王依村居",
        "author": "周贺",
        "content": "野烟居舍在，曾约此重过。\n久雨初招客，新田未种禾。\n夜虫鸣井浪，春鸟宿庭柯。\n莫为儿孙役，余生能几何。",
        "dynasty": "唐",
        "collection_info": null
    },
    {
        "title": "入静隐寺途中作",
        "author": "周贺",
        "content": "乱云迷远寺，入路认青松。\n鸟道缘巢影，僧鞋印雪踪。\n草烟连野烧，溪雾隔霜钟。\n更遇樵人问，犹言过数峰。",
        "dynasty": "唐",
        "collection_info": null
    },
    {
        "title": "送杨岳归巴陵",
        "author": "周贺",
        "content": "何处得乡信，告行当雨天。\n人离京口日，潮送岳阳船。\n孤鸟背林色，远帆开浦烟。\n悲君惟此别，不肯话迴年。",
        "dynasty": "唐",
        "collection_info": null
    },
    {
        "title": "赠朱庆余校书",
        "author": "周贺",
        "content": "风泉尽结冰，寒梦彻西陵。\n越信楚城得，远怀中夜兴。\n树停沙岛鹤，茶会石桥僧。\n寺阁连官舍，行吟过几层。",
        "dynasty": "唐",
        "collection_info": null
    },
    {
        "title": "逢播公",
        "author": "周贺",
        "content": "带病希相见，西城早晚来。\n衲衣风坏帛，香印雨霑灰。\n坐久钟声尽，谈余岳影迴。\n却思同宿夜，高枕说天台。",
        "dynasty": "唐",
        "collection_info": null
    },
    {
        "title": "寻北冈韩处士",
        "author": "周贺",
        "content": "相过值早凉，松帚扫山床。\n坐石泉痕黑，登城藓色黄。\n逆风沈寺磬，初日晒隣桑。\n几处逢僧说，期来宿北冈。",
        "dynasty": "唐",
        "collection_info": null
    },
    {
        "title": "哭闲霄上人",
        "author": "周贺",
        "content": "林径西风急，松枝讲钞余。\n冻髭亡夜剃，遗偈病时书。\n地燥焚身后，堂空着影初。\n弔来频落泪，曾忆到吾庐。",
        "dynasty": "唐",
        "collection_info": null
    },
    {
        "title": "城中秋作",
        "author": "周贺",
        "content": "已落关东叶，空悬浙右心。\n寒灯随故病，伏雨接秋霖。\n客话曾谁和，虫声少我吟。\n蒹葭半波水，夜夜宿边禽。",
        "dynasty": "唐",
        "collection_info": null
    },
    {
        "title": "玉芝观王道士",
        "author": "周贺",
        "content": "四面杉萝合，空堂画老仙。\n蠹根停雪水，曲角积茶烟。\n道至心机尽，宵晴瑟韵全。\n暂来还又去，未得坐经年。",
        "dynasty": "唐",
        "collection_info": null
    },
    {
        "title": "出关后寄贾岛",
        "author": "周贺",
        "content": "故国知何处，西风已度关。\n归人值落叶，远路入寒山。\n多难喜相识，久贫宁自闲。\n唯将往来信，遥慰别离颜。",
        "dynasty": "唐",
        "collection_info": null
    },
    {
        "title": "题昼公院",
        "author": "周贺",
        "content": "丛木开风径，过从白昼寒。\n舍深原草合，茶疾竹薪干。\n夕雨生眠兴，禅心少话端。\n频来觉无事，尽日坐相看。",
        "dynasty": "唐",
        "collection_info": null
    },
    {
        "title": "京口赠崔固",
        "author": "周贺",
        "content": "积雨晴时近，西风叶满泉。\n相逢嵩岳客，共听楚城蝉。\n宿馆横秋岛，归帆涨远田。\n别多还寂寞，不似剡中年。",
        "dynasty": "唐",
        "collection_info": null
    },
    {
        "title": "书实上人房",
        "author": "周贺",
        "content": "绝顶言无伴，长怀剃髮师。\n禅中灯落烬，讲次栢生枝。\n沙井泉澄疾，秋钟韵尽迟。\n里闾还受请，空有向南期。",
        "dynasty": "唐",
        "collection_info": null
    },
    {
        "title": "送张諲之睦州",
        "author": "周贺",
        "content": "遥忆新安旧，扁舟往復还。\n浅深看水石，来往逐云山。\n到县余花在，过门五柳闲。\n东征随子去，俱隐薜萝间。",
        "dynasty": "唐",
        "collection_info": null
    },
    {
        "title": "赠王道士",
        "author": "周贺",
        "content": "药力资苍鬓，应非旧日身。\n一为嵩岳客，几葬洛阳人。\n石缝瓢探水，云根斧斫薪。\n关西来往路，谁得水银银。",
        "dynasty": "唐",
        "collection_info": null
    },
    {
        "title": "冬日山居思乡",
        "author": "周贺",
        "content": "大野始严凝，云天晓色澄。\n树寒稀宿鸟，山迥少来僧。\n背日收窗雪，开炉释砚冰。\n忽然归故国，孤想寓西陵。",
        "dynasty": "唐",
        "collection_info": null
    },
    {
        "title": "如空上人移居大云寺",
        "author": "周贺",
        "content": "竹溪人请住，何日向中峰。\n瓦舍山情少，斋身疾色浓。\n夏高移坐次，菊浅露行踪。\n来往湓城下，三年两度逢。",
        "dynasty": "唐",
        "collection_info": null
    },
    {
        "title": "送幻羣法师",
        "author": "周贺",
        "content": "北京一别后，吴楚几听砧。\n住久白髮出，讲长枯叶深。\n香连隣舍像，磬彻远巢禽。\n寂默应关道，何人见此心。",
        "dynasty": "唐",
        "collection_info": null
    },
    {
        "title": "春喜友人至山舍",
        "author": "周贺",
        "content": "鸟鸣春日晓，喜见竹门开。\n路自高岩出，人骑大马来。\n折花林影断，移石洞阴迴。\n更欲留深语，重城暮色催。",
        "dynasty": "唐",
        "collection_info": null
    },
    {
        "title": "春日重至南徐旧居",
        "author": "周贺",
        "content": "绿水阴空院，春深喜再来。\n独眠从草长，留酒看花开。\n过雨远山出，向风孤鸟迴。\n忽思秋夕事，云物却悠哉。",
        "dynasty": "唐",
        "collection_info": null
    },
    {
        "title": "早秋过郭涯书堂",
        "author": "周贺",
        "content": "暑消冈舍清，闲语有余情。\n涧水生茶味，松风灭扇声。\n远分临海雨，静觉掩山城。\n此地秋吟苦，时来遶菊行。",
        "dynasty": "唐",
        "collection_info": null
    },
    {
        "title": "长安送人",
        "author": "周贺",
        "content": "上国多离别，年年渭水滨。\n空将未归意，说向欲行人。\n鴈度池塘月，山连井邑春。\n临岐惜分手，日暮一霑巾。",
        "dynasty": "唐",
        "collection_info": null
    },
    {
        "title": "寄宁海李明府",
        "author": "周贺",
        "content": "山县风光异，公门水石清。\n一官居外府，几载别东京。\n故疾梅天发，新诗雪夜成。\n家贫思减选，时静忆归耕。\n把疏寻书义，澄心得狱情。\n梦灵邀客解，劒古拣人呈。\n守月通宵坐，寻花迥路行。\n从来爱知道，何虑白髭生。",
        "dynasty": "唐",
        "collection_info": null
    },
    {
        "title": "投江州张郎中",
        "author": "周贺",
        "content": "要地无闲日，仍容冒谒频。\n借山年涉闰，寝郡月逾旬。\n驿径曾衝雪，方泉省涤尘。\n随行溪路细，接话草堂新。\n减药痊余癖，飞书苦问贫。\n噪蝉离宿壳，吟客寄秋身。\n炼句贻箱箧，悬图见蜀岷。\n使君匡岳近，终作社中人。",
        "dynasty": "唐",
        "collection_info": null
    },
    {
        "title": "晚题江馆",
        "author": "周贺",
        "content": "病寄曲江居带城，傍门孤柳一蝉鸣。\n澄波月上见鱼掷，晚径叶多闻犬行。\n越岛夜无侵阁色，寺钟凉有隔原声。\n故园尽卖休官去，潮水秋来空自平。",
        "dynasty": "唐",
        "collection_info": null
    },
    {
        "title": "秋晚归庐山留别道友",
        "author": "周贺",
        "content": "病起陵阳思翠微，秋风动后着行衣。\n月生石齿人同见，霜落木梢愁独归。\n已许衲僧修静社，便将樵叟对闲扉。\n不嫌旧隐相随去，庐岳临天好息机。",
        "dynasty": "唐",
        "collection_info": null
    },
    {
        "title": "同徐处士秋怀少室旧居",
        "author": "周贺",
        "content": "曾居少室黄河畔，秋梦长悬未得回。\n扶病半年离水石，思归一夜隔风雷。\n荒斋几遇僧眠后，晚菊频经鹿踏来。\n灯下此心谁共说，傍松幽径已多栽。",
        "dynasty": "唐",
        "collection_info": null
    },
    {
        "title": "赠神遘上人",
        "author": "周贺",
        "content": "草履蒲团山意存，坐看庭木长桐孙。\n行斋罢讲仍香气，布褐离床带雨痕。\n夏满寻医还出寺，晴来晒疏暂开门。\n道情淡薄闲愁尽，霜色何因入鬓根。",
        "dynasty": "唐",
        "collection_info": null
    },
    {
        "title": "赠道人",
        "author": "周贺",
        "content": "布褐高眠石窦春，迸泉多溅黑纱巾。\n摇头说易当朝客，落手围碁对俗人。\n自筭天年穷甲子，谁同雨夜守庚申。\n拟归太华何时去，他日相寻乞药银。",
        "dynasty": "唐",
        "collection_info": null
    },
    {
        "title": "赠厉玄侍御",
        "author": "周贺",
        "content": "山松径与瀑泉通，巾舃行吟想越中。\n塞鴈去经华顶末，乡僧来自海涛东。\n关分河汉秋钟绝，露滴狝猴夜岳空。\n抱疾因寻周柱史，杜陵寒叶落无穷。",
        "dynasty": "唐",
        "collection_info": null
    },
    {
        "title": "送韩评事",
        "author": "周贺",
        "content": "门枕平湖秋景好，水烟松色远相依。\n罢官余俸租田种，送客回舟载石归。\n离岸游鱼逢浪返，望巢寒鸟逆风飞。\n嵩阳旧隐多时别，闭目闲吟忆翠微。",
        "dynasty": "唐",
        "collection_info": null
    },
    {
        "title": "宿隐静寺上人",
        "author": "周贺",
        "content": "一宿五峰杯度寺，虚廊中夜磬声分。\n疎林未落上方月，深涧忽生平地云。\n幽鸟背泉栖静境，远人当烛想遗文。\n暂来此地歇劳足，望断故山沧海濆。",
        "dynasty": "唐",
        "collection_info": null
    },
    {
        "title": "寄新头陀",
        "author": "周贺",
        "content": "见说北京寻祖后，瓶盂自挈遶穷边。\n相逢竹坞晦暝夜，一别苕溪多少年。\n远洞省穿湖底过，断崖曾向壁中禅。\n青城不得师同住，坐想沧江忆浩然。",
        "dynasty": "唐",
        "collection_info": null
    },
    {
        "title": "湘汉旅怀翁杰",
        "author": "周贺",
        "content": "一宿空江听急流，仍同贾客坐归舟。\n远书来隔巴陵雨，衰鬓去经彭蠡秋。\n不拟为身谋旧业，终期断谷隐高丘。\n吾宗尚无憀者，中夜闲吟生旅愁。",
        "dynasty": "唐",
        "collection_info": null
    },
    {
        "title": "寄韩司兵",
        "author": "周贺",
        "content": "多病十年无旧识，沧州乱后只逢君。\n已知罢秩辞泷水，相劝移家近岳云。\n泗上旅帆侵迭浪，雪中归路踏荒坟。\n若为此别终期老，书札何因寄北军。",
        "dynasty": "唐",
        "collection_info": null
    },
    {
        "title": "寺居寄杨侍御",
        "author": "周贺",
        "content": "雨过北林空晚凉，院闲人去掩斜阳。\n十年多病度落叶，万里乱愁生夜床。\n终欲返耕甘性拙，久惭他事与身忙。\n还知谢客名先重，肯为诗篇问楚狂。",
        "dynasty": "唐",
        "collection_info": null
    },
    {
        "title": "上陕府姚中丞",
        "author": "周贺",
        "content": "此心长爱狎禽鱼，仍候登封独着书。\n领郡只嫌生药少，在官长恨与山疎。\n成家尽是经纶后，得句应多谏诤余。\n见说养真求退静，溪南泉石许同居。",
        "dynasty": "唐",
        "collection_info": null
    },
    {
        "title": "赠僧",
        "author": "周贺",
        "content": "藩府十年为律业，南朝本寺往来新。\n辞归几别深山客，赴请多从远处人。\n松吹入堂资讲力，野蔬供饭爽禅身。\n他年更息登坛计，应与云泉作四邻。",
        "dynasty": "唐",
        "collection_info": null
    },
    {
        "title": "送石协律归吴",
        "author": "周贺",
        "content": "僧窗梦后忆归耕，水涉应多半月程。\n幕府罢来无药价，纱巾带去有山情。\n夜随净渚离蛩语，早过寒潮背井行。\n已让辟书称抱疾，沧洲便许白髭生。",
        "dynasty": "唐",
        "collection_info": null
    },
    {
        "title": "寄金陵僧",
        "author": "周贺",
        "content": "水石致身闲自得，平云竹阁少炎蒸。\n斋床几减供禽食，禅径寒通照像灯。\n觅句当秋山落叶，临书近腊砚生冰。\n行登总到诸山寺，坐听蝉声满四棱。",
        "dynasty": "唐",
        "collection_info": null
    },
    {
        "title": "送忍禅师归庐岳",
        "author": "周贺",
        "content": "浪匝湓城岳壁青，白头僧去扫禅扃。\n龛灯度雪补残衲，山日上轩看旧经。\n泉水带冰寒溜涩，薜萝新雨曙烟腥。\n已知身事非吾道，甘卧荒斋竹满庭。",
        "dynasty": "唐",
        "collection_info": null
    },
    {
        "title": "赠姚合郎中",
        "author": "周贺",
        "content": "望重来为守土臣，清高还似武功贫。\n道从会解唯求静，时造玄微不趁新。\n玉帛已知难挠思，云泉终是得闲身。\n两衙向后长无事，门馆多逢请益人。",
        "dynasty": "唐",
        "collection_info": null
    },
    {
        "title": "宿李主簿",
        "author": "周贺",
        "content": "独树倚亭新月入，城墙四面鏁山多。\n去年今夜还来此，坐见西风褭鹊窠。",
        "dynasty": "唐",
        "collection_info": null
    },
    {
        "title": "寄潘纬",
        "author": "周贺",
        "content": "杨柳垂丝与地连，归来一醉向溪边。\n相逢头白莫惆怅，世上无人长少年。",
        "dynasty": "唐",
        "collection_info": null
    },
    {
        "title": "浔阳与孙郎中宴迴",
        "author": "周贺",
        "content": "别酒已酣春漏前，他人扶上北归船。\n浔阳渡口月未上，渔火照江仍独眠。",
        "dynasty": "唐",
        "collection_info": null
    },
    {
        "title": "送宗禅师",
        "author": "周贺",
        "content": "衡阳到却十三春，行脚同来有几人。\n老大又思归岳裏，当时来漆祖师身。",
        "dynasty": "唐",
        "collection_info": null
    },
    {
        "title": "送僧",
        "author": "周贺",
        "content": "草履初登南客船，铜瓶犹贮北山泉。\n衡阳旧寺秋归去，门鏁寒潭几树蝉。",
        "dynasty": "唐",
        "collection_info": null
    },
    {
        "title": "送蜀僧",
        "author": "周贺",
        "content": "万里独行无弟子，惟赍筇竹与檀龛。\n看经更向吴中老，应是山川似劒南。",
        "dynasty": "唐",
        "collection_info": null
    },
    {
        "title": "过僧竹院",
        "author": "周贺",
        "content": "一生爱竹自未有，每到此房归不能。\n高人留宿话禅后，寂寞雨堂空夜灯。",
        "dynasty": "唐",
        "collection_info": null
    },
    {
        "title": "忆浔阳旧居兼感长孙郎中",
        "author": "周贺",
        "content": "浔阳却到是何日，此地今无旧使君。\n长忆穷冬宿庐岳，瀑泉冰折共僧闻。",
        "dynasty": "唐",
        "collection_info": null
    },
    {
        "title": "送郭秀才归金陵",
        "author": "周贺",
        "content": "夏后客堂黄叶多，又怀家国起悲歌。\n酒前欲别语难尽，云际相思心若何。\n鸟下独山秋寺磬，人随大舸晚江波。\n南徐旧业几时到，门掩残阳积翠萝。",
        "dynasty": "唐",
        "collection_info": null
    },
    {
        "title": "宿李枢书斋",
        "author": "周贺",
        "content": "小斋经暮雨，四面绝纤埃。\n眠客闻风觉，飞虫入烛来。\n夜凉书读遍，月正户全开。\n住远稀相见，留连宿始迴。",
        "dynasty": "唐",
        "collection_info": null
    },
    {
        "title": "杪秋登江楼",
        "author": "周贺",
        "content": "平楚起寒色，长沙犹未还。\n世情何处淡，湘水向人闲。\n空翠隐高鸟，夕阳归远山。\n孤云万余里，惆怅洞庭间。",
        "dynasty": "唐",
        "collection_info": null
    },
    {
        "title": "秋宿洞庭",
        "author": "周贺",
        "content": "洞庭初叶下，旅客不胜愁。\n明月天涯夜，青山江上秋。\n一官成白首，万里寄沧洲。\n只被浮名繫，宁无媿海鸥。",
        "dynasty": "唐",
        "collection_info": null
    },
    {
        "title": "重阳",
        "author": "周贺",
        "content": "云木疎黄秋满川，茱萸风裏一樽前。\n几回为客逢佳节，曾见何人再少年。\n霜报征衣冷针指，鴈惊幽隐泣云泉。\n古来醉乐皆难得，留取穷通委上天。",
        "dynasty": "唐",
        "collection_info": null
    },
    {
        "title": "送李亿东归",
        "author": "周贺",
        "content": "黄山远隔秦树，紫禁斜通渭城。\n别路青青柳发，前溪漠漠花生。\n和风澹荡归客，落日殷勤早莺。\n灞上金樽未饮，讌歌已有余声。",
        "dynasty": "唐",
        "collection_info": null
    },
    {
        "title": "泊灵溪馆",
        "author": "郑巢",
        "content": "孤吟疎雨绝，荒馆乱峰前。\n晓鹭栖危石，秋萍满败船。\n溜从华顶落，树与赤城连。\n已有求闲意，相期在暮年。",
        "dynasty": "唐",
        "collection_info": null
    },
    {
        "title": "瀑布寺贞上人院",
        "author": "郑巢",
        "content": "林疎多暮蝉，师去宿山烟。\n古壁灯熏画，秋琴雨润弦。\n竹间窥远鹤，岩上取寒泉。\n西岳沙房在，归期更几年。",
        "dynasty": "唐",
        "collection_info": null
    },
    {
        "title": "寄贞法师",
        "author": "郑巢",
        "content": "巡礼知难尽，幽人见亦稀。\n几年潭上过，何待雪中归。\n远瀑穿经室，寒螀发定衣。\n无因寻道者，独坐对松扉。",
        "dynasty": "唐",
        "collection_info": null
    },
    {
        "title": "送灵溪李侍郎",
        "author": "郑巢",
        "content": "貂裘离阙下，初佐汉元勋。\n河偃流澌迭，沙晴远树分。\n牛羊下暮霭，鼓角调寒云。\n中夕萧关宿，边声不可闻。",
        "dynasty": "唐",
        "collection_info": null
    },
    {
        "title": "送姚郎中罢郡游越",
        "author": "郑巢",
        "content": "逍遥方罢郡，高兴接东瓯。\n几处行杉径，何时宿石楼。\n湘声穿古窦，华影在空舟。\n惆怅云门路，无因得从游。",
        "dynasty": "唐",
        "collection_info": null
    },
    {
        "title": "送魏校书赴夏口从事",
        "author": "郑巢",
        "content": "西风吹远蝉，驿路在云边。\n独梦诸山外，高谈大斾前。\n夜灯分楚塞，秋角满湘船。\n郡邑多岩窦，何方便学仙。",
        "dynasty": "唐",
        "collection_info": null
    },
    {
        "title": "送衡州薛从事",
        "author": "郑巢",
        "content": "吟去望双旌，沧洲晚气清。\n遥分高岳色，乱出远蝉声。\n楚霁云连寺，湘寒浪浸城。\n孤猨不可听，一听白髭生。",
        "dynasty": "唐",
        "collection_info": null
    },
    {
        "title": "送边使",
        "author": "郑巢",
        "content": "关河度几重，边色上离容。\n灞水方为别，沙场又入冬。\n曙鵰迴大旆，夕雪没前峰。\n汉使多长策，须令远国从。",
        "dynasty": "唐",
        "collection_info": null
    },
    {
        "title": "送人赴举",
        "author": "郑巢",
        "content": "篇章动玉京，坠叶满前程。\n旧国与僧别，秋江罢钓行。\n马过隋代寺，樯出楚山城。\n应近嵩阳宿，潜闻瀑布声。",
        "dynasty": "唐",
        "collection_info": null
    },
    {
        "title": "送袁肇归山阴",
        "author": "郑巢",
        "content": "论文意有违，寒雨洒行衣。\n南渡久谁语，后吟今独归。\n河帆因树落，沙鸟背潮飞。\n若值云门侣，多因宿翠微。",
        "dynasty": "唐",
        "collection_info": null
    },
    {
        "title": "送李式",
        "author": "郑巢",
        "content": "潇湘路杳然，清兴起秋前。\n去寺多随磬，看山半在船。\n绿云天外鹤，红树雨中蝉。\n莫使游华顶，逍遥更过年。",
        "dynasty": "唐",
        "collection_info": null
    },
    {
        "title": "送韦弇",
        "author": "郑巢",
        "content": "挂席曙钟初，家山半在吴。\n艣声过远寺，江色润秋芜。\n陂鹤巢城木，边鸿宿岸芦。\n知君当永夜，独钓五湖隅。",
        "dynasty": "唐",
        "collection_info": null
    },
    {
        "title": "送人南游",
        "author": "郑巢",
        "content": "南京路悄然，欹石漱流泉。\n远寺寒云外，扬帆暑雨前。\n鴈行迴晓岫，蜃色上湖田。\n更想清吟处，多同隐者眠。",
        "dynasty": "唐",
        "collection_info": null
    },
    {
        "title": "送省空上人归南岳",
        "author": "郑巢",
        "content": "又归衡岳寺，旧院树冥冥。\n坐石逢寒衲，寻龛补坏经。\n峤云笼曙磬，潭草落秋萍。\n谁伴高牕宿，禅衣挂桂馨。",
        "dynasty": "唐",
        "collection_info": null
    },
    {
        "title": "送象上人还山中",
        "author": "郑巢",
        "content": "竹锡与袈裟，灵山笑暗霞。\n泉痕生净藓，烧力落寒花。\n高户闲听雪，空窗静捣茶。\n终期宿华顶，须会说三巴。",
        "dynasty": "唐",
        "collection_info": null
    },
    {
        "title": "送僧归富春",
        "author": "郑巢",
        "content": "忆过僧禅处，遥山抱竹门。\n古房关藓色，秋径扫潮痕。\n石净闻泉落，沙寒见鹤翻。\n终当从此望，更与道人言。",
        "dynasty": "唐",
        "collection_info": null
    },
    {
        "title": "送琇上人",
        "author": "郑巢",
        "content": "古殿焚香外，清羸坐石棱。\n茶烟开瓦雪，鹤迹上潭冰。\n孤磬侵云动，灵山隔水登。\n白云归意远，旧寺在庐陵。",
        "dynasty": "唐",
        "collection_info": null
    },
    {
        "title": "哭虚海上人",
        "author": "郑巢",
        "content": "一化西风外，禅流稍稍分。\n买碑行暮雨，斲石葬寒云。\n静户关松色，荒斋聚鸟羣。\n朗吟声不倦，高传有遗文。",
        "dynasty": "唐",
        "collection_info": null
    },
    {
        "title": "和姚郎中题凝公院",
        "author": "郑巢",
        "content": "后房寒竹连，白昼坐冥然。\n片衲何山至，空堂几夜禅。\n叶侵经上字，冰结砚中泉。\n雪夕谁同话，悬灯古像前。",
        "dynasty": "唐",
        "collection_info": null
    },
    {
        "title": "赠丘先生",
        "author": "郑巢",
        "content": "云泉心不爽，垂日坐柴关。\n砚取檐前雨，图开异国山。\n原僧招过宿，沙鸟伴长闲。\n地与中峰近，残阳独不还。",
        "dynasty": "唐",
        "collection_info": null
    },
    {
        "title": "赠蛮僧",
        "author": "郑巢",
        "content": "南海何年过，中林一磬微。\n病逢秋雨发，心逐暮潮归。\n久卧前山寺，犹逢故国衣。\n近来慵步履，石藓满柴扉。",
        "dynasty": "唐",
        "collection_info": null
    },
    {
        "title": "秋思",
        "author": "郑巢",
        "content": "寒蛩鸣不定，郭外水云幽。\n南浦鴈来日，北窗人卧秋。\n病身多在远，生计少于愁。\n薄暮西风急，清碪响未休。",
        "dynasty": "唐",
        "collection_info": null
    },
    {
        "title": "楚城秋夕",
        "author": "郑巢",
        "content": "故苑多愁夕，西风木叶黄。\n寒江浸雾月，晓角满城霜。\n弟侄来书少，关河去路长。\n几时停桂檝，故国隔潇湘。",
        "dynasty": "唐",
        "collection_info": null
    },
    {
        "title": "秋日陪姚郎中登郡中南亭",
        "author": "郑巢",
        "content": "云水生寒色，高亭发远心。\n鴈来疎角韵，槐落减秋阴。\n隔石尝茶坐，当山抱瑟吟。\n谁知潇洒意，不似有朝簪。",
        "dynasty": "唐",
        "collection_info": null
    },
    {
        "title": "宿天竺寺",
        "author": "郑巢",
        "content": "暮过潭上寺，独宿白云间。\n钟磬遥连树，星河半隔山。\n石中泉暗落，松外户初关。\n却忆终南裏，前秋此夕还。",
        "dynasty": "唐",
        "collection_info": null
    },
    {
        "title": "陈氏园林",
        "author": "郑巢",
        "content": "当门三四峰，高兴几人同。\n寻鹤新泉外，留僧古木中。\n蝉鸣槐叶雨，鱼散芰荷风。\n多喜陪幽赏，清吟绕石丛。",
        "dynasty": "唐",
        "collection_info": null
    },
    {
        "title": "题崔中丞北斋",
        "author": "郑巢",
        "content": "湖近草侵庭，秋来道兴生。\n寒潮添井味，远漏带松声。\n放卷听泉坐，寻僧踏雪行。\n何年各无事，高论宿青城。",
        "dynasty": "唐",
        "collection_info": null
    },
    {
        "title": "题崔行先石室别墅",
        "author": "郑巢",
        "content": "山空水绕篱，几日此栖迟。\n采菊频秋醉，留僧拟夜棊。\n桂阴生野菌，石缝结寒澌。\n更喜连幽洞，唯君与我知。",
        "dynasty": "唐",
        "collection_info": null
    },
    {
        "title": "题灵隐寺皖公院",
        "author": "郑巢",
        "content": "山寒叶满衣，孤鹤偶清羸。\n已在云房老，休为内殿期。\n岚昏声磬早，菓熟唤猨迟。\n未得终高论，明朝更别离。",
        "dynasty": "唐",
        "collection_info": null
    },
    {
        "title": "题寺壁二首 一",
        "author": "吕羣",
        "content": "路行三蜀尽，身及一阳生。\n赖有残灯火，相依坐到明。",
        "dynasty": "唐",
        "collection_info": null
    },
    {
        "title": "题寺壁二首 二",
        "author": "吕羣",
        "content": "社后辞巢燕，霜前别蔕蓬。\n愿为蝴蝶梦，飞去觅关中。",
        "dynasty": "唐",
        "collection_info": null
    },
    {
        "title": "黄蜀葵",
        "author": "崔涯",
        "content": "野栏秋景晚，疎散两三枝。\n嫩碧浅轻态，幽香闲澹姿。\n露倾金盏小，风引道冠欹。\n独立悄无语，清愁人讵知。",
        "dynasty": "唐",
        "collection_info": null
    },
    {
        "title": "咏春风",
        "author": "崔涯",
        "content": "动地经天物不伤，高情逸韵住何方。\n扶持燕雀连天去，断送杨花尽日狂。\n遶桂月明过万户，弄帆晴晚渡三湘。\n孤云虽是无心物，借便吹教到帝乡。",
        "dynasty": "唐",
        "collection_info": null
    },
    {
        "title": "竹",
        "author": "崔涯",
        "content": "领得溪风不放迴，傍窗缘砌遍庭栽。\n须招野客为邻住，看引山禽入郭来。\n幽院独惊秋气早，小门深向绿阴开。\n谁怜翠色兼寒影，静落茶瓯与酒杯。",
        "dynasty": "唐",
        "collection_info": null
    },
    {
        "title": "侠士诗",
        "author": "崔涯",
        "content": "太行岭上二尺雪，崔涯袖中三尺铁。\n一朝若遇有心人，出门便与妻儿别。",
        "dynasty": "唐",
        "collection_info": null
    },
    {
        "title": "别妻",
        "author": "崔涯",
        "content": "陇上泉流陇下分，断肠呜咽不堪闻。\n嫦娥一入月中去，巫峡千秋空白云。",
        "dynasty": "唐",
        "collection_info": null
    },
    {
        "title": "杂嘲二首 一",
        "author": "崔涯",
        "content": "二年不到宋家东，阿母深居僻巷中。\n含泪向人羞不语，琵琶弦断倚屏风。",
        "dynasty": "唐",
        "collection_info": null
    },
    {
        "title": "杂嘲二首 二",
        "author": "崔涯",
        "content": "日暮迎来香閤中，百年心事一宵同。\n寒鸡鼓翼纱窗外，已觉恩情逐晓风。",
        "dynasty": "唐",
        "collection_info": null
    },
    {
        "title": "悼妓",
        "author": "崔涯",
        "content": "赤板桥西小竹篱，槿花还似去年时。\n淡黄衫子浑无色，肠断丁香画雀儿。",
        "dynasty": "唐",
        "collection_info": null
    },
    {
        "title": "自苏州至望亭驿有作",
        "author": "郭良骥",
        "content": "南浦菰蒲遶白苹，东吴黎庶逐黄巾。\n野棠自发空流水，江燕初归不见人。\n远岫依依如送客，平田渺渺独伤春。\n那堪迴首长洲苑，烽火年年报虏尘。",
        "dynasty": "唐",
        "collection_info": null
    },
    {
        "title": "邺中行",
        "author": "郭良骥",
        "content": "年去年来秋更春，魏家园庙已成尘。\n只今惟有西陵在，无復当时歌舞人。",
        "dynasty": "唐",
        "collection_info": null
    },
    {
        "title": "公无渡河",
        "author": "王叡",
        "content": "浊波洋洋兮凝晓雾，公无渡河兮公竟渡。\n风号水激兮呼不闻，提壶看入兮中流去。\n浪摆衣裳兮随步没，沈尸深入兮蛟螭窟。\n蛟螭尽醉兮君血干，推出黄沙兮泛君骨。\n当时君死妾何适，遂就波涛合魂魄。\n愿持精卫衔石心，穷取河源塞泉脉。",
        "dynasty": "唐",
        "collection_info": null
    },
    {
        "title": "松",
        "author": "王叡",
        "content": "寒松耸拔倚苍岑，绿叶扶疎自结阴。\n丁固梦时还有意，秦王封日岂无心。\n常将正节栖孤鹤，不遣高枝宿众禽。\n好是特凋羣木后，护霜凌雪翠踰深。",
        "dynasty": "唐",
        "collection_info": null
    },
    {
        "title": "竹",
        "author": "王叡",
        "content": "庭竹森疎玉质寒，色包葱碧尽琅玕。\n翠筠不乐湘娥泪，斑箨堪裁汉主冠。\n成韵含风已萧瑟，媚涟凝渌更檀栾。\n此君引凤为龙日，耸节稍云直上看。",
        "dynasty": "唐",
        "collection_info": null
    },
    {
        "title": "解昭君怨",
        "author": "王叡",
        "content": "莫怨工人丑画身，莫嫌明主遣和亲。\n当时若不嫁胡虏，秖是宫中一舞人。",
        "dynasty": "唐",
        "collection_info": null
    },
    {
        "title": "祠渔山神女歌二首 一",
        "author": "王叡",
        "content": "蓪草头花椰叶裙，蒲葵树下舞蛮云。\n引领望江遥滴酒，白苹风起水生文。",
        "dynasty": "唐",
        "collection_info": null
    },
    {
        "title": "祠渔山神女歌二首 二",
        "author": "王叡",
        "content": "枨枨山响荅琵琶，酒湿青莎肉饲鸦。\n树叶无声神去后，纸钱灰出木绵花。",
        "dynasty": "唐",
        "collection_info": null
    },
    {
        "title": "牡丹",
        "author": "王叡",
        "content": "牡丹妖艳乱人心，一国如狂不惜金。\n曷若东园桃与李，果成无语自成阴。",
        "dynasty": "唐",
        "collection_info": null
    },
    {
        "title": "秋",
        "author": "王叡",
        "content": "蝉噪古槐疏叶下，树衔斜日映孤城。\n欲知潘鬓愁多少，一夜新添白数茎。",
        "dynasty": "唐",
        "collection_info": null
    },
    {
        "title": "燕",
        "author": "王叡",
        "content": "海燕双飞意若何，曲梁呕嘎语声多。\n茅檐不必嫌卑陋，犹胜吴宫爇尔窠。",
        "dynasty": "唐",
        "collection_info": null
    },
    {
        "title": "白云向空尽",
        "author": "焦郁",
        "content": "白云昇远岫，摇曳入晴空。\n乘化随舒卷，无心任始终。\n欲销仍带日，将断更因风。\n势薄飞难定，天高色易穷。\n影收元气表，光灭太虚中。\n傥若从龙去，还施济物功。",
        "dynasty": "唐",
        "collection_info": null
    },
    {
        "title": "春雪 一",
        "author": "焦郁",
        "content": "散漫天涯色，乘春四望平。\n不分残照影，何处断鸿声。\n缭绕先经塞，霏微近过城。\n因风低未敛，带雨重还轻。\n干吕知时泰，如膏候岁成。\n小儒同品物，无以荅皇明。",
        "dynasty": "唐",
        "collection_info": null
    },
    {
        "title": "春雪 二",
        "author": "焦郁",
        "content": "春雪空蒙帘外斜，霏微半入野人家。\n长天远树山山白，不辨梅花与柳花。",
        "dynasty": "唐",
        "collection_info": null
    },
    {
        "title": "赠去婢",
        "author": "崔郊",
        "content": "公子王孙逐后尘，绿珠垂泪滴罗巾。\n侯门一入深如海，从此萧郎是路人。",
        "dynasty": "唐",
        "collection_info": null
    },
    {
        "title": "江西投谒所知为典客所阻因赋",
        "author": "刘鲁风",
        "content": "万卷书生刘鲁风，烟波万里谒文翁。\n无钱岂与韩知客，名纸毛生不肯通。",
        "dynasty": "唐",
        "collection_info": null
    },
    {
        "title": "玉清行",
        "author": "柳泌",
        "content": "遥遥寒冬时，萧萧蹑太无。\n仰望蘂宫殿，横天临不虚。\n下看白日流，上造真皇居。\n西牖日门开，南衢星宿疎。\n王母来瑶池，庆云拥琼轝。\n嵬峩丹凤冠，摇曳紫霞裾。\n照彻圣姿严，飘飖神步徐。\n仙郎执玉节，侍女捧金书。\n灵香散彩烟，北阙路軿阗。\n龙马行无迹，歌钟声沸天。\n驭风升宝坐，郁景晏华筵。\n妙奏三春曲，高罗万古仙。\n七珍飞满坐，九液酌如泉。\n灵佩垂轩下，旗旛列帐前。\n狮麟威赫赫，鸾凤影翩翩。\n顾盼乃须臾，已是数千年。",
        "dynasty": "唐",
        "collection_info": null
    },
    {
        "title": "琼台",
        "author": "柳泌",
        "content": "崖壁盘空天路回，白云行尽见琼台。\n洞门黯黯阴云闭，金阙曈曈日殿开。",
        "dynasty": "唐",
        "collection_info": null
    },
    {
        "title": "操莲曲",
        "author": "何希尧",
        "content": "锦莲浮处水粼粼，风外香生袜底尘。\n荷叶荷裙相映色，闻歌不见采莲人。",
        "dynasty": "唐",
        "collection_info": null
    },
    {
        "title": "一枝花",
        "author": "何希尧",
        "content": "几树晴葩映水开，乱红狼籍点苍苔。\n东风留得残枝在，为惜余芳独看来。",
        "dynasty": "唐",
        "collection_info": null
    },
    {
        "title": "柳枝词",
        "author": "何希尧",
        "content": "大堤杨柳雨沈沈，万缕千条惹恨深。\n飞絮满天人去远，东风无力繫春心。",
        "dynasty": "唐",
        "collection_info": null
    },
    {
        "title": "海棠",
        "author": "何希尧",
        "content": "着雨胭脂点点消，半开时节最妖娆。\n谁家更有黄金屋，深锁东风贮阿娇。",
        "dynasty": "唐",
        "collection_info": null
    },
    {
        "title": "遗临平监吏",
        "author": "朱冲和",
        "content": "三千里外布干戈，果得鲸鲵入网罗。\n今日宝刀无杀气，只缘君处受恩多。",
        "dynasty": "唐",
        "collection_info": null
    },
    {
        "title": "荻塘西庄赠房元垂",
        "author": "张光朝",
        "content": "门在荻塘西，塘高何联联。\n往昔分地利，远近无闲田。\n水国信污下，霖霪即成川。\n苗稼尽湮没，兹乡独丰年。\n家肥待亲懿，人乐思管弦。\n日晏始能起，盥漱看厨烟。\n酝酒寒正熟，养鱼长食鲜。\n黄昏钟未鸣，偃息早已眠。\n何意久城市，寂寥丘中缘。\n俯仰在颜色，区区人事间。\n忆昔炎汉时，乃知绮季贤。\n静默不能仕，养老终南山。",
        "dynasty": "唐",
        "collection_info": null
    },
    {
        "title": "天门街西观荣王聘妃",
        "author": "张光朝",
        "content": "仙媛来朱邸，名山出紫微。\n三周初展义，百两遂言归。\n郑国通梁苑，天津接帝畿。\n桥成乌鹊助，盖转凤皇飞。\n霜仗迎秋色，星缸满夜辉。\n从兹盘石固，应为得贤妃。",
        "dynasty": "唐",
        "collection_info": null
    },
    {
        "title": "天门街西观荣王聘妃",
        "author": "梁铉",
        "content": "帝子乘龙夜，三星照户前。\n两行宫火出，十里道铺筵。\n罗绮明中识，箫韶暗裏传。\n灯攒九华扇，帐撒五铢钱。\n交颈文鸳合，和鸣彩凤连。\n欲知来日美，双拜紫微天。",
        "dynasty": "唐",
        "collection_info": null
    },
    {
        "title": "上浙东元相",
        "author": "章孝标",
        "content": "婺女星边喜气频，越王台上坐诗人。\n雪晴山水勾留客，风暖旌旗计会春。\n黎庶已同猗顿富，烟花却为相公贫。\n何言禹迹无人继，万顷湖田又斩新。",
        "dynasty": "唐",
        "collection_info": null
    },
    {
        "title": "赠茅山高拾遗蔓",
        "author": "章孝标",
        "content": "人皆贪禄利，白首更营营。\n若见无为理，兼忘不朽名。\n幽禽窥饭下，好药入篱生。\n梦觉幽泉滴，应疑禁漏声。",
        "dynasty": "唐",
        "collection_info": null
    },
    {
        "title": "次韵和光禄钱卿二首 一",
        "author": "章孝标",
        "content": "大隐严城内，闲门向水开。\n扇风知暑退，树影觉秋来。\n望远云生海，行稀砌长苔。\n废兴今古事，何必叹池灰。",
        "dynasty": "唐",
        "collection_info": null
    },
    {
        "title": "次韵和光禄钱卿二首 二",
        "author": "章孝标",
        "content": "闲论忧王室，愁眉仗酒开。\n方嗟三覆役，又喜四愁来。\n晨起萤穿竹，晡餐鸟下苔。\n同期阳月至，灵室祝葭灰。",
        "dynasty": "唐",
        "collection_info": null
    },
    {
        "title": "赠庐山钱卿",
        "author": "章孝标",
        "content": "象魏抽簪早，匡庐筑室牢。\n宦情归去薄，天爵隐来高。\n箧有新征诏，囊余旧缊袍。\n何如舍麋鹿，明主仰风骚。",
        "dynasty": "唐",
        "collection_info": null
    },
    {
        "title": "山中送进士刘蟾赴举",
        "author": "章孝标",
        "content": "去住迹虽异，爱憎情不同。\n因君向帝里，使我厌山中。\n故友多朝客，新文尽国风。\n艺精心更苦，何患不成功。",
        "dynasty": "唐",
        "collection_info": null
    },
    {
        "title": "送进士陈峣往睦州谒冯郎中",
        "author": "章孝标",
        "content": "孤帆几日程，投刺水边城。\n倚棹逢春老，登筵见月生。\n饮酣杯有浪，棋散漏无声。\n太守怜才者，从容礼不轻。",
        "dynasty": "唐",
        "collection_info": null
    },
    {
        "title": "丰城劒池即事",
        "author": "章孝标",
        "content": "神物不復见，小池空在兹。\n因嫌衝斗夜，未是偃戈时。\n岸古鱼藏穴，蒲凋翠立危。\n吾皇别有劒，何必铸金为。",
        "dynasty": "唐",
        "collection_info": null
    },
    {
        "title": "咏弓",
        "author": "章孝标",
        "content": "较量武艺论勋庸，曾发将军箭落鸿。\n握内从夸弯似月，眼前还怕撇来风。\n只知击起穿雕镞，不解容和射鹄功。\n得病自从杯裏后，至今形状怕相逢。",
        "dynasty": "唐",
        "collection_info": null
    },
    {
        "title": "送无相禅师入关",
        "author": "章孝标",
        "content": "九衢车马尘，不染了空人。\n蹔舍中峰雪，应看内殿春。\n斋心无外事，定力见前身。\n圣主方崇教，深宜谒紫宸。",
        "dynasty": "唐",
        "collection_info": null
    },
    {
        "title": "赠匡山道者",
        "author": "章孝标",
        "content": "尝闻一粒功，足以反衰容。\n方寸如不达，此生安可逢。\n寄书时态尽，忆语道情浓。\n争得携巾履，同归鸟外峯。",
        "dynasty": "唐",
        "collection_info": null
    },
    {
        "title": "道者与金丹开合已失因为二首再有投掷 一",
        "author": "章孝标",
        "content": "木钻钻盘石，辛勤四十年。\n一朝纔见物，五色互呈妍。\n七魄憎阳盛，三彭恶命延。\n被他迷失却，叹息只澘然。",
        "dynasty": "唐",
        "collection_info": null
    },
    {
        "title": "道者与金丹开合已失因为二首再有投掷 二",
        "author": "章孝标",
        "content": "阴阳曾作炭，造化亦分功。\n减自青囊裏，收安玉合中。\n凡材难度世，神物自归空。\n惆怅流年速，看成白首翁。",
        "dynasty": "唐",
        "collection_info": null
    },
    {
        "title": "思越州山水寄朱庆余",
        "author": "章孝标",
        "content": "窗户潮头雪，云霞镜裏天。\n岛桐秋送雨，江艇暮摇烟。\n藕折莲芽脆，茶挑茗眼鲜。\n还将欧冶劒，更淬若耶泉。",
        "dynasty": "唐",
        "collection_info": null
    },
    {
        "title": "蜀中上王尚书",
        "author": "章孝标",
        "content": "梓桐花幕碧云浮，天许文星寄上头。\n武略劒峰环相府，诗情锦浪浴仙洲。\n丁香风裏飞笺草，邛竹烟中动酒钩。\n自古名高闲不得，肯容王粲赋登楼。",
        "dynasty": "唐",
        "collection_info": null
    },
    {
        "title": "赠陆鬯浙西进诗除官",
        "author": "章孝标",
        "content": "帝城云物得阳春，水国烟花失主人。\n昨日天风吹乐府，六宫丝管一时新。",
        "dynasty": "唐",
        "collection_info": null
    },
    {
        "title": "古行宫",
        "author": "章孝标",
        "content": "瓦烟疎冷古行宫，寂寞朱门反鏁空。\n残粉水银流砌下，堕环秋月落泥中。\n莺传旧语娇春日，花学严妆妬晓风。\n天子时清不巡幸，秖应鸾凤集梧桐。",
        "dynasty": "唐",
        "collection_info": null
    },
    {
        "title": "题上皇观",
        "author": "章孝标",
        "content": "烟霞星盖七星坛，想像先朝驻禁銮。\n辇路已平栽药地，皇风犹在步虚寒。\n楼台瑞气晴萧索，杉桧龙身老屈蟠。\n翻感惠休并李郭，劒门空处望长安。",
        "dynasty": "唐",
        "collection_info": null
    },
    {
        "title": "鹰",
        "author": "章孝标",
        "content": "星眸未放瞥秋毫，频掣金铃试雪毛。\n会使老拳供口腹，莫辞亲手啖腥臊。\n穿云自怪身如电，煞兔谁知吻胜刀。\n可惜忍饥寒日暮，向人鹐断碧丝縧。",
        "dynasty": "唐",
        "collection_info": null
    },
    {
        "title": "方山寺松下泉",
        "author": "章孝标",
        "content": "石脉绽寒光，松根喷晓霜。\n注瓶云母滑，漱齿茯苓香。\n野客偷煎茗，山僧惜净床。\n三禅不要问，孤月在中央。",
        "dynasty": "唐",
        "collection_info": null
    },
    {
        "title": "瀑布",
        "author": "章孝标",
        "content": "秋河溢长空，天洒万丈布。\n深雷隐云壑，孤电挂岩树。\n沧溟晓喷寒，碧落晴荡素。\n非趋下流急，势使不得住。",
        "dynasty": "唐",
        "collection_info": null
    },
    {
        "title": "送张使君赴饶州",
        "author": "章孝标",
        "content": "饶阳因富得州名，不独农桑别有营。\n日暖提筐依茗树，天阴把酒入银坑。\n江寒鱼动枪旗影，山晚云和鼓角声。\n太守能诗兼爱静，西楼见月几篇成。",
        "dynasty": "唐",
        "collection_info": null
    },
    {
        "title": "和滕迈先辈伤马",
        "author": "章孝标",
        "content": "浮云变化失龙儿，始忆嘶风喷沫时。\n蹄想尘中翻碧玉，尾休烟裏掉青丝。\n曾同客舍吞饥渴，久共名场踏崄巘。\n今日枥前兴一叹，不关行李乏金羁。",
        "dynasty": "唐",
        "collection_info": null
    },
    {
        "title": "省试骐骥长鸣",
        "author": "章孝标",
        "content": "有马骨堪惊，无人眼暂明。\n力穷吴坂峻，嘶苦朔风生。\n逐逐怀良御，萧萧顾乐鸣。\n瑶池期弄影，天路拟飞声。\n皎月谁知种，浮云莫问程。\n盐车今愿脱，千里为君行。",
        "dynasty": "唐",
        "collection_info": null
    },
    {
        "title": "鲤鱼",
        "author": "章孝标",
        "content": "眼似真珠鳞似金，时时动浪出还沈。\n河中得上龙门去，不叹江湖岁月深。",
        "dynasty": "唐",
        "collection_info": null
    },
    {
        "title": "饥鹰词",
        "author": "章孝标",
        "content": "遥想平原兔正肥，千迴砺吻振毛衣。\n纵令啄解丝縧结，未得人呼不敢飞。",
        "dynasty": "唐",
        "collection_info": null
    },
    {
        "title": "归燕词辞工部侍郎",
        "author": "章孝标",
        "content": "旧垒危巢泥已落，今年故向社前归。\n连云大厦无栖处，更望谁家门户飞。",
        "dynasty": "唐",
        "collection_info": null
    },
    {
        "title": "归海上旧居",
        "author": "章孝标",
        "content": "乡路绕蒹葭，萦纡出海涯。\n人衣披蜃气，马迹印盐花。\n草没题诗石，潮摧坐钓槎。\n还归旧窗裏，凝思向余霞。",
        "dynasty": "唐",
        "collection_info": null
    },
    {
        "title": "答友人惠牙簪",
        "author": "章孝标",
        "content": "牙簪不可忘，来处隔炎荒。\n截得半环月，磨成四寸霜。\n晓辞梳齿腻，秋入髮根凉。\n好是纱巾下，纤纤锥出囊。",
        "dynasty": "唐",
        "collection_info": null
    },
    {
        "title": "日者",
        "author": "章孝标",
        "content": "十指中央了五行，说人休咎见前生。\n我来本乞真消息，却怕呵钱卦欲成。",
        "dynasty": "唐",
        "collection_info": null
    },
    {
        "title": "送金可纪归新罗",
        "author": "章孝标",
        "content": "登唐科第语唐音，望日初生忆故林。\n鲛室夜眠阴火冷，蜃楼朝泊晓霞深。\n风高一叶飞鱼背，潮净三山出海心。\n想把文章合夷乐，蟠桃花裏醉人参。",
        "dynasty": "唐",
        "collection_info": null
    },
    {
        "title": "闻角",
        "author": "章孝标",
        "content": "边秋画角怨金微，半夜对吹惊贼围。\n塞雁遶空秋不下，胡云着草冻还飞。\n关头老马嘶看月，碛裏疲兵泪湿衣。\n余韵袅空何处尽，戍天寥落晓星稀。",
        "dynasty": "唐",
        "collection_info": null
    },
    {
        "title": "梦乡",
        "author": "章孝标",
        "content": "家住吴王旧苑东，屋头山水胜屏风。\n寻常梦在秋江上，钓艇游扬藕叶中。",
        "dynasty": "唐",
        "collection_info": null
    },
    {
        "title": "织绫词",
        "author": "章孝标",
        "content": "去年蚕恶绫帛贵，官急无丝织红泪。\n残经脆纬不通梭，鹊凤阑珊失头尾。\n今年蚕好缲白丝，鸟鲜花活人不知。\n瑶台雪裏鹤张翅，禁苑风前梅折枝。\n不学隣家妇慵懒，蜡揩粉拭谩官眼。",
        "dynasty": "唐",
        "collection_info": null
    },
    {
        "title": "诸葛武侯庙",
        "author": "章孝标",
        "content": "木牛零落阵图残，山姥烧钱古栢寒。\n七纵七擒何处在，茅花枥叶盖神坛。",
        "dynasty": "唐",
        "collection_info": null
    },
    {
        "title": "长安秋夜",
        "author": "章孝标",
        "content": "田家无五行，水旱卜蛙声。\n牛犊乘春放，儿童候暖耕。\n池塘烟未起，桑柘雨初晴。\n岁晚香醪熟，村村自送迎。",
        "dynasty": "唐",
        "collection_info": null
    },
    {
        "title": "钱塘赠武翊黄",
        "author": "章孝标",
        "content": "曾将心劒作戈矛，一战名场造化愁。\n花锦文章开四面，天人科第上三头。\n鸳鸿待侣飞清禁，山水缘情住外州。\n时伴庾公看海月，好吟诗断望潮楼。",
        "dynasty": "唐",
        "collection_info": null
    },
    {
        "title": "风不鸣条",
        "author": "章孝标",
        "content": "旭日悬清景，微风在绿条。\n入松声不发，过柳影空摇。\n长养应潜变，扶疎每暗飘。\n有林时杳杳，无树蹔萧萧。\n慢逐清烟散，轻和瑞气饶。\n丰年知有待，歌咏美唐尧。",
        "dynasty": "唐",
        "collection_info": null
    },
    {
        "title": "贻美人",
        "author": "章孝标",
        "content": "诸侯帐下惯新妆，皆怯刘家薄媚娘。\n宝髻巧梳金翡翠，罗裙宜着绣鸳鸯。\n轻轻舞汗初沾袖，细细歌声欲遶梁。\n何事不归巫峡去，故来人世断人肠。",
        "dynasty": "唐",
        "collection_info": null
    },
    {
        "title": "闻云中唳鹤",
        "author": "章孝标",
        "content": "久在青田唳，天高忽暂闻。\n翩翻萦碧落，嘹唳入重云。\n出谷莺何待，鸣岐凤欲羣。\n九皋宁足道，此去透絪缊。",
        "dynasty": "唐",
        "collection_info": null
    },
    {
        "title": "柘枝",
        "author": "章孝标",
        "content": "柘枝初出鼓声招，花钿罗衫耸细腰。\n移步锦靴空绰约，迎风绣帽动飘飖。\n亚身踏节鸾形转，背面羞人凤影娇。\n祗恐相公看未足，便随风雨上青霄。",
        "dynasty": "唐",
        "collection_info": null
    },
    {
        "title": "上太皇先生",
        "author": "章孝标",
        "content": "颢气贯精神，苍崖老姓名。\n烟霞空送景，水木苦无情。\n斸药云根断，眠花石面平。\n折松开月色，决水放秋声。\n颜为忘忧嫩，身缘绝粒轻。\n围棋看局势，对镜戮妖精。\n过海量鲸力，归天算鹤程。\n露凝钟乳冷，风定玉箫清。\n坐觉衣裳古，行疑羽翼生。\n应怜市朝客，开眼鏁浮荣。",
        "dynasty": "唐",
        "collection_info": null
    },
    {
        "title": "破山水屏风",
        "author": "章孝标",
        "content": "时人嫌古画，倚壁不曾收。\n雨滴胶山断，风吹绢海秋。\n残云飞屋裏，片水落床头。\n尚胜凡花鸟，君能补缀休。",
        "dynasty": "唐",
        "collection_info": null
    },
    {
        "title": "览杨校书文卷",
        "author": "章孝标",
        "content": "跪伸霜素剖琅玕，身堕瑶池魄暗寒。\n红锦晚开云母殿，白珠秋写水精盘。\n情高鹤立昆崙峭，思壮鲸跳渤澥宽。\n谁有轩辕古铜片，为持相并照妖看。",
        "dynasty": "唐",
        "collection_info": null
    },
    {
        "title": "送陈校书赴蔡州幕",
        "author": "章孝标",
        "content": "天假纵横入幕筹，东南顿减一方忧。\n行賷健笔辞天阁，坐见妖星落蔡州。\n青草袍襟翻日脚，黄金马镫照旄头。\n此行领取从军乐，莫虑功名不拜侯。",
        "dynasty": "唐",
        "collection_info": null
    },
    {
        "title": "少年行",
        "author": "章孝标",
        "content": "平明小猎出中军，异国名香满袖熏。\n画榼倒悬鹦鹉觜，花衫对舞凤凰文。\n手抬白马嘶春雪，臂竦青骹入暮云。\n落日胡姬楼上饮，风吹箫管满楼闻。",
        "dynasty": "唐",
        "collection_info": null
    },
    {
        "title": "蜀中赠广上人",
        "author": "章孝标",
        "content": "曾持麈尾引金根，万乘前头草五言。\n疏讲青龙归禁苑，歌抄白雪乞梨园。\n朝惊云气遮天阁，暮踏猨声入劒门。\n今日西川无子美，诗风又起浣花村。",
        "dynasty": "唐",
        "collection_info": null
    },
    {
        "title": "和顾校书新开井",
        "author": "章孝标",
        "content": "霜锸破桐阴，青丝试浅深。\n月轮开地脉，镜面写天心。\n碧甃花千片，香泉乳百寻。\n欲知争汲引，听取辘轳音。",
        "dynasty": "唐",
        "collection_info": null
    },
    {
        "title": "游云际寺",
        "author": "章孝标",
        "content": "衫袖拂青冥，推鞍上翠屏。\n尘埃辞马尾，城阙入窗櫺。\n云领浮名去，钟撞大梦醒。\n茫茫山下事，满眼送流萍。",
        "dynasty": "唐",
        "collection_info": null
    },
    {
        "title": "赠刘宽夫昆季",
        "author": "章孝标",
        "content": "文聚星辰衣彩霞，问谁兄弟是刘家。\n雁行云掺参差翼，琼树风开次第花。\n天假声名悬日月，国凭骚雅变浮华。\n曾穷晋汉儒林传，龙虎虽多未足夸。",
        "dynasty": "唐",
        "collection_info": null
    },
    {
        "title": "赠杭州严史君",
        "author": "章孝标",
        "content": "州青县白淛河濆，饱向苍龙阙下闻。\n鼓角自严寒海月，旌旗不动湿江云。\n风骚处处文章主，井邑家家父母君。\n长恐抱辕留不住，九天鸳鹭待成羣。",
        "dynasty": "唐",
        "collection_info": null
    },
    {
        "title": "题朱秀城南亭子",
        "author": "章孝标",
        "content": "朱家亭子象悬匏，阶莹青莎栋剪茆。\n瘿挂眼开欺鸲鹆，花缘网结妬螵蛸。\n有时风月输三虎，无壁琴书属四郊。\n土木欲知精洁处，社天归燕怯安巢。",
        "dynasty": "唐",
        "collection_info": null
    },
    {
        "title": "上西川王尚书",
        "author": "章孝标",
        "content": "人人入蜀谒文翁，妍丑终须露镜中。\n诗景荒凉难道合，客情疎密分当同。\n城南歌吹琴台月，江上旌旗锦水风。\n下客低头来又去，暗堆冰炭在深衷。",
        "dynasty": "唐",
        "collection_info": null
    },
    {
        "title": "骆谷行",
        "author": "章孝标",
        "content": "扪云褭栈入青冥，鞿马铃骡傍日星。\n仰踏劒棱梯万仞，下缘冰岫杳千寻。\n山花织锦时聊看，涧水弹琴不暇听。\n若比争名求利处，寻思此路却安宁。",
        "dynasty": "唐",
        "collection_info": null
    },
    {
        "title": "初及第归酬孟元翊见赠",
        "author": "章孝标",
        "content": "六年衣破帝城尘，一日天池水脱鳞。\n未有片言惊后辈，不无惭色见同人。\n每登公讌思来日，渐听乡音认本身。\n何幸致诗相慰贺，东归花发杏桃春。",
        "dynasty": "唐",
        "collection_info": null
    },
    {
        "title": "淮南李相公绅席上赋春雪",
        "author": "章孝标",
        "content": "六出花飞处处飘，黏窗着砌上寒条。\n朱门到晓难盈尺，尽是三军喜气消。",
        "dynasty": "唐",
        "collection_info": null
    },
    {
        "title": "及第后寄广陵故人",
        "author": "章孝标",
        "content": "及第全胜十政官，金鞍镀了出长安。\n马头渐入扬州郭，为报时人洗眼看。",
        "dynasty": "唐",
        "collection_info": null
    },
    {
        "title": "小松",
        "author": "章孝标",
        "content": "爪叶鳞条龙不盘，梳风幕翠一庭寒。\n莫言只是人长短，须作浮云向上看。",
        "dynasty": "唐",
        "collection_info": null
    },
    {
        "title": "宫词",
        "author": "章孝标",
        "content": "明日銮舆欲向东，守宫金翠带愁红。\n九门佳气已西去，千里花开一夜风。",
        "dynasty": "唐",
        "collection_info": null
    },
    {
        "title": "题杭州樟亭驿",
        "author": "章孝标",
        "content": "樟亭驿上题诗客，一半寻为山下尘。\n世事日随流水去，红花还似白头人。",
        "dynasty": "唐",
        "collection_info": null
    },
    {
        "title": "刘侍中宅盘花紫蔷薇",
        "author": "章孝标",
        "content": "真宰偏饶丽景家，当春盘出带根霞。\n从开一朵朝衣色，免踏尘埃看杂花。",
        "dynasty": "唐",
        "collection_info": null
    },
    {
        "title": "题东林寺寄江州李员外",
        "author": "章孝标",
        "content": "山势棱层入杳冥，寺形高下趂山行。\n象牙床坐莲花佛，玛瑙函盛贝叶经。\n日映砌阴移宝阁，风吹天乐动金铃。\n门前更有清江水，便是浔阳太守厅。",
        "dynasty": "唐",
        "collection_info": null
    },
    {
        "title": "玄都观栽桃十韵",
        "author": "章孝标",
        "content": "驱使鬼神功，攒栽万树红。\n熏香丹凤阙，妆点紫琼宫。\n宝帐重遮日，妖金遍累空。\n色然烧药火，影舞步虚风。\n粉扑青牛过，枝惊白鹤冲。\n拜星春锦上，服食晚霞中。\n棋局阴长合，箫声秘不通。\n艳阳迷俗客，幽邃失壶公。\n根柢终盘石，桑麻自转蓬。\n求师饱灵药，他日访辽东。",
        "dynasty": "唐",
        "collection_info": null
    },
    {
        "title": "僧院小松",
        "author": "章孝标",
        "content": "抛杉背栢冷僧帘，锁月梳风出殿檐。\n还似天台新雨后，小峯云外碧尖尖。",
        "dynasty": "唐",
        "collection_info": null
    },
    {
        "title": "春原早望",
        "author": "章孝标",
        "content": "一忝乡书荐，长安未得回。\n年光逐渭水，春色上秦台。\n燕掠平芜去，人衝细雨来。\n东风生故里，又过几花开。",
        "dynasty": "唐",
        "collection_info": null
    },
    {
        "title": "西山广福院",
        "author": "章孝标",
        "content": "野寺孤峯上，危楼耸翠微。\n捲帘沧海近，洗钵白云飞。\n竹影临经案，松花点衲衣。\n日斜登望处，湖畔一僧归。",
        "dynasty": "唐",
        "collection_info": null
    },
    {
        "title": "游地肺",
        "author": "章孝标",
        "content": "市朝扰扰千古，林壑冥冥四贤。\n黄鹤不归丹竈，白云自养芝田。\n溪滩永夜流月，羽翼清秋在天。\n高迹无人更蹑，碧峯寥落孤烟。",
        "dynasty": "唐",
        "collection_info": null
    },
    {
        "title": "八月",
        "author": "章孝标",
        "content": "徙倚仙居遶翠楼，分明宫漏静兼秋。\n长安夜夜家家月，几处笙歌几处愁。",
        "dynasty": "唐",
        "collection_info": null
    },
    {
        "title": "题紫微山上方",
        "author": "章孝标",
        "content": "地势连沧海，山名号紫微。\n景闲僧坐久，路僻客来稀。\n峡影云相照，河流石自围。\n尘喧都不到，安得此忘归。",
        "dynasty": "唐",
        "collection_info": null
    },
    {
        "title": "题杜宾客新丰里幽居",
        "author": "蒋防",
        "content": "退迹依三径，辞荣继二疏。\n圣情容解印，帝里许悬车。\n已去龙楼籍，犹分御廪储。\n风泉输耳目，松竹助玄虚。\n调护心常在，山林意有余。\n应嗤紫芝客，远就白云居。",
        "dynasty": "唐",
        "collection_info": null
    },
    {
        "title": "望禁苑祥光",
        "author": "蒋防",
        "content": "嘉瑞生天色，葱茏几效祥。\n树摇三殿侧，日映九城傍。\n仙雾今同色，卿云未可章。\n拱汾疑鼎气，临渭比荧光。\n岂并春风旧，俄同圣寿长。\n微臣时一望，短羽欲翱翔。",
        "dynasty": "唐",
        "collection_info": null
    },
    {
        "title": "冬至日祥风应候",
        "author": "蒋防",
        "content": "节逢清景空，气占二仪中。\n独喜登高日，先知应候风。\n瑞呈光舜化，庆表盛尧聪。\n况与承时叶，还将入律同。\n微微万井逼，习习九门通。\n遶殿炉烟起，殷勤报岁功。",
        "dynasty": "唐",
        "collection_info": null
    },
    {
        "title": "春风扇微和",
        "author": "蒋防",
        "content": "丽日催迟景，和风扇早春。\n暖浮丹凤阙，韶媚黑龙津。\n澹荡迎仙仗，霏微送画轮。\n绿摇官柳散，红待禁花新。\n舞席皆迴雪，歌筵暗送尘。\n幸当阳律候，惟愿及佳辰。",
        "dynasty": "唐",
        "collection_info": null
    },
    {
        "title": "日暖万年枝",
        "author": "蒋防",
        "content": "新阳归上苑，嘉树独含妍。\n散漫添和气，曈昽卷曙烟。\n流辉宜圣日，接影贵芳年。\n自与恩光近，那关煦妪偏。\n结根诚得地，表寿愿符天。\n谁道凌寒质，从兹不暧然。",
        "dynasty": "唐",
        "collection_info": null
    },
    {
        "title": "秋月悬清辉",
        "author": "蒋防",
        "content": "秋月沿霄汉，亭亭委素辉。\n山明桂花发，池满夜珠归。\n入牖人偏揽，临枝鹊正飞。\n影连平野净，轮度晓云微。\n晶晃浮轻露，裴回映薄帷。\n此时千里道，延望独依依。",
        "dynasty": "唐",
        "collection_info": null
    },
    {
        "title": "八风从律",
        "author": "蒋防",
        "content": "制律窥元化，因声感八风。\n还从万籁起，更与五音同。\n习习芦灰上，泠泠玉管中。\n气随时物好，响彻霁天空。\n自得阴阳顺，能令惠泽通。\n愿吹寒谷裏，从此达前蒙。",
        "dynasty": "唐",
        "collection_info": null
    },
    {
        "title": "藩臣恋魏阙",
        "author": "蒋防",
        "content": "剖竹随皇命，分忧镇大藩。\n恩波怀魏阙，献纳望天阍。\n政奉南风顺，心依北极尊。\n梦魂通玉陛，动息寄朱轩。\n直以蒸黎念，思陈政化源。\n如何子牟意，今古道斯存。",
        "dynasty": "唐",
        "collection_info": null
    },
    {
        "title": "[秋]稼如云",
        "author": "蒋防",
        "content": "肆目如云处，三田大有秋。\n葱茏初蔽野，散漫正盈畴。\n稍混从龙势，宁同触石幽。\n紫芒分羃羃，青颕澹油油。\n始惬仓箱望，终无灭裂忧。\n西成知不远，雨露復何酬。",
        "dynasty": "唐",
        "collection_info": null
    },
    {
        "title": "玉巵无当",
        "author": "蒋防",
        "content": "美玉常为器，兹焉变漏巵。\n酒浆悲莫挹，樽俎念空施。\n符彩功难补，盈虚数已亏。\n岂惟孤玩好，抑亦类瑕疵。\n清越音虽在，操持意渐隳。\n赋形期大匠，良璞勿同斯。",
        "dynasty": "唐",
        "collection_info": null
    },
    {
        "title": "至人无梦",
        "author": "蒋防",
        "content": "已赜希微理，知将静默邻。\n坐忘宁有梦，迹灭示凝神。\n化蝶诚知幻，征兰匪契真。\n抱玄虽解带，守一自离尘。\n寥朗壶中晓，虚明洞裏春。\n翛然碧霞客，那比漆园人。",
        "dynasty": "唐",
        "collection_info": null
    },
    {
        "title": "玄都楼桃",
        "author": "蒋防",
        "content": "旧传天上千年熟，今日人间五日香。\n红软满枝须作意，莫交方朔施偷将。",
        "dynasty": "唐",
        "collection_info": null
    },
    {
        "title": "题李宾客旧居",
        "author": "李虞",
        "content": "逢时不得致升平，岂是明君忘姓名。\n眼暗髮枯缘世事，今来无泪哭先生。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 一",
        "author": "裴潾",
        "content": "动復有原，进退有期。\n用在得正，明以知微。\n夫惟哲人，会且有归。\n静固胜热，安每虑危。\n将憩于盘，止亦先机。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 二",
        "author": "裴潾",
        "content": "植爱在根，钟福有兆。\n珠潜巨海，玉蕴昆峤。\n披室生白，照夜成昼。\n挥翰飞文，入侍左右。\n出纳帝命，弘兹在宥。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 三",
        "author": "裴潾",
        "content": "历难求试，执宪成风。\n四镇咸乂，三阶以融。\n捧日柱天，造膝纳忠。\n建储固本，树屏息戎。\n彼狐彼鼠，窒穴扫踪。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 四",
        "author": "裴潾",
        "content": "我力或屈，我躬莫汚。\n三黜如饴，三起惟惧。\n再宾为宠，一麾为饫。\n昔在治繁，常思归去。\n今则合契，行斯中虑。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 五",
        "author": "裴潾",
        "content": "有凤自南，亦翙其羽。\n好姱佳丽，于伊之浒。\n五彩含章，九苞合矩。\n佩仁服义，鸣中律吕。\n我来思卷，薄言遵渚。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 六",
        "author": "裴潾",
        "content": "凿龙中闢，伊原古奔。\n下有秘洞，豁起石门。\n竹涧水横，松架雪屯。\n岫环如壁，岩虚若轩。\n朝昏含景，夏凊冬温。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 七",
        "author": "裴潾",
        "content": "南溪迴舟，西岭望竦。\n水远如空，山微似𡾩。\n二室峯连，四山骈耸。\n五女乍欹，玉华独踊。\n云翔日耀，如戴如拱。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 八",
        "author": "裴潾",
        "content": "飞泉挂空，如决天浔。\n万仞悬注，直贯潭心。\n月正中央，洞见浅深。\n羣山无影，孤鹤时吟。\n我啸我歌，或眺或临。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 九",
        "author": "裴潾",
        "content": "鸟之在巢，风起林摇。\n退翔城颠，翠虬扪天。\n雨止雪旋，亦息于渊。\n人皆知进，我独止焉。\n人皆务明，我独晦焉。\n邈矣其山默矣其泉。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 十",
        "author": "裴潾",
        "content": "寝丘之田，土山之上。\n孙既贻谋，谢亦遐想。\n俭则为福，华固难长。\n宁若我心，一泉一壤。\n造适为足，超然孤赏。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 十一",
        "author": "裴潾",
        "content": "其风自西，言发帝庭。\n飘彼黄素，堕于山楹。\n公拜稽首，靡敢受荣。\n宸严再临，俾抚百城。\n恋此莫处，星言其征。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 十二",
        "author": "裴潾",
        "content": "公昔南迈，我不及覩。\n言旋旧观，莫获安语。\n今则不遑，载骞载举。\n离忧莫写，欢好曷叙。\n怆矣东望，泣涕如雨。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 十三",
        "author": "裴潾",
        "content": "山嵇之旧，刘卢之恩。\n举世莫尚，惟公是敦。\n哀我蠢蠢，念我谆谆。\n振此铩翮，扇之腾翻。\n斯德未报，祇誓子孙。",
        "dynasty": "唐",
        "collection_info": null
    },
    {
        "title": "前相国赞皇公早葺平泉山居蹔还憩旋起赴诏命作镇浙右輙抒怀赋四言诗十四首奉寄 十四",
        "author": "裴潾",
        "content": "迢迢秦塞，南望吴门。\n对酒不饮，设琴不援。\n何以代面，寄之濡翰。\n何以写怀，诗以足言。\n无密玉音，以慰我魂。",
        "dynasty": "唐",
        "collection_info": null
    },
    {
        "title": "白牡丹",
        "author": "裴潾",
        "content": "长安豪贵惜春残，争赏先开紫牡丹。\n别有玉杯承露冷，无人起就月中看。",
        "dynasty": "唐",
        "collection_info": null
    },
    {
        "title": "送黄明府晔赴岳州湘阴任",
        "author": "刘三復",
        "content": "拟占名场第一科，龙门十上困风波。\n三年护塞从戎远，万里投荒失意多。\n花县到时铜墨贵，叶舟行处水云和。\n遥知布惠苏民后，应向祠堂弔汨罗。",
        "dynasty": "唐",
        "collection_info": null
    },
    {
        "title": "留题桂州碧浔亭",
        "author": "韦瓘",
        "content": "半年领郡固无劳，一日为心素所操。\n轮奂未成绳墨在，规模已壮闶闳高。\n理人虽切才常短，薄宦都缘命不遭。\n从此归耕洛川上，大千江路任风涛。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "崔郾",
        "content": "存亡去住一壶中，兄事安期弟葛洪。\n甲子已过千岁鹤，仪容方称十年童。\n心灵暗合行人数，药力潜均造化功。\n终待此身无繫累，武陵山下等黄公。",
        "dynasty": "唐",
        "collection_info": null
    },
    {
        "title": "鸟散余花落",
        "author": "孔温业",
        "content": "美景春堪赏，芳园白日斜。\n共看飞好鸟，復见落余花。\n来往惊翻电，经过想散霞。\n雨余飘处处，风送满家家。\n求友声初去，离枝色可嗟。\n从兹时节换，谁为惜年华。",
        "dynasty": "唐",
        "collection_info": null
    },
    {
        "title": "鸟散余花落",
        "author": "赵存约",
        "content": "春晓游禽集，幽庭几树花。\n坐来惊艳色，飞去堕晴霞。\n翅拂繁枝落，风添舞影斜。\n彩云飘玉砌，绛雪下仙家。\n分散音初静，凋零蘂带葩。\n空阶瞻翫久，应共惜年华。",
        "dynasty": "唐",
        "collection_info": null
    },
    {
        "title": "鸟散余花落",
        "author": "窦洵直",
        "content": "晚树春归后，花飞鸟下初。\n参差分羽翼，零落满空虚。\n风外清香转，林边艳影疎。\n轻盈疑雪舞，髣髴似霞舒。\n万片情难极，迁乔思有余。\n微臣一何幸，吟赏对寒居。",
        "dynasty": "唐",
        "collection_info": null
    },
    {
        "title": "公无渡河",
        "author": "陈标",
        "content": "阴云飒飒浪花愁，半度惊湍半挂舟。\n声尽云天君不住，命悬鱼鳖妾同休。\n黛娥芳脸垂珠泪，罗袜香裾赴碧流。\n余魄岂能衔木石，独将遗恨付箜篌。",
        "dynasty": "唐",
        "collection_info": null
    },
    {
        "title": "秦王卷衣",
        "author": "陈标",
        "content": "秦王宫阙霭春烟，珠树琼枝近碧天。\n御气馨香苏合启，帘光浮动水精悬。\n霏微罗縠随芳袖，宛转鲛鮹逐宝筵。\n从此咸阳一回首，暮云愁色已千年。",
        "dynasty": "唐",
        "collection_info": null
    },
    {
        "title": "倢伃怨",
        "author": "陈标",
        "content": "掌上恩移玉帐空，香珠满眼泣春风。\n飘零怨柳凋眉翠，狼籍愁桃坠脸红。\n凤辇祗应三殿北，鸾声不向五湖中。\n笙歌处处迴天睠，独自无情长信宫。",
        "dynasty": "唐",
        "collection_info": null
    },
    {
        "title": "饮马长城窟",
        "author": "陈标",
        "content": "日日风吹虏骑尘，年年饮马汉营人。\n千堆战骨那知主，万里枯沙不辨春。\n浴谷气寒愁坠指，断崖冰滑恐伤神。\n金鞍玉勒无颜色，泪满征衣怨暴秦。",
        "dynasty": "唐",
        "collection_info": null
    },
    {
        "title": "江南行",
        "author": "陈标",
        "content": "水光春色满江天，苹叶风吹荷叶钱。\n香蚁翠旗临岸市，艳娥红袖渡江船。\n晓惊白鹭联翩雪，浪蹙青茭潋滟烟。\n不怕江洲芳草暮，待将秋兴折湖莲。",
        "dynasty": "唐",
        "collection_info": null
    },
    {
        "title": "长安秋思",
        "author": "陈标",
        "content": "吴女秋机织曙霜，冰蚕吐丝月盈筐。\n金刀玉指裁缝促，水殿花楼弦管长。\n舞袖慢移凝瑞雪，歌尘微动避雕梁。\n唯愁陌上芳菲度，狼籍风池荷叶黄。",
        "dynasty": "唐",
        "collection_info": null
    },
    {
        "title": "赠元和十三年登第进士",
        "author": "陈标",
        "content": "春官南院粉墙东，地色初分月色红。\n文字一千重马拥，喜欢三十二人同。\n眼看鱼变辞凡水，心逐鹦飞出瑞风。\n莫怪云泥从此别，总曾惆怅去年中。",
        "dynasty": "唐",
        "collection_info": null
    },
    {
        "title": "焦桐树",
        "author": "陈标",
        "content": "江上烹鱼采野樵，鸾枝摧折半曾烧。\n未经良匠材虽散，待得知音尾已焦。\n若使琢磨徽白玉，便来风律轸青瑶。\n还能万里传山水，三峡泉声岂寂寥。",
        "dynasty": "唐",
        "collection_info": null
    },
    {
        "title": "寄友人",
        "author": "陈标",
        "content": "杜甫在时贪入蜀，孟郊生处却归秦。\n如今始会麻姑意，借问山川与后人。",
        "dynasty": "唐",
        "collection_info": null
    },
    {
        "title": "啄木谣",
        "author": "陈标",
        "content": "丁丁向晚急还稀，啄徧庭槐未肯归。\n终日与君除蠹害，莫嫌无事不频飞。",
        "dynasty": "唐",
        "collection_info": null
    },
    {
        "title": "僧院牡丹",
        "author": "陈标",
        "content": "琉璃地上开红艳，碧落天头散晓霞。\n应是向西无地种，不然争肯重莲花。",
        "dynasty": "唐",
        "collection_info": null
    },
    {
        "title": "蜀葵",
        "author": "陈标",
        "content": "眼前无奈蜀葵何，浅紫深红数百窠。\n能共牡丹争几许，得人嫌处祗缘多。",
        "dynasty": "唐",
        "collection_info": null
    },
    {
        "title": "离家",
        "author": "袁不约",
        "content": "步步远晨昏，悽心出里门。\n见乌唯有泪，看雁更伤魂。\n宿酒宁辞醉，迴书讳苦言。\n野人应怪笑，不解爱田园。",
        "dynasty": "唐",
        "collection_info": null
    },
    {
        "title": "送人至岭南",
        "author": "袁不约",
        "content": "度岭春风暖，花多不识名。\n瘴烟迷月色，巴路傍溪声。\n畏药将银试，防蛟避水行。\n知君怜酒兴，莫杀醉猩猩。",
        "dynasty": "唐",
        "collection_info": null
    },
    {
        "title": "长安夜游",
        "author": "袁不约",
        "content": "凤城连夜九门通，帝女皇妃出汉宫。\n千乘宝莲珠箔捲，万条银烛碧纱笼。\n歌声缓过青楼月，香霭潜来紫陌风。\n长乐晓钟归骑后，遗簪堕珥满街中。",
        "dynasty": "唐",
        "collection_info": null
    },
    {
        "title": "病宫人",
        "author": "袁不约",
        "content": "佳人卧病动经秋，帘幕繿縿不挂钩。\n四体强扶藤夹膝，双环慵整玉搔头。\n花颜有幸君王问，药饵无征待诏愁。\n惆怅近来销瘦尽，泪珠时傍枕函流。",
        "dynasty": "唐",
        "collection_info": null
    },
    {
        "title": "句",
        "author": "袁不约",
        "content": "愁声秋遶杵，寒色碧归山。\n送将欢笑去，收得寂寥迴。",
        "dynasty": "唐",
        "collection_info": null
    },
    {
        "title": "临邛怨",
        "author": "李余",
        "content": "藕花衫子柳花裙，多着沈香慢火熏。\n惆怅妆成君不见，空教绿绮伴文君。",
        "dynasty": "唐",
        "collection_info": null
    },
    {
        "title": "寒食",
        "author": "李余",
        "content": "玉轮江上雨丝丝，公子游春醉不知。\n翦渡归来风正急，水溅鞍帕嫩鹅儿。",
        "dynasty": "唐",
        "collection_info": null
    },
    {
        "title": "句",
        "author": "李余",
        "content": "长安东门别，立马生白髮。\n霁后轩盖繁，南山瑞烟发。\n尝忧车马繁，土薄闻水声。",
        "dynasty": "唐",
        "collection_info": null
    },
    {
        "title": "至日上公献寿酒",
        "author": "白敏中",
        "content": "候晓天门闢，朝天万国同。\n瑞云昇观阙，香气映华宫。\n日色临仙籞，龙颜对昊宫。\n羽仪瞻百姓，献寿侍三公。\n化被君王洽，恩沾草木丰。\n自欣朝玉座，宴此咏皇风。",
        "dynasty": "唐",
        "collection_info": null
    },
    {
        "title": "贺收復秦原诸州诗",
        "author": "白敏中",
        "content": "一诏皇城四海颁，丑戎无数束身还。\n戍楼吹笛人休战，牧野嘶风马自闲。\n河水九盘收数曲，天山千里锁诸关。\n西边北塞今无事，为报东南夷与蛮。",
        "dynasty": "唐",
        "collection_info": null
    },
    {
        "title": "句",
        "author": "白敏中",
        "content": "南浦花临水，东楼月映风。",
        "dynasty": "唐",
        "collection_info": null
    },
    {
        "title": "遣兴",
        "author": "李敬方",
        "content": "果窥丹竈鹤，莫羡白头翁。\n日月仙壶外，筋骸药臼中。\n云归无定所，鸟迹不留空。\n何必劳方寸，岖岐问远公。",
        "dynasty": "唐",
        "collection_info": null
    },
    {
        "title": "劝酒",
        "author": "李敬方",
        "content": "不向花前醉，花应解笑人。\n只忧连夜雨，又过一年春。\n日日无穷事，区区有限身。\n若非杯酒裏，何以寄天真。",
        "dynasty": "唐",
        "collection_info": null
    },
    {
        "title": "近无西耗",
        "author": "李敬方",
        "content": "远戎兵压境，迁客泪横襟。\n烽候惊春塞，缧囚困越吟。\n自怜牛马走，未识犬羊心。\n一月无消息，西看日又沈。",
        "dynasty": "唐",
        "collection_info": null
    },
    {
        "title": "天台晴望",
        "author": "李敬方",
        "content": "天台十二旬，一片雨中春。\n林果黄梅尽，山苗半夏新。\n阳乌晴展翅，阴魄夜飞轮。\n坐冀无云物，分明见北辰。",
        "dynasty": "唐",
        "collection_info": null
    },
    {
        "title": "闻高侍御卒贬所",
        "author": "李敬方",
        "content": "西京高院长，直气似吾徒。\n走马论边备，飞声感庙谟。\n官移人未察，身没事多符。\n寂寞他年后，名编野史无。",
        "dynasty": "唐",
        "collection_info": null
    },
    {
        "title": "题黄山汤院",
        "author": "李敬方",
        "content": "楚镇惟黄岫，灵泉浴圣源。\n煎熬何处所，炉炭孰司存。\n沙暖泉长拂，霜笼水更温。\n不疏还自决，虽挠未尝浑。\n地启岩为洞，天开石作盆。\n常留今日色，不减故年痕。\n阴燄潜生海，阳光暗烛坤。\n定应邻火宅，非独过焦原。\n龙讶经冬润，莺疑满谷暄。\n善烹寒食茗，能变早春园。\n及物功何大，随流道益尊。\n洁斋齐物主，疗病夺医门。\n外秘千峰秀，旁通百潦奔。\n禅家休问疾，骚客罢招魂。\n卧理黔川守，分忧汉主恩。\n惨伤因有暇，徒御诫无諠。\n痒闷头风切，爬搔臂力烦。\n披榛通白道，束马置朱幡。\n谢屐缘危磴，戎装逗远村。\n慢游登竹径，高步入山根。\n崖巘差行竈，蓬茅过小轩。\n御寒增帐幕，甃影尽玙璠。\n不与华池语，宁将浴室论。\n洗心过顷刻，浸髮迨朝暾。\n汗洽聊箕踞，支羸暂虎蹲。\n濯缨闲更入，漱齿渴仍吞。\n气燠胜重絸，风和敌一尊。\n适来还蹭蹬，復出又攀援。\n形秽忻除垢，神嚣喜破昏。\n明夷征立象，既济感文言。\n已阂眠沙麂，仍妨卧石猨。\n香驱蒸雾起，烟霿湿云屯。\n破险更祠宇，凭高易庙垣。\n旧基绝仄足，新构忽行鹓。\n胜地非无栋，征途遽改辕。\n贪程归路远，折政讼庭繁。\n兴往留年月，诗成遗子孙。\n已镌东壁石，名姓寄无垠。",
        "dynasty": "唐",
        "collection_info": null
    },
    {
        "title": "太和公主还宫",
        "author": "李敬方",
        "content": "二纪烟尘外，凄凉转战归。\n胡笳悲蔡琰，汉使泣明妃。\n金殿更戎幄，青祛换毳衣。\n登车随伴仗，谒庙入中闱。\n汤沐疏封在，关山故梦非。\n笑看鸿北向，休咏鹊南飞。\n宫髻怜新样，庭柯想旧围。\n生还侍儿少，熟识内家稀。\n凤去楼扃夜，鸾孤匣掩辉。\n应怜禁园柳，相见倍依依。",
        "dynasty": "唐",
        "collection_info": null
    },
    {
        "title": "汴河直进船",
        "author": "李敬方",
        "content": "汴水通淮利最多，生人为害亦相和。\n东南四十三州地，取尽脂膏是此河。",
        "dynasty": "唐",
        "collection_info": null
    },
    {
        "title": "享太庙乐章",
        "author": "李回",
        "content": "受天明命，敷佑下土。\n化时以俭，卫文以武。\n氛消夷夏，俗臻往古。\n亿万斯年，形于律吕。",
        "dynasty": "唐",
        "collection_info": null
    },
    {
        "title": "天长路别朱大山路却寄",
        "author": "李回",
        "content": "驿骑难随伴，寻山半忆君。\n苍崖残月路，犹数过溪云。",
        "dynasty": "唐",
        "collection_info": null
    },
    {
        "title": "寄酬朱大后亭夜坐留别",
        "author": "李回",
        "content": "十夜郡城宿，苦吟身未闲。\n那堪西郭别，雪路问青山。",
        "dynasty": "唐",
        "collection_info": null
    },
    {
        "title": "祖龙行",
        "author": "常楚老",
        "content": "黑云兵气射天裂，壮士朝眠梦冤结。\n祖龙一夜死沙丘，胡亥空随鲍鱼辙。\n腐肉偷生三千里，僞书先赐扶苏死。\n墓接骊山土未干，瑞光已向芒砀起。\n陈胜城中鼓三下，秦家天地如崩瓦。\n龙蛇撩乱入咸阳，少帝空随汉家马。",
        "dynasty": "唐",
        "collection_info": null
    },
    {
        "title": "江上蚊子",
        "author": "常楚老",
        "content": "飘摇挟翅亚红腹，江边夜起如雷哭。\n请问贪婪一点心，臭腐填腹几多足。\n越女如花住江曲，嫦娥夜夜凝双睩。\n怕君撩乱锦窗中，十轴轻绡围夜玉。",
        "dynasty": "唐",
        "collection_info": null
    },
    {
        "title": "句",
        "author": "常楚老",
        "content": "一从黄帝葬桥山，碧落千门锁元气。",
        "dynasty": "唐",
        "collection_info": null
    },
    {
        "title": "九成宫",
        "author": "李甘",
        "content": "中原无鹿海无波，凤辇鸾旗出幸多。\n今日故宫归寂寞，太平功业在山河。",
        "dynasty": "唐",
        "collection_info": null
    },
    {
        "title": "谒李相不遇",
        "author": "平曾",
        "content": "老夫三日门前立，珠箔银屏昼不开。\n诗卷却抛书袋裏，正如闲看华山来。",
        "dynasty": "唐",
        "collection_info": null
    },
    {
        "title": "留别薛仆射",
        "author": "平曾",
        "content": "梯山航海几崎岖，来谒金陵薜大夫。\n毛髮竖时趋剑戟，衣冠俨处拜冰壶。\n诚知两轴非珠玉，深愧三缣恤旅途。\n明日过江风景好，不堪回首望勾吴。",
        "dynasty": "唐",
        "collection_info": null
    },
    {
        "title": "絷白马诗上薛仆射",
        "author": "平曾",
        "content": "白马披鬃练一团，今朝被绊欲行难。\n雪中放去空留迹，月下牵来只见鞍。\n向北长鸣天外远，临风斜控耳边寒。\n自知毛骨还应异，更请孙阳仔细看。",
        "dynasty": "唐",
        "collection_info": null
    },
    {
        "title": "题所书黄庭经后",
        "author": "景审",
        "content": "金粉为书重莫过，黄庭旧许右军多。\n请看今日酬恩德，何似当年为爱鹅。",
        "dynasty": "唐",
        "collection_info": null
    },
    {
        "title": "句",
        "author": "景审",
        "content": "暮鵶不噪禁城树，衙鼓未残兵卫秋。",
        "dynasty": "唐",
        "collection_info": null
    },
    {
        "title": "秋日陕州道中作",
        "author": "顾非熊",
        "content": "孤客秋风裏，驱车入陕西。\n关河午时路，村落一声鸡。\n树势标秦远，天形到岳低。\n谁知我名姓，来往自栖栖。",
        "dynasty": "唐",
        "collection_info": null
    },
    {
        "title": "经杭州",
        "author": "顾非熊",
        "content": "郡郭遶江濆，人家近白云。\n晚涛临槛看，夜艣隔城闻。\n浦转山初尽，虹斜雨未分。\n有谁知我意，心绪逐鸥羣。",
        "dynasty": "唐",
        "collection_info": null
    },
    {
        "title": "经河中",
        "author": "顾非熊",
        "content": "一望蒲城路，关河气象雄。\n楼台山色裏，杨柳水声中。\n思起怀吴客，行斜向碛鸿。\n我来寻古迹，唯见舜祠风。",
        "dynasty": "唐",
        "collection_info": null
    },
    {
        "title": "送僧归洞庭",
        "author": "顾非熊",
        "content": "江山万万重，归去指何峰。\n未入连云寺，先斋越浪钟。\n岛香回栈柏，秋荫出庵松。\n若救吴人病，须降震泽龙。",
        "dynasty": "唐",
        "collection_info": null
    },
    {
        "title": "题觉真上人院",
        "author": "顾非熊",
        "content": "长安车马地，此院闭松声。\n新罢九天讲，旧曾诸岳行。\n能诗因作偈，好客岂关名。\n约我中秋夜，同来看月明。",
        "dynasty": "唐",
        "collection_info": null
    },
    {
        "title": "寄太白无能禅师",
        "author": "顾非熊",
        "content": "太白山中寺，师居最上方。\n猎人偷佛火，栎鼠戏禅床。\n定久衣尘积，行稀径草长。\n有谁来问法，林杪过残阳。",
        "dynasty": "唐",
        "collection_info": null
    },
    {
        "title": "舒州酬别侍御",
        "author": "顾非熊",
        "content": "故交他郡见，下马失愁容。\n执手向残日，分襟在晚钟。\n乡心随皖水，客路过庐峰。\n众惜君材器，何为滞所从。",
        "dynasty": "唐",
        "collection_info": null
    },
    {
        "title": "姚岩寺路怀友",
        "author": "顾非熊",
        "content": "路向姚岩寺，多行洞壑间。\n鹤声连坞静，溪色带村闲。\n疎叶秋前渚，斜阳雨外山。\n怜君不得见，诗思最相关。",
        "dynasty": "唐",
        "collection_info": null
    },
    {
        "title": "天河阁到啼猿阁即事",
        "author": "顾非熊",
        "content": "万壑褒中路，何层不架虚。\n湿云和栈起，燋枿带畬余。\n岩狖牵垂果，湍禽接迸鱼。\n每逢维艇处，坞裏有人居。",
        "dynasty": "唐",
        "collection_info": null
    },
    {
        "title": "夏日会修行段将军宅",
        "author": "顾非熊",
        "content": "爱君书院静，莎覆藓阶浓。\n连穗古藤暗，领雏幽鸟重。\n罇前迎远客，林杪见晴峰。\n谁谓朱门内，云山满座逢。",
        "dynasty": "唐",
        "collection_info": null
    },
    {
        "title": "送杭州姚员外",
        "author": "顾非熊",
        "content": "浙江江上郡，杨柳到时春。\n堑起背城雁，帆分向海人。\n峤云侵寺吐，汀月隔楼新。\n静理更何事，还应咏白苹。",
        "dynasty": "唐",
        "collection_info": null
    },
    {
        "title": "送朴处士归新罗",
        "author": "顾非熊",
        "content": "少年离本国，今去已成翁。\n客梦孤舟裏，乡山积水东。\n鳌沈崩巨岸，龙鬬出遥空。\n学得中华语，将归谁与同。",
        "dynasty": "唐",
        "collection_info": null
    },
    {
        "title": "送马戴入山",
        "author": "顾非熊",
        "content": "古木乱重重，何人识去踪。\n斜阳收万壑，圆月上三峰。\n云裏泉萦石，窗间鸟下松。\n唯应采药客，时与此相逢。",
        "dynasty": "唐",
        "collection_info": null
    },
    {
        "title": "送喻凫春归江南",
        "author": "顾非熊",
        "content": "去年登第客，今日及春归。\n鸎影离秦马，莲香入楚衣。\n里闾争庆贺，亲戚共光辉。\n唯我门前浦，苔应满钓矶。",
        "dynasty": "唐",
        "collection_info": null
    },
    {
        "title": "送友人及第归苏州",
        "author": "顾非熊",
        "content": "见君先得意，希我命还通。\n不道才堪并，多缘蹇共同。\n鹤鸣荒苑内，鱼跃夜潮中。\n若问家山路，知连震泽东。",
        "dynasty": "唐",
        "collection_info": null
    },
    {
        "title": "送皇甫司录赴黔南幕",
        "author": "顾非熊",
        "content": "黔南从事客，禄利先来饶。\n官受外台屈，家移一舸遥。\n夜猿声不断，寒木叶微凋。\n远别因多感，新郎倍寂寥。",
        "dynasty": "唐",
        "collection_info": null
    },
    {
        "title": "寄九华山费拾遗",
        "author": "顾非熊",
        "content": "先生九华隐，鸟道隔尘埃。\n石室和云住，山田引烧开。\n久闲仙客降，高卧诏书来。\n一入深林去，人间更不回。",
        "dynasty": "唐",
        "collection_info": null
    },
    {
        "title": "雁",
        "author": "顾非熊",
        "content": "逐暖来南国，迎寒背朔云。\n下时波势出，起处阵形分。\n声急奔前侣，行低续后羣。\n何人寄书札，绝域可知闻。",
        "dynasty": "唐",
        "collection_info": null
    },
    {
        "title": "铜雀妓",
        "author": "顾非熊",
        "content": "鸦散陵树晓，筵开繐帐空。\n婵娟宠休妬，歌舞怨来同。\n往事与尘化，新愁生曲终。\n回轩叶正落，寂寞听秋风。",
        "dynasty": "唐",
        "collection_info": null
    },
    {
        "title": "早秋雨夕",
        "author": "顾非熊",
        "content": "贫居常寂寞，况復是秋天。\n黄叶如霜后，清风似水边。\n中宵疑有雁，当夕暂无蝉。\n就枕终难寐，残灯灭又然。",
        "dynasty": "唐",
        "collection_info": null
    },
    {
        "title": "天津桥晚望",
        "author": "顾非熊",
        "content": "晴登洛桥望，寒色古槐稀。\n流水东不息，翠华西未归。\n云收中岳近，钟出后宫微。\n回首禁门路，羣鸦度落晖。",
        "dynasty": "唐",
        "collection_info": null
    },
    {
        "title": "月夜登王屋仙坛",
        "author": "顾非熊",
        "content": "月临峰顶坛，气爽觉天宽。\n身去银河近，衣霑玉露寒。\n云中日已赤，山外夜初残。\n即此是仙境，惟愁再上难。",
        "dynasty": "唐",
        "collection_info": null
    },
    {
        "title": "下第后晓坐",
        "author": "顾非熊",
        "content": "远客滞都邑，老惊时节催。\n海边身梦觉，枕上鼓声来。\n起见银河没，坐知阊阖开。\n何为此生内，终夜泣尘埃。",
        "dynasty": "唐",
        "collection_info": null
    },
    {
        "title": "下第后送友人不及",
        "author": "顾非熊",
        "content": "失意经寒食，情偏感别离。\n来逢人已去，坐见柳空垂。\n细雨飞黄鸟，新蒲长绿池。\n自倾相送酒，终不展愁眉。",
        "dynasty": "唐",
        "collection_info": null
    },
    {
        "title": "与无可宿辉公院",
        "author": "顾非熊",
        "content": "夜僧同静语，秋寺近严城。\n世路虽多梗，玄心各自明。\n寒池清月彩，危阁听林声。\n傥许双摩顶，随缘万劫生。",
        "dynasty": "唐",
        "collection_info": null
    },
    {
        "title": "题平陆县亭",
        "author": "顾非熊",
        "content": "孤亭临峭岸，别有远泉来。\n山与中条合，河逢一曲回。\n夜声多鴈过，晚色乱云开。\n却自求僮仆，淹留莫谩催。",
        "dynasty": "唐",
        "collection_info": null
    },
    {
        "title": "题马儒乂石门山居",
        "author": "顾非熊",
        "content": "寻君石门隐，山近渐无青。\n鹿迹入柴户，树身穿草亭。\n云低收药径，苔惹取泉瓶。\n此地客难到，夜琴谁共听。",
        "dynasty": "唐",
        "collection_info": null
    },
    {
        "title": "题春明门外镇国禅院",
        "author": "顾非熊",
        "content": "空门临大道，师坐此中禅。\n过客自生敬，焚香惟默然。\n书灯明象外，古木覆檐前。\n不得如驯鸽，人间万虑牵。",
        "dynasty": "唐",
        "collection_info": null
    },
    {
        "title": "夏夜汉渚归舟即事",
        "author": "顾非熊",
        "content": "扁舟江濑尽，归路海山青。\n巨浸分圆象，危樯入众星。\n雨遥明电影，蜃晓识楼形。\n不是长游客，那知造化灵。",
        "dynasty": "唐",
        "collection_info": null
    },
    {
        "title": "酬均州郑使君见送归茅山",
        "author": "顾非熊",
        "content": "饯行诗意厚，惜别独筵重。\n解缆城边柳，还舟海上峰。\n饮猨当濑见，浴鸟带槎逢。\n吏隐应难逐，为霖是蛰龙。",
        "dynasty": "唐",
        "collection_info": null
    },
    {
        "title": "成名后将归茅山酬羣公见送",
        "author": "顾非熊",
        "content": "此名谁不得，人贺至公难。\n素业承家了，离筵去国欢。\n暮天行鴈断，晓渡落潮寒。\n旧隐茅峰下，松根石上盘。",
        "dynasty": "唐",
        "collection_info": null
    },
    {
        "title": "酬陈摽评事喜及第与段何共贻",
        "author": "顾非熊",
        "content": "至公平得意，自喜不因媒。\n榜入金门去，名从玉案来。\n欢情听鸟语，笑眼对花开。\n若拟华筵贺，当期醉百杯。",
        "dynasty": "唐",
        "collection_info": null
    },
    {
        "title": "关试后嘉会里闻蝉感怀呈主司",
        "author": "顾非熊",
        "content": "昔闻惊节换，常抱异乡愁。\n今听当命遂，方欢上国游。\n吟纔依树午，风已报庭秋。\n併觉声声好，怀恩忽泪流。",
        "dynasty": "唐",
        "collection_info": null
    },
    {
        "title": "赠友人",
        "author": "顾非熊",
        "content": "吾友昔同道，唯予今独行。\n青云期未遂，白髮镊还生。\n旧隐连江色，新春闻鸟声。\n休明独不遇，何计可归耕。",
        "dynasty": "唐",
        "collection_info": null
    },
    {
        "title": "落第后赠同居友人",
        "author": "顾非熊",
        "content": "有情天地内，多感是诗人。\n见月长怜夜，看花又惜春。\n愁为终日客，闲过少年身。\n寂寞正相对，笙歌满四隣。",
        "dynasty": "唐",
        "collection_info": null
    },
    {
        "title": "冬日寄蔡先辈校书京",
        "author": "顾非熊",
        "content": "弱冠下茅岭，中年道不行。\n旧交因贵绝，新月对愁生。\n旅思风飘叶，归心鴈过城。\n惟君知我苦，何异爨桐鸣。",
        "dynasty": "唐",
        "collection_info": null
    },
    {
        "title": "行经褒城寄兴元姚从事",
        "author": "顾非熊",
        "content": "往岁客龟城，同时听鹿鸣。\n君兼莲幕贵，我得桂枝荣。\n栈阁危初尽，褒川路忽平。\n心期一壶酒，静话别离情。",
        "dynasty": "唐",
        "collection_info": null
    },
    {
        "title": "下第后寄高山人",
        "author": "顾非熊",
        "content": "我家堂屋前，仰视大茅巅。\n潭静鸟声异，地寒松色鲜。\n人眠瓮牖月，鹿饮竹门泉。\n多愧隣高隐，无成又一年。",
        "dynasty": "唐",
        "collection_info": null
    },
    {
        "title": "寄紫阁无名新罗头陁僧",
        "author": "顾非熊",
        "content": "椶床已自檠，野宿更何营。\n大海谁同过，空山虎共行。\n身心相外尽，鬓髮定中生。\n紫阁人来礼，无名便是名。",
        "dynasty": "唐",
        "collection_info": null
    },
    {
        "title": "送信州卢员外兼寄薛员外",
        "author": "顾非熊",
        "content": "五马弋阳行，分忧出禁城。\n粉闱移席近，茜斾越疆行。\n德茂荣方渐，仁深瑞必呈。\n疲甿復何幸，前政已残声。",
        "dynasty": "唐",
        "collection_info": null
    },
    {
        "title": "送于中丞入回鹘",
        "author": "顾非熊",
        "content": "风沙万里行，边色看双旌。\n去展中华礼，将安外国情。\n朝衣惊异俗，牙帐见新正。\n料得归来路，春深草未生。",
        "dynasty": "唐",
        "collection_info": null
    },
    {
        "title": "送李廓侍御赴劒南",
        "author": "顾非熊",
        "content": "鸟道见狼烟，元戎正急贤。\n图书借朋友，吟咏入戈鋋。\n山色城池近，江声鼓角连。\n不应夸战胜，知在檄蛮篇。",
        "dynasty": "唐",
        "collection_info": null
    },
    {
        "title": "送友人归汉阳",
        "author": "顾非熊",
        "content": "罇前别楚客，云水思萦回。\n秦野春将尽，商山花不开。\n鸥惊帆乍起，虹见雨初来。\n自有归期在，蝉声处处催。",
        "dynasty": "唐",
        "collection_info": null
    },
    {
        "title": "送造微上人归淮南觐兄",
        "author": "顾非熊",
        "content": "到家方坐夏，柳巷对兄禅。\n雨断芜城路，虹分建邺天。\n赴斋随野鹤，迎水上渔船。\n终拟归何处，三湘思渺然。",
        "dynasty": "唐",
        "collection_info": null
    },
    {
        "title": "赋得江边柳送陈许郭员外",
        "author": "顾非熊",
        "content": "拂水復含烟，行分古岸边。\n春风正摇落，客思共悠然。\n絮急频萦水，根灵復繫船。\n微阴覆离岸，祗此醉昏眠。",
        "dynasty": "唐",
        "collection_info": null
    },
    {
        "title": "武宗挽歌词二首 一",
        "author": "顾非熊",
        "content": "睿略皇威远，英风帝业开。\n竹林方受位，薤露忽兴哀。\n静塞妖星落，和戎贵主回。\n龙髯不可附，空见望仙台。",
        "dynasty": "唐",
        "collection_info": null
    },
    {
        "title": "武宗挽歌词二首 二",
        "author": "顾非熊",
        "content": "苍生期渐泰，皇道欲中兴。\n国用销灵像，农功復冗僧。\n冕旒辞北阙，歌舞怨西陵。\n惟有金茎石，长宵对玉绳。",
        "dynasty": "唐",
        "collection_info": null
    },
    {
        "title": "会中赋得新年",
        "author": "顾非熊",
        "content": "万古如昨日，一年加一晨。\n暗生无限事，潜老几多人。\n归路旧侣尽，故乡回鴈新。\n那堪独惆怅，犹是白衣身。",
        "dynasty": "唐",
        "collection_info": null
    },
    {
        "title": "斜谷邮亭翫海棠花",
        "author": "顾非熊",
        "content": "忽识海棠花，令人只嘆嗟。\n艳繁惟共笑，香近试堪夸。\n驻骑忘山险，持杯任日斜。\n何川是多处，应遶羽人家。",
        "dynasty": "唐",
        "collection_info": null
    },
    {
        "title": "万年厉员外宅残菊",
        "author": "顾非熊",
        "content": "纔过重阳后，人心已为残。\n近霜须苦惜，带蝶更宜看。\n色减频经雨，香销恐渐寒。\n今朝陶令宅，不醉却应难。",
        "dynasty": "唐",
        "collection_info": null
    },
    {
        "title": "题永福寺临淮亭",
        "author": "顾非熊",
        "content": "淮上前朝寺，因公始建亭。\n虽无山可望，多有鹤堪听。\n引客闲垂钓，看僧静灌瓶。\n带潮秋见月，隔竹晓闻经。\n水气侵衣冷，苹风入座馨。\n路逢沙獭上，船值海人停。\n砧杵鸣孤戍，乌鸢下远汀。\n连波芳草阔，极目暮天青。\n创置嗟心匠，幽栖得地形。\n常来劝农事，赖此近郊垧。",
        "dynasty": "唐",
        "collection_info": null
    },
    {
        "title": "陈情上郑主司",
        "author": "顾非熊",
        "content": "登第久无缘，归情思渺然。\n艺惭公道日，身贱太平年。\n未识笙歌乐，虚逢岁月迁。\n羁怀吟独苦，愁眼媿花妍。\n求达非荣己，修辞欲继先。\n秦城春十二，吴苑路三千。\n茅屋山岚入，柴门海浪连。\n遥心犹送鴈，归梦不离船。\n时节思家夜，风霜作客天。\n庭闱乖旦暮，兄弟阻团圆。\n朝乏新知己，邨荒旧业田。\n受恩期望外，效死誓生前。\n愿察为裘意，彷徉和角篇。\n恳情今吐尽，万一冀哀怜。",
        "dynasty": "唐",
        "collection_info": null
    },
    {
        "title": "长安清明言怀",
        "author": "顾非熊",
        "content": "明时帝里遇清明，还逐游人出禁城。\n九陌芳菲莺自啭，万家车马雨初晴。\n客中下第逢今日，愁裏看花厌此生。\n春色来年谁是主，不堪憔悴更无成。",
        "dynasty": "唐",
        "collection_info": null
    },
    {
        "title": "出塞即事二首 一",
        "author": "顾非熊",
        "content": "塞山行尽到乌延，万顷沙堆见极边。\n河上月沉鸿鴈起，碛中风度犬羊膻。\n席箕草断城池外，护柳花开帐幕前。\n此处游人堪下泪，更闻终日望狼烟。",
        "dynasty": "唐",
        "collection_info": null
    },
    {
        "title": "出塞即事二首 二",
        "author": "顾非熊",
        "content": "贺兰山便是戎疆，此去萧关路几荒。\n无限城池非汉界，几多人物在胡乡。\n诸侯持节望吾土，男子生身负我唐。\n回望风光成异域，谁能献计復河湟。",
        "dynasty": "唐",
        "collection_info": null
    },
    {
        "title": "送李相公昭义平復起彼宣慰员外副行",
        "author": "顾非熊",
        "content": "天井虽收寇未平，所司促战急王程。\n晓驰云骑穿花去，夜与星郎带月行。\n新咏尽题关外事，故乡因过洛阳城。\n时逢寒食游人识，竟说从来有大名。",
        "dynasty": "唐",
        "collection_info": null
    },
    {
        "title": "送从叔尉渑池",
        "author": "顾非熊",
        "content": "同登科第皆清列，尚爱东畿一尉闲。\n虽有田园供海畔，且无宗党在朝班。\n甘贫只为心知道，晚达多缘性好山。\n白首青衫犹未换，又骑羸马出函关。",
        "dynasty": "唐",
        "collection_info": null
    },
    {
        "title": "哭韩将军",
        "author": "顾非熊",
        "content": "将军不復见仪形，笑语随风入杳冥。\n战马旧骑嘶引葬，歌姬新嫁哭辞灵。\n功勋客问求为志，服玩僧收与转经。\n寂寞一家春色裏，百花开落满山庭。",
        "dynasty": "唐",
        "collection_info": null
    },
    {
        "title": "崔卿双白鹭",
        "author": "顾非熊",
        "content": "朝客高清爱水禽，绿波双鹭在园林。\n立当风裏丝摇急，步遶池边字印深。\n刷羽竞生堪画势，依泉各有取鱼心。\n我乡多傍门前见，坐觉烟波思不禁。",
        "dynasty": "唐",
        "collection_info": null
    },
    {
        "title": "子夜夏秋二曲 一",
        "author": "顾非熊",
        "content": "相持薄罗扇，绿树听鸣蜩。\n君筵呈妙舞，香汗湿鲛绡。",
        "dynasty": "唐",
        "collection_info": null
    },
    {
        "title": "子夜夏秋二曲 二",
        "author": "顾非熊",
        "content": "银床梧叶下，便觉漏声长。\n露砌蛩吟切，那怜白苎凉。",
        "dynasty": "唐",
        "collection_info": null
    },
    {
        "title": "关山月",
        "author": "顾非熊",
        "content": "海上清光发，边营照转悽。\n深闺此宵梦，带月过辽西。",
        "dynasty": "唐",
        "collection_info": null
    },
    {
        "title": "采莲词",
        "author": "顾非熊",
        "content": "纤手折芙蕖，花洒罗衫湿。\n女伴唤回船，前溪风浪急。",
        "dynasty": "唐",
        "collection_info": null
    },
    {
        "title": "秋月夜",
        "author": "顾非熊",
        "content": "旅鴈迎风度，阶翻月露华。\n砧声鸣夜永，江上几多家。",
        "dynasty": "唐",
        "collection_info": null
    },
    {
        "title": "登楼",
        "author": "顾非熊",
        "content": "登楼一南望，淮树楚山连。\n见鴈无书寄，归吴定此年。",
        "dynasty": "唐",
        "collection_info": null
    },
    {
        "title": "阊门书感",
        "author": "顾非熊",
        "content": "凫鹥踏波舞，树色接横塘。\n远近蘼芜绿，吴宫总夕阳。",
        "dynasty": "唐",
        "collection_info": null
    },
    {
        "title": "送内乡张主簿赴任",
        "author": "顾非熊",
        "content": "松窗久是飡霞客，山县新为主印官。\n混俗故来分利禄，不教长作异人看。",
        "dynasty": "唐",
        "collection_info": null
    },
    {
        "title": "瓜洲送朱万言",
        "author": "顾非熊",
        "content": "渡头风晚叶飞频，君去还吴我入秦。\n双泪别家犹未断，不堪仍送故乡人。",
        "dynasty": "唐",
        "collection_info": null
    },
    {
        "title": "秋夜长安病后作",
        "author": "顾非熊",
        "content": "秋中帝里经旬雨，晴后蝉声更不闻。\n牢落闲庭新病起，故乡南去雁成羣。",
        "dynasty": "唐",
        "collection_info": null
    },
    {
        "title": "题王使君片石",
        "author": "顾非熊",
        "content": "势似孤峯一片成，坐来疑有白云生。\n主人莫怪殷勤看，远客长怀旧隐情。",
        "dynasty": "唐",
        "collection_info": null
    },
    {
        "title": "暮春早起",
        "author": "顾非熊",
        "content": "柳[梢]暗露滴清晨，帘下偏惊独起人。\n鶗鴂数声花渐落，园林是处总残春。",
        "dynasty": "唐",
        "collection_info": null
    },
    {
        "title": "途次怀归",
        "author": "顾非熊",
        "content": "陇头禾偃乳乌飞，兀倚征鞍倍忆归。\n正值江南新酿熟，可容闲却老莱衣。",
        "dynasty": "唐",
        "collection_info": null
    },
    {
        "title": "寄陆隐君",
        "author": "顾非熊",
        "content": "相思迢递隔重城，鸟散阶前竹坞清。\n定拟秋凉过南崦，长松石上听泉声。",
        "dynasty": "唐",
        "collection_info": null
    },
    {
        "title": "寄吴山净上人",
        "author": "顾非熊",
        "content": "忆共蒲团话夜钟，别来落叶閟行踪。\n遥知黛色秋常翫，住向灵岩第几峯。",
        "dynasty": "唐",
        "collection_info": null
    },
    {
        "title": "送徐五纶南行过吴",
        "author": "顾非熊",
        "content": "吴门东去路三千，到得阊门暂泊船。\n老父出迎应倒屣，贫居江上信谁传。",
        "dynasty": "唐",
        "collection_info": null
    },
    {
        "title": "游天台山",
        "author": "张祜",
        "content": "崔嵬海西镇，灵迹传万古。\n羣峰日来朝，累累孙侍祖。\n三茅即拳石，二室犹块土。\n傍洞窟神仙，中岩宅龙虎。\n名从干取象，位与坤作辅。\n鸾鹤自相羣，前人空若瞽。\n巉巉割秋碧，娲女徒巧补。\n视听出尘埃，处高心渐苦。\n纔登招手石，肘底笑天姥。\n仰看华盖尖，赤日云上午。\n奔雷撼深谷，下见山脚雨。\n回首望四明，矗若城一堵。\n昏晨邈千态，恐动非自主。\n控鹄大梦中，坐觉身[栩栩]。\n东溟子时月，却孕元化母。\n彭蠡不盈杯，浙江微辨缕。\n石梁屹横架，万仞青壁竖。\n却瞰赤城颠，势来如刀弩。\n盘松国清道，九里天莫覩。\n穹崇上攒三，突兀傍耸五。\n空崖绝凡路，痴立麋与麈。\n邈峻极天门，觑深窥地户。\n金庭路非远，徒步将欲举。\n身乐道家流，惇儒若一矩。\n行寻白云叟，礼象登峻宇。\n佛窟绕杉岚，仙坛半榛莽。\n悬崖与飞瀑，险喷难足俯。\n海眼三井通，洞门双阙拄。\n琼台下昏侧，手足前采乳。\n但造不死乡，前劳何足数。",
        "dynasty": "唐",
        "collection_info": null
    },
    {
        "title": "送蜀客",
        "author": "张祜",
        "content": "楚客去岷江，西南指天末。\n平生不达意，万里船一发。\n行行三峡夜，十二峰顶月。\n哀猨别曾林，忽忽声断咽。\n嘉陵水初涨，岩岭耗积雪。\n不妨高唐云，却藉宋玉说。\n峨眉远凝黛，脚底谷洞穴。\n锦城昼氲氲，锦水春活活。\n成都滞游地，酒客须醉杀。\n莫恋卓家垆，相如已屑屑。",
        "dynasty": "唐",
        "collection_info": null
    },
    {
        "title": "团扇郎",
        "author": "张祜",
        "content": "白团扇，今来此去捐。\n愿得入郎手，团圆郎眼前。",
        "dynasty": "唐",
        "collection_info": null
    },
    {
        "title": "西江行",
        "author": "张祜",
        "content": "日下西塞山，南来东庭客。\n晴空一鸟渡，万里秋江碧。\n惆怅异乡人，偶言空脉脉。",
        "dynasty": "唐",
        "collection_info": null
    },
    {
        "title": "涢川寺路",
        "author": "张祜",
        "content": "日沉西涧阴，远驱愁突兀。\n烟苔湿凝地，露竹光滴月。\n时见一僧来，脚边云勃勃。",
        "dynasty": "唐",
        "collection_info": null
    },
    {
        "title": "夜雨",
        "author": "张祜",
        "content": "霭霭云四黑，秋林响空堂。\n始从寒瓦中，淅沥断人肠。\n愁肠方九迴，寂寂夜未央。",
        "dynasty": "唐",
        "collection_info": null
    },
    {
        "title": "秋晚途中作",
        "author": "张祜",
        "content": "落日驰车道，秋郊思不胜。\n水云遥断绪，山日半衔棱。\n远吠邻村处，计想羡他能。",
        "dynasty": "唐",
        "collection_info": null
    },
    {
        "title": "拔蒲歌",
        "author": "张祜",
        "content": "拔蒲来，领郎镜湖边。\n郎心在何处，莫趁新莲去。\n拔得无心蒲，问郎看好无。",
        "dynasty": "唐",
        "collection_info": null
    },
    {
        "title": "车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩窗半空，斑斑枕花残泪红。\n君心若车千万转，妾身如辙遗渐远。\n碧川迢迢山宛宛，马蹄在耳轮在眼。\n桑间女儿情不浅，莫道野蚕能作茧。",
        "dynasty": "唐",
        "collection_info": null
    },
    {
        "title": "捉搦歌",
        "author": "张祜",
        "content": "门上关，墙上棘。\n窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，不知女子长日泣，从他嫁去无悒悒。",
        "dynasty": "唐",
        "collection_info": null
    },
    {
        "title": "鴈门太守行",
        "author": "张祜",
        "content": "城头月没霜如水，趚趚踏沙人似鬼。\n灯前拭泪试香裘，长引一声残漏子。\n驼囊泻酒酒一杯，前头滴血心不回。\n闺中年少妻莫哀，鱼金虎竹天上来，鴈门山边骨成灰。",
        "dynasty": "唐",
        "collection_info": null
    },
    {
        "title": "思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，一片玉中生愤血。\n焦桐弹罢丝自绝，漠漠暗魂愁夜月。\n故乡不归谁共穴，石上作蒲蒲九节。",
        "dynasty": "唐",
        "collection_info": null
    },
    {
        "title": "司马相如琴歌",
        "author": "张祜",
        "content": "凤兮凤兮非无皇，山重水阔不可量。\n梧桐结阴在朝阳，濯羽弱水鸣高翔。",
        "dynasty": "唐",
        "collection_info": null
    },
    {
        "title": "雉朝飞操",
        "author": "张祜",
        "content": "朝阳陇东泛暖景，双啄双飞双顾影。\n朱冠锦襦聊日整，漠漠雾中如衣褧。\n伤心卢女弦，七十老翁长独眠。\n雄飞在草雌在田，衷肠结愤气呵天。\n圣人在上心不偏，翁得女妻甚可怜。",
        "dynasty": "唐",
        "collection_info": null
    },
    {
        "title": "观徐州李司空猎",
        "author": "张祜",
        "content": "晓出郡城东，分围浅草中。\n红旗开向日，白马骤迎风。\n背手抽金镞，翻身控角弓。\n万人齐指处，一鴈落寒空。",
        "dynasty": "唐",
        "collection_info": null
    },
    {
        "title": "猎",
        "author": "张祜",
        "content": "残猎渭城东，萧萧西北风。\n雪花[鹰]背上，冰片马蹄中。\n臂挂捎荆兔，腰悬落箭鸿。\n归来逞余勇，儿子乱弯弓。",
        "dynasty": "唐",
        "collection_info": null
    },
    {
        "title": "鹦鹉",
        "author": "张祜",
        "content": "栖栖南越鸟，色丽思沉淫。\n暮隔碧云海，春依红树林。\n雕笼悲敛翅，画阁岂关心。\n无事能言语，人闻怨恨深。",
        "dynasty": "唐",
        "collection_info": null
    },
    {
        "title": "再吟鹦鹉",
        "author": "张祜",
        "content": "万里去心违，奇毛觉自非。\n美人怜解语，凡鸟畏多机。\n未胜无丹嘴，何劳事绿衣。\n雕笼终不恋，会向故山归。",
        "dynasty": "唐",
        "collection_info": null
    },
    {
        "title": "酬郑模司直见寄",
        "author": "张祜",
        "content": "故人沧海曲，聊復话平生。\n喜是狂奴态，羞为老婢声。\n宦途终日薄，身事长年轻。\n犹赖书千卷，长随一棹行。",
        "dynasty": "唐",
        "collection_info": null
    },
    {
        "title": "送苏绍之归岭南",
        "author": "张祜",
        "content": "孤舟越客吟，万里旷离襟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "title": "送沈下贤谪尉南康",
        "author": "张祜",
        "content": "秋风江上草，先是客心摧。\n万里故人去，一行新鴈来。\n山高云绪断，浦逈日波颓。\n莫怪南康远，相思不可裁。",
        "dynasty": "唐",
        "collection_info": null
    },
    {
        "title": "送卢弘本浙东觐省",
        "author": "张祜",
        "content": "东望故山高，秋归值小舠。\n怀中陆绩橘，江上伍员涛。\n好去宁鸡口，加餐及蟹螯。\n知君思无倦，为我续离骚。",
        "dynasty": "唐",
        "collection_info": null
    },
    {
        "title": "晚次荆溪馆呈崔明府",
        "author": "张祜",
        "content": "舣舟阳羡馆，飞步缭疎楹。\n山暝水云碧，月凉烟树清。\n长桥深漾影，远橹下摇声。\n况是无三害，弦歌初政成。",
        "dynasty": "唐",
        "collection_info": null
    },
    {
        "title": "寄朗州徐员外",
        "author": "张祜",
        "content": "江岭昔飘蓬，人间值俊雄。\n关西今孔子，城北旧徐公。\n清夜游何处，良辰此不同。\n伤心几年事，一半在湖中。",
        "dynasty": "唐",
        "collection_info": null
    },
    {
        "title": "旅次上饶溪",
        "author": "张祜",
        "content": "碧溪行几折，凝棹宿汀沙。\n角断孤城掩，楼深片月斜。\n夜桥昏水气，秋竹静霜华。\n更想曾题壁，凋零可叹嗟。",
        "dynasty": "唐",
        "collection_info": null
    },
    {
        "title": "送徐彦夫南迁",
        "author": "张祜",
        "content": "万里客南迁，孤城涨海边。\n瘴云秋不断，阴火夜长然。\n月上行虚市，风回望舶船。\n知君还自洁，更为酌贪泉。",
        "dynasty": "唐",
        "collection_info": null
    },
    {
        "title": "送韦整尉长沙",
        "author": "张祜",
        "content": "远远长沙去，怜君利一官。\n风帆彭蠡疾，云水洞庭宽。\n木客提蔬束，江乌接饭丸。\n莫言卑湿地，未必乏新欢。",
        "dynasty": "唐",
        "collection_info": null
    },
    {
        "title": "送外甥",
        "author": "张祜",
        "content": "衰年生侄少，唯尔最关心。\n偶作魏舒别，聊为殷浩吟。\n白波舟不定，黄叶路难寻。\n自此尊中物，谁当更共斟。",
        "dynasty": "唐",
        "collection_info": null
    },
    {
        "title": "赠薛鼎臣侍御",
        "author": "张祜",
        "content": "一命前途远，双曹小邑闲。\n夜潮人到郭，春雾鸟啼山。\n浅濑横沙堰，高岩峻石斑。\n不堪曾倚棹，犹復梦昇攀。",
        "dynasty": "唐",
        "collection_info": null
    },
    {
        "title": "送曾黯游夔州",
        "author": "张祜",
        "content": "不远夔州路，层波滟滪连。\n下来千里峡，入去一条天。\n树色秋帆上，滩声夜枕前。\n何堪正危侧，百丈半山颠。",
        "dynasty": "唐",
        "collection_info": null
    },
    {
        "title": "送李长史归涪州",
        "author": "张祜",
        "content": "涪江江上客，岁晚却还乡。\n暮过高唐雨，秋经巫峡霜。\n急滩船失次，迭嶂树无行。\n好为题新什，知君思不常。",
        "dynasty": "唐",
        "collection_info": null
    },
    {
        "title": "赠契衡上人",
        "author": "张祜",
        "content": "小门开板阁，终日是逢迎。\n语笑人同坐，修持意别行。\n水花秋始发，风竹夏长清。\n一恨悽惶久，怜师记姓名。",
        "dynasty": "唐",
        "collection_info": null
    },
    {
        "title": "走笔赠许玖赴桂州命",
        "author": "张祜",
        "content": "桂林真重德，莲幕藉殊才。\n直气自消瘴，远心无暂灰。\n劒棱丛石险，箭激乱流迴。\n莫说鴈不到，长江鱼尽来。",
        "dynasty": "唐",
        "collection_info": null
    },
    {
        "title": "题上饶亭",
        "author": "张祜",
        "content": "溪亭拂一琴，促轸坐披衿。\n夜月水南寺，秋风城外砧。\n早霜红叶静，新雨碧潭深。\n唯是壶中物，忧来且自斟。",
        "dynasty": "唐",
        "collection_info": null
    },
    {
        "title": "题僧壁",
        "author": "张祜",
        "content": "出门无一事，忽忽到天涯。\n客地多逢酒，僧房却厌花。\n棊因王粲覆，鼓是祢衡挝。\n自喜疎成品，生前不怨嗟。",
        "dynasty": "唐",
        "collection_info": null
    },
    {
        "title": "寄卢载",
        "author": "张祜",
        "content": "故人卢氏子，十载旷佳期。\n少见双鱼信，多闻八米诗。\n侏儒他甚饱，欵段尔应羸。\n忽谓今刘二，相逢不熟槌。",
        "dynasty": "唐",
        "collection_info": null
    },
    {
        "title": "送杨秀才游蜀",
        "author": "张祜",
        "content": "鄂渚逢游客，瞿塘上去船。\n峡深明月夜，江静碧云天。\n旧俗巴渝舞，新声蜀国弦。\n不堪挥惨恨，一涕自潸然。",
        "dynasty": "唐",
        "collection_info": null
    },
    {
        "title": "送杨秀才往夔州",
        "author": "张祜",
        "content": "鄂渚逢游客，瞿塘上去船。\n江连万里海，峡入一条天。\n鸟影沉沙日，猨声隔树烟。\n新诗逢北使，为草几巴笺。",
        "dynasty": "唐",
        "collection_info": null
    },
    {
        "title": "途中逢李道实游蔡州",
        "author": "张祜",
        "content": "征马汉江头，逢君上蔡游。\n野桥经亥市，山路过申州。\n僻地人行涩，荒林虎迹稠。\n殷勤话新守，生物赖诸侯。",
        "dynasty": "唐",
        "collection_info": null
    },
    {
        "title": "富阳道中送王正夫",
        "author": "张祜",
        "content": "㭊㭊上荒原，霜林赤叶翻。\n孤帆天外出，远戍日中昏。\n摘橘防深刺，攀萝畏断根。\n何堪衰草色，一酌送王孙。",
        "dynasty": "唐",
        "collection_info": null
    },
    {
        "title": "送韦正字㭊贯赴制举",
        "author": "张祜",
        "content": "可爱汉文年，鸿恩荡海壖。\n木鸡方备德，金马正求贤。\n大战希游刃，长途在着鞭。\n竚看晁董策，便向史中传。",
        "dynasty": "唐",
        "collection_info": null
    },
    {
        "title": "赠贞固上人",
        "author": "张祜",
        "content": "南国披僧籍，高标一道林。\n律仪精氎布，真行正吞针。\n掇火身潜起，焚香口旋吟。\n非论坐中社，余亦旧知音。",
        "dynasty": "唐",
        "collection_info": null
    },
    {
        "title": "题赠志凝上人",
        "author": "张祜",
        "content": "悟色身无染，观空事不生。\n道心长日笑，觉路几年行。\n片月山林静，孤云海棹轻。\n愿为尘外契，一就智珠明。",
        "dynasty": "唐",
        "collection_info": null
    },
    {
        "title": "送琼贞发述怀",
        "author": "张祜",
        "content": "送出南溪日，离情不忍看。\n渐遥犹顾首，帆去意难判。\n最恨临行夜，相期几百般。\n但能存岁节，终久得同欢。",
        "dynasty": "唐",
        "collection_info": null
    },
    {
        "title": "寄灵澈上人",
        "author": "张祜",
        "content": "老僧何处寺，秋梦绕江滨。\n独树月中鹤，孤舟云外人。\n荣华长指幻，衰病久观身。\n应笑无成者，沧洲垂一轮。",
        "dynasty": "唐",
        "collection_info": null
    },
    {
        "title": "溪行寄京师故人道侣",
        "author": "张祜",
        "content": "白日长多事，清溪偶独寻。\n云归秋水阔，月出夜山深。\n坐想天涯去，行悲泽畔吟。\n东郊故人在，应笑未抽簪。",
        "dynasty": "唐",
        "collection_info": null
    },
    {
        "title": "赠僧云栖",
        "author": "张祜",
        "content": "麈尾与筇枝，几年离石坛。\n梵余林雪厚，棊罢岳钟残。\n开卷喜先悟，漱瓶知早寒。\n衡阳寺前鴈，今日到长安。",
        "dynasty": "唐",
        "collection_info": null
    },
    {
        "title": "送魏尚书赴镇州行营",
        "author": "张祜",
        "content": "河塞日骎骎，恩讐报尽深。\n伍员忠是节，陆绩孝为心。\n坐激书生愤，行歌壮士吟。\n惭非燕地客，不得受黄金。",
        "dynasty": "唐",
        "collection_info": null
    },
    {
        "title": "寄迁客",
        "author": "张祜",
        "content": "万里南迁客，辛勤岭路遥。\n溪行防水弩，野店避山魈。\n瘴海须求药，贪泉莫举瓢。\n但能坚志义，白日甚昭昭。",
        "dynasty": "唐",
        "collection_info": null
    },
    {
        "title": "题苏小小墓",
        "author": "张祜",
        "content": "漠漠穷尘地，萧萧古树林。\n脸浓花自发，眉恨柳长深。\n夜月人何待，春风鸟为吟。\n不知谁共穴，徒愿结同心。",
        "dynasty": "唐",
        "collection_info": null
    },
    {
        "title": "江南作",
        "author": "张祜",
        "content": "楚塞南行久，秦城北望遥。\n少年花已过，衰病柳先凋。\n客泪收迴日，乡心寄落潮。",
        "dynasty": "唐",
        "collection_info": null
    },
    {
        "title": "题王右丞山水障二首 一",
        "author": "张祜",
        "content": "精华在笔端，咫尺匠心难。\n日月中堂见，江湖满座看。\n夜凝岚气湿，秋浸壁光寒。\n料得昔人意，平生诗思残。",
        "dynasty": "唐",
        "collection_info": null
    },
    {
        "title": "题王右丞山水障二首 二",
        "author": "张祜",
        "content": "右丞今已殁，遗画世间稀。\n咫尺江湖尽，寻常鸥鸟飞。\n山光全在掌，云气欲生衣。\n以此常为玩，平生沧海机。",
        "dynasty": "唐",
        "collection_info": null
    },
    {
        "title": "将之衡阳道中作",
        "author": "张祜",
        "content": "万里南方去，扁舟泛自身。\n长年无爱物，深话少情人。\n醉卧襟长散，闲书字不真。\n衡阳路犹远，独与鴈为宾。",
        "dynasty": "唐",
        "collection_info": null
    },
    {
        "title": "读狄梁公传",
        "author": "张祜",
        "content": "失运庐陵厄，乘时武后尊。\n五丁扶造化，一柱正干坤。\n上保储皇位，深然国老勋。\n圣朝虽百代，长合问王孙。",
        "dynasty": "唐",
        "collection_info": null
    },
    {
        "title": "题真娘墓",
        "author": "张祜",
        "content": "佛地葬罗衣，孤魂此是归。\n舞为蝴蝶梦，歌谢伯劳飞。\n翠髮朝云在，青蛾夜月微。\n伤心一花落，无復怨春辉。",
        "dynasty": "唐",
        "collection_info": null
    },
    {
        "title": "洞庭南馆",
        "author": "张祜",
        "content": "一径逗霜林，朱栏遶碧岑。\n地盘云梦角，山镇洞庭心。\n树白看烟起，沙红见日沉。\n还因此悲屈，惆怅又行吟。",
        "dynasty": "唐",
        "collection_info": null
    },
    {
        "title": "题赠仲仪上人院",
        "author": "张祜",
        "content": "星霜几朝寺，香火静居人。\n黄叶不经意，青山无事身。\n抛生台上日，结座履中尘。\n自说一时课，别来诗更新。",
        "dynasty": "唐",
        "collection_info": null
    },
    {
        "title": "题圣女庙",
        "author": "张祜",
        "content": "古庙无人入，苍皮涩老桐。\n蚁行蝉壳上，蛇窜雀巢中。\n浅水孤舟泊，轻尘一座蒙。\n晚来云雨去，荒草是残风。",
        "dynasty": "唐",
        "collection_info": null
    },
    {
        "title": "题山水障子",
        "author": "张祜",
        "content": "一见秋山色，方怜画手稀。\n波涛连壁动，云物下檐飞。\n岭树冬犹发，江帆暮不归。\n端然是渔叟，相向日依依。",
        "dynasty": "唐",
        "collection_info": null
    },
    {
        "title": "咏风",
        "author": "张祜",
        "content": "摇摇歌扇举，悄悄舞衣轻。\n引笛秋临塞，吹沙夜遶城。\n向峰迴鴈影，出峡送猨声。\n何似琴中奏，依依别带情。",
        "dynasty": "唐",
        "collection_info": null
    },
    {
        "title": "奉和令狐相公送陈肱侍御",
        "author": "张祜",
        "content": "高馆动离瑟，亲宾聊叹稀。\n笑歌情不尽，欢待礼无违。\n清露府莲结，碧云皋鹤飞。\n还家与□惠，雨露岂殊归。",
        "dynasty": "唐",
        "collection_info": null
    },
    {
        "title": "陪范宣城北楼夜讌",
        "author": "张祜",
        "content": "华轩敞碧流，官妓拥诸侯。\n粉项高丛鬓，檀妆慢裹头。\n亚身摧蜡烛，斜眼送香毬。\n何处偏堪恨，千迴下客筹。",
        "dynasty": "唐",
        "collection_info": null
    },
    {
        "title": "宪宗皇帝挽歌词",
        "author": "张祜",
        "content": "呜咽上攀龙，昇平不易逢。\n武皇虚好道，文帝未登封。\n寿域无千载，泉门是九重。\n桥山非远地，云去莫疑峰。",
        "dynasty": "唐",
        "collection_info": null
    },
    {
        "title": "发蜀客",
        "author": "张祜",
        "content": "风吹鲁国人，飘荡蜀江滨。\n湿地饶蛙黾，衰年足鬼神。\n时清归去路，日復病来身。\n千万长堤柳，从他烂熳春。",
        "dynasty": "唐",
        "collection_info": null
    },
    {
        "title": "江城晚眺",
        "author": "张祜",
        "content": "重槛构云端，江城四郁盘。\n河流出郭静，山色对楼寒。\n浪草侵天白，霜林映日丹。\n悠然此江思，树杪几樯竿。",
        "dynasty": "唐",
        "collection_info": null
    },
    {
        "title": "题樟亭",
        "author": "张祜",
        "content": "晓霁凭虚槛，云山四望通。\n地盘江岸绝，天映海门空。\n树色连秋霭，潮声入夜风。\n年年此光景，催尽白头翁。",
        "dynasty": "唐",
        "collection_info": null
    },
    {
        "title": "乐静",
        "author": "张祜",
        "content": "引手强篸巾，徐徐起病身。\n远心羣野鹤，闲话对村人。\n发匣琴徽静，开瓶酒味真。\n纵闻兵赋急，原宪本家贫。",
        "dynasty": "唐",
        "collection_info": null
    },
    {
        "title": "登广武原",
        "author": "张祜",
        "content": "广武原西北，华夷此浩然。\n地盘山入海，河遶国连天。\n远树千门邑，高樯万里船。\n乡心日云暮，犹在楚城边。",
        "dynasty": "唐",
        "collection_info": null
    },
    {
        "title": "观宋州田大夫打毬",
        "author": "张祜",
        "content": "白马顿红缨，梢毬紫袖轻。\n晓冰蹄下裂，寒瓦杖头鸣。\n叉手胶黏去，分鬃线道絣。\n自言无战伐，髀肉已曾生。",
        "dynasty": "唐",
        "collection_info": null
    },
    {
        "title": "题丹阳永泰寺练湖亭",
        "author": "张祜",
        "content": "小槛俯澄鲜，龙宫浸浩然。\n孤光悬夜月，一片割秋天。\n浅派胤沙草，余波漂岸船。\n聊当因畎浍，披拂坐潺湲。",
        "dynasty": "唐",
        "collection_info": null
    },
    {
        "title": "题程氏书斋",
        "author": "张祜",
        "content": "僻巷难通马，深园不藉篱。\n青萝缠栢叶，红粉坠莲枝。\n雨燕衔泥近，风鱼咂网迟。\n缘君寻小阮，好是更题诗。",
        "dynasty": "唐",
        "collection_info": null
    },
    {
        "title": "毁浮图年逢东林寺旧",
        "author": "张祜",
        "content": "可惜东林寺，空门失所依。\n翻经谢灵运，画壁陆探微。\n隙地泉声在，荒途马迹稀。\n殷勤话僧辈，未敢保儒衣。",
        "dynasty": "唐",
        "collection_info": null
    },
    {
        "title": "贵池道中作",
        "author": "张祜",
        "content": "羸骖驱野岸，山远路盘盘。\n清露月华晓，碧江星影寒。\n离羣徒长泣，去国自加餐。\n霄汉宁无旧，相哀自语端。",
        "dynasty": "唐",
        "collection_info": null
    },
    {
        "title": "喜王子载话旧",
        "author": "张祜",
        "content": "相逢青眼日，相叹白头时。\n累话三朝事，重看一局棊。\n欢娱非老大，成长是婴儿。\n且尽尊中物，无烦更后期。",
        "dynasty": "唐",
        "collection_info": null
    },
    {
        "title": "秋日病中",
        "author": "张祜",
        "content": "析析檐前竹，秋声拂簟凉。\n病加阴已久，愁觉夜初长。\n坐拾车前子，行看肘后方。\n无端忧食忌，开镜倍萎黄。",
        "dynasty": "唐",
        "collection_info": null
    },
    {
        "title": "访许用晦",
        "author": "张祜",
        "content": "远郭日曛曛，停桡一访君。\n小桥通野水，高树入江云。\n酒兴曾无敌，诗情旧逸羣。\n怪来音信少，五十我无闻。",
        "dynasty": "唐",
        "collection_info": null
    },
    {
        "title": "题海盐南馆",
        "author": "张祜",
        "content": "故人营此地，台馆尚依依。\n黑夜山魈语，黄昏海燕归。\n旧阴杨叶在，残雨槿花稀。\n无復南亭赏，高檐红烛辉。",
        "dynasty": "唐",
        "collection_info": null
    },
    {
        "title": "晚秋江上作",
        "author": "张祜",
        "content": "万里穷秋客，萧条对落晖。\n烟霞山鸟散，风雨庙神归。\n地远蛩声切，天长鴈影稀。\n那堪正砧杵，幽思想寒衣。",
        "dynasty": "唐",
        "collection_info": null
    },
    {
        "title": "吴宫曲",
        "author": "张祜",
        "content": "日下苑西宫，花飘香径红。\n玉钗斜白燕，罗带弄青虫。\n皓齿初含雪，柔枝欲断风。\n可怜倾国艳，谁信女为戎。",
        "dynasty": "唐",
        "collection_info": null
    },
    {
        "title": "赋昭君冢",
        "author": "张祜",
        "content": "万里关山冢，明妃旧死心。\n恨为秋色晚，愁结暮云阴。\n夜切胡风起，天高汉月临。\n已知无玉貌，何事送黄金。",
        "dynasty": "唐",
        "collection_info": null
    },
    {
        "title": "哭汴州陆大夫",
        "author": "张祜",
        "content": "利劒太坚操，何妨拔一毛。\n冤深陆机雾，愤积伍员涛。\n直道非无验，明时不录劳。\n谁当青史上，卒为显词褒。",
        "dynasty": "唐",
        "collection_info": null
    },
    {
        "title": "晚夏归别业",
        "author": "张祜",
        "content": "古岸扁舟晚，荒园一径微。\n鸟啼新果熟，花落故人稀。\n宿润侵苔甃，斜阳照竹扉。\n相逢尽乡老，无復话时机。",
        "dynasty": "唐",
        "collection_info": null
    },
    {
        "title": "公子行",
        "author": "张祜",
        "content": "春色满城池，杯盘着处移。\n镫金斜鴈子，鞍帕嫩鹅儿。\n买笑歌桃李，寻歌折柳枝。\n可怜明月夜，长是管弦随。",
        "dynasty": "唐",
        "collection_info": null
    },
    {
        "title": "题曾氏园林",
        "author": "张祜",
        "content": "十亩长堤宅，萧疎半老槐。\n醉眠风卷簟，棋罢月移阶。\n斫树遗桑斧，浇花湿笋鞋。\n还将齐物论，终岁自安排。",
        "dynasty": "唐",
        "collection_info": null
    },
    {
        "title": "读始兴公传",
        "author": "张祜",
        "content": "殁世议方存，昇平道几论。\n诗情光日月，笔力动干坤。\n乱首光雄筭，朝纲在典坟。\n明时封禅绩，山下见丘门。",
        "dynasty": "唐",
        "collection_info": null
    },
    {
        "title": "中秋月",
        "author": "张祜",
        "content": "碧落桂含姿，清秋是素期。\n一年逢好夜，万里见明时。\n绝域行应久，高城下更迟。",
        "dynasty": "唐",
        "collection_info": null
    },
    {
        "title": "江西道中作三首 一",
        "author": "张祜",
        "content": "日落江村远，烟霞度几重。\n问人孤驿路，驱马乱山峰。\n夜入霜林火，寒生水寺钟。\n凄凉哭途意，行处又饥凶。",
        "dynasty": "唐",
        "collection_info": null
    },
    {
        "title": "江西道中作三首 二",
        "author": "张祜",
        "content": "西江江上月，远远照征衣。\n夜色草中网，秋声林外机。\n渚田牛路熟，石岸客船稀。\n无復是乡井，鹧鸪聊自飞。",
        "dynasty": "唐",
        "collection_info": null
    },
    {
        "title": "江西道中作三首 三",
        "author": "张祜",
        "content": "秋滩一望平，远远见山城。\n落日啼乌桕，空林露寄生。\n烧畬残火色，荡桨夜溪声。\n况是曾游处，桑田小变更。",
        "dynasty": "唐",
        "collection_info": null
    },
    {
        "title": "题常州水西馆",
        "author": "张祜",
        "content": "隟地丛筠植，修廊列堵环。\n楼台疎占水，冈岸远成山。\n尽日草深映，无风舟自闲。\n聊当俟芳夕，一泛芰荷间。",
        "dynasty": "唐",
        "collection_info": null
    },
    {
        "title": "题李渎山居玉潭",
        "author": "张祜",
        "content": "古树千年色，苍崖百尺阴。\n髮寒泉气静，神骇玉光沉。\n上穴青冥小，中连碧海深。\n何当烟月下，一听夜龙吟。",
        "dynasty": "唐",
        "collection_info": null
    },
    {
        "title": "题陆墉金沙洞居",
        "author": "张祜",
        "content": "东溪泉一眼，归卧惬高疎。\n决水金沙静，梯云石壁虚。\n细吟搔短髮，深话笑长裾。\n莫道遗名品，尝闻入洛初。",
        "dynasty": "唐",
        "collection_info": null
    },
    {
        "title": "题陆敦礼山居伏牛潭",
        "author": "张祜",
        "content": "伏牛真怪事，余胜几人谙。\n日彩沉青壁，烟容静碧潭。\n泛心何虑冷，漱齿讵忘甘。\n幸挈壶中物，期君正兴酣。",
        "dynasty": "唐",
        "collection_info": null
    },
    {
        "title": "旅次石头岸",
        "author": "张祜",
        "content": "行行石头岸，身事两相违。\n旧国日边远，故人江上稀。\n水声寒不尽，山色暮相依。\n惆怅未成语，数行鵶又飞。",
        "dynasty": "唐",
        "collection_info": null
    },
    {
        "title": "观宋州于使君家乐琵琶",
        "author": "张祜",
        "content": "历历四弦分，重来上界闻。\n玉盘飞夜雹，金磬入秋云。\n陇雾笳凝水，砂风鴈咽羣。\n不堪天塞恨，青冢是昭君。",
        "dynasty": "唐",
        "collection_info": null
    },
    {
        "title": "筝",
        "author": "张祜",
        "content": "绰绰下云烟，微收皓腕鲜。\n夜风生碧柱，春水咽红弦。\n翠佩轻犹触，莺枝涩未迁。\n芳音何更妙，清月共婵娟。",
        "dynasty": "唐",
        "collection_info": null
    },
    {
        "title": "歌",
        "author": "张祜",
        "content": "一夜列三清，闻歌曲阜城。\n雪飞红烬影，珠贯碧云声。\n皓齿娇微发，青蛾怨自生。\n不知新弟子，谁解啭喉轻。",
        "dynasty": "唐",
        "collection_info": null
    },
    {
        "title": "笙",
        "author": "张祜",
        "content": "董双成一妙，历历韵风篁。\n清露鹤声远，碧云仙吹长。\n气侵银项湿，膏胤漆瓢香。\n曲罢不知处，巫山空夕阳。",
        "dynasty": "唐",
        "collection_info": null
    },
    {
        "title": "五弦",
        "author": "张祜",
        "content": "小小月轮中，斜抽半袖红。\n玉瓶秋滴水，珠箔夜悬风。\n征调侵弦乙，商声过指拢。\n只愁纔曲罢，云雨去巴东。",
        "dynasty": "唐",
        "collection_info": null
    },
    {
        "title": "𥷑篥",
        "author": "张祜",
        "content": "一管妙清商，纤红玉指长。\n雪藤新换束，霞锦旋抽囊。\n併揭声犹远，深含曲未央。\n坐中知密顾，微笑是周郎。",
        "dynasty": "唐",
        "collection_info": null
    },
    {
        "title": "笛",
        "author": "张祜",
        "content": "紫清人一管，吹在月堂中。\n鴈起雪云夕，龙吟烟水空。\n虏尘深汉地，羌思切边风。\n试弄阳春曲，西园桃已红。",
        "dynasty": "唐",
        "collection_info": null
    },
    {
        "title": "舞",
        "author": "张祜",
        "content": "荆台呈妙舞，云雨半罗衣。\n褭褭腰疑折，褰褰袖欲飞。\n雾轻红踯躅，风艳紫蔷薇。\n强许传新态，人间弟子稀。",
        "dynasty": "唐",
        "collection_info": null
    },
    {
        "title": "箜篌",
        "author": "张祜",
        "content": "星汉夜牢牢，深帘调更高。\n乱流公莫度，沉骨妪空嘷。\n向月轻轮甲，迎风重纫绦。\n不堪闻别引，沧海恨波涛。",
        "dynasty": "唐",
        "collection_info": null
    },
    {
        "title": "箫",
        "author": "张祜",
        "content": "清籁远愔愔，秦楼夜思深。\n碧空人已去，沧海凤难寻。\n杳妙和云绝，依微向水沉。\n还将九成意，高阁竚芳音。",
        "dynasty": "唐",
        "collection_info": null
    },
    {
        "title": "夕次桐庐",
        "author": "张祜",
        "content": "百里清溪口，扁舟此去过。\n晚潮风势急，寒叶雨声多。\n戍出山头鼓，樵通竹裏歌。\n不堪无酒夜，回首梦烟波。",
        "dynasty": "唐",
        "collection_info": null
    },
    {
        "title": "入潼关",
        "author": "张祜",
        "content": "都城三百里，雄险此回环。\n地势遥尊岳，河流侧让关。\n秦皇曾虎视，汉祖昔龙颜。\n何处枭凶辈，干戈自不闲。",
        "dynasty": "唐",
        "collection_info": null
    },
    {
        "title": "南宫叹亦述玄宗追恨太真妃事",
        "author": "张祜",
        "content": "北陆冰初结，南宫漏更长。\n何劳却睡草，不验返魂香。\n月隐仙娥艳，风残梦蝶扬。\n徒悲旧行迹，一夜玉阶霜。",
        "dynasty": "唐",
        "collection_info": null
    },
    {
        "title": "题平望驿",
        "author": "张祜",
        "content": "一派吴兴水，西来此驿分。\n路遥经几日，身去是孤云。\n雨气朝忙蚁，雷声夜聚蚊。\n何堪秋草色，到处重离羣。",
        "dynasty": "唐",
        "collection_info": null
    },
    {
        "title": "隋宫怀古",
        "author": "张祜",
        "content": "废宫深苑路，炀帝此东行。\n往事余山色，流年是水声。\n古墙丹雘尽，深栋黑煤生。\n惆怅从今客，经过未了情。",
        "dynasty": "唐",
        "collection_info": null
    },
    {
        "title": "偶苏求至话别",
        "author": "张祜",
        "content": "几年沧海别，万里白头吟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "title": "秋霁",
        "author": "张祜",
        "content": "垂老归休意，栖栖陋巷中。\n暗灯棋子落，残语酒瓶空。\n滴羃侵檐露，虚疎入槛风。\n何妨一蝉嘒，自抱木兰丛。",
        "dynasty": "唐",
        "collection_info": null
    },
    {
        "title": "咏史二首 一",
        "author": "张祜",
        "content": "汉代非良计，西戎世世尘。\n无何求善马，不筭苦生民。\n外国讐虚结，中华愤莫伸。\n却教为后耻，昭帝远和亲。",
        "dynasty": "唐",
        "collection_info": null
    },
    {
        "title": "咏史二首 二",
        "author": "张祜",
        "content": "留名鲁连去，于世绝遗音。\n尽爱聊城下，宁知沧海深。\n偶然飞一箭，无事在千金。\n迴望凌烟阁，何人是此心。",
        "dynasty": "唐",
        "collection_info": null
    },
    {
        "title": "洞房燕",
        "author": "张祜",
        "content": "清晓洞房开，佳人喜燕来。\n乍疑钗上动，轻似掌中迴。\n暗语临窗户，深窥傍镜台。\n新妆正含思，莫拂画梁埃。",
        "dynasty": "唐",
        "collection_info": null
    },
    {
        "title": "答僧赠柱杖",
        "author": "张祜",
        "content": "千迴掌上横，珍重远方情。\n客问何人与，闽僧寄一茎。\n画空疑未决，卓地计初成。\n幸以文堪采，扶持力不轻。",
        "dynasty": "唐",
        "collection_info": null
    },
    {
        "title": "鹭鸶",
        "author": "张祜",
        "content": "深窥思不穷，揭趾浅沙中。\n一点山光净，孤飞潭影空。\n暗栖松叶露，双下蓼花风。\n好是沧波侣，垂丝趣亦同。",
        "dynasty": "唐",
        "collection_info": null
    },
    {
        "title": "塞下",
        "author": "张祜",
        "content": "万里配长征，连年惯野营。\n入羣来拣马，抛伴去擒生。\n箭插雕翎阔，弓盘鹊角轻。\n问看行近远，西去受降城。",
        "dynasty": "唐",
        "collection_info": null
    },
    {
        "title": "忆云阳宅",
        "author": "张祜",
        "content": "一别云阳宅，深愁度岁华。\n翠浓春槛柳，红满夜庭花。\n鸟影垂纤竹，鱼行践浅沙。\n聊当因寤寐，归思浩无涯。",
        "dynasty": "唐",
        "collection_info": null
    },
    {
        "title": "题造微禅师院",
        "author": "张祜",
        "content": "夜香闻偈后，岑寂掩双扉。\n照竹灯和雪，穿云月到衣。\n草堂疎磬断，江寺故人稀。\n唯忆江南雨，春风独鸟归。",
        "dynasty": "唐",
        "collection_info": null
    },
    {
        "title": "酬武藴之乙丑之岁始见华髮余自悲遂成继和",
        "author": "张祜",
        "content": "贾生年尚少，华髮近相侵。\n不是流光促，因缘别恨深。\n怜君成苦调，感我独长吟。\n岂料清秋日，星星共映簪。",
        "dynasty": "唐",
        "collection_info": null
    },
    {
        "title": "题万道人禅房",
        "author": "张祜",
        "content": "何处凿禅壁，西南江上峰。\n残阳过远水，落叶满疎钟。\n世事静中去，道心尘外逢。\n欲知情不动，床下虎留踪。",
        "dynasty": "唐",
        "collection_info": null
    },
    {
        "title": "病后访山客",
        "author": "张祜",
        "content": "久病倦衾枕，独行来访君。\n因逢归马客，共对出溪云。\n新月坐中见，暮蝉愁处闻。\n相欢贵无事，莫想路歧分。",
        "dynasty": "唐",
        "collection_info": null
    },
    {
        "title": "题松汀驿",
        "author": "张祜",
        "content": "山色远含空，苍茫泽国东。\n海明先见日，江白逈闻风。\n鸟道高原去，人烟小径通。\n那知旧遗逸，不在五湖中。",
        "dynasty": "唐",
        "collection_info": null
    },
    {
        "title": "处士隐居",
        "author": "张祜",
        "content": "斜日半飞閤，高帘轻翳空。\n清香芙蓉水，碧冷琅玕风。\n绝岸派沿洑，修廊趾崇隆。\n唯当饵仙朮，坐作朱颜翁。",
        "dynasty": "唐",
        "collection_info": null
    },
    {
        "title": "早春钱塘湖晚眺",
        "author": "张祜",
        "content": "落日下林坂，抚襟睇前踪。\n轻澌流迴浦，残雪明高峰。\n仰视天宇旷，俯登云树重。\n聊当问真界，昨夜西峦钟。",
        "dynasty": "唐",
        "collection_info": null
    },
    {
        "title": "濠州水馆",
        "author": "张祜",
        "content": "高阁去烦燠，客心遂安舒。\n清流中浴鸟，白石下游鱼。\n秋树色凋翠，夜桥声褭虚。\n南轩更何待，坐见玉蟾蜍。",
        "dynasty": "唐",
        "collection_info": null
    },
    {
        "title": "石头城寺",
        "author": "张祜",
        "content": "山势抱烟光，重门突兀傍。\n连檐金像阁，半壁石龛廊。\n碧树藂高顶，清池占下方。\n徒悲宦游意，尽日老僧房。",
        "dynasty": "唐",
        "collection_info": null
    },
    {
        "title": "伤迁客殁南中",
        "author": "张祜",
        "content": "故人何处殁，谪宦极南天。\n远地身狼狈，穷途事果然。\n白鬚纔过海，丹旐却归船。\n肠断相逢路，新来客又迁。",
        "dynasty": "唐",
        "collection_info": null
    },
    {
        "title": "乌夜啼",
        "author": "张祜",
        "content": "忽忽南飞返，危丝共怨悽。\n暗霜移树宿，残夜遶枝啼。\n咽绝声重叙，愔淫思乍迷。\n不妨还报喜，悞使玉颜低。",
        "dynasty": "唐",
        "collection_info": null
    },
    {
        "title": "题润州金山寺",
        "author": "张祜",
        "content": "一宿金山寺，超然离世羣。\n僧归夜船月，龙出晓堂云。\n树色中流见，钟声两岸闻。\n翻思在朝市，终日醉醺醺。",
        "dynasty": "唐",
        "collection_info": null
    },
    {
        "title": "题润州甘露寺",
        "author": "张祜",
        "content": "千重构横险，高步出尘埃。\n日月光先见，江山势尽来。\n冷云归水石，清露滴楼台。\n况是东溟上，平生意一开。",
        "dynasty": "唐",
        "collection_info": null
    },
    {
        "title": "题杭州孤山寺",
        "author": "张祜",
        "content": "楼台耸碧岑，一径入湖心。\n不雨山长润，无云水自阴。\n断桥荒藓涩，空院落花深。\n犹忆西窗月，钟声在北林。",
        "dynasty": "唐",
        "collection_info": null
    },
    {
        "title": "题余杭县龙泉观",
        "author": "张祜",
        "content": "四迴山一面，台殿已嵯峨。\n中路见山远，上方行石多。\n天晴花气漫，地暖鸟音和。\n徒漱葛仙井，此生其奈何。",
        "dynasty": "唐",
        "collection_info": null
    },
    {
        "title": "题径山大觉禅师影堂",
        "author": "张祜",
        "content": "超然彼岸人，一径谢微尘。\n见相即非相，观身岂是身。\n空门性未灭，旧里化犹新。\n谩指堂中影，谁言影似真。",
        "dynasty": "唐",
        "collection_info": null
    },
    {
        "title": "题濠州钟离寺",
        "author": "张祜",
        "content": "遥遥东郭寺，数里占原田。\n远岫碧光合，长淮清派连。\n院藏归鸟树，钟到落帆船。\n唯羡空门叟，栖心尽百年。",
        "dynasty": "唐",
        "collection_info": null
    },
    {
        "title": "秋夜宿灵隐寺师上人",
        "author": "张祜",
        "content": "月色荒城外，江声野寺中。\n贫知交道薄，老信释门空。\n露叶凋阶藓，风枝戞井桐。\n不妨无酒夜，闲话值生公。",
        "dynasty": "唐",
        "collection_info": null
    },
    {
        "title": "题苏州灵岩寺",
        "author": "张祜",
        "content": "碧海西陵岸，吴王此盛时。\n山行今佛寺，水见旧宫池。\n亡国人遗恨，空门事少悲。\n聊当值僧语，尽日把松枝。",
        "dynasty": "唐",
        "collection_info": null
    },
    {
        "title": "题苏州楞伽寺",
        "author": "张祜",
        "content": "楼台山半腹，又此一经行。\n树隔夫差苑，溪连句践城。\n上坡松径涩，深坐石池清。\n况是西峰顶，凄凉故国情。",
        "dynasty": "唐",
        "collection_info": null
    },
    {
        "title": "题苏州思益寺",
        "author": "张祜",
        "content": "四面山形断，楼台此逈临。\n两峰高崪屼，一水下淫渗。\n凿石西龛小，穿松北坞深。\n会当来结社，长日为僧吟。",
        "dynasty": "唐",
        "collection_info": null
    },
    {
        "title": "题重居寺",
        "author": "张祜",
        "content": "浮图经近郭，长日羡僧闲。\n竹径深开院，松门远对山。\n重廊标板榜，高殿锁金环。\n更问寻雷室，西行咫尺间。",
        "dynasty": "唐",
        "collection_info": null
    },
    {
        "title": "题善权寺",
        "author": "张祜",
        "content": "碧峰南一寺，最胜是仙源。\n峻坂依岩壁，清泉泄洞门。\n金函崇宝藏，玉树閟灵根。\n寄谢香花叟，高踪不可援。",
        "dynasty": "唐",
        "collection_info": null
    },
    {
        "title": "题南陵隐静寺",
        "author": "张祜",
        "content": "松径上登攀，深行烟霭间。\n合流厨下水，对耸殿前山。\n润壁鸟音逈，泉源僧步闲。\n更怜飞一锡，天外与云还。",
        "dynasty": "唐",
        "collection_info": null
    },
    {
        "title": "题丘山寺",
        "author": "张祜",
        "content": "几代儒家业，何年佛寺碑。\n地平边海处，江出上山时。\n故国人长往，空门事可知。\n凄凉问禅客，身外即无为。",
        "dynasty": "唐",
        "collection_info": null
    },
    {
        "title": "题道光上人山院",
        "author": "张祜",
        "content": "真僧上方界，山路正岩岩。\n地僻泉长冷，亭香草不凡。\n火田生白菌，烟岫老青杉。\n尽日唯山水，当知律行严。",
        "dynasty": "唐",
        "collection_info": null
    },
    {
        "title": "赠庐山僧",
        "author": "张祜",
        "content": "一室鑪峰下，荒榛手自开。\n粉牌新薤叶，竹援小葱台。\n树黑云归去，山明日上来。\n便知心是佛，坚坐对寒灰。",
        "dynasty": "唐",
        "collection_info": null
    },
    {
        "title": "题惠山寺",
        "author": "张祜",
        "content": "旧宅人何在，空门客自过。\n泉声到池尽，山色上楼多。\n小洞生斜竹，重阶夹细莎。\n殷勤望城市，云水暮钟和。",
        "dynasty": "唐",
        "collection_info": null
    },
    {
        "title": "题虎丘寺",
        "author": "张祜",
        "content": "轻棹驻回流，门登西虎丘。\n雾青山月晓，云白海天秋。\n倚殿松株涩，欹庭石片幽。\n青蛾几时墓，空色尚悠悠。",
        "dynasty": "唐",
        "collection_info": null
    },
    {
        "title": "题普贤寺",
        "author": "张祜",
        "content": "何人知寺路，松竹暗春山。\n潭黑龙应在，巢空鹤未还。\n经年来客倦，半日与僧闲。\n更共尝新茗，闻钟笑语间。",
        "dynasty": "唐",
        "collection_info": null
    },
    {
        "title": "题虎丘东寺",
        "author": "张祜",
        "content": "云树拥崔嵬，深行异俗埃。\n寺门山外入，石壁地中开。\n仰砌池光动，登楼海气来。\n伤心万古意，金玉葬寒灰。",
        "dynasty": "唐",
        "collection_info": null
    },
    {
        "title": "题虎丘西寺",
        "author": "张祜",
        "content": "嚣尘楚城外，一寺枕通波。\n松色入门远，冈形连院多。\n花时长到处，别路半经过。\n惆怅旧禅客，空房深薜萝。",
        "dynasty": "唐",
        "collection_info": null
    },
    {
        "title": "题招隐寺",
        "author": "张祜",
        "content": "千年戴颙宅，佛庙此崇修。\n古井人名在，清泉鹿迹幽。\n竹光寒闭院，山影夜藏楼。\n未得高僧旨，烟霞空暂游。",
        "dynasty": "唐",
        "collection_info": null
    },
    {
        "title": "塞下曲",
        "author": "张祜",
        "content": "二十逐嫖姚，分兵远戍辽。\n雪迷经塞夜，冰壮渡河朝。\n促放雕难下，生骑马未调。\n小儒何足问，看取劒横腰。",
        "dynasty": "唐",
        "collection_info": null
    },
    {
        "title": "宿淮阴水馆",
        "author": "张祜",
        "content": "积水自成阴，昏昏月映林。\n五更离浦棹，一夜隔淮砧。\n漂母乡非远，王孙道岂沉。\n不当无健妪，谁肯效前心。",
        "dynasty": "唐",
        "collection_info": null
    },
    {
        "title": "题小松",
        "author": "张祜",
        "content": "何处斸云烟，新移此馆前。\n碧姿尘不染，清影露长鲜。\n耸地心纔直，凌云操未全。\n可悲人自老，何日是千年。",
        "dynasty": "唐",
        "collection_info": null
    },
    {
        "title": "夏日梅溪馆寄庞舍人",
        "author": "张祜",
        "content": "东阳宾礼重，高馆望行期。\n埽簟因松叶，篸瓜使竹枝。\n捲帘闻鸟近，翻枕梦人迟。\n坐听津桥说，今营太守碑。",
        "dynasty": "唐",
        "collection_info": null
    },
    {
        "title": "感河上兵",
        "author": "张祜",
        "content": "一闻河塞上，非是欲权兵。\n首尾诚须畏，膏肓慎勿轻。\n多门徒可入，尽室且思行。\n莫为无媒者，沧浪不濯缨。",
        "dynasty": "唐",
        "collection_info": null
    },
    {
        "title": "赠淮南将",
        "author": "张祜",
        "content": "年少好风情，垂鞭眦睚行。\n带金狮子小，裘锦麒麟狞。\n拣匠装银镫，堆钱买钿筝。\n李陵虽效死，时论亦轻生。",
        "dynasty": "唐",
        "collection_info": null
    },
    {
        "title": "题惠昌上人",
        "author": "张祜",
        "content": "半岩开一室，香穟细氛氲。\n石上漱秋水，月中行夏云。\n律持僧讲疏，经诵梵书文。\n好是风廊下，遥遥挂褐裙。",
        "dynasty": "唐",
        "collection_info": null
    },
    {
        "title": "塞上曲",
        "author": "张祜",
        "content": "边风捲地时，日暮帐初移。\n碛逈三通角，山寒一点旗。\n连收榻索马，引满射雕儿。\n莫道功勋细，将军昔戍师。",
        "dynasty": "唐",
        "collection_info": null
    },
    {
        "title": "折杨柳",
        "author": "张祜",
        "content": "红粉青楼曙，垂杨仲月春。\n怀君重攀折，非妾妬腰身。\n舞带萦丝断，娇娥向叶嚬。\n横吹凡几曲，独自最愁人。",
        "dynasty": "唐",
        "collection_info": null
    },
    {
        "title": "采桑",
        "author": "张祜",
        "content": "自古多征战，由来尚甲兵。\n长驱千里去，一举两番平。\n按劒从沙漠，歌谣满帝京。\n寄言天下将，须立武功名。",
        "dynasty": "唐",
        "collection_info": null
    },
    {
        "title": "禅智寺",
        "author": "张祜",
        "content": "宝殿依山崄，临虚势若吞。\n画檐齐木末，香砌压云根。\n远景窗中岫，孤烟竹裏村。\n凭高聊一望，乡思隔吴门。",
        "dynasty": "唐",
        "collection_info": null
    },
    {
        "title": "寄题商洛王隐居",
        "author": "张祜",
        "content": "近逢商洛口，知尔坐南塘。\n草阁平春水，柴门掩夕阳。\n随蜂收野蜜，寻麝采生香。\n更忆前年醉，松花满石床。",
        "dynasty": "唐",
        "collection_info": null
    },
    {
        "title": "送客归湘楚",
        "author": "张祜",
        "content": "无辞一杯酒，昔日与君深。\n秋色换归鬓，曙光生别心。\n桂花山庙冷，枫树水楼阴。\n此路千余里，应劳楚客吟。",
        "dynasty": "唐",
        "collection_info": null
    },
    {
        "title": "登金山寺",
        "author": "张祜",
        "content": "古今斯岛绝，南北大江分。\n水阔吞沧海，亭高宿断云。\n返潮千涧落，啼鸟半空闻。\n皆是登临处，归航酒半醺。",
        "dynasty": "唐",
        "collection_info": null
    },
    {
        "title": "洛阳感寓",
        "author": "张祜",
        "content": "扰扰都城晓四开，不关名利也尘埃。\n千门甲第身遥入，万里铭旌死后来。\n洛水暮烟横莽苍，邙山秋日露崔嵬。\n须知此事堪为镜，莫遣黄金漫作堆。",
        "dynasty": "唐",
        "collection_info": null
    },
    {
        "title": "从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，万全身出百重围。\n黄云断塞寻鹰去，白草连天射鴈归。\n白首汉廷刀笔吏，丈夫功业本相依。",
        "dynasty": "唐",
        "collection_info": null
    },
    {
        "title": "爱妾换马 一",
        "author": "张祜",
        "content": "一面妖桃千里蹄，娇姿骏骨价应齐。\n乍牵玉勒辞金栈，催整花钿出绣闺。\n去日岂无沾袂泣，归时还有顿衔嘶。\n婵娟躞蹀春风裏，挥手摇鞭杨柳堤。",
        "dynasty": "唐",
        "collection_info": null
    },
    {
        "title": "爱妾换马 二",
        "author": "张祜",
        "content": "绮阁香销华廐空，忍将行雨换追风。\n休怜柳叶双眉翠，却爱桃花两耳红。\n侍宴永辞春色裏，趁朝休立漏声中。\n恩劳未尽情先尽，暗泣嘶风两意同。",
        "dynasty": "唐",
        "collection_info": null
    },
    {
        "title": "病宫人",
        "author": "张祜",
        "content": "佳人卧病动经秋，帘幕繿縿不挂钩。\n四体强扶藤夹膝，双鬟慵插玉搔头。\n花颜有幸君王问，药饵无征待诏愁。\n惆怅近来消瘦尽，泪珠时傍枕函流。",
        "dynasty": "唐",
        "collection_info": null
    },
    {
        "title": "观杭州柘枝",
        "author": "张祜",
        "content": "舞停歌罢鼓连摧，软骨仙蛾暂起来。\n红罨画衫缠腕出，碧排方胯背腰来。\n旁收拍拍金铃摆，却踏声声锦袎摧。\n看着遍头香袖褶，粉屏香帕又重隈。",
        "dynasty": "唐",
        "collection_info": null
    },
    {
        "title": "周员外席上观柘枝",
        "author": "张祜",
        "content": "画鼓拖环锦臂攘，小娥双换舞衣裳。\n金丝蹙雾红衫薄，银蔓垂花紫带长。\n鸾影乍迴头并举，凤声初歇翅齐张。\n一时欻腕招残拍，斜敛轻身拜玉郎。",
        "dynasty": "唐",
        "collection_info": null
    },
    {
        "title": "观杨瑗柘枝",
        "author": "张祜",
        "content": "促迭蛮鼍引柘枝，卷檐虚帽带交垂。\n紫罗衫宛蹲身处，红锦靴柔踏节时。\n微动翠蛾抛旧态，缓遮檀口唱新词。\n看看舞罢轻云起，却赴襄王梦裏期。",
        "dynasty": "唐",
        "collection_info": null
    },
    {
        "title": "感王将军柘枝妓殁",
        "author": "张祜",
        "content": "寂寞春风旧柘枝，舞人休唱曲休吹。\n鸳鸯钿带抛何处，孔雀罗衫付阿谁。\n画鼓不闻招节拍，锦靴空想挫腰肢。\n今来座上偏惆怅，曾是堂前教彻时。",
        "dynasty": "唐",
        "collection_info": null
    },
    {
        "title": "扬州法云寺双桧",
        "author": "张祜",
        "content": "谢家双植本图荣，树老人因地变更。\n朱顶鹤知深盖偃，白眉僧见小枝生。\n高临月殿秋云影，静入风檐夜雨声。\n纵使百年为上寿，绿阴终借暂时行。",
        "dynasty": "唐",
        "collection_info": null
    },
    {
        "title": "忆游天台寄道流",
        "author": "张祜",
        "content": "忆昨天台到赤城，几朝仙籁耳中生。\n云龙出水风声过，海鹤鸣皋日色清。\n石笋半山移步险，桂花当洞拂衣轻。",
        "dynasty": "唐",
        "collection_info": null
    },
    {
        "title": "寄王尊师",
        "author": "张祜",
        "content": "天台南洞一灵仙，骨耸冰棱貌莹然。\n曾对浦云长昧齿，重来华表不知年。\n溪桥晚下玄龟出，草露朝行白鹿眠。\n犹忆夜深华盖上，更无人处话丹田。",
        "dynasty": "唐",
        "collection_info": null
    },
    {
        "title": "公子行",
        "author": "张祜",
        "content": "锦堂昼永绣帘垂，立却花骢待出时。\n红粉美人擎酒劝，青衣年少臂鹰随。\n轻将玉杖敲花片，旋把金鞭约柳枝。\n近地独游三五骑，等闲行傍曲江池。",
        "dynasty": "唐",
        "collection_info": null
    },
    {
        "title": "寓怀寄苏州刘郎中",
        "author": "张祜",
        "content": "一闻周召佐明时，西望都门强策羸。\n天子好文才自薄，诸侯力荐命犹奇。\n贺知章口徒劳说，孟浩然身更不疑。\n唯是胜游行未遍，欲离京国尚迟迟。",
        "dynasty": "唐",
        "collection_info": null
    },
    {
        "title": "和杜牧之齐山登高",
        "author": "张祜",
        "content": "秋溪南岸菊霏霏，急管烦弦对落晖。\n红叶树深山径断，碧云江静浦帆稀。\n不堪孙盛嘲时笑，愿送王弘醉夜归。\n流落正怜芳意在，砧声徒促授寒衣。",
        "dynasty": "唐",
        "collection_info": null
    },
    {
        "title": "题于越亭",
        "author": "张祜",
        "content": "扁舟亭下驻烟波，十五年游重此过。\n洲觜露沙人渡浅，树稍藏竹鸟啼多。\n山衔落照欹红盖，水蹙斜文捲绿罗。\n肠断中秋正圆月，夜来谁唱异乡歌。",
        "dynasty": "唐",
        "collection_info": null
    },
    {
        "title": "秋夜登润州慈和寺上方",
        "author": "张祜",
        "content": "清夜浮埃暂歇鄽，塔轮金照露华鲜。\n人行中路月生海，鹤语上方星满天。\n楼影半连深岸水，钟声寒彻远林烟。\n僧房闭尽下楼去，一半梦魂离世缘。",
        "dynasty": "唐",
        "collection_info": null
    },
    {
        "title": "寄献萧相公",
        "author": "张祜",
        "content": "东去江干是胜游，鼎湖兴望不堪愁。\n谢安近日违朝旨，傅说当时允帝求。\n暂向聊城飞一箭，长为沧海繫扁舟。\n分明此事无人见，白首相看未肯休。",
        "dynasty": "唐",
        "collection_info": null
    },
    {
        "title": "哭京兆庞尹",
        "author": "张祜",
        "content": "杨子江头昔共迷，一为京兆隔云泥。\n故人昨日同时弔，旧马今朝别处嘶。\n向壁愁眉无復画，扶床稚齿已能啼。\n也知世路名堪贵，谁信庄周论物齐。",
        "dynasty": "唐",
        "collection_info": null
    },
    {
        "title": "送周尚书赴滑台",
        "author": "张祜",
        "content": "楚谣襦袴整三年，喉舌新恩下九天。\n鼓角雄都分节钺，蛇龙旧国罢楼船。\n昆河已在兵钤内，堂柳空留鹤岭前。\n多病无由酬一顾，鄢陵千骑去翩翩。",
        "dynasty": "唐",
        "collection_info": null
    },
    {
        "title": "和杜使君九华楼见寄",
        "author": "张祜",
        "content": "孤城高柳晓鸣鸦，风帘半钩清露华。\n九峰聚翠宿危槛，一夜孤光悬冷沙。\n出岸远晖帆欲落，入溪寒影鴈差斜。\n杜陵归去春应早，莫厌青山谢朓家。",
        "dynasty": "唐",
        "collection_info": null
    },
    {
        "title": "送人归蜀",
        "author": "张祜",
        "content": "锦城春色泝江源，三峡经过几夜猨。\n红树两厓开霁色，碧岩千仞涨波痕。\n萧萧暮雨荆王梦，漠漠春烟蜀帝魂。\n长怨相如留滞处，富家还忆卓王孙。",
        "dynasty": "唐",
        "collection_info": null
    },
    {
        "title": "酬答柳宗言秀才见赠",
        "author": "张祜",
        "content": "南下天台厌绝冥，五湖波上泛如萍。\n江鸥自戏为踪迹，野鹿闲惊是性灵。\n任子偶垂沧海钓，戴逵虚认少微星。\n金门后俊徒相唁，且为人间寄茯苓。",
        "dynasty": "唐",
        "collection_info": null
    },
    {
        "title": "题杭州天竺寺",
        "author": "张祜",
        "content": "西南山最胜，一界是诸天。\n上路穿岩竹，分流入寺泉。\n蹑云丹井畔，望月石桥边。\n洞壑江声远，楼台海气连。\n塔明春岭雪，钟散暮松烟。\n何处去犹恨，更看峰顶莲。",
        "dynasty": "唐",
        "collection_info": null
    },
    {
        "title": "题杭州灵隐寺",
        "author": "张祜",
        "content": "峰峦开一掌，朱槛几环延。\n佛地花分界，僧房竹引泉。\n五更楼下月，十里郭中烟。\n后塔耸亭后，前山横阁前。\n溪沙涵水静，涧石点苔鲜。\n好是呼猨久，西岩深响连。",
        "dynasty": "唐",
        "collection_info": null
    },
    {
        "title": "中秋夜杭州翫月",
        "author": "张祜",
        "content": "万古太阴精，中秋海上生。\n鬼愁缘辟照，人爱为高明。\n历历华星远，霏霏薄晕萦。\n影流江不尽，轮曳谷无声。\n似镜当楼晓，如珠出浦盈。\n岸沙全借白，山木半含清。\n小槛循环看，长堤蹋阵行。\n殷勤未归客，烟水夜来情。",
        "dynasty": "唐",
        "collection_info": null
    },
    {
        "title": "高闲上人",
        "author": "张祜",
        "content": "座上辞安国，禅房恋沃州。\n道心黄叶老，诗思碧云秋。\n卷轴朝廷饯，书函内库收。\n陶欣入社叟，生怯论经俦。\n日色屏初揭，风声笔未休。\n长波溢海岸，大点出嵩丘。\n不绝羲之法，难穷智永流。\n殷勤一笺在，留着看银钩。",
        "dynasty": "唐",
        "collection_info": null
    },
    {
        "title": "题灵隐寺师一上人十韵",
        "author": "张祜",
        "content": "八十空门子，深山土木骸。\n片衣闲自衲，单食老长斋。\n道性终能遣，人情少不乖。\n樔枸居上院，薜荔俯层阶。\n洗钵前临水，窥门外有柴。\n朗吟挥竹拂，高楫曳芒鞋。\n迸笋斜穿坞，飞泉下喷崖。\n种花忻土润，拨石虑沙埋。\n旧往师招隐，初临我咏怀。\n何当缘兴翫，更为表新牌。",
        "dynasty": "唐",
        "collection_info": null
    },
    {
        "title": "投常州从兄中丞",
        "author": "张祜",
        "content": "扁舟何所往，言入善人邦。\n旧爱鹏抟海，今闻虎渡江。\n士因为政乐，儒为说诗降。\n素履冰容静，新词玉润枞。\n金鱼聊解带，画鹢稍移桩。\n邀妓思逃席，留宾命倒缸。\n史材谁是伍，经术世无双。\n广厦当宏构，洪钟併待撞。\n成龙须讲邴，展骥莫先庞。\n应念宗中末，秋萤照一牕。",
        "dynasty": "唐",
        "collection_info": null
    },
    {
        "title": "送王昌涉侍御",
        "author": "张祜",
        "content": "十里指东平，军前首出征。\n诸侯青服旧，御史紫衣荣。\n入陈枭心死，分围虎力生。\n画时安楚塞，刻日下齐城。\n号令朝移幕，偷踪夜斫营。\n云梯曾险上，地道惯深行。\n举斾招降将，投戈趁败兵。\n自惭居虏者，当此立功名。",
        "dynasty": "唐",
        "collection_info": null
    },
    {
        "title": "少年乐",
        "author": "张祜",
        "content": "二十便封侯，名居第一流。\n绿鬟深小院，清管下高楼。\n醉把金船掷，闲敲玉镫游。\n带盘红鼹鼠，袍砑紫犀牛。\n锦袋归调箭，罗鞋起拨毬。\n眼前长贵盛，那信世间愁。",
        "dynasty": "唐",
        "collection_info": null
    },
    {
        "title": "华清宫和杜舍人",
        "author": "张祜",
        "content": "五十年天子，离宫旧粉墙。\n登封时正泰，御宇日初长。\n上位先名实，中兴事宪章。\n举戎轻甲胄，余地取河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦山草半黄。\n马头开夜照，鹰眼利星芒。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，频赐荔支尝。\n月锁千门静，天高一笛凉。\n细音摇翠佩，轻步宛霓裳。\n祸乱根潜结，昇平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n雪埋妃子貌，刃断禄儿肠。\n近侍烟尘隔，前踪辇路荒。\n益知迷宠佞，惟恨丧忠良。\n北阙尊明主，南宫逊上皇。\n禁清余凤吹，池冷映龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n欢康昔时乐，讲武旧兵场。\n莫草深岩霭，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "title": "穆护砂",
        "author": "张祜",
        "content": "玉管朝朝弄，清歌日日新。\n折花当驿路，寄与陇头人。",
        "dynasty": "唐",
        "collection_info": null
    },
    {
        "title": "思归乐二首 一",
        "author": "张祜",
        "content": "晚日催弦管，春风入绮罗。\n杏花如有意，偏落舞衫多。",
        "dynasty": "唐",
        "collection_info": null
    },
    {
        "title": "思归乐二首 二",
        "author": "张祜",
        "content": "万里春应尽，三江鴈亦稀。\n连天汉水广，孤客未言归。",
        "dynasty": "唐",
        "collection_info": null
    },
    {
        "title": "金殿乐",
        "author": "张祜",
        "content": "入夜秋砧动，千声起四邻。\n不缘楼上月，应为陇头人。",
        "dynasty": "唐",
        "collection_info": null
    },
    {
        "title": "墙头花二首 一",
        "author": "张祜",
        "content": "蟋蟋鸣洞房，梧桐落金井。\n为君裁舞衣，天寒剪刀冷。",
        "dynasty": "唐",
        "collection_info": null
    },
    {
        "title": "墙头花二首 二",
        "author": "张祜",
        "content": "妾有罗衣裳，秦王在时作。\n为舞春风多，秋来不堪着。",
        "dynasty": "唐",
        "collection_info": null
    },
    {
        "title": "胡渭州",
        "author": "张祜",
        "content": "杨柳千寻色，桃花一苑芳。\n风吹入帘裏，唯有惹衣香。",
        "dynasty": "唐",
        "collection_info": null
    },
    {
        "title": "白鼻騧",
        "author": "张祜",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "title": "戎浑",
        "author": "张祜",
        "content": "风劲角弓鸣，将军猎渭城。\n草枯鹰眼疾，雪尽马蹄轻。",
        "dynasty": "唐",
        "collection_info": null
    },
    {
        "title": "杨下采桑",
        "author": "张祜",
        "content": "飞丝惹绿尘，软叶对孤轮。\n今朝入园去，物色强着人。",
        "dynasty": "唐",
        "collection_info": null
    },
    {
        "title": "宫词二首 一",
        "author": "张祜",
        "content": "故国三千里，深宫二十年。\n一声河满子，双泪落君前。",
        "dynasty": "唐",
        "collection_info": null
    },
    {
        "title": "宫词二首 二",
        "author": "张祜",
        "content": "自倚能歌日，先皇掌上怜。\n新声何处唱，肠断李延年。",
        "dynasty": "唐",
        "collection_info": null
    },
    {
        "title": "昭君怨二首 一",
        "author": "张祜",
        "content": "万里边城远，千山行路难。\n举头唯见日，何处是长安。",
        "dynasty": "唐",
        "collection_info": null
    },
    {
        "title": "昭君怨二首 二",
        "author": "张祜",
        "content": "汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": null
    },
    {
        "title": "夕次竟陵",
        "author": "张祜",
        "content": "南风吹五两，日暮竟陵城。\n肠断巴江月，夜蝉何处声。",
        "dynasty": "唐",
        "collection_info": null
    },
    {
        "title": "信州水亭",
        "author": "张祜",
        "content": "南檐架短廊，沙路白茫茫。\n尽日不归处，一庭栀子香。",
        "dynasty": "唐",
        "collection_info": null
    },
    {
        "title": "苏小小歌三首 一",
        "author": "张祜",
        "content": "车轮不可遮，马足不可绊。\n长怨十字街，使郎心四散。",
        "dynasty": "唐",
        "collection_info": null
    },
    {
        "title": "苏小小歌三首 二",
        "author": "张祜",
        "content": "新人千里去，故人千里来。\n剪刀横眼底，方觉泪难裁。",
        "dynasty": "唐",
        "collection_info": null
    },
    {
        "title": "苏小小歌三首 三",
        "author": "张祜",
        "content": "登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": null
    },
    {
        "title": "树中草",
        "author": "张祜",
        "content": "青青树中草，託根非不危。\n草生树却死，荣枯君可知。",
        "dynasty": "唐",
        "collection_info": null
    },
    {
        "title": "七里濑渔家",
        "author": "张祜",
        "content": "七里垂钓叟，还傍钓台居。\n莫恨无姓名，严陵不卖鱼。",
        "dynasty": "唐",
        "collection_info": null
    },
    {
        "title": "读曲歌五首 一",
        "author": "张祜",
        "content": "窗中独自起，帘外独自行。\n愁见蜘蛛织，寻思直到明。",
        "dynasty": "唐",
        "collection_info": null
    },
    {
        "title": "读曲歌五首 二",
        "author": "张祜",
        "content": "碓上米不舂，窗中丝罢络。\n看渠驾去车，定是无四角。",
        "dynasty": "唐",
        "collection_info": null
    },
    {
        "title": "读曲歌五首 三",
        "author": "张祜",
        "content": "不见心相许，徒云脚漫勤。\n摘荷空摘叶，是底采莲人。",
        "dynasty": "唐",
        "collection_info": null
    },
    {
        "title": "读曲歌五首 四",
        "author": "张祜",
        "content": "窗外山魈立，知渠脚不多。\n三更机底下，摸着是谁梭。",
        "dynasty": "唐",
        "collection_info": null
    },
    {
        "title": "读曲歌五首 五",
        "author": "张祜",
        "content": "郎去摘黄瓜，郎来收赤枣。\n郎耕种麻地，今作西舍道。",
        "dynasty": "唐",
        "collection_info": null
    },
    {
        "title": "玉树后庭花",
        "author": "张祜",
        "content": "轻车何草草，独唱后庭花。\n玉座谁为主，徒悲张丽华。",
        "dynasty": "唐",
        "collection_info": null
    },
    {
        "title": "莫愁乐",
        "author": "张祜",
        "content": "侬居石城下，郎到石城游。\n自郎石城出，长在石城头。",
        "dynasty": "唐",
        "collection_info": null
    },
    {
        "title": "襄阳乐",
        "author": "张祜",
        "content": "大堤花月夜，长江春水流。\n东风正上信，春夜特来游。",
        "dynasty": "唐",
        "collection_info": null
    },
    {
        "title": "自君之出矣",
        "author": "张祜",
        "content": "自君之出矣，万物看成古。\n千寻葶苈枝，争奈长长苦。",
        "dynasty": "唐",
        "collection_info": null
    },
    {
        "title": "梦江南",
        "author": "张祜",
        "content": "行吟洞庭句，不见洞庭人。\n尽日碧江梦，江南红树春。",
        "dynasty": "唐",
        "collection_info": null
    },
    {
        "title": "将离岳州留献徐员外",
        "author": "张祜",
        "content": "高斋长对酒，下客亦霑鱼。\n不为江南去，还来郡北居。",
        "dynasty": "唐",
        "collection_info": null
    },
    {
        "title": "题彭泽卢明府新楼",
        "author": "张祜",
        "content": "碧落新楼迥，清池古树闲。\n先贤尽为宰，空看县南山。",
        "dynasty": "唐",
        "collection_info": null
    },
    {
        "title": "赠禅师",
        "author": "张祜",
        "content": "坐见三生事，宗传一衲来。\n已知无法说，心向定中灰。",
        "dynasty": "唐",
        "collection_info": null
    },
    {
        "title": "江南逢故人",
        "author": "张祜",
        "content": "河洛多尘事，江山半旧游。\n春风故人夜，又醉白苹洲。",
        "dynasty": "唐",
        "collection_info": null
    },
    {
        "title": "松江怀古",
        "author": "张祜",
        "content": "碧树吴洲远，青山震泽深。\n无人踪范蠡，烟水暮沈沈。",
        "dynasty": "唐",
        "collection_info": null
    },
    {
        "title": "书愤",
        "author": "张祜",
        "content": "三十未封侯，颠狂遍九州。\n平生镆鎁剑，不报小人雠。",
        "dynasty": "唐",
        "collection_info": null
    },
    {
        "title": "题孟处士宅",
        "author": "张祜",
        "content": "高才何必贵，下位不妨贤。\n孟简虽持节，襄阳属浩然。",
        "dynasty": "唐",
        "collection_info": null
    },
    {
        "title": "首阳行",
        "author": "张祜",
        "content": "首阳山下路，孤竹节长存。\n为问无心草，如何庇本根。",
        "dynasty": "唐",
        "collection_info": null
    },
    {
        "title": "题僧影堂",
        "author": "张祜",
        "content": "寒叶坠清霜，空帘着烬香。\n生前既无事，何事更悲伤。",
        "dynasty": "唐",
        "collection_info": null
    },
    {
        "title": "边思",
        "author": "张祜",
        "content": "苏武节旌尽，李陵音信稀。\n花当陇上发，人向陇头归。",
        "dynasty": "唐",
        "collection_info": null
    },
    {
        "title": "题弋阳馆",
        "author": "张祜",
        "content": "一叶飘然下弋阳，残霞昏日树苍苍。\n吴溪漫淬干将剑，却是猨声断客肠。",
        "dynasty": "唐",
        "collection_info": null
    },
    {
        "title": "题秀师影堂",
        "author": "张祜",
        "content": "阴阴古寺杉松下，记得长明一焰灯。\n尽日看山人不会，影堂中是别来僧。",
        "dynasty": "唐",
        "collection_info": null
    },
    {
        "title": "赠李修源",
        "author": "张祜",
        "content": "岳阳新尉晓衙参，却是傍人意未甘。\n昨夜与君思贾谊，长沙犹在洞庭南。",
        "dynasty": "唐",
        "collection_info": null
    },
    {
        "title": "瓜洲闻晓角",
        "author": "张祜",
        "content": "寒耿稀星照碧霄，月楼吹角夜江遥。\n五更人起烟霜静，一曲残声遍落潮。",
        "dynasty": "唐",
        "collection_info": null
    },
    {
        "title": "元日仗",
        "author": "张祜",
        "content": "文武千官岁仗兵，万方同轨奏昇平。\n上皇一御含元殿，丹凤门开白日明。",
        "dynasty": "唐",
        "collection_info": null
    },
    {
        "title": "连昌宫",
        "author": "张祜",
        "content": "龙虎旌旗雨露飘，玉楼歌断碧山遥。\n玄宗上马太真去，红树满园香自销。",
        "dynasty": "唐",
        "collection_info": null
    },
    {
        "title": "正月十五夜灯",
        "author": "张祜",
        "content": "千门开锁万灯名，正月中旬动帝京。\n三百内人连袖舞，一时天上着词声。",
        "dynasty": "唐",
        "collection_info": null
    },
    {
        "title": "上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫红袖一时招。",
        "dynasty": "唐",
        "collection_info": null
    },
    {
        "title": "千秋乐",
        "author": "张祜",
        "content": "八月平时花蕚楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "title": "春莺啭",
        "author": "张祜",
        "content": "兴庆池南柳未开，太真先把一枝梅。\n内人已唱春莺啭，花下傞傞软舞来。",
        "dynasty": "唐",
        "collection_info": null
    },
    {
        "title": "大酺乐二首 一",
        "author": "张祜",
        "content": "车架东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "title": "大酺乐二首 二",
        "author": "张祜",
        "content": "紫陌酺归日欲斜，红尘开路薛王家。\n双鬟笑说楼前鼓，两仗争轮好落花。",
        "dynasty": "唐",
        "collection_info": null
    },
    {
        "title": "邠王小管",
        "author": "张祜",
        "content": "虢国潜行韩国随，宜春深院映花枝。\n金舆远幸无人见，偷把邠王小管吹。",
        "dynasty": "唐",
        "collection_info": null
    },
    {
        "title": "李谟笛",
        "author": "张祜",
        "content": "平时东幸洛阳城，天乐宫中夜彻明。\n无奈李谟偷曲谱，酒楼吹笛是新声。",
        "dynasty": "唐",
        "collection_info": null
    },
    {
        "title": "宁哥来",
        "author": "张祜",
        "content": "日映宫城雾半开，太真帘下畏人猜。\n黄翻绰指向西树，不信宁哥回马来。",
        "dynasty": "唐",
        "collection_info": null
    },
    {
        "title": "丁巳年仲冬月江上作",
        "author": "张祜",
        "content": "南来驱马渡江濆，消息前年此月闻。\n唯是贾先生恸哭，不堪天意重阴云。",
        "dynasty": "唐",
        "collection_info": null
    },
    {
        "title": "邺中怀古",
        "author": "张祜",
        "content": "邺中城下漳河水，日夜东流莫记春。\n肠断宫中望陵处，不堪台上也无人。",
        "dynasty": "唐",
        "collection_info": null
    },
    {
        "title": "读池州杜员外杜秋娘诗",
        "author": "张祜",
        "content": "年少多情杜牧之，风流仍作杜秋诗。\n可知不是长门闭，也得相如第一词。",
        "dynasty": "唐",
        "collection_info": null
    },
    {
        "title": "杭州开元寺牡丹",
        "author": "张祜",
        "content": "浓艳初开小药栏，人人惆怅出长安。\n风流却是钱塘寺，不踏红尘见牡丹。",
        "dynasty": "唐",
        "collection_info": null
    },
    {
        "title": "招徐宗偃画松石",
        "author": "张祜",
        "content": "咫尺云山便出尘，我生长日自因循。\n凭君画取江南胜，留向东斋伴老身。",
        "dynasty": "唐",
        "collection_info": null
    },
    {
        "title": "平阴夏日作",
        "author": "张祜",
        "content": "西来渐觉细尘红，扰扰舟车路向东。\n可惜夏天明月夜，土山前面障南风。",
        "dynasty": "唐",
        "collection_info": null
    },
    {
        "title": "赠处士",
        "author": "张祜",
        "content": "小径上山山甚小，每怜僧院笑僧禅。\n人间莫道无难事，二十年来已是玄。",
        "dynasty": "唐",
        "collection_info": null
    },
    {
        "title": "邠娘羯鼓",
        "author": "张祜",
        "content": "新教邠娘羯鼓成，大酺初日最先呈。\n冬儿指向贞贞说，一曲干鸣两杖轻。",
        "dynasty": "唐",
        "collection_info": null
    },
    {
        "title": "退宫人二首 一",
        "author": "张祜",
        "content": "开元皇帝掌中怜，流落人间二十年。\n长说承天门上宴，百官楼下拾金钱。",
        "dynasty": "唐",
        "collection_info": null
    },
    {
        "title": "退宫人二首 二",
        "author": "张祜",
        "content": "歌喉渐退出宫闱，泣话伶官上许归。\n犹说入时欢圣寿，内人初着五方衣。",
        "dynasty": "唐",
        "collection_info": null
    },
    {
        "title": "耍娘歌",
        "author": "张祜",
        "content": "宜春花夜雪千枝，妃子偷行上密随。\n便唤耍娘歌一曲，六宫生老是蛾眉。",
        "dynasty": "唐",
        "collection_info": null
    },
    {
        "title": "悖拏儿舞",
        "author": "张祜",
        "content": "春风南内百花时，道唱梁州急遍吹。\n揭手便拈金椀舞，上皇惊笑悖拏儿。",
        "dynasty": "唐",
        "collection_info": null
    },
    {
        "title": "题灵彻上人旧房",
        "author": "张祜",
        "content": "寂寞空门支道林，满堂诗板旧知音。\n秋风吹叶古廊下，一半绳床灯影深。",
        "dynasty": "唐",
        "collection_info": null
    },
    {
        "title": "晚秋潼关西门作",
        "author": "张祜",
        "content": "日落寒郊烟物清，古槐阴黑少人行。\n关门西去华山色，秦地东来河水声。",
        "dynasty": "唐",
        "collection_info": null
    },
    {
        "title": "赠内人",
        "author": "张祜",
        "content": "禁门宫树月痕过，媚眼唯看宿燕窠。\n斜拔玉钗灯影畔，剔开红焰救飞蛾。",
        "dynasty": "唐",
        "collection_info": null
    },
    {
        "title": "洛中作",
        "author": "张祜",
        "content": "元和天子昔平戎，惆怅金舆尚未通。\n尽日洛桥闲处看，秋风时节上阳宫。",
        "dynasty": "唐",
        "collection_info": null
    },
    {
        "title": "折杨柳枝二首 一",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。",
        "dynasty": "唐",
        "collection_info": null
    },
    {
        "title": "折杨柳枝二首 二",
        "author": "张祜",
        "content": "凝碧池边敛翠眉，景阳楼下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "title": "华清宫四首 一",
        "author": "张祜",
        "content": "风树离离月稍明，九天龙气在华清。\n宫门深锁无人觉，半夜云中羯鼓声。",
        "dynasty": "唐",
        "collection_info": null
    },
    {
        "title": "华清宫四首 二",
        "author": "张祜",
        "content": "天阙沈沈夜未央，碧云仙曲舞霓裳。\n一声玉笛向空尽，月满骊山宫漏长。",
        "dynasty": "唐",
        "collection_info": null
    },
    {
        "title": "华清宫四首 三",
        "author": "张祜",
        "content": "红树萧萧阁半开，上皇曾幸此宫来。\n至今风俗骊山下，村笛犹吹阿滥堆。",
        "dynasty": "唐",
        "collection_info": null
    },
    {
        "title": "华清宫四首 四",
        "author": "张祜",
        "content": "水遶宫墙处处声，残红长绿露华清。\n武皇一夕梦不觉，十二玉楼空月明。",
        "dynasty": "唐",
        "collection_info": null
    },
    {
        "title": "赠窦家小儿",
        "author": "张祜",
        "content": "深绿衣裳小小人，每来听裏解相亲。\n天生合去云霄上，一尺松栽已出尘。",
        "dynasty": "唐",
        "collection_info": null
    },
    {
        "title": "听崔莒侍御叶家歌",
        "author": "张祜",
        "content": "宛罗重縠起歌筵，活凤生花动碧烟。\n一声唱断无人和，触破秋云直上天。",
        "dynasty": "唐",
        "collection_info": null
    },
    {
        "title": "长门怨",
        "author": "张祜",
        "content": "日映宫墙柳色寒，笙歌遥指碧云端。\n珠铅滴尽无心语，强把花枝冷笑看。",
        "dynasty": "唐",
        "collection_info": null
    },
    {
        "title": "读老庄",
        "author": "张祜",
        "content": "等闲缉缀闲言语，夸向诗人唤作诗。\n昨日偶拈庄老读，万寻山上一毫釐。",
        "dynasty": "唐",
        "collection_info": null
    },
    {
        "title": "偶题",
        "author": "张祜",
        "content": "古来名下岂虚为，李白颠狂自称时。\n唯恨世间无贺老，谪仙长在没人知。",
        "dynasty": "唐",
        "collection_info": null
    },
    {
        "title": "别玉华僊侣",
        "author": "张祜",
        "content": "遶舍烟霞为四邻，寒泉白石日相亲。\n尘机不尽住不得，珍重玉山山上人。",
        "dynasty": "唐",
        "collection_info": null
    },
    {
        "title": "汴上送客",
        "author": "张祜",
        "content": "河流西下鴈南飞，楚客相逢泪湿衣。\n张翰思归何太切，扁舟不住又东归。",
        "dynasty": "唐",
        "collection_info": null
    },
    {
        "title": "邮亭残花",
        "author": "张祜",
        "content": "云暗山横日欲斜，邮亭下马对残花。\n自从身逐征西府，每到花时不在家。",
        "dynasty": "唐",
        "collection_info": null
    },
    {
        "title": "秋时送郑侍御",
        "author": "张祜",
        "content": "离鸿声怨碧云净，楚瑟调高清晓天。\n尽日相看俱不语，西风摇落数枝莲。",
        "dynasty": "唐",
        "collection_info": null
    },
    {
        "title": "宿武牢关",
        "author": "张祜",
        "content": "行人候晓久裴徊，不待鸡鸣未得开。\n堪羡寒溪自无事，潺潺一夜宿关来。",
        "dynasty": "唐",
        "collection_info": null
    },
    {
        "title": "夜宿湓浦逢崔昇",
        "author": "张祜",
        "content": "江流不动月西沈，南北行人万里心。\n况是相逢鴈天夕，星河寥落水云深。",
        "dynasty": "唐",
        "collection_info": null
    },
    {
        "title": "京城寓怀",
        "author": "张祜",
        "content": "三十年持一钓竿，偶随书荐入长安。\n由来不是求名者，唯待春风看牡丹。",
        "dynasty": "唐",
        "collection_info": null
    },
    {
        "title": "集灵台二首 一",
        "author": "张祜",
        "content": "日光斜照集灵台，红树花迎晓露开。\n昨夜上皇新授箓，太真含笑入帘来。",
        "dynasty": "唐",
        "collection_info": null
    },
    {
        "title": "集灵台二首 二",
        "author": "张祜",
        "content": "虢国夫人承主恩，平明骑马入宫门。\n却嫌脂粉汚颜色，淡扫蛾眉朝至尊。",
        "dynasty": "唐",
        "collection_info": null
    },
    {
        "title": "感归",
        "author": "张祜",
        "content": "行却江南路几千，归来不把一文钱。\n乡人笑我穷寒鬼，还似襄阳孟浩然。",
        "dynasty": "唐",
        "collection_info": null
    },
    {
        "title": "偶作",
        "author": "张祜",
        "content": "徧识青霄路上人，相逢秖是语逡巡。\n可胜饮尽江南酒，岁月犹残李白身。",
        "dynasty": "唐",
        "collection_info": null
    },
    {
        "title": "劝饮酒",
        "author": "张祜",
        "content": "烧得硫黄漫学仙，未胜长付酒家钱。\n窦常不吃齐推乐，却在人间八十年。",
        "dynasty": "唐",
        "collection_info": null
    },
    {
        "title": "阿䳰汤",
        "author": "张祜",
        "content": "月照宫城红树芳，绿窗灯影在雕梁。\n金舆未到长生殿，妃子偷寻阿䳰汤。",
        "dynasty": "唐",
        "collection_info": null
    },
    {
        "title": "马嵬坡",
        "author": "张祜",
        "content": "旌旗不整奈君何，南去人稀北去多。\n尘土已残香粉艳，荔枝犹到马嵬坡。",
        "dynasty": "唐",
        "collection_info": null
    },
    {
        "title": "太真香囊子",
        "author": "张祜",
        "content": "蹙金妃子小花囊，销耗胸前结旧香。\n谁为君王重解得，一生遗恨繫心肠。",
        "dynasty": "唐",
        "collection_info": null
    },
    {
        "title": "雨霖铃",
        "author": "张祜",
        "content": "雨霖铃夜却归秦，犹见张徽一曲新。\n长说上皇和泪教，月明南内更无人。",
        "dynasty": "唐",
        "collection_info": null
    },
    {
        "title": "听歌二首 一",
        "author": "张祜",
        "content": "儿郎漫说转喉轻，须待情来意自生。\n只是眼前丝竹和，大家声裏唱新声。",
        "dynasty": "唐",
        "collection_info": null
    },
    {
        "title": "听歌二首 二",
        "author": "张祜",
        "content": "十二年前边塞行，坐中无语叹歌情。\n不堪昨夜先垂泪，西去阳关第一声。",
        "dynasty": "唐",
        "collection_info": null
    },
    {
        "title": "听筝",
        "author": "张祜",
        "content": "十指纤纤玉笋红，鴈行轻遏翠弦中。\n分明似说长城苦，水咽云寒一夜风。",
        "dynasty": "唐",
        "collection_info": null
    },
    {
        "title": "王家琵琶",
        "author": "张祜",
        "content": "金屑檀槽玉腕明，子弦轻捻为多情。\n只愁拍尽凉州破，画出风雷是拨声。",
        "dynasty": "唐",
        "collection_info": null
    },
    {
        "title": "李家柘枝",
        "author": "张祜",
        "content": "红铅拂脸细腰人，金绣罗衫软着身。\n长恐舞时残拍尽，却思云雨更无因。",
        "dynasty": "唐",
        "collection_info": null
    },
    {
        "title": "楚州韦中丞箜篌",
        "author": "张祜",
        "content": "千重钩锁撼金铃，万颗真珠泻玉瓶。\n恰值满堂人欲醉，甲光纔触一时醒。",
        "dynasty": "唐",
        "collection_info": null
    },
    {
        "title": "边上逢歌者",
        "author": "张祜",
        "content": "垂老秋歌出塞庭，遏云相付旧秦青。\n少年翻掷新声尽，却向人前侧耳听。",
        "dynasty": "唐",
        "collection_info": null
    },
    {
        "title": "马嵬归",
        "author": "张祜",
        "content": "云愁鸟恨驿坡前，孑孑龙旗指望贤。\n无復一生重语事，柘黄衫袖掩潸然。",
        "dynasty": "唐",
        "collection_info": null
    },
    {
        "title": "塞上闻笛",
        "author": "张祜",
        "content": "一夜梅花笛裏飞，冷沙晴槛月光辉。\n北风吹尽向何处，高入塞云燕鴈稀。",
        "dynasty": "唐",
        "collection_info": null
    },
    {
        "title": "经旧游",
        "author": "张祜",
        "content": "去年来送行人处，依旧虫声古岸南。\n斜日照溪云影断，水葓花穗倒空潭。",
        "dynasty": "唐",
        "collection_info": null
    },
    {
        "title": "东山寺",
        "author": "张祜",
        "content": "寒色苍苍老栢风，石苔清滑露光融。\n半夜四山钟磬尽，水精宫殿月玲珑。",
        "dynasty": "唐",
        "collection_info": null
    },
    {
        "title": "峰顶寺",
        "author": "张祜",
        "content": "月明如水山头寺，仰面看天石上行。\n夜半深廊人语定，一枝松动鹤来声。",
        "dynasty": "唐",
        "collection_info": null
    },
    {
        "title": "题润州鹤林寺",
        "author": "张祜",
        "content": "古寺名僧多异时，道情虚遣俗情悲。\n千年鹤在市朝变，来去旧山人不知。",
        "dynasty": "唐",
        "collection_info": null
    },
    {
        "title": "题胜上人山房",
        "author": "张祜",
        "content": "清昼房廊山半开，一瓶新汲洒莓苔。\n古松百尺始生叶，飒飒风声天上来。",
        "dynasty": "唐",
        "collection_info": null
    },
    {
        "title": "李夫人词",
        "author": "张祜",
        "content": "延年不语望三星，莫说夫人上涕零。\n争奈世间惆怅在，甘泉宫夜看图形。",
        "dynasty": "唐",
        "collection_info": null
    },
    {
        "title": "题金陵渡",
        "author": "张祜",
        "content": "金陵津渡小山楼，一宿行人自可愁。\n潮落夜江斜月裏，两三星火是瓜州。",
        "dynasty": "唐",
        "collection_info": null
    },
    {
        "title": "过阴陵",
        "author": "张祜",
        "content": "壮士悽惶到山下，行人惆怅上山头。\n生前此路已迷失，寂寞孤魂何处游。",
        "dynasty": "唐",
        "collection_info": null
    },
    {
        "title": "纵游淮南",
        "author": "张祜",
        "content": "十里长街市井连，月明桥上看神仙。\n人生只合扬州死，禅智山光好墓田。",
        "dynasty": "唐",
        "collection_info": null
    },
    {
        "title": "登乐游原",
        "author": "张祜",
        "content": "几年诗酒滞江干，水积云重思万端。\n今日南方惆怅尽，乐游原上见长安。",
        "dynasty": "唐",
        "collection_info": null
    },
    {
        "title": "过石头城",
        "author": "张祜",
        "content": "纍纍墟墓葬西原，六代同归蔓草根。\n唯是岁华流尽处，石头城下水千痕。",
        "dynasty": "唐",
        "collection_info": null
    },
    {
        "title": "黄蜀葵花",
        "author": "张祜",
        "content": "名花八叶嫩黄金，色照书窗透竹林。\n无奈美人闲把嗅，直疑檀口印中心。",
        "dynasty": "唐",
        "collection_info": null
    },
    {
        "title": "杨花",
        "author": "张祜",
        "content": "散乱随风处处匀，庭前几日雪花新。\n无端惹着潘郎鬓，惊杀绿窗红粉人。",
        "dynasty": "唐",
        "collection_info": null
    },
    {
        "title": "蔷薇花",
        "author": "张祜",
        "content": "晓风抹尽燕支颗，夜雨催成蜀锦机。\n当昼开时正明媚，故乡疑是买臣归。",
        "dynasty": "唐",
        "collection_info": null
    },
    {
        "title": "戏颜郎中猎",
        "author": "张祜",
        "content": "忽闻射猎出军城，人着戎衣马带缨。\n倒把角弓呈一箭，满川狐兔当头行。",
        "dynasty": "唐",
        "collection_info": null
    },
    {
        "title": "江上旅泊呈杜员外",
        "author": "张祜",
        "content": "牛渚南来沙岸长，远吟佳句望池阳。\n野人未必非毛遂，太守还须是孟尝。",
        "dynasty": "唐",
        "collection_info": null
    },
    {
        "title": "容儿钵头",
        "author": "张祜",
        "content": "争走金车叱鞅牛，笑声唯是说千秋。\n两边角子羊门裏，犹学容儿弄钵头。",
        "dynasty": "唐",
        "collection_info": null
    },
    {
        "title": "热戏乐",
        "author": "张祜",
        "content": "热戏争心剧火烧，铜槌暗热不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "title": "玉环琵琶",
        "author": "张祜",
        "content": "宫楼一曲琵琶声，满眼云山是去程。\n回顾段师非汝意，玉环休把恨分明。",
        "dynasty": "唐",
        "collection_info": null
    },
    {
        "title": "题酸枣驿前碑",
        "author": "张祜",
        "content": "苍苔古涩自雕疎，谁道中郎笔力余。\n长爱当时遇王粲，每来碑下不关书。",
        "dynasty": "唐",
        "collection_info": null
    },
    {
        "title": "题朱兵曹山居",
        "author": "张祜",
        "content": "朱氏西斋万卷书，水门山阔自高疎。\n我来穿穴非无意，愿向君家作壁鱼。",
        "dynasty": "唐",
        "collection_info": null
    },
    {
        "title": "题画僧二首 一",
        "author": "张祜",
        "content": "骨峭情高彼岸人，一杯长泛海为津。\n僧仪又入清流品，却恐前生是许询。",
        "dynasty": "唐",
        "collection_info": null
    },
    {
        "title": "题画僧二首 二",
        "author": "张祜",
        "content": "瘦颈隆肩碧眼生，翰林亲讚虎头能。\n终年不语看如意，似证禅心入大乘。",
        "dynasty": "唐",
        "collection_info": null
    },
    {
        "title": "送走马使",
        "author": "张祜",
        "content": "新样花文配蜀罗，同心双带蹙金蛾。\n惯将喉舌传军好，马迹铃声遍两河。",
        "dynasty": "唐",
        "collection_info": null
    },
    {
        "title": "题御沟",
        "author": "张祜",
        "content": "万树垂杨拂御沟，溶溶漾漾遶神州。\n都缘济物心无阻，从此恩波处处流。",
        "dynasty": "唐",
        "collection_info": null
    },
    {
        "title": "题青龙寺",
        "author": "张祜",
        "content": "二十年沈沧海间，一游京国也应闲。\n人人尽到求名处，独向青龙寺看山。",
        "dynasty": "唐",
        "collection_info": null
    },
    {
        "title": "硫黄",
        "author": "张祜",
        "content": "一粒硫黄入贵门，寝堂深处问玄言。\n时人尽说韦山甫，昨日余干弔子孙。",
        "dynasty": "唐",
        "collection_info": null
    },
    {
        "title": "散花楼",
        "author": "张祜",
        "content": "锦江城外锦城头，回望秦川上轸忧。\n正值血魂来梦裏，杜鹃声在散花楼。",
        "dynasty": "唐",
        "collection_info": null
    },
    {
        "title": "王家五弦",
        "author": "张祜",
        "content": "五条弦出万端情，捻拨间关漫态生。\n唯羡风流田太守，小金铃子耳边鸣。",
        "dynasty": "唐",
        "collection_info": null
    },
    {
        "title": "听薛阳陶吹芦管",
        "author": "张祜",
        "content": "紫清人下薛阳陶，末曲新笳调更高。\n无奈一声天外绝，百年已死断肠刀。",
        "dynasty": "唐",
        "collection_info": null
    },
    {
        "title": "过汾水关",
        "author": "张祜",
        "content": "千里南来背日行，关门无事一侯嬴。\n山根百尺路前去，十夜耳中汾水声。",
        "dynasty": "唐",
        "collection_info": null
    },
    {
        "title": "樱桃",
        "author": "张祜",
        "content": "石榴未拆梅犹小，爱此山花四五株。\n斜日庭前风嬝嬝，碧油千片漏红珠。",
        "dynasty": "唐",
        "collection_info": null
    },
    {
        "title": "酬凌秀才惠枕",
        "author": "张祜",
        "content": "八寸黄杨惠不轻，虎头光照簟文清。\n空心想此缘成梦，拔剑灯前一夜行。",
        "dynasty": "唐",
        "collection_info": null
    },
    {
        "title": "感春申君",
        "author": "张祜",
        "content": "薄俗何心议感恩，谄容卑迹赖君门。\n春申还道三千客，寂寞无人杀李园。",
        "dynasty": "唐",
        "collection_info": null
    },
    {
        "title": "孟才人叹",
        "author": "张祜",
        "content": "偶因歌态咏娇嚬，传唱宫中十二春。\n却为一声河满子，下泉须弔旧才人。",
        "dynasty": "唐",
        "collection_info": null
    },
    {
        "title": "听简上人吹芦管三首 一",
        "author": "张祜",
        "content": "蜀国僧吹芦一枝，陇西游客泪先垂。\n至今留得新声在，却为中原人不知。",
        "dynasty": "唐",
        "collection_info": null
    },
    {
        "title": "听简上人吹芦管三首 二",
        "author": "张祜",
        "content": "细芦僧管夜沈沈，越鸟巴猨寄恨吟。\n吹到耳边声尽处，一条丝断碧云心。",
        "dynasty": "唐",
        "collection_info": null
    },
    {
        "title": "听简上人吹芦管三首 三",
        "author": "张祜",
        "content": "月落江城树绕鸦，一声芦管是天涯。\n分明西国人来说，赤佛堂西是汉家。",
        "dynasty": "唐",
        "collection_info": null
    },
    {
        "title": "听岳州徐员外弹琴",
        "author": "张祜",
        "content": "玉律潜符一古琴，哲人心见圣人心。\n尽日南风似遗意，九疑猨鸟满山吟。",
        "dynasty": "唐",
        "collection_info": null
    },
    {
        "title": "钩弋夫人词",
        "author": "张祜",
        "content": "惆怅云陵事不迴，万金重更筑仙台。\n莫言天上无消息，犹是夫人作鸟来。",
        "dynasty": "唐",
        "collection_info": null
    },
    {
        "title": "鸿沟",
        "author": "张祜",
        "content": "龙蛇百战争天下，各制雄心指此沟。\n宁似九州分国土，地图初割海中流。",
        "dynasty": "唐",
        "collection_info": null
    },
    {
        "title": "悲纳铁",
        "author": "张祜",
        "content": "长闻为政古诸侯，使佩刀人尽佩牛。\n谁谓今来正耕垦，却销农器作戈矛。",
        "dynasty": "唐",
        "collection_info": null
    },
    {
        "title": "胡渭州",
        "author": "张祜",
        "content": "亭亭孤月照行舟，寂寂长江万里流。\n乡国不知何处是，云山漫漫使人愁。",
        "dynasty": "唐",
        "collection_info": null
    },
    {
        "title": "破阵乐",
        "author": "张祜",
        "content": "秋风四面足风沙，塞外征人暂别家。\n千里不辞行路远，时光早晚到天涯。",
        "dynasty": "唐",
        "collection_info": null
    },
    {
        "title": "枫桥",
        "author": "张祜",
        "content": "长洲苑外草萧萧，却算游城岁月遥。\n唯有别时今不忘，暮烟疎雨过枫桥。",
        "dynasty": "唐",
        "collection_info": null
    },
    {
        "title": "句",
        "author": "张祜",
        "content": "万国见清道，一身成白头。\n此地荣辱盛，岂宜山中人。\n椿儿遶树春园裏，桂子寻花夜月中。\n一身扶杖二儿随。\n夏雨莲苞破，秋风桂子雕。\n杜鹃花发杜鹃叫，乌臼花生乌臼啼。\n茶风无奈笔，酒秃不胜簪。",
        "dynasty": "唐",
        "collection_info": null
    },
    {
        "title": "荅李昌期",
        "author": "杨洵美",
        "content": "三山载羣仙，峨峨咸浪中。\n云衣剪不得，此路安可从。\n我生亦何事，出门如飞蓬。\n白日又黄昏，所悲瑶草空。\n虫声故乡梦，枕上禾黍风。",
        "dynasty": "唐",
        "collection_info": null
    },
    {
        "title": "宫词",
        "author": "长孙翱",
        "content": "一道甘泉接御沟，上皇行处不曾秋。\n谁言水是无情物，也到宫前咽不流。",
        "dynasty": "唐",
        "collection_info": null
    },
    {
        "title": "和于中丞登越王楼见寄",
        "author": "卢求",
        "content": "高情推谢守，善政属绵州。\n未落紫泥诏，闲登白雪楼。\n晴江如送日，寒岭镇迎秋。\n满壁朝天士，唯予不繫舟。",
        "dynasty": "唐",
        "collection_info": null
    },
    {
        "title": "雨",
        "author": "欧阳衮",
        "content": "细雨弄春阴，余寒入昼深。\n山姿轻薄雾，烟色澹幽林。\n鹿践莓苔滑，鱼牵水荇沈。\n怀情方未已，清酒漫须斟。",
        "dynasty": "唐",
        "collection_info": null
    },
    {
        "title": "田家",
        "author": "欧阳衮",
        "content": "黯黯日将夕，牛羊村外来。\n岩阿青气发，篱落杏花开。\n草木应初感，鸧鹒亦已催。\n晚间春作好，行乐不须猜。",
        "dynasty": "唐",
        "collection_info": null
    },
    {
        "title": "神光寺",
        "author": "欧阳衮",
        "content": "香剎悬青磴，飞楼界碧空。\n石门栖怖鸽，慈塔绕归鸿。\n有法将心镜，无名属性通。\n从来乐幽寂，寻觅未能穷。",
        "dynasty": "唐",
        "collection_info": null
    },
    {
        "title": "和项斯游头陀寺上方",
        "author": "欧阳衮",
        "content": "步入桃源裏，晴花更满枝。\n峰迴山意旷，林杳竹光迟。\n远寺寻龙藏，名香发雁池。\n间能将远语，况及上阳时。",
        "dynasty": "唐",
        "collection_info": null
    },
    {
        "title": "秦原道中",
        "author": "欧阳衮",
        "content": "分险架长澜，斜梁控夕峦。\n宿云依岭断，初月入江寒。\n缁化秦裘敝，尘惊汉策残。\n无言倦行旅，遥路属时难。",
        "dynasty": "唐",
        "collection_info": null
    },
    {
        "title": "月峰寺忆理公",
        "author": "欧阳衮",
        "content": "共来江海上，清论一宵同。\n禅榻浑依旧，心期浩已空。\n惊春花落树，闻梵涧摇风。\n二谛欣咨启，还应梦寐通。",
        "dynasty": "唐",
        "collection_info": null
    },
    {
        "title": "寄陈去疾进士",
        "author": "欧阳衮",
        "content": "放迹疑辞垢，栖心亦道门。\n玄言萝幌馥，诗思竹炉温。\n解带摇花落，弹琴散鸟喧。\n江山兹夕意，唯有素交存。",
        "dynasty": "唐",
        "collection_info": null
    },
    {
        "title": "听郢客歌阳春白雪",
        "author": "欧阳衮",
        "content": "寂听郢中人，高歌已绝伦。\n临风飘白雪，向日奏阳春。\n调雅偏盈耳，声长杳入神。\n连连贯珠并，嬝嬝遏云频。\n度曲知难和，凝情想任真。\n周郎如赏羡，莫使滞芳晨。",
        "dynasty": "唐",
        "collection_info": null
    },
    {
        "title": "南涧寺",
        "author": "欧阳衮",
        "content": "春寺无人乱鸟啼，藤萝阴磴野僧迷。\n云藏古壁遗龙象，草没香台抱鹿麛。\n松籁泠泠疑梵呗，柳烟历历见招提。\n为耽寂乐亲禅侣，莫怪闲行费马蹄。",
        "dynasty": "唐",
        "collection_info": null
    },
    {
        "title": "献岁书情",
        "author": "裴夷直",
        "content": "白髮添双鬓，空宫又一年。\n音书鸿不到，梦寐兔空悬。\n地远星辰侧，天高雨露偏。\n圣期知有感，云海漫相连。",
        "dynasty": "唐",
        "collection_info": null
    },
    {
        "title": "奉和大梁相公重九日军中宴会之什",
        "author": "裴夷直",
        "content": "今古同嘉节，欢娱但异名。\n陶公缘绿醑，谢傅为苍生。\n酒泛金英丽，诗通玉律清。\n何言辞物累，方繫万人情。",
        "dynasty": "唐",
        "collection_info": null
    },
    {
        "title": "奉和大梁相公同张员外重九日宴集",
        "author": "裴夷直",
        "content": "重九思嘉节，追欢从谢公。\n酒清欺玉露，菊盛愧金风。\n不待秋蟾白，须沈落照红。\n更将门下客，酬和管弦中。",
        "dynasty": "唐",
        "collection_info": null
    },
    {
        "title": "同乐天中秋夜洛河翫月二首 一",
        "author": "裴夷直",
        "content": "清洛半秋悬璧月，綵船当夕泛银河。\n苍龙颔底珠皆没，白帝心边镜乍磨。\n海上几时霜雪积，人间此夜管弦多。\n须知天地为鑪意，尽取黄金铸作波。",
        "dynasty": "唐",
        "collection_info": null
    },
    {
        "title": "同乐天中秋夜洛河翫月二首 二",
        "author": "裴夷直",
        "content": "不热不寒三五夕，晴川明月正相临。\n千珠竞没苍龙颔，一镜高悬白帝心。\n几处凄凉缘地远，有时惆怅值云阴。\n如何清洛如清昼，共见初升又见沈。",
        "dynasty": "唐",
        "collection_info": null
    },
    {
        "title": "和邢郎中病中重阳强游乐游原",
        "author": "裴夷直",
        "content": "嘉晨令节共陶陶，风景牵情并不劳。\n晓日整冠兰室静，秋原骑马菊花高。\n晴光一一呈金剎，诗思浸浸逼水曹。\n何必销忧凭外物，祗将清韵敌春醪。",
        "dynasty": "唐",
        "collection_info": null
    },
    {
        "title": "观淬龙泉劒",
        "author": "裴夷直",
        "content": "欧冶将成器，风胡幸见逢。\n发硎思剸玉，投水化为龙。\n讵肯藏深匣，终朝用刜钟。\n莲花生宝锷，秋日励霜锋。\n炼质纔三尺，吹毛过百重。\n击磨如不倦，提握愿长从。",
        "dynasty": "唐",
        "collection_info": null
    },
    {
        "title": "春色满皇州",
        "author": "裴夷直",
        "content": "寒销山水地，春遍帝王州。\n北阙晴光动，南山喜气浮。\n夭红粧暖树，急绿走阴沟。\n思妇开香阁，王孙上玉楼。\n氛氲直城北，骀荡曲江头。\n今日灵台下，翻然却是愁。",
        "dynasty": "唐",
        "collection_info": null
    },
    {
        "title": "亚夫碎玉斗",
        "author": "裴夷直",
        "content": "雄谋竟不决，宝玉终不爱。\n倏尔霜刃挥，飒然春冰碎。\n飞光动旗帜，散响惊环佩。\n霜洒绣障前，星流锦筵内。\n图王业已失，为虏言空悔。\n独有青史中，英风观千载。",
        "dynasty": "唐",
        "collection_info": null
    },
    {
        "title": "水亭",
        "author": "裴夷直",
        "content": "岁律行将变，君恩竟未回。\n门前即潮水，朝去暮常来。",
        "dynasty": "唐",
        "collection_info": null
    },
    {
        "title": "扬州寄诸子",
        "author": "裴夷直",
        "content": "千里隔烟波，孤舟宿何处？遥思耿不眠，淮南夜风雨。",
        "dynasty": "唐",
        "collection_info": null
    },
    {
        "title": "酬卢郎中游寺见招不遇",
        "author": "裴夷直",
        "content": "偶出送山客，不知游梵宫。\n秋光古松下，谁伴一仙翁。",
        "dynasty": "唐",
        "collection_info": null
    },
    {
        "title": "寓言",
        "author": "裴夷直",
        "content": "秋树却逢暖，未凋能几时。\n何须尚松桂，摇动暂青枝。",
        "dynasty": "唐",
        "collection_info": null
    },
    {
        "title": "唁人丧侍儿",
        "author": "裴夷直",
        "content": "夜情河耿耿，春恨草绵绵。\n唯有嫦娥月，从今照墓田。",
        "dynasty": "唐",
        "collection_info": null
    },
    {
        "title": "席上夜别张主簿",
        "author": "裴夷直",
        "content": "红烛剪还明，绿尊添又满。\n不愁前路长，只畏今宵短。",
        "dynasty": "唐",
        "collection_info": null
    },
    {
        "title": "方丈泉",
        "author": "裴夷直",
        "content": "循涯不知浅，见底似非深。\n永日无波浪，澄澄照我心。",
        "dynasty": "唐",
        "collection_info": null
    },
    {
        "title": "晚望",
        "author": "裴夷直",
        "content": "日下夕阴长，前山凝积翠。\n白鸟一行飞，联联粉书字。",
        "dynasty": "唐",
        "collection_info": null
    },
    {
        "title": "前山",
        "author": "裴夷直",
        "content": "只谓一苍翠，不知犹数重。\n晚来云映处，更见两三峰。",
        "dynasty": "唐",
        "collection_info": null
    },
    {
        "title": "发交州日留题解炼师房",
        "author": "裴夷直",
        "content": "久喜房廊接，今成道路赊。\n明朝回首处，此地是天涯。",
        "dynasty": "唐",
        "collection_info": null
    },
    {
        "title": "令和州买松",
        "author": "裴夷直",
        "content": "好觅凌霜质，仍须带雨栽。\n须知剖竹日，便是看松来。",
        "dynasty": "唐",
        "collection_info": null
    },
    {
        "title": "题断金集后",
        "author": "裴夷直",
        "content": "一览断金集，再悲埋玉人。\n牙弦千古绝，珠泪万行新。",
        "dynasty": "唐",
        "collection_info": null
    },
    {
        "title": "晚凉",
        "author": "裴夷直",
        "content": "檐前蔽日多高树，竹下添池有小渠。\n山客野僧归去后，晚凉移案独临书。",
        "dynasty": "唐",
        "collection_info": null
    },
    {
        "title": "和周侍御洛城雪",
        "author": "裴夷直",
        "content": "天街飞辔踏琼英，四顾全疑在玉京。\n一种相如抽秘思，兔园那比凤凰城。",
        "dynasty": "唐",
        "collection_info": null
    },
    {
        "title": "奉和大梁相公送人二首 一",
        "author": "裴夷直",
        "content": "谢公日日伤离别，又向西堂送阿连。\n想到越中秋已尽，镜河应羡月团圆。",
        "dynasty": "唐",
        "collection_info": null
    },
    {
        "title": "奉和大梁相公送人二首 二",
        "author": "裴夷直",
        "content": "北津杨柳迎烟绿，南岸阑干映水红。\n君到襄阳渡江处，始应回首忆羊公。",
        "dynasty": "唐",
        "collection_info": null
    },
    {
        "title": "酬唐仁烈相别后喜阻风未发见寄",
        "author": "裴夷直",
        "content": "离心一起泪双流，春浪无情也白头。\n风若有知须放去，莫教重别又重愁。",
        "dynasty": "唐",
        "collection_info": null
    },
    {
        "title": "秦中卧病思归",
        "author": "裴夷直",
        "content": "索索凉风满树头，破窗残月五更秋。\n病身归处吴江上，一寸心中万里愁。",
        "dynasty": "唐",
        "collection_info": null
    },
    {
        "title": "送王缋",
        "author": "裴夷直",
        "content": "翠羽长将玉树期，偶然飞下肯多时。\n翩翩一路岚阴晚，却入青葱宿旧枝。",
        "dynasty": "唐",
        "collection_info": null
    },
    {
        "title": "赠美人琴絃",
        "author": "裴夷直",
        "content": "应从玉指到金徽，万态千情料可知。\n今夜灯前湘水怨，殷勤封在七条丝。",
        "dynasty": "唐",
        "collection_info": null
    },
    {
        "title": "病中知皇子陂荷花盛发寄王缋",
        "author": "裴夷直",
        "content": "十里莲塘路不赊，病来帘外是天涯。\n烦君四句遥相寄，应得诗中便看花。",
        "dynasty": "唐",
        "collection_info": null
    },
    {
        "title": "戏唐仁烈",
        "author": "裴夷直",
        "content": "自知年几偏应少，先把屠苏不让春。\n傥更数年逢此日，还应惆怅羡他人。",
        "dynasty": "唐",
        "collection_info": null
    },
    {
        "title": "上下七盘二首 一",
        "author": "裴夷直",
        "content": "斗回山路掩皇州，二载欢娱一望休。\n从此万重青嶂合，无因更得重回头。",
        "dynasty": "唐",
        "collection_info": null
    },
    {
        "title": "上下七盘二首 二",
        "author": "裴夷直",
        "content": "商山半月雨漫漫，偶值新晴下七盘。\n山似换来天似洗，可怜风日到长安。",
        "dynasty": "唐",
        "collection_info": null
    },
    {
        "title": "八月十五日夜",
        "author": "裴夷直",
        "content": "去年今夜在商州，还为清光上驿楼。\n宛是依依旧颜色，自怜人换几般愁。",
        "dynasty": "唐",
        "collection_info": null
    },
    {
        "title": "南诏朱藤杖",
        "author": "裴夷直",
        "content": "六节南藤色似朱，拄行阶砌胜人扶。\n会须将入深山去，倚看云泉作老夫。",
        "dynasty": "唐",
        "collection_info": null
    },
    {
        "title": "夜意",
        "author": "裴夷直",
        "content": "萧疎尽地林无影，浩荡连天月有波。\n独立空亭人睡后，洛桥风便水声多。",
        "dynasty": "唐",
        "collection_info": null
    },
    {
        "title": "漫作",
        "author": "裴夷直",
        "content": "月色莫来孤寝处，春风又向别人家。\n梁园桃李虽无数，断定今年不看花。",
        "dynasty": "唐",
        "collection_info": null
    },
    {
        "title": "访刘君",
        "author": "裴夷直",
        "content": "扰扰驰蹄又走轮，五更飞尽九衢尘。\n灵芝破观深松院，还有斋时未起人。",
        "dynasty": "唐",
        "collection_info": null
    },
    {
        "title": "杨柳枝词",
        "author": "裴夷直",
        "content": "已作绿丝笼晓日，又成飞絮扑晴波。\n隋家不合栽杨柳，长遣行人春恨多。",
        "dynasty": "唐",
        "collection_info": null
    },
    {
        "title": "寄杭州崔使君",
        "author": "裴夷直",
        "content": "朝下归来只闭关，羡君高步出人寰。\n三年不见尘中事，满眼江涛送雪山。",
        "dynasty": "唐",
        "collection_info": null
    },
    {
        "title": "穷冬曲江闲步",
        "author": "裴夷直",
        "content": "雪尽南坡鴈北飞，草根春意胜春晖。\n曲江永日无人到，独遶寒池又独归。",
        "dynasty": "唐",
        "collection_info": null
    },
    {
        "title": "省中题新植双松",
        "author": "裴夷直",
        "content": "端坐高宫起远心，云高水阔共幽沈。\n更堂寓直将谁语，自种双松伴夜吟。",
        "dynasty": "唐",
        "collection_info": null
    },
    {
        "title": "崇山郡",
        "author": "裴夷直",
        "content": "地尽炎荒瘴海头，圣朝今又放驩兜。\n交州已在南天外，更过交州四五州。",
        "dynasty": "唐",
        "collection_info": null
    },
    {
        "title": "临水",
        "author": "裴夷直",
        "content": "一见心原断百忧，益知身世两悠悠。\n江亭独倚阑干处，人亦无言水自流。",
        "dynasty": "唐",
        "collection_info": null
    },
    {
        "title": "题江上柳寄李使君",
        "author": "裴夷直",
        "content": "桂江南渡无杨柳，见此令人眼暂明。\n应学郡中贤太守，依依相向许多情。",
        "dynasty": "唐",
        "collection_info": null
    },
    {
        "title": "江上见月怀古",
        "author": "裴夷直",
        "content": "月上江平夜不风，伏波遗迹半成空。\n今宵倍欲悲陵谷，铜柱分明在水中。",
        "dynasty": "唐",
        "collection_info": null
    },
    {
        "title": "鹦鹉",
        "author": "裴夷直",
        "content": "劝尔莫移禽鸟性，翠毛红觜任天真。\n如今漫学人言巧，解语终须累尔身。",
        "dynasty": "唐",
        "collection_info": null
    },
    {
        "title": "寄婺州李给事二首 一",
        "author": "裴夷直",
        "content": "心尽玉皇恩已远，迹留江郡宦应孤。\n不知壮气今何似，犹得凌云贯日无。",
        "dynasty": "唐",
        "collection_info": null
    },
    {
        "title": "寄婺州李给事二首 二",
        "author": "裴夷直",
        "content": "瘴鬼翻能念直心，五年相遇不相侵。\n目前唯有思君病，无底沧溟未是深。",
        "dynasty": "唐",
        "collection_info": null
    },
    {
        "title": "秋日",
        "author": "裴夷直",
        "content": "六眸龟北凉应早，三足乌南日正长。\n常记京关怨摇落，如今目断满林霜。",
        "dynasty": "唐",
        "collection_info": null
    },
    {
        "title": "遣意",
        "author": "裴夷直",
        "content": "梧桐坠露悲先朽，松桂凌霜倚后枯。\n不是世间长在物，蹔分贞脆竟何殊。",
        "dynasty": "唐",
        "collection_info": null
    },
    {
        "title": "戏酬惟赏上人",
        "author": "裴夷直",
        "content": "师是浮云无着身，我居尘网敢相亲。\n应从海上秋风便，偶自飞来不为人。",
        "dynasty": "唐",
        "collection_info": null
    },
    {
        "title": "寓言",
        "author": "裴夷直",
        "content": "流水颓阳不暂停，东流西落两无情。\n不是世间人自老，古来华髮此中生。",
        "dynasty": "唐",
        "collection_info": null
    },
    {
        "title": "忆家",
        "author": "裴夷直",
        "content": "天海相连无尽处，梦魂来往尚应难。\n谁言南海无霜雪，试向愁人两鬓看。",
        "dynasty": "唐",
        "collection_info": null
    },
    {
        "title": "留客",
        "author": "裴夷直",
        "content": "青梅欲熟笋初长，嫩绿新阴遶砌凉。\n湖馆翛然无俗客，白衣居士且匡床。",
        "dynasty": "唐",
        "collection_info": null
    },
    {
        "title": "别蕲春王判官",
        "author": "裴夷直",
        "content": "四十年来[真]久故，三千里外暂相逢。\n今日一杯成远别，烟波眇眇恨重重。",
        "dynasty": "唐",
        "collection_info": null
    },
    {
        "title": "将发循州社日于所居馆宴送",
        "author": "裴夷直",
        "content": "浪花如雪迭江风，社过高秋万恨中。\n明日便随江燕去，依依俱是故巢空。",
        "dynasty": "唐",
        "collection_info": null
    },
    {
        "title": "泛溪",
        "author": "朱庆余",
        "content": "曲渚迴花舫，生衣卧向风。\n鸟飞溪色裏，人语棹声中。\n余卉纔分影，新蒲自作丛。\n前湾更幽绝，虽浅去犹通。",
        "dynasty": "唐",
        "collection_info": null
    },
    {
        "title": "宿陈处士书斋",
        "author": "朱庆余",
        "content": "结茅当此地，下马见高情。\n菰叶寒塘晚，杉阴白石明。\n向炉新茗色，隔雪远钟声。\n闲得相逢少，吟多寐不成。",
        "dynasty": "唐",
        "collection_info": null
    },
    {
        "title": "上宣州沈大夫",
        "author": "朱庆余",
        "content": "科名继世古来稀，高步何年下紫微。\n帝命几曾移重镇，时清犹望领春闱。\n登朝旧友常思见，开幕贤人併望归。\n今日得游风化地，却回沧海有光辉。",
        "dynasty": "唐",
        "collection_info": null
    },
    {
        "title": "杭州送萧宝校书",
        "author": "朱庆余",
        "content": "马识青山路，人随白浪船。\n别君犹有泪，学道谩经年。",
        "dynasty": "唐",
        "collection_info": null
    },
    {
        "title": "送盛长史",
        "author": "朱庆余",
        "content": "莫辞东路远，此别岂闲行。\n职处中军要，官兼上佐荣。\n野亭枫叶暗，秋水藕花明。\n拜省期将近，孤舟促去程。",
        "dynasty": "唐",
        "collection_info": null
    },
    {
        "title": "宿道士观",
        "author": "朱庆余",
        "content": "堂闭僊人影，空坛月露初。\n闲听道家子，盥漱读灵书。",
        "dynasty": "唐",
        "collection_info": null
    },
    {
        "title": "湖州韩使君置宴",
        "author": "朱庆余",
        "content": "老大成名仍足病，纵听丝竹也无欢。\n高情太守容闲坐，借与青山尽日看。",
        "dynasty": "唐",
        "collection_info": null
    },
    {
        "title": "题僊游寺",
        "author": "朱庆余",
        "content": "石抱龙堂藓石干，山遮白日寺门寒。\n长松瀑布饶奇状，曾有仙人驻鹤看。",
        "dynasty": "唐",
        "collection_info": null
    },
    {
        "title": "宫词",
        "author": "朱庆余",
        "content": "寂寂花时闭院门，美人相并立琼轩。\n含情欲说宫中事，鹦鹉前头不敢言。",
        "dynasty": "唐",
        "collection_info": null
    },
    {
        "title": "公子行",
        "author": "朱庆余",
        "content": "闲从结客冶游时，忘却红楼薄暮期。\n醉上黄金堤上去，马鞭捎断绿杨丝。",
        "dynasty": "唐",
        "collection_info": null
    },
    {
        "title": "送陈摽",
        "author": "朱庆余",
        "content": "满酌劝童仆，好随郎马蹄。\n春风慎行李，莫上白铜鞮。",
        "dynasty": "唐",
        "collection_info": null
    },
    {
        "title": "寻古观",
        "author": "朱庆余",
        "content": "僊观曾过知不远，花藏石室杳难寻。\n泉边白鹿闻人语，看过天坛渐入深。",
        "dynasty": "唐",
        "collection_info": null
    },
    {
        "title": "南岭路",
        "author": "朱庆余",
        "content": "越岭向南风景异，人人传说到京城。\n经冬来往不踏雪，尽在刺桐花下行。",
        "dynasty": "唐",
        "collection_info": null
    },
    {
        "title": "陪江州李使君重阳宴百花亭",
        "author": "朱庆余",
        "content": "闲携九日酒，共到百花亭。\n醉裏求诗境，回看岛屿青。",
        "dynasty": "唐",
        "collection_info": null
    },
    {
        "title": "上张水部",
        "author": "朱庆余",
        "content": "出入门阑久，儿童亦有情。\n不忘将姓字，常说向公卿。\n每许连床坐，仍容并马行。\n恩深转无语，怀抱甚分明。",
        "dynasty": "唐",
        "collection_info": null
    },
    {
        "title": "凤翔西池与贾岛纳凉",
        "author": "朱庆余",
        "content": "四面无炎气，清池阔復深。\n蝶飞逢草住，鱼戏见人沉。\n拂石安茶器，移床选树阴。\n几迴同到此，尽日得闲吟。",
        "dynasty": "唐",
        "collection_info": null
    },
    {
        "title": "上汴州令狐相公",
        "author": "朱庆余",
        "content": "罢相恩犹在，那容处静司。\n政严初领节，名重更因诗。\n公事巡营外，戎装拜勅时。\n恭闻长与善，应念出身迟。",
        "dynasty": "唐",
        "collection_info": null
    },
    {
        "title": "送于中丞入蕃册立",
        "author": "朱庆余",
        "content": "上马生边思，戎装别众僚。\n双旌衔命重，空碛去程遥。\n迥没沙中树，孤飞雪外鵰。\n蕃庭过册礼，几日却回朝。",
        "dynasty": "唐",
        "collection_info": null
    },
    {
        "title": "送淮阴丁明府",
        "author": "朱庆余",
        "content": "之官未入境，已有爱人心。\n遣吏回中路，停舟对远林。\n岛声淮浪静，雨色稻苗深。\n暇日公门掩，唯应伴客吟。",
        "dynasty": "唐",
        "collection_info": null
    },
    {
        "title": "送韦校书佐灵州幕",
        "author": "朱庆余",
        "content": "共知行处乐，犹惜此时分。\n职已为书记，官曾校典坟。\n寒城初落叶，高戍远生云。\n边事何须问，深谋祗在君。",
        "dynasty": "唐",
        "collection_info": null
    },
    {
        "title": "上江州李史君",
        "author": "朱庆余",
        "content": "起家声望重，自古更谁过。\n得在朝廷少，还因谏诤多。\n经年愁瘴疠，几处遇恩波。\n入境无余事，唯闻父老歌。",
        "dynasty": "唐",
        "collection_info": null
    },
    {
        "title": "发凤翔后涂中怀田少府",
        "author": "朱庆余",
        "content": "识君春未半，意欲住经秋。\n见酒连诗句，逢花跋马头。\n别来唯独宿，梦裏尚同游。\n所在求飱过，无因离得愁。",
        "dynasty": "唐",
        "collection_info": null
    },
    {
        "title": "雪夜与真上人宿韩协律宅",
        "author": "朱庆余",
        "content": "斜雪微霑砌，空堂夜语清。\n逆风听漏短，回烛向楼明。\n盥漱随禅伴，讴吟得野情。\n此欢那敢忘，世贵丈夫名。",
        "dynasty": "唐",
        "collection_info": null
    },
    {
        "title": "与贾岛顾非熊无可上人宿万年姚少府宅",
        "author": "朱庆余",
        "content": "莫厌通宵坐，贫中会聚难。\n堂虚雪气入，灯在漏声残。\n役思因生病，当禅岂觉寒。\n开门各有事，非不惜余欢。",
        "dynasty": "唐",
        "collection_info": null
    },
    {
        "title": "震为苍筤竹",
        "author": "朱庆余",
        "content": "为擢东方秀，修然异众筠。\n青苍纔映粉，蒙密正含春。\n嫩箨霑微雨，幽根绝细尘。\n乍怜分径小，偏觉带烟新。\n结实皆留凤，垂阴似庇人。\n顾唯竿在手，深水挂頳鳞。",
        "dynasty": "唐",
        "collection_info": null
    },
    {
        "title": "题青龙寺",
        "author": "朱庆余",
        "content": "寺好因岗势，登临值夕阳。\n青山当佛阁，红叶满僧廊。\n竹色连平地，虫声在上方。\n最怜东面静，为近楚城墙。",
        "dynasty": "唐",
        "collection_info": null
    },
    {
        "title": "送滕庶子致仕归江南",
        "author": "朱庆余",
        "content": "常怀独往意，此日去朝簪。\n丹诏荣归骑，清风满故林。\n诸侯新起敬，遗老重相寻。\n在处饶山水，堪行慰所心。",
        "dynasty": "唐",
        "collection_info": null
    },
    {
        "title": "夏日题武功姚主簿",
        "author": "朱庆余",
        "content": "亭午无公事，垂帘树色间。\n僧来茶竈动，吏去印床闲。\n傍竹行寻巷，当门立看山。\n吟诗老不倦，未省话官班。",
        "dynasty": "唐",
        "collection_info": null
    },
    {
        "title": "送张景宣下第东归",
        "author": "朱庆余",
        "content": "归省值花时，闲吟落第诗。\n高情怜道在，公论觉才遗。\n春雨连淮暗，私船过马迟。\n离心可惆怅，为有入城期。",
        "dynasty": "唐",
        "collection_info": null
    },
    {
        "title": "送顾非熊下第归",
        "author": "朱庆余",
        "content": "但取诗名远，宁论下第频。\n惜为今日别，共受几年贫。\n听雨宿吴寺，过江逢越人。\n知从本府荐，秋晚又辞亲。",
        "dynasty": "唐",
        "collection_info": null
    },
    {
        "title": "送韦繇校书赴浙东幕",
        "author": "朱庆余",
        "content": "丞相辟书新，秋关独去人。\n官离芸阁早，名占甲科频。\n水驿迎船火，山城候骑尘。\n湖边寄家久，到日喜荣亲。",
        "dynasty": "唐",
        "collection_info": null
    },
    {
        "title": "寻贾岛所居",
        "author": "朱庆余",
        "content": "求闲身未得，此日到京东。\n独在钟声外，相逢树色中。\n谁言人渐老，所向意皆同。\n月上因留宿，移床对药丛。",
        "dynasty": "唐",
        "collection_info": null
    },
    {
        "title": "题毗陵上人院",
        "author": "朱庆余",
        "content": "院深终日静，落叶覆秋虫。\n盥漱新斋后，修行未老中。\n映松山色远，隔水磬声通。\n此处宜清夜，高吟永与同。",
        "dynasty": "唐",
        "collection_info": null
    },
    {
        "title": "送李侍御入蕃",
        "author": "朱庆余",
        "content": "远使随双节，新官属外台。\n戎装非好武，书记本多才。\n移帐依泉宿，迎人带雪来。\n心知玉关道，稀见一花开。",
        "dynasty": "唐",
        "collection_info": null
    },
    {
        "title": "望萧关",
        "author": "朱庆余",
        "content": "渐见风沙暗，萧关欲到时。\n儿童能探火，妇女解缝旗。\n川绝衔鱼鹭，林多带箭麋。\n暂来戎马地，不敢苦吟诗。",
        "dynasty": "唐",
        "collection_info": null
    },
    {
        "title": "送韩校书赴江西幕",
        "author": "朱庆余",
        "content": "从军五湖外，终是称诗人。\n酒后愁将别，涂中过却春。\n山桥槲叶暗，水馆燕巢新。\n驿舫迎应远，京书寄自频。\n野情随到处，公务日关身。\n久共趋名利，龙钟独滞秦。",
        "dynasty": "唐",
        "collection_info": null
    },
    {
        "title": "题寄王秘书",
        "author": "朱庆余",
        "content": "唯求买药价，此外更无机。\n扶病看红叶，辞官着白衣。\n断篱通野径，高树荫邻扉。\n时復留僧宿，余人得见稀。",
        "dynasty": "唐",
        "collection_info": null
    },
    {
        "title": "山居",
        "author": "朱庆余",
        "content": "归来青壁下，又见满篱霜。\n转觉琴斋静，闲从菊地荒。\n山泉共鹿饮，林果让僧尝。\n时復收新药，随云过石梁。",
        "dynasty": "唐",
        "collection_info": null
    },
    {
        "title": "重过惟贞上人院",
        "author": "朱庆余",
        "content": "老去唯求静，都忘外学名。\n扫床秋叶满，对客远云生。\n香閤闲留宿，晴阶暖共行。\n窗西暮山色，依旧入诗情。",
        "dynasty": "唐",
        "collection_info": null
    },
    {
        "title": "与石昼秀才过普照寺",
        "author": "朱庆余",
        "content": "问人知寺路，松竹暗春山。\n潭黑龙应在，巢空鹤未还。\n经年为客倦，半日与僧闲。\n更共尝新茗，闻钟笑语间。",
        "dynasty": "唐",
        "collection_info": null
    },
    {
        "title": "题任处士幽居",
        "author": "朱庆余",
        "content": "惜与幽人别，停舟对草堂。\n湖云侵卧位，杉露滴茶床。\n山月吟时在，池花觉后香。\n生涯无一物，谁与读书粮。",
        "dynasty": "唐",
        "collection_info": null
    },
    {
        "title": "送僧往太原谒李司空",
        "author": "朱庆余",
        "content": "已共邻房别，应无更住心。\n中时过野店，后夜宿寒林。\n寺去人烟远，城连塞雪深。\n禅余得新句，堪对上公吟。",
        "dynasty": "唐",
        "collection_info": null
    },
    {
        "title": "将之上京别淮南书记李侍御",
        "author": "朱庆余",
        "content": "心地偶相见，语多为别难。\n诗成公府晚，路入翠微寒。\n逢石自应坐，有花谁共看。\n身为当去鴈，云尽到长安。",
        "dynasty": "唐",
        "collection_info": null
    },
    {
        "title": "韩协律相送精舍读书四韵奉寄呈陆补阙",
        "author": "朱庆余",
        "content": "白鹤西山别，更看上去船。\n遥知寻寺路，应念宿江烟。\n到处无闲日，迴期已隔年。\n何因陪夜坐，清论谏臣边。",
        "dynasty": "唐",
        "collection_info": null
    },
    {
        "title": "过苏州晓上人院",
        "author": "朱庆余",
        "content": "夏满律当清，无中景自生。\n移松不避远，取石亦亲行。\n经案离时少，绳床着处平。\n若将林下比，应只欠泉声。",
        "dynasty": "唐",
        "collection_info": null
    },
    {
        "title": "送僧游缙云",
        "author": "朱庆余",
        "content": "但望青山去，何山不是缘。\n寺幽堪讲律，月冷称当禅。\n水落无风夜，猨吟欲雨天。\n寻师若有路，终作缓归年。",
        "dynasty": "唐",
        "collection_info": null
    },
    {
        "title": "赠道者",
        "author": "朱庆余",
        "content": "自识来清瘦，寻常语论真。\n药成休伏火，符验不传人。\n独有年过鹤，曾无病到身。\n潜教问弟子，居处与谁邻。",
        "dynasty": "唐",
        "collection_info": null
    },
    {
        "title": "杭州卢录事山亭",
        "author": "朱庆余",
        "content": "山色满公署，到来诗景饶。\n解衣临曲榭，隔竹见红蕉。\n清漏焚香夕，轻岚视事朝。\n静中看锁印，高处见迎潮。\n曳履庭芜近，当身树叶飘。\n傍城余菊在，步入一僊瓢。",
        "dynasty": "唐",
        "collection_info": null
    },
    {
        "title": "送品上人入秦",
        "author": "朱庆余",
        "content": "独去何人见，林塘共寂寥。\n生缘闻磬早，觉路出尘遥。\n江雪霑新草，秦园发故条。\n心知禅定处，石室对芭蕉。",
        "dynasty": "唐",
        "collection_info": null
    },
    {
        "title": "题蔷薇花",
        "author": "朱庆余",
        "content": "四面垂条密，浮阴入夏清。\n绿攒伤手刺，红堕断肠英。\n粉着蜂鬚腻，光凝蝶翅明。\n雨中看亦好，况復值初晴。",
        "dynasty": "唐",
        "collection_info": null
    },
    {
        "title": "题胡氏溪亭",
        "author": "朱庆余",
        "content": "亭与溪相近，无时不有风。\n涧松生便黑，野藓看多红。\n雨足秋声后，山沈夜色中。\n主人能守静，略与客心同。",
        "dynasty": "唐",
        "collection_info": null
    },
    {
        "title": "看涛",
        "author": "朱庆余",
        "content": "不知来远近，但见白峨峨。\n风雨驱寒玉，鱼龙迸上波。\n声长势未尽，晓去夕还过。\n要路横天堑，其如造化何。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 一",
        "author": "朱庆余",
        "content": "闲园清气满，新兴日堪追。\n隔水蝉鸣后，当檐鴈过时。\n雨余槐穟重，霜近药苗衰。\n不以朝簪贵，多将野客期。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 二",
        "author": "朱庆余",
        "content": "谁言高静意，不异在衡茅。\n竹冷人离洞，天晴鹤出巢。\n深篱藏白菌，荒蔓露青匏。\n几见中宵月，清光坠树梢。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 三",
        "author": "朱庆余",
        "content": "逍遥人事外，杖屦入杉萝。\n草色寒犹在，虫声晚渐多。\n静逢山鸟下，幽称野僧过。\n几许新开菊，闲从落叶和。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 四",
        "author": "朱庆余",
        "content": "留情清景宴，朝罢有余闲。\n蝶散红兰外，萤飞白露间。\n墙高微见寺，林静远分山。\n吟足期相访，残阳自掩关。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 五",
        "author": "朱庆余",
        "content": "深斋尝独处，讵肯厌秋声。\n翠篠寒愈静，孤花晚更明。\n每因逢石坐，多见抱书行。\n入夜听疎杵，遥知耿此情。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 六",
        "author": "朱庆余",
        "content": "苍翠经宵在，园庐景自深。\n风凄欲去燕，月思向来砧。\n碧石当莎径，寒烟冒竹林。\n桮瓢闲寄咏，清绝是知音。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 七",
        "author": "朱庆余",
        "content": "门巷唯苔藓，谁言不称贫。\n台闲人下晚，果熟鸟来频。\n石脉潜通井，松枝静离尘。\n残蔬得晴后，又见一番新。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 八",
        "author": "朱庆余",
        "content": "捲帘天色静，近濑觉衣单。\n蕉叶犹停翠，桐阴已爽寒。\n云从高处望，琴爱静时弹。\n正去重阳近，吟秋意未阑。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 九",
        "author": "朱庆余",
        "content": "竹径通邻圃，清深称独游。\n虫丝交影细，藤子坠声幽。\n积润苔纹厚，迎寒荠叶稠。\n闲来寻古画，未废执茶瓯。",
        "dynasty": "唐",
        "collection_info": null
    },
    {
        "title": "和刘补阙秋园寓兴之什十首 十",
        "author": "朱庆余",
        "content": "风物已萧飒，晚烟生霁容。\n斜分紫陌树，远隔翠微钟。\n宿客论文静，闲灯落烬重。\n无穷林下意，真得古人风。",
        "dynasty": "唐",
        "collection_info": null
    },
    {
        "title": "上翰林蒋防舍人",
        "author": "朱庆余",
        "content": "清重可过知内制，从前礼绝外庭人。\n看花在处多随驾，召宴无时不及旬。\n马自赐来骑觉稳，诗缘得后意长新。\n应怜独在文场久，十有余年浪过春。",
        "dynasty": "唐",
        "collection_info": null
    },
    {
        "title": "上翰林李舍人",
        "author": "朱庆余",
        "content": "记得早年曾拜识，便怜孤进赏文章。\n免令汩没惭时辈，与作声名彻举场。\n一自凤池承密旨，今因世路接余光。\n云泥虽隔思长在，纵使无成也不忘。",
        "dynasty": "唐",
        "collection_info": null
    },
    {
        "title": "题章正字道正新居",
        "author": "朱庆余",
        "content": "独在御楼南畔住，生涯还似旧时贫。\n全无竹可侵行径，一半花犹属别人。\n吟处不妨嫌鼓闹，眼前唯称与僧邻。\n近来渐觉青莎巷，车马过从已有尘。",
        "dynasty": "唐",
        "collection_info": null
    },
    {
        "title": "送李余及第归蜀",
        "author": "朱庆余",
        "content": "从得高科名转盛，亦言归去满城知。\n发时谁不开筵送，到处人争与马骑。\n剑路红蕉明栈阁，巴村绿树荫神祠。\n乡中后辈游门馆，半是来求近日诗。",
        "dynasty": "唐",
        "collection_info": null
    },
    {
        "title": "送唐中丞开淘西湖夏日游泛因书示郡人",
        "author": "朱庆余",
        "content": "萍岸新淘见碧霄，中流相去忽成遥。\n空余孤屿来诗景，无復横槎碍柳条。\n红斾路幽山翠湿，锦帆风起浪花飘。\n共知浸润同雷泽，何虑川源有旱苗。",
        "dynasty": "唐",
        "collection_info": null
    },
    {
        "title": "过旧宅",
        "author": "朱庆余",
        "content": "古巷戟门谁旧宅，早曾闻说属官家。\n更无新燕来巢屋，唯有闲人去看花。\n空廐欲摧尘满枥，小池初涸草侵沙。\n荣华事歇皆如此，立马踟蹰到日斜。",
        "dynasty": "唐",
        "collection_info": null
    },
    {
        "title": "鄂渚送白舍人赴杭州",
        "author": "朱庆余",
        "content": "岂知鹦鹉洲边路，得见凤皇池上人。\n从此不同诸客礼，故乡西与郡城邻。",
        "dynasty": "唐",
        "collection_info": null
    },
    {
        "title": "题崔驸马林亭",
        "author": "朱庆余",
        "content": "选居幽近御街东，易得诗人聚会同。\n白练鸟飞深竹裏，朱弦琴在乱书中。\n亭开山色当高枕，楼静箫声落远风。\n何事宦涂犹寂寞，都缘清苦道难通。",
        "dynasty": "唐",
        "collection_info": null
    },
    {
        "title": "赠韩协律",
        "author": "朱庆余",
        "content": "永日微吟在竹前，骨清唯爱漱寒泉。\n门闲多有投文客，身病长无买药钱。\n岭寺听猨频独宿，湖亭避宴动经年。\n亲知尽怪疎荣禄，的是将心暗学禅。",
        "dynasty": "唐",
        "collection_info": null
    },
    {
        "title": "自萧关望临洮",
        "author": "朱庆余",
        "content": "玉关西路出临洮，风卷边沙入马毛。\n寺寺院中无竹树，家家壁上有弓刀。\n惟怜战士垂金甲，不尚游人着白袍。\n日暮独吟秋色裏，平原一望戍楼高。",
        "dynasty": "唐",
        "collection_info": null
    },
    {
        "title": "送崔约下第归淮南觐省",
        "author": "朱庆余",
        "content": "远忆拜亲留不住，出门行计与谁同。\n程涂半是依船上，请谒多愁值雨中。\n堰水静连堤树绿，村桥时映野花红。\n迴期须及来春事，莫便江边逐钓翁。",
        "dynasty": "唐",
        "collection_info": null
    },
    {
        "title": "羽林郎",
        "author": "朱庆余",
        "content": "紫髯年少奉恩初，直閤将军尽不如。\n酒后引兵围百草，风前驻斾领边书。\n宅将公主同时赐，官与中郎共日除。\n大笑鲁儒年四十，腰间犹未识金鱼。",
        "dynasty": "唐",
        "collection_info": null
    },
    {
        "title": "归故园",
        "author": "朱庆余",
        "content": "桑柘骈阗数亩间，门前五柳正堪攀。\n尊中美酒长须满，身外浮名总是闲。\n竹径有时风为扫，柴门无事日常关。\n于焉已是忘机地，何用将金别买山。",
        "dynasty": "唐",
        "collection_info": null
    },
    {
        "title": "同友人看花",
        "author": "朱庆余",
        "content": "寻花不问春深浅，纵是残红也入诗。\n每箇树边行一匝，谁家园裏最多时。",
        "dynasty": "唐",
        "collection_info": null
    },
    {
        "title": "种花",
        "author": "朱庆余",
        "content": "忆昔两京官道上，可怜桃李昼阴垂。\n不知谁作巡花使，空记玄宗遣种时。",
        "dynasty": "唐",
        "collection_info": null
    },
    {
        "title": "早发庐江涂中遇雪寄李侍御",
        "author": "朱庆余",
        "content": "芦苇声多雁满陂，湿云连野见山稀。\n遥知将吏相逢处，半是春城贺雪归。",
        "dynasty": "唐",
        "collection_info": null
    },
    {
        "title": "登望云亭招友",
        "author": "朱庆余",
        "content": "日日恐无云可望，不辞逐静望来频。\n共知亭下眠云远，解到上头能几人。",
        "dynasty": "唐",
        "collection_info": null
    },
    {
        "title": "刘补阙西亭晚宴",
        "author": "朱庆余",
        "content": "虫声已尽菊花干，共立松阴向晚寒。\n对酒看山俱惜去，不知斜月下栏干。",
        "dynasty": "唐",
        "collection_info": null
    },
    {
        "title": "送长安罗少府",
        "author": "朱庆余",
        "content": "科名再得年犹少，今日休官更觉贤。\n去国已辞趋府伴，向家还入渡江船。\n雪晴新雁斜行出，潮落残云远色鲜。\n在处若逢山水住，到时应不及秋前。",
        "dynasty": "唐",
        "collection_info": null
    },
    {
        "title": "林下招胡长官",
        "author": "朱庆余",
        "content": "语低清貌似休粮，称着朱衣入草堂。\n销暑近来无别物，桂阴当午满绳床。",
        "dynasty": "唐",
        "collection_info": null
    },
    {
        "title": "与真上人一二禅师题玢寺主院",
        "author": "朱庆余",
        "content": "杖屦相随任处便，不唯空寄上方眠。\n归时亦取湖边路，晚映枫林共上船。",
        "dynasty": "唐",
        "collection_info": null
    },
    {
        "title": "寻僧",
        "author": "朱庆余",
        "content": "吟背春城出草迟，天晴紫阁赴僧期。\n山边树下行人少，一派新泉日午时。",
        "dynasty": "唐",
        "collection_info": null
    },
    {
        "title": "题王丘长史宅",
        "author": "朱庆余",
        "content": "更无人吏在门前，不似居官似学僊。\n药气暗侵朝服上，花阴晚到簿书边。\n玉琴闲把看山坐，筒簟长铺与客眠。\n时见街中骑瘦马，低头只是为诗篇。",
        "dynasty": "唐",
        "collection_info": null
    },
    {
        "title": "寄刘少府",
        "author": "朱庆余",
        "content": "唯爱图书兼古器，在官犹自未离贫。\n更闻县去青山近，称与诗人作主人。",
        "dynasty": "唐",
        "collection_info": null
    },
    {
        "title": "哭胡遇",
        "author": "朱庆余",
        "content": "寻僧昨日尚相随，忽见绯幡意可知。\n题处旧诗休更读，买来新马忆曾骑。\n不应随分空营奠，终拟求人与立碑。\n每向宣阳里中过，遥闻哭临泪先垂。",
        "dynasty": "唐",
        "collection_info": null
    },
    {
        "title": "自述",
        "author": "朱庆余",
        "content": "诗人甘寂寞，居处遍苍苔。\n后夜蟾光满，邻家树影来。\n岂知莲帐好，自爱草堂开。\n愿答相思意，援毫愧不才。",
        "dynasty": "唐",
        "collection_info": null
    },
    {
        "title": "省试晦日与同志昆明池泛舟",
        "author": "朱庆余",
        "content": "故人同泛处，远色望中明。\n静见沙痕露，微思月魄生。\n周回余雪在，浩渺暮云平。\n戏鸟随兰棹，空波荡石鲸。\n劫灰难问理，岛树偶知名。\n自省曾追赏，无如此日情。",
        "dynasty": "唐",
        "collection_info": null
    },
    {
        "title": "送崔拾遗赴阙",
        "author": "朱庆余",
        "content": "清貌凌寒玉，朝来拜拾遗。\n行承天子诏，去感主人知。\n劒佩分班日，风霜独立时。\n名高住不得，非与九霄期。",
        "dynasty": "唐",
        "collection_info": null
    },
    {
        "title": "酬李处士见赠",
        "author": "朱庆余",
        "content": "干上非无援，才多却累身。\n云霄未得路，江海作闲人。\n久别唯谋道，相逢不话贫。\n行藏一如此，可便老风尘。",
        "dynasty": "唐",
        "collection_info": null
    },
    {
        "title": "送僧游温州",
        "author": "朱庆余",
        "content": "夏满随所适，江湖非繫缘。\n卷经离峤寺，隔苇上秋船。\n水落无风夜，猨啼欲雨天。\n石门期独往，谢守有遗篇。",
        "dynasty": "唐",
        "collection_info": null
    },
    {
        "title": "梦谢亭",
        "author": "朱庆余",
        "content": "梦后何人见，孤亭似旧时。\n褰开诚得地，冥感竟因诗。\n不往过应少，悲来下独迟。\n顾惭非谢客，灵贶杳难追。",
        "dynasty": "唐",
        "collection_info": null
    },
    {
        "title": "河亭",
        "author": "朱庆余",
        "content": "孤亭临绝岸，猨鸟识幽蹊。\n花落曾谁到，诗成独未题。\n潮痕经雨在，石笋与杉齐。\n谢守便登陟，秋来屐齿低。",
        "dynasty": "唐",
        "collection_info": null
    },
    {
        "title": "送吴秀才之山西",
        "author": "朱庆余",
        "content": "泽潞西边路，兰桡北去人。\n出门谁恨别，投分不缘贫。\n桮酒从年少，知音在日新。\n东湖发诗意，夏卉竟如春。",
        "dynasty": "唐",
        "collection_info": null
    },
    {
        "title": "和处州严郎中游南溪",
        "author": "朱庆余",
        "content": "四望非人境，从前洞穴深。\n潭清蒲远岸，岚积树无阴。\n看草初移屐，扪萝忽并簪。\n世嫌山水僻，谁伴谢公吟。",
        "dynasty": "唐",
        "collection_info": null
    },
    {
        "title": "秋宵讌别卢侍御",
        "author": "朱庆余",
        "content": "风亭弦管绝，玉漏一声新。\n绿茗香醒酒，寒灯静照人。\n清班无意恋，素业本来贫。\n明发青山道，谁逢去马尘。",
        "dynasty": "唐",
        "collection_info": null
    },
    {
        "title": "酬于欣校书见贻",
        "author": "朱庆余",
        "content": "能□得从军，清嬴□□□。\n绮罗徒满目，山水不离心。\n暂别愁花老，相思倚竹阴。\n家贫无以养，未可话抽簪。",
        "dynasty": "唐",
        "collection_info": null
    },
    {
        "title": "送石协律归吴兴别业",
        "author": "朱庆余",
        "content": "识来无定居，此去復何如。\n一与耕者遇，转将朝客疎。\n资身唯药草，教子但诗书。\n曾许黄庭本，斯言岂合虚。",
        "dynasty": "唐",
        "collection_info": null
    },
    {
        "title": "同卢校书游新兴寺",
        "author": "朱庆余",
        "content": "山深云景别，有寺亦堪过。\n才子将迎远，林僧气性和。\n潭清蒲影定，松老鹤声多。\n岂不思公府，其如野兴何。",
        "dynasty": "唐",
        "collection_info": null
    },
    {
        "title": "送马秀才",
        "author": "朱庆余",
        "content": "清貌不识睡，见来尝苦吟。\n风尘归省日，江海寄家心。\n与鹤期前岛，随僧过远林。\n相于竟何事，无语与知音。",
        "dynasty": "唐",
        "collection_info": null
    },
    {
        "title": "赠律师院",
        "author": "朱庆余",
        "content": "粉壁通莲径，扁舟到不迷。\n苇声过枕上，湖色满窗西。\n但见修行苦，谁论夏腊低。\n闲看种来树，已觉与身齐。",
        "dynasty": "唐",
        "collection_info": null
    },
    {
        "title": "送僧往台岳",
        "author": "朱庆余",
        "content": "五城初罢讲，海上忆闲行。\n触雪麻衣静，登山竹锡轻。\n天寒岳寺出，日晚岛泉清。\n坐与幽期遇，何人识此情。",
        "dynasty": "唐",
        "collection_info": null
    },
    {
        "title": "送惠雅上人西游",
        "author": "朱庆余",
        "content": "五湖僧独往，此去与谁期。\n兴远常怜鹤，禅余肯废诗。\n望云回寺晚，为讲到城迟。\n还想安居日，应当后夏时。",
        "dynasty": "唐",
        "collection_info": null
    },
    {
        "title": "将之上京留别淮南书记李侍御",
        "author": "朱庆余",
        "content": "半似无名位，门当静处开。\n人心皆向德，物色不供才。\n酒兴春边过，军谋意外来。\n取名荣相府，却虑诏书催。",
        "dynasty": "唐",
        "collection_info": null
    },
    {
        "title": "送祝秀才归衢州",
        "author": "朱庆余",
        "content": "旧隐縠溪上，忆归年已深。\n学徒花下别，乡路雪边寻。\n骑吏陪春赏，江僧伴晚吟。\n高科如在意，当自惜光阴。",
        "dynasty": "唐",
        "collection_info": null
    },
    {
        "title": "过孟浩然旧居",
        "author": "朱庆余",
        "content": "命合终山水，才非不称时。\n冢边空有树，身后独无儿。\n散尽诗篇本，长存道德碑。\n平生谁见重，应只是王维。",
        "dynasty": "唐",
        "collection_info": null
    },
    {
        "title": "送虚上人游天台",
        "author": "朱庆余",
        "content": "青冥通去路，谁见独随缘。\n此地春前别，何山夜后禅。\n石桥隐深树，朱阙见晴天。\n好是修行处，师当住几年。",
        "dynasty": "唐",
        "collection_info": null
    },
    {
        "title": "孔尚书致仕因而有寄赠",
        "author": "朱庆余",
        "content": "高人心易足，三表乞身闲。\n与世长疎索，唯僧得往还。\n直声留阙下，生事在林间。\n时復逢清景，乘车看远山。",
        "dynasty": "唐",
        "collection_info": null
    },
    {
        "title": "和处州韦使君新开南溪",
        "author": "朱庆余",
        "content": "地里光图谶，樵人共说深。\n悠然想高躅，坐使变荒岑。\n疏凿因殊旧，亭台亦自今。\n静容猨暂下，闲与鹤同寻。\n转斾驯禽起，褰帷瀑溜侵。\n石稀潭见底，岚暗树无阴。\n跻险难通屐，攀栖称抱琴。\n云风开物意，潭水识人心。\n携榼巡花遍，移舟惜景沈。\n世嫌山水僻，谁伴谢公吟。",
        "dynasty": "唐",
        "collection_info": null
    },
    {
        "title": "送罗先辈书记归后却还闽中留别",
        "author": "朱庆余",
        "content": "同是越人从小别，忽归乡里见皆惊。\n湖边访旧知谁在，幕下留欢但觉荣。\n望岭又生红槿思，登车岂倦白云程。\n况当季父承恩日，廉问南州政已成。",
        "dynasty": "唐",
        "collection_info": null
    },
    {
        "title": "送浙东陆中丞",
        "author": "朱庆余",
        "content": "坐将文教镇藩维，花满东南圣主知。\n公务肯容私暂入，丰年长与德相随。\n无贤不是朱门客，有子皆如玉树枝。\n自爱此身居乐土，咏歌林下日忘疲。",
        "dynasty": "唐",
        "collection_info": null
    },
    {
        "title": "送元处士游天台",
        "author": "朱庆余",
        "content": "青冥路口绝人行，独与僧期上赤城。\n树列烟岚春更好，溪藏冰雪夜偏明。\n空山雉雊禾苗短，野馆风来竹气清。\n若过石桥看瀑布，不妨高处便题名。",
        "dynasty": "唐",
        "collection_info": null
    },
    {
        "title": "吴兴新堤",
        "author": "朱庆余",
        "content": "春堤一望思无涯，树势还同水势斜。\n深映菰蒲三十里，晴分功利几千家。\n谋成既不劳人力，境远偏宜隔浪花。\n若与青山长作固，汀洲肯恨柳丝遮。",
        "dynasty": "唐",
        "collection_info": null
    },
    {
        "title": "酬萧员外见寄",
        "author": "朱庆余",
        "content": "麦风吹雨正徘徊，忽报书从郡閤来。\n道薄谬应宗伯选，诗成徒费谢公才。\n九霄示路空知感，十上惊魂尚未回。\n胜寄幸容溪馆宿，龙钟惭见妓筵开。\n傥期霁后陪新兴，一滴还须当一桮。",
        "dynasty": "唐",
        "collection_info": null
    },
    {
        "title": "台州郑员外郡斋双鹤",
        "author": "朱庆余",
        "content": "丹顶分明音响别，况闻来处隔云涛。\n情悬碧落飞何晚，立近清池意自高。\n向夜双栖惊玉漏，临轩对舞拂朱袍。\n仙郎为尔开笼早，莫虑回翔损羽毛。",
        "dynasty": "唐",
        "collection_info": null
    },
    {
        "title": "送窦秀才",
        "author": "朱庆余",
        "content": "江南才子日纷纷，少有篇章得似君。\n清话未同山寺宿，离歌已向客亭闻。\n梅天马上愁黄鸟，泽国帆前见白云。\n通籍名高年又少，回头应笑晚从军。",
        "dynasty": "唐",
        "collection_info": null
    },
    {
        "title": "送邵州林使君",
        "author": "朱庆余",
        "content": "轩车此去也逢时，地近湘南颇入诗。\n一月计程那是远，中年出守未为迟。\n水边花气熏章服，岭上岚光照画旗。\n想得化行风土变，州人应为立生祠。",
        "dynasty": "唐",
        "collection_info": null
    },
    {
        "title": "送饶州张使君",
        "author": "朱庆余",
        "content": "白头为郡清秋别，山水南行岂觉赊。\n楚老只应思入境，吴儿从此去移家。\n馆依高岭分樟叶，路出重江见苇花。\n务退唯当吟咏苦，留心曾不在生涯。",
        "dynasty": "唐",
        "collection_info": null
    },
    {
        "title": "题开元寺",
        "author": "朱庆余",
        "content": "西入山门十里程，粉墙书字甚分明。\n萧帝坏陵深虎迹，广师遗院闭松声。\n长廊画剥僧形影，石壁尘昏客姓名。\n何必更将空色遣，眼前人事是浮生。",
        "dynasty": "唐",
        "collection_info": null
    },
    {
        "title": "与庞復言携酒望洞庭",
        "author": "朱庆余",
        "content": "南湖春色通平远，贪记诗情忘酒桮。\n帆自巴陵山下过，雨从神女峡边来。\n青蒲映水疎还密，白鸟飜空去復回。\n尽日与君同看望，了然胜见画屏开。",
        "dynasty": "唐",
        "collection_info": null
    },
    {
        "title": "送浙东周判官",
        "author": "朱庆余",
        "content": "久闻从事沧江外，谁谓无官已白头。\n来备戎装嘶数骑，去持丹诏入孤舟。\n蝉鸣远驿残阳树，鹭起湖田片雨秋。\n到日重陪丞相宴，镜湖新月在城楼。",
        "dynasty": "唐",
        "collection_info": null
    },
    {
        "title": "塞下曲",
        "author": "朱庆余",
        "content": "万里去长征，连年惯野营。\n入羣来择马，抛伴去擒生。\n箭捻雕翎阔，弓盘鹊角轻。\n问看行近远，西过受降城。",
        "dynasty": "唐",
        "collection_info": null
    },
    {
        "title": "送僧",
        "author": "朱庆余",
        "content": "客行皆有为，师去是闲游。\n野望携金策，禅栖寄石楼。\n山深松翠冷，潭静菊花秋。\n几处题青壁，袈裟溅瀑流。",
        "dynasty": "唐",
        "collection_info": null
    },
    {
        "title": "望早日",
        "author": "朱庆余",
        "content": "窗下闻鸡后，苍茫映远林。\n纔分天地色，便禁虎狼心。\n是处程涂远，何山洞府深。\n此时堪竚望，万象豁尘襟。",
        "dynasty": "唐",
        "collection_info": null
    },
    {
        "title": "旅中秋月有怀",
        "author": "朱庆余",
        "content": "久客未还乡，中秋倍可伤。\n暮天飞旅鴈，故国在衡阳。\n岛外归云迥，林间坠叶黄。\n数宵千里梦，时见旧书堂。",
        "dynasty": "唐",
        "collection_info": null
    },
    {
        "title": "十六夜月",
        "author": "朱庆余",
        "content": "昨夜忽已过，冰轮始觉亏。\n孤光犹不定，浮世更堪疑。\n影落澄江海，寒生静路岐。\n皎然银汉外，长有众星随。",
        "dynasty": "唐",
        "collection_info": null
    },
    {
        "title": "行路难",
        "author": "朱庆余",
        "content": "世事浇浮后，艰难向此生。\n人心不自足，公道为谁平。\n德丧淳风尽，年荒蔓草盈。\n堪悲山下路，非祗客中行。",
        "dynasty": "唐",
        "collection_info": null
    },
    {
        "title": "闲居冬末寄友人",
        "author": "朱庆余",
        "content": "短亭分袂后，倚槛思偏孤。\n雨雪落残腊，轮蹄在远涂。\n人情难故旧，草色易凋枯。\n共有男儿事，何年入帝都。",
        "dynasty": "唐",
        "collection_info": null
    },
    {
        "title": "望九疑",
        "author": "朱庆余",
        "content": "浮生犹役役，未得便寻真。\n白日如无路，青山岂有人。\n烟收遥岫小，雨过晚川新。\n倚杖何凝望，中宵梦往频。",
        "dynasty": "唐",
        "collection_info": null
    },
    {
        "title": "赠陈逸人",
        "author": "朱庆余",
        "content": "乐道辞荣禄，安居桂水东。\n得闲多事外，知足少年中。\n药圃无凡草，松庭有素风。\n朝昏吟步处，琴酒与谁同。",
        "dynasty": "唐",
        "collection_info": null
    },
    {
        "title": "湖中闲夜遣兴",
        "author": "朱庆余",
        "content": "钓艇同琴酒，良宵背水滨。\n风波不起处，星月尽随身。\n浦迥湘烟卷，林香岳气春。\n谁知此中兴，宁羡五湖人。",
        "dynasty": "唐",
        "collection_info": null
    },
    {
        "title": "题娥皇庙",
        "author": "朱庆余",
        "content": "娥皇挥涕处，东望九疑天。\n往事难重问，孤峰尚惨然。\n夜深寒峒响，秋近碧萝鲜。\n未省明君意，遗踪万古传。",
        "dynasty": "唐",
        "collection_info": null
    },
    {
        "title": "送友人赴举",
        "author": "朱庆余",
        "content": "世路□□久，嗟君进取身。\n十年虽苦志，万里託何人。\n处困非乖道，求名本为亲。\n惟应□□意，先与化龙鳞。",
        "dynasty": "唐",
        "collection_info": null
    },
    {
        "title": "中秋月",
        "author": "朱庆余",
        "content": "自古分功定，唯应缺又盈。\n一宵当皎洁，四海尽澄清。\n静觉风微起，寒过雪乍倾。\n孤高稀此遇，吟赏倍牵情。",
        "dynasty": "唐",
        "collection_info": null
    },
    {
        "title": "宿山居",
        "author": "朱庆余",
        "content": "山店灯前客，醻身未有媒。\n乡关贫后别，风雨夜深来。\n上国求丹桂，衡门长绿苔。\n堪惊双鬓雪，不待岁寒催。",
        "dynasty": "唐",
        "collection_info": null
    },
    {
        "title": "夏末留别洞庭知己",
        "author": "朱庆余",
        "content": "清秋时节近，分袂独凄然。\n此地折高柳，何门听暮蝉。\n浪摇湖外日，山背楚南天。\n空感迢迢事，荣归在几年。",
        "dynasty": "唐",
        "collection_info": null
    },
    {
        "title": "过洞庭",
        "author": "朱庆余",
        "content": "帆挂狂风起，茫茫既往时。\n波涛如未息，舟楫亦堪疑。\n旅鴈投孤岛，长天下四维。\n前程有平处，谁敢与心期。",
        "dynasty": "唐",
        "collection_info": null
    },
    {
        "title": "旅中过重阳",
        "author": "朱庆余",
        "content": "一岁重阳至，羁游在异乡。\n登高思旧友，满目是穷荒。\n草际飞云片，天涯落鴈行。\n故山篱畔菊，今日为谁黄。",
        "dynasty": "唐",
        "collection_info": null
    },
    {
        "title": "送人下第归",
        "author": "朱庆余",
        "content": "独立身难达，新春与志违。\n异乡青草长，故国白头归。\n岸阔湖波溢，程遥楚岫微。\n高秋期再会，此去莫忘机。",
        "dynasty": "唐",
        "collection_info": null
    },
    {
        "title": "叙吟",
        "author": "朱庆余",
        "content": "雅道辛勤久，潜疑鬓雪侵。\n未能酬片善，难更免孤吟。\n有景皆牵思，无愁不到心。\n遥天一轮月，几夜见西沈。",
        "dynasty": "唐",
        "collection_info": null
    },
    {
        "title": "塞下感怀",
        "author": "朱庆余",
        "content": "塞下闲为客，乡心岂易安。\n程涂过万里，身事尚孤寒。\n竟日风沙急，临秋草木残。\n何年方致主，时拂劒尘看。",
        "dynasty": "唐",
        "collection_info": null
    },
    {
        "title": "宿江馆",
        "author": "朱庆余",
        "content": "江馆迢遥处，知音信渐赊。\n夜深乡梦觉，窗下月明斜。\n起鴈看荒草，惊波尚白沙。\n那堪动乡思，故国在天涯。",
        "dynasty": "唐",
        "collection_info": null
    },
    {
        "title": "早梅",
        "author": "朱庆余",
        "content": "天然根性异，万物尽难陪。\n自古承春早，严冬鬬雪开。\n艳寒宜雨露，香冷隔尘埃。\n堪把依松竹，良涂一处栽。",
        "dynasty": "唐",
        "collection_info": null
    },
    {
        "title": "夏日访贞上人院",
        "author": "朱庆余",
        "content": "炎夏寻灵境，高僧澹荡中。\n命棊隈绿竹，尽日有清风。\n流水离经阁，闲云入梵宫。\n此时祛万虑，直似出尘笼。",
        "dynasty": "唐",
        "collection_info": null
    },
    {
        "title": "春日旅次",
        "author": "朱庆余",
        "content": "林中莺又啭，为客恨因循。\n故里遥千里，青春过数春。\n弟兄来渐少，岁月去何频。\n早晚荣归计，中堂会所亲。",
        "dynasty": "唐",
        "collection_info": null
    },
    {
        "title": "赠至寂禅师",
        "author": "朱庆余",
        "content": "处世唯披衲，禅门几岁寒。\n法空无所染，性悟不多看。\n竟日门长掩，相逢草自残。\n有时寻道侣，飞锡度峰峦。",
        "dynasty": "唐",
        "collection_info": null
    },
    {
        "title": "闲居即事",
        "author": "朱庆余",
        "content": "深嶂多幽景，闲居野兴清。\n满庭秋雨过，连夜绿苔生。\n石面横琴坐，松阴采药行。\n超然尘事外，不似绊浮名。",
        "dynasty": "唐",
        "collection_info": null
    },
    {
        "title": "废宅花",
        "author": "朱庆余",
        "content": "数树荒庭上，芬芳映绿苔。\n自缘逢暖发，不是为人开。\n色艳莺犹在，香消蝶已回。\n相从无胜事，谁向此倾桮。",
        "dynasty": "唐",
        "collection_info": null
    },
    {
        "title": "寄友人",
        "author": "朱庆余",
        "content": "当代知音少，相思在此身。\n一分南北路，长问往来人。\n是处应为客，何门许扫尘。\n凭书正惆怅，蜀魄数声新。",
        "dynasty": "唐",
        "collection_info": null
    },
    {
        "title": "涂中感怀",
        "author": "朱庆余",
        "content": "世上名利牵，涂中意惨然。\n到家能几日，为客便经年。\n迹似萍随水，情同鹤在田。\n何当功业遂，归路下遥天。",
        "dynasty": "唐",
        "collection_info": null
    },
    {
        "title": "赠道者",
        "author": "朱庆余",
        "content": "独住神仙境，门当瀑布开。\n地多临水石，行不惹尘埃。\n风起松花散，琴鸣鹤翅回。\n还归九天上，时有故人来。",
        "dynasty": "唐",
        "collection_info": null
    },
    {
        "title": "长安春日野中",
        "author": "朱庆余",
        "content": "青春思楚地，闲步出秦城。\n满眼是岐路，何年见弟兄。\n烟霞装媚景，霄汉指前程。\n尽日徘徊处，归鸿过玉京。",
        "dynasty": "唐",
        "collection_info": null
    },
    {
        "title": "长城",
        "author": "朱庆余",
        "content": "秦帝防胡虏，关心倍可嗟。\n一人如有德，四海尽为家。\n往事干坤在，荒基草木遮。\n至今徒者骨，犹自哭风沙。",
        "dynasty": "唐",
        "collection_info": null
    },
    {
        "title": "酬李躔侍御",
        "author": "朱庆余",
        "content": "此去非关兴，君行不当游。\n无因两处马，共饮一溪流。",
        "dynasty": "唐",
        "collection_info": null
    },
    {
        "title": "别李侍御后亭夜坐却寄",
        "author": "朱庆余",
        "content": "已作亭下别，未忘灯下情。\n吟今欲就枕，更漏转分明。",
        "dynasty": "唐",
        "collection_info": null
    },
    {
        "title": "题钱宇别墅",
        "author": "朱庆余",
        "content": "林居向晚饶清景，惜去非关恋酒桮。\n石净每因杉露滴，地幽渐觉水禽来。\n药蔬秋后供僧尽，竹杖吟中望月回。\n红叶闲飘篱落迥，行人远见草堂开。",
        "dynasty": "唐",
        "collection_info": null
    },
    {
        "title": "近试上张籍水部",
        "author": "朱庆余",
        "content": "洞房昨夜停红烛，待晓堂前拜舅姑。\n[妆]罢低声问夫壻，画眉深浅入时无。",
        "dynasty": "唐",
        "collection_info": null
    },
    {
        "title": "留别卢玄休归荆门",
        "author": "朱庆余",
        "content": "江边离别心，言罢各霑襟。\n以我去帆远，知君离恨深。\n云开孤岛出，浪起白鸥沈。\n更作来年约，阳台许伴寻。",
        "dynasty": "唐",
        "collection_info": null
    },
    {
        "title": "采莲",
        "author": "朱庆余",
        "content": "隔烟花草远蒙蒙，恨箇来时路不同。\n正是停桡相遇处，鸳鸯飞去急流中。",
        "dynasty": "唐",
        "collection_info": null
    },
    {
        "title": "都门晚望",
        "author": "朱庆余",
        "content": "绿槐花堕御沟边，步出都门雨后天。\n日暮野人耕种罢，烽楼原上一条烟。",
        "dynasty": "唐",
        "collection_info": null
    },
    {
        "title": "舜井",
        "author": "朱庆余",
        "content": "碧甃磷磷不记年，青萝锁在小山颠。\n向来下视千山水，疑是苍梧万里天。",
        "dynasty": "唐",
        "collection_info": null
    },
    {
        "title": "商州王中丞留吃枳壳",
        "author": "朱庆余",
        "content": "方物就中名最远，只应愈疾味偏佳。\n若交尽乞人人与，采尽商山枳壳花。",
        "dynasty": "唐",
        "collection_info": null
    },
    {
        "title": "登玄都阁",
        "author": "朱庆余",
        "content": "野色晴宜上阁看，树阴遥映御沟寒。\n豪家旧宅无人住，空见朱门锁牡丹。",
        "dynasty": "唐",
        "collection_info": null
    },
    {
        "title": "赠凤翔柳司录",
        "author": "朱庆余",
        "content": "杏园北寺题名日，数到如今四十年。\n点检生涯与官职，一茎野竹在身边。",
        "dynasty": "唐",
        "collection_info": null
    },
    {
        "title": "啄木儿",
        "author": "朱庆余",
        "content": "丁丁向晚急还稀，啄遍庭槐未肯归。\n终日与君除蠹害，莫嫌无事不频飞。",
        "dynasty": "唐",
        "collection_info": null
    },
    {
        "title": "榜曲",
        "author": "朱庆余",
        "content": "荷花明灭水烟空，惆怅来时径不同。\n欲到前洲堪入处，鸳鸯飞出碧流中。",
        "dynasty": "唐",
        "collection_info": null
    },
    {
        "title": "逢山人",
        "author": "朱庆余",
        "content": "星月相逢现此身，自然无迹又无尘。\n秋来若向金天会，便是青莲叶上人。",
        "dynasty": "唐",
        "collection_info": null
    },
    {
        "title": "过耶溪",
        "author": "朱庆余",
        "content": "春溪缭绕出无穷，两岸桃花正好风。\n恰是扁舟堪入处，鸳鸯飞起碧流中。",
        "dynasty": "唐",
        "collection_info": null
    },
    {
        "title": "贺张水部员外拜命",
        "author": "朱庆余",
        "content": "省中官最美，无似水曹郎。\n前代佳名逊，当时重姓张。\n白鬚吟丽句，红叶吐朝阳。\n徒有归山意，君恩未可忘。",
        "dynasty": "唐",
        "collection_info": null
    },
    {
        "title": "送璧州刘使君",
        "author": "朱庆余",
        "content": "王府登朝后，巴乡典郡新。\n江分入峡路，山见采鞭人。\n旧业孤城梦，生祠几处身。\n知君素清俭，料得却来贫。",
        "dynasty": "唐",
        "collection_info": null
    },
    {
        "title": "赠江夏卢使君",
        "author": "朱庆余",
        "content": "诗人中最屈，无与使君俦。\n白髮虽求退，明时合见收。\n登山犹自健，纵酒可多愁。\n好是能骑马，相逢见鄂州。",
        "dynasty": "唐",
        "collection_info": null
    },
    {
        "title": "送崔秀才游江陵",
        "author": "朱庆余",
        "content": "樽前荆楚客，云外思萦迴。\n秦野春已尽，商山花正开。\n鸥惊帆乍起，虹见雨初来。\n自有归期在，蝉声处处催。",
        "dynasty": "唐",
        "collection_info": null
    },
    {
        "title": "观涛",
        "author": "朱庆余",
        "content": "木落霜飞天地清，空江百里见潮生。\n鲜飙出海鱼龙气，晴雪喷山雷鼓声。\n云日半阴川渐满，客帆皆过浪难平。\n高楼晓望无穷意，丹叶黄花绕郡城。",
        "dynasty": "唐",
        "collection_info": null
    },
    {
        "title": "南湖",
        "author": "朱庆余",
        "content": "湖上微风小槛凉，翻翻菱荇满迴塘。\n野船着岸入春草，水鸟带波飞夕阳。\n芦叶有声疑露雨，浪花无际似潇湘。\n飘然蓬艇东归客，尽日相看忆楚乡。",
        "dynasty": "唐",
        "collection_info": null
    },
    {
        "title": "镜湖西岛言事",
        "author": "朱庆余",
        "content": "慵拙幸便荒僻地，纵闻猨鸟亦何愁。\n偶因药酒欺梅雨，却着寒衣过麦秋。\n岁计有余添橡实，生涯一半在渔舟。\n世人若便无知己，应向此溪成白头。",
        "dynasty": "唐",
        "collection_info": null
    },
    {
        "title": "送刘思復南河从军",
        "author": "朱庆余",
        "content": "七千里别宁无恨，且贵从军乐事多。\n不驻节旄先候发，偶逢山寺亦难过。\n蛮人独放畬田火，海兽羣游落日波。\n远作受恩身不易，莫抛书劒近笙歌。",
        "dynasty": "唐",
        "collection_info": null
    },
    {
        "title": "宣武军镇作",
        "author": "王彦威",
        "content": "天兵十万勇如貔，正是酬恩报国时。\n汴水波澜喧鼓角，隋堤杨柳拂旌旗。\n前驱红斾关西将，坐间青娥赵国姬。\n寄语长安旧冠盖，麤官到底是男儿。",
        "dynasty": "唐",
        "collection_info": null
    },
    {
        "title": "春雪映早梅",
        "author": "庾敬休",
        "content": "清晨凝雪彩，新候变庭梅。\n树爱春荣徧，窗惊曙色催。\n寒光添粉壁，积润履青苔。\n分明六出瑞，隐映几枝开。\n闻笛花疑落，挥琴兴转来。\n曲成非寡和，长使思悠哉。",
        "dynasty": "唐",
        "collection_info": null
    },
    {
        "title": "题雁塔",
        "author": "许玫",
        "content": "宝轮金地压人寰，独坐苍冥启玉关。\n北岭风烟开魏阙，南轩气象镇商山。\n灞陵车马垂杨裏，京国城池落照间。\n蹔放尘心游物外，六街钟鼓又催还。",
        "dynasty": "唐",
        "collection_info": null
    },
    {
        "title": "从军行",
        "author": "厉玄",
        "content": "边草旱不春，劒光增野尘。\n战场收骥尾，清瀚怯龙鳞。\n帆色起归越，松声厌避秦。\n几时逢范蠡，处处是通津。",
        "dynasty": "唐",
        "collection_info": null
    },
    {
        "title": "寄婺州温郎中",
        "author": "厉玄",
        "content": "积雪没兰溪，邻州望不迷。\n波中分鴈宿，树杪接猨啼。\n婺女家空在，星郎手未携。\n故山新寺额，掩泣荷重题。",
        "dynasty": "唐",
        "collection_info": null
    },
    {
        "title": "送顾非熊及第归茅山",
        "author": "厉玄",
        "content": "故山登第去，不似旧归难。\n帆卷江初夜，梅生洞少寒。\n采薇留客饮，折竹扫仙坛。\n名在仪曹籍，何人肯挂冠。",
        "dynasty": "唐",
        "collection_info": null
    },
    {
        "title": "送黄晔明府岳州湘阴赴任",
        "author": "厉玄",
        "content": "恩霑谴雪几人同，归宰湘阴六月中。\n商岭马嘶残暑雨，席帆高挂早秋风。\n贡名频向书闱失，飞檄曾传朔漠空。\n西省尚嗟君宦远，水鸡啼处莫听鸿。",
        "dynasty": "唐",
        "collection_info": null
    },
    {
        "title": "缑山月夜闻王子晋吹笙",
        "author": "厉玄",
        "content": "缑山明月夜，岑寂隔尘氛。\n紫府参差曲，清宵次第闻。\n韵流多入洞，声度半和云。\n拂竹鸾惊侣，经松鹤对羣。\n蟾光听处合，仙路望中分。\n坐惜千岩曙，遗香过汝坟。",
        "dynasty": "唐",
        "collection_info": null
    },
    {
        "title": "和白敏中圣德和平致兹休运岁终功就合咏盛明呈上",
        "author": "魏扶",
        "content": "萧关新復旧山川，古戍秦原景象鲜。\n戎虏乞降归惠化，皇威渐被慑腥膻。\n穹庐远戍烟尘灭，神武光扬竹帛传。\n左袵尽知謌帝泽，从兹不更备三边。",
        "dynasty": "唐",
        "collection_info": null
    },
    {
        "title": "贡院题",
        "author": "魏扶",
        "content": "梧桐叶落满庭阴，锁闭朱门试院深。\n曾是昔年辛苦地，不将今日负初心。",
        "dynasty": "唐",
        "collection_info": null
    },
    {
        "title": "赋愁",
        "author": "魏扶",
        "content": "愁，逈野，深秋。\n生枕上，起眉头。\n闺閤危坐，风尘远游。\n巴猨啼不住，谷水咽还流。\n送客泊舟入浦，思乡望月登楼。\n烟波早晚长羁旅，絃管终年乐五侯。",
        "dynasty": "唐",
        "collection_info": null
    },
    {
        "title": "登郡中销暑楼寄东川汝士",
        "author": "杨汉公",
        "content": "岧嶤下瞰霅溪流，极目烟波望梓州。\n虽有清风当夏景，只能销暑不销忧。",
        "dynasty": "唐",
        "collection_info": null
    },
    {
        "title": "明月楼",
        "author": "杨汉公",
        "content": "吴兴城阙水云中，画舫青帘处处通。\n溪上玉楼楼上月，清光合作水晶宫。",
        "dynasty": "唐",
        "collection_info": null
    },
    {
        "title": "送阆州妓人归老",
        "author": "何扶",
        "content": "竹翠婵娟草径幽，佳人归老傍汀洲。\n玉蟾露冷梁尘暗，金凤花开云鬓秋。\n十亩稻香新绿野，一声歌断旧青楼。\n芭蕉半卷西池雨，日暮门前双白鸥。",
        "dynasty": "唐",
        "collection_info": null
    },
    {
        "title": "寄旧同年",
        "author": "何扶",
        "content": "金榜题名墨尚新，今年依旧去年春。\n花间每被红妆问，何事重来只一人。",
        "dynasty": "唐",
        "collection_info": null
    },
    {
        "title": "望九华山",
        "author": "柴夔",
        "content": "九华如剑插云霓，青霭连空望欲迷。\n北截吴门疑地尽，南连楚界觉天低。\n龙池水蘸中秋月，石路人攀上汉梯。\n惆怅旧游无復到，会须登此出尘泥。",
        "dynasty": "唐",
        "collection_info": null
    },
    {
        "title": "寄妾赵氏",
        "author": "房千里",
        "content": "鸾凤分飞海树秋，忍听钟鼓越王楼。\n只应霜月明君意，缓抚瑶琴送我愁。\n山远莫教双泪尽，雁来空寄八行幽。\n相如若返临邛市，画舸朱轩万里游。",
        "dynasty": "唐",
        "collection_info": null
    },
    {
        "title": "早行",
        "author": "刘郇伯",
        "content": "钟静人犹寝，天高月自凉。\n一星深戍火，残月半桥霜。\n客老愁尘下，蝉寒怨路傍。\n青山依旧色，宛是马卿乡。",
        "dynasty": "唐",
        "collection_info": null
    },
    {
        "title": "句",
        "author": "刘郇伯",
        "content": "人生分外愁。",
        "dynasty": "唐",
        "collection_info": null
    },
    {
        "title": "赠成都僧",
        "author": "李章武",
        "content": "南宗尚许通方便，何处心中更有经？好去苾蒭云水畔，何山松栢不青青。",
        "dynasty": "唐",
        "collection_info": null
    },
    {
        "title": "享太庙乐章",
        "author": "萧仿",
        "content": "圣祚无疆，庆传乐章。\n金枝繁茂，玉叶延长。\n海渎常晏，波涛不扬。\n汪汪美化，垂范今王。",
        "dynasty": "唐",
        "collection_info": null
    },
    {
        "title": "享太庙乐章",
        "author": "萧仿",
        "content": "于铄丕嗣，惟帝之光。\n羽籥象德，金石荐祥。\n圣系无极，景命永昌。\n神降上哲，维天配长。",
        "dynasty": "唐",
        "collection_info": null
    },
    {
        "title": "荅杨尚书",
        "author": "柳棠",
        "content": "未向燕台逢厚礼，幸因社会接余欢。\n一鱼吃了终无媿，鵾化为鹏也不难。",
        "dynasty": "唐",
        "collection_info": null
    },
    {
        "title": "席上戏东川杨尚书",
        "author": "柳棠",
        "content": "莫言名位未相俦，风月何曾阻献酬。\n前辈不须轻后辈，靖安今日在衡州。",
        "dynasty": "唐",
        "collection_info": null
    },
    {
        "title": "缑山月夜闻王子晋吹笙",
        "author": "钟辂",
        "content": "月满缑山夜，风传子晋笙。\n初闻盈谷远，渐听入云清。\n杳异人间曲，遥分鹤上情。\n孤鸾惊欲舞，万籁寂无声。\n此夕留烟驾，何时返玉京？\n唯愁音响绝，晓色出都城。",
        "dynasty": "唐",
        "collection_info": null
    },
    {
        "title": "南溪书院",
        "author": "杨发",
        "content": "茅屋住来久，山深不置门。\n草生垂井口，花发接篱根。\n入院将雏鸟，攀萝抱子猨。\n曾逢异人说，风景似桃源。",
        "dynasty": "唐",
        "collection_info": null
    },
    {
        "title": "春园醉醒闲卧小斋",
        "author": "杨发",
        "content": "酣醉送余春，醒来恨更频。\n花残蜂蠹物，叶暗鸟欺人。\n帘闭高眠贵，斋空浩气新。\n从今北牕蝶，长是梦中身。",
        "dynasty": "唐",
        "collection_info": null
    },
    {
        "title": "小园秋兴",
        "author": "杨发",
        "content": "谁言帝城裏，独作野人居。\n石磴晴看迭，山苗晚自锄。\n相惭五秉粟，尚癖一车书。\n昔日扬雄宅，还无乡相舆。",
        "dynasty": "唐",
        "collection_info": null
    },
    {
        "title": "与诸公池上待月",
        "author": "杨发",
        "content": "树密云萦岸，池遥水际空。\n芰开方吐镜，苹动欲含风。\n渐映沙汀白，微分渚叶红。\n金波宜共赏，仙棹一宵同。",
        "dynasty": "唐",
        "collection_info": null
    },
    {
        "title": "檐雀",
        "author": "杨发",
        "content": "弱羽怯孤飞，投檐幸所依。\n衔环唯报德，贺厦本知归。\n红觜休争顾，丹心自识机。\n从来攀凤足，生死恋光辉。",
        "dynasty": "唐",
        "collection_info": null
    },
    {
        "title": "残花",
        "author": "杨发",
        "content": "已笑良时晚，仍悲别酒催。\n暖芳随日薄，残片逐风迴。\n黛敛愁歌扇，妆残泣镜台。\n繁阴莫矜衒，终是共尘埃。",
        "dynasty": "唐",
        "collection_info": null
    },
    {
        "title": "山泉",
        "author": "杨发",
        "content": "半空飞下水，势去响如雷。\n静彻啼猨寺，高陵坐客台。\n耳同经劒阁，身若到天台。\n溅树吹成冻，邻祠触作灰。\n深中试榔栗，浅处落莓苔。\n半夜重城闭，潺湲枕底来。",
        "dynasty": "唐",
        "collection_info": null
    },
    {
        "title": "秋晚日少陵原游山泉之什",
        "author": "杨发",
        "content": "喧浊侵肌性未沈，每来云外恣幽寻。\n尘衣更喜秋泉洁，倦迹方依竹洞深。\n暂过偶然应繫分，有期终去但劳心。\n唯怜一夜空山月，似许他年伴独吟。",
        "dynasty": "唐",
        "collection_info": null
    },
    {
        "title": "秋晴独立南亭",
        "author": "杨发",
        "content": "昼对南风独闭关，暗期幽鸟去仍还。\n如今有待终身贵，未若忘机尽日闲。\n心似蒙庄游物外，官惭许掾在人间。\n开襟自向清风笑，无限秋光为解颜。",
        "dynasty": "唐",
        "collection_info": null
    },
    {
        "title": "宿黄花馆",
        "author": "杨发",
        "content": "孤馆萧条槐叶稀，暮蝉声隔水声微。\n年年为客路无尽，日日送人身未归。\n何处迷鸿离浦月，谁家愁妇捣霜衣。\n夜深不卧帘犹捲，数点残萤入户飞。",
        "dynasty": "唐",
        "collection_info": null
    },
    {
        "title": "南野逢田客",
        "author": "杨发",
        "content": "桑柘悠悠水蘸堤，晚风晴景不妨犂。\n高机犹织卧蚕子，下坂未饥逢饲妻。\n杏色满林羊酪熟，麦凉浮壠雉媒低。\n生时自乐死由命，万事在天管不迷。",
        "dynasty": "唐",
        "collection_info": null
    },
    {
        "title": "东斋夜宴酬绍之起居见赠",
        "author": "杨发",
        "content": "龙门八上不知津，唯有君心困益亲。\n白社追游名自远，青袍相映道逾新。\n十年江海鱼缄尽，一夜笙歌凤吹频。\n渐老旧交情更重，莫将美酒负良辰。",
        "dynasty": "唐",
        "collection_info": null
    },
    {
        "title": "翫残花",
        "author": "杨发",
        "content": "十日浓芳一岁程，东风初急眼偏明。\n低枝似泥幽人醉，莫道无情似有情。",
        "dynasty": "唐",
        "collection_info": null
    },
    {
        "title": "咏蛙",
        "author": "杨收",
        "content": "兔边分玉树，龙底耀铜仪。\n会当同鼓吹，不復问官私。",
        "dynasty": "唐",
        "collection_info": null
    },
    {
        "title": "笔",
        "author": "杨收",
        "content": "虽匪囊中物，何坚不可钻。\n一朝操政柄，定使冠三端。",
        "dynasty": "唐",
        "collection_info": null
    },
    {
        "title": "嘲吴人观者",
        "author": "杨收",
        "content": "尔幸无羸角，何用触吾藩。\n若是升堂者，还应自得门。",
        "dynasty": "唐",
        "collection_info": null
    },
    {
        "title": "甲子岁书事",
        "author": "杨乘",
        "content": "竖子未鼎烹，大君尚旰食。\n风雷随出师，云霞有战色。\n犒功椎万牛，募勇悬千帛。\n武士日曳柴，飞将竞执馘。\n喜气迎捷书，懽声送羽檄。\n天兵日雄强，桀犬稍离析。\n贼臂既已断，贼喉既已搤。\n乐祸但鲸鲵，同恶为肘腋。\n小大势难侔，逆顺初不敌。\n违命固天亡，恃险乖长策。\n虿毒久萌牙，狼顾非日夕。\n礼貌忽骄狂，疏奏遂指斥。\n动众岂佳兵，含忍恐无益。\n鸿恩既已孤，小效不足惜。\n腐儒一铅刀，投笔时感激。\n帝阍不敢干，恓恓坐长画。",
        "dynasty": "唐",
        "collection_info": null
    },
    {
        "title": "南徐春日怀古",
        "author": "杨乘",
        "content": "六代骄奢地，三春物象繁。\n灵湖通涨海，天堑隔中原。\n晓渡高帆驶，阴风巨舰翻。\n旌旗西日落，戈甲夏云屯。\n豹变资陈武，龙飞拥晋元。\n风流前事尽，文物旧仪存。\n邪侮尝移润，忠贞几度冤。\n兴亡山兀兀，今古水浑浑。\n露滴蜂偷蘂，莺啼日到轩。\n酒肠堆曲糵，诗思遶干坤。\n愁梦全无蝶，离忧每愧萱。\n形骸劳大块，玉石任炎昆。\n出处宁由己，升沈未足言。\n且应中圣乐，坐起任昏昏。",
        "dynasty": "唐",
        "collection_info": null
    },
    {
        "title": "吴中书事",
        "author": "杨乘",
        "content": "十万人家天堑东，管弦台榭满春风。\n名归范蠡五湖上，国破西施一笑中。\n香径自生兰叶小，响廊深映月华空。\n尊前多暇但怀古，尽日愁吟谁与同。",
        "dynasty": "唐",
        "collection_info": null
    },
    {
        "title": "建邺怀古",
        "author": "杨乘",
        "content": "故城故垒满江濆，尽是干戈旧苦辛。\n见此即须知帝力，生来便作太平人。",
        "dynasty": "唐",
        "collection_info": null
    },
    {
        "title": "牓句",
        "author": "杨乘",
        "content": "伶俜乖拙两何如，昼泥琴声夜泥书。\n数拍胡笳弹未熟，故人新命画胡车。",
        "dynasty": "唐",
        "collection_info": null
    },
    {
        "title": "题杨收相公宅",
        "author": "尹璞",
        "content": "祸福从来路不遥，偶然平地上烟霄。\n烟霄未稳还平地，门对孤峯占寂寥。",
        "dynasty": "唐",
        "collection_info": null
    },
    {
        "title": "明月照高楼",
        "author": "雍陶",
        "content": "朗月何高高，楼中帘影寒。\n一妇独含叹，四坐谁成欢。\n时节屡已移，游旅杳不还。\n沧溟傥未涸，妾泪终不干。\n君若无定云，妾若不动山。\n云行出山易，山逐云去难。\n愿为边塞尘，因风委君颜。\n君颜良洗多，荡妾浊水间。",
        "dynasty": "唐",
        "collection_info": null
    },
    {
        "title": "酬秘书王丞见寄",
        "author": "雍陶",
        "content": "朝下有闲思，南沟边水行。\n因来见寥落，转自嘆平生。\n白首丈夫气，赤心知己情。\n留诗本相慰，却忆苦吟声。",
        "dynasty": "唐",
        "collection_info": null
    },
    {
        "title": "赠金河戍客",
        "author": "雍陶",
        "content": "惯猎金河路，曾逢雪不迷。\n射鵰青冢北，走马黑山西。\n戍远旌幡少，年深帐幕低。\n酬恩须尽敌，休说梦中闺。",
        "dynasty": "唐",
        "collection_info": null
    },
    {
        "title": "孤桐",
        "author": "雍陶",
        "content": "疎桐余一干，风雨日萧条。\n岁晚琴材老，天寒桂叶凋。\n已悲根半死，復恐尾全焦。\n幸在龙门下，知音肯寂寥。",
        "dynasty": "唐",
        "collection_info": null
    },
    {
        "title": "秋露",
        "author": "雍陶",
        "content": "白露暧秋色，月明清漏中。\n痕沾珠箔重，点落玉盘空。\n竹动时惊鸟，莎寒暗滴虫。\n满园生永夜，渐欲与霜同。",
        "dynasty": "唐",
        "collection_info": null
    },
    {
        "title": "送徐使君赴岳州",
        "author": "雍陶",
        "content": "渺渺楚江上，风旗摇去舟。\n马归云梦晚，猨叫洞庭秋。\n别思满南渡，乡心生北楼。\n巴陵山水郡，应称谢公游。",
        "dynasty": "唐",
        "collection_info": null
    },
    {
        "title": "送裴璋还蜀因亦怀归",
        "author": "雍陶",
        "content": "客在劒门外，新年音信稀。\n自为千里别，已送几人归。\n陌上月初落，马前花正飞。\n离言殊未尽，春雨满行衣。",
        "dynasty": "唐",
        "collection_info": null
    },
    {
        "title": "送前鄠县李少府",
        "author": "雍陶",
        "content": "近出圭峯下，还期又不赊。\n身闲多宿寺，官满未移家。\n罢钓临秋水，开尊对月华。\n自当蓬阁选，岂得卧烟霞。",
        "dynasty": "唐",
        "collection_info": null
    },
    {
        "title": "送宜春裴明府之任",
        "author": "雍陶",
        "content": "南行春已满，路半水茫然。\n楚望花当渡，湘阴橘满川。\n山横湖色上，帆出鸟行前。\n此任无辞远，亲人贵用还。",
        "dynasty": "唐",
        "collection_info": null
    },
    {
        "title": "赠宗静上人",
        "author": "雍陶",
        "content": "世上方传教，山中未得归。\n闲花飘讲席，驯鸽污禅衣。\n积雨谁过寺，残钟自掩扉。\n寒来垂顶帽，白髮剃应稀。",
        "dynasty": "唐",
        "collection_info": null
    },
    {
        "title": "同贾岛宿无可上人院",
        "author": "雍陶",
        "content": "何处销愁宿，携囊就远僧。\n中宵吟有雪，空屋语无灯。\n静境唯闻铎，寒床但枕肱。\n还因爱闲客，始得见南能。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 一",
        "author": "雍陶",
        "content": "水木夕阴冷，池塘秋意多。\n庭风吹故叶，阶露净寒莎。\n愁燕窥灯语，情人见月过。\n砧声听已别，虫响復相和。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 二",
        "author": "雍陶",
        "content": "闭门无事后，此地即山中。\n但觉鸟声异，不知人境同。\n晚花开为雨，残果落因风。\n独坐还吟酌，诗成酒已空。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 三",
        "author": "雍陶",
        "content": "自得家林趣，常时在外稀。\n对僧餐野食，迎客着山衣。\n雀鬬翻檐散，蝉惊出树飞。\n功成他日后，何必五湖归。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 四",
        "author": "雍陶",
        "content": "秋色庭芜上，清朝见露华。\n疎篁抽晚笋，幽药吐寒芽。\n引水新渠净，登台小径斜。\n人来多爱此，萧爽似仙家。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 五",
        "author": "雍陶",
        "content": "禁掖朝回后，林园胜赏时。\n野人来辨药，庭鹤往看棊。\n晚日明丹枣，朝霜润紫棃。\n还因重风景，犹自有秋诗。",
        "dynasty": "唐",
        "collection_info": null
    },
    {
        "title": "和刘补阙秋园寓兴六首 六",
        "author": "雍陶",
        "content": "圣代少封事，闲居方屏喧。\n漏寒云外阙，木落月中园。\n山鸟宿檐树，水萤流洞门。\n无人见清景，林下自开尊。",
        "dynasty": "唐",
        "collection_info": null
    },
    {
        "title": "岳阳晚景",
        "author": "雍陶",
        "content": "汉阳无远寺，见说过汾城。\n云雨经春客，江山几日程。\n终随鸥鸟去，祗在海潮生。\n前路逢渔父，多愁问姓名。",
        "dynasty": "唐",
        "collection_info": null
    },
    {
        "title": "塞上宿野寺",
        "author": "雍陶",
        "content": "塞上蕃僧老，天寒疾上关。\n远烟平似水，高树暗如山。\n去马朝常急，行人夜始闲。\n更深听刁斗，时到磬声间。",
        "dynasty": "唐",
        "collection_info": null
    },
    {
        "title": "寒食夜池上对月怀友",
        "author": "雍陶",
        "content": "人间多别离，处处是相思。\n海内无烟夜，天涯有月时。\n跳鱼翻荇叶，惊鹊出花枝。\n亲友皆千里，三更独遶池。",
        "dynasty": "唐",
        "collection_info": null
    },
    {
        "title": "自述",
        "author": "雍陶",
        "content": "万事谁能问，一名犹未知。\n贫当多累日，闲过少年时。\n灯下和愁睡，花前带酒悲。\n无谋常委命，转觉命堪疑。",
        "dynasty": "唐",
        "collection_info": null
    },
    {
        "title": "送契玄上人南游",
        "author": "雍陶",
        "content": "红叶落湘川，枫明映水天。\n寻钟过楚寺，拥锡上泷船。\n病客思留药，迷人待说禅。\n南中多古迹，应访虎溪泉。",
        "dynasty": "唐",
        "collection_info": null
    },
    {
        "title": "少年行",
        "author": "雍陶",
        "content": "不倚军功有侠名，可怜毬猎少年情。\n戴铃健鹘随声下，撼佩骄骢弄影行。\n觅匠重装燕客劒，对人新按越姬筝。\n岂知儒者心偏苦，吟向秋风白髮生。",
        "dynasty": "唐",
        "collection_info": null
    },
    {
        "title": "咏双白鹭",
        "author": "雍陶",
        "content": "双鹭应怜水满池，风飘不动顶丝垂。\n立当青草人先见，行傍白莲鱼未知。\n一足独拳寒雨裏，数声相叫早秋时。\n林塘得尔须增价，况与诗家物色宜。",
        "dynasty": "唐",
        "collection_info": null
    },
    {
        "title": "晴诗",
        "author": "雍陶",
        "content": "晚虹斜日塞天昏，一半山川带雨痕。\n新水乱侵青草路，残烟犹傍绿杨村。\n胡人羊马休南牧，汉将旌旗在北门。\n行子喜闻无战伐，闲看游骑猎秋原。",
        "dynasty": "唐",
        "collection_info": null
    },
    {
        "title": "送徐山人归睦州旧隐",
        "author": "雍陶",
        "content": "君在桐庐何处住，草堂应与戴家邻。\n初归山犬翻惊主，久别江鸥却避人。\n终日欲为相逐计，临岐空羡独行身。\n秋风钓艇遥相忆，七里滩西片月新。",
        "dynasty": "唐",
        "collection_info": null
    },
    {
        "title": "到蜀后记途中经历",
        "author": "雍陶",
        "content": "劒峯重迭雪云漫，忆昨来时处处难。\n大散岭头春足雨，褒斜谷裏夏犹寒。\n蜀门去国三千里，巴路登山八十盘。\n自到成都烧酒熟，不思身更入长安。",
        "dynasty": "唐",
        "collection_info": null
    },
    {
        "title": "忆山寄僧",
        "author": "雍陶",
        "content": "尘路谁知蹋雪踪，到来空认出云峯。\n天晴远见月中树，风便细听烟际钟。\n阅世数思僧并院，忆山长羡鹤归松。\n新愁旧恨多难说，半在眉间半在胸。",
        "dynasty": "唐",
        "collection_info": null
    },
    {
        "title": "赠玉芝观王尊师",
        "author": "雍陶",
        "content": "处处烟霞寻总遍，却来城市喜逢师。\n时流见说无人在，年纪唯应有鹤知。\n大药已成宁畏晚，小松初种不嫌迟。\n长忧一日归天去，未授灵方遣问谁。",
        "dynasty": "唐",
        "collection_info": null
    },
    {
        "title": "哭饶州吴谏议使君",
        "author": "雍陶",
        "content": "忽闻身谢满朝惊，俄感鄱阳罢市情。\n遗爱永存今似古，高名不朽死如生。\n神仙难见青骡事，谏议空留白马名。\n授馆曾为门下客，几迴垂泪过宣平。",
        "dynasty": "唐",
        "collection_info": null
    },
    {
        "title": "经杜甫旧宅",
        "author": "雍陶",
        "content": "浣花溪裏花多处，为忆先生在蜀时。\n万古只应留旧宅，千金无復换新诗。\n沙崩水槛鸥飞尽，树压村桥马过迟。\n山月不知人事变，夜来江上与谁期。",
        "dynasty": "唐",
        "collection_info": null
    },
    {
        "title": "河阴新城",
        "author": "雍陶",
        "content": "高城新筑压长川，虎踞龙盘气色全。\n五里似云根不动，一重如月晕长圆。\n河流暗与沟池合，山色遥将睥睨连。\n自有此来当汴口，武牢何用锁风烟。",
        "dynasty": "唐",
        "collection_info": null
    },
    {
        "title": "秋居病中",
        "author": "雍陶",
        "content": "幽居悄悄何人到，落日清凉满树梢。\n新句有时愁裏得，古方无效病来抛。\n荒檐数蝶悬蛛网，空屋孤萤入燕巢。\n独卧南窗秋色晚，一庭红叶掩衡茅。",
        "dynasty": "唐",
        "collection_info": null
    },
    {
        "title": "罢还边将",
        "author": "雍陶",
        "content": "白鬚虏将话边事，自失公权怨语多。\n汉主岂劳思李牧，赵王犹是用廉颇。\n新鹰饱肉唯闲猎，旧劒生衣懒更磨。\n百战无功身老去，羡他年少渡黄河。",
        "dynasty": "唐",
        "collection_info": null
    },
    {
        "title": "永乐殷尧藩明府县池嘉莲咏",
        "author": "雍陶",
        "content": "青苹白石匝莲塘，水裏莲开带瑞光。\n露湿红芳双朵重，风飘绿蔕一枝长。\n同心栀子徒夸艳，合穗嘉禾岂解香。\n不独丰祥先有应，更宜花县对潘郎。",
        "dynasty": "唐",
        "collection_info": null
    },
    {
        "title": "詶李绀岁除送酒",
        "author": "雍陶",
        "content": "岁尽贫生事事须，就中深恨酒钱无。\n故人充寿能分送，远客消愁免自沽。\n一夜四乘倾凿落，五更三点把屠苏。\n已供时节深珍重，况许今朝更挈壶。",
        "dynasty": "唐",
        "collection_info": null
    },
    {
        "title": "蜀路倦行因有所感",
        "author": "雍陶",
        "content": "乱峯碎石金牛路，过客应骑铁马行。\n白日欲斜催后乘，青云何处问前程？\n飞蝇一一皆先去，度鸟双双亦远鸣。\n蹇步不唯伤旅思，此中兼见宦途情。",
        "dynasty": "唐",
        "collection_info": null
    },
    {
        "title": "寄永乐殷尧藩明府",
        "author": "雍陶",
        "content": "古县萧条秋景晚，昔年陶令亦如君。\n头巾漉酒临黄菊，手[板]支颐向白云。\n百里岂能容骥足，九霄终自别鸡羣。\n相思不恨书来少，佳句多从阙下闻。",
        "dynasty": "唐",
        "collection_info": null
    },
    {
        "title": "蜀中战后感事",
        "author": "雍陶",
        "content": "蜀道英灵地，山重水又回。\n文章四子盛，道路五丁开。\n词客题桥去，忠臣叱驭来。\n卧龙同骇浪，跃马比浮埃。\n已谓无妖土，那知有祸胎。\n蕃兵依𣾴柳，蛮斾指江梅。\n战后悲逢血，烧余恨见灰。\n空留犀厌怪，无復酒除灾。\n岁积苌弘怨，春深杜宇哀。\n家贫移未得，愁上望乡台。",
        "dynasty": "唐",
        "collection_info": null
    },
    {
        "title": "荅蜀中经蛮后友人马艾见寄",
        "author": "雍陶",
        "content": "茜马渡泸水，北来如鸟轻。\n几年朝凤阙，一日破龟城。\n此地有征战，谁家无死生。\n人悲还旧里，鸟喜下空营。\n弟侄意初定，交朋心尚惊。\n自从经难后，吟苦似猿声。",
        "dynasty": "唐",
        "collection_info": null
    },
    {
        "title": "卢岳闲居十韵",
        "author": "雍陶",
        "content": "扰扰走人寰，争如占得闲。\n防愁心付酒，求静力登山。\n见药芳时采，逢花好处攀。\n望云开病眼，临涧洗愁颜。\n春色流岩下，秋声碎竹间。\n锦文苔点点，钱样菊斑斑。\n路远朝无客，门深夜不关。\n鹤飞高缥缈，莺语巧绵蛮。\n养拙甘沈默，忘怀绝险艰。\n更怜云外路，空去又空还。",
        "dynasty": "唐",
        "collection_info": null
    },
    {
        "title": "送于中丞使北蕃",
        "author": "雍陶",
        "content": "朔将引双旌，山遥碛雪平。\n经年通国信，计日得蕃情。\n野次依泉宿，沙中望火行。\n远鵰秋有力，寒马夜无声。\n看猎临胡帐，思乡见汉城。\n来春拥边骑，新草满归程。",
        "dynasty": "唐",
        "collection_info": null
    },
    {
        "title": "和河南白尹西池北新葺水斋招赏十二韵",
        "author": "雍陶",
        "content": "二室峯前水，三川府右亭。\n乱流深竹径，分遶小花汀。\n池角通泉脉，堂心豁地形。\n坐中寒瑟瑟，床下细泠泠。\n雨夜思巫峡，秋朝想洞庭。\n千年孤镜碧，一片远天青。\n鱼戏摇红尾，鸥闲退白翎。\n荷倾泻珠露，沙乱动金星。\n藤架如纱帐，苔墙似锦屏。\n龙门人少到，仙棹自多停。\n游忆高僧伴，吟招野客听。\n余波不能惜，便欲养浮萍。",
        "dynasty": "唐",
        "collection_info": null
    },
    {
        "title": "感兴",
        "author": "雍陶",
        "content": "贫女貌非丑，要须缘嫁迟。\n还似求名客，无媒不及时。",
        "dynasty": "唐",
        "collection_info": null
    },
    {
        "title": "长安客感",
        "author": "雍陶",
        "content": "日过千万家，一家非所依。\n不及行尘影，犹随马蹄归。",
        "dynasty": "唐",
        "collection_info": null
    },
    {
        "title": "春怀旧游",
        "author": "雍陶",
        "content": "吟想旧经过，花时奈远何。\n别来长似见，春梦入关多。",
        "dynasty": "唐",
        "collection_info": null
    },
    {
        "title": "离京城宿商山作",
        "author": "雍陶",
        "content": "山月吟声苦，春风引思长。\n无由及尘土，犹带杏花香。",
        "dynasty": "唐",
        "collection_info": null
    },
    {
        "title": "秋馆雨夜",
        "author": "雍陶",
        "content": "夜雨空馆静，幽人起裴回。\n长安醉眠客，岂知新鴈来。",
        "dynasty": "唐",
        "collection_info": null
    },
    {
        "title": "闻子规",
        "author": "雍陶",
        "content": "百鸟有啼时，子规声不歇。\n春寒四邻静，独叫三更月。",
        "dynasty": "唐",
        "collection_info": null
    },
    {
        "title": "怀无可上人",
        "author": "雍陶",
        "content": "山寺秋时后，僧家夏满时。\n清凉多古迹，几处有新诗。",
        "dynasty": "唐",
        "collection_info": null
    },
    {
        "title": "长安客感",
        "author": "雍陶",
        "content": "客泪如危叶，长悬零落心。\n况是悲秋日，临风制不禁。",
        "dynasty": "唐",
        "collection_info": null
    },
    {
        "title": "送客遥望",
        "author": "雍陶",
        "content": "别远心更苦，遥将目送君。\n光华不可见，孤鹤没秋云。",
        "dynasty": "唐",
        "collection_info": null
    },
    {
        "title": "伤靡草",
        "author": "雍陶",
        "content": "靡草似客心，年年亦先死。\n无由伴花落，暂得因风起。",
        "dynasty": "唐",
        "collection_info": null
    },
    {
        "title": "放鹤",
        "author": "雍陶",
        "content": "从今一去不须低，见说辽东好去栖。\n努力莫辞仙路远，白云飞处免羣鸡。",
        "dynasty": "唐",
        "collection_info": null
    },
    {
        "title": "早秋月夜",
        "author": "雍陶",
        "content": "身闲伴月夜深行，风触衣裳四体轻。\n为见近来天气好，几篇诗兴入秋成。",
        "dynasty": "唐",
        "collection_info": null
    },
    {
        "title": "蝉",
        "author": "雍陶",
        "content": "高树蝉声入晚云，不唯愁我亦愁君。\n何时各得身无事，每到闻时似不闻。",
        "dynasty": "唐",
        "collection_info": null
    },
    {
        "title": "公子行",
        "author": "雍陶",
        "content": "公子风流嫌锦绣，新裁白纻作春衣。\n金鞭留当谁家酒，拂柳穿花信马归。",
        "dynasty": "唐",
        "collection_info": null
    },
    {
        "title": "题情尽桥",
        "author": "雍陶",
        "content": "从来只有情难尽，何事名为情尽桥。\n自此改名为折柳，任他离恨一条条。",
        "dynasty": "唐",
        "collection_info": null
    },
    {
        "title": "峡中行",
        "author": "雍陶",
        "content": "两崖开尽水回环，一叶纔通石罅间。\n楚客莫言山势险，世人心更险于山。",
        "dynasty": "唐",
        "collection_info": null
    },
    {
        "title": "韦处士郊居",
        "author": "雍陶",
        "content": "满庭诗境飘红叶，绕砌琴声滴暗泉。\n门外晚晴秋色老，万条寒玉一溪烟。",
        "dynasty": "唐",
        "collection_info": null
    },
    {
        "title": "秋怀",
        "author": "雍陶",
        "content": "古槐烟薄晚鸦愁，独向黄昏立御沟。\n南国望中生远思，一行新鴈去汀洲。",
        "dynasty": "唐",
        "collection_info": null
    },
    {
        "title": "再下第将归荆楚上白舍人",
        "author": "雍陶",
        "content": "穷通应计一时间，今日甘从刖足还。\n长倚玉人心自醉，不辞归去哭荆山。",
        "dynasty": "唐",
        "collection_info": null
    },
    {
        "title": "春行武关作",
        "author": "雍陶",
        "content": "风香春暖展归程，全胜游仙入洞情。\n一路缘溪花覆水，不妨闲看不妨行。",
        "dynasty": "唐",
        "collection_info": null
    },
    {
        "title": "恨别二首 一",
        "author": "雍陶",
        "content": "知君饯酒深深意，图使行人涕不流。\n如今却恨酒中别，不得一言千里愁。",
        "dynasty": "唐",
        "collection_info": null
    },
    {
        "title": "恨别二首 二",
        "author": "雍陶",
        "content": "人言日远还疎索，别后都非未别心。\n唯我忆君千里意，一年不见一重深。",
        "dynasty": "唐",
        "collection_info": null
    },
    {
        "title": "送人归吴",
        "author": "雍陶",
        "content": "远爱春波正满湖，羡君东去是归途。\n吟诗好向月中宿，一叫水天沙鹤孤。",
        "dynasty": "唐",
        "collection_info": null
    },
    {
        "title": "喜梦归",
        "author": "雍陶",
        "content": "旅馆岁阑频有梦，分明最似此宵希。\n觉来莫道还无益，未得归时且当归。",
        "dynasty": "唐",
        "collection_info": null
    },
    {
        "title": "路中问程知欲达青云驿",
        "author": "雍陶",
        "content": "行愁驿路问来人，西去经过愿一闻。\n落日回鞭相指点，前程从此是青云。",
        "dynasty": "唐",
        "collection_info": null
    },
    {
        "title": "题君山",
        "author": "雍陶",
        "content": "风波不动影沈沈，翠色全微碧色深。\n应是水仙梳洗处，一螺青黛镜中心。",
        "dynasty": "唐",
        "collection_info": null
    },
    {
        "title": "离家后作",
        "author": "雍陶",
        "content": "世上无媒似我希，一身惟有影相随。\n出门便作焚舟计，生不成名死不归。",
        "dynasty": "唐",
        "collection_info": null
    },
    {
        "title": "寄题岘亭",
        "author": "雍陶",
        "content": "岘亭留恨为伤杯，未得醒醒看便回。\n却想醉游如梦见，直疑元本不曾来。",
        "dynasty": "唐",
        "collection_info": null
    },
    {
        "title": "病鹤",
        "author": "雍陶",
        "content": "忆得当时病未遭，身为仙驭雪为毛。\n今来沙上飞无力，羞见樯乌立处高。",
        "dynasty": "唐",
        "collection_info": null
    },
    {
        "title": "状春",
        "author": "雍陶",
        "content": "含春笑日花心艳，带雨牵风柳态妖。\n珍重两般堪比处，醉时红脸舞时腰。",
        "dynasty": "唐",
        "collection_info": null
    },
    {
        "title": "春咏",
        "author": "雍陶",
        "content": "风恼花枝不耐频，等闲飞落易愁人。\n殷勤最是章台柳，一树千条管带春。",
        "dynasty": "唐",
        "collection_info": null
    },
    {
        "title": "非酒",
        "author": "雍陶",
        "content": "人人慢说酒消忧，我道翻为引恨由。\n一夜醒来灯火暗，不应愁事亦成愁。",
        "dynasty": "唐",
        "collection_info": null
    },
    {
        "title": "苦寒",
        "author": "雍陶",
        "content": "今年无异去年寒，何事朝来独忍难。\n应是渐为贫客久，锦衣着尽布衣单。",
        "dynasty": "唐",
        "collection_info": null
    },
    {
        "title": "送客",
        "author": "雍陶",
        "content": "若论秋思人人苦，最觉愁多客又深。\n何况病来惆怅尽，不知争作送君心。",
        "dynasty": "唐",
        "collection_info": null
    },
    {
        "title": "人问应举",
        "author": "雍陶",
        "content": "莫惊西上独迟迴，只为衡门未有媒。\n惆怅赋成身不去，一名闲事逐秋回。",
        "dynasty": "唐",
        "collection_info": null
    },
    {
        "title": "送客不及",
        "author": "雍陶",
        "content": "水阔江天两不分，行人两处更相闻。\n遥遥已失风帆影，半日虚销指点云。",
        "dynasty": "唐",
        "collection_info": null
    },
    {
        "title": "闻杜鹃二首 一",
        "author": "雍陶",
        "content": "碧竿微露月玲珑，谢豹伤心独叫风。\n高处已应闻滴血，山榴一夜几枝红。",
        "dynasty": "唐",
        "collection_info": null
    },
    {
        "title": "闻杜鹃二首 二",
        "author": "雍陶",
        "content": "蜀客春城闻蜀鸟，思归声引未归心。\n却知夜夜愁相似，尔正啼时我正吟。",
        "dynasty": "唐",
        "collection_info": null
    },
    {
        "title": "西归出斜谷",
        "author": "雍陶",
        "content": "行过险栈出褒斜，出尽平川似到家。\n万里客愁今日散，马前初见米囊花。",
        "dynasty": "唐",
        "collection_info": null
    },
    {
        "title": "宿嘉陵驿",
        "author": "雍陶",
        "content": "离思茫茫正值秋，每因风景却生愁。\n今宵难作刀州梦，月色江声共一楼。",
        "dynasty": "唐",
        "collection_info": null
    },
    {
        "title": "旅怀",
        "author": "雍陶",
        "content": "旧里已悲无产业，故山犹恋有烟霞。\n自从为客归时少，旅馆僧房却是家。",
        "dynasty": "唐",
        "collection_info": null
    },
    {
        "title": "贫居春怨",
        "author": "雍陶",
        "content": "贫居尽日冷风烟，独向檐床看雨眠。\n寂寞春风花落尽，满庭榆荚似秋天。",
        "dynasty": "唐",
        "collection_info": null
    },
    {
        "title": "忆江南旧居",
        "author": "雍陶",
        "content": "闲思往事在湖亭，亭上秋灯照月明。\n宿客尽眠眠不得，半牕窗残月带潮声。",
        "dynasty": "唐",
        "collection_info": null
    },
    {
        "title": "夷陵城",
        "author": "雍陶",
        "content": "世家曾览楚英雄，国破城荒万事空。\n唯有邮亭阶下柳，春来犹似细腰宫。",
        "dynasty": "唐",
        "collection_info": null
    },
    {
        "title": "访友人幽居二首 一",
        "author": "雍陶",
        "content": "落花门外春将尽，飞絮庭前日欲高。\n深院客来人未起，黄鹂枝上啄樱桃。",
        "dynasty": "唐",
        "collection_info": null
    },
    {
        "title": "访友人幽居二首 二",
        "author": "雍陶",
        "content": "莎深苔滑地无尘，竹冷花迟剩驻春。\n尽日弄琴谁共听，与君兼鹤是三人。",
        "dynasty": "唐",
        "collection_info": null
    },
    {
        "title": "宿大彻禅师故院",
        "author": "雍陶",
        "content": "竹房谁继生前事，松月空悬过去心。\n秋磬数声天欲晓，影堂斜掩一灯深。",
        "dynasty": "唐",
        "collection_info": null
    },
    {
        "title": "送蜀客",
        "author": "雍陶",
        "content": "劒南风景腊前春，山鸟江风得雨新。\n莫怪送君行较远，自缘身是忆归人。",
        "dynasty": "唐",
        "collection_info": null
    },
    {
        "title": "题宝应县",
        "author": "雍陶",
        "content": "雪楼当日动晴寒，渭水梁山鸟外看。\n闻说德宗曾到此，吟诗不敢倚阑干。",
        "dynasty": "唐",
        "collection_info": null
    },
    {
        "title": "和孙明府怀旧山",
        "author": "雍陶",
        "content": "五柳先生本在山，偶然为客落人间。\n秋来见月多归思，自起开笼放白鷴。",
        "dynasty": "唐",
        "collection_info": null
    },
    {
        "title": "城西访友人别墅",
        "author": "雍陶",
        "content": "澧水桥西小路斜，日高犹未到君家。\n村园门巷多相似，处处春风枳壳花。",
        "dynasty": "唐",
        "collection_info": null
    },
    {
        "title": "题大安池亭",
        "author": "雍陶",
        "content": "幽岛曲池相隐映，小桥虚阁半高低。\n好风好月无人宿，夜夜水禽船上栖。",
        "dynasty": "唐",
        "collection_info": null
    },
    {
        "title": "送春",
        "author": "雍陶",
        "content": "勿言春尽春还至，少壮看花復几回。\n今日已从愁裏去，明年更莫共愁来。",
        "dynasty": "唐",
        "collection_info": null
    },
    {
        "title": "武侯庙古柏",
        "author": "雍陶",
        "content": "密叶四时同一色，高枝千岁对孤峯。\n此中疑有精灵在，为见盘根似卧龙。",
        "dynasty": "唐",
        "collection_info": null
    },
    {
        "title": "哀蜀人为南蛮俘虏五章 初出成都闻哭声",
        "author": "雍陶",
        "content": "但见城池还汉将，岂知佳丽属蛮兵。\n锦江南度遥闻哭，尽是离家别国声。",
        "dynasty": "唐",
        "collection_info": null
    },
    {
        "title": "哀蜀人为南蛮俘虏五章 过大渡河蛮使许之泣望乡国",
        "author": "雍陶",
        "content": "大渡河边蛮亦愁，汉人将渡尽回头。\n此中剩寄思乡泪，南去应无水北流。",
        "dynasty": "唐",
        "collection_info": null
    },
    {
        "title": "哀蜀人为南蛮俘虏五章 出青溪关有迟留之意",
        "author": "雍陶",
        "content": "欲出乡关行步迟，此生无復却回时。\n千冤万恨何人见，唯有空山鸟兽知。",
        "dynasty": "唐",
        "collection_info": null
    },
    {
        "title": "哀蜀人为南蛮俘虏五章 别巂州一时恸哭云日为之变色",
        "author": "雍陶",
        "content": "越巂城南无汉地，伤心从此便为蛮。\n冤声一恸悲风起，云暗青天日下山。",
        "dynasty": "唐",
        "collection_info": null
    },
    {
        "title": "哀蜀人为南蛮俘虏五章 入蛮界不许有悲泣之声",
        "author": "雍陶",
        "content": "云南路出陷河西，毒草长青瘴色低。\n渐近蛮城谁敢哭，一时收泪羡猨啼。",
        "dynasty": "唐",
        "collection_info": null
    },
    {
        "title": "宿石门山居",
        "author": "雍陶",
        "content": "牕灯欲灭夜愁生，萤火飞来促织鸣。\n宿客几回眠又起，一溪秋水枕边声。",
        "dynasty": "唐",
        "collection_info": null
    },
    {
        "title": "过旧宅看花",
        "author": "雍陶",
        "content": "山桃野杏两三栽，树树繁花去復开。\n今日主人相引看，谁知曾是客移来。",
        "dynasty": "唐",
        "collection_info": null
    },
    {
        "title": "寄襄阳章孝标",
        "author": "雍陶",
        "content": "青油幕下白云边，日日空山夜夜泉。\n闻说小斋多野意，枳花阴裏麝香眠。",
        "dynasty": "唐",
        "collection_info": null
    },
    {
        "title": "洛中感事",
        "author": "雍陶",
        "content": "洛城今古足繁华，最恨乔家似石家。\n行到窈娘身没处，水边愁见亚枝花。",
        "dynasty": "唐",
        "collection_info": null
    },
    {
        "title": "阴地关见入蕃公主石上手迹",
        "author": "雍陶",
        "content": "汉家公主昔和蕃，石上今余手迹存。\n风雨几年侵不灭，分明纤指印苔痕。",
        "dynasty": "唐",
        "collection_info": null
    },
    {
        "title": "美人春风怨",
        "author": "雍陶",
        "content": "澹荡春风满眼来，落花飞蝶共裴回。\n偏能飘散同心蔕，无那愁眉吹不开。",
        "dynasty": "唐",
        "collection_info": null
    },
    {
        "title": "过南邻花园",
        "author": "雍陶",
        "content": "莫怪频过有酒家，多情长是惜年华。\n春风堪赏还堪恨，纔见开花又落花。",
        "dynasty": "唐",
        "collection_info": null
    },
    {
        "title": "劝行乐",
        "author": "雍陶",
        "content": "老去风光不属身，黄金莫惜买青春。\n白头纵作花园主，醉折花枝是别人。",
        "dynasty": "唐",
        "collection_info": null
    },
    {
        "title": "渡桑干河",
        "author": "雍陶",
        "content": "南客岂曾谙塞北，年年唯见鴈飞回。\n今朝忽渡桑干水，不似身来似梦来。",
        "dynasty": "唐",
        "collection_info": null
    },
    {
        "title": "月下喜吕郎中除兵部",
        "author": "雍陶",
        "content": "北阙云间见碧天，南宫月似旧时圆。\n喜看列宿今朝正，休嘆参差十四年。",
        "dynasty": "唐",
        "collection_info": null
    },
    {
        "title": "天津桥望春",
        "author": "雍陶",
        "content": "津桥春水浸红霞，烟柳风丝拂岸斜。\n翠辇不来金殿闭，宫莺衔出上阳花。",
        "dynasty": "唐",
        "collection_info": null
    },
    {
        "title": "自蔚州南入真谷有似劒门因有归思",
        "author": "雍陶",
        "content": "我家蜀地身离久，忽见胡山似劒门。\n马上欲垂千里泪，耳边唯欠一声猨。",
        "dynasty": "唐",
        "collection_info": null
    },
    {
        "title": "再经天涯地角山",
        "author": "雍陶",
        "content": "每忆云山养短才，悔缘名利入尘埃。\n十年马足行多少，两度天涯地角来。",
        "dynasty": "唐",
        "collection_info": null
    },
    {
        "title": "题等界寺二首 一",
        "author": "雍陶",
        "content": "吴蜀千年等界村，英雄无主岂长存。\n思量往事今何在，万里山中一寺门。",
        "dynasty": "唐",
        "collection_info": null
    },
    {
        "title": "题等界寺二首 二",
        "author": "雍陶",
        "content": "两国道涂都万里，来从此地等平分。\n行人竞说东西利，事不关心耳不闻。",
        "dynasty": "唐",
        "collection_info": null
    },
    {
        "title": "洛源驿戏题",
        "author": "雍陶",
        "content": "柳阴春岭鸟新啼，暖色浓烟深处迷。\n如恨往来人不见，水声呦咽出花溪。",
        "dynasty": "唐",
        "collection_info": null
    },
    {
        "title": "遣愁",
        "author": "雍陶",
        "content": "抛掷泥中一听沈，不能三嘆引愁深。\n莫言客子无愁易，须识愁多暗损心。",
        "dynasty": "唐",
        "collection_info": null
    },
    {
        "title": "送友人弃官归山居",
        "author": "雍陶",
        "content": "不爱人间紫与绯，却思松下着山衣。\n春郊雨尽多新草，一路青青蹋雨归。",
        "dynasty": "唐",
        "collection_info": null
    },
    {
        "title": "山行",
        "author": "雍陶",
        "content": "野花幽鸟几千般，头白山僧遍识难。\n世上游人无復见，一生唯向画图看。",
        "dynasty": "唐",
        "collection_info": null
    },
    {
        "title": "送客二首 一",
        "author": "雍陶",
        "content": "与君同在少年场，知己萧条壮士伤。\n可惜报恩无处所，却提孤劒过咸阳。",
        "dynasty": "唐",
        "collection_info": null
    },
    {
        "title": "送客二首 二",
        "author": "雍陶",
        "content": "行人立马强盘回，别字犹含未忍开。\n好去出门休落泪，不如前路早归来。",
        "dynasty": "唐",
        "collection_info": null
    },
    {
        "title": "安国寺赠广宣上人",
        "author": "雍陶",
        "content": "马急人忙尘路喧，几从朝出到黄昏。\n今来合掌听师语，一似敲冰清耳根。",
        "dynasty": "唐",
        "collection_info": null
    },
    {
        "title": "初醒",
        "author": "雍陶",
        "content": "心中得胜暂抛愁，醉卧凉风拂簟秋。\n半夜觉来新酒醒，一条斜月到床头。",
        "dynasty": "唐",
        "collection_info": null
    },
    {
        "title": "送客归襄阳旧居",
        "author": "雍陶",
        "content": "襄阳耆旧别来稀，此去何人共掩扉。\n唯有白铜鞮上月，水楼闲处待君归。",
        "dynasty": "唐",
        "collection_info": null
    },
    {
        "title": "夜闻方响",
        "author": "雍陶",
        "content": "方响闻时夜已深，声声敲着客愁心。\n不知正在谁家乐，月下犹疑是远砧。",
        "dynasty": "唐",
        "collection_info": null
    },
    {
        "title": "路逢有似亡友者恻然赋此",
        "author": "雍陶",
        "content": "吾友今生不可逢，风流空想旧仪容。\n朝来马上频回首，惆怅他人似蔡邕。",
        "dynasty": "唐",
        "collection_info": null
    },
    {
        "title": "望月怀江上旧游",
        "author": "雍陶",
        "content": "往岁曾随江客船，秋风明月洞庭边。\n为看今夜天如水，忆得当时水似天。",
        "dynasty": "唐",
        "collection_info": null
    },
    {
        "title": "途中西望",
        "author": "雍陶",
        "content": "行行何处散离愁，长路无因暂上楼。\n唯到高原即西望，马知人意亦回头。",
        "dynasty": "唐",
        "collection_info": null
    },
    {
        "title": "题友人所居",
        "author": "雍陶",
        "content": "亚尹故居经几主，只因君住有诗情。\n夜吟邻叟闻惆怅，七八年来无此声。",
        "dynasty": "唐",
        "collection_info": null
    },
    {
        "title": "蔚州晏内遇新雪",
        "author": "雍陶",
        "content": "胡卢河畔逢秋雪，疑是风飘白鹤毛。\n坐客停杯看未定，将军已湿褐花袍。",
        "dynasty": "唐",
        "collection_info": null
    },
    {
        "title": "蔚州晏内遇新雪 句",
        "author": "雍陶",
        "content": "古木闽州道，驱羸落照间。\n投村碍野水，问店隔荒山。",
        "dynasty": "唐",
        "collection_info": null
    },
    {
        "title": "立春日",
        "author": "李远",
        "content": "暖日傍帘晓，浓春开箧红。\n钗斜穿綵燕，罗薄翦春虫。\n巧着金刀力，寒侵玉指风。\n娉婷何处戴，山鬓绿成藂。",
        "dynasty": "唐",
        "collection_info": null
    },
    {
        "title": "翦綵",
        "author": "李远",
        "content": "翦綵赠相亲，银钗缀凤真。\n双双衔绶鸟，两两度桥人。\n叶逐金刀出，花随玉指新。\n愿君千万岁，无岁不逢春。",
        "dynasty": "唐",
        "collection_info": null
    },
    {
        "title": "题僧院",
        "author": "李远",
        "content": "不用问汤休，何人免白头。\n百年如过鸟，万事尽浮沤。\n别绪长牵梦，情由乱种愁。\n却嫌风景丽，窗外碧云秋。",
        "dynasty": "唐",
        "collection_info": null
    },
    {
        "title": "观廉女真葬",
        "author": "李远",
        "content": "玉窗抛翠管，轻袖掩银鸾。\n错落云车断，丁泠金磬寒。\n鹤寻深院宿，人借旧书看。\n寂寞焚香处，红花满石坛。",
        "dynasty": "唐",
        "collection_info": null
    },
    {
        "title": "闲居",
        "author": "李远",
        "content": "尘事久相弃，沈浮皆不知。\n牛羊归古巷，燕雀遶疎篱。\n买药经年晒，留僧尽日棊。\n唯忧钓鱼伴，秋水隔波时。",
        "dynasty": "唐",
        "collection_info": null
    },
    {
        "title": "及第后送家兄游蜀",
        "author": "李远",
        "content": "人谁无远别，此别意多违。\n正鹄虽言中，冥鸿不共飞。\n玉京烟雨断，巴国梦魂归。\n若过严家濑，慇懃看钓矶。",
        "dynasty": "唐",
        "collection_info": null
    },
    {
        "title": "送人入蜀",
        "author": "李远",
        "content": "蜀客本多愁，君今是胜游。\n碧藏云外树，红露驿边楼。\n杜魄呼名语，巴江作字流。",
        "dynasty": "唐",
        "collection_info": null
    },
    {
        "title": "游故王驸马池亭",
        "author": "李远",
        "content": "花树杳玲珑，渔舟处处通。\n醉销罗绮艳，香暖芰荷风。\n野鸟翻萍绿，斜桥印水红。\n子猷箫管绝，谁爱碧鲜浓。",
        "dynasty": "唐",
        "collection_info": null
    },
    {
        "title": "悲铜雀台",
        "author": "李远",
        "content": "西陵树已尽，铜雀思偏多。\n雪密疑楼阁，花开想绮罗。\n影销堂上舞，声断帐前歌。\n唯有漳河水，年年旧绿波。",
        "dynasty": "唐",
        "collection_info": null
    },
    {
        "title": "陪新及第赴同年会",
        "author": "李远",
        "content": "曾攀芳桂英，处处共君行。\n今日杏园宴，当时天乐声。\n柳浓堪繫马，花上未藏莺。\n满座皆仙侣，同年别有情。",
        "dynasty": "唐",
        "collection_info": null
    },
    {
        "title": "咏鴈",
        "author": "李远",
        "content": "早晚辞沙漠，南来处处飞。\n关山多雨雪，风水损毛衣。\n碧海魂应断，红楼信自稀。\n不知矰缴外，留得几行归。",
        "dynasty": "唐",
        "collection_info": null
    },
    {
        "title": "与碧溪上人别",
        "author": "李远",
        "content": "欲入凤城游，西溪别惠休。\n色随花旋落，年共水争流。\n客思偏来夜，蝉声觉送秋。\n明朝逢旧侣，唯拟上歌楼。",
        "dynasty": "唐",
        "collection_info": null
    },
    {
        "title": "赠殷山人",
        "author": "李远",
        "content": "有客抱琴宿，值予多怨怀。\n啼乌弦易断，啸鹤调难谐。\n曲罢月移幌，韵清风满斋。\n谁能将此妙，一为奏金阶。",
        "dynasty": "唐",
        "collection_info": null
    },
    {
        "title": "咏壁鱼",
        "author": "李远",
        "content": "鳞细粉光鲜，开书乱眼前。\n透窗疑漏网，落砚似流泉。\n潜穴河图内，吞钩乙字边。\n莫言鬐鬣小，食尽白苹篇。",
        "dynasty": "唐",
        "collection_info": null
    },
    {
        "title": "听话丛台",
        "author": "李远",
        "content": "有客新从赵地回，自言曾上古丛台。\n云遮襄国天边去，树绕漳河地裏来。\n弦管变成山鸟咔，绮罗留作野花开。\n金舆玉辇无行迹，风雨惟知长绿苔。",
        "dynasty": "唐",
        "collection_info": null
    },
    {
        "title": "失鹤",
        "author": "李远",
        "content": "秋风吹却九皋禽，一片闲云万里心。\n碧落有情应怅望，青天无路可追寻。\n来时白雪翎犹短，去日丹砂顶渐深。\n华表柱头留语后，更无消息到如今。",
        "dynasty": "唐",
        "collection_info": null
    },
    {
        "title": "赠写御容李长史",
        "author": "李远",
        "content": "玉座尘消砚水清，龙髯不动綵毫轻。\n初分隆准山河秀，乍点重瞳日月明。\n宫女捲帘皆暗认，侍臣开殿尽遥惊。\n三朝供奉无人敌，始觉僧繇浪得名。",
        "dynasty": "唐",
        "collection_info": null
    },
    {
        "title": "赠潼关不下山僧",
        "author": "李远",
        "content": "与君同在苦空间，君得空门我爱闲。\n禁足已教修鴈塔，终身不拟下鸡山。\n窗中遥指三千界，枕上斜看百二关。\n香茗一瓯从此别，转蓬流水几时还。",
        "dynasty": "唐",
        "collection_info": null
    },
    {
        "title": "过旧游见双鹤怆然有怀",
        "author": "李远",
        "content": "谢公何岁掩松楸，双鹤依然傍玉楼。\n朱顶巑岏荒草上，雪毛零落小池头。\n蓬瀛路断君何在，云水情深我尚留。\n他日若来华表上，更添多少令威愁。",
        "dynasty": "唐",
        "collection_info": null
    },
    {
        "title": "赠友人",
        "author": "李远",
        "content": "凤城烟霭思偏多，曾向刘郎住处过。\n银烛焰前贪劝酒，玉箫声裏已闻歌。\n佳人惜别看嘶马，公子含情向翠蛾。\n今日重来门巷改，出墙桐树绿婆娑。",
        "dynasty": "唐",
        "collection_info": null
    },
    {
        "title": "赠南岳僧",
        "author": "李远",
        "content": "曾住衡阳岳寺边，门开江水与云连。\n数州城郭藏寒树，一片风帆着远天。\n猨啸不离行道处，客来皆到卧床前。\n今朝惆怅红尘裏，惟忆闲陪尽日眠。",
        "dynasty": "唐",
        "collection_info": null
    },
    {
        "title": "赠弘文杜校书",
        "author": "李远",
        "content": "高倚霞梯万丈余，共看移步入宸居。\n晓随鹓鹭排金锁，静对铅黄校玉书。\n漠漠禁烟笼远树，泠泠宫漏响前除。\n还闻汉帝亲词赋，好为从容奏子虚。",
        "dynasty": "唐",
        "collection_info": null
    },
    {
        "title": "听王氏话归州昭君庙",
        "author": "李远",
        "content": "献之闲坐说归州，曾到昭君庙裏游。\n自古行人多怨恨，至今乡土尽风流。\n泉如珠泪侵阶滴，花似红妆满岸愁。\n河畔犹残翠眉样，有时新月傍帘钩。",
        "dynasty": "唐",
        "collection_info": null
    },
    {
        "title": "过马嵬山",
        "author": "李远",
        "content": "金甲云旗尽日迴，仓皇罗袖满尘埃。\n浓香犹自飘銮辂，恨魄无因离马嵬。\n南内宫人悲帐殿，东溟方士问蓬莱。\n唯余坡上弯环月，时送残蛾入帝台。",
        "dynasty": "唐",
        "collection_info": null
    },
    {
        "title": "吴越怀古",
        "author": "李远",
        "content": "吴越千年奈怨何，两宫清吹作樵歌。\n姑苏一败云无色，范蠡长游水自波。\n霞拂故城疑转斾，月依荒树想嚬蛾。\n行人欲问西施馆，江鸟寒飞碧草多。",
        "dynasty": "唐",
        "collection_info": null
    },
    {
        "title": "长安即事寄友人",
        "author": "李远",
        "content": "绮陌千年思断蓬，今来还宿凤城东。\n瑶台钟鼓长依旧，巫峡烟花自不同。\n千结故心为怨网，万条新景作愁笼。\n何时更伴刘郎去，却见夭桃满树红。",
        "dynasty": "唐",
        "collection_info": null
    },
    {
        "title": "闻明上人逝寄友人",
        "author": "李远",
        "content": "萧寺曾过最上方，碧桐浓叶覆西廊。\n游人缥缈红衣乱，座客从容白日长。\n别后旋成庄叟梦，书来忽报惠休亡。\n他时若更相随去，祗是含酸对影堂。",
        "dynasty": "唐",
        "collection_info": null
    },
    {
        "title": "赠咸阳李少府",
        "author": "李远",
        "content": "美貌雄才已少齐，宝书仙简两看题。\n金刀片片裁新锦，玉步重重上旧梯。\n鹏到碧天排雾去，凤游琼树拣枝栖。\n蓬瀛宴罢试迴首，一望尘中路正迷。",
        "dynasty": "唐",
        "collection_info": null
    },
    {
        "title": "隣人自金仙观移竹",
        "author": "李远",
        "content": "移居新竹已堪看，斸破莓苔得几竿。\n圆节不教伤粉箨，低枝犹拟拂霜坛。\n墙头枝动如烟绿，枕上风来送夜寒。\n第一莫教渔父见，且从萧飒满朱栏。",
        "dynasty": "唐",
        "collection_info": null
    },
    {
        "title": "慈恩寺避暑",
        "author": "李远",
        "content": "香荷疑散麝，风铎似调琴。\n不觉清凉晚，归人满柳阴。",
        "dynasty": "唐",
        "collection_info": null
    },
    {
        "title": "读田光传",
        "author": "李远",
        "content": "秦灭燕丹怨正深，古来豪客尽沾襟。\n荆卿不了真闲事，辜负田光一片心。",
        "dynasty": "唐",
        "collection_info": null
    },
    {
        "title": "友人下第因以赠之",
        "author": "李远",
        "content": "刘毅虽然不掷卢，谁人不道解樗蒲。\n黄金百万终须得，只有挼莎更一呼。",
        "dynasty": "唐",
        "collection_info": null
    },
    {
        "title": "咏鸳鸯",
        "author": "李远",
        "content": "鸳鸯离别伤，人意似鸳鸯。\n试取鸳鸯看，多应断寸肠。",
        "dynasty": "唐",
        "collection_info": null
    },
    {
        "title": "赠筝妓伍卿",
        "author": "李远",
        "content": "轻轻没后更无筝，玉腕红纱到伍卿。\n座客满筵都不语，一行哀鴈十三声。",
        "dynasty": "唐",
        "collection_info": null
    },
    {
        "title": "黄陵庙词",
        "author": "李远",
        "content": "黄陵庙前莎草春，黄陵女儿蒨裙新。\n轻舟小楫唱歌去，水远山长愁杀人。",
        "dynasty": "唐",
        "collection_info": null
    },
    {
        "title": "句",
        "author": "李远",
        "content": "人事三杯酒，流年一局棋。\n青山不厌三杯酒，长日惟消一局棋。",
        "dynasty": "唐",
        "collection_info": null
    },
    {
        "title": "感怀诗一首",
        "author": "杜牧",
        "content": "高文会隋季，提劒徇天意。\n扶持万代人，步骤三皇地。\n圣云继之神，神仍用文治。\n德泽酌生灵，沈酣熏骨髓。\n旄头骑箕尾，风尘蓟门起。\n胡兵杀汉兵，尸满咸阳市。\n宣皇走豪杰，谈笑开中否。\n蟠联两河间，烬萌终不弭。\n号为精兵处，齐蔡燕赵魏。\n合环千里疆，争为一家事。\n逆子嫁虏孙，西隣聘东里。\n急热同手足，唱和如宫征。\n法制自作为，礼文争僭拟。\n压阶螭鬬角，画屋龙交尾。\n署纸日替名，分财赏称赐。\n刳隍𣤮万寻，缭垣迭千雉。\n誓将付孱孙，血绝然方已。\n九庙仗神灵，四海为输委。\n如何七十年，汗赩含羞耻。\n韩彭不再生，英卫皆为鬼。\n凶门爪牙辈，穰穰如儿戏。\n累圣但日吁，阃外将谁寄。\n屯田数十万，堤防常慴惴。\n急征赴军须，厚赋资凶器。\n因隳画一法，且逐随时利。\n流品极蒙尨，网罗渐离弛。\n夷狄日开张，黎元愈憔悴。\n邈矣远太平，萧然尽烦费。\n至于贞元末，风流恣绮靡。\n艰极泰循来，元和圣天子。\n元和圣天子，英明汤武上。\n茅茨覆宫殿，封章绽帷帐。\n伍旅拔雄儿，梦卜庸真相。\n勃云走轰霆，河南一平荡。\n继于长庆初，燕赵终舁襁。\n携妻负子来，北阙争顿颡。\n故老抚儿孙，尔生今有望。\n茹鲠喉尚隘，负重力未壮。\n坐幄无奇兵，吞舟漏疎网。\n骨添蓟垣沙，血涨滹沱浪。\n秖云徒有征，安能问无状。\n一日五诸侯，奔亡如鸟往。\n取之难梯天，失之易反掌。\n苍然太行路，翦翦还榛莽。\n关西贱男子，誓肉虏杯羹。\n请数繫虏事，谁其为我听。\n荡荡干坤大，曈曈日月明。\n叱起文武业，可以豁洪溟。\n安得封域内，长有扈苗征。\n七十里百里，彼亦何尝争。\n往往念所至，得醉愁苏醒。\n韬舌辱壮心，叫阍无助声。\n聊书感怀韵，焚之遗贾生。",
        "dynasty": "唐",
        "collection_info": null
    },
    {
        "title": "杜秋娘诗",
        "author": "杜牧",
        "content": "京江水清滑，生女白如脂。\n其间杜秋者，不劳朱粉施。\n老濞即山铸，后庭千双眉。\n秋持玉斝醉，与唱金缕衣。\n濞既白首叛，秋亦红泪滋。\n吴江落日渡，灞岸绿杨垂。\n联裾见天子，盼眄独依依。\n椒壁悬锦幕，镜奁蟠蛟螭。\n低鬟认新宠，窈袅復融怡。\n月上白璧门，桂影凉参差。\n金阶露新重，闲捻紫箫吹。\n莓苔夹城路，南苑鴈初飞。\n红粉羽林仗，独赐辟邪旗。\n归来煮豹胎，餍饫不能饴。\n咸池昇日庆，铜雀分香悲。\n雷音后车远，事往落花时。\n燕禖得皇子，壮髪绿緌緌。\n画堂授傅姆，天人亲捧持。\n虎睛珠络褓，金盘犀镇帷。\n长杨射熊罴，武帐弄哑咿。\n渐抛竹马剧，稍出舞鸡奇。\n崭崭整冠佩，侍宴坐瑶池。\n眉宇俨图画，神秀射朝辉。\n一尺桐偶人，江充知自欺。\n王幽茅土削，秋放故乡归。\n觚棱拂斗极，回首尚迟迟。\n四朝三十载，似梦復疑非。\n潼关识旧吏，吏髪已如丝。\n却唤吴江渡，舟人那得知。\n归来四隣改，茂苑草菲菲。\n清血洒不尽，仰天知问谁。\n寒衣一匹素，夜借隣人机。\n我昨金陵过，闻之为歔欷。\n自古皆一贯，变化安能推。\n夏姬灭两国，逃作巫臣姬。\n西子下姑苏，一舸逐鸱夷。\n织室魏豹俘，作汉太平基。\n误置代籍中，两朝尊母仪。\n光武绍高祖，本系生唐儿。\n珊瑚破高齐，作婢舂黄糜。\n萧后去扬州，突厥为阏氏。\n女子固不定，士林亦难期。\n射钩后呼父，钓翁王者师。\n无国要孟子，有人毁仲尼。\n秦因逐客令，柄归丞相斯。\n安知魏齐首，见断箦中尸。\n给丧蹶张辈，廊庙冠峩危。\n珥貂七叶贵，何妨戎虏支。\n苏武却生返，邓通终死饥。\n主张既难测，翻覆亦其宜。\n地尽有何物，天外復何之。\n指何为而捉，足何为而驰。\n耳何为而听，目何为而窥。\n己身不自晓，此外何思惟。\n因倾一樽酒，题作杜秋诗。\n愁来独长咏，聊可以自怡。",
        "dynasty": "唐",
        "collection_info": null
    },
    {
        "title": "郡斋独酌",
        "author": "杜牧",
        "content": "前年鬓生雪，今年鬚带霜。\n时节序鳞次，古今同鴈行。\n甘英穷西海，四万到洛阳。\n东南我所见，北可计幽荒。\n中画一万国，角角棊布方。\n地顽压不穴，天逈老不僵。\n屈指百万世，过如霹雳忙。\n人生落其内，何者为彭殇。\n促束自繫缚，儒衣宽且长。\n旗亭雪中过，敢问当垆娘。\n我爱李侍中，标标七尺强。\n白羽八扎弓，䏶压绿檀枪。\n风前略横阵，紫髯分两傍。\n淮西万虎士，怒目不敢当。\n功成赐宴麟德殿，猨超鹘掠广毬场。\n三千宫女侧头看，相排踏碎双明珰。\n旌竿幖幖旗㸌㸌，意气横鞭归故乡。\n我爱朱处士，三吴当中央。\n罢亚百顷稻，西风吹半黄。\n尚可活乡里，岂唯满囷仓。\n后岭翠扑扑，前溪碧泱泱。\n雾晓起凫鴈，日晚下牛羊。\n叔舅欲饮我，社瓮尔来尝。\n伯姊子欲归，彼亦有壶浆。\n西阡下柳坞，东陌绕荷塘。\n姻亲骨肉舍，烟火遥相望。\n太守政如水，长官贪似狼。\n征输一云毕，任尔自存亡。\n我昔造其室，羽仪鸾鹤翔。\n交横碧流上，竹映琴书床。\n出语无近俗，尧舜禹武汤。\n问今天子少，谁人为栋梁。\n我曰天子圣，晋公提纪纲。\n联兵数十万，附海正诛沧。\n谓言大义小不义，取易卷席如探囊。\n犀甲吴兵鬬弓弩，虵矛燕戟驰锋铓。\n岂知三载几百战，钩车不得望其墙。\n荅云此山外，有事同胡羌。\n谁将国伐叛，话与钓鱼郎。\n溪南重迴首，一径出修篁。\n尔来十三岁，斯人未曾忘。\n往往自抚己，泪下神苍茫。\n御史诏分洛，举趾何猖狂。\n阙下谏官业，拜疏无文章。\n寻僧解忧梦，乞酒缓愁肠。\n岂为妻子计，未去山林藏。\n平生五色线，愿补舜衣裳。\n弦歌教燕赵，兰芷浴河湟。\n腥膻一扫洒，凶狠皆披攘。\n生人但眠食，寿域富农桑。\n孤吟志在此，自亦笑荒唐。\n江郡雨初霁，刀好截秋光。\n池边成独酌，拥鼻菊枝香。\n醺酣更唱太平曲，仁圣天子寿无疆。",
        "dynasty": "唐",
        "collection_info": null
    },
    {
        "title": "张好好诗",
        "author": "杜牧",
        "content": "君为豫章姝，十三纔有余。\n翠茁凤生尾，丹叶莲含跗。\n高阁倚天半，章江联碧虚。\n此地试君唱，特使华筵铺。\n主人顾四座，始讶来踟蹰。\n吴娃起引赞，低徊映长裾。\n双鬟可高下，纔过青罗襦。\n盼盼乍垂袖，一声雏凤呼。\n繁弦迸关纽，塞管裂圆芦。\n众音不能逐，褭褭穿云衢。\n主人再三叹，谓言天下殊。\n赠之天马锦，副以水犀梳。\n龙沙看秋浪，明月游朱湖。\n自此每相见，三日已为疎。\n玉质随月满，艳态逐春舒。\n绛唇渐轻巧，云步转虚徐。\n旌斾忽东下，笙歌随舳舻。\n霜凋谢楼树，沙暖句溪蒲。\n身外任尘土，罇前极欢娱。\n飘然集仙客，讽赋欺相如。\n聘之碧瑶佩，载以紫云车。\n洞闭水声远，月高蟾影孤。\n尔来未几岁，散尽高阳徒。\n洛城重相见，婥婥为当垆。\n怪我苦何事，少年垂白鬚。\n朋游今在否，落拓更能无。\n门馆恸哭后，水云秋景初。\n斜日挂衰柳，凉风生座隅。\n洒尽满襟泪，短歌聊一书。",
        "dynasty": "唐",
        "collection_info": null
    },
    {
        "title": "冬至日寄小侄阿宜诗",
        "author": "杜牧",
        "content": "小侄名阿宜，未得三尺长。\n头圆筋骨紧，两眼明且光。\n去年学官人，竹马遶四廊。\n指挥羣儿辈，意气何坚刚。\n今年始读书，下口三五行。\n随兄旦夕去，敛手整衣裳。\n去岁冬至日，拜我立我旁。\n祝尔愿尔贵，仍且寿命长。\n今年我江外，今日生一阳。\n忆尔不可见，祝尔倾一觞。\n阳德比君子，初生甚微茫。\n排阴出九地，万物随开张。\n一似小儿学，日就復月将。\n勤勤不自已，二十能文章。\n仕宦至公相，致君作尧汤。\n我家公相家，劒佩尝丁当。\n旧第开朱门，长安城中央。\n第中无一物，万卷书满堂。\n家集二百编，上下驰皇王。\n多是抚州写，今来五纪强。\n尚可与尔读，助尔为贤良。\n经书括根本，史书阅兴亡。\n高摘屈宋艳，浓熏班马香。\n李杜泛浩浩，韩柳摩苍苍。\n近者四君子，与古争强梁。\n愿尔一祝后，读书日日忙。\n一日读十纸，一月读一箱。\n朝廷用文治，大开官职场。\n愿尔出门去，取官如驱羊。\n吾兄苦好古，学问不可量。\n昼居府中治，夜归书满床。\n后贵有金玉，必不为汝藏。\n崔昭生崔芸，李兼生窟郎。\n堆钱一百屋，破散何披猖。\n今虽未即死，饿冻几欲僵。\n参军与县尉，尘土惊劻勷。\n一语不中治，笞棰身满疮。\n官罢得丝髪，好买百树桑。\n税钱未输足，得米不敢尝。\n愿尔闻我语，懽喜入心肠。\n大明帝宫阙，杜曲我池塘。\n我若自潦倒，看汝争翶翔。\n总语诸小道，此诗不可忘。",
        "dynasty": "唐",
        "collection_info": null
    },
    {
        "title": "李甘诗",
        "author": "杜牧",
        "content": "太和八九年，训注极虓虎。\n潜身九地底，转上青天去。\n四海镜清澄，千官云片缕。\n公私各闲暇，追游日相伍。\n岂知祸乱根，枝叶潜滋莽。\n九年夏四月，天诫若言语。\n烈风驾地震，狞雷驱猛雨。\n夜于正殿阶，拔去千年树。\n吾君不省觉，二凶日威武。\n操持北斗柄，开闭天门路。\n森森明庭士，缩缩循墙鼠。\n平生负奇节，一旦如奴虏。\n指名为锢党，状迹谁告诉。\n喜无李杜诛，敢惮髡钳苦。\n时当秋夜月，日值曰庚午。\n喧喧皆传言，明晨相登注。\n予时与和鼎，官班各持斧。\n和鼎顾予言，我死知处所。\n当庭裂诏书，退立须鼎俎。\n君门晓日开，赭案横霞布。\n俨雅千官容，勃郁吾累怒。\n适属命鄜将，昨之传者误。\n明日诏书下，谪斥南荒去。\n夜登青泥坂，坠车伤左股。\n病妻尚在床，稚子初离乳。\n幽兰思楚泽，恨水啼湘渚。\n怳怳三闾魂，悠悠一千古。\n其冬二凶败，涣汗开汤罟。\n贤者须丧亡，谗人尚堆堵。\n予于后四年，谏官事明主。\n常欲雪幽冤，于时一裨补。\n拜章岂艰难，胆薄多忧惧。\n如何干斗气，竟作炎荒土。\n题此涕滋笔，以代投湘赋。",
        "dynasty": "唐",
        "collection_info": null
    },
    {
        "title": "洛中送冀处士东游",
        "author": "杜牧",
        "content": "处士有儒术，走可挟车辀。\n坛宇宽帖帖，符彩高酋酋。\n不爱事耕稼，不乐干王侯。\n四十余年中，超超为浪游。\n元和五六岁，客于幽魏州。\n幽魏多壮士，意气相淹留。\n刘济愿跪履，田兴请建筹。\n处士拱两手，笑之但掉头。\n自此南走越，寻山入罗浮。\n愿学不死药，粗知其来由。\n却于童顶上，萧萧玄髪抽。\n我作八品吏，洛中如繫囚。\n忽遭冀处士，豁若登高楼。\n拂榻与之坐，十日语不休。\n论今星璨璨，考古寒飕飕。\n治乱掘根本，蔓延相牵钩。\n武事何骏壮，文理何优柔。\n颜回捧俎豆，项羽横戈矛。\n祥云遶毛髪，高浪开咽喉。\n但可感神鬼，安能为献酬。\n好入天子梦，刻像来尔求。\n胡为去吴会，欲浮沧海舟。\n赠以蜀马棰，副之胡罽裘。\n饯酒载三斗，东郊黄叶稠。\n我感有泪下，君唱高歌酬。\n嵩山高万尺，洛水流千秋。\n往事不可问，天地空悠悠。\n四百年炎汉，三十代宗周。\n二三里遗堵，八九所高丘。\n人生一世内，何必多悲愁。\n謌阕解携去，信非吾辈流。",
        "dynasty": "唐",
        "collection_info": null
    },
    {
        "title": "送沈处士赴苏州李中丞招以诗赠行",
        "author": "杜牧",
        "content": "山城树叶红，下有碧溪水。\n溪桥向吴路，酒旗夸酒美。\n下马此送君，高歌为君醉。\n念君苞材能，百工在城垒。\n空山三十年，鹿裘挂窓睡。\n自言陇西公，飘然我知己。\n举酒属吴门，今朝为君起。\n悬弓三百斤，囊书数万纸。\n战贼即战贼，为吏即为吏。\n尽我所有无，惟公之指使。\n予曰陇西公，滔滔大君子。\n常思抡羣材，一为国家治。\n譬如匠见木，碍眼皆不弃。\n大者麤十围，小者细一指。\n㨝橛与栋梁，施之皆有位。\n忽然竖明堂，一挥立能致。\n予亦何为者，亦受公恩纪。\n处士有常言，残虏为犬豕。\n常恨两手空，不得一马棰。\n今依陇西公，如虎傅两翅。\n公非刺史材，当坐岩廊地。\n处士魁奇姿，必展平生志。\n东吴饶风光，翠巘多名寺。\n疎烟亹亹秋，独酌平生思。\n因书问故人，能忘批纸尾。\n公或忆姓名，为说都憔悴。",
        "dynasty": "唐",
        "collection_info": null
    },
    {
        "title": "长安送友人游湖南",
        "author": "杜牧",
        "content": "子性剧弘和，愚衷深褊狷。\n相舍嚣譊中，吾过何由鲜。\n楚南饶风烟，湘岸苦萦宛。\n山密夕阳多，人稀芳草远。\n青梅繁枝低，斑笋新梢短。\n莫哭葬鱼人，酒醒且眠饭。",
        "dynasty": "唐",
        "collection_info": null
    },
    {
        "title": "皇风",
        "author": "杜牧",
        "content": "仁圣天子神且武，内兴文教外披攘。\n以德化人汉文帝，侧身修道周宣王。\n迒蹊巢穴尽窒塞，礼乐刑政皆弛张。\n何当提笔侍巡狩，前驱白斾弔河湟。",
        "dynasty": "唐",
        "collection_info": null
    },
    {
        "title": "雪中书怀",
        "author": "杜牧",
        "content": "腊雪一尺厚，云冻寒顽痴。\n孤城大泽畔，人疎烟火微。\n愤悱欲谁语，忧愠不能持。\n天子号仁圣，任贤如事师。\n凡称曰治具，小大无不施。\n明庭开广敞，才隽受羁维。\n如日月縆昇，若鸾凤葳蕤。\n人才自朽下，弃去亦其宜。\n北虏坏亭障，闻屯千里师。\n牵连久不解，他盗恐旁窥。\n臣实有长策，彼可徐鞭笞。\n如蒙一召议，食肉寝其皮。\n斯乃庙堂事，尔微非尔知。\n向来躐等语，长作陷身机。\n行当腊欲破，酒齐不可迟。\n且想春候暖，瓮间倾一巵。",
        "dynasty": "唐",
        "collection_info": null
    },
    {
        "title": "雨中作",
        "author": "杜牧",
        "content": "贱子本幽慵，多为隽贤侮。\n得州荒僻中，更值连江雨。\n一褐拥秋寒，小窗侵竹坞。\n浊醪气色严，皤腹瓶罂古。\n酣酣天地宽，怳怳嵇刘伍。\n但为适性情，岂是藏鳞羽。\n一世一万朝，朝朝醉中去。",
        "dynasty": "唐",
        "collection_info": null
    },
    {
        "title": "偶游石盎僧舍",
        "author": "杜牧",
        "content": "敬岑草浮光，句沚水解脉。\n益郁乍怡融，凝严忽颓坼。\n梅颣暖眠酣，风绪和无力。\n凫浴涨汪汪，雏娇村幂幂。\n落日美楼台，轻烟饰阡陌。\n潋绿古津远，积润苔基释。\n孰谓汉陵人，来作江汀客。\n载笔念无能，捧筹惭所画。\n任辔偶追闲，逢幽果遭适。\n僧语淡如云，尘事繁堪织。\n今古几辈人，而我何能息。",
        "dynasty": "唐",
        "collection_info": null
    },
    {
        "title": "赴京初入汴口晓景即事先寄兵部李郎中",
        "author": "杜牧",
        "content": "清淮控隋漕，北走长安道。\n樯形栉栉斜，浪态迤迤好。\n初旭红可染，明河澹如扫。\n泽阔鸟来迟，村饥人语早。\n露蔓虫丝多，风蒲燕雏老。\n秋思高萧萧，客态长褭褭。\n因怀京洛间，宦游何戚草。\n什伍持津梁，澒涌争追讨。\n翾便讵可寻，几秘安能考。\n小人乏馨香，上下将何祷。\n唯有君子心，显豁知幽抱。",
        "dynasty": "唐",
        "collection_info": null
    },
    {
        "title": "独酌",
        "author": "杜牧",
        "content": "长空碧杳杳，万古一飞鸟。\n生前酒伴闲，愁醉闲多少。\n烟深隋家寺，殷叶暗相照。\n独佩一壶游，秋毫泰山小。",
        "dynasty": "唐",
        "collection_info": null
    },
    {
        "title": "惜春",
        "author": "杜牧",
        "content": "春半年已除，其余强为有。\n即此醉残花，便同尝腊酒。\n怅望送春杯，殷勤扫花箒。\n谁为驻东流，年年长在手。",
        "dynasty": "唐",
        "collection_info": null
    },
    {
        "title": "题安州浮云寺楼寄湖州张郎中",
        "author": "杜牧",
        "content": "去夏疎雨余，同倚朱阑语。\n当时楼下水，今日到何处？\n恨如春草多，事与孤鸿去。\n楚岸柳何穷，别愁纷若絮。",
        "dynasty": "唐",
        "collection_info": null
    },
    {
        "title": "过骊山作",
        "author": "杜牧",
        "content": "始皇东游出周鼎，刘项纵观皆引颈。\n削平天下实辛勤，却为道傍穷百姓。\n黔首不愚尔益愚，千里函关囚独夫。\n牧童火入九泉底，烧作灰时犹未枯。",
        "dynasty": "唐",
        "collection_info": null
    },
    {
        "title": "池州送孟迟先辈",
        "author": "杜牧",
        "content": "昔子来陵阳，时当苦炎热。\n我虽在金台，头角长垂折。\n奉披尘意惊，立语平生豁。\n寺楼最鶱轩，坐送飞鸟没。\n一罇中夜酒，半破前峰月。\n烟院松飘萧，风廊竹交戛。\n时步郭西南，缭径苔圆折。\n好鸟响丁丁，小溪光汃汃。\n篱落见娉婷，机丝弄哑轧。\n烟湿树姿娇，雨余山态活。\n仲秋往历阳，同上牛矶歇。\n大江吞天去，一练横坤抹。\n千帆美满风，晓日殷鲜血。\n历阳裴太守，襟韵苦超越。\n鞔鼓画麒麟，看君击狂节。\n离袖飐应劳，恨粉啼还咽。\n明年忝谏官，绿树秦川阔。\n子提健笔来，势若夸父渴。\n九衢林马挝，千门织车辙。\n秦台破心胆，黥阵惊毛髪。\n子既屈一鸣，余固宜三刖。\n慵忧长者来，病怯长街喝。\n僧炉风雪夜，相对眠一褐。\n暖灰重拥瓶，晓粥还分钵。\n青云马生角，黄州使持节。\n秦岭望樊川，秖得回头别。\n商山四皓祠，心与樗蒲说。\n大泽蒹葭风，孤城狐兔窟。\n且復考诗书，无因见簪笏。\n古训屹如山，古风冷刮骨。\n周鼎列瓶罂，荆璧横抛摋。\n力尽不可取，忽忽狂歌发。\n三年未为苦，两郡非不达。\n秋浦倚吴江，去檝飞青鹘。\n溪山好画图，洞壑深闺闼。\n竹冈森羽林，花坞团宫缬。\n景物非不佳，独坐如鞴绁。\n丹鹊东飞来，喃喃送君札。\n呼儿旋供衫，走门空踏袜。\n手把一枝物，桂花香带雪。\n喜极至无言，笑余翻不悦。\n人生直作百岁翁，亦是万古一瞬中。\n我欲东召龙伯翁，上天揭取北斗柄。\n蓬莱顶上斡海水，水尽到底看海空。\n月于何处去，日于何处来？\n跳丸相趁走不住，尧舜禹汤文武周孔皆为灰。\n酌此一杯酒，与君狂且歌。\n离别岂足更关意，衰老相随可奈何。",
        "dynasty": "唐",
        "collection_info": null
    },
    {
        "title": "重送",
        "author": "杜牧",
        "content": "手捻金仆姑，腰悬玉辘轳。\n爬头峰北正好去，系取可汗钳作奴。\n六宫虽念相如赋，其那防边重武夫。",
        "dynasty": "唐",
        "collection_info": null
    },
    {
        "title": "题池州弄水亭",
        "author": "杜牧",
        "content": "弄水亭前溪，飐滟翠绡舞。\n绮席草芊芊，紫岚峯伍伍。\n螭蟠得形势，翚飞如轩户。\n一镜奁曲堤，万丸跳猛雨。\n槛前燕鴈栖，枕上巴帆去。\n丛筠侍修廊，密蕙媚幽圃。\n杉树碧为幢，花骈红作堵。\n停樽迟晚月，咽咽上幽渚。\n客舟耿孤灯，万里人夜语。\n漫流罥苔槎，饥凫晒雪羽。\n玄丝落钩饵，冰鳞看吞吐。\n断霓天帔垂，狂烧汉旗怒。\n旷朗半秋晓，萧瑟好风露。\n光洁疑可揽，欲以襟怀贮。\n幽抱吟九歌，羁情思湘浦。\n四时皆异状，终日为良遇。\n小山浸石棱，撑舟入幽处。\n孤歌倚桂岩，晚酒眠松坞。\n纡余带竹村，蚕乡足砧杵。\n塍泉落环佩，畦苗差纂组。\n风俗知所尚，豪强耻孤侮。\n隣丧不相舂，公租无诟负。\n农时贵伏腊，簪瑱事礼赂。\n乡校富华礼，征行产强弩。\n不能自勉去，但媿来何暮。\n故园汉上林，信美非吾土。",
        "dynasty": "唐",
        "collection_info": null
    },
    {
        "title": "题宣州开元寺",
        "author": "杜牧",
        "content": "南朝谢眺城，东吴最深处。\n亡国去如鸿，遗寺藏烟坞。\n楼飞九十尺，廊环四百柱。\n高高下下中，风绕松桂树。\n青苔照朱阁，白鸟两相语。\n溪声入僧梦，月色晖粉堵。\n阅景无旦夕，凭阑有今古。\n留我酒一罇，前山看春雨。",
        "dynasty": "唐",
        "collection_info": null
    },
    {
        "title": "大雨行",
        "author": "杜牧",
        "content": "东垠黑风驾海水，海底卷上天中央。\n三吴六月忽悽惨，晚后点滴来苍茫。\n铮栈雷车轴辙壮，矫躩蛟龙爪尾长。\n神鞭鬼驭载阴帝，来往喷洒何顚狂。\n四面崩腾玉京仗，万里横互羽林枪。\n云缠风束乱敲磕，黄帝未胜蚩尤强。\n百川气势苦豪俊，坤关密鏁愁开张。\n太和六年亦如此，我时壮气神洋洋。\n东楼耸首看不足，恨无羽翼高飞翔。\n尽召邑中豪健者，阔展朱盘开酒场。\n奔觥槌鼓助声势，眼底不顾纤腰娘。\n今年阘茸鬓已白，奇游壮观唯深藏。\n景物不尽人自老，谁知前事堪悲伤。",
        "dynasty": "唐",
        "collection_info": null
    },
    {
        "title": "自宣州赴官入京路逢裴坦判官归宣州因题赠",
        "author": "杜牧",
        "content": "敬亭山下百顷竹，中有诗人小谢城。\n城高跨楼满金碧，下听一溪寒水声。\n梅花落径香缭绕，雪白玉珰花下行。\n萦风酒斾挂朱阁，半醉游人闻弄笙。\n我初到此未三十，头脑钐利筋骨轻。\n画堂檀板秋拍碎，一引有时联十觥。\n老闲腰下丈二组，尘土高悬千载名。\n重游鬓白事皆改，唯见东流春水平。\n对酒不敢起，逢君还眼明。\n云罍看人捧，波脸任他横。\n一醉六十日，古来闻阮生。\n是非离别际，始见醉中情。\n今日送君话前事，高歌引劒还一倾。\n江湖酒伴如相问，终老烟波不计程。",
        "dynasty": "唐",
        "collection_info": null
    },
    {
        "title": "赠宣州元处士",
        "author": "杜牧",
        "content": "陵阳北郭隐，身世两忘者。\n蓬蒿三亩居，宽于一天下。\n罇酒对不酌，默与玄相话。\n人生自不足，爱叹遭逢寡。",
        "dynasty": "唐",
        "collection_info": null
    },
    {
        "title": "村行",
        "author": "杜牧",
        "content": "春半南阳西，柔桑过村坞。\n褭褭垂柳风，点点迴塘雨。\n蓑唱牧牛儿，篱窥蒨裙女。\n半湿解征衫，主人馈鸡黍。",
        "dynasty": "唐",
        "collection_info": null
    },
    {
        "title": "史将军二首 一",
        "author": "杜牧",
        "content": "长鉟周都尉，闲如秋岭云。\n取蝥弧登垒，以骈隣翼军。\n百战百胜价，河南河北闻。\n今遇太平日，老去谁怜君。",
        "dynasty": "唐",
        "collection_info": null
    },
    {
        "title": "史将军二首 二",
        "author": "杜牧",
        "content": "壮气盖燕赵，耽耽魁杰人。\n弯弧五百步，长戟八十斤。\n河湟非内地，安史有遗尘。\n何日武台坐，兵符授虎臣。",
        "dynasty": "唐",
        "collection_info": null
    },
    {
        "title": "华清宫三十韵",
        "author": "杜牧",
        "content": "绣岭明珠殿，层峦下缭墙。\n仰窥丹槛影，犹想赭袍光。\n昔帝登封后，中原自古强。\n一千年际会，三万里农桑。\n几席延尧舜，轩墀接禹汤。\n雷霆驰号令，星斗焕文章。\n钓筑乘时用，芝兰在处芳。\n北扉闲木索，南面富循良。\n至道思玄圃，平居厌未央。\n钩陈裹岩谷，文陛压青苍。\n歌吹千秋节，楼台八月凉。\n神仙高缥缈，环佩碎丁当。\n泉暖涵窓镜，云娇惹粉囊。\n嫩岚滋翠葆，清渭照红粧。\n帖泰生灵寿，懽娱岁序长。\n月闻仙曲调，霓作舞衣裳。\n雨露偏金穴，干坤入醉乡。\n玩兵师汉武，迴手倒干将。\n黥鬣掀东海，胡牙揭上阳。\n喧呼马嵬血，零落羽林枪。\n倾国留无路，还魂怨有香。\n蜀峰横惨澹，秦树远微茫。\n鼎重山难转，天扶业更昌。\n望贤余故老，花萼旧池塘。\n往事人谁问，幽襟泪独伤。\n碧檐斜送日，殷叶半凋霜。\n迸水倾瑶砌，疎风罅玉房。\n尘埃羯鼓索，片段荔枝筐。\n鸟啄摧寒木，蜗涎蠹画梁。\n孤烟知客恨，遥起泰陵傍。",
        "dynasty": "唐",
        "collection_info": null
    },
    {
        "title": "长安杂题长句六首 一",
        "author": "杜牧",
        "content": "觚棱金碧照山高，万国珪璋捧赭袍。\n舐笔和铅欺贾马，讚功论道鄙萧曹。\n东南楼日珠帘卷，西北天宛玉厄豪。\n四海一家无一事，将军携镜泣霜毛。",
        "dynasty": "唐",
        "collection_info": null
    },
    {
        "title": "长安杂题长句六首 二",
        "author": "杜牧",
        "content": "晴云似絮惹低空，紫陌微微弄袖风。\n韩嫣金丸莎覆绿，许公鞯汗杏粘红。\n烟生窈窕深东第，轮撼流苏下北宫。\n自笑苦无楼护智，可怜铅椠竟何功。",
        "dynasty": "唐",
        "collection_info": null
    },
    {
        "title": "长安杂题长句六首 三",
        "author": "杜牧",
        "content": "雨晴九陌铺江练，岚嫩千峰迭海涛。\n南苑草芳眠锦雉，夹城云暖下霓旄。\n少年羁络青纹玉，游女花簪紫蒂桃。\n江碧柳深人尽醉，一瓢颜巷日空高。",
        "dynasty": "唐",
        "collection_info": null
    },
    {
        "title": "长安杂题长句六首 四",
        "author": "杜牧",
        "content": "束带谬趋文石陛，有章曾拜皁囊封。\n期严无奈睡留癖，势窘犹为酒泥慵。\n偷钓侯家池上雨，醉吟隋寺日沈钟。\n九原可作吾谁与，师友琅琊邴曼容。",
        "dynasty": "唐",
        "collection_info": null
    },
    {
        "title": "长安杂题长句六首 五",
        "author": "杜牧",
        "content": "洪河清渭天池浚，太白终南地轴横。\n祥云辉映汉宫紫，春光绣画秦川明。\n草妬佳人钿朵色，风回公子玉衔声。\n六飞南幸芙蓉苑，十里飘香入夹城。",
        "dynasty": "唐",
        "collection_info": null
    },
    {
        "title": "长安杂题长句六首 六",
        "author": "杜牧",
        "content": "丰貂长组金张辈，驷马文衣许史家。\n白鹿原头回猎骑，紫云楼下醉江花。\n九重树影连清汉，万寿山光学翠华。\n谁识大君谦让德，一毫名利鬬鼃蟇。",
        "dynasty": "唐",
        "collection_info": null
    },
    {
        "title": "河湟",
        "author": "杜牧",
        "content": "元载相公曾借箸，宪宗皇帝亦留神。\n旋见衣冠就东市，忽遗弓劒不西巡。\n牧羊驱马虽戎服，白髮丹心尽汉臣。\n唯有凉州歌舞曲，流传天下乐闲人。",
        "dynasty": "唐",
        "collection_info": null
    },
    {
        "title": "许七侍御弃官东归潇洒江南颇闻自适高秋企望题诗寄赠十韵",
        "author": "杜牧",
        "content": "天子绣衣吏，东吴美退居。\n有园同庾信，避事学相如。\n兰畹晴香嫩，筠溪翠影疎。\n江山九秋后，风月六朝余。\n锦帙开诗轴，青囊结道书。\n霜岩红薜荔，露沼白芙蕖。\n睡雨高梧密，棊灯小阁虚。\n冻醪元亮秫，寒鲙季鹰鱼。\n尘意迷今古，云情识卷舒。\n他年雪中棹，阳羡访吾庐。",
        "dynasty": "唐",
        "collection_info": null
    },
    {
        "title": "李给事中敏二首 一",
        "author": "杜牧",
        "content": "一章缄拜皁囊中，懔懔朝廷有古风。\n元礼去归缑氏学江充来见犬台宫。\n纷纭白昼惊千古，鈇锧朱殷几一空。\n曲突徙薪人不会，海边今作钓鱼翁。",
        "dynasty": "唐",
        "collection_info": null
    },
    {
        "title": "李给事中敏二首 二",
        "author": "杜牧",
        "content": "晚髪闷还梳，忆君秋醉余。\n可怜刘校尉，曾讼石中书。\n消长虽殊事，仁贤每自如。",
        "dynasty": "唐",
        "collection_info": null
    },
    {
        "title": "题永崇西平王宅太尉愬院六韵",
        "author": "杜牧",
        "content": "天下无双将，关西第一雄。\n授符黄石老，学劒白猿翁。\n矫矫云长勇，恂恂郄縠风。\n家呼小太尉，国号大梁公。\n半夜龙骧去，中原虎穴空。\n陇山兵十万，嗣子握琱弓。",
        "dynasty": "唐",
        "collection_info": null
    },
    {
        "title": "东兵长句十韵",
        "author": "杜牧",
        "content": "上党争为天下脊，邯郸四十万秦坑。\n狂童何者欲专地，圣主无私岂翫兵。\n玄象森罗摇北落，诗人章句咏东征。\n雄如马武皆弹劒，少似终军亦请缨。\n屈指庙堂无失策，垂衣尧舜待昇平。\n羽林东下雷霆怒，楚甲南来组练明。\n即墨龙文光照曜，常山蛇阵势纵横。\n落鵰都尉万人敌，黑矟将军一鸟轻。\n渐见长围云欲合，可怜穷垒带犹萦。\n凯歌应是新年唱，便逐春风浩浩声。",
        "dynasty": "唐",
        "collection_info": null
    },
    {
        "title": "过勤政楼",
        "author": "杜牧",
        "content": "千秋令节名空在，承露丝囊世已无。\n唯有紫苔偏得意，年年因雨上金铺。",
        "dynasty": "唐",
        "collection_info": null
    },
    {
        "title": "过魏文贞公宅",
        "author": "杜牧",
        "content": "蟪蛄宁与雪霜期，贤哲难教俗士知。\n可怜贞观太平后，天且不留封德彝。",
        "dynasty": "唐",
        "collection_info": null
    },
    {
        "title": "早春阁下寓直萧九舍人亦直内署因寄书怀四韵",
        "author": "杜牧",
        "content": "御水初销冻，宫花尚怯寒。\n千峰横紫翠，双阙凭阑干。\n玉漏轻风顺，金茎淡日残。\n王乔在何处，清汉正骖鸾。",
        "dynasty": "唐",
        "collection_info": null
    },
    {
        "title": "秋晚与沈十七舍人期游樊川不至",
        "author": "杜牧",
        "content": "邀侣以官解，泛然成独游。\n川光初媚日，山色正矜秋。\n野竹疎还密，岩泉咽復流。\n杜村连潏水，晚步见垂钩。",
        "dynasty": "唐",
        "collection_info": null
    },
    {
        "title": "念昔游三首 一",
        "author": "杜牧",
        "content": "十载飘然绳检外，罇前自献自为酬。\n秋山春雨闲吟处，倚徧江南寺寺楼。",
        "dynasty": "唐",
        "collection_info": null
    },
    {
        "title": "念昔游三首 二",
        "author": "杜牧",
        "content": "云门寺外逢猛雨，林黑山高雨脚长。\n曾奉郊宫为近侍，分明羽林枪。",
        "dynasty": "唐",
        "collection_info": null
    },
    {
        "title": "念昔游三首 三",
        "author": "杜牧",
        "content": "李白题诗水西寺，古木回岩楼阁风。\n半醒半醉游三日，红白花开山雨中。",
        "dynasty": "唐",
        "collection_info": null
    },
    {
        "title": "今皇帝陛下一诏征兵不日功集河湟诸郡次第归降臣获覩圣功辄献歌咏",
        "author": "杜牧",
        "content": "捷书皆应睿谋期，十万曾无一镞遗。\n汉武惭夸朔方地，周宣休道太原师。\n威加塞外寒来早，恩入河源冻合迟。\n听取满城歌舞曲，凉州声韵喜参差。",
        "dynasty": "唐",
        "collection_info": null
    },
    {
        "title": "奉和白相公圣德和平致兹休运岁终功就合咏盛明呈上三相公长句四韵",
        "author": "杜牧",
        "content": "行看腊破好年光，万寿南山对未央。\n黠戛可汗修职贡，文思天子復河湟。\n应须日驭西巡狩，不假星弧北射狼。\n吉甫裁诗歌盛业，一篇江汉美宣王。",
        "dynasty": "唐",
        "collection_info": null
    },
    {
        "title": "过华清宫绝句三首 一",
        "author": "杜牧",
        "content": "长安回望绣成堆，山顶千门次第开。\n一骑红尘妃子笑，无人知是荔枝来。",
        "dynasty": "唐",
        "collection_info": null
    },
    {
        "title": "过华清宫绝句三首 二",
        "author": "杜牧",
        "content": "新丰绿树起黄埃，数骑渔阳探使回。\n霓裳一曲千峰上，舞破中原始下来。",
        "dynasty": "唐",
        "collection_info": null
    },
    {
        "title": "过华清宫绝句三首 三",
        "author": "杜牧",
        "content": "万国笙歌醉太平，倚天楼殿月分明。\n云中乱拍禄山舞，风过重峦下笑声。",
        "dynasty": "唐",
        "collection_info": null
    },
    {
        "title": "登乐游原",
        "author": "杜牧",
        "content": "长空澹澹孤鸟没，万古销沈向此中。\n看取汉家何事业，五陵无树起秋风。",
        "dynasty": "唐",
        "collection_info": null
    },
    {
        "title": "闻庆州赵纵使君与党项战中箭身死辄书长句",
        "author": "杜牧",
        "content": "将军独乘铁骢马，榆溪战中金仆姑。\n死绥却是古来有，骁将自惊今日无。\n青史文章争点笔，朱门歌舞笑捐躯。\n谁知我亦轻生者，不得君王丈二殳。",
        "dynasty": "唐",
        "collection_info": null
    },
    {
        "title": "送容州唐中丞赴镇",
        "author": "杜牧",
        "content": "交阯同星座，龙泉佩斗文。\n烧香翠羽帐，看舞郁金裙。\n鹢首衝泷浪，犀渠拂岭云。\n莫教铜柱北，空说马将军。",
        "dynasty": "唐",
        "collection_info": null
    },
    {
        "title": "夏州崔常侍自少常亚列出领麾幢十韵",
        "author": "杜牧",
        "content": "帝命诗书将，登坛礼乐卿。\n三边要高枕，万里得长城。\n对客犹褒博，填门已斾旌。\n腰间五绶贵，天下一家荣。\n野水差新燕，芳郊咔夏莺。\n别风嘶玉勒，残日望金茎。\n榆塞孤烟媚，银川绿草明。\n戈矛虓虎士，弓箭落鵰兵。\n魏绛言堪采，陈汤事偶成。\n若须垂竹帛，静胜是功名。",
        "dynasty": "唐",
        "collection_info": null
    },
    {
        "title": "街西长句",
        "author": "杜牧",
        "content": "碧池新涨浴娇鸦，分鏁长安富贵家。\n游骑偶同人鬬酒，名园相倚杏交花。\n银秋騕褭嘶宛马，绣鞅璁珑走钿车。\n一曲将军何处笛，连云芳草日初斜。",
        "dynasty": "唐",
        "collection_info": null
    },
    {
        "title": "春申君",
        "author": "杜牧",
        "content": "烈士思酬国士恩，春申谁与快冤魂。\n三千宾客总珠履，欲使何人杀李园。",
        "dynasty": "唐",
        "collection_info": null
    },
    {
        "title": "奉陵宫人",
        "author": "杜牧",
        "content": "相如死后无词客，延寿亡来绝画工。\n玉颜不是黄金少，泪滴秋山入寿宫。",
        "dynasty": "唐",
        "collection_info": null
    },
    {
        "title": "读韩杜集",
        "author": "杜牧",
        "content": "杜诗韩集愁来读，似倩麻姑痒处抓。\n天外凤凰谁得髓，无人解合续弦胶。",
        "dynasty": "唐",
        "collection_info": null
    },
    {
        "title": "春日言怀寄虢州李常侍十韵",
        "author": "杜牧",
        "content": "岸藓生红药，岩泉涨碧塘。\n地分莲岳秀，草接鼎原芳。\n雨派潀漴急，风畦芷若香。\n织蓬眠舴艋，惊梦起鸳鸯。\n论吐开冰室，诗陈曝锦张。\n貂簪荆玉润，丹穴凤毛光。\n今日还珠守，何年执戟郎。\n且嫌游昼短，莫问积薪长。\n无计披清裁，唯持祝寿觞。\n愿公如卫武，百岁尚康强。",
        "dynasty": "唐",
        "collection_info": null
    },
    {
        "title": "李侍郎于阳羡里富有泉石牧亦于阳羡粗有薄产叙旧述怀因献长句四韵",
        "author": "杜牧",
        "content": "冥鸿不下非无意，塞马归来是偶然。\n紫绶公卿今放旷，白头郎吏尚留连。\n终南山下抛泉洞，阳羡溪中买钓船。\n欲与明公操履杖，愿闻休去是何年。",
        "dynasty": "唐",
        "collection_info": null
    },
    {
        "title": "赠李处士长句四韵",
        "author": "杜牧",
        "content": "玉函怪牒锁灵篆，紫洞香风吹碧桃。\n老翁四目牙爪利，掷火万里精神高。\n霭霭祥云随步武，纍纍秋冢叹蓬蒿。\n三山朝去应非久，姹女当窗绣羽袍。",
        "dynasty": "唐",
        "collection_info": null
    },
    {
        "title": "送国棊王逢",
        "author": "杜牧",
        "content": "玉子纹楸一路饶，最宜檐雨竹萧萧。\n羸形暗去春泉长，拔势横来野火烧。\n守道还如周柱史，鏖兵不羡霍嫖姚。\n浮生七十更万日，与子期于局上销。",
        "dynasty": "唐",
        "collection_info": null
    },
    {
        "title": "重送绝句",
        "author": "杜牧",
        "content": "绝艺如君天下少，闲人似我世间无。\n别后竹窓风雪夜，一灯明暗覆吴图。",
        "dynasty": "唐",
        "collection_info": null
    },
    {
        "title": "少年行",
        "author": "杜牧",
        "content": "连环羁玉声光碎，绿锦蔽泥虬卷高。\n春风细雨走马去，珠落璀璀白罽袍。",
        "dynasty": "唐",
        "collection_info": null
    },
    {
        "title": "奉和门下相公送西川相公兼领相印出镇全蜀诗十八韵",
        "author": "杜牧",
        "content": "盛业冠伊唐，台阶翊戴光。\n无私天雨露，有截舜衣裳。\n蜀辍新衡镜，池留旧凤凰。\n同心真石友，写恨蔑河梁。\n虎骑摇风斾，貂冠韵水苍。\n彤弓随武库，金印逐文房。\n栈压嘉陵咽，峰横劒阁长。\n前驱二星去，开险五丁忙。\n回首峥嵘尽，连天草树芳。\n丹心悬魏阙，往事怆甘棠。\n治化轻诸葛，威声慑夜郎。\n君平教说卦，夫子召升堂。\n塞接西山雪，桥维万里樯。\n夺霞红锦烂，扑地酒垆香。\n忝逐三千客，曾依数仞墙。\n滞顽堪白屋，攀附亦同行。\n肉管伶伦曲，箫韶清庙章。\n唱高知和寡，小子斐然狂。",
        "dynasty": "唐",
        "collection_info": null
    },
    {
        "title": "朱坡",
        "author": "杜牧",
        "content": "下杜乡园古，泉声绕舍啼。\n静思长惨切，薄宦与乖暌。\n北阙千门外，南山午谷西。\n倚川红叶岭，连寺绿杨堤。\n迥野翘霜鹤，澄潭舞锦鸡。\n涛惊堆万岫，舸急转千溪。\n眉点萱牙嫩，风条柳幄迷。\n岸藤梢虺尾，沙渚印麑蹄。\n火燎湘桃坞，波光碧绣畦。\n日痕絙翠巘，陂影堕晴霓。\n蜗壁斓斑藓，银筵豆蔻泥。\n洞云生片段，苔径缭高低。\n偃蹇松公老，森严竹阵齐。\n小莲娃欲语，幽笋稚相携。\n汉馆留余趾，周台接故蹊。\n蟠蛟冈隐隐，班雉草萋萋。\n树老萝纡组，岩深石启闺。\n侵窓紫桂茂，拂面翠禽栖。\n有计冠终挂，无才笔谩提。\n自尘何太甚，休笑触藩羝。",
        "dynasty": "唐",
        "collection_info": null
    },
    {
        "title": "早春寄岳州李使君李善棊爱酒情地闲雅",
        "author": "杜牧",
        "content": "城高倚峭巘，地胜足楼台。\n朔漠暖鸿去，潇湘春水来。\n萦盈几多思，掩抑若为裁。\n返照三声角，寒香一树梅。\n乌林芳草远，赤壁健帆开。\n往事空遗恨，东流岂不回。\n分符颍川政，弔屈洛阳才。\n拂匣调珠柱，磨铅勘玉杯。\n棊翻小窟势，垆拨冻醪醅。",
        "dynasty": "唐",
        "collection_info": null
    },
    {
        "title": "送王侍御赴夏口座主幕",
        "author": "杜牧",
        "content": "君为珠履三千客，我是青衿七十徒。\n礼数全优知隗始，讨论常见念回愚。\n黄鹤楼前春水阔，一杯还忆故人无。",
        "dynasty": "唐",
        "collection_info": null
    },
    {
        "title": "自贻",
        "author": "杜牧",
        "content": "杜陵萧次君，迁少去官频。\n寂寞怜吾道，依稀似古人。\n餙心无彩缋，到骨是风尘。\n自嫌如匹素，刀尺不由身。",
        "dynasty": "唐",
        "collection_info": null
    },
    {
        "title": "自遣",
        "author": "杜牧",
        "content": "四十已云老，况逢忧窘余。\n且抽持板手，却展小年书。\n嗜酒狂嫌阮，知非晚笑蘧。\n闻流宁叹咤，待俗不亲疎。\n遇事知裁剪，操心识卷舒。\n还称二千石，于我意何如。",
        "dynasty": "唐",
        "collection_info": null
    },
    {
        "title": "题桐叶",
        "author": "杜牧",
        "content": "去年桐落故溪上，把笔偶题归燕诗。\n江楼今日送归燕，正是去年题叶时。\n叶落燕归真可惜，东流玄髪且无期。\n笑筵歌席反惆怅，明月清风怆别离。\n庄叟彭殇同在梦，陶潜身世两相遗。\n一丸五色成虚语，石烂松薪更莫疑。\n哆侈不劳文似锦，进趋何必利如锥。\n钱神任尔知无敌，酒圣于吾亦庶几。\n江畔秋光蟾阁镜，槛前山翠茂陵眉。\n樽香轻泛数枝菊，檐影斜侵半局棊。\n休指宦游论巧拙，秪将愚直祷神祇。\n三吴烟水平生念，宁向闲人道所之。",
        "dynasty": "唐",
        "collection_info": null
    },
    {
        "title": "沈下贤",
        "author": "杜牧",
        "content": "斯人清唱何人和，草径苔芜不可寻。\n一夕小敷山下梦，水如环佩月如襟。",
        "dynasty": "唐",
        "collection_info": null
    },
    {
        "title": "李和鼎",
        "author": "杜牧",
        "content": "鵩鸟飞来庚子直，谪去日蚀辛卯年。\n由来枉死贤才事，消长相持势自然。",
        "dynasty": "唐",
        "collection_info": null
    },
    {
        "title": "赠沈学士张歌人",
        "author": "杜牧",
        "content": "拖袖事当年，郎教唱客前。\n断时轻裂玉，收处远缲烟。\n孤直縆云定，光明滴水圆。\n泥情迟急管，流恨咽长弦。\n吴苑春风起，河桥酒斾悬。\n凭君更一醉，家在杜陵边。",
        "dynasty": "唐",
        "collection_info": null
    },
    {
        "title": "忆游朱坡四韵",
        "author": "杜牧",
        "content": "秋草樊川路，斜阳覆盎门。\n猎逢韩嫣骑，树识馆陶园。\n带雨经荷沼，盘烟下竹村。\n如今归不得，自戴望天盆。",
        "dynasty": "唐",
        "collection_info": null
    },
    {
        "title": "朱坡绝句三首 一",
        "author": "杜牧",
        "content": "故国池塘倚御渠，江城三诏换鱼书。\n贾生辞赋恨流落，秪向长沙住岁余。",
        "dynasty": "唐",
        "collection_info": null
    },
    {
        "title": "朱坡绝句三首 二",
        "author": "杜牧",
        "content": "烟深苔巷唱樵儿，花落寒轻倦客归。\n藤岸竹洲相掩映，满池春雨鸊鹈飞。",
        "dynasty": "唐",
        "collection_info": null
    },
    {
        "title": "朱坡绝句三首 三",
        "author": "杜牧",
        "content": "乳肥春洞生鹅管，沼避回岩势犬牙。\n自笑卷怀头角缩，归盘烟磴恰如蜗。",
        "dynasty": "唐",
        "collection_info": null
    },
    {
        "title": "出宫人二首 一",
        "author": "杜牧",
        "content": "闲吹玉殿昭华管，醉折梨园缥蔕花。\n十年一梦归人世，绛缕犹封繫臂纱。",
        "dynasty": "唐",
        "collection_info": null
    },
    {
        "title": "出宫人二首 二",
        "author": "杜牧",
        "content": "平阳拊背穿驰道，铜雀分香下璧门。\n几向缀珠深殿裏，妬抛羞态卧黄昏。",
        "dynasty": "唐",
        "collection_info": null
    },
    {
        "title": "长安秋望",
        "author": "杜牧",
        "content": "楼倚霜树外，镜天无一毫。\n南山与秋色，气势两相高。",
        "dynasty": "唐",
        "collection_info": null
    },
    {
        "title": "独酌",
        "author": "杜牧",
        "content": "窓外正风雪，拥炉开酒缸。\n何如钓船雨，蓬底睡秋江。",
        "dynasty": "唐",
        "collection_info": null
    },
    {
        "title": "醉眠",
        "author": "杜牧",
        "content": "秋醪雨中熟，寒斋落叶中。\n幽人本多睡，更酌一樽空。",
        "dynasty": "唐",
        "collection_info": null
    },
    {
        "title": "不饮赠酒",
        "author": "杜牧",
        "content": "细算人生事，彭殇共一筹。\n与愁争底事，要尔作戈矛。",
        "dynasty": "唐",
        "collection_info": null
    },
    {
        "title": "昔事文皇帝三十二韵",
        "author": "杜牧",
        "content": "昔事文皇帝，叨官在谏垣。\n奏章为得地，齚齿负明恩。\n金虎知难动，毛釐亦耻言。\n掩头虽欲吐，到口却成吞。\n照胆常悬镜，窥天自戴盆。\n周钟既窕槬，黥阵亦瘢痕。\n凤阙觚棱影，仙盘晓日暾。\n雨晴文石滑，风暖戟衣翻。\n每虑号无告，长忧骇不存。\n随行唯跼蹐，出语但寒暄。\n宫省咽喉任，戈矛羽卫屯。\n光尘皆影附，车马定西奔。\n亿万持衡价，锱铢挟契论。\n堆时过北斗，积处满西园。\n接棹隋河溢，连蹄蜀栈刓。\n漉空沧海水，搜尽卓王孙。\n鬬巧猴雕刺，夸趫索挂跟。\n狐威假白额，枭啸得黄昏。\n馥馥芝兰圃，森森枳棘藩。\n吠声嗾国猘，公议怯膺门。\n窜逐诸丞相，苍茫远帝阍。\n一名为吉士，谁免弔湘魂。\n间世英明主，中兴道德尊。\n昆冈怜积火，河汉注清源。\n川口堤防决，阴车鬼怪掀。\n重云开朗照，九地雪幽冤。\n我实刚肠者，形甘短褐髠。\n曾经触虿尾，犹得凭熊轩。\n杜若芳洲翠，严光钓濑喧。\n溪山侵越角，封壤尽吴根。\n客恨萦春细，乡愁压思繁。\n祝尧千万寿，再拜揖余罇。",
        "dynasty": "唐",
        "collection_info": null
    },
    {
        "title": "道一大尹存之庭美二学士简于圣明自致霄汉皆与舍弟昔年还往牧支离穷悴窃于一麾书美歌诗兼自言志因成长句四韵呈上三君子",
        "author": "杜牧",
        "content": "九金神鼎重丘山，五玉诸侯杂佩环。\n星座通霄狼鬣暗，戍楼吹笛虎牙闲。\n斗间紫气龙埋狱，天上洪炉帝铸颜。\n若念西河旧交友，鱼符应许出函关。",
        "dynasty": "唐",
        "collection_info": null
    },
    {
        "title": "杏园",
        "author": "杜牧",
        "content": "夜来微雨洗芳尘，公子骅骝步贴匀。\n莫怪杏园顦顇去，满城多少插花人。",
        "dynasty": "唐",
        "collection_info": null
    },
    {
        "title": "春晚题韦家亭子",
        "author": "杜牧",
        "content": "拥鼻侵襟花草香，高台春去恨茫茫。\n蔫红半落平池晚，曲渚飘成锦一张。",
        "dynasty": "唐",
        "collection_info": null
    },
    {
        "title": "过田家宅",
        "author": "杜牧",
        "content": "安邑南门外，谁家板筑高。\n奉诚园裏地，墙缺见蓬蒿。",
        "dynasty": "唐",
        "collection_info": null
    },
    {
        "title": "见宋拾遗题名处感而成诗",
        "author": "杜牧",
        "content": "窜逐穷荒与死期，饿唯蒿藿病无医。\n怜君更抱重泉恨，不见崇山谪去时。",
        "dynasty": "唐",
        "collection_info": null
    },
    {
        "title": "雪晴访赵嘏街西所居三韵",
        "author": "杜牧",
        "content": "命代风骚将，谁登李杜坛。\n少陵鲸海动，翰苑鹤天寒。\n今日访君还有意，三条冰雪独来看。",
        "dynasty": "唐",
        "collection_info": null
    },
    {
        "title": "将赴吴兴登乐游原一绝",
        "author": "杜牧",
        "content": "清时有味是无能，闲爱孤云静爱僧。\n欲把一麾江海去，乐游原上望昭陵。",
        "dynasty": "唐",
        "collection_info": null
    },
    {
        "title": "洛阳长句二首 一",
        "author": "杜牧",
        "content": "草色人心相与闲，是非名利有无间。\n桥横落照虹堪画，树锁千门鸟自还。\n芝盖不来云杳杳，仙舟何处水潺潺？\n君王谦让泥金事，苍翠空高万岁山。",
        "dynasty": "唐",
        "collection_info": null
    },
    {
        "title": "洛阳长句二首 二",
        "author": "杜牧",
        "content": "天汉东穿白玉京，日华浮动翠光生。\n桥边游女佩环委，波底上阳金碧明。\n月锁名园孤鹤唳，川酣秋梦凿龙声。",
        "dynasty": "唐",
        "collection_info": null
    },
    {
        "title": "洛中监察病假满送韦楚老拾遗归朝",
        "author": "杜牧",
        "content": "洛桥风暖细翻衣，春引仙官去玉墀。\n独鹤初冲太虚日，九牛新落一毛时。\n行开教化期君是，卧病神祇祷我知。\n十载丈夫堪耻处，朱云犹掉直言旗。",
        "dynasty": "唐",
        "collection_info": null
    },
    {
        "title": "东都送郑处诲校书归上都",
        "author": "杜牧",
        "content": "悠悠渠水清，雨霁洛阳城。\n槿堕初开艳，蝉闻第一声。\n故人容易去，白髮等闲生。\n此别无多语，期君晦盛名。",
        "dynasty": "唐",
        "collection_info": null
    },
    {
        "title": "故洛阳城有感",
        "author": "杜牧",
        "content": "一片宫墙当道危，行人为尔去迟迟。\n筚圭苑裏秋风后，平乐馆前斜日时。\n锢党岂能留汉鼎，清谈空解识胡儿。\n千烧万战坤灵死，惨惨终年鸟雀悲。",
        "dynasty": "唐",
        "collection_info": null
    },
    {
        "title": "扬州三首 一",
        "author": "杜牧",
        "content": "炀帝雷塘土，迷藏有旧楼。\n谁家唱水调，明月满扬州。\n骏马宜闲出，千金好旧游。\n喧阗醉年少，半脱紫茸裘。",
        "dynasty": "唐",
        "collection_info": null
    },
    {
        "title": "扬州三首 二",
        "author": "杜牧",
        "content": "秋风放萤苑，春草鬬鸡台。\n金络擎鵰去，鸾环拾翠来。\n蜀船红锦重，越橐水沈堆。\n处处皆华表，淮王奈却回。",
        "dynasty": "唐",
        "collection_info": null
    },
    {
        "title": "扬州三首 三",
        "author": "杜牧",
        "content": "街垂千步柳，霞映两重城。\n天碧台阁丽，风凉歌管清。\n纤腰间长袖，玉佩杂繁缨。\n拖轴诚为壮，豪华不可名。\n自是荒淫罪何妨作帝京。",
        "dynasty": "唐",
        "collection_info": null
    },
    {
        "title": "润州二首 一",
        "author": "杜牧",
        "content": "句吴亭东千里秋，放歌曾作昔年游。\n青苔寺裏无马迹，绿水桥边多酒楼。\n大抵南朝皆旷达，可怜东晋最风流。\n月明更想桓伊在，一笛闻吹出塞愁。",
        "dynasty": "唐",
        "collection_info": null
    },
    {
        "title": "润州二首 二",
        "author": "杜牧",
        "content": "谢眺诗中佳丽地，夫差传裏水犀军。\n城高铁瓮横强弩，柳暗朱楼多梦云。\n画角爱飘江北去，钓歌长向月中闻。\n扬州尘土试回首，不惜千金借与君。",
        "dynasty": "唐",
        "collection_info": null
    },
    {
        "title": "题扬州禅智寺",
        "author": "杜牧",
        "content": "雨过一蝉噪，飘萧松桂秋。\n青苔满阶砌，白鸟故迟留。\n暮霭生深树，斜阳下小楼。\n谁知竹西路，歌吹是扬州。",
        "dynasty": "唐",
        "collection_info": null
    },
    {
        "title": "西江怀古",
        "author": "杜牧",
        "content": "上吞巴汉控潇湘，怒似连山净镜光。\n魏帝缝囊真戏剧，苻坚投棰更荒唐。\n千秋钓艇歌明月，万里沙鸥弄夕阳。\n范蠡清尘何寂寞，好风唯属往来商。",
        "dynasty": "唐",
        "collection_info": null
    },
    {
        "title": "江南怀古",
        "author": "杜牧",
        "content": "车书混一业无穷，井邑山川今古同。\n戊辰年向金陵过，惆怅闲吟忆庾公。",
        "dynasty": "唐",
        "collection_info": null
    },
    {
        "title": "江南春绝句",
        "author": "杜牧",
        "content": "千里莺啼绿映江，水村山郭酒旗风。\n南朝四百八十寺，多少楼台烟雨中。",
        "dynasty": "唐",
        "collection_info": null
    },
    {
        "title": "将赴宣州留题扬州禅智寺",
        "author": "杜牧",
        "content": "故里溪头松柏双，来时尽日倚松窓。\n杜陵隋苑已绝国，秋晚南游更渡江。",
        "dynasty": "唐",
        "collection_info": null
    },
    {
        "title": "题宣州开元寺水阁阁下宛溪夹溪居人",
        "author": "杜牧",
        "content": "六朝文物草连空，天淡云闲今古同。\n鸟去鸟来山色裏，人歌人哭水声中。\n深秋帘幕千家雨，落日楼台一笛风。\n惆怅无因见范蠡，参差烟树五湖东。",
        "dynasty": "唐",
        "collection_info": null
    },
    {
        "title": "宣州送裴坦判官往舒州时牧欲赴官归京",
        "author": "杜牧",
        "content": "日暖泥融雪半销，行人芳草马声骄。\n九华山路云遮寺，清弋江村柳拂桥。\n君意如鸿高的的，我心悬斾正摇摇。\n同来不得同归去，故国逢春一寂寥。",
        "dynasty": "唐",
        "collection_info": null
    },
    {
        "title": "句溪夏日送卢霈秀才归王屋山将欲赴举",
        "author": "杜牧",
        "content": "野店正纷泊，茧蚕初引丝。\n行人碧溪渡，繫马绿杨枝。\n苒苒迹始去，悠悠心所期。\n秋山念君别，惆怅桂花时。",
        "dynasty": "唐",
        "collection_info": null
    },
    {
        "title": "自宣城赴官上京",
        "author": "杜牧",
        "content": "潇洒江湖十过秋，酒杯无日不淹留。\n谢公城畔溪惊梦，苏小门前柳拂头。\n千里云山何处好，几人襟韵一生休。\n尘冠挂却知闲事，终拟蹉跎访旧游。",
        "dynasty": "唐",
        "collection_info": null
    },
    {
        "title": "春末题池州弄水亭",
        "author": "杜牧",
        "content": "使君四十四，两佩左铜鱼。\n为吏非循吏，论书读底书。\n晚花红艳静，高树绿阴初。\n亭宇清无比，溪山画不如。\n嘉宾能啸咏，宫妓巧粧梳。\n逐日愁皆碎，随时醉有余。\n偃须求五鼎，陶秪爱吾庐。\n趣向人皆异，贤豪莫笑渠。",
        "dynasty": "唐",
        "collection_info": null
    },
    {
        "title": "登池州九峰楼寄张祜",
        "author": "杜牧",
        "content": "百感中来不自由，角声孤起夕阳楼。\n碧山终日思无尽，芳草何年恨即休。\n睫在眼前长不见，道非身外更何求。\n谁人得似张公子，千首诗轻万户侯。",
        "dynasty": "唐",
        "collection_info": null
    },
    {
        "title": "齐安郡晚秋",
        "author": "杜牧",
        "content": "柳岸风来影渐疎，使君家似野人居。\n云容水态还堪赏，啸志歌怀亦自如。\n雨暗残灯碁散后，酒醒孤枕鴈来初。\n可怜赤壁争雄渡，唯有蓑翁坐钓鱼。",
        "dynasty": "唐",
        "collection_info": null
    },
    {
        "title": "九日齐安登高",
        "author": "杜牧",
        "content": "江涵秋影鴈初飞，与客携壶上翠微。\n尘世难逢开口笑，菊花须插满头归。\n但将酩酊酬佳节，不用登临叹落晖。\n古往今来只如此，牛山何必泪霑衣。",
        "dynasty": "唐",
        "collection_info": null
    },
    {
        "title": "池州春送前进士蒯希逸",
        "author": "杜牧",
        "content": "芳草復芳草，断肠还断肠。\n自然堪下泪，何必更残阳。\n楚岸千万里，燕鸿三两行。\n有家归不得，况举别君觞。",
        "dynasty": "唐",
        "collection_info": null
    },
    {
        "title": "齐安郡中偶题二首 一",
        "author": "杜牧",
        "content": "两竿落日溪桥上，半缕轻烟柳影中。\n多少绿荷相倚恨，一时回首背西风。",
        "dynasty": "唐",
        "collection_info": null
    },
    {
        "title": "齐安郡中偶题二首 二",
        "author": "杜牧",
        "content": "秋声无不搅离心，梦泽蒹葭楚雨深。\n自滴阶前大梧叶，干君何事动哀吟。",
        "dynasty": "唐",
        "collection_info": null
    },
    {
        "title": "齐安郡后池绝句",
        "author": "杜牧",
        "content": "菱透浮萍绿锦池，夏莺千啭弄蔷薇。\n尽日无人看微雨，鸳鸯相对浴红衣。",
        "dynasty": "唐",
        "collection_info": null
    },
    {
        "title": "题齐安城楼",
        "author": "杜牧",
        "content": "呜咽江楼角一声，微阳潋潋落寒汀。\n不用凭阑苦回首，故乡七十五长亭。",
        "dynasty": "唐",
        "collection_info": null
    },
    {
        "title": "池州李使君没后十一日处州新命始到后见归妓感而成诗",
        "author": "杜牧",
        "content": "缙云新命诏初行，纔是孤魂寿器成。\n黄壤不知新雨露，粉书空换旧铭旌。\n巨卿哭处云空断，阿骛归来月正明。\n多少四年遗爱事，乡闾生子李为名。",
        "dynasty": "唐",
        "collection_info": null
    },
    {
        "title": "见刘秀才与池州妓别",
        "author": "杜牧",
        "content": "远风南浦万重波，未似生离别恨多。\n楚管能吹柳花怨，吴姬争唱竹枝歌。\n金钗横处绿云堕，玉筯凝时红粉和。\n待得枚皋相见日，自应粧镜笑蹉跎。",
        "dynasty": "唐",
        "collection_info": null
    },
    {
        "title": "池州废林泉寺",
        "author": "杜牧",
        "content": "废寺林溪上，颓垣倚乱峰。\n看栖归树鸟，犹想过山钟。\n石路寻僧去，此生应不逢。",
        "dynasty": "唐",
        "collection_info": null
    },
    {
        "title": "忆齐安郡",
        "author": "杜牧",
        "content": "平生睡足处，云梦泽南州。\n一夜风欺竹，连江雨送秋。\n格卑常汩汩，力学强悠悠。\n终掉尘中手，潇湘钓漫流。",
        "dynasty": "唐",
        "collection_info": null
    },
    {
        "title": "池州清溪",
        "author": "杜牧",
        "content": "弄溪终日到黄昏，照数秋来白髮根。\n何物赖君千遍洗，笔头尘土渐无痕。",
        "dynasty": "唐",
        "collection_info": null
    },
    {
        "title": "游池州林泉寺金碧洞",
        "author": "杜牧",
        "content": "袖拂霜林下石棱，潺湲声断满溪冰。\n携茶腊月游金碧，合有文章病茂陵。",
        "dynasty": "唐",
        "collection_info": null
    },
    {
        "title": "即事",
        "author": "杜牧",
        "content": "因思上党三年战，闲咏周公七月诗。\n竹帛未闻书死节，丹青空见画灵旗。\n萧条井邑如鱼尾，早晚干戈识虎皮。\n莫笑一麾东下计，满江秋浪碧参差。",
        "dynasty": "唐",
        "collection_info": null
    },
    {
        "title": "赠李秀才",
        "author": "杜牧",
        "content": "骨清年少眼如冰，凤羽参差五色层。\n天上麒麟时一下，人间不独有徐陵。",
        "dynasty": "唐",
        "collection_info": null
    },
    {
        "title": "寄李起居四韵",
        "author": "杜牧",
        "content": "楚女梅簪白雪姿，前溪碧水冻醪时。\n云罍心凸知难捧，凤管簧寒不受吹。\n南国劒眸能盼眄，侍臣香袖爱僛垂。\n自怜穷律穷途客，正怯孤灯一局碁。",
        "dynasty": "唐",
        "collection_info": null
    },
    {
        "title": "题池州贵池亭",
        "author": "杜牧",
        "content": "势比凌歊宋武台，分明百里远帆开。\n蜀江雪浪西江满，强半春寒去却来。",
        "dynasty": "唐",
        "collection_info": null
    },
    {
        "title": "兰溪",
        "author": "杜牧",
        "content": "兰溪春尽碧泱泱，映水兰花雨发香。\n楚国大夫憔悴日，应寻此路去潇湘。",
        "dynasty": "唐",
        "collection_info": null
    },
    {
        "title": "睦州四韵",
        "author": "杜牧",
        "content": "州在钓台边，溪山实可怜。\n有家皆掩映，无处不潺湲。\n好树鸣幽鸟，晴楼入野烟。\n残春杜陵客，中酒落花前。",
        "dynasty": "唐",
        "collection_info": null
    },
    {
        "title": "秋晚早发新定",
        "author": "杜牧",
        "content": "解印书千轴，重阳酒百缸。\n凉风满红树，晓月下秋江。\n岩壑会归去，尘埃终不降。\n悬缨未敢濯，严濑碧淙淙。",
        "dynasty": "唐",
        "collection_info": null
    },
    {
        "title": "除官归京睦州雨霁",
        "author": "杜牧",
        "content": "秋半吴天霁，清凝万里光。\n水声侵笑语，岚翠扑衣裳。\n远树疑罗帐，孤云认粉囊。\n溪山侵两越，时节到重阳。\n顾我能甘贱，无由得自强。\n悮曾公触尾，不敢夜循墻。\n岂意笼飞鸟，还为锦帐郎。\n网今开傅燮，书旧识黄香。\n姹女真虚语，饥儿欲一行。\n浅深须揭厉，休更学张纲。",
        "dynasty": "唐",
        "collection_info": null
    },
    {
        "title": "夜泊桐庐先寄苏台卢郎中",
        "author": "杜牧",
        "content": "水槛桐庐馆，归舟繫石根。\n笛吹孤戌月，犬吠隔溪村。\n十载违清裁，幽怀未一论。",
        "dynasty": "唐",
        "collection_info": null
    },
    {
        "title": "新转南曹未叙朝散初秋暑退出守吴兴书此篇以自见志",
        "author": "杜牧",
        "content": "捧诏汀洲去，全家羽翼飞。\n喜抛新锦帐，荣借旧朱衣。\n且免材为累，何妨拙有机。\n宋株聊自守，鲁酒怕旁围。\n清尚宁无素，光阴亦未晞。\n一杯宽幕席，五字弄珠玑。\n越浦黄柑嫩，吴溪紫蟹肥。\n平生江海志，佩得左鱼归。",
        "dynasty": "唐",
        "collection_info": null
    },
    {
        "title": "题白苹洲",
        "author": "杜牧",
        "content": "山鸟飞红带，亭薇拆紫花。\n溪光初透彻，秋色正清华。\n静处知生乐，喧中见死夸。\n无多珪组累，终不负烟霞。",
        "dynasty": "唐",
        "collection_info": null
    },
    {
        "title": "题茶山",
        "author": "杜牧",
        "content": "山实东吴秀，茶称瑞草魁。\n剖符虽俗吏，修贡亦仙才。\n溪尽停蛮棹，旗张卓翠苔。\n柳村穿窈窕，松涧渡喧豗。\n等级云峰峻，宽平洞府开。\n拂天闻笑语，特地见楼台。\n泉嫩黄金涌，牙香紫璧裁。\n拜章期沃日，轻骑疾奔雷。\n舞袖岚侵涧，歌声谷答回。\n磬音藏叶鸟，雪艳照潭梅。\n好是全家到，兼为奉诏来。\n树阴香作帐，花径落成堆。\n景物残三月，登临怆一杯。\n重游难自克，俛首入尘埃。",
        "dynasty": "唐",
        "collection_info": null
    },
    {
        "title": "茶山下作",
        "author": "杜牧",
        "content": "春风最窈窕，日晓柳村西。\n娇云光占岫，健水鸣分溪。\n燎岩野花远，戛瑟幽鸟啼。\n把酒坐芳草，亦有佳人携。",
        "dynasty": "唐",
        "collection_info": null
    },
    {
        "title": "入茶山下题水口草市绝句",
        "author": "杜牧",
        "content": "倚溪侵岭多高树，夸酒书旗有小楼。\n惊起鸳鸯岂无恨，一双飞去却回头。",
        "dynasty": "唐",
        "collection_info": null
    },
    {
        "title": "春日茶山病不饮酒因呈宾客",
        "author": "杜牧",
        "content": "笙歌登画船，十日清明前。\n山秀白云腻，溪光红粉鲜。\n欲开未开花，半阴半晴天。\n谁知病太守，犹得作茶仙。",
        "dynasty": "唐",
        "collection_info": null
    },
    {
        "title": "不饮赠官妓",
        "author": "杜牧",
        "content": "芳草正得意，汀洲日欲西。\n无端千树柳，更拂一条溪。\n几朵梅堪折，何人手好携。\n谁怜佳丽地，春恨却悽悽。",
        "dynasty": "唐",
        "collection_info": null
    },
    {
        "title": "早春赠军事薛判官",
        "author": "杜牧",
        "content": "雪后新正半，春来四刻长。\n晴梅朱粉艳，嫩水碧罗光。\n弦管开双调，花钿坐两行。\n唯君莫惜醉，认取少年场。",
        "dynasty": "唐",
        "collection_info": null
    },
    {
        "title": "代吴兴妓春初寄薛军事",
        "author": "杜牧",
        "content": "雾冷侵红粉，春阴扑翠钿。\n自悲临晓镜，谁与惜流年。\n柳暗霏微雨，花愁黯淡天。\n金钗有几隻，抽当酒家钱。",
        "dynasty": "唐",
        "collection_info": null
    },
    {
        "title": "八月十二日得替后移居霅溪馆因题长句四韵",
        "author": "杜牧",
        "content": "万家相庆喜秋成，处处楼台歌板声。\n千岁鹤归犹有恨，一年人住岂无情。\n夜凉溪馆留僧话，风定苏潭看月生。\n景物登临闲始见，愿为闲客此闲行。",
        "dynasty": "唐",
        "collection_info": null
    },
    {
        "title": "初冬夜饮",
        "author": "杜牧",
        "content": "淮阳多病偶求欢，客袖侵霜与烛盘。\n砌下梨花一堆雪，明年谁此凭阑干。",
        "dynasty": "唐",
        "collection_info": null
    },
    {
        "title": "栽竹",
        "author": "杜牧",
        "content": "本因遮日种，却似为溪移。\n历历羽林影，疎疎烟露姿。\n萧骚寒雨夜，敲劼晚风时。\n故国何年到，尘冠挂一枝。",
        "dynasty": "唐",
        "collection_info": null
    },
    {
        "title": "梅",
        "author": "杜牧",
        "content": "轻盈照溪水，掩敛下瑶台。\n妬雪聊相比，欺春不逐来。\n偶同佳客见，似为冻醪开。\n若在秦楼畔，堪为弄玉媒。",
        "dynasty": "唐",
        "collection_info": null
    },
    {
        "title": "山石榴",
        "author": "杜牧",
        "content": "似火山榴映小山，繁中能薄艳中闲。\n一朵佳人玉钗上，秪疑烧却翠云鬟。",
        "dynasty": "唐",
        "collection_info": null
    },
    {
        "title": "柳长句",
        "author": "杜牧",
        "content": "日落水流西復东，春光不尽柳何穷。\n巫娥庙裏低含雨，宋玉宅前斜带风。\n不嫌榆荚共争翠，深与桃花相映红。\n灞上汉南千万树，几人游宦别离中。",
        "dynasty": "唐",
        "collection_info": null
    },
    {
        "title": "隋堤柳",
        "author": "杜牧",
        "content": "夹岸垂杨三百里，秪应图画最相宜。\n自嫌流落西归疾，不见东风二月时。",
        "dynasty": "唐",
        "collection_info": null
    },
    {
        "title": "柳绝句",
        "author": "杜牧",
        "content": "数树新开翠影齐，倚风情态被春迷。\n依依故国樊川恨，半掩村桥半掩溪。",
        "dynasty": "唐",
        "collection_info": null
    },
    {
        "title": "独柳",
        "author": "杜牧",
        "content": "含烟一株柳，拂地摇风久。\n佳人不忍折，怅望回纤手。",
        "dynasty": "唐",
        "collection_info": null
    },
    {
        "title": "早鴈",
        "author": "杜牧",
        "content": "金河秋半虏弦开，云外惊飞四散哀。\n仙掌月明孤影过，长门灯暗数声来。\n须知胡骑纷纷在，岂逐春风一一回。\n莫厌潇湘少人处，水多菰米岸莓苔。",
        "dynasty": "唐",
        "collection_info": null
    },
    {
        "title": "鵁鶄",
        "author": "杜牧",
        "content": "芝茎抽绀趾，清唳掷金梭。\n日翅闲张锦，风池去罥罗。\n静眠依翠荇，暖戏折高荷。\n山阴岂无尔，茧字换羣鹅。",
        "dynasty": "唐",
        "collection_info": null
    },
    {
        "title": "鹦鹉",
        "author": "杜牧",
        "content": "华堂日渐高，雕槛繫红縚。\n故国陇山树，美人金剪刀。\n避笼交翠尾，罅嘴静新毛。\n不念三缄事，世途皆尔曹。",
        "dynasty": "唐",
        "collection_info": null
    },
    {
        "title": "鹤",
        "author": "杜牧",
        "content": "清音迎晓月，愁思立寒蒲。\n丹顶西施颊，霜毛四皓鬚。\n碧云行止躁，白鹭性灵麤。\n终日无群伴，溪边弔影孤。",
        "dynasty": "唐",
        "collection_info": null
    },
    {
        "title": "鸦",
        "author": "杜牧",
        "content": "扰扰復翻翻，黄昏扬冷烟。\n毛欺皇后髪，声感楚姬弦。\n蔓垒盘风下，霜林接翅眠。\n秪如西旅样，头白岂无缘。",
        "dynasty": "唐",
        "collection_info": null
    },
    {
        "title": "鹭鸶",
        "author": "杜牧",
        "content": "雪衣雪髪青玉觜，羣捕鱼儿溪影中。\n惊飞远映碧山去，一树梨花落晚风。",
        "dynasty": "唐",
        "collection_info": null
    },
    {
        "title": "村舍燕",
        "author": "杜牧",
        "content": "汉宫一百四十五，多下珠帘闭琐窓。\n何处营巢夏将半，茅檐烟裏语双双。",
        "dynasty": "唐",
        "collection_info": null
    },
    {
        "title": "归燕",
        "author": "杜牧",
        "content": "画堂歌舞喧喧地，社去社来人不看。\n长是江楼使君伴，黄昏犹待倚阑干。",
        "dynasty": "唐",
        "collection_info": null
    },
    {
        "title": "伤猨",
        "author": "杜牧",
        "content": "独折南园一朵梅，重寻幽坎已生苔。\n无端晚吹惊高树，似袅长枝欲下来。",
        "dynasty": "唐",
        "collection_info": null
    },
    {
        "title": "还俗老僧",
        "author": "杜牧",
        "content": "雪髪不长寸，秋寒力更微。\n独寻一径叶，犹挈衲残衣。\n日暮千峰裏，不知何处归。",
        "dynasty": "唐",
        "collection_info": null
    },
    {
        "title": "斫竹",
        "author": "杜牧",
        "content": "寺废竹色死，宦家宁尔留。\n霜根渐随斧，风玉尚敲秋。",
        "dynasty": "唐",
        "collection_info": null
    },
    {
        "title": "将赴湖州留题亭菊",
        "author": "杜牧",
        "content": "陶菊手自种，楚兰心有期。\n遥知渡江日，正是撷芳时。",
        "dynasty": "唐",
        "collection_info": null
    },
    {
        "title": "折菊",
        "author": "杜牧",
        "content": "篱东菊径深，折得自孤吟。\n雨中衣半湿，拥鼻自知心。",
        "dynasty": "唐",
        "collection_info": null
    },
    {
        "title": "云",
        "author": "杜牧",
        "content": "尽日看云首不回，无心都大似无才。\n可怜光彩一片玉，万里晴天何处来。",
        "dynasty": "唐",
        "collection_info": null
    },
    {
        "title": "醉后题僧院",
        "author": "杜牧",
        "content": "离心忽忽復悽悽，雨晦倾瓶取醉泥。\n可羡高僧共心语，一如携穉往东西。",
        "dynasty": "唐",
        "collection_info": null
    },
    {
        "title": "题禅院",
        "author": "杜牧",
        "content": "觥船一棹百分空，十岁青春不负公。\n今日鬓丝禅榻畔，茶烟轻扬落花风。",
        "dynasty": "唐",
        "collection_info": null
    },
    {
        "title": "哭李给事中敏",
        "author": "杜牧",
        "content": "阳陵郭门外，陂陁丈五坟。\n九泉如结友，兹地好埋君。",
        "dynasty": "唐",
        "collection_info": null
    },
    {
        "title": "黄州竹径鬬",
        "author": "杜牧",
        "content": "竹浊蟠小径，屈折鬬蛇来。\n三年得归去，知遶几千回。",
        "dynasty": "唐",
        "collection_info": null
    },
    {
        "title": "题敬爱寺楼",
        "author": "杜牧",
        "content": "暮景千山雪，春寒百尺楼。\n独登还独下，谁会我悠悠。",
        "dynasty": "唐",
        "collection_info": null
    },
    {
        "title": "送刘秀才归江陵",
        "author": "杜牧",
        "content": "綵服鲜华觐渚宫，鲈鱼新熟别江东。\n刘郎浦夜侵船月，宋玉亭春弄袖风。\n落落精神终有立，飘飘才思杳无穷。\n谁人世上为金口，借取明时一荐雄。",
        "dynasty": "唐",
        "collection_info": null
    },
    {
        "title": "见吴秀才与池妓别因成绝句",
        "author": "杜牧",
        "content": "红烛短时羌笛怨，清歌咽处蜀弦高。\n万里分飞两行泪，满江寒雨正萧骚。",
        "dynasty": "唐",
        "collection_info": null
    },
    {
        "title": "湖南正初招李郢秀才",
        "author": "杜牧",
        "content": "行乐及时时已晚，对酒当歌歌不成。\n千里暮山重迭翠，一溪寒水浅深情。\n高人以饮为忙事，浮世除诗尽强名。\n看着白苹芽欲吐，雪舟相访胜闲行。",
        "dynasty": "唐",
        "collection_info": null
    },
    {
        "title": "赠朱道灵",
        "author": "杜牧",
        "content": "刘根丹篆三千字，郭璞青囊两卷书。\n牛渚矶南谢山北，白云深处有岩居。",
        "dynasty": "唐",
        "collection_info": null
    },
    {
        "title": "屏风绝句",
        "author": "杜牧",
        "content": "屏风周昉画纤腰，岁久丹青色半销。\n斜倚玉窓鸾髪女，拂尘犹自妬娇娆。",
        "dynasty": "唐",
        "collection_info": null
    },
    {
        "title": "哭韩绰",
        "author": "杜牧",
        "content": "平明送葬上都门，绋翣交横逐去魂。\n归来冷笑悲身事，唤妇呼儿索酒盆。",
        "dynasty": "唐",
        "collection_info": null
    },
    {
        "title": "新定途中",
        "author": "杜牧",
        "content": "无端偶效张文纪，下杜乡园别五秋。\n重过江南更千里，万山深处一孤舟。",
        "dynasty": "唐",
        "collection_info": null
    },
    {
        "title": "题新定八松院小石",
        "author": "杜牧",
        "content": "雨滴珠玑碎，苔生紫翠重。\n故关何日到，且看小三峰。",
        "dynasty": "唐",
        "collection_info": null
    },
    {
        "title": "往年随故府吴兴公夜泊芜湖口今赴官西去再宿芜湖感旧伤怀因成十六韵",
        "author": "杜牧",
        "content": "南指陵阳路，东流似昔年。\n重恩山未答，双鬓雪飘然。\n数仞惭投迹，群公愧拍肩。\n驽骀蒙锦绣，尘土浴潺湲。\n郭隗黄金峻，虞卿白璧鲜。\n貔貅环玉帐，鹦鹉破蛮笺。\n极浦沈碑会，秋花落帽筵。\n旌旗明迥野，冠佩照神仙。\n筹画言何补，优容道实全。\n讴谣人扑地，鸡犬树连天。\n紫凤超如电，青襟散似烟。\n苍生未经济，坟草已芊绵。\n往事惟沙月，孤灯但客船。\n岘山云影畔，棠叶水声前。\n故国还归去，浮生亦可怜。\n高歌一曲泪，明日夕阳边。",
        "dynasty": "唐",
        "collection_info": null
    },
    {
        "title": "怀钟陵旧游四首 一",
        "author": "杜牧",
        "content": "一谒征南最少年，虞卿双璧截肪鲜。\n歌谣千里春长暖，丝管高台月正圆。\n玉帐军筹罗俊彦，绛帷环佩立神仙。\n陆公余德机云在，如我酬恩合执鞭。",
        "dynasty": "唐",
        "collection_info": null
    },
    {
        "title": "怀钟陵旧游四首 二",
        "author": "杜牧",
        "content": "滕阁中春绮席开，柘枝蛮鼓殷晴雷。\n垂楼万幕青云合，破浪千帆阵马来。\n未掘双龙牛斗气，高悬一榻栋梁材。\n连巴控越知何事，珠翠沈檀处处堆。",
        "dynasty": "唐",
        "collection_info": null
    },
    {
        "title": "怀钟陵旧游四首 三",
        "author": "杜牧",
        "content": "十顷平湖堤柳合，岸秋兰芷绿纤纤。\n一声明月采莲女，四面朱楼卷画帘。\n白鹭烟纷光的的，微涟风定翠{氵忄占}{氵忄占}。\n斜辉更落西山影，千步虹桥气象兼。",
        "dynasty": "唐",
        "collection_info": null
    },
    {
        "title": "怀钟陵旧游四首 四",
        "author": "杜牧",
        "content": "控压平江十万家，秋来江静镜新磨。\n城头晚鼓雷霆后，桥上游人笑语多。\n日落汀痕千里色，月当楼午一声歌。\n昔年行乐秾桃畔，醉与龙沙拣蜀罗。",
        "dynasty": "唐",
        "collection_info": null
    },
    {
        "title": "台城曲二首 一",
        "author": "杜牧",
        "content": "整整復斜斜，随旗簇晚沙。\n门外韩擒虎，楼头张丽华。\n谁怜容足地，却羡井中鼃。",
        "dynasty": "唐",
        "collection_info": null
    },
    {
        "title": "台城曲二首 二",
        "author": "杜牧",
        "content": "王颁兵势急，鼓下坐蛮奴。\n潋滟倪塘水，叉牙出骨鬚。\n干芦一炬火，回首是平芜。",
        "dynasty": "唐",
        "collection_info": null
    },
    {
        "title": "江上雨寄崔碣",
        "author": "杜牧",
        "content": "春半平江雨，圆文破蜀罗。\n声眠篷底客，寒湿钓来蓑。\n暗澹遮山远，空蒙着柳多。\n此时怀旧恨，相望意如何。",
        "dynasty": "唐",
        "collection_info": null
    },
    {
        "title": "罢钟陵幕吏十三年来泊湓浦感旧为诗",
        "author": "杜牧",
        "content": "青梅雨中熟，樯倚酒旗边。\n故国残春梦，孤舟一褐眠。\n摇摇远堤柳，暗暗十程烟。\n南奏钟陵道，无因似昔年。",
        "dynasty": "唐",
        "collection_info": null
    },
    {
        "title": "商山麻涧",
        "author": "杜牧",
        "content": "云光岚彩四面合，柔柔垂柳十余家。\n雉飞鹿过芳草远，牛巷鸡埘春日斜。\n秀眉老父对罇酒，蒨袖女儿簪野花。\n征车自念尘土计，惆怅溪边书细沙。",
        "dynasty": "唐",
        "collection_info": null
    },
    {
        "title": "商山富水驿",
        "author": "杜牧",
        "content": "益戆由来未觉贤，终须南去弔湘川。\n当时物议朱云小，后代声华白日悬。\n邪佞每思当面唾，清贫长欠一杯钱。\n驿名不合轻移改，留警朝天者惕然。",
        "dynasty": "唐",
        "collection_info": null
    },
    {
        "title": "丹水",
        "author": "杜牧",
        "content": "何事苦萦迴，离肠不自裁。\n恨身随梦去，春态逐云来。\n沈定蓝光彻，喧盘粉浪开。\n翠岩三百尺，谁作子陵台。",
        "dynasty": "唐",
        "collection_info": null
    },
    {
        "title": "题武关",
        "author": "杜牧",
        "content": "碧溪留我武关东，一笑怀王迹自穷。\n郑袖娇娆酣似醉，屈原憔悴去如蓬。\n山墻谷堑依然在，弱吐强吞尽已空。\n今日圣神家四海，戌旗长卷夕阳中。",
        "dynasty": "唐",
        "collection_info": null
    },
    {
        "title": "除官赴阙商山道中绝句",
        "author": "杜牧",
        "content": "水迭鸣珂树如帐，长杨春殿九门珂。\n我来惆怅不自决，欲去欲住终如何。",
        "dynasty": "唐",
        "collection_info": null
    },
    {
        "title": "汉江",
        "author": "杜牧",
        "content": "溶溶漾漾白鸥飞，绿净春深好染衣。\n南去北来人自老，夕阳长送钓船归。",
        "dynasty": "唐",
        "collection_info": null
    },
    {
        "title": "襄阳雪夜感怀",
        "author": "杜牧",
        "content": "往事起独念，飘然自不胜。\n前滩急夜响，密雪映寒灯。\n的的三年梦，迢迢一綫緪。\n明朝楚山上，莫上最高层。",
        "dynasty": "唐",
        "collection_info": null
    },
    {
        "title": "咏歌圣德远怀天宝因题关亭长句四韵",
        "author": "杜牧",
        "content": "圣敬文思业太平，海寰天下唱歌行。\n秋来气势洪河壮，霜后精神泰华狞。\n广德者强朝万国，用贤无敌是长城。\n君王若悟治安论，安史何人敢弄兵。",
        "dynasty": "唐",
        "collection_info": null
    },
    {
        "title": "途中作",
        "author": "杜牧",
        "content": "绿树南阳道，千峰势远随。\n碧溪风澹态，芳树雨余姿。\n野渡云初暖，征人袖半垂。",
        "dynasty": "唐",
        "collection_info": null
    },
    {
        "title": "重到襄阳哭亡友韦寿朋",
        "author": "杜牧",
        "content": "故人坟树立秋风，伯道无儿迹更空。\n重到笙歌分散地，隔江吹笛月明中。",
        "dynasty": "唐",
        "collection_info": null
    },
    {
        "title": "赤壁",
        "author": "杜牧",
        "content": "折戟沈沙铁未销，自将磨洗认前朝。\n东风不与周郎便，铜雀春深鏁二乔。",
        "dynasty": "唐",
        "collection_info": null
    },
    {
        "title": "云梦泽",
        "author": "杜牧",
        "content": "日旗龙斾想飘扬，一索功高缚楚王。\n直是超然五湖客，未如终始郭汾阳。",
        "dynasty": "唐",
        "collection_info": null
    },
    {
        "title": "除官行至昭应闻友人出官因寄",
        "author": "杜牧",
        "content": "贱子来千里，明公去一麾。\n可能休涕泪，岂独感恩知。\n草木穷秋后，山川落照时。\n如何望故国，驱马却迟迟。",
        "dynasty": "唐",
        "collection_info": null
    },
    {
        "title": "寄浙东韩八评事",
        "author": "杜牧",
        "content": "一笑五云溪上舟，跳丸日月十经秋。\n鬓衰酒减欲谁泥，迹辱魂惭好自尤。\n梦寐几回迷蛱蝶，文章应解伴牢愁。\n无穷尘土无聊事，不得清言解不休。",
        "dynasty": "唐",
        "collection_info": null
    },
    {
        "title": "泊秦淮",
        "author": "杜牧",
        "content": "烟笼寒水月笼沙，夜泊秦淮近酒家。\n商女不知亡国恨，隔江犹唱后庭花。",
        "dynasty": "唐",
        "collection_info": null
    },
    {
        "title": "秋浦途中",
        "author": "杜牧",
        "content": "萧萧山路穷秋雨，淅淅溪风一岸蒲。\n为问寒沙新到雁，来时还下杜陵无。",
        "dynasty": "唐",
        "collection_info": null
    },
    {
        "title": "题桃花夫人庙",
        "author": "杜牧",
        "content": "细腰宫裏露桃新，脉脉无言度几春。\n至竟息亡缘底事，可怜金谷坠楼人。",
        "dynasty": "唐",
        "collection_info": null
    },
    {
        "title": "初春有感寄歙州邢员外",
        "author": "杜牧",
        "content": "雪涨前溪水，啼声已绕滩。\n梅衰未减态，春嫩不禁寒。\n迹去梦一觉，年来事百般。",
        "dynasty": "唐",
        "collection_info": null
    },
    {
        "title": "书怀寄中朝往还",
        "author": "杜牧",
        "content": "平生自许少尘埃，为吏尘中势自迴。\n朱绂久惭官借与，白题还嘆老将来。\n须知世路难轻进，岂是君门不大开。\n霄汉几多同学伴，可怜头角尽卿材。",
        "dynasty": "唐",
        "collection_info": null
    },
    {
        "title": "寄崔钧",
        "author": "杜牧",
        "content": "缄书报子玉，为我谢平津。\n自愧扫门士，谁为乞火人。\n词臣陪羽猎，战将骋骐驎。\n两地差池恨，江汀醉送君。",
        "dynasty": "唐",
        "collection_info": null
    },
    {
        "title": "初春雨中舟次和州横江裴使君见迎李赵二秀才同来因书四韵兼寄江南许浑先辈",
        "author": "杜牧",
        "content": "芳草渡头微雨时，万株杨柳拂波垂。\n蒲根水暖雁初浴，梅径香寒蜂未知。\n辞客倚风吟暗淡，使君迴马湿旌旗。\n江南仲蔚多情调，怅望春阴几首诗。",
        "dynasty": "唐",
        "collection_info": null
    },
    {
        "title": "和州绝句",
        "author": "杜牧",
        "content": "江湖醉渡十年春，牛渚山边六问津。\n历阳前事知何实，高位纷纷见陷人。",
        "dynasty": "唐",
        "collection_info": null
    },
    {
        "title": "题乌江亭",
        "author": "杜牧",
        "content": "胜败兵家事不期，包羞忍耻是男儿。\n江东子弟多才俊，卷土重来未可知。",
        "dynasty": "唐",
        "collection_info": null
    },
    {
        "title": "题横江馆",
        "author": "杜牧",
        "content": "孙家兄弟晋龙骧，驰骋功名业帝王。\n至竟江山谁是主，苔矶空属钓鱼郎。",
        "dynasty": "唐",
        "collection_info": null
    },
    {
        "title": "寄澧州张舍人笛",
        "author": "杜牧",
        "content": "髪匀肉好生春岭，截玉钻星寄使君。\n檀的染时痕半月，落梅飘处响穿云。\n楼中威凤倾冠听，沙上惊鸿掠水分。\n遥想紫泥封诏罢，夜深应隔禁墻闻。",
        "dynasty": "唐",
        "collection_info": null
    },
    {
        "title": "寄扬州韩绰判官",
        "author": "杜牧",
        "content": "青山隐隐水迢迢，秋尽江南草木凋。\n二十四桥明月夜，玉人何处教吹箫。",
        "dynasty": "唐",
        "collection_info": null
    },
    {
        "title": "送李羣玉赴举",
        "author": "杜牧",
        "content": "故人别来面如雪，一榻拂云秋影中。\n玉白花红三百首，五陵谁唱与春风。",
        "dynasty": "唐",
        "collection_info": null
    },
    {
        "title": "送薛种游湖南",
        "author": "杜牧",
        "content": "贾傅松醪酒，秋来美更香。\n怜君片云思，一去遶潇湘。",
        "dynasty": "唐",
        "collection_info": null
    },
    {
        "title": "题寿安县甘棠馆御沟",
        "author": "杜牧",
        "content": "一渠东注芳华苑，苑鏁池塘百岁空。\n水殿半倾蟾口涩，为谁流下蓼花中。",
        "dynasty": "唐",
        "collection_info": null
    },
    {
        "title": "汴河怀古",
        "author": "杜牧",
        "content": "锦缆龙舟隋炀帝，平台复道汉梁王。\n游人闲起前朝念，折柳孤吟断杀肠。",
        "dynasty": "唐",
        "collection_info": null
    },
    {
        "title": "汴河阻冻",
        "author": "杜牧",
        "content": "千里长河初冻时，玉珂瑶佩响参差。\n浮生却似冰底水，日夜东流人不知。",
        "dynasty": "唐",
        "collection_info": null
    },
    {
        "title": "酬张祜处士见寄长句四韵",
        "author": "杜牧",
        "content": "七子论诗谁似公，曹刘须在指挥中。\n荐衡昔日知文举，乞火无人作蒯通。\n北极楼台长挂梦，西江波浪远吞空。\n可怜故国三千里，虚唱歌词满六宫。",
        "dynasty": "唐",
        "collection_info": null
    },
    {
        "title": "寄宣州郑谏议",
        "author": "杜牧",
        "content": "大夫官重醉江东，潇洒名儒振古风。\n文石陛前辞圣主，碧云天外作冥鸿。\n五言宁谢颜光禄，百岁须齐卫武公。\n再拜宜同丈人行，过庭交分有无同。",
        "dynasty": "唐",
        "collection_info": null
    },
    {
        "title": "题元处士高亭",
        "author": "杜牧",
        "content": "水接西江天外声，小斋松影拂云平。\n何人教我吹长笛，与倚春风弄月明。",
        "dynasty": "唐",
        "collection_info": null
    },
    {
        "title": "郑瓘协律",
        "author": "杜牧",
        "content": "广文遗韵留樗散，鸡犬图书共一船。\n自说江湖不归事，阻风中酒过年年。",
        "dynasty": "唐",
        "collection_info": null
    },
    {
        "title": "和野人殷潜之题筹笔驿十四韵",
        "author": "杜牧",
        "content": "三吴裂婺女，九锡狱孤儿。\n霸主业未半，本朝心是谁。\n永安宫受诏，筹笔驿沈思。\n画地干坤在，濡毫胜负知。\n艰难同草创，得失计毫釐。\n寂默经千虑，分明浑一期。\n川流萦智思，山耸助扶持。\n慷慨匡时畧，从容问罪师。\n褒中秋鼓角，渭曲晚旌旗。\n仗义悬无敌，鸣攻故有辞。\n若非天夺去，岂復虑能支。\n子夜星纔落，鸿毛鼎便移。\n邮亭世自换，白日事长垂。\n何处躬耕者，犹题殄瘁诗。",
        "dynasty": "唐",
        "collection_info": null
    },
    {
        "title": "重题绝句一首",
        "author": "杜牧",
        "content": "邮亭寄人世，人世寄邮亭。\n何如自筹度，鸿路有冥冥。",
        "dynasty": "唐",
        "collection_info": null
    },
    {
        "title": "送陆洿郎中弃官东归",
        "author": "杜牧",
        "content": "少微星动照春云，魏阙衡门路自分。\n倏去忽来应有意，世间尘土谩疑君。",
        "dynasty": "唐",
        "collection_info": null
    },
    {
        "title": "寄珉笛与宇文舍人",
        "author": "杜牧",
        "content": "调高银字声还侧，物比柯亭韵校奇。\n寄与玉人天上去，桓将军见不教吹。",
        "dynasty": "唐",
        "collection_info": null
    },
    {
        "title": "寄内兄和州崔员外十二韵",
        "author": "杜牧",
        "content": "历阳崔太守，何日不含情。\n恩义同钟李，埙篪实弟兄。\n光尘能混合，擘画最分明。\n台阁仁贤誉，闺门孝友声。\n西方像教毁，南海绣衣行。\n金橐宁迴顾，珠簟肯一枨。\n秪宜裁密诏，何自取专城。\n进退无非道，徊翔必有名。\n好风初婉软，离思苦萦盈。\n金马旧游贵，桐庐春水生。\n雨侵寒牖梦，梅引冻醪倾。\n共祝中兴主，高歌唱太平。",
        "dynasty": "唐",
        "collection_info": null
    },
    {
        "title": "遣兴",
        "author": "杜牧",
        "content": "镜弄白髭鬚，如何作老夫。\n浮生长勿勿，儿小且呜呜。\n忍过事堪喜，泰来忧胜无。\n治平心径熟，不遣有穷途。",
        "dynasty": "唐",
        "collection_info": null
    },
    {
        "title": "早秋",
        "author": "杜牧",
        "content": "疎雨洗空旷，秋标惊意新。\n大热去酷吏，清风来故人。\n尊酒酌未酌，晚花嚬不嚬。\n铢秤与缕雪，谁觉老陈陈。",
        "dynasty": "唐",
        "collection_info": null
    },
    {
        "title": "秋思",
        "author": "杜牧",
        "content": "热去解钳釱，飘萧秋半时。\n微雨池塘见，好风襟袖知。\n髪短梳未足，枕凉闲且欹。\n平生分过此，何事不参差。",
        "dynasty": "唐",
        "collection_info": null
    },
    {
        "title": "途中一绝",
        "author": "杜牧",
        "content": "镜中丝髪悲来惯，衣上尘痕拂渐难。\n惆怅江湖钓竿手，却遮西日向长安。",
        "dynasty": "唐",
        "collection_info": null
    },
    {
        "title": "春尽途中",
        "author": "杜牧",
        "content": "田园不事来游宦，故国谁教尔别离。\n独倚关亭还把酒，一年春尽送春诗。",
        "dynasty": "唐",
        "collection_info": null
    },
    {
        "title": "题村舍",
        "author": "杜牧",
        "content": "三树稚桑春未到，扶床乳女午啼饥。\n潜销暗铄归何处，万指侯家自不知。",
        "dynasty": "唐",
        "collection_info": null
    },
    {
        "title": "代人寄远六言二首 一",
        "author": "杜牧",
        "content": "河桥酒斾风软，候馆梅花雪娇。\n宛陵楼上瞪目，我郎何处情饶。",
        "dynasty": "唐",
        "collection_info": null
    },
    {
        "title": "代人寄远六言二首 二",
        "author": "杜牧",
        "content": "绣领任垂蓬髻，丁香闲结春梢。\n剩肯新年归否，江南绿草迢迢。",
        "dynasty": "唐",
        "collection_info": null
    },
    {
        "title": "闺情",
        "author": "杜牧",
        "content": "娟娟却月眉，新鬓学鵶飞。\n暗砌匀檀粉，晴窓画夹衣。\n袖红垂寂寞，眉黛敛衣稀。\n还向长陵去，今宵归不归。",
        "dynasty": "唐",
        "collection_info": null
    },
    {
        "title": "旧游",
        "author": "杜牧",
        "content": "闲吟芍药诗，惆望久嚬眉。\n盼眄迴眸远，纤衫整髻迟。\n重寻春昼梦，笑把浅花枝。\n小市长陵住，非郎谁得知。",
        "dynasty": "唐",
        "collection_info": null
    },
    {
        "title": "寄远",
        "author": "杜牧",
        "content": "隻影随惊鴈，单栖鏁画笼。\n向春罗袖薄，谁念舞台风。",
        "dynasty": "唐",
        "collection_info": null
    },
    {
        "title": "帘",
        "author": "杜牧",
        "content": "徒云逢剪削，岂谓见偏装。\n凤节轻雕日，鸾花薄餙香。\n问屏何屈曲，怜帐解周防。\n下渍金阶露，斜分碧瓦霜。\n沈沈伴春梦，寂寂侍华堂。\n谁见昭阳殿，真珠十二行。",
        "dynasty": "唐",
        "collection_info": null
    },
    {
        "title": "寄题甘露寺北轩",
        "author": "杜牧",
        "content": "曾向蓬莱宫裏行，北轩阑槛最留情。\n孤高堪弄桓伊笛，缥缈宜闻子晋笙。\n天接海门秋水色，烟笼隋苑暮钟声。\n他年会着荷衣去，不向山僧说姓名。",
        "dynasty": "唐",
        "collection_info": null
    },
    {
        "title": "题青云馆",
        "author": "杜牧",
        "content": "虬蟠千仞剧羊肠，天府由来百二强。\n四皓有芝轻汉祖，张仪无地与怀王。\n云连帐影萝阴合，枕遶泉声客梦凉。\n深处会容高尚者，水苗三顷百株桑。",
        "dynasty": "唐",
        "collection_info": null
    },
    {
        "title": "正初奉酬歙州刺史邢羣",
        "author": "杜牧",
        "content": "翠岩千尺倚溪斜，曾得严光作钓家。\n越嶂远分丁字水，腊梅迟见二年花。\n明时刀尺君须用，幽处田园我有涯。\n一壑风烟阳羡里，解龟休去路非赊。",
        "dynasty": "唐",
        "collection_info": null
    },
    {
        "title": "江上偶见绝句",
        "author": "杜牧",
        "content": "楚江寒食橘花时，野渡临风驻綵旗。\n草色连云人去住，水纹如縠燕差池。",
        "dynasty": "唐",
        "collection_info": null
    },
    {
        "title": "题木兰庙",
        "author": "杜牧",
        "content": "弯弓征战作男儿，梦裏曾经与画眉。\n几度思归还把酒，拂云堆上祝明妃。",
        "dynasty": "唐",
        "collection_info": null
    },
    {
        "title": "入商山",
        "author": "杜牧",
        "content": "早入商山百里云，蓝溪桥下水声分。\n流水旧声人旧耳，此迴呜咽不堪闻。",
        "dynasty": "唐",
        "collection_info": null
    },
    {
        "title": "偶题",
        "author": "杜牧",
        "content": "甘罗昔作秦丞相，子政曾为汉辇郎。\n千载更逢王侍读，当时还道有文章。",
        "dynasty": "唐",
        "collection_info": null
    },
    {
        "title": "送卢秀才一绝",
        "author": "杜牧",
        "content": "春濑与烟远，送君孤棹开。\n潺湲如不改，愁更钓鱼来。",
        "dynasty": "唐",
        "collection_info": null
    },
    {
        "title": "醉题",
        "author": "杜牧",
        "content": "金镊洗霜鬓，银觥敌露桃。\n醉头扶不起，三丈日还高。",
        "dynasty": "唐",
        "collection_info": null
    },
    {
        "title": "题商山四皓庙一绝",
        "author": "杜牧",
        "content": "吕氏强梁嗣子柔，我于天性岂恩讐。\n南军不袒左边袖，四老安刘是灭刘。",
        "dynasty": "唐",
        "collection_info": null
    },
    {
        "title": "送隐者一绝",
        "author": "杜牧",
        "content": "无媒径路草萧萧，自古云林远市朝。\n公道世间唯白髮，贵人头上不曾饶。",
        "dynasty": "唐",
        "collection_info": null
    },
    {
        "title": "题张处士山庄一绝",
        "author": "杜牧",
        "content": "好鸟疑敲磬，风蝉认轧筝。\n修篁与嘉树，偏倚半岩生。",
        "dynasty": "唐",
        "collection_info": null
    },
    {
        "title": "有怀重送斛斯判官",
        "author": "杜牧",
        "content": "苍苍烟月满川亭，我有劳歌一为听。\n将取离魂随白骑，三台星裏拜文星。",
        "dynasty": "唐",
        "collection_info": null
    },
    {
        "title": "赠别二首 一",
        "author": "杜牧",
        "content": "娉娉褭褭十三余，豆蔻梢头二月初。\n春风十里扬州路，卷上珠帘总不如。",
        "dynasty": "唐",
        "collection_info": null
    },
    {
        "title": "赠别二首 二",
        "author": "杜牧",
        "content": "多情却似总无情，唯觉尊前笑不成。\n蜡烛有心还惜别，替人垂泪到天明。",
        "dynasty": "唐",
        "collection_info": null
    },
    {
        "title": "寄远",
        "author": "杜牧",
        "content": "前山极远碧云合，清夜一声白雪微。\n欲寄相思千里月，溪边残照雨霏霏。",
        "dynasty": "唐",
        "collection_info": null
    },
    {
        "title": "少年行",
        "author": "杜牧",
        "content": "官为骏马监，职帅羽林儿。\n两绶藏不见，落花何处期？\n猎敲白玉镫，怒袖紫金锤。\n田窦长留醉，苏辛曲让岐。\n豪持出塞节，笑别远山眉。\n捷报云台贺，公卿拜寿巵。",
        "dynasty": "唐",
        "collection_info": null
    },
    {
        "title": "盆池",
        "author": "杜牧",
        "content": "凿破苍苔地，偷他一片天。\n白云生镜裏，明月落阶前。",
        "dynasty": "唐",
        "collection_info": null
    },
    {
        "title": "有寄",
        "author": "杜牧",
        "content": "云阔烟深树，江澄水浴秋。\n美人何处在，明月万山头。",
        "dynasty": "唐",
        "collection_info": null
    },
    {
        "title": "斑竹筒簟",
        "author": "杜牧",
        "content": "血染斑斑成锦纹，昔年遗恨至今存。\n分明知是湘妃泣，何忍将身卧泪痕。",
        "dynasty": "唐",
        "collection_info": null
    },
    {
        "title": "和严恽秀才落花",
        "author": "杜牧",
        "content": "共惜流年留不得，且环流水醉流杯。\n无情红艳年年盛，不恨凋零却恨开。",
        "dynasty": "唐",
        "collection_info": null
    },
    {
        "title": "倡楼戏赠",
        "author": "杜牧",
        "content": "细柳桥边深半春，缬衣帘裏动香尘。\n无端有寄闲消息，背插金钗笑向人。",
        "dynasty": "唐",
        "collection_info": null
    },
    {
        "title": "初上船留寄",
        "author": "杜牧",
        "content": "烟水本好尚，亲交何惨悽。\n况为珠履客，即泊锦帆堤。\n沙鴈同船去，田鵶遶岸啼。\n此时还有味，必卧日从西。",
        "dynasty": "唐",
        "collection_info": null
    },
    {
        "title": "秋岸",
        "author": "杜牧",
        "content": "河岸微退落，柳影微雕疎。\n船上听呼穉，堤南趁漉鱼。\n数帆旗去疾，一艇箭迴初。\n曾入相思梦，因凭附远书。",
        "dynasty": "唐",
        "collection_info": null
    },
    {
        "title": "过大梁闻河亭方讌赠孙子端",
        "author": "杜牧",
        "content": "梁园纵翫归应少，赋雪搜才去必频。\n板落岂缘无罚酒，不教客右更添人。",
        "dynasty": "唐",
        "collection_info": null
    },
    {
        "title": "题吴兴消暑楼十二韵",
        "author": "杜牧",
        "content": "晴日登攀好，危楼物象饶。\n一溪通四境，万岫饶层霄。\n鸟翼舒华屋，鱼鳞棹短桡。\n浪花机乍织，云叶匠新雕。\n台榭罗嘉卉，城池敞丽谯。\n蟾蜍来作鑑，螮蝀引成桥。\n燕任随秋叶，人空集早潮。\n楚鸿行尽直，沙鹭立偏翘。\n暮角凄游旅，清歌惨泬寥。\n景牵游目困，愁託酒肠销。\n远吹流松韵，残阳渡柳桥。\n时陪庾公赏，还悟脱烦嚣。",
        "dynasty": "唐",
        "collection_info": null
    },
    {
        "title": "奉送中丞姊夫俦自大理卿出镇江西叙事书怀因成十二韵",
        "author": "杜牧",
        "content": "惟帝忧南纪，搜贤与大藩。\n梅仙调步骤，庾亮拂橐鞬。\n一室何劳扫，三章自不冤。\n精明如定国，孤峻似陈蕃。\n灞岸秋犹嫩，蓝桥水始喧。\n红旓罣石壁，黑矟断云根。\n滕阁丹霄倚，章江碧玉奔。\n一声仙妓唱，千里暮江痕。\n私好初童稚，官荣见子孙。\n流年休挂念，万事至无言。\n玉辇君频过，冯唐将未论。\n庸书醻万债，竹坞问樊村。",
        "dynasty": "唐",
        "collection_info": null
    },
    {
        "title": "中丞业深韬畧志在功名再奉长句一篇兼有咨劝",
        "author": "杜牧",
        "content": "樯似邓林江拍天，越香巴锦万千千。\n滕王阁上柘枝鼓，徐孺亭西铁轴船。\n八部元侯非不贵，万人师长岂无权。\n要君严重疎欢乐，犹有河湟可下鞭。",
        "dynasty": "唐",
        "collection_info": null
    },
    {
        "title": "和裴杰秀才新樱桃",
        "author": "杜牧",
        "content": "新果真琼液，人应宴紫兰。\n圆疑窃龙颔，色已夺鸡冠。\n远火微微辨，繁星历历看。\n茂先知味好，曼倩恨偷难。\n忍用烹酥酪，从将翫玉盘。\n流年如可驻，何必九华丹。",
        "dynasty": "唐",
        "collection_info": null
    },
    {
        "title": "春思",
        "author": "杜牧",
        "content": "岂君心的的，嗟我泪涓涓。\n绵羽啼来久，锦鳞书未传。\n兽垆凝冷焰，罗暮蔽晴烟。\n自是求佳梦，何须讶画眠。",
        "dynasty": "唐",
        "collection_info": null
    },
    {
        "title": "代人作",
        "author": "杜牧",
        "content": "楼高春日早，屏束麝烟堆。\n盼眄凝魂别，依稀梦雨来。\n绿鬟羞妥么，红颊思天偎。\n鬬草怜香蕙，簪花间雪梅。\n戌辽虽咽切，游蜀亦迟迴。\n锦字梭悬壁，琴心月满台。\n笑筵凝贝启，眠箔晓珠开。\n腊破征车动，袍襟对泪裁。",
        "dynasty": "唐",
        "collection_info": null
    },
    {
        "title": "偶题二首 一",
        "author": "杜牧",
        "content": "劳劳千里身，襟袂满行尘。\n深夜悬双泪，短亭思远人。\n苍江程未息，黑水梦何频。\n明月轻桡去，唯应钓赤鳞。",
        "dynasty": "唐",
        "collection_info": null
    },
    {
        "title": "偶题二首 二",
        "author": "杜牧",
        "content": "有恨秋来极，无端别后知。\n夜阑终耿耿，明发竟迟迟。\n信已凭鸿去，归唯与燕期。\n只因明月见，千里两相思。",
        "dynasty": "唐",
        "collection_info": null
    },
    {
        "title": "冬至日遇京使发寄舍弟",
        "author": "杜牧",
        "content": "远信初凭双鲤去，他乡正遇一阳生。\n尊前岂解愁家国，辇下唯能忆弟兄。\n旅馆夜忧姜被冷，暮江寒觉晏裘轻。\n竹门风过还惆怅，疑是松窗雪打声。",
        "dynasty": "唐",
        "collection_info": null
    },
    {
        "title": "洛下送张曼容赴上党召",
        "author": "杜牧",
        "content": "歌阕罇残恨却偏，凭君不用设离筵。\n未趍雉尾随元老，且蓦羊肠过少年。\n七叶汉貂真密近，一枝诜桂亦徒然。\n羽书正急征兵地，须遣头风处处痊。",
        "dynasty": "唐",
        "collection_info": null
    },
    {
        "title": "宣州留赠",
        "author": "杜牧",
        "content": "红铅湿尽半罗裙，洞府人间手欲分。\n满面风流虽似玉，四年夫婿恰如云。\n当春离恨杯长满，倚柱关情日渐曛。\n为报眼波须稳当，五陵游宕莫知闻。",
        "dynasty": "唐",
        "collection_info": null
    },
    {
        "title": "寄题宣州开元寺",
        "author": "杜牧",
        "content": "松寺曾同一鹤栖，夜深台殿月高低。\n何人为倚东楼柱，正是千山雪涨溪。",
        "dynasty": "唐",
        "collection_info": null
    },
    {
        "title": "赠张祜",
        "author": "杜牧",
        "content": "诗韵一逢君，平生称所闻。\n粉毫唯画月，琼尺只裁云。\n鲸阵人人慑，秋星历历分。\n数篇留别我，羞杀李将军。",
        "dynasty": "唐",
        "collection_info": null
    },
    {
        "title": "残春独来南亭因寄张祜",
        "author": "杜牧",
        "content": "暖云如粉草如茵，独步长堤不见人。\n一岭桃花红锦黦，半溪山水碧罗新。\n高枝百舌犹欺鸟，带叶梨花独送春。\n仲蔚欲知何处在，苦吟林下拂诗尘。",
        "dynasty": "唐",
        "collection_info": null
    },
    {
        "title": "宣州开元寺南楼",
        "author": "杜牧",
        "content": "小楼纔受一床横，终日看山酒满倾。\n可惜和风夜来雨，醉中虚度打窗声。",
        "dynasty": "唐",
        "collection_info": null
    },
    {
        "title": "寄远人",
        "author": "杜牧",
        "content": "终日求人卜，迴迴道好音。\n那时离别后，入梦到如今。",
        "dynasty": "唐",
        "collection_info": null
    },
    {
        "title": "别沈处士",
        "author": "杜牧",
        "content": "旧事参差梦，新程逦迤秋。\n故人如见忆，时到寺东楼。",
        "dynasty": "唐",
        "collection_info": null
    },
    {
        "title": "留赠",
        "author": "杜牧",
        "content": "舞靴应任闲人看，笑脸还须待我开。\n不用镜前空有泪，蔷薇花谢即归来。",
        "dynasty": "唐",
        "collection_info": null
    },
    {
        "title": "奉和仆射相公春泽稍愆圣君轸虑嘉雪忽降品彙昭苏即事书成四韵",
        "author": "杜牧",
        "content": "飘来鸡树凤池边，渐压琼枝冻碧涟。\n银阙双高银汉裏，玉山横列玉墀前。\n昭阳殿下风迴急，承露盘中月彩圆。\n上相抽毫歌帝德，一篇风雅美丰年。",
        "dynasty": "唐",
        "collection_info": null
    },
    {
        "title": "寄李播评事",
        "author": "杜牧",
        "content": "子列光殊价，明时忍自高。\n宁无好舟檝，不泛恶风涛。\n大翼终难戢，奇锋且自韬。\n春来烟渚上，几净雪霜毫。",
        "dynasty": "唐",
        "collection_info": null
    },
    {
        "title": "送牛相出镇襄州",
        "author": "杜牧",
        "content": "盛时常注意，南雍暂分茅。\n紫殿辞明主，岩廊别旧交。\n危幢侵碧雾，寒斾猎红旓。\n德业悬秦镜，威声隐楚郊。\n拜尘先洒泪，成厦昔容巢。\n遥仰沈碑会，鸳鸯玉佩敲。",
        "dynasty": "唐",
        "collection_info": null
    },
    {
        "title": "送薛邽二首 一",
        "author": "杜牧",
        "content": "可怜走马骑驴汉，岂有风光肯占伊。\n只有三张最惆怅，下山迴马尚迟迟。",
        "dynasty": "唐",
        "collection_info": null
    },
    {
        "title": "送薛邽二首 二",
        "author": "杜牧",
        "content": "小捷风流已俊才，便将红粉作金台。\n明年未去池阳郡，更乞春时却重来。",
        "dynasty": "唐",
        "collection_info": null
    },
    {
        "title": "见穆三十宅中庭海榴花谢",
        "author": "杜牧",
        "content": "矜红掩素似多才，不待樱桃不逐梅。\n春到未曾逢宴赏，雨余争解免低徊。\n巧穷南国千般艳，趁得春风二月开。\n堪恨王孙浪游去，落英狼籍始归来。",
        "dynasty": "唐",
        "collection_info": null
    },
    {
        "title": "留诲曹师等诗",
        "author": "杜牧",
        "content": "万物有丑好，各一姿状分。\n唯人即不尔，学与不学论。\n学非探其花，要自拨其根。\n孝友与诚实，而不忘尔言。\n根本既深实，柯叶自滋繁。\n念尔无忽此，期以庆吾门。",
        "dynasty": "唐",
        "collection_info": null
    },
    {
        "title": "洛阳",
        "author": "杜牧",
        "content": "文争武战就神功，时似开元天宝中。\n已建玄戈收相土，应迴翠帽过离宫。\n侯门草满宜寒兔，洛浦沙深下塞鸿。\n疑有女娥西望处，上阳烟树正秋风。",
        "dynasty": "唐",
        "collection_info": null
    },
    {
        "title": "寄唐州李玭尚书",
        "author": "杜牧",
        "content": "累代功勋照世光，奚胡闻道死心降。\n书功笔秃三千管，领节门排十六双。\n先揖耿弇声寂寂，今看黄霸事摐摐。\n时人欲识胸襟否，彭蠡秋连万里江。",
        "dynasty": "唐",
        "collection_info": null
    },
    {
        "title": "南陵道中",
        "author": "杜牧",
        "content": "南陵水面漫悠悠，风紧云轻欲变秋。\n正是客心孤迴处，谁家红袖凭江楼。",
        "dynasty": "唐",
        "collection_info": null
    },
    {
        "title": "登九峰楼",
        "author": "杜牧",
        "content": "晴江滟滟含浅沙，高低遶郭滞秋花。\n牛歌鱼笛山月上，鹭渚鹙梁溪日斜。\n为郡异乡徒泥酒，杜陵芳草岂无家。",
        "dynasty": "唐",
        "collection_info": null
    },
    {
        "title": "别家",
        "author": "杜牧",
        "content": "初岁娇儿未识爷，别爷不拜手咤叉。\n拊头一别三千里，何日迎门却到家。",
        "dynasty": "唐",
        "collection_info": null
    },
    {
        "title": "归家",
        "author": "杜牧",
        "content": "穉子牵衣问，归来何太迟。\n共谁争岁月，赢得鬓边丝。",
        "dynasty": "唐",
        "collection_info": null
    },
    {
        "title": "雨",
        "author": "杜牧",
        "content": "连云接塞添迢递，洒幕侵灯送寂寥。\n一夜不眠孤客耳，主人牕外有芭蕉。",
        "dynasty": "唐",
        "collection_info": null
    },
    {
        "title": "送人",
        "author": "杜牧",
        "content": "鸳鸯帐裏暖芙蓉，低泣关山几万重。\n明镜半边钗一股，此生何处不相逢。",
        "dynasty": "唐",
        "collection_info": null
    },
    {
        "title": "遣怀",
        "author": "杜牧",
        "content": "道泰时还泰，时来命不来。\n何当离城市，高卧博山隈。",
        "dynasty": "唐",
        "collection_info": null
    },
    {
        "title": "醉赠薛道封",
        "author": "杜牧",
        "content": "饮酒论文四百刻，水分云隔二三年。\n男儿事业知公有，卖与明君直几钱。",
        "dynasty": "唐",
        "collection_info": null
    },
    {
        "title": "歙州卢中丞见惠名醖",
        "author": "杜牧",
        "content": "谁怜贱子启穷途，太守封来酒一壶。\n攻破是非浑似梦，削平身世有如无。\n醺醺若借嵇康懒，兀兀仍添宁武愚。\n犹念悲秋更分赐，夹溪红蓼映风蒲。",
        "dynasty": "唐",
        "collection_info": null
    },
    {
        "title": "咏袜",
        "author": "杜牧",
        "content": "钿尺裁量减四分，纤纤玉笋裹轻云。\n五陵年少欺他醉，笑把花前出画裙。",
        "dynasty": "唐",
        "collection_info": null
    },
    {
        "title": "宫词二首 一",
        "author": "杜牧",
        "content": "蝉翼轻绡傅体红，玉肤如醉向春风。\n深宫锁闭犹疑惑，更取丹沙试辟宫。",
        "dynasty": "唐",
        "collection_info": null
    },
    {
        "title": "宫词二首 二",
        "author": "杜牧",
        "content": "监宫引出暂开门，随例须朝不是恩。\n银钥却收金锁合，月明花落又黄昏。",
        "dynasty": "唐",
        "collection_info": null
    },
    {
        "title": "月",
        "author": "杜牧",
        "content": "三十六宫秋夜深，昭阳歌断信沈沈。\n唯应独伴陈皇后，照见长门望幸心。",
        "dynasty": "唐",
        "collection_info": null
    },
    {
        "title": "忍死留别献监铁裴相公二十叔",
        "author": "杜牧",
        "content": "贤相辅明主，苍生寿域开。\n青春辞白日，幽壤作黄埃。\n岂是无多士，偏蒙不弃才。\n孤坟三尺土，谁可为培栽。",
        "dynasty": "唐",
        "collection_info": null
    },
    {
        "title": "悲吴王城",
        "author": "杜牧",
        "content": "二月春风江上来，水精波动碎楼台。\n吴王宫殿柳含翠，苏小宅房花正开。\n解舞细腰何处往，能歌姹女逐谁迴。\n千秋万古无消息，国作荒原人作灰。",
        "dynasty": "唐",
        "collection_info": null
    },
    {
        "title": "闺情代作",
        "author": "杜牧",
        "content": "梧桐叶落鴈初归，迢递无因寄远衣。\n月照石泉金点冷，凤酣箫管玉声微。\n佳人刀杵秋风外，荡子从征梦寐希。\n遥望戌楼天欲晓，满城冬鼓白云飞。",
        "dynasty": "唐",
        "collection_info": null
    },
    {
        "title": "寄沈褒秀才",
        "author": "杜牧",
        "content": "晴河万里色如刀，处处浮云卧碧桃。\n仙桂茂时金镜晓，洛波飞处玉容高。\n雄如宝劒衝牛斗，丽似鸳鸯养羽毛。\n他日忆君何处望，九天香满碧萧骚。",
        "dynasty": "唐",
        "collection_info": null
    },
    {
        "title": "入关",
        "author": "杜牧",
        "content": "东西南北数衢通，曾取江西径过东。\n今日更寻南去路，未秋应有北归鸿。",
        "dynasty": "唐",
        "collection_info": null
    },
    {
        "title": "及第后寄长安故人",
        "author": "杜牧",
        "content": "东都放牓未花开，三十三人走马迴。\n秦地少年多酿酒，已将春色入关来。",
        "dynasty": "唐",
        "collection_info": null
    },
    {
        "title": "偶作",
        "author": "杜牧",
        "content": "才子风流咏晓霞，倚楼吟住日初斜。\n惊杀东隣绣床女，错将黄晕压檀花。",
        "dynasty": "唐",
        "collection_info": null
    },
    {
        "title": "赠终南兰若僧",
        "author": "杜牧",
        "content": "北阙南山是故乡，两枝仙桂一时芳。\n休公都不知名姓，始觉禅门气味长。",
        "dynasty": "唐",
        "collection_info": null
    },
    {
        "title": "遣怀",
        "author": "杜牧",
        "content": "落魄江南载酒行，楚腰肠断掌中轻。\n十年一觉扬州梦，赢得青楼薄倖名。",
        "dynasty": "唐",
        "collection_info": null
    },
    {
        "title": "秋感",
        "author": "杜牧",
        "content": "金风万里思何尽，玉树一窓秋影寒。\n独掩柴门明月下，泪流香袂倚阑干。",
        "dynasty": "唐",
        "collection_info": null
    },
    {
        "title": "赠渔父",
        "author": "杜牧",
        "content": "芦花深泽静垂纶，月夕烟朝几十春。\n自说孤舟寒水畔，不曾逢着独醒人。",
        "dynasty": "唐",
        "collection_info": null
    },
    {
        "title": "叹花",
        "author": "杜牧",
        "content": "自恨寻芳到已迟，往年曾见未开时。\n如今风摆花狼籍，绿叶成阴子满枝。",
        "dynasty": "唐",
        "collection_info": null
    },
    {
        "title": "题刘秀才新竹",
        "author": "杜牧",
        "content": "数茎幽玉色，晓夕翠烟分。\n声破寒窗梦，根穿绿藓纹。\n渐笼当槛日，欲碍入帘云。\n不是山阴客，何人爱此君。",
        "dynasty": "唐",
        "collection_info": null
    },
    {
        "title": "山行",
        "author": "杜牧",
        "content": "远上寒山石径斜，白云生处有人家。\n停车坐爱枫林晚，霜叶红于二月花。",
        "dynasty": "唐",
        "collection_info": null
    },
    {
        "title": "书怀",
        "author": "杜牧",
        "content": "满眼青山未得过，镜中无那鬓丝何。\n秖言旋老转无事，欲到中年事更多。",
        "dynasty": "唐",
        "collection_info": null
    },
    {
        "title": "紫薇花",
        "author": "杜牧",
        "content": "晓迎秋露一枝新，不占园中最上春。\n桃李无言又何在，向风偏笑艳阳人。",
        "dynasty": "唐",
        "collection_info": null
    },
    {
        "title": "醉后呈崔大夫",
        "author": "杜牧",
        "content": "谢傅秋凉阅管弦，徒教贱子侍华筵。\n溪头正雨归不得，辜负东窓一觉眠。",
        "dynasty": "唐",
        "collection_info": null
    },
    {
        "title": "和宣州沈大夫登北楼书怀",
        "author": "杜牧",
        "content": "兵符严重辞金马，星劒光芒射斗牛。\n笔落青山飘古韵，帐开红斾照高秋。\n香连日彩浮绡幕，溪逐歌声遶画楼。\n可惜登临佳丽地，羽仪须去凤池游。",
        "dynasty": "唐",
        "collection_info": null
    },
    {
        "title": "夜雨",
        "author": "杜牧",
        "content": "九月三十日，雨声如别秋。\n无端满阶叶，共白几人头。\n点滴侵寒梦，萧骚着淡愁。\n渔歌听不唱，蓑湿棹迴舟。",
        "dynasty": "唐",
        "collection_info": null
    },
    {
        "title": "方响",
        "author": "杜牧",
        "content": "数条秋水挂琅玕，玉手丁当怕夜寒。\n曲尽连敲三四下，恐惊珠泪落金盘。",
        "dynasty": "唐",
        "collection_info": null
    },
    {
        "title": "将出关宿层峰驿却寄李谏议",
        "author": "杜牧",
        "content": "孤驿在重阻，云根掩柴扉。\n数声暮禽切，万壑秋意归。\n心驰碧泉涧，目断青琐闱。\n明日武关外，梦魂劳远飞。",
        "dynasty": "唐",
        "collection_info": null
    },
    {
        "title": "使回枉唐州崔司马书兼寄四韵因和",
        "author": "杜牧",
        "content": "清晨候吏把书来，十载离忧得暂开。\n痴叔去时还读易，仲容多兴索衔杯。\n人心计日殷勤望，马首随云早晚迴。\n莫为霜台愁岁暮，潜龙须待一声雷。",
        "dynasty": "唐",
        "collection_info": null
    },
    {
        "title": "郡斋秋夜即事寄斛斯处士许秀才",
        "author": "杜牧",
        "content": "有客谁人肯夜过，独怜风景奈愁何。\n边鸿怨处迷霜久，庭树空来见月多。\n故国杳无千里信，綵弦时伴一声歌。\n驰心秖待城乌晓，几对虚檐望白河。",
        "dynasty": "唐",
        "collection_info": null
    },
    {
        "title": "早春题真上人院",
        "author": "杜牧",
        "content": "清羸已近百年身，古寺风烟又一春。\n寰海自成戎马地，唯师曾是太平人。",
        "dynasty": "唐",
        "collection_info": null
    },
    {
        "title": "对花微疾不饮呈坐中诸公",
        "author": "杜牧",
        "content": "花前虽病亦提壶，数调持觞兴有无。\n尽日临风羡人醉，雪香空伴白髭鬚。",
        "dynasty": "唐",
        "collection_info": null
    },
    {
        "title": "酬王秀才桃花园见寄",
        "author": "杜牧",
        "content": "桃满西园淑景催，几多红艳浅深开。\n此花不逐溪流出，晋客无因入洞来。",
        "dynasty": "唐",
        "collection_info": null
    },
    {
        "title": "走笔送杜十三归京",
        "author": "杜牧",
        "content": "烟鸿上汉声声远，逸骥寻云步步高。\n应笑内兄年六十，郡城闲坐养霜毛。",
        "dynasty": "唐",
        "collection_info": null
    },
    {
        "title": "送王十至褒中因寄尚书",
        "author": "杜牧",
        "content": "阙下经年别，人间两地情。\n坛场新汉将，烟月古隋城。\n鴈去梁山远，云高楚岫明。\n君家荷藕好，缄恨寄遥程。",
        "dynasty": "唐",
        "collection_info": null
    },
    {
        "title": "后池泛舟送王十",
        "author": "杜牧",
        "content": "相送西郊暮景和，青苍竹外遶寒波。\n为君蘸甲十分饮，应见离心一倍多。",
        "dynasty": "唐",
        "collection_info": null
    },
    {
        "title": "重送王十",
        "author": "杜牧",
        "content": "执袂还应立马看，向来离思始知难。\n鴈飞不见行尘灭，景下山遥极目寒。",
        "dynasty": "唐",
        "collection_info": null
    },
    {
        "title": "洛阳秋夕",
        "author": "杜牧",
        "content": "泠泠寒水带霜风，更在天桥夜景中。\n清禁漏闲烟树寂，月轮移在上阳宫。",
        "dynasty": "唐",
        "collection_info": null
    },
    {
        "title": "赠猎骑",
        "author": "杜牧",
        "content": "已落双鵰血尚新，鸣鞭走马又翻身。\n凭君莫射南来鴈，恐有家书寄远人。",
        "dynasty": "唐",
        "collection_info": null
    },
    {
        "title": "怀吴中冯秀才",
        "author": "杜牧",
        "content": "长洲苑外草萧萧，却筭游程岁月遥。\n唯有别时今不忘，暮烟秋雨过枫桥。",
        "dynasty": "唐",
        "collection_info": null
    },
    {
        "title": "寄东塔僧",
        "author": "杜牧",
        "content": "初月微明漏白烟，碧松梢外挂青天。\n西风静起传深夜，应送愁吟入夜禅。",
        "dynasty": "唐",
        "collection_info": null
    },
    {
        "title": "秋夕",
        "author": "杜牧",
        "content": "红烛秋光冷画屏，轻罗小扇扑流萤。\n天阶夜色凉如水，坐看牵牛织女星。",
        "dynasty": "唐",
        "collection_info": null
    },
    {
        "title": "瑶瑟",
        "author": "杜牧",
        "content": "玉仙瑶瑟夜珊珊，月过楼西桂烛残。\n风景人间不如此，动摇湘水彻明寒。",
        "dynasty": "唐",
        "collection_info": null
    },
    {
        "title": "送故人归山",
        "author": "杜牧",
        "content": "三清洞裏无端别，又拂尘衣欲卧云。\n看着挂冠迷处所，北山萝月在移文。",
        "dynasty": "唐",
        "collection_info": null
    },
    {
        "title": "闻角",
        "author": "杜牧",
        "content": "晓楼烟槛出云霄，景下林塘已寂寥。\n城角为秋悲更远，护霜云破海天遥。",
        "dynasty": "唐",
        "collection_info": null
    },
    {
        "title": "押兵甲发谷口寄诸公",
        "author": "杜牧",
        "content": "晓涧青青桂色孤，楚人随玉上天衢。\n水辞谷口山寒少，今日风头校暖无。",
        "dynasty": "唐",
        "collection_info": null
    },
    {
        "title": "和令狐侍御赏蕙草",
        "author": "杜牧",
        "content": "寻常诗思巧如春，又喜幽亭蕙草新。\n本是馨香比君子，遶栏今更为何人。",
        "dynasty": "唐",
        "collection_info": null
    },
    {
        "title": "偶题",
        "author": "杜牧",
        "content": "道在人间或可传，小还轻变已多年。\n今来海上昇高望，不到蓬莱不是仙。",
        "dynasty": "唐",
        "collection_info": null
    },
    {
        "title": "三川驿伏览座主舍人留题",
        "author": "杜牧",
        "content": "旧迹依然已十秋，雪山当面照银钩。\n怀恩泪尽霜天晓，一片余霞映驿楼。",
        "dynasty": "唐",
        "collection_info": null
    },
    {
        "title": "陕州醉赠裴四同年",
        "author": "杜牧",
        "content": "凄风洛下同羁思，迟日棠阴得醉歌。\n自笑与君三岁别，头衔依旧鬓丝多。",
        "dynasty": "唐",
        "collection_info": null
    },
    {
        "title": "破镜",
        "author": "杜牧",
        "content": "佳人失手镜初分，何日团圆再会君。\n今朝万里秋风起，山北山南一片云。",
        "dynasty": "唐",
        "collection_info": null
    },
    {
        "title": "长安雪后",
        "author": "杜牧",
        "content": "秦陵汉苑参差雪，北阙南山次第春。\n车马满城原上去，岂知惆怅有闲人。",
        "dynasty": "唐",
        "collection_info": null
    },
    {
        "title": "华清宫",
        "author": "杜牧",
        "content": "零叶飜红万树霜，玉莲开蘂暖泉香。\n行云不下朝元阁，一曲淋铃泪数行。",
        "dynasty": "唐",
        "collection_info": null
    },
    {
        "title": "冬日题智门寺北楼",
        "author": "杜牧",
        "content": "满怀多少是恩酬，未见功名已白头。\n不为寻山试筋力，岂能寒上背云楼。",
        "dynasty": "唐",
        "collection_info": null
    },
    {
        "title": "别王十后遣京使累路附书",
        "author": "杜牧",
        "content": "重关晓度宿云寒，羸马缘知步步难。\n此信的应中路见，乱山何处拆书看。",
        "dynasty": "唐",
        "collection_info": null
    },
    {
        "title": "许秀才至辱李蕲州绝句问断酒之情因寄",
        "author": "杜牧",
        "content": "有客南来话所思，故人遥枉醉中诗。\n暂因微疾须防酒，不是欢情减旧时。",
        "dynasty": "唐",
        "collection_info": null
    },
    {
        "title": "送张判官归兼谒鄂州大夫",
        "author": "杜牧",
        "content": "处士闻名早，游秦献疏迴。\n腹中书万卷，身外酒千杯。\n江雨春波阔，园林客梦催。\n今君拜旌戟，凛凛近霜台。",
        "dynasty": "唐",
        "collection_info": null
    },
    {
        "title": "宿长庆寺",
        "author": "杜牧",
        "content": "南行步步远浮尘，更近青山昨夜隣。\n高铎数声秋撼玉，霁河千里晓横银。\n红蕖影落前池净，绿稻香来野径频。\n终日官闲无一事，不妨长醉是游人。",
        "dynasty": "唐",
        "collection_info": null
    },
    {
        "title": "望少华三首 一",
        "author": "杜牧",
        "content": "身随白日看将老，心与青云自有期。\n今对晴峰无十里，世缘多累暗生悲。",
        "dynasty": "唐",
        "collection_info": null
    },
    {
        "title": "望少华三首 二",
        "author": "杜牧",
        "content": "文字波中去不还，物情初雨是非闲。\n时名竟是无端事，羞对灵山道爱山。",
        "dynasty": "唐",
        "collection_info": null
    },
    {
        "title": "望少华三首 三",
        "author": "杜牧",
        "content": "眼看云鹤不相随，何况尘中事作为。\n好伴羽人深洞去，月前秋听玉参差。",
        "dynasty": "唐",
        "collection_info": null
    },
    {
        "title": "登澧州驿楼寄京兆韦尹",
        "author": "杜牧",
        "content": "一话涔阳旧使君，郡人迴首望青云。\n政声长与江声在，自到津楼日夜闻。",
        "dynasty": "唐",
        "collection_info": null
    },
    {
        "title": "长安晴望",
        "author": "杜牧",
        "content": "翠屏山对凤城开，碧落摇光霁后来。\n回识六龙巡幸处，飞烟闲遶望春台。",
        "dynasty": "唐",
        "collection_info": null
    },
    {
        "title": "岁旦朝回口号",
        "author": "杜牧",
        "content": "星河犹在整朝衣，远望天门再拜归。\n笑向春风初五十，敢言知命且知非。",
        "dynasty": "唐",
        "collection_info": null
    },
    {
        "title": "骕骦骏",
        "author": "杜牧",
        "content": "瑶池罢游宴，良乐委尘沙。\n遭遇不遭遇，盐车与鼓车。",
        "dynasty": "唐",
        "collection_info": null
    },
    {
        "title": "龙丘途中二首 一",
        "author": "杜牧",
        "content": "汉苑残花别，吴江盛夏来。\n唯看万树合，不见一枝开。",
        "dynasty": "唐",
        "collection_info": null
    },
    {
        "title": "龙丘途中二首 二",
        "author": "杜牧",
        "content": "水色饶湘浦，滩声怯建溪。\n泪流迴月上，可得更猿啼。",
        "dynasty": "唐",
        "collection_info": null
    },
    {
        "title": "宫人冢",
        "author": "杜牧",
        "content": "尽是离宫院中女，苑墙城外冢纍纍。\n少年入内教歌舞，不识君王到老时。",
        "dynasty": "唐",
        "collection_info": null
    },
    {
        "title": "寄浙西李判官",
        "author": "杜牧",
        "content": "燕台上客意[何如]，四五年来渐渐疎。\n直道莫抛男子业，遭时还与故人书。\n青云满眼应骄我，白髮浑头少恨渠。\n唯念贤哉崔大让，可怜无事不歌鱼。",
        "dynasty": "唐",
        "collection_info": null
    },
    {
        "title": "寄杜子二首 一",
        "author": "杜牧",
        "content": "不识长杨事北胡，且教红袖醉来扶。\n狂风烈燄虽千尺，豁得平生俊气无。",
        "dynasty": "唐",
        "collection_info": null
    },
    {
        "title": "寄杜子二首 二",
        "author": "杜牧",
        "content": "武牢关吏应相笑，箇裏年年往復来。\n若问使君何处去，为言相忆首长迴。",
        "dynasty": "唐",
        "collection_info": null
    },
    {
        "title": "卢秀才将出王屋高步名场江南相逢赠别",
        "author": "杜牧",
        "content": "王屋山人有古文，欲攀青桂弄氛氲。\n将携健笔干明主，莫向仙坛问白云。\n驰逐宁教争处让，是非偏忌众人分。\n交游话我凭君道，除却鲈鱼更不闻。",
        "dynasty": "唐",
        "collection_info": null
    },
    {
        "title": "送刘三復郎中赴阙",
        "author": "杜牧",
        "content": "横溪辞寂寞，金马去追游。\n好是鸳鸯侣，正逢霄汉秋。\n玉珂声琐琐，锦帐梦悠悠。\n微笑知今是，因风谢钓舟。",
        "dynasty": "唐",
        "collection_info": null
    },
    {
        "title": "羊栏浦夜陪宴会",
        "author": "杜牧",
        "content": "戈槛营中夜未央，雨沾云惹侍襄王。\n毬来香袖依稀暖，酒凸斛心泛滟光。\n红弦高紧声声急，珠唱铺圆褭褭长。",
        "dynasty": "唐",
        "collection_info": null
    },
    {
        "title": "送杜顗赴润州幕",
        "author": "杜牧",
        "content": "少年才俊赴知音，丞相门栏不觉深。\n直道事人男子业，异乡加饭弟兄心。\n还须整理韦弦佩，莫独矜夸玳瑁簪。\n若去上元怀古去，谢安坟下与沈吟。",
        "dynasty": "唐",
        "collection_info": null
    },
    {
        "title": "有感",
        "author": "杜牧",
        "content": "宛溪垂柳最长枝，曾被春风尽日吹。\n不堪攀折犹堪看，陌上少年来自迟。",
        "dynasty": "唐",
        "collection_info": null
    },
    {
        "title": "书怀寄卢州",
        "author": "杜牧",
        "content": "谢山南畔州，风物最宜秋。\n太守悬金印，佳人敞画楼。\n凝缸暗醉夕，残月上汀州。\n可惜当年鬓，朱门不得游。",
        "dynasty": "唐",
        "collection_info": null
    },
    {
        "title": "贺崔大夫崔正字",
        "author": "杜牧",
        "content": "内举无惭古所难，燕台遥想拂尘冠。\n登龙有路水不峻，一鴈背飞天正寒。\n别夜酒余红烛短，映山帆满碧霞残。\n谢公楼下潺湲响，离恨诗情添几般。",
        "dynasty": "唐",
        "collection_info": null
    },
    {
        "title": "江南送左师",
        "author": "杜牧",
        "content": "江南为客正悲秋，更送吾师古渡头。\n惆怅不同尘土别，水云踪迹去悠悠。",
        "dynasty": "唐",
        "collection_info": null
    },
    {
        "title": "寝夜",
        "author": "杜牧",
        "content": "蛩唱如波咽，更深似水寒。\n露华惊弊褐，灯影挂尘冠。\n故国初离梦，前溪更下滩。\n纷纷毫髪事，多少宦游难。",
        "dynasty": "唐",
        "collection_info": null
    },
    {
        "title": "十九兄郡楼有宴病不赴",
        "author": "杜牧",
        "content": "十二层楼敞画檐，连云歌尽草纤纤。\n空堂病怯阶前月，燕子嗔垂一竹帘。",
        "dynasty": "唐",
        "collection_info": null
    },
    {
        "title": "愁",
        "author": "杜牧",
        "content": "聚散竟无形，迴肠自结成。\n古今留不得，离别又潜生。\n降虏将军思，穷秋远客情。\n何人更憔悴，落第泣秦京。",
        "dynasty": "唐",
        "collection_info": null
    },
    {
        "title": "隋苑",
        "author": "杜牧",
        "content": "红霞一抹广陵春，定子当筵睡脸新。\n却笑吃亏隋炀帝，破家亡国为谁人。",
        "dynasty": "唐",
        "collection_info": null
    },
    {
        "title": "芭蕉",
        "author": "杜牧",
        "content": "芭蕉为雨移，故向窓前种。\n怜渠点滴声，留得归乡梦。\n梦远莫归乡，觉来一翻动。",
        "dynasty": "唐",
        "collection_info": null
    },
    {
        "title": "汴人舟行荅张祜",
        "author": "杜牧",
        "content": "千万长河共使船，听君诗句倍怆然。\n春风野岸名花发，一道帆樯画柳烟。",
        "dynasty": "唐",
        "collection_info": null
    },
    {
        "title": "牧陪昭应卢郎中在江西宣州佐今吏部沈公幕罢府周岁公宰昭应牧在淮南縻职叙旧成二十二韵用以投寄",
        "author": "杜牧",
        "content": "燕鴈下扬州，凉风柳陌愁。\n可怜千里梦，还是一年秋。\n宛水环朱槛，章江敞碧流。\n谬陪吾益友，祗事我贤侯。\n印组萦光马，锋铓看解牛。\n井闾安乐易，冠盖惬依投。\n政简稀开阁，功成每运筹。\n送春经野坞，迟日上高楼。\n玉裂歌声断，霞飘舞带收。\n泥情斜拂印，别脸小低头。\n日晚花枝烂，釭凝粉彩稠。\n未曾孤酩酊，剩肯隻淹留。\n重德俄征宠，诸生苦宦游。\n分途之绝国，洒泪拜行辀。\n聚散真漂梗，光阴急转邮。\n铭心徒历历，屈指尽悠悠。\n君作烹鲜用，谁膺仄席求。\n卷怀能愤悱，卒岁且优游。\n去矣时难遇，沽哉价莫酬。\n满枝为鼓吹，衷甲避戈矛。\n隋帝宫荒草，秦王土一丘。\n相逢好大笑，除此总云浮。",
        "dynasty": "唐",
        "collection_info": null
    },
    {
        "title": "寓言",
        "author": "杜牧",
        "content": "暖风迟日柳初含，顾影看身又自惭。\n何事明朝独惆怅，杏花时节在江南。",
        "dynasty": "唐",
        "collection_info": null
    },
    {
        "title": "猿",
        "author": "杜牧",
        "content": "月白烟青水暗流，孤猿衔恨叫中秋。\n三声欲断疑肠断，饶是少年今白头。",
        "dynasty": "唐",
        "collection_info": null
    },
    {
        "title": "怀归",
        "author": "杜牧",
        "content": "尘埃终日满牕前，水态云容思浩然。\n争得便归湘浦去，却持竿上钓鱼船。",
        "dynasty": "唐",
        "collection_info": null
    },
    {
        "title": "边上晚秋",
        "author": "杜牧",
        "content": "黑山南面更无州，马放平沙夜不收。\n风送孤城临晚角，一声声入客心愁。",
        "dynasty": "唐",
        "collection_info": null
    },
    {
        "title": "伤友人悼吹箫妓",
        "author": "杜牧",
        "content": "玉箫声断没流年，满目春愁陇树烟。\n艳质已随云雨散，凤楼空锁月明天。",
        "dynasty": "唐",
        "collection_info": null
    },
    {
        "title": "访许颜",
        "author": "杜牧",
        "content": "门近寒溪牕近山，枕山流水日潺潺。\n长嫌世上浮云客，老向尘中不解颜。",
        "dynasty": "唐",
        "collection_info": null
    },
    {
        "title": "春日古道傍作",
        "author": "杜牧",
        "content": "万古荣华旦暮齐，楼台春尽草萋萋。\n君看陌上何人墓，旋化红尘送马蹏。",
        "dynasty": "唐",
        "collection_info": null
    },
    {
        "title": "青冢",
        "author": "杜牧",
        "content": "青冢前头陇水流，燕支山上暮云秋。\n蛾眉一坠穷泉路，夜夜孤魂月下愁。",
        "dynasty": "唐",
        "collection_info": null
    },
    {
        "title": "大梦上人自庐峰回",
        "author": "杜牧",
        "content": "行脚寻常到寺稀，一枝藜杖一禅衣。\n开门满院空秋色，新向庐峰过夏归。",
        "dynasty": "唐",
        "collection_info": null
    },
    {
        "title": "洛中二首 一",
        "author": "杜牧",
        "content": "柳动晴风拂路尘，年年宫阙锁浓春。\n一从翠辇无巡幸，老却蛾眉几许人。",
        "dynasty": "唐",
        "collection_info": null
    },
    {
        "title": "洛中二首 二",
        "author": "杜牧",
        "content": "风吹柳带摇晴绿，蝶遶花枝恋暖香。\n多把芳菲泛春酒，直教愁色对愁肠。",
        "dynasty": "唐",
        "collection_info": null
    },
    {
        "title": "边上闻笳三首 一",
        "author": "杜牧",
        "content": "何处吹笳薄暮天，塞垣高鸟没狼烟。\n游人一听头堪白，苏武争禁十九年。",
        "dynasty": "唐",
        "collection_info": null
    },
    {
        "title": "边上闻笳三首 二",
        "author": "杜牧",
        "content": "海路无尘边草新，荣枯不见绿杨春。\n白沙日暮愁云起，独感离乡万里人。",
        "dynasty": "唐",
        "collection_info": null
    },
    {
        "title": "边上闻笳三首 三",
        "author": "杜牧",
        "content": "胡雏吹笛上高台，寒雁惊飞去不回。\n尽日春风吹不散，只应分付客愁来。",
        "dynasty": "唐",
        "collection_info": null
    },
    {
        "title": "春日寄许浑先辈",
        "author": "杜牧",
        "content": "蓟北雁初去，湘南春又归。\n水流沧海急，人到白头稀。\n塞路尽何处，我愁当落晖。\n终须接鸳鹭，霄汉共高飞。",
        "dynasty": "唐",
        "collection_info": null
    },
    {
        "title": "经阖闾城",
        "author": "杜牧",
        "content": "遗踪委衰草，行客思悠悠。\n昔日人何处，终年水自流。\n孤烟邨戌远，乱雨海门秋。\n吟罢独归去，烟云尽惨愁。",
        "dynasty": "唐",
        "collection_info": null
    },
    {
        "title": "幷州道中",
        "author": "杜牧",
        "content": "行役我方倦，苦吟谁復闻。\n戌楼春带雪，边角暮吹云。\n极目无人迹，回头送鴈羣。\n如何遣公子，高卧醉醺醺。",
        "dynasty": "唐",
        "collection_info": null
    },
    {
        "title": "别怀",
        "author": "杜牧",
        "content": "相别徒成泣，经过总是空。\n劳生惯离别，夜梦苦西东。\n去路三湘浪，归程一片风。\n他年寄消息，书在鲤鱼中。",
        "dynasty": "唐",
        "collection_info": null
    },
    {
        "title": "渔父",
        "author": "杜牧",
        "content": "白髮沧浪上，全忘是与非。\n秋潭垂钓去，夜月叩船归。\n烟影侵芦岸，潮痕在竹扉。\n终年狎鸥鸟，来去且无机。",
        "dynasty": "唐",
        "collection_info": null
    },
    {
        "title": "秋梦",
        "author": "杜牧",
        "content": "寒空动高吹，月色满清砧。\n残梦夜魂断，美人边思深。\n孤鸿秋出塞，一叶暗辞林。\n又寄征衣去，迢迢天外心。",
        "dynasty": "唐",
        "collection_info": null
    },
    {
        "title": "早秋客舍",
        "author": "杜牧",
        "content": "风吹一片叶，万物已惊秋。\n独夜他乡泪，年年为客愁。\n别离何处尽，摇落几时休。\n不及磻溪叟，身闲长自由。",
        "dynasty": "唐",
        "collection_info": null
    },
    {
        "title": "逢故人",
        "author": "杜牧",
        "content": "故交相见稀，相见倍依依。\n尘路事不尽，云岩闲好归。\n投人销壮志，徇俗变真机。\n又落他乡泪，风前一满衣。",
        "dynasty": "唐",
        "collection_info": null
    },
    {
        "title": "秋晚江上遣怀",
        "author": "杜牧",
        "content": "孤舟天际外，去路望中赊。\n贫病远行客，梦魂多在家。\n蝉吟秋色树，鸦噪夕阳沙。\n不拟彻双鬓，他方掷岁华。",
        "dynasty": "唐",
        "collection_info": null
    },
    {
        "title": "长安夜月",
        "author": "杜牧",
        "content": "寒光垂静夜，皓彩满重城。\n万国尽分照，谁家无此明。\n古槐疎影薄，仙桂动秋声。\n独有长门裏，蛾眉对晓晴。",
        "dynasty": "唐",
        "collection_info": null
    },
    {
        "title": "云",
        "author": "杜牧",
        "content": "东西那有碍，出处岂虚心。\n晓入洞庭阔，暮归巫峡深。\n渡江随鸟影，拥树隔猿吟。\n莫隐高唐去，枯苗待作霖。",
        "dynasty": "唐",
        "collection_info": null
    },
    {
        "title": "春怀",
        "author": "杜牧",
        "content": "年光何太急，倏忽又青春。\n明月谁为主，江山暗换人。\n莺花潜运老，荣乐渐成尘。\n遥忆朱门柳，别离应更频。",
        "dynasty": "唐",
        "collection_info": null
    },
    {
        "title": "逢故人",
        "author": "杜牧",
        "content": "年年不相见，相见却成悲。\n教我泪如霰，嗟君髪似丝。\n正伤携手处，况值落花时。\n莫惜今宵醉，人间忽忽期。",
        "dynasty": "唐",
        "collection_info": null
    },
    {
        "title": "闲题",
        "author": "杜牧",
        "content": "男儿所在即为家，百镒黄金一朵花。\n借问春风何处好，绿杨深巷马头斜。",
        "dynasty": "唐",
        "collection_info": null
    },
    {
        "title": "金谷园",
        "author": "杜牧",
        "content": "繁华事散逐香尘，流水无情草自春。\n日暮东风怨啼鸟，落花犹似堕楼人。",
        "dynasty": "唐",
        "collection_info": null
    },
    {
        "title": "重登科",
        "author": "杜牧",
        "content": "星汉离宫月出轮，满街含笑绮罗春。\n花前每被青蛾问，何事重来只一人。",
        "dynasty": "唐",
        "collection_info": null
    },
    {
        "title": "游边",
        "author": "杜牧",
        "content": "黄沙连海路无尘，边草长枯不见春。\n日暮拂云堆下过，马前逢着射鵰人。",
        "dynasty": "唐",
        "collection_info": null
    },
    {
        "title": "将赴池州道中作",
        "author": "杜牧",
        "content": "青阳云水去年寻，黄绢歌诗出翰林。\n投辖暂停留酒客，绛帷斜繫满松阴。\n妖人笑我不相问，道者应知归路心。\n南去南来尽乡国，月明秋水只沈沈。",
        "dynasty": "唐",
        "collection_info": null
    },
    {
        "title": "隋宫春",
        "author": "杜牧",
        "content": "龙舟东下事成空，蔓草萋萋满故宫。\n亡国亡家为颜色，露桃犹自恨春风。",
        "dynasty": "唐",
        "collection_info": null
    },
    {
        "title": "蛮中醉",
        "author": "杜牧",
        "content": "瘴塞蛮江入洞流，人家多在竹棚头。\n青山海上无城郭，唯见松牌出象州。",
        "dynasty": "唐",
        "collection_info": null
    },
    {
        "title": "寓题",
        "author": "杜牧",
        "content": "把酒直须判酩酊，逢花莫惜暂淹留。\n假如三万六千日，半是悲哀半是愁。",
        "dynasty": "唐",
        "collection_info": null
    },
    {
        "title": "送赵十二赴举",
        "author": "杜牧",
        "content": "省事却因多事力，无心翻似有心来。\n秋风郡阁残花在，别后何人更一杯。",
        "dynasty": "唐",
        "collection_info": null
    },
    {
        "title": "偶呈郑先辈",
        "author": "杜牧",
        "content": "不语亭亭俨薄粧，画裙双凤郁金香。\n西京才子旁看取，何似乔家郍窈娘。",
        "dynasty": "唐",
        "collection_info": null
    },
    {
        "title": "子规",
        "author": "杜牧",
        "content": "蜀地曾闻子规鸟，宣城又见杜鹃花。\n一呌一回肠一断，三春三月忆三巴。",
        "dynasty": "唐",
        "collection_info": null
    },
    {
        "title": "江楼",
        "author": "杜牧",
        "content": "独酌芳春酒，登楼已半醺。\n谁惊一行雁，衝断过江云。",
        "dynasty": "唐",
        "collection_info": null
    },
    {
        "title": "旅宿",
        "author": "杜牧",
        "content": "旅馆无良伴，凝情自悄然。\n寒灯思旧事，断鴈警愁眠。\n远梦归侵晓，家书到隔年。\n湘江好烟月，门繫钓鱼船。",
        "dynasty": "唐",
        "collection_info": null
    },
    {
        "title": "杜鹃",
        "author": "杜牧",
        "content": "杜宇竟何冤，年年呌蜀门。\n至今衔积恨，终古弔残魂。\n芳草迷肠结，红花染血痕。\n山川尽春色，呜咽復谁论。",
        "dynasty": "唐",
        "collection_info": null
    },
    {
        "title": "闻蝉",
        "author": "杜牧",
        "content": "火云初似灭，晓角欲微清。\n故国行千里，新蝉忽数声。\n时行仍髣髴，度日更分明。\n不敢频倾耳，唯忧白髮生。",
        "dynasty": "唐",
        "collection_info": null
    },
    {
        "title": "送友人",
        "author": "杜牧",
        "content": "十载名兼利，人皆与命争。\n青春留不住，白髮自然生。\n夜雨滴乡思，秋风从别情。\n都门五十里，驰马逐鸡声。",
        "dynasty": "唐",
        "collection_info": null
    },
    {
        "title": "旅情",
        "author": "杜牧",
        "content": "窗虚枕簟凉，寝倦忆潇湘。\n山色几时老，人心终日忙。\n松风半夜雨，帘月满堂霜。\n匹马好归去，江头橘正香。",
        "dynasty": "唐",
        "collection_info": null
    },
    {
        "title": "晓望",
        "author": "杜牧",
        "content": "独起望山色，水鸡鸣蓼洲。\n房星随月晓，楚木向云秋。\n曲渚疑江尽，平沙似浪浮。\n秦原在何处，泽国碧悠悠。",
        "dynasty": "唐",
        "collection_info": null
    },
    {
        "title": "贻友人",
        "author": "杜牧",
        "content": "自是东西客，逢人又送人。\n不应相见老，秖是别离频。\n度日还知暮，平生未识春。\n傥无迁谷分，归去养天真。",
        "dynasty": "唐",
        "collection_info": null
    },
    {
        "title": "书事",
        "author": "杜牧",
        "content": "自笑走红尘，流年旧復新。\n东风半夜雨，南国万家春。\n失计抛鱼艇，何门化涸鳞。\n是谁添岁月，老却暗投人。",
        "dynasty": "唐",
        "collection_info": null
    },
    {
        "title": "别鹤",
        "author": "杜牧",
        "content": "分飞共所从，六翮势催风。\n声断碧云外，影孤明月中。\n青田归路远，丹桂旧巢空。\n矫翼知何处，天涯不可穷。",
        "dynasty": "唐",
        "collection_info": null
    },
    {
        "title": "晚泊",
        "author": "杜牧",
        "content": "帆湿去悠悠，停桡宿渡头。\n乱烟迷野岸，独鸟出中流。\n[篷]雨延乡梦，江风阻暮秋。\n傥无身外事，甘老向扁舟。",
        "dynasty": "唐",
        "collection_info": null
    },
    {
        "title": "山寺",
        "author": "杜牧",
        "content": "峭壁引行径，截溪开石门。\n泉飞溅虚槛，云起涨河轩。\n隔水看来路，疎篱见定猿。\n未闲难久住，归去復何言。",
        "dynasty": "唐",
        "collection_info": null
    },
    {
        "title": "早行",
        "author": "杜牧",
        "content": "垂鞭信马行，数里未鸡鸣。\n林下带残梦，叶飞时忽惊。\n霜凝孤鹤逈，月晓远山横。\n僮仆休辞险，时平路復平。",
        "dynasty": "唐",
        "collection_info": null
    },
    {
        "title": "秋日偶题",
        "author": "杜牧",
        "content": "荷花兼柳叶，彼此不胜秋。\n玉露滴初泣，金风吹更愁。\n绿眉甘弃坠，红脸恨飘流。\n叹息是游子，少年还白头。",
        "dynasty": "唐",
        "collection_info": null
    },
    {
        "title": "忆归",
        "author": "杜牧",
        "content": "新城非故里，终日想柴扃。\n兴罢花还落，愁来酒欲醒。\n何人初髪白，几处乱山青。\n远忆湘江上，渔歌对月听。",
        "dynasty": "唐",
        "collection_info": null
    },
    {
        "title": "偶见",
        "author": "杜牧",
        "content": "朔风高紧掠河楼，白鼻騧郎白罽裘。\n有箇当垆明似月，马鞭斜揖笑回头。",
        "dynasty": "唐",
        "collection_info": null
    },
    {
        "title": "醉倒",
        "author": "杜牧",
        "content": "日晴空乐下仙云，俱在凉亭送使君。\n莫辞一盏即相请，还是三年更不闻。",
        "dynasty": "唐",
        "collection_info": null
    },
    {
        "title": "酬许十三秀才兼依来韵",
        "author": "杜牧",
        "content": "多为裁诗步竹轩，有时凝思过朝昏。\n篇成敢道怀金璞，吟苦唯应似岭猿。\n迷兴每惭花月夕，寄愁长在别离魂。\n凭君把卷侵寒烛，丽句时传画戟门。",
        "dynasty": "唐",
        "collection_info": null
    },
    {
        "title": "后池泛舟送王十秀才",
        "author": "杜牧",
        "content": "城日晚悠悠，弦歌在碧流。\n夕风飘度曲，烟屿隐行舟。\n问拍拟新令，怜香占彩毬。\n当筵虽一醉，宁復缓离愁。",
        "dynasty": "唐",
        "collection_info": null
    },
    {
        "title": "书情",
        "author": "杜牧",
        "content": "谁家洛浦神，十四五来人。\n媚髪轻垂额，香衫软着身。\n摘莲红袖湿，窥渌翠蛾频。\n飞鹊徒来往，平阳公主亲。",
        "dynasty": "唐",
        "collection_info": null
    },
    {
        "title": "兵部尚书席上作",
        "author": "杜牧",
        "content": "华堂今日绮筵开，谁唤分司御史来。\n偶发狂言惊满坐，三重粉面一时回。",
        "dynasty": "唐",
        "collection_info": null
    },
    {
        "title": "骕骦坂",
        "author": "杜牧",
        "content": "荆州一万里，不如蒯易度。\n仰首望飞鸣，伊人何异趣。",
        "dynasty": "唐",
        "collection_info": null
    },
    {
        "title": "冬日五湖馆水亭怀别",
        "author": "杜牧",
        "content": "芦荻花多触处飞，独凭虚槛雨微微。\n寒林叶落鸟巢出，古渡风高渔艇稀。\n云抱四山终日在，草荒三径几时归。\n江城向晚西流急，无限乡心闻捣衣。",
        "dynasty": "唐",
        "collection_info": null
    },
    {
        "title": "不寝",
        "author": "杜牧",
        "content": "到晓不成梦，思量堪白头。\n多无百年命，长有万般愁。\n世路应难尽，营生卒未休。\n莫言名与利，名利是身讐。",
        "dynasty": "唐",
        "collection_info": null
    },
    {
        "title": "泊松江",
        "author": "杜牧",
        "content": "清露白云明月天，与君齐棹木兰船。\n南湖风雨一相失，夜泊横塘心渺然。",
        "dynasty": "唐",
        "collection_info": null
    },
    {
        "title": "题水西寺",
        "author": "杜牧",
        "content": "三日去还住，一生焉再游。\n含情碧溪水，重上粲公楼。",
        "dynasty": "唐",
        "collection_info": null
    },
    {
        "title": "赠别宣州崔羣相公",
        "author": "杜牧",
        "content": "衰散相逢洛水边，却思同在紫薇天。\n尽将舟楫板桥去，早晚归来更济川。",
        "dynasty": "唐",
        "collection_info": null
    },
    {
        "title": "闻开江相国宋下世二首 一",
        "author": "杜牧",
        "content": "权门阴进夺移才，驿骑如星堕峡来。\n晁氏有恩忠作祸，贾生无罪直为灾。\n贞魂误向崇山没，冤气疑从湘水回。\n毕竟成功何处是，五湖云月一帆开。",
        "dynasty": "唐",
        "collection_info": null
    },
    {
        "title": "闻开江相国宋下世二首 二",
        "author": "杜牧",
        "content": "月落清湘棹不喧，玉杯瑶瑟奠苹蘩。\n谁令力制乘轩鹤，自取机沈在槛猿。\n位极干坤三事贵，谤兴华夏一夫冤。\n宵衣旰食明天子，日伏青蒲不为言。",
        "dynasty": "唐",
        "collection_info": null
    },
    {
        "title": "出关",
        "author": "杜牧",
        "content": "朝缨初解佐江濆，麋鹿心知自有羣。\n汉囿猎稀慵献赋，楚山耕早任移文。\n卧归渔浦月连海，行望凤城花隔云。\n关吏不须迎马笑，去时无意学终军。",
        "dynasty": "唐",
        "collection_info": null
    },
    {
        "title": "暝投云智寺渡溪不得却取沿江路往",
        "author": "杜牧",
        "content": "双嵓泻一川，回马断桥前。\n古庙阴风地，寒钟暮雨天。\n沙虚留虎迹，水滑带龙涎。\n却下临江路，潮深无渡船。",
        "dynasty": "唐",
        "collection_info": null
    },
    {
        "title": "宣城赠萧兵曹",
        "author": "杜牧",
        "content": "桂檝谪湘渚，三年波上春。\n舟寒句溪雪，衣故洛城尘。\n客道耻摇尾，皇恩宽犯鳞。\n花时去国远，月夕上楼频。\n赊酒不辞病，佣书非为贫。\n行吟值渔父，坐隐对樵人。\n紫陌罢双辙，碧潭穷一纶。\n高秋更南去，烟水是通津。",
        "dynasty": "唐",
        "collection_info": null
    },
    {
        "title": "过鲍溶宅有感",
        "author": "杜牧",
        "content": "寥落故人宅，重来身已亡。\n古苔残墨沼，深竹旧书堂。\n秋色池馆静，雨声云木凉。\n无因展交道，日暮倍心伤。",
        "dynasty": "唐",
        "collection_info": null
    },
    {
        "title": "寄兄弟",
        "author": "杜牧",
        "content": "江城红叶尽，旅思倍凄凉。\n孤梦家山远，独眠秋夜长。\n道存空倚命，身贱未归乡。\n南望仍垂泪，天边鴈一行。",
        "dynasty": "唐",
        "collection_info": null
    },
    {
        "title": "秋日",
        "author": "杜牧",
        "content": "有计自安业，秋风罢远吟。\n买山惟种竹，对客更弹琴。\n烟起药厨晚，杵声松院深。\n闲眠得真性，惆怅旧时心。",
        "dynasty": "唐",
        "collection_info": null
    },
    {
        "title": "卜居招书侣",
        "author": "杜牧",
        "content": "忆昨未知道，临川每羡鱼。\n世途行处见，人事病来疎。\n微雨秋栽竹，孤灯夜读书。\n怜君亦同志，晚岁傍山居。",
        "dynasty": "唐",
        "collection_info": null
    },
    {
        "title": "西山草堂",
        "author": "杜牧",
        "content": "何处人事少，西峰旧草堂。\n晒书秋日晚，洗药石泉香。\n后岭有微雨，北牕生晓凉。\n徒劳问归路，峰迭遶家乡。",
        "dynasty": "唐",
        "collection_info": null
    },
    {
        "title": "贻隐者",
        "author": "杜牧",
        "content": "回报隐居山，莫忧山兴阑。\n求人颜色尽，知道性情宽。\n信谱弹琴误，缘崖斸药难。\n东皋亦自给，殊愧远相安。",
        "dynasty": "唐",
        "collection_info": null
    },
    {
        "title": "石池",
        "author": "杜牧",
        "content": "通竹引泉脉，泓澄深石盆。\n惊鱼翻藻叶，浴鸟上松根。\n残月留山影，高风耗水痕。\n谁家洗秋药，来往自开门。",
        "dynasty": "唐",
        "collection_info": null
    },
    {
        "title": "送苏协律从事振武",
        "author": "杜牧",
        "content": "琴尊诗思劳，更欲学龙韬。\n王粲暂投笔，吕虔初佩刀。\n夜吟关月苦，秋望塞云高。\n去去从军乐，鵰飞岱马豪。",
        "dynasty": "唐",
        "collection_info": null
    },
    {
        "title": "怀政禅师院",
        "author": "杜牧",
        "content": "山斋路几层，败衲学真乘。\n寒暑移双树，光阴尽一灯。\n风飘高竹雪，泉涨小池冰。\n莫讶频来此，修身欲到僧。",
        "dynasty": "唐",
        "collection_info": null
    },
    {
        "title": "送荔浦蒋明府赴任",
        "author": "杜牧",
        "content": "路长春欲尽，歌怨酒多酣。\n白社莲塘北，青袍桂水南。\n驿行盘鸟道，船宿避龙潭。\n真得诗人趣，烟霞处处谙。",
        "dynasty": "唐",
        "collection_info": null
    },
    {
        "title": "秋夕有怀",
        "author": "杜牧",
        "content": "念远坐西阁，华池涵月凉。\n书回秋欲尽，酒醒夜初长。\n露白莲衣浅，风清蕙带香。\n前年此佳景，兰棹醉横塘。",
        "dynasty": "唐",
        "collection_info": null
    },
    {
        "title": "秋霁寄远",
        "author": "杜牧",
        "content": "初霁独登赏，西楼多远风。\n横烟秋水上，疎雨夕阳中。\n高树下山鸟，平芜飞草虫。\n唯应待明月，千里与君同。",
        "dynasty": "唐",
        "collection_info": null
    },
    {
        "title": "经古行宫",
        "author": "杜牧",
        "content": "台阁参差倚太阳，年年花发满山香。\n重门勘锁青春晚，深殿垂帘白日长。\n草色芊绵侵御路，泉声呜咽绕宫墻。\n先皇一去无回驾，红粉云环空断肠。",
        "dynasty": "唐",
        "collection_info": null
    },
    {
        "title": "宣州开元寺赠惟真上人",
        "author": "杜牧",
        "content": "曾与径山为小师，千年僧行众人知。\n夜深月色当禅处，斋后钟声到讲时。\n经雨绿苔侵古画，过秋红叶落新诗。\n劝君莫厌江城客，虽在风尘别有期。",
        "dynasty": "唐",
        "collection_info": null
    },
    {
        "title": "秋晚怀茅山石涵村舍",
        "author": "杜牧",
        "content": "十亩山田近石涵，村居风俗旧曾谙。\n帘前白艾惊春燕，篱上青桑待晚蚕。\n云暖采茶来岭北，月明沽酒过溪南。\n陵阳秋尽多归思，红树萧萧覆碧潭。",
        "dynasty": "唐",
        "collection_info": null
    },
    {
        "title": "留题李侍御书斋",
        "author": "杜牧",
        "content": "曾话平生志，书斋几见留。\n道孤心易感，恩重力难酬。\n独立千峰晚，频来一叶秋。\n鸡鸣应有处，不学泪空流。",
        "dynasty": "唐",
        "collection_info": null
    },
    {
        "title": "行次白沙馆先寄上河南王侍郎",
        "author": "杜牧",
        "content": "夜程何处宿，山迭树层层。\n孤馆闲秋雨，空堂停曙灯。\n歌惭渔浦客，诗学雁门僧。\n此意无人识，明朝见李膺。",
        "dynasty": "唐",
        "collection_info": null
    },
    {
        "title": "贵游",
        "author": "杜牧",
        "content": "朝回佩马草萋萋，年少恩深卫霍齐。\n斧钺旧威龙塞北，池台新赐凤城西。\n门通碧树开金锁，楼对青山倚玉梯。\n南陌行人尽回首，笙歌一曲暮云低。",
        "dynasty": "唐",
        "collection_info": null
    },
    {
        "title": "越中",
        "author": "杜牧",
        "content": "石城花暖鹧鸪飞，征客春帆秋不归。\n犹自保郎心似石，绫梭夜夜织寒衣。",
        "dynasty": "唐",
        "collection_info": null
    },
    {
        "title": "闻范秀才自蜀游江湖",
        "author": "杜牧",
        "content": "蜀道下湘渚，客帆应不迷。\n江分三峡响，山并九华齐。\n秋泊鴈初宿，夜吟猿乍啼。\n归时慎行李，莫到石城西。",
        "dynasty": "唐",
        "collection_info": null
    },
    {
        "title": "绿萝",
        "author": "杜牧",
        "content": "绿萝萦数匝，本在草堂间。\n秋色寄高树，昼阴笼近山。\n移花疎处过，斸药困时攀。\n日暮微风起，难寻旧径还。",
        "dynasty": "唐",
        "collection_info": null
    },
    {
        "title": "宿东横山濑",
        "author": "杜牧",
        "content": "孤舟路渐赊，时见碧桃花。\n溪雨滩声急，岩风树势斜。\n猕猴悬弱柳，鸂鶒睡横楂。\n谩向仙林宿，无人识阮家。",
        "dynasty": "唐",
        "collection_info": null
    },
    {
        "title": "贻迁客",
        "author": "杜牧",
        "content": "无机还得罪，直道不伤情。\n微雨昏山色，疎笼闭鹤声。\n闲居多野客，高枕见江城。\n门外长溪水，怜君又濯缨。",
        "dynasty": "唐",
        "collection_info": null
    },
    {
        "title": "陵阳送客",
        "author": "杜牧",
        "content": "南楼送郢客，西郭望荆门。\n凫鹄下寒渚，牛羊归远村。\n兰舟倚行棹，桂酒掩余罇。\n重此一留宿，前汀烟月昏。",
        "dynasty": "唐",
        "collection_info": null
    },
    {
        "title": "寄桐江隐者",
        "author": "杜牧",
        "content": "潮去潮来洲渚春，山花如绣草如茵。\n严陵台下桐江水，解钓鲈鱼能几人。",
        "dynasty": "唐",
        "collection_info": null
    },
    {
        "title": "长兴里夏日寄南隣避暑",
        "author": "杜牧",
        "content": "侯家大道傍，蝉噪树苍苍。\n开锁洞门远，捲帘官舍凉。\n栏围红药盛，架引绿萝长。\n永日一欹枕，故山云水乡。",
        "dynasty": "唐",
        "collection_info": null
    },
    {
        "title": "送太昱禅师",
        "author": "杜牧",
        "content": "禅床深竹裏，心与径山期。\n结社多高客，登坛尽小师。\n早秋归寺远，新雨上滩迟。\n别后江云碧，南斋一首诗。",
        "dynasty": "唐",
        "collection_info": null
    },
    {
        "title": "梁秀才以早春旅次大梁将归郊扉言怀兼别示亦蒙见赠凡二十韵走笔依韵",
        "author": "杜牧",
        "content": "玉塞功犹阻，金门事已陈。\n世途皆扰扰，乡党尽循循。\n客道难投足，家声易发身。\n松篁标节晚，兰蕙吐词春。\n处困羞摇尾，怀忠壮犯鳞。\n宅临三楚水，衣带二京尘。\n敛迹愁山鬼，遗形慕谷神。\n采芝先避贵，栽橘早防贫。\n弦泛桐材响，杯澄糯醁醇。\n但寻陶令集，休献楚王珍。\n林密闻风远，池平见月匀。\n藤龛红婀娜，苔磴绿嶙峋。\n雪树交梁苑，冰河涨孟津。\n面邀文作友，心许德为隣。\n旅馆将分被，婴儿共洒巾。\n渭阳连汉曲，京口接漳滨。\n通塞时应定，荣枯理会均。\n儒流当自勉，妻族更谁亲。\n照瞩三光政，生成四气仁。\n磻溪有心者，垂白肯湮沦。",
        "dynasty": "唐",
        "collection_info": null
    },
    {
        "title": "川守大夫刘公早岁寓居敦行里肆有题壁十韵今之置第乃获旧居洛下大僚因有唱和叹咏不足輙献此诗",
        "author": "杜牧",
        "content": "旅馆当年葺，公才此日论。\n林繁轻竹祖，树暗惜桐孙。\n炼药藏金鼎，疏泉陷石盆。\n散科松有节，深薙草无根。\n龙卧池犹在，鸎迁谷尚存。\n昔为扬子宅，今是李膺门。\n积学萤尝聚，微词凤早吞。\n百年明素志，三顾起新恩。\n雪耀冰霜冷，尘飞水墨昏。\n莫教垂露迹，岁晚杂苔痕。",
        "dynasty": "唐",
        "collection_info": null
    },
    {
        "title": "中秋日拜起居表晨渡天津桥即事十六韵献居守相国崔公兼呈工部刘公",
        "author": "杜牧",
        "content": "碧树康庄内，清川巩洛间。\n坛分中岳顶，城缭大河湾。\n广殿含凉静，深宫积翠闲。\n楼齐云漠漠，桥束水潺潺。\n过雨柽枝润，迎霜柿叶殷。\n紫鳞衝晚浪，白鸟背秋山。\n月拜西归表，晨趋北向班。\n鸳鸿随半仗，貔虎护重关。\n玉帐才容足，金罇暂解颜。\n迹留伤堕屦，恩在乐衔环。\n南省兰先握，东堂桂早攀。\n龙门君夭矫，莺谷我绵蛮。\n分薄嵇心懒，哀多庾鬓班。\n人惭公干卧，频送子牟还。\n自覩宸居壮，谁忧国步艰。\n只应时与醉，因病纵疎顽。",
        "dynasty": "唐",
        "collection_info": null
    },
    {
        "title": "分司东都寓居履道叨承川尹刘侍郎大夫恩知上四十韵",
        "author": "杜牧",
        "content": "命世须人瑞，匡君在岳灵。\n气和熏北陆，襟旷纳东溟。\n赋妙排鹦鹉，诗能继鹡鸰。\n蒲亲香案色，兰动粉闱馨。\n周孔传文教，萧曹授武经。\n家童谙禁掖，廐马识金铃。\n性与姦邪背，心因启沃冥。\n进贤光日月，诛恶助雷霆。\n阊阖开时召，箫韶奏处听。\n水精悬御幄，云母展宫屏。\n捧诏巡汧陇，飞书护井陉。\n先声威虎兕，余力活蟭螟。\n荣重秦军箭，功高汉将铭。\n戈鋋迴紫塞，干戚散彤庭。\n顺美皇恩洽，扶颠国步宁。\n禹谟推掌诰，汤网属司刑。\n穉榻蓬莱掩，膺舟巩洛停。\n马羣先去害，民籍更添丁。\n猾吏门长塞，豪家户不扃。\n四知台上镜，三惑井中瓶。\n雅韵凭开匣，雄铓待发硎。\n火中胶绿树，泉下斸青萍。\n五岳期双节，三台空一星。\n凤池方注意，麟阁会图行。\n寒暑逾流电，光阴甚建瓴。\n散曹分已白，崇直眼由青。\n赐第成官舍，佣居起客亭。\n松筠侵巷陌，禾黍接郊垧。\n宿雨回为沼，春沙淀作汀。\n鱼罾栖翡翠，蛛网挂蜻蜓。\n迟晓河初转，伤秋露已零。\n梦余钟杳杳，吟罢烛荧荧。\n字小书难写，桮迟酒易醒。\n久贫惊早鴈，多病放残萤。\n雪劲孤根竹，风雕数荚蓂。\n转喉空婀娜，垂手自娉婷。\n胫细摧新履，腰羸减旧鞓。\n海边慵逐臭，尘外怯吞腥。\n隐豹窥重巘，潜虬避浊泾。\n商歌如不顾，归棹越南{氵雨/品}。",
        "dynasty": "唐",
        "collection_info": null
    },
    {
        "title": "题白云楼",
        "author": "杜牧",
        "content": "西北楼开四望通，残霞成绮月悬弓。\n江村夜涨浮天水，泽国秋生动地风。\n高下绿苗千顷尽，新陈红粟万箱空。\n才微分薄忧何益，却欲回心学塞翁。",
        "dynasty": "唐",
        "collection_info": null
    },
    {
        "title": "赠别",
        "author": "杜牧",
        "content": "眼前迎送不曾休，相续轮蹄似水流。\n门外若无南北路，人间应免别离愁。\n苏秦六印归何日，潘岳双毛去值秋。\n莫怪分襟衔泪语，十年耕钓忆沧洲。",
        "dynasty": "唐",
        "collection_info": null
    },
    {
        "title": "秋夜与友人宿",
        "author": "杜牧",
        "content": "楚国同游过十霜，万重心事几堪伤。\n蒹葭露白莲塘浅，砧杵夜清河汉凉。\n云外山川归梦远，天涯歧路客愁长。\n寒城欲晓闻吹笛，犹卧东轩月满床。",
        "dynasty": "唐",
        "collection_info": null
    },
    {
        "title": "将赴京留赠僧院",
        "author": "杜牧",
        "content": "九衢尘土递追攀，马迹轩车日暮间。\n玄髪尽惊为客换，白头曾见几人闲。\n空悲浮世云无定，多感流年水不还。\n谢却从前受恩地，归来依止叩禅关。",
        "dynasty": "唐",
        "collection_info": null
    },
    {
        "title": "寄湘中友人",
        "author": "杜牧",
        "content": "莫恋醉乡迷酒桮，流年长怕少年催。\n西陵水阔鱼难到，南国路遥书未回。\n匹马计程愁日尽，一蝉何事引秋来。\n相如已定题桥志，江上无由梦钓台。",
        "dynasty": "唐",
        "collection_info": null
    },
    {
        "title": "江上逢友人",
        "author": "杜牧",
        "content": "故国归人酒一杯，暂亭兰棹共裴回。\n村连三峡暮云起，潮送九江寒雨来。\n已作相如投赋计，还凭殷浩寄书迴。\n到时若见东篱菊，为问经霜几度开。",
        "dynasty": "唐",
        "collection_info": null
    },
    {
        "title": "金谷怀古",
        "author": "杜牧",
        "content": "凄凉遗迹洛川东，浮世荣枯万古同。\n桃李香消金谷在，绮罗魂断玉楼空。\n往年人事伤心外，今日风光属梦中。\n徒想夜泉流客恨，夜泉流恨恨无穷。",
        "dynasty": "唐",
        "collection_info": null
    },
    {
        "title": "寄卢先辈",
        "author": "杜牧",
        "content": "一从分首劒江滨，南国相思寄梦频。\n书去又逢商岭雪，信回应过洞庭春。\n关河日日悲长路，霄汉年年望后尘。\n愿指丹梯曾到处，莫教犹作独迷人。",
        "dynasty": "唐",
        "collection_info": null
    },
    {
        "title": "南楼夜",
        "author": "杜牧",
        "content": "玉管金罇夜不休，如悲昼短惜年流。\n歌声褭褭澈清夜，月色娟娟当翠楼。\n枕上暗惊垂钓梦，灯前偏起别家愁。\n思量今日英雄事，身到簪裾已白头。",
        "dynasty": "唐",
        "collection_info": null
    },
    {
        "title": "行经庐山东林寺",
        "author": "杜牧",
        "content": "离魂断续楚江壖，叶坠初红十月天。\n紫陌事多难暂息，青山长在好闲眠。\n方趋上国期干禄，未得空堂学坐禅。\n他岁若教如范蠡，也应须入五湖烟。",
        "dynasty": "唐",
        "collection_info": null
    },
    {
        "title": "途中逢故人话西山读书早曾游览",
        "author": "杜牧",
        "content": "西岩曾到读书堂，穿竹行莎十里强。\n湖上梦余波滟滟，岭头愁断路茫茫。\n经过事寄烟霞远，名利尘随日月长。\n莫道少年头不白，君看潘岳几茎霜。",
        "dynasty": "唐",
        "collection_info": null
    },
    {
        "title": "将赴京题陵阳王氏水居",
        "author": "杜牧",
        "content": "帘卷平芜接远天，暂宽行役到罇前。\n是非境裏有闲日，荣辱尘中无了年。\n山簇暮云千野雨，江分秋水九条烟。\n马蹄不道贪西去，争向一声高树蝉。",
        "dynasty": "唐",
        "collection_info": null
    },
    {
        "title": "送别",
        "author": "杜牧",
        "content": "溪边杨柳色参差，攀折年年赠别离。\n一片风帆望已极，三湘烟水返何时？\n多缘去棹将愁远，犹倚危亭欲下迟。\n莫殢酒杯闲过日，碧云深处是佳期。",
        "dynasty": "唐",
        "collection_info": null
    },
    {
        "title": "寄远",
        "author": "杜牧",
        "content": "两叶愁眉愁不开，独含惆怅上层台。\n碧云空断鴈行处，红叶已雕人未来。\n塞外音书无信息，道傍车马起尘埃。\n功名待寄凌烟阁，力尽辽城不肯迴。",
        "dynasty": "唐",
        "collection_info": null
    },
    {
        "title": "新柳",
        "author": "杜牧",
        "content": "无力摇风晓色新，细腰争妬看来频。\n绿阴未覆长堤水，金穗先迎上苑春。\n几处伤心怀远路，一枝和雨送行尘。\n东门门外多离别，愁杀朝朝暮暮人。",
        "dynasty": "唐",
        "collection_info": null
    },
    {
        "title": "旅怀作",
        "author": "杜牧",
        "content": "促促因吟昼短诗，朝惊秾色暮空枝。\n无情春色不长久，有限年光多盛衰。\n往事只应随梦裏，劳生何处是闲时？\n眼前扰扰日一日，暗送白头人不知。",
        "dynasty": "唐",
        "collection_info": null
    },
    {
        "title": "鴈",
        "author": "杜牧",
        "content": "万里衔芦别故乡，云飞雨宿向潇湘。\n数声孤枕堪垂泪，几处高楼欲断肠。\n度日翩翩斜避影，临风一一直成行。\n年年辛苦来衡岳，羽翼摧残陇塞霜。",
        "dynasty": "唐",
        "collection_info": null
    },
    {
        "title": "惜春",
        "author": "杜牧",
        "content": "花开又花落，时节暗中迁。\n无计延春日，何能驻少年。\n小藂初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "title": "鸳鸯",
        "author": "杜牧",
        "content": "两两戏沙汀，长疑画不成。\n锦机争织样，歌曲爱呼名。\n好育顾栖息，堪怜泛浅清。\n凫鸥皆尔类，惟羡独含情。",
        "dynasty": "唐",
        "collection_info": null
    },
    {
        "title": "闻鴈",
        "author": "杜牧",
        "content": "带霜南去鴈，夜好宿汀沙。\n惊起向何处，高飞极海涯。\n入云声渐远，离岳路由赊。\n归梦当时断，参差欲到家。",
        "dynasty": "唐",
        "collection_info": null
    },
    {
        "title": "江楼晚望",
        "author": "杜牧",
        "content": "湖山翠欲结蒙笼，汗漫谁游夕照中。\n初语燕雏知社日，习飞鹰隼识秋风。\n波摇珠树千寻拔，山凿金陵万仞空。\n不欲登楼更怀古，斜阳江上正飞鸿。",
        "dynasty": "唐",
        "collection_info": null
    },
    {
        "title": "九日",
        "author": "杜牧",
        "content": "金英繁乱拂阑香，明府辞官酒满缸。\n还有玉楼轻薄女，笑他寒燕一双双。",
        "dynasty": "唐",
        "collection_info": null
    },
    {
        "title": "寄牛相公",
        "author": "杜牧",
        "content": "汉水横衝蜀浪分，危楼点的拂孤云。\n六年仁政讴歌去，柳遶春堤处处闻。",
        "dynasty": "唐",
        "collection_info": null
    },
    {
        "title": "为人题赠二首 一",
        "author": "杜牧",
        "content": "我乏青云称，君无买笑金。\n虚传南国貌，争奈五陵心。\n桂席尘瑶佩，琼鑪烬水沈。\n凝魂空荐梦，低耳悔听琴。\n月落珠帘卷，春寒锦幕深。\n谁家楼上笛，何处月明砧？\n兰径飞蝴蝶，筠笼语翠襟。\n和簪抛凤髻，将泪入鸳衾。\n的的新添恨，迢迢绝好音。\n文园终病渴，休咏白头吟。",
        "dynasty": "唐",
        "collection_info": null
    },
    {
        "title": "为人题赠二首 二",
        "author": "杜牧",
        "content": "绿树莺莺语，平江燕燕飞。\n枕前闻[鴈去]，楼上送春归。\n半月縆双脸，凝腰素一围。\n西墙苔漠漠，南浦梦依依。\n有恨簪花懒，无聊鬬草稀。\n雕笼长惨淡，兰畹谩芳菲。\n镜敛青蛾黛，灯挑皓腕肌。\n避人匀迸泪，拖袖倚残晖。\n有貌虽桃李，单栖足是非。\n云軿载驭去，寒夜看裁衣。",
        "dynasty": "唐",
        "collection_info": null
    },
    {
        "title": "怀紫阁山",
        "author": "杜牧",
        "content": "学他趋世少深机，紫阁青霄半掩扉。\n山路远怀王子晋，诗家长忆谢玄晖。\n百年不肯疎荣辱，双鬓终应老是非。\n人道青山归去好，青山曾有几人归。",
        "dynasty": "唐",
        "collection_info": null
    },
    {
        "title": "题孙逸人山居",
        "author": "杜牧",
        "content": "长悬青紫与芳枝，尘剎无应免别离。\n马上多于在家日，罇前堪忆少年时。\n关河客梦还乡远，雨雪山程出店迟。\n却羡高人终此老，轩车过尽不知谁。",
        "dynasty": "唐",
        "collection_info": null
    },
    {
        "title": "中途寄友人",
        "author": "杜牧",
        "content": "道傍高木尽依依，落叶惊风处处飞。\n未到乡关闻早鴈，独于客路授寒衣。\n烟霞旧想长相阻，书劒投人久不归。\n何日一名随事了，与君同采碧溪薇。",
        "dynasty": "唐",
        "collection_info": null
    },
    {
        "title": "怅诗",
        "author": "杜牧",
        "content": "自是寻春去校迟，不须惆怅怨芳时。\n狂风落尽深红色，绿叶成阴子满枝。",
        "dynasty": "唐",
        "collection_info": null
    },
    {
        "title": "吴宫词二首 一",
        "author": "杜牧",
        "content": "越兵驱绮罗，越女唱吴歌。\n宫烬花声少，台荒麋迹多。\n茱萸垂晓露，菡萏落秋波。\n无遣君王醉，满城嚬翠蛾。",
        "dynasty": "唐",
        "collection_info": null
    },
    {
        "title": "吴宫词二首 二",
        "author": "杜牧",
        "content": "香径遶吴宫，千帆落照中。\n鹤鸣山苦雨，鱼跃水多风。\n城带晚莎绿，池连秋蓼红。\n当年国门外，谁信伍员忠。",
        "dynasty": "唐",
        "collection_info": null
    },
    {
        "title": "金陵",
        "author": "杜牧",
        "content": "始发碧江口，旷然谐远心。\n风清舟在鑑，日落水浮金。\n瓜步逢潮信，台城过雁音。\n故乡何处是，云外即乔林。",
        "dynasty": "唐",
        "collection_info": null
    },
    {
        "title": "即事",
        "author": "杜牧",
        "content": "小院无人雨长苔，满庭修竹间疎槐。\n春愁兀兀成幽梦，又被流莺唤醒来。",
        "dynasty": "唐",
        "collection_info": null
    },
    {
        "title": "七夕",
        "author": "杜牧",
        "content": "云阶月地一相过，未抵经年别恨多。\n最恨明朝洗车雨，不教回脚渡天河。",
        "dynasty": "唐",
        "collection_info": null
    },
    {
        "title": "蔷薇花",
        "author": "杜牧",
        "content": "朵朵精神叶叶柔，雨晴香拂醉人头。\n石家锦幛依然在，闲倚狂风夜不收。",
        "dynasty": "唐",
        "collection_info": null
    },
    {
        "title": "句",
        "author": "杜牧",
        "content": "幽人听达曙，聊罢苏床琴。\n鱼多知海熟，药少觉山贫。\n土控吴兼越，州连歙与池。\n山河地襟带，军镇国藩维。\n绿水棹云月，洞庭归路长。\n春桥垂酒幔，夜栅集茶樯。\n箬影沈溪暖，苹花遶郭香。\n经冬野菜青青色，未腊山梅树树花。\n半破前峰月。",
        "dynasty": "唐",
        "collection_info": null
    },
    {
        "title": "陪王尚书泛舟莲池",
        "author": "许浑",
        "content": "莲塘移画舸，泛泛日华清。\n水暖鱼频跃，烟秋雁早鸣。\n舞疑回雪态，歌转遏云声。\n客散山公醉，风高月满城。",
        "dynasty": "唐",
        "collection_info": null
    },
    {
        "title": "赠裴处士",
        "author": "许浑",
        "content": "为儒白髮生，乡里早闻名。\n暖酒雪初下，读书山欲明。\n字形翻鸟迹，诗调合猿声。\n门外沧浪水，知君欲濯缨。",
        "dynasty": "唐",
        "collection_info": null
    },
    {
        "title": "对雪",
        "author": "许浑",
        "content": "飞舞北风凉，玉人歌玉堂。\n帘帷增曙色，珠翠发寒光。\n柳重絮微湿，梅繁花未香。\n兹辰贺丰岁，箫鼓宴梁王。",
        "dynasty": "唐",
        "collection_info": null
    },
    {
        "title": "王居士",
        "author": "许浑",
        "content": "筇杖倚柴关，都城卖卜还。\n雨中耕白水，云外斸青山。\n有药身长健，无机性自闲。\n即应生羽翼，华表在人间。",
        "dynasty": "唐",
        "collection_info": null
    },
    {
        "title": "早秋三首 一",
        "author": "许浑",
        "content": "遥夜泛清瑟，西风生翠萝。\n残萤委玉露，早鴈拂银河。\n高树晓还密，远山晴更多。\n淮南一叶下，自觉老烟波。",
        "dynasty": "唐",
        "collection_info": null
    },
    {
        "title": "早秋三首 二",
        "author": "许浑",
        "content": "一叶下前墀，淮南人已悲。\n蹉跎青汉望，迢遰白云期。\n老信相如渴，贫忧曼倩饥。",
        "dynasty": "唐",
        "collection_info": null
    },
    {
        "title": "早秋三首 三",
        "author": "许浑",
        "content": "蓟北雁犹远，淮南人已悲。\n残桃间堕井，新菊亦侵篱。\n书劒岂相误，琴尊聊自持。\n西斋风雨夜，更有咏贫诗。",
        "dynasty": "唐",
        "collection_info": null
    },
    {
        "title": "洛东兰若夜归",
        "author": "许浑",
        "content": "一衲老禅床，吾生半异乡。\n管弦愁裏老，书劒梦中忙。\n鸟急山初暝，蝉稀树正凉。\n又归何处去，尘路月苍苍。",
        "dynasty": "唐",
        "collection_info": null
    },
    {
        "title": "送段觉归杜曲闲居",
        "author": "许浑",
        "content": "书劒南归去，山扉别几年。\n苔侵岩下路，果落洞中泉。\n红叶高斋雨，青萝曲槛烟。\n宁知远游客，羸马太行前。",
        "dynasty": "唐",
        "collection_info": null
    },
    {
        "title": "寄天乡寺仲仪上人富春孙处士",
        "author": "许浑",
        "content": "诗僧与钓翁，千里两情通。\n云带鴈门雪，水连渔浦风。\n心期荣辱外，名挂是非中。\n岁晚亦归去，田园清洛东。",
        "dynasty": "唐",
        "collection_info": null
    },
    {
        "title": "寄契盈上人",
        "author": "许浑",
        "content": "何处是西林，疎钟復远砧。\n鴈来秋水阔，鸦尽夕阳沈。\n婚嫁乖前志，功名异夙心。\n汤师不可问，江上碧云深。",
        "dynasty": "唐",
        "collection_info": null
    },
    {
        "title": "晨起二首 一",
        "author": "许浑",
        "content": "桂树绿层层，风微烟露凝。\n檐楹衔落月，帏幌映残灯。\n蕲簟曙香冷，越瓶秋水澄。\n心闲即无事，何异住山僧。",
        "dynasty": "唐",
        "collection_info": null
    },
    {
        "title": "晨起二首 二",
        "author": "许浑",
        "content": "残月皓烟露，掩门深竹斋。\n水虫鸣曲槛，山鸟下空阶。\n清镜晓看髪，素琴秋寄怀。\n因知北窗客，日与世情乖。",
        "dynasty": "唐",
        "collection_info": null
    },
    {
        "title": "晓发鄞江北渡寄崔韩二先辈",
        "author": "许浑",
        "content": "南北信多岐，生涯半别离。\n地穷山尽处，江泛水寒时。\n露晓蒹葭重，霜晴橘柚垂。\n无劳促回檝，千里有心期。",
        "dynasty": "唐",
        "collection_info": null
    },
    {
        "title": "盈上人",
        "author": "许浑",
        "content": "月沈霜已凝，无梦竟寒灯。\n寄世何殊客，修身未到僧。\n二毛梳上雪，双泪枕前冰。\n借问曹溪路，山多路几层。",
        "dynasty": "唐",
        "collection_info": null
    },
    {
        "title": "广陵道中",
        "author": "许浑",
        "content": "城势已坡陀，城边东逝波。\n绿桑非苑树，青草是宫莎。\n山暝牛羊少，水寒凫鴈多。\n因高一回首，还咏黍离歌。",
        "dynasty": "唐",
        "collection_info": null
    },
    {
        "title": "宿开元寺楼",
        "author": "许浑",
        "content": "谁家歌褭褭，孤枕在西楼。\n竹色寒清簟，松香染翠帱。\n月移珠殿晓，风遰玉筝秋。\n日出应移棹，三湘万里愁。",
        "dynasty": "唐",
        "collection_info": null
    },
    {
        "title": "洞灵观冬青",
        "author": "许浑",
        "content": "霜霰不凋色，两株交石坛。\n未秋红实浅，经夏绿阴寒。\n露重蝉鸣急，风多鸟宿难。\n何如西禁柳，晴舞玉阑干。",
        "dynasty": "唐",
        "collection_info": null
    },
    {
        "title": "送友人自荆襄归江东",
        "author": "许浑",
        "content": "商洛转江濆，一杯聊送君。\n劒愁龙失伴，琴怨鹤离羣。\n楚驿枕秋水，湘帆凌暮云。\n猿声断肠夜，应向雨中闻。",
        "dynasty": "唐",
        "collection_info": null
    },
    {
        "title": "送同年崔先辈",
        "author": "许浑",
        "content": "西风帆势轻，南浦遍离情。\n菊艳含秋水，荷花遰雨声。\n扣舷滩鸟没，移棹草虫鸣。\n更忆前年别，槐花满凤城。",
        "dynasty": "唐",
        "collection_info": null
    },
    {
        "title": "山鸡",
        "author": "许浑",
        "content": "珍禽暂不扃，飞舞跃前庭。\n翠网摧金距，雕笼减绣翎。\n月圆疑望镜，花暖似依屏。\n何必旧巢去，山山芳草青。",
        "dynasty": "唐",
        "collection_info": null
    },
    {
        "title": "孤鴈",
        "author": "许浑",
        "content": "昔年双颉颃，池上霭春晖。\n霄汉力犹怯，稻粱心已违。\n芦洲寒独宿，榆塞夜孤飞。\n不及营巢燕，西风相伴归。",
        "dynasty": "唐",
        "collection_info": null
    },
    {
        "title": "寓怀",
        "author": "许浑",
        "content": "南国浣纱伴，盈盈天下姝。\n盘金明绣带，动佩响罗襦。\n素手怨瑶瑟，清心悲玉壶。\n春华坐销落，未忍泣蘼芜。",
        "dynasty": "唐",
        "collection_info": null
    },
    {
        "title": "洛中游眺贻同志",
        "author": "许浑",
        "content": "康衢一望通，河洛正天中。\n楼势排高凤，桥形架断虹。\n远山晴带雪，寒水晚多风。\n几日还携手，鸟鸣花满宫。",
        "dynasty": "唐",
        "collection_info": null
    },
    {
        "title": "夏日戏题郭别驾东堂",
        "author": "许浑",
        "content": "微风起画鸾，金翠暗珊珊。\n晚树垂朱实，春篁露粉竿。\n散香蕲簟滑，沈水越瓶寒。\n犹恐何郎热，冰生白玉盘。",
        "dynasty": "唐",
        "collection_info": null
    },
    {
        "title": "长安旅夜",
        "author": "许浑",
        "content": "久客怨长夜，西风吹鴈声。\n云移河汉浅，月泛露华清。\n掩瑟独凝思，缓歌空寄情。\n门前有归路，迢遰洛阳城。",
        "dynasty": "唐",
        "collection_info": null
    },
    {
        "title": "鸂鶒",
        "author": "许浑",
        "content": "池寒柳復凋，独宿夜迢迢。\n雨顶冠应冷，风毛劒欲飘。\n故巢迷碧水，旧侣越丹霄。\n不是无归处，心高多寂寥。",
        "dynasty": "唐",
        "collection_info": null
    },
    {
        "title": "懿安皇太后挽歌词",
        "author": "许浑",
        "content": "陵前春不尽，陵下夜何穷。\n未信金蚕老，先惊玉燕空。\n挽移兰殿月，笳引柏城风。\n自此随龙驭，桥山翠霭中。",
        "dynasty": "唐",
        "collection_info": null
    },
    {
        "title": "示弟",
        "author": "许浑",
        "content": "自尔出门去，泪痕长满衣。\n家贫为客早，路远得书稀。\n文字何人赏，烟波几日归。\n秋风正摇落，孤鴈又南飞。",
        "dynasty": "唐",
        "collection_info": null
    },
    {
        "title": "送杨处士叔初卜居曲江",
        "author": "许浑",
        "content": "鴈门归去远，垂老脱袈裟。\n萧寺休为客，曹溪便寄家。\n绿琪千岁树，黄槿四时花。\n别怨应无限，门前桂水斜。",
        "dynasty": "唐",
        "collection_info": null
    },
    {
        "title": "发灵溪馆",
        "author": "许浑",
        "content": "山多水不穷，一叶似渔翁。\n鸟浴寒潭雨，猿吟暮岭风。\n杂英垂锦绣，众籁合丝桐。\n应有曹溪路，千岩万壑中。",
        "dynasty": "唐",
        "collection_info": null
    },
    {
        "title": "题杜居士",
        "author": "许浑",
        "content": "松偃石床平，何人识姓名。\n溪冰寒棹响，岩雪夜窗明。\n机尽心猿伏，神闲意马行。\n应知此来客，身世两无情。",
        "dynasty": "唐",
        "collection_info": null
    },
    {
        "title": "神女祠",
        "author": "许浑",
        "content": "停车祀圣女，凉叶下阴风。\n龙气石床湿，鸟声山庙空。\n长眉留桂绿，丹脸寄莲红。\n莫学阳台畔，朝云暮雨中。",
        "dynasty": "唐",
        "collection_info": null
    },
    {
        "title": "送李定言南游",
        "author": "许浑",
        "content": "酒酣轻别恨，酒醒復离忧。\n远水应移棹，高峯更上楼。\n簟凉清露夜，琴响碧天秋。\n重惜芳尊宴，满城无旧游。",
        "dynasty": "唐",
        "collection_info": null
    },
    {
        "title": "早发中岩寺别契直上人",
        "author": "许浑",
        "content": "苍苍松桂阴，残月半西岑。\n素壁寒灯暗，红炉夜火深。\n厨开山鼠散，钟尽岭猿吟。\n行役方如此，逢师懒话心。",
        "dynasty": "唐",
        "collection_info": null
    },
    {
        "title": "行次潼关题驿后轩",
        "author": "许浑",
        "content": "飞阁极层台，终南此路回。\n山形朝阙去，河势抱关来。\n鴈过秋风急，蝉鸣宿雾开。\n平生无限意，驱马任尘埃。",
        "dynasty": "唐",
        "collection_info": null
    },
    {
        "title": "晨至南亭呈裴明府",
        "author": "许浑",
        "content": "南斋梦钓竿，晨起月犹残。\n露重萤依草，风高蝶委兰。\n池光秋镜澈，山色晓屏寒。\n更恋陶彭泽，无心议去官。",
        "dynasty": "唐",
        "collection_info": null
    },
    {
        "title": "灞东题司马郊园",
        "author": "许浑",
        "content": "楚翁秦塞住，昔事李轻车。\n白社贫思橘，青门老仰瓜。\n读书三径草，沽酒一篱花。\n更欲寻芝朮，商山便寄家。",
        "dynasty": "唐",
        "collection_info": null
    },
    {
        "title": "游维山新兴寺宿石屏村谢叟家",
        "author": "许浑",
        "content": "晚过石屏村，村长日渐曛。\n僧归下岭见，人语隔溪闻。\n谷响寒耕雪，山明夜烧云。\n家家扣铜鼓，欲赛鲁将军。",
        "dynasty": "唐",
        "collection_info": null
    },
    {
        "title": "送从兄归隐蓝溪二首 一",
        "author": "许浑",
        "content": "名高犹素衣，穷巷掩荆扉。\n渐老故人少，久贫豪客稀。\n塞云横劒望，山月抱琴归。\n几日蓝溪醉，藤花拂钓矶。",
        "dynasty": "唐",
        "collection_info": null
    },
    {
        "title": "送从兄归隐蓝溪二首 二",
        "author": "许浑",
        "content": "京洛多高盖，怜兄剧断蓬。\n身随一劒老，家入万山空。\n夜忆萧关月，行悲易水风。\n无人知此意，甘卧白云中。",
        "dynasty": "唐",
        "collection_info": null
    },
    {
        "title": "村舍",
        "author": "许浑",
        "content": "燕鴈下秋塘，田家自此忙。\n移蔬通远水，收果待繁霜。\n野碓舂秔滑，山厨焙茗香。\n客来还有酒，随事宿茅堂。",
        "dynasty": "唐",
        "collection_info": null
    },
    {
        "title": "思归",
        "author": "许浑",
        "content": "迭嶂平芜外，依依识旧邦。\n气高诗易怨，愁极酒难降。\n树暗支公院，山寒谢守窗。\n殷勤楼下水，几日到荆江。",
        "dynasty": "唐",
        "collection_info": null
    },
    {
        "title": "晚泊七里滩",
        "author": "许浑",
        "content": "天晚日沈沈，归舟繫柳阴。\n江村平见寺，山郭远闻砧。\n树密猿声响，波澄鴈影深。\n荣华暂时事，谁识子陵心。",
        "dynasty": "唐",
        "collection_info": null
    },
    {
        "title": "寄题南山王隐居",
        "author": "许浑",
        "content": "近逢商洛客，知尔住南塘。\n草阁平春水，柴门掩夕阳。\n随蜂收野蜜，寻麝采生香。\n更忆前年醉，松花满石床。",
        "dynasty": "唐",
        "collection_info": null
    },
    {
        "title": "晨装",
        "author": "许浑",
        "content": "带月饭行侣，西游关塞长。\n晨鸡鸣远戍，宿鴈起寒塘。\n云卷四山雪，风凝千树霜。\n谁家游侠子，沈醉卧兰堂。",
        "dynasty": "唐",
        "collection_info": null
    },
    {
        "title": "题韦隐居西斋",
        "author": "许浑",
        "content": "斸药去还归，家人半掩扉。\n山风藤子落，溪雨豆花肥。\n寺远僧来少，桥危客到稀。\n不闻砧杵动，应解制荷衣。",
        "dynasty": "唐",
        "collection_info": null
    },
    {
        "title": "送李溟秀才西行",
        "author": "许浑",
        "content": "万里不辞劳，寒装迭缊袍。\n停车山店雨，挂席海门涛。\n鹰势暮偏急，鹤声秋更高。\n知君北邙路，留劒泣黄蒿。",
        "dynasty": "唐",
        "collection_info": null
    },
    {
        "title": "经马镇西宅",
        "author": "许浑",
        "content": "将军久已没，行客自兴哀。\n功业山长在，繁华水不回。\n乱藤侵废井，荒菊上丛台。\n借问此中事，几家歌舞来。",
        "dynasty": "唐",
        "collection_info": null
    },
    {
        "title": "重游郁林寺道玄上人院",
        "author": "许浑",
        "content": "藤杖叩松关，春溪斸药还。\n雨晴巢燕急，波暖浴鸥闲。\n倚槛花临水，回舟月照山。\n忆归师莫笑，书劒在人间。",
        "dynasty": "唐",
        "collection_info": null
    },
    {
        "title": "泛溪",
        "author": "许浑",
        "content": "疑与武陵通，青溪碧嶂中。\n水寒深见石，松晚静闻风。\n遯迹驱鸡吏，冥心失马翁。\n纔应毕婚嫁，还此息微躬。",
        "dynasty": "唐",
        "collection_info": null
    },
    {
        "title": "送楼烦李别驾",
        "author": "许浑",
        "content": "琴清诗思劳，更欲学龙韬。\n王粲暂停笔，吕虔初佩刀。\n夜吟关月静，秋望塞云高。\n去去从军乐，鵰飞代马豪。",
        "dynasty": "唐",
        "collection_info": null
    },
    {
        "title": "闻两河用兵因贻友人",
        "author": "许浑",
        "content": "故人日已远，身事与谁论。\n性拙难趋世，心孤易感恩。\n秋悲怜宋玉，夜舞笑刘琨。\n徒有干时策，青山尚掩门。",
        "dynasty": "唐",
        "collection_info": null
    },
    {
        "title": "献白尹",
        "author": "许浑",
        "content": "醉舞任生涯，褐宽乌帽斜。\n庾公先在郡，疎傅早还家。\n林晚鸟争树，园春蜂护花。\n高吟应更逸，嵩洛旧烟霞。",
        "dynasty": "唐",
        "collection_info": null
    },
    {
        "title": "茅山赠梁尊师",
        "author": "许浑",
        "content": "云屋何年客，青山白日长。\n种花春扫雪，看箓夜焚香。\n上象壶中阔，平生梦裏忙。\n幸承仙籍后，乞取大还方。",
        "dynasty": "唐",
        "collection_info": null
    },
    {
        "title": "闻薛先辈陪大夫看早梅因寄",
        "author": "许浑",
        "content": "涧梅寒正发，莫信笛中吹。\n素艳雪凝树，清香风满枝。\n折惊山鸟散，携任野蜂随。\n今日从公醉，何人倒接䍦。",
        "dynasty": "唐",
        "collection_info": null
    },
    {
        "title": "送前缑氏韦明府南游",
        "author": "许浑",
        "content": "酒阑横劒歌，日暮望关河。\n道直去官早，家贫为客多。\n山昏函谷雨，木落洞庭波。\n莫尽远游兴，故园荒薜萝。",
        "dynasty": "唐",
        "collection_info": null
    },
    {
        "title": "看雪",
        "author": "许浑",
        "content": "松亚竹珊珊，心知万井欢。\n山明迷旧径，溪满涨新澜。\n客醉瑶台曙，兵防玉塞寒。\n红楼知有酒，谁肯学袁安。",
        "dynasty": "唐",
        "collection_info": null
    },
    {
        "title": "赠僧",
        "author": "许浑",
        "content": "心法本无住，流沙归復来。\n锡随山鸟动，经附海船回。\n洗足柳遮寺，坐禅花委苔。\n唯将一童子，又欲上天台。",
        "dynasty": "唐",
        "collection_info": null
    },
    {
        "title": "趋慈和寺移宴",
        "author": "许浑",
        "content": "高寺移清宴，渔舟繫绿萝。\n潮平秋水阔，云敛暮山多。\n广槛停箫鼓，繁弦散绮罗。\n西楼半床月，莫问夜如何。",
        "dynasty": "唐",
        "collection_info": null
    },
    {
        "title": "留赠偃师主人",
        "author": "许浑",
        "content": "孤城漏未残，徒侣拂征鞍。\n洛北去游远，淮南归梦阑。\n晓灯回壁暗，晴雪卷帘寒。\n强尽主人酒，出门行路难。",
        "dynasty": "唐",
        "collection_info": null
    },
    {
        "title": "送南陵李少府",
        "author": "许浑",
        "content": "高人亦未闲，来往楚云间。\n劒在心应壮，书穷鬓已斑。\n落帆秋水寺，驱马夕阳山。\n明日南昌尉，空斋又掩关。",
        "dynasty": "唐",
        "collection_info": null
    },
    {
        "title": "别韦处士",
        "author": "许浑",
        "content": "南北断蓬飞，别多相见稀。\n更伤今日酒，未换昔年衣。\n旧友几人在，故乡何处归？\n秦原向西路，云晚雪霏霏。",
        "dynasty": "唐",
        "collection_info": null
    },
    {
        "title": "九日登樟亭驿楼",
        "author": "许浑",
        "content": "鲈鲙与蒪羹，西风片席轻。\n潮回孤岛晚，云敛众山晴。\n丹羽下高阁，黄花垂古城。\n因秋倍多感，乡树接咸京。",
        "dynasty": "唐",
        "collection_info": null
    },
    {
        "title": "再游越中伤朱余庆协律好直上人",
        "author": "许浑",
        "content": "昔年湖上客，留访雪山翁。\n王氏船犹在，萧家寺已空。\n月高花有露，烟合水无风。\n处处多遗韵，何曾入剡中。",
        "dynasty": "唐",
        "collection_info": null
    },
    {
        "title": "京口津亭送张崔二侍御",
        "author": "许浑",
        "content": "爱树满西津，津亭堕泪频。\n素车应度洛，珠履更归秦。\n水接三湘暮，山通五岭春。\n伤离与怀旧，明日白头人。",
        "dynasty": "唐",
        "collection_info": null
    },
    {
        "title": "江楼夜别",
        "author": "许浑",
        "content": "离别奈情何，江楼凝艳歌。\n蕙兰秋露重，芦苇夜风多。\n深怨寄清瑟，远愁生翠蛾。\n酒酣相顾起，明月棹寒波。",
        "dynasty": "唐",
        "collection_info": null
    },
    {
        "title": "送惟素上人归新安",
        "author": "许浑",
        "content": "山空叶復落，一径下新安。\n风急渡溪晚，雪晴归寺寒。\n寻云策藤杖，向日倚蒲团。\n宁忆西游客，劳劳歌路难。",
        "dynasty": "唐",
        "collection_info": null
    },
    {
        "title": "霅上宴别",
        "author": "许浑",
        "content": "山断水茫茫，洛人西路长。\n笙歌留远棹，风雨寄华堂。\n红壁耿秋烛，翠帘凝晓香。\n谁堪从此去，云树满陵阳。",
        "dynasty": "唐",
        "collection_info": null
    },
    {
        "title": "下第别友人杨至之",
        "author": "许浑",
        "content": "花落水潺潺，十年离旧山。\n夜愁添白髮，春泪减朱颜。\n孤劒北游塞，远书东出关。\n逢君话心曲，一醉灞陵间。",
        "dynasty": "唐",
        "collection_info": null
    },
    {
        "title": "寻戴处士",
        "author": "许浑",
        "content": "车马长安道，谁知大隐心。\n蛮僧留古镜，蜀客寄新琴。\n晒药竹斋暖，捣茶松院深。\n思君一相访，残雪似山阴。",
        "dynasty": "唐",
        "collection_info": null
    },
    {
        "title": "放猿",
        "author": "许浑",
        "content": "殷勤解金锁，昨夜雨凄凄。\n山浅忆巫峡，水寒思建溪。\n远寻红树宿，深向白云啼。\n好觅来时路，烟萝莫共迷。",
        "dynasty": "唐",
        "collection_info": null
    },
    {
        "title": "将离郊园留示弟侄",
        "author": "许浑",
        "content": "身贱与心违，秋风生旅衣。\n久贫辞国远，多病在家稀。\n山暝客初散，树凉人未归。\n西都万余里，明旦别柴扉。",
        "dynasty": "唐",
        "collection_info": null
    },
    {
        "title": "夜归丁卯桥村舍",
        "author": "许浑",
        "content": "月凉风静夜，归客泊岩前。\n桥响犬遥吠，庭空人散眠。\n紫蒲低水槛，红叶半江船。\n自有还家计，南湖二顷田。",
        "dynasty": "唐",
        "collection_info": null
    },
    {
        "title": "题青山馆",
        "author": "许浑",
        "content": "昔人诗酒地，芳草思王孙。\n白水半塘岸，青山横郭门。\n悬岩碑已折，盘石井犹存。\n无处继行乐，野花空一尊。",
        "dynasty": "唐",
        "collection_info": null
    },
    {
        "title": "秋日众哲馆对竹",
        "author": "许浑",
        "content": "萧萧凌雪霜，浓翠异三湘。\n疎影月移壁，寒声风满堂。\n捲帘秋更早，高枕夜偏长。\n忽忆秦溪路，万竿今正凉。",
        "dynasty": "唐",
        "collection_info": null
    },
    {
        "title": "春日题韦曲野老村舍二首 一",
        "author": "许浑",
        "content": "遶屋遍桑麻，村南第一家。\n林繁树势直，溪转水纹斜。\n竹院昼看笋，药栏春卖花。\n故园归未得，到此是天涯。",
        "dynasty": "唐",
        "collection_info": null
    },
    {
        "title": "春日题韦曲野老村舍二首 二",
        "author": "许浑",
        "content": "北岭枕南塘，数家村落长。\n莺啼幼妇懒，蚕出小姑忙。\n烟草近沟湿，风花临路香。\n自怜非楚客，春望亦心伤。",
        "dynasty": "唐",
        "collection_info": null
    },
    {
        "title": "崇圣寺别杨至之",
        "author": "许浑",
        "content": "萧寺暂相逢，离忧满病容。\n寒斋秋少燕，阴壁夜多蛩。\n树暗水千里，山深云万重。\n怀君在书信，莫过鴈回峯。",
        "dynasty": "唐",
        "collection_info": null
    },
    {
        "title": "途经李翰林墓",
        "author": "许浑",
        "content": "气逸何人识，才高举世疑。\n祢生狂善赋，陶令醉能诗。\n碧水鲈鱼思，青山鵩鸟悲。\n至今孤冢在，荆棘楚江湄。",
        "dynasty": "唐",
        "collection_info": null
    },
    {
        "title": "严陵钓台贻行侣",
        "author": "许浑",
        "content": "故人天下定，垂钓碧岩幽。\n旧迹随台古，高名寄水流。\n鸟喧羣木晚，蝉急众山秋。\n更待新安月，凭君暂驻舟。",
        "dynasty": "唐",
        "collection_info": null
    },
    {
        "title": "南楼春望",
        "author": "许浑",
        "content": "南楼春一望，云水共昏昏。\n野店归山路，危桥带郭村。\n晴烟和草色，夜雨长溪痕。\n下岸谁家住，残阳半掩门。",
        "dynasty": "唐",
        "collection_info": null
    },
    {
        "title": "送无梦道人先归甘露寺",
        "author": "许浑",
        "content": "飘飘随晚浪，杯影入鸥羣。\n岸冻千船雪，岩阴一寺云。\n夜灯江北见，寒磬水西闻。\n鹤岭烟霞在，归期不羡君。",
        "dynasty": "唐",
        "collection_info": null
    },
    {
        "title": "闲居孟夏即事",
        "author": "许浑",
        "content": "绿树荫青苔，柴门临水开。\n簟凉初熟麦，枕腻乍经梅。\n鱼跃海风起，鼍鸣江雨来。\n佳人竟何处，日夕上楼台。",
        "dynasty": "唐",
        "collection_info": null
    },
    {
        "title": "题灞西骆隐士",
        "author": "许浑",
        "content": "磻溪连灞水，商岭接秦山。\n青汉不回驾，白云长掩关。\n雀喧知鹤静，凫戏识鸥闲。\n却笑南昌尉，悠悠城市间。",
        "dynasty": "唐",
        "collection_info": null
    },
    {
        "title": "溪亭二首 一",
        "author": "许浑",
        "content": "溪亭四面山，横柳半溪湾。\n蝉响螳螂急，鱼深翡翠闲。\n水寒留客醉，月上与僧还。\n犹恋萧萧竹，西斋未掩关。",
        "dynasty": "唐",
        "collection_info": null
    },
    {
        "title": "溪亭二首 二",
        "author": "许浑",
        "content": "暖枕眠溪柳，僧斋昨夜期。\n茶香秋梦后，松韵晚吟时。\n共戏鱼翻藻，争栖鸟坠枝。\n重阳应一醉，栽菊助东篱。",
        "dynasty": "唐",
        "collection_info": null
    },
    {
        "title": "秋日赴阙题潼关驿楼",
        "author": "许浑",
        "content": "红叶晚萧萧，长亭酒一瓢。\n残云归太华，疎雨过中条。\n树色随山迥，河声入海遥。\n帝乡明日到，犹自梦渔樵。",
        "dynasty": "唐",
        "collection_info": null
    },
    {
        "title": "吴门送客早发",
        "author": "许浑",
        "content": "吴歌咽深思，楚客怨归程。\n寺晓楼台迥，江秋管吹清。\n早潮低水槛，残月下山城。\n惆怅回舟日，湘南春草生。",
        "dynasty": "唐",
        "collection_info": null
    },
    {
        "title": "送太昱禅师",
        "author": "许浑",
        "content": "禅床深竹裏，心与径山期。\n结社多高客，登坛尽小师。\n早秋归寺远，新雨上滩迟。\n别后江云碧，南斋一首诗。",
        "dynasty": "唐",
        "collection_info": null
    },
    {
        "title": "旅怀",
        "author": "许浑",
        "content": "征车何轧轧，南北极天涯。\n孤枕易为客，远书难到家。\n乡连云外树，城闭月中花。\n犹有扁舟思，前年别若耶。",
        "dynasty": "唐",
        "collection_info": null
    },
    {
        "title": "南亭与首公讌集",
        "author": "许浑",
        "content": "秋来水上亭，几处似岩扃。\n戏鸟翻江叶，游龟带绿萍。\n管弦心戚戚，罗绮鬓星星。\n行乐非吾事，西斋尚有萤。",
        "dynasty": "唐",
        "collection_info": null
    },
    {
        "title": "早发寿安次永寿渡",
        "author": "许浑",
        "content": "东西车马尘，巩洛与咸秦。\n山月夜行客，水烟朝渡人。\n树凉风皓皓，滩浅石磷磷。\n会待功名就，扁舟寄此身。",
        "dynasty": "唐",
        "collection_info": null
    },
    {
        "title": "泊松江渡",
        "author": "许浑",
        "content": "漠漠故宫地，月凉风露幽。\n鸡鸣荒戍晓，鴈过古城秋。\n杨柳北归路，蒹葭南渡舟。\n去乡今已远，更上望京楼。",
        "dynasty": "唐",
        "collection_info": null
    },
    {
        "title": "送鱼思别处士归有怀",
        "author": "许浑",
        "content": "宴罢众宾散，长歌携一巵。\n溪亭相送远，山郭独归迟。\n风槛夕云散，月轩寒露滋。\n病来双鬓白，不是旧离时。",
        "dynasty": "唐",
        "collection_info": null
    },
    {
        "title": "重经姑苏怀古二首 一",
        "author": "许浑",
        "content": "越兵驱绮罗，越女唱吴歌。\n宫尽燕声少，台荒麋迹多。\n茱萸垂晓露，菡萏落秋波。\n无復君王醉，满城颦翠蛾。",
        "dynasty": "唐",
        "collection_info": null
    },
    {
        "title": "重经姑苏怀古二首 二",
        "author": "许浑",
        "content": "香径遶吴宫，千帆落照中。\n鹳鸣山欲雨，鱼跃水多风。\n城带晚莎绿，池连秋蓼红。\n当年国门外，谁识伍员忠。",
        "dynasty": "唐",
        "collection_info": null
    },
    {
        "title": "将赴京师留题孙处士山居二首 一",
        "author": "许浑",
        "content": "草堂近西郭，遥对敬亭开。\n枕腻海云起，簟凉山雨来。\n高歌怀地肺，远赋忆天台。\n应学相如志，终须驷马回。",
        "dynasty": "唐",
        "collection_info": null
    },
    {
        "title": "将赴京师留题孙处士山居二首 二",
        "author": "许浑",
        "content": "西岩有高兴，路僻几人知。\n松荫花开晚，山寒酒熟迟。\n游从随野鹤，休息遇灵龟。\n长见邻翁说，容华似旧时。",
        "dynasty": "唐",
        "collection_info": null
    },
    {
        "title": "下第寓居崇圣寺感事",
        "author": "许浑",
        "content": "怀土泣京华，旧山归路赊。\n静依禅客院，幽学野人家。\n林晚鸟争树，园春蝶护花。\n东门有闲地，谁种邵平瓜。",
        "dynasty": "唐",
        "collection_info": null
    },
    {
        "title": "晓发天井关寄李师晦",
        "author": "许浑",
        "content": "山在水滔滔，流年欲二毛。\n湘潭归梦远，燕赵客程劳。\n露晓红兰重，云晴碧树高。\n逢秋正多感，万里别同袍。",
        "dynasty": "唐",
        "collection_info": null
    },
    {
        "title": "喜远书",
        "author": "许浑",
        "content": "端居换时节，离恨隔龙泷。\n苔色上春阁，柳阴移晚窗。\n寄怀因桂水，流泪极枫江。\n此日南来使，金盘鱼一双。",
        "dynasty": "唐",
        "collection_info": null
    },
    {
        "title": "怀江南同志",
        "author": "许浑",
        "content": "南国别经年，云晴波接天。\n蒲深鸂鶒戏，花暖鹧鸪眠。\n竹暗湘妃庙，枫阴楚客船。\n唯应洞庭月，万里共婵娟。",
        "dynasty": "唐",
        "collection_info": null
    },
    {
        "title": "洛中秋日",
        "author": "许浑",
        "content": "故国无归处，官闲忆远游。\n吴僧秣陵寺，楚客洞庭舟。\n久病先知雨，长贫早觉秋。\n壮心能几许，伊水更东流。",
        "dynasty": "唐",
        "collection_info": null
    },
    {
        "title": "将赴京师蒜山津送客还荆渚",
        "author": "许浑",
        "content": "尊前万里愁，楚塞与皇州。\n云识潇湘雨，风知鄠杜秋。\n潮平犹倚棹，月上更登楼。\n他日沧浪水，渔歌对白头。",
        "dynasty": "唐",
        "collection_info": null
    },
    {
        "title": "潼关兰若",
        "author": "许浑",
        "content": "来往几经过，前轩枕大河。\n远帆春水阔，高寺夕阳多。\n蝶影下红药，鸟声喧绿萝。\n故山归未得，徒咏采芝歌。",
        "dynasty": "唐",
        "collection_info": null
    },
    {
        "title": "翫残雪寄江南尹刘大夫",
        "author": "许浑",
        "content": "艳阳无处避，皎洁不成容。\n素质添瑶水，清光散玉峯。\n眠鸥犹恋草，栖鹤未离松。\n闻在金銮望，羣仙对九重。",
        "dynasty": "唐",
        "collection_info": null
    },
    {
        "title": "陪越中使院诸公镜波馆饯明台裴郑二使君",
        "author": "许浑",
        "content": "倾幕来华馆，淹留二使君。\n舞移清夜月，歌断碧空云。\n海郡楼台接，江船劒戟分。\n明时自骞翥，无復叹离羣。",
        "dynasty": "唐",
        "collection_info": null
    },
    {
        "title": "春泊弋阳",
        "author": "许浑",
        "content": "江行春欲半，孤枕弋阳堤。\n云暗犹飘雪，潮寒未应溪。\n饮猿闻棹散，飞鸟背船低。\n此路成幽绝，家山巩洛西。",
        "dynasty": "唐",
        "collection_info": null
    },
    {
        "title": "晨别翛然上人",
        "author": "许浑",
        "content": "吴僧诵经罢，败衲倚蒲团。\n钟韵花犹敛，楼阴月向残。\n晴山开殿响，秋水捲帘寒。\n独恨孤舟去，千滩復万滩。",
        "dynasty": "唐",
        "collection_info": null
    },
    {
        "title": "送客江行",
        "author": "许浑",
        "content": "萧萧芦荻花，郢客独辞家。\n远棹依山响，危樯转浦斜。\n水寒澄浅石，潮落涨虚沙。\n莫与征徒望，乡园去渐赊。",
        "dynasty": "唐",
        "collection_info": null
    },
    {
        "title": "将归涂口宿郁林寺道玄上人院二首 一",
        "author": "许浑",
        "content": "西岩一磬长，僧起树苍苍。\n开殿洒寒水，诵经焚晚香。\n竹风云渐散，杉露月犹光。\n无復重来此，归舟凌夕阳。",
        "dynasty": "唐",
        "collection_info": null
    },
    {
        "title": "将归涂口宿郁林寺道玄上人院二首 二",
        "author": "许浑",
        "content": "春寻采药翁，归路宿禅宫。\n云起客眠处，月残僧定中。\n藤花深洞水，槲叶满山风。\n清境不能住，朝朝惭远公。",
        "dynasty": "唐",
        "collection_info": null
    },
    {
        "title": "题宣州元处士幽居",
        "author": "许浑",
        "content": "潺湲遶门水，未省濯缨尘。\n鸟散千岩曙，蜂来一径春。\n杉松还待客，芝朮不求人。\n宁学磻溪叟，逢时罢隐沦。",
        "dynasty": "唐",
        "collection_info": null
    },
    {
        "title": "送李秀才",
        "author": "许浑",
        "content": "南楼送郢客，西郭见荆门。\n凫鹄下寒渚，牛羊归远村。\n兰舟倚行掉，桂酒掩余尊。\n重此一留宿，前村烟水昏。",
        "dynasty": "唐",
        "collection_info": null
    },
    {
        "title": "题倪处士旧居",
        "author": "许浑",
        "content": "儒翁九十余，旧向此山居。\n生寄一壶酒，死留千卷书。\n槛摧新竹少，池浅故莲疎。\n但有子孙在，带经还荷锄。",
        "dynasty": "唐",
        "collection_info": null
    },
    {
        "title": "赠梁将军",
        "author": "许浑",
        "content": "曾经黑山虏，一劒出重围。\n年长穷书意，时清隐钓矶。\n高斋云外住，瘦马月中归。\n唯说乡心苦，春风鴈北飞。",
        "dynasty": "唐",
        "collection_info": null
    },
    {
        "title": "春望思旧游",
        "author": "许浑",
        "content": "适意极春日，南台披薜萝。\n花光晴漾漾，山色昼峨峨。\n湘水美人远，信陵豪客多。\n唯凭一瓢酒，弹瑟纵高歌。",
        "dynasty": "唐",
        "collection_info": null
    },
    {
        "title": "病中二首 一",
        "author": "许浑",
        "content": "三年婴酒渴，高卧似袁安。\n秋色鬓应改，夜凉心已宽。\n风衣藤簟滑，露井竹床寒。\n卧忆郊扉月，恩深未挂冠。",
        "dynasty": "唐",
        "collection_info": null
    },
    {
        "title": "病中二首 二",
        "author": "许浑",
        "content": "私归人暂适，扶杖遶西林。\n风急柳溪响，露寒莎径深。\n一身仍白髮，万虑只丹心。\n此意无言处，高窗託素琴。",
        "dynasty": "唐",
        "collection_info": null
    },
    {
        "title": "姑熟官舍寄汝洛友人",
        "author": "许浑",
        "content": "[官]静亦无能，平生少面朋。\n务开唯印吏，公退只棊僧。\n药鼎初寒火，书龛欲夜灯。\n安知北溟水，终日送抟鹏。",
        "dynasty": "唐",
        "collection_info": null
    },
    {
        "title": "恩德寺",
        "author": "许浑",
        "content": "楼台横復重，犹有半岩空。\n萝洞浅深水，竹廊高下风。\n晴山疎雨后，秋树断云中。\n未尽平生意，孤帆又向东。",
        "dynasty": "唐",
        "collection_info": null
    },
    {
        "title": "天竺寺题葛洪井",
        "author": "许浑",
        "content": "羽客炼丹井，井留人已无。\n旧泉青石下，余甃碧山隅。\n云朗镜开匣，月寒冰在壶。\n仍闻酿仙酒，此水过琼酴。",
        "dynasty": "唐",
        "collection_info": null
    },
    {
        "title": "朗上人院晨坐",
        "author": "许浑",
        "content": "簟凉襟袖清，月没尚残星。\n山果落秋院，水花开晓庭。\n疎藤风袅袅，圆桂露冥冥。\n正忆江南寺，岩斋闻诵经。",
        "dynasty": "唐",
        "collection_info": null
    },
    {
        "title": "送客归湘楚",
        "author": "许浑",
        "content": "无辞一杯酒，昔日与君深。\n秋色换归鬓，曙光生别心。\n桂花山庙冷，枫树水楼阴。\n此路千余里，应劳楚客吟。",
        "dynasty": "唐",
        "collection_info": null
    },
    {
        "title": "过故友旧居",
        "author": "许浑",
        "content": "往年公子宅，夜宴乐难忘。\n高竹动疎翠，早莲飘暗香。\n珠盘凝宝瑟，绮席遰华觞。\n今日皆何处，闭门春草长。",
        "dynasty": "唐",
        "collection_info": null
    },
    {
        "title": "送客归峡中",
        "author": "许浑",
        "content": "津亭多别离，杨柳半无枝。\n住接猿啼处，行逢鴈过时。\n江风扬帆急，山月下楼迟。\n还就西斋宿，烟波劳梦思。",
        "dynasty": "唐",
        "collection_info": null
    },
    {
        "title": "题冲沼上人院",
        "author": "许浑",
        "content": "斸石种松子，数根侵杳冥。\n天寒犹讲律，雨暗尚寻经。\n小殿灯千盏，深炉水一瓶。\n碧云多别思，休到望溪亭。",
        "dynasty": "唐",
        "collection_info": null
    },
    {
        "title": "和毕员外雪中见寄",
        "author": "许浑",
        "content": "仙署淹清景，雪华松桂阴。\n夜凌瑶席宴，春寄玉京吟。\n烛晃垂罗幙，香寒重绣衾。\n相思不相访，烟月剡溪深。",
        "dynasty": "唐",
        "collection_info": null
    },
    {
        "title": "春醉",
        "author": "许浑",
        "content": "酒醲花一树，何暇卓文君。\n客坐长先饮，公闲半已曛。\n水乡春足雨，山郭夜多云。\n何似参禅理，荣枯尽不闻。",
        "dynasty": "唐",
        "collection_info": null
    },
    {
        "title": "题岫上人院",
        "author": "许浑",
        "content": "病客与僧闲，频来不掩关。\n高窗云外树，疎磬雨中山。\n离索秋虫响，登临夕鸟还。\n心知落帆处，明日淛河湾。",
        "dynasty": "唐",
        "collection_info": null
    },
    {
        "title": "送客南归有怀",
        "author": "许浑",
        "content": "绿水暖青苹，湘潭万里春。\n瓦尊迎海客，铜鼓赛江神。\n避雨松枫岸，看云杨柳津。\n长安一杯酒，座上有归人。",
        "dynasty": "唐",
        "collection_info": null
    },
    {
        "title": "李生弃官入道因寄",
        "author": "许浑",
        "content": "西岩一径通，知学采芝翁。\n寒暑丹心外，光阴白髮中。\n水深鱼避钓，云迥鹤辞笼。\n坐想还家日，人非井邑空。",
        "dynasty": "唐",
        "collection_info": null
    },
    {
        "title": "长兴里夏日南邻避暑",
        "author": "许浑",
        "content": "侯门大道傍，蝉噪树苍苍。\n开鏁洞门远，下帘宾馆凉。\n栏围红药盛，架引绿萝长。\n永日一欹枕，故山云水乡。",
        "dynasty": "唐",
        "collection_info": null
    },
    {
        "title": "送韩校书",
        "author": "许浑",
        "content": "恨与前欢隔，愁因此会同。\n迹高芸阁吏，名散雪楼翁。\n城闭三秋雨，帆飞一夜风。\n酒醒鲈鲙美，应在竟陵东。",
        "dynasty": "唐",
        "collection_info": null
    },
    {
        "title": "秋晚登城",
        "author": "许浑",
        "content": "城高不可下，永日一登临。\n曲槛凉飙急，空楼返照深。\n苇花迷夕棹，梧叶散秋砧。\n谩作归田赋，蹉跎岁欲阴。",
        "dynasty": "唐",
        "collection_info": null
    },
    {
        "title": "江西郑常侍赴镇之日有寄因酬和",
        "author": "许浑",
        "content": "来暮亦何愁，金貂在鹢舟。\n斾随寒浪动，帆带夕阳收。\n布令滕王阁，裁诗郢客楼。\n即应归凤沼，中外赞天休。",
        "dynasty": "唐",
        "collection_info": null
    },
    {
        "title": "蒙河南刘大夫见示与吏部张公喜雪酬唱辄敢攀和",
        "author": "许浑",
        "content": "风度龙山暗，云凝象阙阴。\n瑞花琼树合，仙草玉苗深。\n欲醉梁王酒，先调楚客琴。\n即应携手去，将此助商霖。",
        "dynasty": "唐",
        "collection_info": null
    },
    {
        "title": "下第送宋秀才游岐下杨秀才还江东",
        "author": "许浑",
        "content": "年来不自得，一望几伤心。\n风转蕙兰色，月移松桂阴。\n马随边草远，帆落海云深。\n明旦各分首，更听梁甫吟。",
        "dynasty": "唐",
        "collection_info": null
    },
    {
        "title": "南亭偶题",
        "author": "许浑",
        "content": "城下水萦回，潮衝野艇来。\n鸟惊山果落，龟泛绿萍开。\n白首书千卷，朱颜酒一杯。\n南轩自流涕，不是望燕台。",
        "dynasty": "唐",
        "collection_info": null
    },
    {
        "title": "与裴三十秀才自越西归望亭阻冻登虎丘山寺精舍",
        "author": "许浑",
        "content": "春草越吴间，心期旦夕还。\n酒乡逢客病，诗境遇僧闲。\n倚棹冰生浦，登楼雪满山。\n东风不可待，归鬓坐斑斑。",
        "dynasty": "唐",
        "collection_info": null
    },
    {
        "title": "太和初靖恭里感事",
        "author": "许浑",
        "content": "清湘弔屈原，垂泪撷苹蘩。\n谤起乘轩鹤，机沈在槛猨。\n干坤三事贵，华夏一夫冤。\n宁有唐虞世，心知不为言。",
        "dynasty": "唐",
        "collection_info": null
    },
    {
        "title": "与侯春时同年南池夜话",
        "author": "许浑",
        "content": "芦苇暮修修，溪禽上钓舟。\n露凉花敛夕，风静竹含秋。\n素志应难契，清言岂易求。\n相欢一瓢酒，明日醉西楼。",
        "dynasty": "唐",
        "collection_info": null
    },
    {
        "title": "广陵送剡县薛明府赴任",
        "author": "许浑",
        "content": "车马楚城壕，清歌送浊醪。\n露花羞别泪，烟草让归袍。\n鸟浴春塘暖，猨吟暮岭高。\n寻仙在仙骨，不用废牛刀。",
        "dynasty": "唐",
        "collection_info": null
    },
    {
        "title": "游果昼二僧院",
        "author": "许浑",
        "content": "何必老林泉，冥心便是禅。\n讲时开院去，斋后下帘眠。\n镜朗灯分焰，香销印绝烟。\n真乘不可到，云尽月明天。",
        "dynasty": "唐",
        "collection_info": null
    },
    {
        "title": "题官舍",
        "author": "许浑",
        "content": "燕鴈水乡飞，京华信自稀。\n簟瓢贫守道，书劒病忘机。\n迭鼓吏初散，繁钟鸟独归。\n高梧与疎柳，风雨似郊扉。",
        "dynasty": "唐",
        "collection_info": null
    },
    {
        "title": "酬报先上人登楼见寄",
        "author": "许浑",
        "content": "丹叶下西楼，知君万里愁。\n钟非黔峡寺，帆是敬亭舟。\n山色和云暮，湖光共月秋。\n天台多道侣，何惜更南游。",
        "dynasty": "唐",
        "collection_info": null
    },
    {
        "title": "晓过郁林寺戏呈李明府",
        "author": "许浑",
        "content": "身闲白日长，何处不寻芳？\n山崦登楼寺，溪湾泊晚樯。\n洞花蜂聚蜜，岩栢麝留香。\n若指求仙路，刘郎学阮郎。",
        "dynasty": "唐",
        "collection_info": null
    },
    {
        "title": "泛舟寻郁林寺道玄上人遇雨而返因寄",
        "author": "许浑",
        "content": "禅扉倚石梯，云湿雨凄凄。\n草色分松径，泉声咽稻畦。\n棹移滩鸟没，钟断岭猨啼。\n入夜花如雪，回舟忆剡溪。",
        "dynasty": "唐",
        "collection_info": null
    },
    {
        "title": "郁林寺",
        "author": "许浑",
        "content": "台殿冠嵯峨，春来日日过。\n水分诸院少，云近上方多。\n众籁凝丝竹，繁英耀绮罗。\n酒酣诗自逸，乘月棹寒波。",
        "dynasty": "唐",
        "collection_info": null
    },
    {
        "title": "题崇圣寺",
        "author": "许浑",
        "content": "西林本行殿，池榭日坡陁。\n雨过水初涨，云开山渐多。\n晓街垂御柳，秋院闭宫莎。\n借问龙归处，鼎湖空碧波。",
        "dynasty": "唐",
        "collection_info": null
    },
    {
        "title": "赠高处士",
        "author": "许浑",
        "content": "宅前云水满，高兴一书生。\n垂钓有深意，望山多远情。\n夜棊留客宿，春酒劝僧倾。\n未作干时计，何人问姓名。",
        "dynasty": "唐",
        "collection_info": null
    },
    {
        "title": "送僧归金山寺",
        "author": "许浑",
        "content": "老归江上寺，不忘旧师恩。\n驻锡逢山色，停杯见浪痕。\n秋涛吞楚驿，晓月上荆门。\n为访题诗处，莓苔几字存。",
        "dynasty": "唐",
        "collection_info": null
    },
    {
        "title": "金谷桃花",
        "author": "许浑",
        "content": "花在舞楼空，年年依旧红。\n泪光停晓露，愁态倚春风。\n开处妾先死，落时君亦终。\n东流两三片，应在夜泉中。",
        "dynasty": "唐",
        "collection_info": null
    },
    {
        "title": "忆长洲",
        "author": "许浑",
        "content": "香径小船通，菱歌遶故宫。\n鱼沈秋水静，鸟宿暮山空。\n荷叶桥边雨，芦花海上风。\n归心无处託，高枕画屏中。",
        "dynasty": "唐",
        "collection_info": null
    },
    {
        "title": "寄殷尧藩",
        "author": "许浑",
        "content": "直道知难用，经年向水滨。\n宅从栽竹贵，家为买书贫。\n就学多新客，登朝尽故人。\n蓬莱自有路，莫羡武陵春。",
        "dynasty": "唐",
        "collection_info": null
    },
    {
        "title": "题邹处士隐居",
        "author": "许浑",
        "content": "桑柘满江村，西斋接海门。\n浪衝高岸响，潮入小池浑。\n嵒树阴棊局，山花落酒樽。\n相逢亦留宿，还似识王孙。",
        "dynasty": "唐",
        "collection_info": null
    },
    {
        "title": "送僧归敬亭山寺",
        "author": "许浑",
        "content": "十年劒中路，传尽本师经。\n晓月下黔峡，秋风归敬亭。\n开门新树绿，登阁旧山青。\n遥想论禅处，松阴水一瓶。",
        "dynasty": "唐",
        "collection_info": null
    },
    {
        "title": "新卜原上居寄袁校书",
        "author": "许浑",
        "content": "贫居乐游此，江海思迢迢。\n雪夜书千卷，花时酒一瓢。\n独愁秦树老，孤梦楚山遥。\n有路应相念，风尘满黑貂。",
        "dynasty": "唐",
        "collection_info": null
    },
    {
        "title": "天街晓望",
        "author": "许浑",
        "content": "明星低未央，莲阙逈苍苍。\n迭鼓催残月，疎钟迎早霜。\n关防浮瑞气，宫馆耀神光。\n再拜为君寿，南山高且长。",
        "dynasty": "唐",
        "collection_info": null
    },
    {
        "title": "江上喜洛中亲友继至",
        "author": "许浑",
        "content": "战马昔纷纷，风惊嵩少尘。\n全家南渡远，旧友北来频。\n罢酒松筠晚，赋诗杨柳春。\n谁言今夜月，同是洛阳人。",
        "dynasty": "唐",
        "collection_info": null
    },
    {
        "title": "下第归朱方寄刘三復",
        "author": "许浑",
        "content": "素衣京洛尘，归棹过南津。\n故里迹犹在，旧交心更亲。\n月高萧寺夜，风暖庾楼春。\n诗酒应无暇，朝朝问旅人。",
        "dynasty": "唐",
        "collection_info": null
    },
    {
        "title": "送人归吴兴",
        "author": "许浑",
        "content": "绿水棹云月，洞庭归路长。\n春桥悬酒幔，夜栅集茶樯。\n箬叶沈溪暖，苹花遶郭香。\n应逢柳太守，为说过潇湘。",
        "dynasty": "唐",
        "collection_info": null
    },
    {
        "title": "月夜期友人不至",
        "author": "许浑",
        "content": "坐待故人宿，月华清兴秋。\n管弦谁处醉，池馆此时愁。\n风过渚荷动，露含山桂幽。\n孤吟不可曙，昨夜共登楼。",
        "dynasty": "唐",
        "collection_info": null
    },
    {
        "title": "白马寺不出院僧",
        "author": "许浑",
        "content": "禅空心已寂，世路任多岐。\n到院客长见，闭关人不知。\n寺喧听讲绝，厨远送斋迟。\n墙外洛阳道，东西无尽时。",
        "dynasty": "唐",
        "collection_info": null
    },
    {
        "title": "寄袁校书",
        "author": "许浑",
        "content": "扰扰换时节，旧山琪树阴。\n犹乖清汉志，空负白云心。\n广陌埃尘远，重门管吹深。\n劳歌极西望，芸省有知音。",
        "dynasty": "唐",
        "collection_info": null
    },
    {
        "title": "赠柳璟冯陶二校书",
        "author": "许浑",
        "content": "霄汉两飞鸣，喧喧动禁城。\n桂堂同日盛，芸阁间年荣。\n香掩蕙兰气，韵高鸾鹤声。\n应怜茂陵客，未有子虚名。",
        "dynasty": "唐",
        "collection_info": null
    },
    {
        "title": "王秀才自越见寻不遇题诗而迴因以酬寄",
        "author": "许浑",
        "content": "南斋知数宿，半为木兰开。\n晴阁留诗遍，春帆载酒回。\n烟深杨子宅，云断越王台。\n自有孤舟兴，何妨更一来。",
        "dynasty": "唐",
        "collection_info": null
    },
    {
        "title": "秋霁潼关驿亭",
        "author": "许浑",
        "content": "霁色明高巘，关河独望遥。\n残云归太华，疎雨过中条。\n鸟散绿萝静，蝉鸣红树凋。\n何言此时节，去去任蓬飘。",
        "dynasty": "唐",
        "collection_info": null
    },
    {
        "title": "送客归兰溪",
        "author": "许浑",
        "content": "花下送归客，路长应过秋。\n暮随江鸟宿，寒共岭猨愁。\n众水喧严濑，羣峰抱沈楼。\n因君几南望，曾向此中游。",
        "dynasty": "唐",
        "collection_info": null
    },
    {
        "title": "贻终南山隐者",
        "author": "许浑",
        "content": "中岩多少隐，提榼抱琴游。\n潭冷薜萝晚，山香松桂秋。\n瓢闲高树挂，杯急曲池流。\n独有迷津客，东西南北愁。",
        "dynasty": "唐",
        "collection_info": null
    },
    {
        "title": "送李文明下第鄜州觐兄",
        "author": "许浑",
        "content": "征夫天一涯，醉赠别吾诗。\n鴈迥参差远，龙多次第迟。\n宁歌还夜苦，宋赋更秋悲。\n的的遥相待，清风白露时。",
        "dynasty": "唐",
        "collection_info": null
    },
    {
        "title": "送段觉归东阳兼寄窦使君",
        "author": "许浑",
        "content": "山水引归路，陆郎从此谙。\n秋茶垂露细，寒菊带霜甘。\n台倚乌龙岭，楼侵白鴈潭。\n沈公如借问，心在浙河南。",
        "dynasty": "唐",
        "collection_info": null
    },
    {
        "title": "韶州送窦司直北归",
        "author": "许浑",
        "content": "江曲山如画，贪程亦驻舟。\n果随岩狖落，槎带水禽流。\n客散他乡夜，人归故国秋。\n樽前挂帆去，风雨下西楼。",
        "dynasty": "唐",
        "collection_info": null
    },
    {
        "title": "伤冯秀才",
        "author": "许浑",
        "content": "旅葬不可问，茫茫西陇头。\n水云青草湿，山月白杨愁。\n琴信有时罢，劒伤无处留。\n淮南旧烟月，孤棹更逢秋。",
        "dynasty": "唐",
        "collection_info": null
    },
    {
        "title": "送郑寂上人南行",
        "author": "许浑",
        "content": "儒家有释子，年少学支公。\n心出是非外，迹辞荣辱中。\n锡寒秦岭月，杯急楚江风。\n离怨故园思，小秋梨叶红。",
        "dynasty": "唐",
        "collection_info": null
    },
    {
        "title": "赠王处士",
        "author": "许浑",
        "content": "归卧养天真，鹿裘乌角巾。\n茂陵闲久病，彭泽醉长贫。\n冠盖西园夜，笙歌北里春。\n谁怜清渭曲，又老钓鱼人。",
        "dynasty": "唐",
        "collection_info": null
    },
    {
        "title": "送友人归荆楚",
        "author": "许浑",
        "content": "调瑟劝离酒，苦谙荆楚门。\n竹斑悲帝女，草绿怨王孙。\n潮落九疑迥，雨连三峡昏。\n同来不同去，迢遰更伤魂。",
        "dynasty": "唐",
        "collection_info": null
    },
    {
        "title": "重伤杨攀处士二首 一",
        "author": "许浑",
        "content": "绿云多学术，黄髪竟无成。\n酒纵山中性，诗留海上名。\n读书新树老，垂钓旧矶平。\n今日悲前事，西风闻哭声。",
        "dynasty": "唐",
        "collection_info": null
    },
    {
        "title": "重伤杨攀处士二首 二",
        "author": "许浑",
        "content": "从官任直道，几处脱长裾。\n殁后儿犹小，葬来人渐疎。\n新隣占池馆，长史觅图书。\n身贱难相报，平生恨有余。",
        "dynasty": "唐",
        "collection_info": null
    },
    {
        "title": "送友人罢举归东海",
        "author": "许浑",
        "content": "沧波天堑外，何岛是新罗。\n舶主辞番远，碁僧入汉多。\n海风吹白鹤，沙日晒红螺。\n此去知投笔，须求利劒磨。",
        "dynasty": "唐",
        "collection_info": null
    },
    {
        "title": "西园",
        "author": "许浑",
        "content": "西园春欲尽，芳草径难分。\n静语唯幽鸟，闲眠独使君。\n密林生雨气，古石带苔文。\n虽去清朝远，朝朝见白云。",
        "dynasty": "唐",
        "collection_info": null
    },
    {
        "title": "苦雨",
        "author": "许浑",
        "content": "江昏山半晴，南阻绝人行。\n葭菼连云色，杉松共雨声。\n早秋仍燕舞，深夜更鼍鸣。\n为报迷津客，讹言未可轻。",
        "dynasty": "唐",
        "collection_info": null
    },
    {
        "title": "游茅山",
        "author": "许浑",
        "content": "步步入山门，仙家鸟径分。\n渔樵不到处，麋鹿自成羣。\n石面迸出水，松头穿破云。\n道人星月下，相次礼茅君。",
        "dynasty": "唐",
        "collection_info": null
    },
    {
        "title": "洛阳道中",
        "author": "许浑",
        "content": "洛阳多旧迹，一日几堪愁。\n风起林花晚，月明陵树秋。\n兴亡不可问，自古水东流。",
        "dynasty": "唐",
        "collection_info": null
    },
    {
        "title": "江上燕别",
        "author": "许浑",
        "content": "云物如故乡，山川异岐路。\n年来未归客，马上春欲暮。\n一樽花下酒，残日水西树。\n不待管弦终，摇鞭背花去。",
        "dynasty": "唐",
        "collection_info": null
    },
    {
        "title": "卜居招书侣",
        "author": "许浑",
        "content": "忆昨未知道，临川每羡鱼。\n世途行处见，人事病来疎。\n微雨秋栽竹，孤灯夜读书。\n怜君亦同志，晚岁傍山居。",
        "dynasty": "唐",
        "collection_info": null
    },
    {
        "title": "西山草堂",
        "author": "许浑",
        "content": "何处少人事，西山旧草堂。\n晒书秋日晚，洗药石泉香。\n浚岭有朝雨，北窗生夜凉。\n从劳问归路，峰迭遶家乡。",
        "dynasty": "唐",
        "collection_info": null
    },
    {
        "title": "赠隐者",
        "author": "许浑",
        "content": "回报隐居士，莫愁山兴阑。\n求人颜色尽，知道性情宽。\n信谱弹琴误，缘崖劚药难。\n东皋亦自给，殊愧远相安。",
        "dynasty": "唐",
        "collection_info": null
    },
    {
        "title": "舟次武陵寄天竺僧无昼",
        "author": "许浑",
        "content": "溪长山几重，十里万株松。\n秋日下丹槛，暮云归碧峰。\n树栖新放鹤，潭隐旧降龙。\n还在孤舟宿，卧闻初夜钟。",
        "dynasty": "唐",
        "collection_info": null
    },
    {
        "title": "寄小弟",
        "author": "许浑",
        "content": "江城红叶尽，旅思復悽伤。\n孤梦家山远，独眠秋夜长。\n道存空倚命，身贱未归乡。\n南望空垂泪，天边鴈一行。",
        "dynasty": "唐",
        "collection_info": null
    },
    {
        "title": "秋日",
        "author": "许浑",
        "content": "有计自安业，秋风罢苦吟。\n买山兼种竹，对客更弹琴。\n烟起药园晚，杵声松院深。\n闲眠得真性，惆怅旧时心。",
        "dynasty": "唐",
        "collection_info": null
    },
    {
        "title": "石池",
        "author": "许浑",
        "content": "通竹引泉脉，泓澄潋石盆。\n惊鱼翻藻叶，浴鸟上松根。\n残月留山影，高风耗水痕。\n谁家秋洗药，来往自开门。",
        "dynasty": "唐",
        "collection_info": null
    },
    {
        "title": "留题李侍御书斋",
        "author": "许浑",
        "content": "昔话平生志，高斋曾见留。\n道孤心易感，恩重力难酬。\n独立千峰晓，频来一叶秋。\n鸡鸣应有处，不觉泪空流。",
        "dynasty": "唐",
        "collection_info": null
    },
    {
        "title": "行次白沙馆先寄上河南王侍御",
        "author": "许浑",
        "content": "夜程何处宿，山迭树层层。\n孤馆闭秋雨，空堂停曙灯。\n歌惭渔浦客，诗学鴈门僧。\n此意无人识，明朝见李膺。",
        "dynasty": "唐",
        "collection_info": null
    },
    {
        "title": "紫藤",
        "author": "许浑",
        "content": "绿萝萦数匝，本在草堂间。\n秋色寄高树，昼阴笼远山。\n移花疎处种，劚药困时攀。\n日暮微风起，难寻旧径还。",
        "dynasty": "唐",
        "collection_info": null
    },
    {
        "title": "暝投灵智寺渡溪不得却取沿江路往",
        "author": "许浑",
        "content": "双岩泻一川，回马断桥前。\n古庙阴风地，寒钟暮雨天。\n沙虚留虎迹，水滑带龙涎。\n却下临江路，潮深无渡船。",
        "dynasty": "唐",
        "collection_info": null
    },
    {
        "title": "下第归蒲城墅居",
        "author": "许浑",
        "content": "失意归三径，伤春别九门。\n薄烟杨柳路，微雨杏花村。\n牧竖还呼犊，隣翁亦抱孙。\n不知余正苦，迎马问寒温。",
        "dynasty": "唐",
        "collection_info": null
    },
    {
        "title": "重赋鹭鸶",
        "author": "许浑",
        "content": "何年去此地，南浦满凫雏。\n云汉知心远，林塘觉思孤。\n低飞下晚树，独睡映新蒲。\n为尔多归兴，前年在五湖。",
        "dynasty": "唐",
        "collection_info": null
    },
    {
        "title": "途中寒食",
        "author": "许浑",
        "content": "处处哭声悲，行人马亦迟。\n店闲无火日，村暖斫桑时。\n泣路同杨子，烧山忆介推。\n清明明日是，甘负故园期。",
        "dynasty": "唐",
        "collection_info": null
    },
    {
        "title": "深春",
        "author": "许浑",
        "content": "故里千帆外，深春一鴈飞。\n干名频恸哭，将老欲何归。\n未谷抛还忆，交亲晚更稀。\n空持望乡泪，霑洒寄来衣。",
        "dynasty": "唐",
        "collection_info": null
    },
    {
        "title": "岁首怀甘露寺自省上人",
        "author": "许浑",
        "content": "心悟觉身劳，云中弃宝刀。\n久闲生䏶肉，多寿长眉毫。\n客棹春潮急，禅斋暮雪高。\n南𤃩一回首，山碧水滔滔。",
        "dynasty": "唐",
        "collection_info": null
    },
    {
        "title": "寻周炼师不遇留赠",
        "author": "许浑",
        "content": "闭门池馆静，云访紫芝翁。\n零落槿花雨，参差荷叶风。\n夜碁全局在，春酒半壶空。\n长啸倚西阁，悠悠名利中。",
        "dynasty": "唐",
        "collection_info": null
    },
    {
        "title": "题灞西骆隐居",
        "author": "许浑",
        "content": "志凌三蜀客，心爱五湖人。\n𢬵死酒中老，谋生书外贫。\n扫花眠石榻，捣药转溪轮。\n往往乘黄牸，鹿裘乌角巾。",
        "dynasty": "唐",
        "collection_info": null
    },
    {
        "title": "旅夜怀远客",
        "author": "许浑",
        "content": "异乡多远情，梦断落江城。\n病起惭书癖，贫家负酒名。\n过春花自落，竟晓月空明。\n独此一长啸，故人天际行。",
        "dynasty": "唐",
        "collection_info": null
    },
    {
        "title": "秋夜棹舟访李隐君",
        "author": "许浑",
        "content": "望月忆披襟，长溪柳半阴。\n高斋初酿酒，孤棹远携琴。\n犬吠秋山迥，鸡鸣晓树深。\n开门更攲枕，谁识野人心。",
        "dynasty": "唐",
        "collection_info": null
    },
    {
        "title": "卧病寄诸公",
        "author": "许浑",
        "content": "飞盖集兰堂，清歌遰柏觞。\n高城榆柳荫，虚阁芰荷香。\n海月秋偏静，山风夜更凉。\n自怜书万卷，扶病对萤光。",
        "dynasty": "唐",
        "collection_info": null
    },
    {
        "title": "寓崇圣寺怀李校书",
        "author": "许浑",
        "content": "几日卧南亭，卷帘秋月清。\n河关初罢梦，池阁更含情。\n寒露润金井，高风飘玉筝。\n前年共游客，刀笔事戎旌。",
        "dynasty": "唐",
        "collection_info": null
    },
    {
        "title": "秋日行次关西",
        "author": "许浑",
        "content": "金风荡天地，关西羣木凋。\n早霜鸡喔喔，残月马萧萧。\n紫陌秦山近，青枫楚树遥。\n还同长卿志，题字满河桥。",
        "dynasty": "唐",
        "collection_info": null
    },
    {
        "title": "山居冬夜喜魏扶见访因赠",
        "author": "许浑",
        "content": "霜风露叶下，远思独裴回。\n夜久草堂静，月明山客来。\n遣贫相劝酒，忆字共书灰。\n何事清平世，干名待有媒。",
        "dynasty": "唐",
        "collection_info": null
    },
    {
        "title": "喜李诩秀才见访因赠",
        "author": "许浑",
        "content": "浙南分首日，谁谓别经时。\n路远遥相访，家贫喜见知。\n不须辞小酌，更请续新诗。\n但得心中劒，酬恩会有期。",
        "dynasty": "唐",
        "collection_info": null
    },
    {
        "title": "晚投慈恩寺呈俊上人",
        "author": "许浑",
        "content": "双岩泻一川，十里绝人烟。\n古庙阴风地，寒钟暮雨天。\n沙虚留虎迹，水滑带龙涎。\n不及曹溪侣，空林已夜禅。",
        "dynasty": "唐",
        "collection_info": null
    },
    {
        "title": "行次虎头岩酬寄路中丞",
        "author": "许浑",
        "content": "樟亭去已远，来上虎头岩。\n滩急水移棹，山回风满帆。\n石梯迎雨滑，沙井落潮醎。\n何以慰行旅，如公书一缄。",
        "dynasty": "唐",
        "collection_info": null
    },
    {
        "title": "送荔浦蒋明府赴任",
        "author": "许浑",
        "content": "路长春欲尽，歌怨酒初酣。\n白社莲宫北，青袍桂水南。\n驿行盘鸟道，船宿避龙潭。\n真得诗人趣，烟霞处处谙。",
        "dynasty": "唐",
        "collection_info": null
    },
    {
        "title": "怀政禅师院",
        "author": "许浑",
        "content": "山斋路几层，败衲学真乘。\n寒暑移双树，光阴尽一灯。\n风飘高竹雪，泉涨小池冰。\n莫讶频来此，修身欲到僧。",
        "dynasty": "唐",
        "collection_info": null
    },
    {
        "title": "秋夕有怀",
        "author": "许浑",
        "content": "念远坐西阁，华池涵月凉。\n书回秋欲尽，酒醒夜初长。\n露白莲衣浅，风清蕙带香。\n前年此佳景，兰棹醉横塘。",
        "dynasty": "唐",
        "collection_info": null
    },
    {
        "title": "秋霁寄远",
        "author": "许浑",
        "content": "初霁独登赏，西楼多远风。\n横烟秋水上，疎雨夕阳中。\n高树下山鸟，平芜飞草虫。\n唯应待明月，千里与君同。",
        "dynasty": "唐",
        "collection_info": null
    },
    {
        "title": "闻范秀才自蜀游江湖",
        "author": "许浑",
        "content": "蜀道下湘渚，客帆应不迷。\n江分三峡响，山并九华齐。\n秋泊鴈初宿，夜吟猨乍啼。\n归时慎行李，莫到石城西。",
        "dynasty": "唐",
        "collection_info": null
    },
    {
        "title": "惜春",
        "author": "许浑",
        "content": "花开又花落，时节暗中迁。\n无计延春日，可能留少年。\n小藂初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "title": "题愁",
        "author": "许浑",
        "content": "聚散竟无形，迴肠百结成。\n古今销不得，离别觉潜生。\n降虏将军思，穷秋远客情。\n何人更憔悴，落第泣秦京。",
        "dynasty": "唐",
        "collection_info": null
    },
    {
        "title": "鸳鸯",
        "author": "许浑",
        "content": "两两戏沙汀，长疑画不成。\n锦机争织样，歌曲爱呼名。\n好□顾栖息，堪怜泛浅情。\n凫鸥皆尔类，唯羡独含情。",
        "dynasty": "唐",
        "collection_info": null
    },
    {
        "title": "闻鴈",
        "author": "许浑",
        "content": "带霜南去鴈，夜好宿汀沙。\n惊起向何处，高飞极海涯。\n入云声渐远，离岳路犹赊。\n归梦当时断，参差欲到家。",
        "dynasty": "唐",
        "collection_info": null
    },
    {
        "title": "不寝",
        "author": "许浑",
        "content": "到晓不成梦，思量堪白头。\n多无百年命，长有万般愁。\n世事应难尽，营生卒未休。\n莫言名与利，名利是身讐。",
        "dynasty": "唐",
        "collection_info": null
    },
    {
        "title": "宿东横山",
        "author": "许浑",
        "content": "孤舟路渐赊，时见碧桃花。\n溪雨滩声急，岩风树势斜。\n猕猴垂弱蔓，鹳鹤[睡]横槎。\n谩向仙林宿，无人[识]阮家。",
        "dynasty": "唐",
        "collection_info": null
    },
    {
        "title": "早行",
        "author": "许浑",
        "content": "失枕惊先起，人家半梦中。\n闻鸡凭早晏，占斗认西东。\n辔湿知行露，衣单觉晓风。\n秋阳弄光影，忽吐半林红。",
        "dynasty": "唐",
        "collection_info": null
    },
    {
        "title": "陪郑史君泛舟晚归",
        "author": "许浑",
        "content": "南郭望归处，郡楼高卷帘。\n平桥低皂盖，曲岸转彤襜。\n江晚笙歌促，山晴鼓角严。\n羊公莫先醉，清晓月纤纤。",
        "dynasty": "唐",
        "collection_info": null
    },
    {
        "title": "詶殷尧藩",
        "author": "许浑",
        "content": "相如愧许询，寥落向溪滨。\n竹马儿犹小，荆钗妇惯贫。\n独愁忧过日，多病不如人。\n莫怪青袍选，长安隐旧春。",
        "dynasty": "唐",
        "collection_info": null
    },
    {
        "title": "赠迁客",
        "author": "许浑",
        "content": "无机还得罪，直道不伤情。\n微雨昏山色，疎笼闭鹤声。\n闲居多野客，高枕见江城。\n门外长溪水，怜君又濯缨。",
        "dynasty": "唐",
        "collection_info": null
    },
    {
        "title": "征西旧卒",
        "author": "许浑",
        "content": "少年乘勇气，百战过乌孙。\n力尽边城难，功加上将恩。\n晓风听戍角，残月倚营门。\n自说轻生处，金疮有旧痕。",
        "dynasty": "唐",
        "collection_info": null
    },
    {
        "title": "南陵留别段氏兄弟",
        "author": "许浑",
        "content": "不知身老大，犹似旧时狂。\n为酒游山县，留诗遍草堂。\n归期秋未尽，离恨日偏长。\n更羡君兄弟，参差鴈一行。",
        "dynasty": "唐",
        "collection_info": null
    },
    {
        "title": "旅中别侄暐",
        "author": "许浑",
        "content": "相见又南北，中宵泪满襟。\n旅游知世薄，贫别觉情深。\n歌管一尊酒，山川万里心。\n此身多在路，休诵异乡吟。",
        "dynasty": "唐",
        "collection_info": null
    },
    {
        "title": "松江渡送人",
        "author": "许浑",
        "content": "故国今何在，扁舟竟不归。\n云移山漠漠，江阔树依依。\n晚色千帆落，秋声一鴈飞。\n此时兼送客，凭槛欲霑衣。",
        "dynasty": "唐",
        "collection_info": null
    },
    {
        "title": "过鲍溶宅有感",
        "author": "许浑",
        "content": "寥落故人宅，重来身已亡。\n古苔残墨沼，深竹旧书堂。\n秋色馆池静，雨声云木凉。\n无因展交道，日暮倍心伤。",
        "dynasty": "唐",
        "collection_info": null
    },
    {
        "title": "金陵怀古",
        "author": "许浑",
        "content": "玉树歌残王气终，景阳兵合戍楼空。\n松楸远近千官冢，禾黍高低六代宫。\n石燕拂云晴亦雨，江豚吹浪夜还风。\n英雄一去豪华尽，唯有青山似洛中。",
        "dynasty": "唐",
        "collection_info": null
    },
    {
        "title": "姑苏怀古",
        "author": "许浑",
        "content": "宫馆余基辍棹过，黍苗无限独悲歌。\n荒台麋鹿争新草，空苑凫鹥占浅莎。\n吴岫雨来虚槛冷，楚江风急远帆多。\n可怜国破忠臣死，日日东流生白波。",
        "dynasty": "唐",
        "collection_info": null
    },
    {
        "title": "凌歊台",
        "author": "许浑",
        "content": "宋祖凌高乐未回，三千歌舞宿层台。\n湘潭云尽暮山出，巴蜀雪消春水来。\n行殿有基荒荠合，寝园无主野棠开。\n百年便作万年计，嵒畔古碑空绿苔。",
        "dynasty": "唐",
        "collection_info": null
    },
    {
        "title": "骊山",
        "author": "许浑",
        "content": "闻说先皇醉碧桃，日华浮动郁金袍。\n风随玉辇笙歌逈，云捲珠帘劒佩高。\n凤驾北归山寂寂，龙旟西幸水滔滔。\n贵妃没后巡游少，瓦落宫墻见野蒿。",
        "dynasty": "唐",
        "collection_info": null
    },
    {
        "title": "咸阳城东楼",
        "author": "许浑",
        "content": "一上高城万里愁，蒹葭杨柳似汀洲。\n溪云初起日沈阁，山雨欲来风满楼。\n鸟下绿芜秦苑夕，蝉鸣黄叶汉宫秋。\n行人莫问当年事，故国东来渭水流。",
        "dynasty": "唐",
        "collection_info": null
    },
    {
        "title": "京口闲居寄京洛友人",
        "author": "许浑",
        "content": "吴门烟月昔同游，枫叶芦花并客舟。\n聚散有期云北去，浮沈无计水东流。\n一尊酒尽青山暮，千里书回碧树秋。\n何处相思不相见，凤城龙阙楚江头。",
        "dynasty": "唐",
        "collection_info": null
    },
    {
        "title": "冬日登越王台怀归",
        "author": "许浑",
        "content": "月沈高岫宿云开，万里归心独上来。\n河畔雪飞扬子宅，海边花盛越王台。\n泷分桂岭鱼难过，瘴近衡峯鴈却回。\n乡信渐稀人渐老，只应频看一枝梅。",
        "dynasty": "唐",
        "collection_info": null
    },
    {
        "title": "对雪",
        "author": "许浑",
        "content": "云度龙山暗倚城，先飞淅沥引轻盈。\n素娥冉冉拜瑶阙，皓鹤纷纷朝玉京。\n阴岭有风梅艳散，寒林无月桂华生。\n剡溪一醉十年事，忽忆棹回天未明。",
        "dynasty": "唐",
        "collection_info": null
    },
    {
        "title": "送萧处士归缑岭别业",
        "author": "许浑",
        "content": "醉斜乌帽髪如丝，曾看仙人一局棋。\n宾馆有鱼为客久，乡书无鴈到家迟。\n缑山住近吹笙庙，湘水行逢鼓瑟祠。\n今夜月明何处宿，九疑云尽碧参差。",
        "dynasty": "唐",
        "collection_info": null
    },
    {
        "title": "与郑二秀才同舟东下洛中亲朋送至景云寺",
        "author": "许浑",
        "content": "三十六峰横一川，绿波无路草芊芊。\n牛羊晚食铺平地，鵰鹗晴飞摩远天。\n洛客尽回临水寺，楚人皆逐下江船。\n东西未有相逢日，更把繁华共醉眠。",
        "dynasty": "唐",
        "collection_info": null
    },
    {
        "title": "长安岁暮",
        "author": "许浑",
        "content": "独望天门倚劒歌，干时无计老关河。\n东归万里惭张翰，西上四年羞卞和。\n花暗楚城春醉少，月凉秦塞夜愁多。\n三山岁岁有人去，唯恐海风生白波。",
        "dynasty": "唐",
        "collection_info": null
    },
    {
        "title": "赠茅山高拾遗",
        "author": "许浑",
        "content": "谏猎归来绮季歌，大茅峯影满秋波。\n山斋留客扫红叶，野艇送僧披绿莎。\n长覆旧图棊势尽，遍添新品药名多。\n云中黄鹄日千里，自宿自飞无网罗。",
        "dynasty": "唐",
        "collection_info": null
    },
    {
        "title": "李秀才近自涂口迁居新安适枉缄书见寛悲戚因以此答",
        "author": "许浑",
        "content": "远书开罢更依依，晨坐高台竟落晖。\n颜巷雪深人已去，庾楼花盛客初归。\n东堂望绝迁莺起，南国哀余候鴈飞。\n今日劳君犹问讯，一官唯长故山薇。",
        "dynasty": "唐",
        "collection_info": null
    },
    {
        "title": "赠萧兵曹先辈",
        "author": "许浑",
        "content": "广陵堤上昔离居，帆转潇湘万里余。\n楚客病时无鵩鸟，越乡归处有鲈鱼。\n潮生水郭蒹葭响，雨过山城橘柚疎。\n闻说携琴兼载酒，邑人争识马相如。",
        "dynasty": "唐",
        "collection_info": null
    },
    {
        "title": "题舒女庙",
        "author": "许浑",
        "content": "山乐来迎去不言，庙前高柳水禽喧。\n绮罗无色雨侵帐，珠翠有声风绕幡。\n妆镜尚疑山月满，寝屏犹认野花繁。\n孤舟梦断行云散，何限离心寄晓猨。",
        "dynasty": "唐",
        "collection_info": null
    },
    {
        "title": "姑孰官舍",
        "author": "许浑",
        "content": "草生官舍似闲居，雪照南窗满素书。\n贫后始知为吏拙，病来还喜识人疎。\n青云岂有窥梁燕，浊水应无避钓鱼。\n不待秋风便归去，紫阳山下是吾庐。",
        "dynasty": "唐",
        "collection_info": null
    },
    {
        "title": "凌歊台送韦秀才",
        "author": "许浑",
        "content": "云起高台日未沈，数村残照半岩阴。\n野蚕成茧桑柘尽，溪鸟引雏蒲稗深。\n帆势依依投极浦，钟声[杳杳]隔前林。\n故山迢遰故人去，一夜月明千里心。",
        "dynasty": "唐",
        "collection_info": null
    },
    {
        "title": "送岭南卢判官罢职归华阴山居",
        "author": "许浑",
        "content": "曾事刘琨鴈塞空，十年书劒任飘蓬。\n东堂旧屈移山志，南国新留煮海功。\n还挂一帆青海上，更开三径碧莲中。\n关西旧友如相问，已许沧浪伴钓翁。",
        "dynasty": "唐",
        "collection_info": null
    },
    {
        "title": "将度故城湖阻风夜泊永阳戍",
        "author": "许浑",
        "content": "行尽青溪日已蹉，云容山影水嵯峨。\n楼前归客怨清梦，楼上美人凝夜歌。\n独树高高风势急，平湖渺渺月明多。\n终期一艇载樵去，来往使帆凌白波。",
        "dynasty": "唐",
        "collection_info": null
    },
    {
        "title": "郑侍御厅翫鹤",
        "author": "许浑",
        "content": "碧天飞舞下晴莎，金阁瑶池绝网罗。\n嵒响数声风满树，岸移孤影雪凌波。\n缑山去远云霄迥，辽海归迟岁月多。\n双翅一开千万里，秖应栖隐恋乔柯。",
        "dynasty": "唐",
        "collection_info": null
    },
    {
        "title": "南亭夜坐贻开元禅定二道者",
        "author": "许浑",
        "content": "暮暮焚香何处宿，西岩一室映疎藤。\n光阴难驻迹如客，寒暑不惊心似僧。\n高树有风闻夜磬，远山无月见秋灯。\n身闲境静日为乐，若问其余非我能。",
        "dynasty": "唐",
        "collection_info": null
    },
    {
        "title": "朱坡故少保杜公池亭",
        "author": "许浑",
        "content": "杜陵池榭绮城东，孤岛回汀路不穷。\n高岫乍疑三峡近，远波初似五湖通。\n楸梧叶暗潇潇雨，菱荇花香淡淡风。\n还有昔时巢燕在，飞来飞去画堂中。",
        "dynasty": "唐",
        "collection_info": null
    },
    {
        "title": "秋日早朝",
        "author": "许浑",
        "content": "宵衣应待绝更筹，环佩锵锵月下楼。\n井转辘轳千树晓，鏁开阊阖万山秋。\n龙旗尽列趋金殿，雉扇才分见玉旒。\n虚戴铁冠无一事，沧江归去老渔舟。",
        "dynasty": "唐",
        "collection_info": null
    },
    {
        "title": "沧浪峡",
        "author": "许浑",
        "content": "缨带流尘髪半霜，独寻残月下沧浪。\n一声溪鸟暗云散，万片野花流水香。\n昔日未知方外乐，暮年初信梦中忙。\n红虾青鲫紫芹脆，归去不辞来路长。",
        "dynasty": "唐",
        "collection_info": null
    },
    {
        "title": "故洛城",
        "author": "许浑",
        "content": "禾黍离离半野蒿，昔人城此岂知劳。\n水声东去市朝变，山势北来宫殿高。\n鸦噪暮云归古堞，鴈迷寒雨下空壕。\n可怜缑岭登仙子，犹自吹笙醉碧桃。",
        "dynasty": "唐",
        "collection_info": null
    },
    {
        "title": "闻释子栖玄欲奉道因寄",
        "author": "许浑",
        "content": "欲求真诀恋禅扃，羽帔方袍尽有情。\n仙骨本微灵鹤远，法心潜动毒龙惊。\n三山未有偷桃计，四海初传问菊名。\n今日劝师师莫惑，长生难学证无生。",
        "dynasty": "唐",
        "collection_info": null
    },
    {
        "title": "南海府罢南康阻浅行侣稍登陆而迈主人燕饯至频暮宿东溪",
        "author": "许浑",
        "content": "暗滩水落涨虚沙，滩去秦吴万里赊。\n马上折残江北柳，舟中开尽岭南花。\n离歌不断如留客，归梦初惊似到家。\n山鸟一声人未起，半床春月在天涯。",
        "dynasty": "唐",
        "collection_info": null
    },
    {
        "title": "秋晚云阳驿西亭莲池",
        "author": "许浑",
        "content": "心忆莲池秉烛游，叶残花败尚维舟。\n烟开翠扇清风晓，水泥红衣白露秋。\n神女暂来云易散，仙娥初去月难留。\n空怀远道难持赠，醉倚阑干尽日愁。",
        "dynasty": "唐",
        "collection_info": null
    },
    {
        "title": "题勤尊师历阳山居",
        "author": "许浑",
        "content": "二十知兵在羽林，中年潜识子房心。\n苍鹰出塞胡尘灭，白鹤还乡楚水深。\n春坼酒瓶浮药气，晚携棊局带松阴。\n鸡笼山上云多处，自斸黄精不可寻。",
        "dynasty": "唐",
        "collection_info": null
    },
    {
        "title": "怀旧居",
        "author": "许浑",
        "content": "兵书一箧老无功，故国郊扉在梦中。\n藤蔓覆梨张谷暗，草花侵菊庾园空。\n朱门迹忝登龙客，白屋心期失马翁。\n楚水吴山何处是，北窗残月照屏风。",
        "dynasty": "唐",
        "collection_info": null
    },
    {
        "title": "祗命许昌自郊居移就公馆秋日寄茅山高拾遗",
        "author": "许浑",
        "content": "一笛迎风万叶飞，强携刀笔换荷衣。\n潮寒水国秋砧早，月暗山城夜漏稀。\n岩响远闻樵客过，浦深遥送钓童归。\n中年未识从军乐，虚近三茅望少微。",
        "dynasty": "唐",
        "collection_info": null
    },
    {
        "title": "伤虞将军",
        "author": "许浑",
        "content": "白首从军未有名，近将孤劒到江城。\n巴童戍久能番语，胡马调多解汉行。\n对雪夜穷黄石略，望云秋计黑山程。\n可怜身死家犹远，汴水东流无哭声。",
        "dynasty": "唐",
        "collection_info": null
    },
    {
        "title": "晚自朝台津至韦隐居郊园",
        "author": "许浑",
        "content": "秋来凫鴈下方塘，繫马朝台步夕阳。\n村径绕山松叶暗，野门临水稻花香。\n云连海气琴书润，风带潮声枕簟凉。\n西下磻溪犹万里，可能垂白待文王。",
        "dynasty": "唐",
        "collection_info": null
    },
    {
        "title": "寓居开元精舍酬薛秀才见贻",
        "author": "许浑",
        "content": "知己萧条信陆沈，茂陵扶疾卧西林。\n芰荷风起客堂静，松桂月高僧院深。\n清露下时伤旅鬓，白云归处寄乡心。\n怜君诗句犹相忆，题在空斋夜夜吟。",
        "dynasty": "唐",
        "collection_info": null
    },
    {
        "title": "别刘秀才",
        "author": "许浑",
        "content": "三献无功玉有瑕，更携书劒客天涯。\n孤帆夜别潇湘雨，广陌春期鄠杜花。\n灯照水萤千点灭，棹惊滩鴈一行斜。\n关河万里秋风急，望见乡山不到家。",
        "dynasty": "唐",
        "collection_info": null
    },
    {
        "title": "早发天台中岩寺度关岭次天姥岑",
        "author": "许浑",
        "content": "来往天台天姥间，欲求真诀驻衰颜。\n星河半落岩前寺，云雾初开岭上关。\n丹壑树多风浩浩，碧溪苔浅水潺潺。\n可知刘阮逢人处，行尽深山又是山。",
        "dynasty": "唐",
        "collection_info": null
    },
    {
        "title": "游钱塘青山李隐居西斋",
        "author": "许浑",
        "content": "小隐西亭为客开，翠萝深处遍苍苔。\n林间扫石安棊局，岩下分泉递酒杯。\n兰叶露光秋月上，芦花风起夜潮来。\n云山遶屋犹嫌浅，欲棹渔舟近钓台。",
        "dynasty": "唐",
        "collection_info": null
    },
    {
        "title": "春日郊园戏赠杨嘏评事",
        "author": "许浑",
        "content": "十里蒹葭入薜萝，春风谁许暂鸣珂。\n相如渴后狂还减，曼倩归来语更多。\n门枕碧溪冰皓耀，槛齐青嶂雪嵯峨。\n野桥沽酒茅檐醉，谁羡红楼一曲歌。",
        "dynasty": "唐",
        "collection_info": null
    },
    {
        "title": "晚自东郭回留一二游侣",
        "author": "许浑",
        "content": "乡心迢遰宦情微，吏散寻幽竟落晖。\n林下草腥巢鹭宿，洞前云湿雨龙归。\n钟随野艇回孤棹，鼓绝山城掩半扉。\n今夜西斋好风月，一瓢春酒莫相违。",
        "dynasty": "唐",
        "collection_info": null
    },
    {
        "title": "与郑秀才叔侄会送杨秀才昆仲东归",
        "author": "许浑",
        "content": "书劒功迟白髮新，异乡仍送故乡人。\n阮公留客竹林晚，田氏到家荆树春。\n雪尽塞鸿南翥少，风来胡马北嘶频。\n洞庭烟月如终老，谁是长杨谏猎臣。",
        "dynasty": "唐",
        "collection_info": null
    },
    {
        "title": "送郭秀才游天台",
        "author": "许浑",
        "content": "云埋阴壑雪凝峯，半壁天台已万重。\n人度碧溪疑辍棹，僧归苍岭似闻钟。\n暖眠鸂鶒晴滩草，高挂猕猴暮涧松。\n曾约共游今独去，赤城西面水溶溶。",
        "dynasty": "唐",
        "collection_info": null
    },
    {
        "title": "送张尊师归洞庭",
        "author": "许浑",
        "content": "能琴道士洞庭西，风满归帆路不迷。\n对岸水花霜后浅，傍檐山果雨来低。\n杉松近晚移茶竈，岩谷初寒盖药畦。\n他日相思两行字，无人知处武陵溪。",
        "dynasty": "唐",
        "collection_info": null
    },
    {
        "title": "移摄太平寄前李明府",
        "author": "许浑",
        "content": "病移嵒邑称闲身，何处风光贳酒频。\n溪柳遶门彭泽令，野花连洞武陵人。\n娇歌自驻壶中景，艳舞长留海上春。\n早晚高台更同醉，绿萝如帐草如茵。",
        "dynasty": "唐",
        "collection_info": null
    },
    {
        "title": "再游姑苏玉芝观",
        "author": "许浑",
        "content": "高梧一叶下秋初，迢遰重廊旧寄居。\n月过碧窗今夜酒，雨昏红壁去年书。\n玉池露冷芙蓉浅，琼树风高薜荔疎。\n明日挂帆更东去，仙翁应笑为鲈鱼。",
        "dynasty": "唐",
        "collection_info": null
    },
    {
        "title": "夜归驿楼",
        "author": "许浑",
        "content": "水晚云秋山不穷，自疑身在画屏中。\n孤舟移棹一江月，高阁捲帘千树风。\n窗下覆棋残局在，橘边沽酒半壜空。\n早炊香稻待鲈鲙，南渚未明寻钓翁。",
        "dynasty": "唐",
        "collection_info": null
    },
    {
        "title": "题灵山寺行坚师院",
        "author": "许浑",
        "content": "西岩一径不通樵，八十持杯未觉遥。\n龙在石潭闻夜雨，鴈移沙渚见秋潮。\n经函露湿文多暗，香印风吹字半销。\n应笑东归又南去，越山无路水迢迢。",
        "dynasty": "唐",
        "collection_info": null
    },
    {
        "title": "湖州韦长史山居",
        "author": "许浑",
        "content": "一官唯买昼公堂，但得身闲日自长。\n琴曲少声重勘谱，药丸多忌更寻方。\n溪浮箬叶添醅绿，泉遶松根助茗香。\n明日鳜鱼何处钓，门前春水似沧浪。",
        "dynasty": "唐",
        "collection_info": null
    },
    {
        "title": "赠李伊阙",
        "author": "许浑",
        "content": "桐履如飞不可寻，一壶双笈峄阳琴。\n舟横野度寒风急，门掩荒山夜雪深。\n贫笑白驹无去意，病惭黄鹄有归心。\n云间二室劳君画，水墨苍苍半壁阴。",
        "dynasty": "唐",
        "collection_info": null
    },
    {
        "title": "重游綀湖怀旧",
        "author": "许浑",
        "content": "西风渺渺月连天，同醉兰舟未十年。\n鵩鸟赋成人已没，嘉鱼诗在世空传。\n荣枯尽寄浮云外，哀乐犹惊逝水前。\n日暮长堤更回首，一声邻笛旧山川。",
        "dynasty": "唐",
        "collection_info": null
    },
    {
        "title": "乘月棹舟送大历寺灵聪上人不及",
        "author": "许浑",
        "content": "万峰秋尽百泉清，旧锁禅扉在赤城。\n枫浦客来烟未散，竹窗僧去月犹明。\n杯浮野渡鱼龙远，锡响空山虎豹惊。\n一字不留何足讶，白云无路水无情。",
        "dynasty": "唐",
        "collection_info": null
    },
    {
        "title": "汴河亭",
        "author": "许浑",
        "content": "广陵花盛帝东游，先劈昆崙一派流。\n百二禁兵辞象阙，三千宫女下龙舟。\n凝云鼓震星辰动，拂浪旗开日月浮。\n四海义师归有道，迷楼还似景阳楼。",
        "dynasty": "唐",
        "collection_info": null
    },
    {
        "title": "村舍二首 一",
        "author": "许浑",
        "content": "自翦青莎织雨衣，南峰烟火是柴扉。\n莱妻早报蒸藜熟，童子遥迎种豆归。\n鱼下碧潭当镜跃，鸟还青嶂拂屏飞。\n花时未免人来往，欲买严光旧钓矶。",
        "dynasty": "唐",
        "collection_info": null
    },
    {
        "title": "村舍二首 二",
        "author": "许浑",
        "content": "尚平多累自归难，一日身闲一日安。\n山径晓云收猎网，水门凉月挂鱼竿。\n花间酒气春风暖，竹裏棋声暮雨寒。\n三顷水田秋更熟，北窗谁拂旧尘冠。",
        "dynasty": "唐",
        "collection_info": null
    },
    {
        "title": "郑秀才东归凭达家书",
        "author": "许浑",
        "content": "欲寄家书少客过，闭门心远洞庭波。\n两岩花落夜风急，一径草荒春雨多。\n愁泛楚江吟浩渺，忆归吴岫梦嵯峨。\n贫居不问应知处，溪上闲船繫绿萝。",
        "dynasty": "唐",
        "collection_info": null
    },
    {
        "title": "伤故湖州李郎中",
        "author": "许浑",
        "content": "政成身没共兴衰，乡路兵戈旅榇迴。\n城上暮云凝鼓角，海边春草闭池台。\n经年未葬家人散，昨夜因斋故吏来。\n南北相逢皆掩泣，白苹洲暖百花开。",
        "dynasty": "唐",
        "collection_info": null
    },
    {
        "title": "和友人送僧归桂州灵岩寺",
        "author": "许浑",
        "content": "楚客送僧归桂阳，海门帆势极潇湘。\n碧云千里暮愁合，白雪一声春思长。\n柳絮拥堤添衲软，松花浮水注瓶香。\n南京长老几年别，闻道半岩多影堂。",
        "dynasty": "唐",
        "collection_info": null
    },
    {
        "title": "淮阴阻风寄呈楚州韦中丞",
        "author": "许浑",
        "content": "垂钓京江欲白头，江鱼堪钓却西游。\n刘伶台下稻花晚，韩信庙前枫叶秋。\n淮月未明先倚槛，海云初起更维舟。\n河桥有酒无人醉，独上高城望庾楼。",
        "dynasty": "唐",
        "collection_info": null
    },
    {
        "title": "途经敷水",
        "author": "许浑",
        "content": "修蛾颦翠倚柔桑，遥谢春风白面郎。\n五夜有情随暮雨，百年无节待秋霜。\n重寻绣带朱藤合，更认罗帬碧草长。\n何处野花何处水，下峰流出一渠香。",
        "dynasty": "唐",
        "collection_info": null
    },
    {
        "title": "和人贺杨仆射致政",
        "author": "许浑",
        "content": "莲府公卿拜后尘，手持优诏挂朱轮。\n从军暮下三千客，闻礼庭中七十人。\n锦帐丽词推北巷，画堂清乐掩南邻。\n岂同王谢山阴会，空叙流杯醉暮春。",
        "dynasty": "唐",
        "collection_info": null
    },
    {
        "title": "题四皓庙",
        "author": "许浑",
        "content": "桂香松暖庙门开，独泻椒浆奠一杯。\n秦法欲兴鸿已去，汉储将废凤还来。\n紫芝翳翳多青草，白石苍苍半绿苔。\n山下驿尘南窜路，不知冠盖几人回。",
        "dynasty": "唐",
        "collection_info": null
    },
    {
        "title": "鹤林寺中秋夜翫月",
        "author": "许浑",
        "content": "待月东林月正圆，广庭无树草无烟。\n中秋云尽出沧海，半夜露寒当碧天。\n轮彩渐移金殿外，镜光犹挂玉楼前。\n莫辞达曙殷勤望，一堕西岩又隔年。",
        "dynasty": "唐",
        "collection_info": null
    },
    {
        "title": "南海府罢归京口经大庾岭赠张明府",
        "author": "许浑",
        "content": "楼船旌斾极天涯，一剑从军两鬓华。\n回日眼明河畔草，去时肠断岭头花。\n陶诗尽写行过县，张赋初成卧到家。\n官满知君有归处，姑苏台上旧烟霞。",
        "dynasty": "唐",
        "collection_info": null
    },
    {
        "title": "题卫将军庙",
        "author": "许浑",
        "content": "武牢关下护龙旗，挟槊弯弧马上飞。\n汉业未兴王霸在，秦军纔散鲁连归。\n坟穿大泽埋金剑，庙枕长溪挂铁衣。\n欲奠忠魂何处问，苇花枫叶雨霏霏。",
        "dynasty": "唐",
        "collection_info": null
    },
    {
        "title": "访别韦隐居不值",
        "author": "许浑",
        "content": "犬吠双岩碧树间，主人朝出半开关。\n汤师阁上留诗别，杜叟桥边载酒还。\n栎坞炭烟晴过岭，蓼村渔火夜移湾。\n故乡芜没兵戈后，凭向溪南买一山。",
        "dynasty": "唐",
        "collection_info": null
    },
    {
        "title": "送前东阳于明府由鄂渚归故林",
        "author": "许浑",
        "content": "结束征车换黑貂，灞西风雨正潇潇。\n茂陵久病书千卷，彭泽初归酒一瓢。\n帆背夕阳湓水阔，棹经沧海甑山遥。\n殷勤为谢南溪客，白首萤窗未见招。",
        "dynasty": "唐",
        "collection_info": null
    },
    {
        "title": "听歌鹧鸪辞",
        "author": "许浑",
        "content": "南国多情多艳词，鹧鸪清怨遶梁飞。\n甘棠城上客先醉，苦竹岭头人未归。\n响转碧霄云驻影，曲终清漏月沈晖。\n山行水宿不知远，犹梦玉钗金缕衣。",
        "dynasty": "唐",
        "collection_info": null
    },
    {
        "title": "寄题华严韦秀才院",
        "author": "许浑",
        "content": "三面楼台百丈峰，西岩高枕树重重。\n晴攀翠竹题诗滑，秋摘黄花酿酒浓。\n山殿日斜喧鸟雀，石潭波动戏鱼龙。\n今来故国遥相忆，月照千山半夜钟。",
        "dynasty": "唐",
        "collection_info": null
    },
    {
        "title": "戏代李协律松江有赠",
        "author": "许浑",
        "content": "蜀客操琴吴女歌，明珠十斛是天河。\n霜凝薜荔怯秋树，露滴芙蓉愁晚波。\n兰浦远乡应解佩，柳堤残月未鸣珂。\n西楼沈醉不知散，潮落洞庭洲渚多。",
        "dynasty": "唐",
        "collection_info": null
    },
    {
        "title": "送黄隐居归南海",
        "author": "许浑",
        "content": "瘴雾南边久寄家，海中来往信流槎。\n林藏●●多残笋，树过猩猩少落花。\n深洞有云龙蜕骨，半岩无草象生牙。\n知君爱宿层峰顶，坐到三更见日华。",
        "dynasty": "唐",
        "collection_info": null
    },
    {
        "title": "朝台送客有怀",
        "author": "许浑",
        "content": "赵佗西拜已登坛，马援南征土宇宽。\n越国旧无唐印绶，蛮乡今有汉衣冠。\n江云带日秋偏热，海雨随风夏亦寒。\n岭北归人莫回首，蓼花枫叶万重滩。",
        "dynasty": "唐",
        "collection_info": null
    },
    {
        "title": "自楞伽寺晨起泛舟道中有怀",
        "author": "许浑",
        "content": "碧树苍苍茂苑东，佳期迢遰路何穷。\n一声山鸟曙云外，万点水萤秋草中。\n门掩竹斋微有月，棹移兰渚淡无风。\n欲知此路堪惆怅，菱叶蓼花连故宫。",
        "dynasty": "唐",
        "collection_info": null
    },
    {
        "title": "十二月拜起居表回",
        "author": "许浑",
        "content": "一章西奏拜仙曹，回马天津北望劳。\n寒水欲春冰彩薄，晓山初霁雪峰高。\n楼形向日攒飞凤，宫势凌波压抃鳌。\n空锁烟霞绝巡幸，周人谁识郁金袍。",
        "dynasty": "唐",
        "collection_info": null
    },
    {
        "title": "观章中丞夜按歌舞",
        "author": "许浑",
        "content": "夜按双娃禁曲新，东西箫鼓接云津。\n舞衫未换红铅湿，歌扇初移翠黛颦。\n彩槛烛烟光吐日，画屏香雾暖如春。\n西楼月在襄王醉，十二山高不见人。",
        "dynasty": "唐",
        "collection_info": null
    },
    {
        "title": "重游飞泉观题故梁道士宿龙池",
        "author": "许浑",
        "content": "西岩泉落水容宽，灵物蜿蜒黑处蟠。\n松叶正秋琴韵响，菱花初晓镜光寒。\n云开星月浮山殿，雨过风雷遶石坛。\n仙客不归龙亦去，稻畦长满此池干。",
        "dynasty": "唐",
        "collection_info": null
    },
    {
        "title": "下第贻友人",
        "author": "许浑",
        "content": "身在关西家洞庭，夜寒歌苦烛荧荧。\n人心高下月中桂，客思往来波上萍。\n马氏识君眉最白，阮公留我眼长青。\n花前失意共寥落，莫遣东风吹酒醒。",
        "dynasty": "唐",
        "collection_info": null
    },
    {
        "title": "晚登龙门驿楼",
        "author": "许浑",
        "content": "鱼龙多处凿门开，万古人知夏禹材。\n青嶂远分从地断，洪流高泻自天来。\n风云有路皆烧尾，波浪无程尽曝腮。\n心感膺门身过此，晚山秋树独徘徊。",
        "dynasty": "唐",
        "collection_info": null
    },
    {
        "title": "题故李秀才居",
        "author": "许浑",
        "content": "曾醉笙歌日正迟，醉中相送易前期。\n橘花满地人亡后，菰叶连天鴈过时。\n琴倚旧窗尘漠漠，剑埋新冢草离离。\n河桥酒熟平生事，更向东流奠一巵。",
        "dynasty": "唐",
        "collection_info": null
    },
    {
        "title": "韶州韶阳楼夜讌",
        "author": "许浑",
        "content": "待月西楼捲翠罗，玉杯瑶瑟近星河。\n帘前碧树穷秋密，窗外青山薄暮多。\n鸜鹆未知狂客醉，鹧鸪先让美人歌。\n使君莫惜通宵饮，刀笔初从马伏波。",
        "dynasty": "唐",
        "collection_info": null
    },
    {
        "title": "闻韶州李相公移拜郴州因寄",
        "author": "许浑",
        "content": "诏移丞相木兰舟，桂水潺湲岭北流。\n青汉梦归双阙曙，白云吟过五湖秋。\n恩迴玉扆人先喜，道在金縢世不忧。\n闻说公卿尽南望，甘堂花暖凤池头。",
        "dynasty": "唐",
        "collection_info": null
    },
    {
        "title": "游江令旧宅",
        "author": "许浑",
        "content": "身没南朝宅已荒，邑人犹赏旧风光。\n芹根生叶石池浅，桐树落花金井香。\n带暖山蜂巢画阁，欲阴溪燕集书堂。\n闲愁此地更西望，潮侵台城春草长。",
        "dynasty": "唐",
        "collection_info": null
    },
    {
        "title": "灞上逢元九处士东归",
        "author": "许浑",
        "content": "瘦马频嘶灞水寒，灞南高处望长安。\n何人更结王生韤，此客虚弹贡氏冠。\n江上蟹螯沙渺渺，坞中蜗殻雪漫漫。\n旧交已变新知少，却伴渔郎把钓竿。",
        "dynasty": "唐",
        "collection_info": null
    },
    {
        "title": "别张秀才",
        "author": "许浑",
        "content": "不知何计写离忧，万里山川半旧游。\n风捲暮沙和雪起，日融春水带冰流。\n凌晨客泪分东郭，竟夕乡心共北楼。\n青桂一枝年少事，莫因鲈鲙涉穷秋。",
        "dynasty": "唐",
        "collection_info": null
    },
    {
        "title": "别表兄军倅",
        "author": "许浑",
        "content": "卢橘花香拂钓矶，佳人犹舞越罗衣。\n三洲水浅鱼来少，五岭山高鴈到稀。\n客路晚依红树宿，乡关朝望白云归。\n交亲不念征南吏，昨夜风帆去似飞。",
        "dynasty": "唐",
        "collection_info": null
    },
    {
        "title": "题苏州虎丘寺僧院",
        "author": "许浑",
        "content": "暂引寒泉濯远尘，此生多是异乡人。\n荆溪夜雨花开疾，吴苑秋风月满频。\n万里高低门外路，百年荣辱梦中身。\n世间谁似西林客，一卧烟霞四十春。",
        "dynasty": "唐",
        "collection_info": null
    },
    {
        "title": "酬郭少府先奉使巡涝见寄兼呈裴明府",
        "author": "许浑",
        "content": "载书携榼别池龙，十幅轻帆处处通。\n谢朓宅荒山翠裏，王敦城古月明中。\n江村夜涨浮天水，泽国秋生动地风。\n饱食鲙鱼榜归檝，待君琴酒醉陶公。",
        "dynasty": "唐",
        "collection_info": null
    },
    {
        "title": "出永通门经李氏庄",
        "author": "许浑",
        "content": "飞轩危槛百花堂，朝讌歌钟暮已荒。\n中散狱成琴自怨，步兵厨废酒犹香。\n风池宿鸟喧朱阁，雨砌秋萤拂画梁。\n力保山河家又庆，秪应中令敌汾阳。",
        "dynasty": "唐",
        "collection_info": null
    },
    {
        "title": "汉水伤稼",
        "author": "许浑",
        "content": "西北楼开四望通，残霞成绮月悬弓。\n江村夜涨浮天水，泽国秋生动地风。\n高下绿苗千顷尽，新陈红粟万厫空。\n才微分薄忧何益，却欲回心学钓翁。",
        "dynasty": "唐",
        "collection_info": null
    },
    {
        "title": "送王总下第归丹阳",
        "author": "许浑",
        "content": "秦楼心断楚江湄，繫马春风酒一巵。\n汴水月明东下疾，练塘花发北来迟。\n青芜定没安贫处，黄叶应催献赋诗。\n凭寄家书为回报，旧乡还有故人知。",
        "dynasty": "唐",
        "collection_info": null
    },
    {
        "title": "南阳道中",
        "author": "许浑",
        "content": "月斜孤馆傍村行，野店高低带古城。\n篱上晓花斋后落，井边秋叶社前生。\n饥乌索哺随雏叫，乳牸慵归望犊鸣。\n荒草连天风动地，不知谁学武侯耕。",
        "dynasty": "唐",
        "collection_info": null
    },
    {
        "title": "破北虏太和公主归宫阙",
        "author": "许浑",
        "content": "毳幕承秋极断蓬，飘飖一剑黑山空。\n匈奴北走荒秦垒，贵主西还盛汉宫。\n定是庙谟倾种落，必知边寇畏骁雄。\n恩霑残类从归去，莫使华人杂犬戎。",
        "dynasty": "唐",
        "collection_info": null
    },
    {
        "title": "李定言自殿院衔命归阙拜员外郎迁右史因寄",
        "author": "许浑",
        "content": "白笔南征变二毛，越山愁瘴海惊涛。\n才归龙尾含鸡舌，更立螭头运兔毫。\n阊阖欲开宫漏尽，冕旒初坐御香高。\n吴中旧侣君先贵，曾忆王祥与佩刀。",
        "dynasty": "唐",
        "collection_info": null
    },
    {
        "title": "早秋韶阳夜雨",
        "author": "许浑",
        "content": "宋玉含悽梦亦惊，芙蓉山响一猨声。\n阴云迎雨枕先润，夜电引雷窗暂明。\n暗惜水花飘广槛，远愁风叶下高城。\n西归万里未千里，应到故园春草生。",
        "dynasty": "唐",
        "collection_info": null
    },
    {
        "title": "将为南行陪尚书崔公宴海榴堂",
        "author": "许浑",
        "content": "朝讌华堂暮未休，几人偏得谢公留。\n风传鼓角霜侵戟，云捲笙歌月上楼。\n宾馆尽开徐穉榻，客帆空恋李膺舟。\n谩夸书剑无知己，水远山长步步愁。",
        "dynasty": "唐",
        "collection_info": null
    },
    {
        "title": "赠王山人",
        "author": "许浑",
        "content": "贳酒携琴访我频，始知城市有闲人。\n君臣药在宁忧病，子母钱成岂患贫。\n年长每劳推甲子，夜寒初共守庚申。\n近来闻说烧丹处，玉洞桃花万树春。",
        "dynasty": "唐",
        "collection_info": null
    },
    {
        "title": "宣城崔大夫召联句偶疾不获赴因献",
        "author": "许浑",
        "content": "心慕知音命自拘，画堂闻欲试吹竽。\n茂陵罢酒惭中圣，漳浦题诗怯大巫。\n鬐鬣几年伤在藻，羽毛终日羡栖梧。\n还愁旅棹空归去，枫叶荷花钓五湖。",
        "dynasty": "唐",
        "collection_info": null
    },
    {
        "title": "赠郑处士",
        "author": "许浑",
        "content": "道傍年少莫矜夸，心在重霄鬓未华。\n杨子可曾过北里，鲁人何必敬东家。\n寒云晓散千峰雪，暖雨晴开一径花。\n且卖湖田酿春酒，与君书剑是生涯。",
        "dynasty": "唐",
        "collection_info": null
    },
    {
        "title": "正元",
        "author": "许浑",
        "content": "高揭鸡竿闢帝阍，祥风微暖瑞云屯。\n千官共削姦臣迹，万国初衔圣主恩。\n宫殿雪华齐紫阁，关河春色到青门。\n华夷一轨人方泰，莫学论兵误至尊。",
        "dynasty": "唐",
        "collection_info": null
    },
    {
        "title": "登尉佗楼",
        "author": "许浑",
        "content": "刘项持兵鹿未穷，自乘黄屋岛夷中。\n南来作尉任嚣力，北向称臣陆贾功。\n箫鼓尚陈今世庙，旌旗犹镇昔时宫。\n越人未必知虞舜，一奏熏弦万古风。",
        "dynasty": "唐",
        "collection_info": null
    },
    {
        "title": "诏州驿楼宴罢",
        "author": "许浑",
        "content": "檐外千帆背夕阳，归心杳杳鬓苍苍。\n岭猨羣宿夜山静，沙鸟独飞秋水凉。\n露堕桂花棋局湿，风吹荷叶酒瓶香。\n主人不醉下楼去，月在南轩更漏长。",
        "dynasty": "唐",
        "collection_info": null
    },
    {
        "title": "和淮南王相公与宾僚同游瓜洲别业题旧书斋",
        "author": "许浑",
        "content": "碧油红斾想青衿，积雪窗前尽日吟。\n巢鹤去时云树老，卧龙归处石潭深。\n道傍苦李犹垂实，城外甘棠已布阴。\n宾御莫辞岩下醉，武丁高枕待为霖。",
        "dynasty": "唐",
        "collection_info": null
    },
    {
        "title": "送卢先辈自衡岳赴復州嘉礼二首 一",
        "author": "许浑",
        "content": "名振金闺步玉京，暂留沧海见高情。\n众花尽处松千尺，羣鸟喧时鹤一声。\n朱阁簟凉疎雨过，碧溪船动早潮生。\n离心不异西江水，直送征帆万里行。",
        "dynasty": "唐",
        "collection_info": null
    },
    {
        "title": "送卢先辈自衡岳赴復州嘉礼二首 二",
        "author": "许浑",
        "content": "湘南诗客海中行，鹏翅垂云不自矜。\n秋水静磨金镜土，夜风寒结玉壶冰。\n万重岭峤辞衡岳，千里山陂问竟陵。\n醉倚西楼人已远，柳溪无浪月澄澄。",
        "dynasty": "唐",
        "collection_info": null
    },
    {
        "title": "哭杨攀处士",
        "author": "许浑",
        "content": "先生忧道乐清贫，白髮终为不仕身。\n嵇阮没来无酒客，应刘亡后少诗人。\n山前月照荒坟晓，溪上花开旧宅春。\n昨夜回舟更惆怅，至今钟磬满南邻。",
        "dynasty": "唐",
        "collection_info": null
    },
    {
        "title": "宿松江驿却寄苏州一二同志",
        "author": "许浑",
        "content": "候馆人稀夜自长，姑苏台远树苍苍。\n江湖潮落高楼迥，河汉秋归广簟凉。\n月转碧梧移鹊影，露低红叶湿萤光。\n西园诗侣应多思，莫醉笙歌掩画堂。",
        "dynasty": "唐",
        "collection_info": null
    },
    {
        "title": "卢山人自巴蜀由湘潭归茅山因赠",
        "author": "许浑",
        "content": "太乙灵方炼紫荷，紫荷飞尽髪皤皤。\n猨啼巫峡晓云薄，鴈宿洞庭秋月多。\n导引岂如桃叶舞，步虚宁比竹枝歌。\n华阳旧隐莫归去，水没芝田生绿莎。",
        "dynasty": "唐",
        "collection_info": null
    },
    {
        "title": "颍州从事西湖亭讌饯",
        "author": "许浑",
        "content": "西湖清宴不知回，一曲离歌酒一杯。\n城带夕阳闻鼓角，寺临秋水见楼台。\n兰堂客散蝉犹噪，桂檝人稀鸟自来。\n独想征车过巩洛，此中霜菊遶潭开。",
        "dynasty": "唐",
        "collection_info": null
    },
    {
        "title": "瓜洲留别李诩",
        "author": "许浑",
        "content": "泣玉三年一见君，白衣顦顇更离羣。\n柳堤惜别春潮落，花榭留欢夜漏分。\n孤馆宿时风带雨，远帆归处水连云。\n悲歌曲尽莫重奏，心遶关河不忍闻。",
        "dynasty": "唐",
        "collection_info": null
    },
    {
        "title": "余谢病东归王秀才见寄今潘秀才南棹奉酬",
        "author": "许浑",
        "content": "酷似牢之玉不如，落星山下白云居。\n春耕旋构金门客，夜学兼修玉府书。\n风扫碧云迎鸷鸟，水还沧海养嘉鱼。\n莫将年少轻时节，王氏家风在石渠。",
        "dynasty": "唐",
        "collection_info": null
    },
    {
        "title": "献韶阳相国崔公",
        "author": "许浑",
        "content": "一匮为功极九层，康庄犹自剑棱棱。\n舟回北渚经年泊，门接东山尽日登。\n万国已闻传玉玺，百官犹望启金縢。\n贤臣会致唐虞世，独倚江楼笑范增。",
        "dynasty": "唐",
        "collection_info": null
    },
    {
        "title": "郡斋夜坐寄旧乡二侄",
        "author": "许浑",
        "content": "千官奉职衮龙垂，旅卧淮阳鬓日衰。\n三月已乖棠树政，二年空负竹林期。\n楼侵白浪风来远，城抱丹岩日到迟。\n长欲挂帆君莫笑，越禽花晚梦南枝。",
        "dynasty": "唐",
        "collection_info": null
    },
    {
        "title": "病间寄郡中文士",
        "author": "许浑",
        "content": "卢橘含花处处香，老人依旧卧清漳。\n心同客舍惊秋早，迹似僧斋厌夜长。\n风捲翠帘琴自响，露凝朱阁簟先凉。\n明朝欲醉文中彦，犹觉吟声带越乡。",
        "dynasty": "唐",
        "collection_info": null
    },
    {
        "title": "贺少师相公致政",
        "author": "许浑",
        "content": "六十悬车自古稀，我公年少独忘机。\n门临二室留侯隐，棹倚三川越相归。\n不拟优游同陆贾，已回清白遗胡威。\n龙城凤沼棠阴在，只恐归鸿更北飞。",
        "dynasty": "唐",
        "collection_info": null
    },
    {
        "title": "题崔处士山居",
        "author": "许浑",
        "content": "坐穷今古掩书堂，二顷湖田一半荒。\n荆树有花兄弟乐，橘林无实子孙忙。\n龙归晓洞云犹湿，麝过春山草自香。\n向夜欲归心万里，故园松月更苍苍。",
        "dynasty": "唐",
        "collection_info": null
    },
    {
        "title": "疾后与郡中羣公讌李秀才",
        "author": "许浑",
        "content": "强留佳客讌王孙，岩上余花落酒樽。\n书院欲开虫网户，讼庭犹掩雀罗门。\n耳虚尽日疑琴癖，眼暗经秋觉镜昏。\n莫引刘安倚西槛，夜来红叶下江村。",
        "dynasty": "唐",
        "collection_info": null
    },
    {
        "title": "晨起白云楼寄龙兴江准上人兼呈窦秀才",
        "author": "许浑",
        "content": "兹楼今是望乡台，乡信全稀晓鴈哀。\n山翠万重当槛出，水华千里抱城来。\n东岩月在僧初定，南浦花残客未回。\n欲弔灵均能赋否，秋风还有木兰开。",
        "dynasty": "唐",
        "collection_info": null
    },
    {
        "title": "醼饯李员外",
        "author": "许浑",
        "content": "病守江城眼暂开，昔年吴越共衔杯。\n膺舟出镇虚陈榻，郑履还京下隗台。\n云叶渐低朱阁掩，浪花初起画樯回。\n心期解印同君醉，九曲池西望月来。",
        "dynasty": "唐",
        "collection_info": null
    },
    {
        "title": "詶钱汝州",
        "author": "许浑",
        "content": "白雪多随汉水流，谩劳旌斾晚悠悠。\n笙歌暗写终年恨，台榭潜消尽日忧。\n鸟散落花人自醉，马嘶芳草客先愁。\n怪来雅韵清无敌，三十六峰当庾楼。",
        "dynasty": "唐",
        "collection_info": null
    },
    {
        "title": "将归姑苏南楼饯送李明府",
        "author": "许浑",
        "content": "无处登临不繫情，一凭春酒醉高城。\n暂移罗绮见山色，纔驻管弦闻水声。\n花落西亭添别恨，柳阴南浦促归程。\n前期迢遰今宵短，更倚朱阑待月明。",
        "dynasty": "唐",
        "collection_info": null
    },
    {
        "title": "和浙西从事刘三復送僧南归",
        "author": "许浑",
        "content": "楚客送僧归故乡，海门帆势极潇湘。\n碧云千里暮愁合，白雪一声春思长。\n满院草花平讲席，绕龛藤叶盖禅床。\n怜师不得随师去，已戴儒冠事素王。",
        "dynasty": "唐",
        "collection_info": null
    },
    {
        "title": "送上元王明府赴任",
        "author": "许浑",
        "content": "莫言名重懒驱鸡，六代江山碧海西。\n日照蒹葭明楚塞，烟分杨柳见隋堤。\n荒城树暗沈书浦，旧宅花连罨画溪。\n官满定知归未得，九重霄汉有丹梯。",
        "dynasty": "唐",
        "collection_info": null
    },
    {
        "title": "送沈卓少府任江都",
        "author": "许浑",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n艳艳花枝官舍晚，重重云影寺墙连。\n少年作尉须兢慎，莫向楼前坠马鞭。",
        "dynasty": "唐",
        "collection_info": null
    },
    {
        "title": "酬邢杜二员外",
        "author": "许浑",
        "content": "雪带东风洗画屏，客星悬处聚文星。\n未归嵩岭暮云碧，久别杜陵春草青。\n熊轼并驱因雀噪，隼旟齐驻是鸿冥。\n岂知京洛旧亲友，梦绕潺湲江上亭。",
        "dynasty": "唐",
        "collection_info": null
    },
    {
        "title": "经故丁补阙郊居",
        "author": "许浑",
        "content": "死酬知己道终全，波暖孤冰且自坚。\n鵩上承尘纔一日，鹤归华表已千年。\n风吹药蔓迷樵径，雨暗芦花失钓船。\n四尺孤坟何处是，阖闾城外草连天。",
        "dynasty": "唐",
        "collection_info": null
    },
    {
        "title": "陪宣城大夫崔公泛后池兼北楼讌二首 一",
        "author": "许浑",
        "content": "陪泛芳池醉北楼，水花繁艳照膺舟。\n亭台阴合树初昼，弦管韵高山欲秋。\n皆贺虢岩终选傅，自伤燕谷未逢邹。\n昔时恩遇今能否，一尉沧洲已白头。",
        "dynasty": "唐",
        "collection_info": null
    },
    {
        "title": "陪宣城大夫崔公泛后池兼北楼讌二首 二",
        "author": "许浑",
        "content": "江上西来共鸟飞，翦荷浮泛似轻肥。\n王珣作簿公曾喜，刘表为邦客尽依。\n云外轩窗通早景，风前箫鼓送残晖。\n宛陵行乐金陵住，遥对家山未忆归。",
        "dynasty": "唐",
        "collection_info": null
    },
    {
        "title": "留别赵端公",
        "author": "许浑",
        "content": "海门征棹赴龙泷，暂寄华筵倒玉缸。\n箫鼓散时逢夜雨，绮罗分处下秋江。\n孤帆已过滕王阁，高榻留眠谢守窗。\n却愿烟波阻风雪，待君同拜碧油幢。",
        "dynasty": "唐",
        "collection_info": null
    },
    {
        "title": "寄阳陵处士",
        "author": "许浑",
        "content": "旧隐青山紫桂阴，一书迢遰寄归心。\n谢公楼上晚花盛，杨子宅前春草深。\n吴岫雨来溪鸟浴，楚江云暗岭猨吟。\n野人宁忆沧洲畔，会待吹嘘定至音。",
        "dynasty": "唐",
        "collection_info": null
    },
    {
        "title": "与张道士同访李隐君不遇",
        "author": "许浑",
        "content": "千岩万壑独携琴，知在陵阳不可寻。\n去辙已平秋草遍，空斋长掩暮云深。\n霜寒橡栗留山鼠，月冷菰蒲散水禽。\n唯有西邻张仲蔚，坐来同怆别离心。",
        "dynasty": "唐",
        "collection_info": null
    },
    {
        "title": "闻州中有讌寄崔大夫兼简邢羣评事",
        "author": "许浑",
        "content": "箫管筵间列翠蛾，玉杯金液耀金波。\n池边雨过飘帷幕，海上风来动绮罗。\n颜子巷深青草遍，庾君楼迥碧山多。\n甘心不及同年友，卧听行云一曲歌。",
        "dynasty": "唐",
        "collection_info": null
    },
    {
        "title": "寄殷尧藩先辈",
        "author": "许浑",
        "content": "十载功名翰墨林，为从知己信浮沈。\n青山有雪谙松性，碧落无云称鹤心。\n带月独归萧寺远，翫花频醉庾楼深。\n思君一见如琼树，空把新诗尽日吟。",
        "dynasty": "唐",
        "collection_info": null
    },
    {
        "title": "赠河东虞押衙二首 一",
        "author": "许浑",
        "content": "长剑高歌换素衣，君恩未报不言归。\n旧精鸟篆谙书体，新授龙韬识战机。\n万里往来征马瘦，十年离别故人稀。\n生平志气何人见，空上西楼望落晖。",
        "dynasty": "唐",
        "collection_info": null
    },
    {
        "title": "赠河东虞押衙二首 二",
        "author": "许浑",
        "content": "吴门风水各萍流，月满花开懒独游。\n万里山川分晓梦，四邻歌管送春愁。\n昔年顾我长青眼，今日逢君尽白头。\n莫向尊前更惆怅，古来投笔尽封侯。",
        "dynasty": "唐",
        "collection_info": null
    },
    {
        "title": "陵阳春日寄汝洛旧游",
        "author": "许浑",
        "content": "百年身世似飘蓬，泽国移家迭嶂中。\n万里绿波鱼恋钓，九重青汉鹤愁笼。\n西池水冷春岩雪，南浦花香晓树风。\n纵倒芳尊心不醉，故人多在洛城东。",
        "dynasty": "唐",
        "collection_info": null
    },
    {
        "title": "酬杜补阙初春雨中舟次横江喜裴郎中相迎见寄",
        "author": "许浑",
        "content": "江馆维舟为庾公，暖波微渌雨蒙蒙。\n红桥迤逦春岩下，朱斾联翩晓树中。\n柳滴圆波生细浪，梅含香艳吐轻风。\n郢歌莫问青山吏，鱼在深池鸟在笼。",
        "dynasty": "唐",
        "collection_info": null
    },
    {
        "title": "送张厚浙东谒丁常侍",
        "author": "许浑",
        "content": "凉露清蝉柳陌空，故人遥指浙江东。\n青山有雪松当涧，碧落无云鹤出笼。\n齐唱离歌愁晚月，独看征棹怨秋风。\n定知洛下声名士，共说膺门得孔融。",
        "dynasty": "唐",
        "collection_info": null
    },
    {
        "title": "酬副使郑端公见寄",
        "author": "许浑",
        "content": "一日高名遍九州，玄珠仍向道中求。\n郢中白雪惭新唱，涂上青山忆旧游。\n笙磬有文终易别，珠玑无价竟难酬。\n柳营迢遰江风阔，夜夜孤吟月下楼。",
        "dynasty": "唐",
        "collection_info": null
    },
    {
        "title": "酬绵州于中丞使君见寄",
        "author": "许浑",
        "content": "故人书信越襃斜，新意虽多旧约赊。\n皆就一麾先去国，共谋三径未还家。\n荆巫夜隔巴西月，鄢郢春连汉上花。\n半月离居犹怅望，可堪垂白各天涯。",
        "dynasty": "唐",
        "collection_info": null
    },
    {
        "title": "春早郡楼书事寄呈府中羣公",
        "author": "许浑",
        "content": "两鬓垂丝髪半霜，石城孤梦绕襄阳。\n鸳鸿幕裏莲披槛，虎豹营中柳拂墙。\n画舸欲行春水急，翠帘初捲暮山长。\n岘亭风起花千片，流入南湖尽日香。",
        "dynasty": "唐",
        "collection_info": null
    },
    {
        "title": "元处士自洛归宛陵山居见示詹事相公饯行之什因赠",
        "author": "许浑",
        "content": "紫霄峰下绝韦编，旧隐相如结韈前。\n月落尚留东閤醉，风高还忆北窗眠。\n江城夜别潇潇雨，山槛晴归漠漠烟。\n一顷豆花三顷竹，想应抛却钓鱼船。",
        "dynasty": "唐",
        "collection_info": null
    },
    {
        "title": "送元昼上人归苏州兼寄张厚二首 一",
        "author": "许浑",
        "content": "自卜闲居荆水头，感时相别思悠悠。\n一樽酒尽青山暮，千里书回碧树秋。\n深巷久贫知寂寞，小诗多病尚风流。\n昼公此去应相问，为说沾巾忆旧游。",
        "dynasty": "唐",
        "collection_info": null
    },
    {
        "title": "送元昼上人归苏州兼寄张厚二首 二",
        "author": "许浑",
        "content": "三年无事客吴乡，南陌春园碧草长。\n共醉八门回画舸，独还三径掩书堂。\n前山雨过池塘满，小院秋归枕簟凉。\n经岁别离心自苦，何堪黄叶落清漳。",
        "dynasty": "唐",
        "collection_info": null
    },
    {
        "title": "送陆拾遗东归",
        "author": "许浑",
        "content": "独振儒风遇盛时，紫泥初降世人知。\n文章报主非无意，书剑还家素有期。\n秋寺卧云移棹晚，暮江乘月落帆迟。\n东归自是缘清兴，莫比商山咏紫芝。",
        "dynasty": "唐",
        "collection_info": null
    },
    {
        "title": "湖南徐明府余之南邻久不还家因题林馆",
        "author": "许浑",
        "content": "湘南官罢不归来，高阁经年掩绿苔。\n鱼溢池塘秋雨过，鸟还洲岛暮潮回。\n阶前石稳棋终局，窗外山寒酒满杯。\n借问先生独何处，一篱疎菊又花开。",
        "dynasty": "唐",
        "collection_info": null
    },
    {
        "title": "酬和杜侍御",
        "author": "许浑",
        "content": "花时曾省杜陵游，闻下书帷不举头。\n因过石城先访戴，欲朝金阙暂依刘。\n征帆夜转鸬鷀穴，骋骑春辞鹳雀楼。\n正把新诗望南浦，棹歌应是木兰舟。",
        "dynasty": "唐",
        "collection_info": null
    },
    {
        "title": "酬河中杜侍御重寄",
        "author": "许浑",
        "content": "五色如丝下碧空，片帆还遶楚王宫。\n文章已变南山雾，羽翼应抟北海风。\n春雪预呈霜简白，晓霞先染绣衣红。\n十千沽酒留君醉，莫道归心似转蓬。",
        "dynasty": "唐",
        "collection_info": null
    },
    {
        "title": "寄献三川守刘公 一",
        "author": "许浑",
        "content": "三川歌颂彻咸秦，十二楼前侍从臣。\n休闭玉笼留鸑鷟，早开金埒纵麒麟。\n花深穉榻迎何客，月在膺舟醉几人。\n自笑东风过寒食，茂陵寥落未知春。",
        "dynasty": "唐",
        "collection_info": null
    },
    {
        "title": "寄献三川守刘公 二",
        "author": "许浑",
        "content": "半年三度转蓬居，锦帐心阑羡隼旟。\n老去自惊秦塞鴈，病来先忆楚江鱼。\n长闻季氏千金诺，更望刘公一纸书。\n春雪未晴春酒贵，莫教愁杀马相如。",
        "dynasty": "唐",
        "collection_info": null
    },
    {
        "title": "送段觉之西蜀结婚",
        "author": "许浑",
        "content": "词赋名高身不闲，綵衣如锦度函关。\n镜中鸾影胡威去，剑外花归卫玠还。\n秋浪远侵黄鹤岭，暮云遥断碧鸡山。\n时人若问西游客，心在重霄鬓欲斑。",
        "dynasty": "唐",
        "collection_info": null
    },
    {
        "title": "长庆寺遇常州阮秀才",
        "author": "许浑",
        "content": "高阁晴轩对一峰，毗陵书客此相逢。\n晚收红叶题诗遍，秋待黄花酿酒浓。\n山馆日斜喧鸟雀，石潭波动戏鱼龙。\n上方有路应知处，疎磬寒蝉树几重。",
        "dynasty": "唐",
        "collection_info": null
    },
    {
        "title": "赠闲师",
        "author": "许浑",
        "content": "近日高僧更有谁，宛陵山下遇闲师。\n东林共许三乘学，南国争传五字诗。\n初到庾楼红叶坠，夜投萧寺碧云随。\n秋江莫惜题佳句，正是磷磷见底时。",
        "dynasty": "唐",
        "collection_info": null
    },
    {
        "title": "东游留别李丛秀才",
        "author": "许浑",
        "content": "烦君沽酒强登楼，罢唱离歌说远游。\n文字岂劳诸子重，风尘多幸故人忧。\n数程山路长侵夜，千里家书动隔秋。\n起凭栏干各垂泪，又驱羸马向东州。",
        "dynasty": "唐",
        "collection_info": null
    },
    {
        "title": "竹林寺别友人",
        "author": "许浑",
        "content": "骚人吟罢起乡愁，暗觉年华似水流。\n花满谢城伤共别，蝉鸣萧寺喜同游。\n前山月落杉松晚，深夜风清枕簟秋。\n明日分襟又何处，江南江北路悠悠。",
        "dynasty": "唐",
        "collection_info": null
    },
    {
        "title": "送处士武君归章洪山居",
        "author": "许浑",
        "content": "形影无羣消息沈，登闻三击血沾襟。\n皇纲一日开冤气，青史千年重壮心。\n却望乌台春树老，独归蜗舍暮云深。\n他时纵有征书至，雪满空山不可寻。",
        "dynasty": "唐",
        "collection_info": null
    },
    {
        "title": "题义女亭",
        "author": "许浑",
        "content": "身没兰闺道日明，郭南寻得旧池亭。\n诗人愁立暮山碧，贾客怨离秋草青。\n四望月沈疑掩镜，两檐花动认收屏。\n至今乡里风犹在，借问谁传义女铭。",
        "dynasty": "唐",
        "collection_info": null
    },
    {
        "title": "吴门送振武李从事",
        "author": "许浑",
        "content": "晚促离筵醉玉缸，伊州一曲泪双双。\n欲携刀笔从新幕，更宿烟霞别旧窗。\n胡马近秋侵紫塞，吴帆乘月下清江。\n嫖姚若许传书檄，坐筑三城看受降。",
        "dynasty": "唐",
        "collection_info": null
    },
    {
        "title": "郊居春日有怀府中诸公幷柬王兵曹",
        "author": "许浑",
        "content": "欲学渔翁钓艇新，濯缨犹惜九衢尘。\n花前更谢依刘客，雪后空怀访戴人。\n僧舍覆碁消白日，市楼赊酒过青春。\n一山桃杏同时发，谁似东风不厌贫。",
        "dynasty": "唐",
        "collection_info": null
    },
    {
        "title": "同韦少尹伤故卫尉李少卿",
        "author": "许浑",
        "content": "客醉更长乐未穷，似知身世一宵空。\n香街宝马嘶残月，暖阁佳人哭晓风。\n未捲绣筵朱阁上，已开尘席画屏中。\n何须更赋山阳笛，寒月沈西水向东。",
        "dynasty": "唐",
        "collection_info": null
    },
    {
        "title": "舟行早发庐陵郡郭寄滕郎中",
        "author": "许浑",
        "content": "楚客停桡太守知，露凝丹叶自秋悲。\n蟹螯只恐相如渴，鲈鲙应防曼倩饥。\n风捲曙云飘角远，雨昏寒浪挂帆迟。\n离心更羡高斋夕，巫峡花深醉玉巵。",
        "dynasty": "唐",
        "collection_info": null
    },
    {
        "title": "闻边将刘皋无辜受戮",
        "author": "许浑",
        "content": "外监多假帝王尊，威胁偏裨势不存。\n纔许誓心安玉垒，已伤传首动金门。\n三千客裏宁无义，五百人中必有恩。\n却赖汉庭多烈士，至今犹自伏蒲轮。",
        "dynasty": "唐",
        "collection_info": null
    },
    {
        "title": "送薛秀才南游",
        "author": "许浑",
        "content": "姑苏城外柳初凋，同上江楼更寂寥。\n遶壁旧诗尘漠漠，对窗寒竹雨潇潇。\n怜君别路随秋鴈，尽我离觞任晚潮。\n从此草玄应有处，白云青嶂一相招。",
        "dynasty": "唐",
        "collection_info": null
    },
    {
        "title": "夜归孤山寺却寄卢郎中",
        "author": "许浑",
        "content": "青山有志路犹赊，心在琴书自忆家。\n醉别庾楼山色晓，夜归萧寺月光斜。\n落帆露湿回塘柳，别院风惊满地花。\n他日此身须报德，莫言空爱旧烟霞。",
        "dynasty": "唐",
        "collection_info": null
    },
    {
        "title": "赠桐庐房明府先辈",
        "author": "许浑",
        "content": "帝城春榜谪灵仙，四海声华二十年。\n阙下书功无后辈，卷中文字掩前贤。\n官闲每喜江山静，道在宁忧雨露偏。\n自笑小儒非一鹗，亦趋门屏冀相怜。",
        "dynasty": "唐",
        "collection_info": null
    },
    {
        "title": "甘露寺感事贻同志",
        "author": "许浑",
        "content": "云蔽长安路更赊，独随渔艇老天涯。\n青山尽日寻黄绢，沧海经年梦绛纱。\n雪愤有期心自壮，报恩无处髪先华。\n东堂旧侣勤书剑，同出膺门是一家。",
        "dynasty": "唐",
        "collection_info": null
    },
    {
        "title": "泛溪夜回寄道玄上人",
        "author": "许浑",
        "content": "南郭烟光异世间，碧桃红杏水潺潺。\n猨来近岭猕猴散，鱼下深潭翡翠闲。\n犹阻晚风停桂檝，欲乘春月访松关。\n几回策杖终难去，洞口云归不见山。",
        "dynasty": "唐",
        "collection_info": null
    },
    {
        "title": "客至",
        "author": "许浑",
        "content": "得路逢津更俊才，可怜鞍马照春来。\n残花几日小斋闭，大笑一声幽抱开。\n袖拂碧溪寒缭绕，冠欹红树晚徘徊。\n相逢少别更堪恨，何必秋风江上台。",
        "dynasty": "唐",
        "collection_info": null
    },
    {
        "title": "经李给事旧居",
        "author": "许浑",
        "content": "归作儒翁出致君，故山谁復有遗文。\n汉庭使气摧张禹，楚国怀忧送范云。\n枫叶暗时迷旧宅，芳花落处认荒坟。\n朱弦一奏沈湘怨，风起寒波日欲曛。",
        "dynasty": "唐",
        "collection_info": null
    },
    {
        "title": "新兴道中",
        "author": "许浑",
        "content": "芙蓉村步失官金，折狱无功不可寻。\n初挂海帆逢岁暮，却开山馆值春深。\n波浑未辨鱼龙迹，雾暗宁知蚌鹬心。\n夜榜归舟望渔火，一溪风雨两岩阴。",
        "dynasty": "唐",
        "collection_info": null
    },
    {
        "title": "下第有怀亲友",
        "author": "许浑",
        "content": "万山晴雪九衢尘，何处风光寄梦频？\n花盛庾园携酒客，草深颜巷读书人。\n征帆又过湘南月，旅馆还悲渭水春。\n无限别情多病后，杜陵寥落在漳滨。",
        "dynasty": "唐",
        "collection_info": null
    },
    {
        "title": "中秋夕寄大梁刘尚书",
        "author": "许浑",
        "content": "汴人迎拜洛人留，虎豹旌旗拥碧油。\n[刁]斗严更军耳目，戈鋋长控国咽喉。\n柳营出号风生纛，莲幕题诗月上楼。\n应念散郎千里外，去年今夜醉兰舟。",
        "dynasty": "唐",
        "collection_info": null
    },
    {
        "title": "卧病",
        "author": "许浑",
        "content": "寒窗灯尽月斜晖，佩马朝天独掩扉。\n清露已凋秦塞柳，白云空长越山薇。\n病中送客难为别，梦裏还家不当归。\n惟有寄书书未得，卧闻燕鴈向南飞。",
        "dynasty": "唐",
        "collection_info": null
    },
    {
        "title": "残雪",
        "author": "许浑",
        "content": "忆昨新春霰雪飞，阶前檐上鬬寒姿。\n狂风送在竹深处，隔日未消花发时。\n轻压嫩蔬旁出土，冷衝幽鸟别寻枝。\n晚来又喜登楼见，一曲高歌和者谁。",
        "dynasty": "唐",
        "collection_info": null
    },
    {
        "title": "和常秀才寄简归州郑使君借猨",
        "author": "许浑",
        "content": "谢守携猨东路长，褭藤穿竹似潇湘。\n碧山初鸣啸秋月，红树生寒啼晓霜。\n陌上楚人皆驻马，里中巴客半归乡。\n心知欲借南游侣，未到三声恐断肠。",
        "dynasty": "唐",
        "collection_info": null
    },
    {
        "title": "送人之任邛州",
        "author": "许浑",
        "content": "绿髮监州丹府归，还家乐事我先知。\n羣童竹马交迎日，二老兰觞初见时。\n黄卷新书芸委积，青山旧路菊离披。\n亨衢自有横飞势，便到西垣视训辞。",
        "dynasty": "唐",
        "collection_info": null
    },
    {
        "title": "和河南杨少尹奉陪薛司空石笋诗",
        "author": "许浑",
        "content": "暖溪寒井碧岩前，谢傅宾朋盛绮筵。\n云断石峰高并笋，日临山势远开莲。\n闲留幢节低春水，醉拥笙歌出暮烟。\n闻道诗成归已夕，柳风花露月初圆。",
        "dynasty": "唐",
        "collection_info": null
    },
    {
        "title": "献鄜坊丘常侍",
        "author": "许浑",
        "content": "诏选将军护北戎，身骑白马臂彤弓。\n柳营远识金貂贵，榆塞遥知玉帐雄。\n秋槛鼓鼙惊朔雪，晓阶旗纛起边风。\n蓬莱每望平安火，应奏班超定远功。",
        "dynasty": "唐",
        "collection_info": null
    },
    {
        "title": "寄当涂李远",
        "author": "许浑",
        "content": "赋拟相如诗似陶，云阳烟月又同袍。\n车前骥病驽骀逸，架上鹰闲鸟雀高。\n旧日乐贫能饮水，他时随俗愿餔糟。\n不须倚向青山住，咏雪题诗用意劳。",
        "dynasty": "唐",
        "collection_info": null
    },
    {
        "title": "和崔大夫新广北楼登眺",
        "author": "许浑",
        "content": "北望高楼夏亦寒，山重水阔接长安。\n修梁暗换丹楹小，疎牖全开彩槛宽。\n风卷浮云披睥睨，露凉明月坠阑干。\n庾公恋阙怀乡处，目送归帆下远滩。",
        "dynasty": "唐",
        "collection_info": null
    },
    {
        "title": "送客自两河归江南",
        "author": "许浑",
        "content": "两河庶事已堪伤，南客秋归路更长。\n台畔古松悲魏帝，苑边修竹弔梁王。\n山行露变茱萸色，水宿风披菡萏香。\n遥羡落帆逢旧友，绿蛾青鬓醉横塘。",
        "dynasty": "唐",
        "collection_info": null
    },
    {
        "title": "题陆侍御林亭",
        "author": "许浑",
        "content": "野水通池石迭台，五营无事隐雄才。\n松斋下马书千卷，兰舫逢人酒一杯。\n寒树雪晴红艳吐，远山云晓翠光来。\n定知别后无多日，海柳江花次第开。",
        "dynasty": "唐",
        "collection_info": null
    },
    {
        "title": "泊蒜山津闻东林寺光仪上人物故",
        "author": "许浑",
        "content": "云斋曾宿借方袍，因说浮生大梦劳。\n言下是非齐虎尾，宿来荣辱比鸿毛。\n孤舟千棹水犹阔，寒殿一灯夜更高。\n明日东林有谁在，不堪秋磬拂烟涛。",
        "dynasty": "唐",
        "collection_info": null
    },
    {
        "title": "春日思旧游寄南徐从事刘三復",
        "author": "许浑",
        "content": "风暖曲江花半开，忽思京口共衔杯。\n湘潭云尽暮山出，巴蜀雪消春水来。\n怀玉尚悲迷楚塞，捧金犹羡乐燕台。\n蓟门高处极归思，陇鴈北飞双燕迴。",
        "dynasty": "唐",
        "collection_info": null
    },
    {
        "title": "郊园秋日寄洛中友人",
        "author": "许浑",
        "content": "楚水西来天际流，感时伤别思悠悠。\n一尊酒尽青山莫，万里书迴碧树秋。\n日落远波惊宿鴈，风吹轻浪起眠鸥。\n嵩阳亲友如相问，潘岳闲居欲白头。",
        "dynasty": "唐",
        "collection_info": null
    },
    {
        "title": "送杜秀才归桂林",
        "author": "许浑",
        "content": "桂州南去与谁同，处处山连水自通。\n两岸晓霞千里草，半帆斜日一江风。\n瘴雨欲来枫树黑，火云初起荔枝红。\n愁君路远销年月，莫滞三湘五岭中。",
        "dynasty": "唐",
        "collection_info": null
    },
    {
        "title": "春雨舟中次和横江裴使君见迎李赵二秀才同来因书四韵兼寄江南",
        "author": "许浑",
        "content": "芳草渡头微雨时，万株杨柳拂波垂。\n蒲根水暖鴈初落，梅径香寒蜂未知。\n词客倚风吹暗淡，使君迴马湿旌旗。\n江南仲蔚多情调，怅望青云几首诗。",
        "dynasty": "唐",
        "collection_info": null
    },
    {
        "title": "东陵赴京道病东归寓居开元寺寄卢员外宋魏二先辈",
        "author": "许浑",
        "content": "西风吹雨鴈初时，病寄僧斋罢献书。\n万里咸秦劳我马，四邻松桂忆吾庐。\n沧洲有约心还静，青汉无媒迹自疎。\n不是醉眠愁不散，莫言琴酒学相如。",
        "dynasty": "唐",
        "collection_info": null
    },
    {
        "title": "闻开江宋相公申锡下世二首 一",
        "author": "许浑",
        "content": "权门阴奏夺移才，驲骑如星堕峡来。\n鼌氏有恩忠作祸，贾生无罪直为灾。\n贞魂误向崇山殁，冤气疑从汩水回。\n毕竟功成何处是，五湖云月一帆开。",
        "dynasty": "唐",
        "collection_info": null
    },
    {
        "title": "闻开江宋相公申锡下世二首 二",
        "author": "许浑",
        "content": "月落湘潭棹不喧，玉杯瑶瑟奠苹蘩。\n谁能力制乘时鹤，自取机沈在槛猨。\n位极干坤三事贵，谤兴华夏一夫冤。\n宵衣旰食明天子，日伏青蒲不敢言。",
        "dynasty": "唐",
        "collection_info": null
    },
    {
        "title": "赠所知",
        "author": "许浑",
        "content": "因钓鲈鱼住淛河，挂帆千里亦相过。\n茅檐夜醉平阶月，兰棹春归拍岸波。\n湖日似阴鼍鼓响，海云纔起蜃楼多。\n明时又作闲居赋，谁荐东门策四科。",
        "dynasty": "唐",
        "collection_info": null
    },
    {
        "title": "谢人赠鞭",
        "author": "许浑",
        "content": "蜀国名鞭见惠稀，驽骀从此长光辉。\n独根拥肿来云岫，紫陌提携在绣衣。\n几度拂花香裏过，也曾敲𩍐月中归。\n莫言三尺长无用，百万军中要指挥。",
        "dynasty": "唐",
        "collection_info": null
    },
    {
        "title": "早秋寄刘尚书",
        "author": "许浑",
        "content": "天生心识富人侯，将相门中第一流。\n旗纛早开擒虎帐，戈[鋋]初发斩鲸舟。\n柳营书号海山暝，菌阁赋诗江树秋。\n昨夜雨凉今夜月，笙歌应醉最高楼。",
        "dynasty": "唐",
        "collection_info": null
    },
    {
        "title": "及第后春情",
        "author": "许浑",
        "content": "世间得意是春风，散诞经过触处通。\n细摇柳脸牵长带，慢撼桃株舞碎红。\n也从吹幌惊残梦，何处飘香别故丛？\n犹以西都名下客，今年一月始相逢。",
        "dynasty": "唐",
        "collection_info": null
    },
    {
        "title": "归长安",
        "author": "许浑",
        "content": "三年何处泪汍澜，白帝城边晓角残。\n非是无心恋巫峡，自缘□臂到长安。\n黔江水暖还曾饮，楚岫云深不识寒。\n大抵莫教闻雨后，此时肠断不应难。",
        "dynasty": "唐",
        "collection_info": null
    },
    {
        "title": "经古行宫",
        "author": "许浑",
        "content": "台阁参差倚太阳，年年花发满山香。\n重门堪锁青春晚，深院垂帘白昼长。\n草色芊绵侵御路，泉声呜咽绕宫墙。\n先皇一去无迴驾，红粉云鬟空断肠。",
        "dynasty": "唐",
        "collection_info": null
    },
    {
        "title": "秋晚怀茅山石涵村舍",
        "author": "许浑",
        "content": "十亩山田近石涵，村居风俗旧曾谙。\n帘前白艾惊春燕，篱上青桑待晚蚕。\n云暖采茶来岭北，月明沽酒过溪南。\n陵阳秋尽多归思，红树萧萧覆碧潭。",
        "dynasty": "唐",
        "collection_info": null
    },
    {
        "title": "贵游",
        "author": "许浑",
        "content": "朝回佩马早凄凄，年少恩深卫霍齐。\n斧钺旧威龙塞北，池台新赐凤城西。\n门通碧树开金锁，楼对青山倚玉梯。\n南陌行人尽回首，笙歌一曲暮云低。",
        "dynasty": "唐",
        "collection_info": null
    },
    {
        "title": "赠别",
        "author": "许浑",
        "content": "眼前迎送不曾休，相续轮蹄似水流。\n门外若无南北路，人间应免别离愁。\n苏秦六印归何日，潘岳双毛去值秋。\n莫怪分襟衔泪语，十年耕钓忆沧洲。",
        "dynasty": "唐",
        "collection_info": null
    },
    {
        "title": "秋夜与友人宿",
        "author": "许浑",
        "content": "楚国同游过十霜，万重心事几堪伤。\n蒹葭露白莲塘浅，砧杵夜清河汉凉。\n云外山川归梦远，天涯岐路客愁长。\n塞城欲晓闻吹笛，犹卧东轩月满床。",
        "dynasty": "唐",
        "collection_info": null
    },
    {
        "title": "将赴京留赠僧院",
        "author": "许浑",
        "content": "九衢尘土递追攀，马迹轩车日暮间。\n玄髪尽惊为客换，白头曾见几人闲。\n空悲浮世云无定，多感流年水不还。\n谢却从前受恩地，归来依止叩禅关。",
        "dynasty": "唐",
        "collection_info": null
    },
    {
        "title": "寄湘中友人",
        "author": "许浑",
        "content": "莫恋醉乡迷酒杯，流年长怕老年催。\n西陵水阔鱼难到，南国路遥书未回。\n匹马计程愁日尽，一蝉何事引秋来。\n相如已定题桥志，江上无由梦钓台。",
        "dynasty": "唐",
        "collection_info": null
    },
    {
        "title": "江上逢友人",
        "author": "许浑",
        "content": "故国归人酒一杯，暂停兰棹共徘徊。\n村连三峡暮云起，潮送九江寒雨来。\n已作相如投赋计，还凭殷浩寄书回。\n到时若见东篱菊，为问经霜几度开。",
        "dynasty": "唐",
        "collection_info": null
    },
    {
        "title": "金谷怀古",
        "author": "许浑",
        "content": "凄凉遗迹洛川东，浮世荣枯万古同。\n桃李香销金谷在，绮罗魂断玉楼空。\n往年人事伤心外，今日风光属梦中。\n□□□□□□□，□□□□□□□。",
        "dynasty": "唐",
        "collection_info": null
    },
    {
        "title": "经行庐山东林寺",
        "author": "许浑",
        "content": "离魂断续楚江壖，叶坠初红十月天。\n紫陌事多难数悉，青山长在好闲眠。\n方趋上国期干禄，未得空堂学坐禅。\n他岁若教如范蠡，也应须入五湖烟。",
        "dynasty": "唐",
        "collection_info": null
    },
    {
        "title": "途中逢故人话西山读书早曾游览",
        "author": "许浑",
        "content": "西岩曾到读书堂，穿竹行沙十里强。\n湖上梦余波滟滟，岭头愁断路茫茫。\n经过事寄烟霞远，名利尘随日月长。\n莫道少年头不白，君看潘岳几茎霜。",
        "dynasty": "唐",
        "collection_info": null
    },
    {
        "title": "将赴京题陵阳王氏水居",
        "author": "许浑",
        "content": "帘捲平芜接远天，暂宽行役到尊前。\n是非境裏有闲日，荣辱尘中无了年。\n山簇暮云千野雨，江分秋水九条烟。\n马蹄不道贪西去，争向一声高树蝉。",
        "dynasty": "唐",
        "collection_info": null
    },
    {
        "title": "冬日五浪馆水亭怀别",
        "author": "许浑",
        "content": "芦荻花多触处飞，独凭虚槛雨微微。\n寒林叶落鸟巢出，古渡浪高鱼艇稀。\n云抱四山终日在，草荒三径几时归。\n江城向暝东风急，一半乡愁闻捣衣。",
        "dynasty": "唐",
        "collection_info": null
    },
    {
        "title": "送别",
        "author": "许浑",
        "content": "溪边杨柳色参差，攀折年年赠别离。\n一片风帆望已极，三湘烟水返何时？\n多缘去棹将愁远，犹倚危楼欲下迟。\n莫殢酒杯闲过日，碧云深处是佳期。",
        "dynasty": "唐",
        "collection_info": null
    },
    {
        "title": "寄远",
        "author": "许浑",
        "content": "两叶愁眉愁不开，独含惆怅上层台。\n碧云空断鴈行处，红叶已凋人未来。\n塞外音书无信息，道傍车马起尘埃。\n功名待寄凌烟阁，力尽辽城不肯回。",
        "dynasty": "唐",
        "collection_info": null
    },
    {
        "title": "新柳",
        "author": "许浑",
        "content": "无力摇风晓色新，细腰争妒看来频。\n绿阴未覆长堤水，金穗先迎上苑春。\n几处伤心怀远路，一枝和日送行尘。\n东□门外多离别，愁杀朝朝暮暮人。",
        "dynasty": "唐",
        "collection_info": null
    },
    {
        "title": "旅怀作",
        "author": "许浑",
        "content": "促促因吟昼短诗，朝惊秾色暮空枝。\n无情春色不长久，有限年光多盛衰。\n往事只应随梦裏，劳生何处是闲时。\n眼前扰扰日一日，暗送白头人不知。",
        "dynasty": "唐",
        "collection_info": null
    },
    {
        "title": "鴈",
        "author": "许浑",
        "content": "万里衔芦别故乡，云飞水宿向潇湘。\n数声孤枕堪垂泪，几处高楼欲断肠。\n度日翩翩斜避影，临风一一直成行。\n年年辛苦来衡岳，羽翼摧残陇塞霜。",
        "dynasty": "唐",
        "collection_info": null
    },
    {
        "title": "出关",
        "author": "许浑",
        "content": "朝缨初解佐江滨，麋鹿心知自有羣。\n汉囿猎稀慵献赋，楚山耕早任移文。\n卧归渔浦月连海，行望凤城花隔云。\n关吏不须迎马笑，去时无意学终军。",
        "dynasty": "唐",
        "collection_info": null
    },
    {
        "title": "寄房千里博士",
        "author": "许浑",
        "content": "春风白马紫丝缰，正值蚕眠未采桑。\n五夜有心随暮雨，百年无节待秋霜。\n重寻绣带朱藤合，更认罗裙碧草长。\n为报西游减离恨，阮郎纔去嫁刘郎。",
        "dynasty": "唐",
        "collection_info": null
    },
    {
        "title": "泛五云溪",
        "author": "许浑",
        "content": "此溪何处路，遥问白髯翁。\n佛庙千岩裏，人家一岛中。\n鱼倾荷叶露，蝉噪柳林风。\n急濑鸣车轴，微波漾钓筒。\n石苔萦棹绿，山果拂舟红。\n更就千村宿，溪桥与剡通。",
        "dynasty": "唐",
        "collection_info": null
    },
    {
        "title": "寄郴州李相公",
        "author": "许浑",
        "content": "高楼王与谢，逸韵比南金。\n不遇销忧日，埃尘谁復寻。\n旷怀澹得丧，失意纵登临。\n彩槛浮云迥，绮窗明月深。\n虬龙压沧海，鸳鸯思邓林。\n青云伤国器，白髮轸乡心。\n功高恩自洽，道直谤徒侵。\n应笑灵均恨，江畔独行吟。",
        "dynasty": "唐",
        "collection_info": null
    },
    {
        "title": "赠萧炼师",
        "author": "许浑",
        "content": "曾试昭阳曲，瑶斋帝自临。\n红珠络绣帽，翠钿束罗襟。\n双阙胡尘起，千门宿露阴。\n出宫迷国步，回驾轸皇心。\n桂殿春空晚，椒房夜自深。\n急宣求故劒，冥契得遗簪。\n暗记神仙传，潜封女史箴。\n壶中知日永，掌上畏年侵。\n莫比班家扇，宁同卓氏琴。\n云车辞凤辇，羽帔别鸳衾。\n网断鱼游藻，笼开鹤戏林。\n洛烟浮碧汉，嵩月上丹岑。\n露草争三秀，风篁共八音。\n吹笙延鹤舞，敲磬引龙吟。\n旄节纤腰举，霞杯皓腕斟。\n还磨照宝镜，犹插辟寒金。\n东海人情变，南山圣寿沈。\n朱颜常似渥，绿髪已如寻。\n养气齐生死，留形尽古今。\n更求应不见，鸡犬日骎骎。",
        "dynasty": "唐",
        "collection_info": null
    },
    {
        "title": "冬日宣城开元寺赠元孚上人",
        "author": "许浑",
        "content": "一钵事南宗，僧仪称病容。\n曹溪花裏别，萧寺竹前逢。\n烛影深寒殿，经声彻曙钟。\n欲斋檐睡鸽，初定壁吟蛩。\n诗继休遗韵，书传永逸踪。\n艺多人誉洽，机绝道情浓。\n汲涧瓶沈藻，眠阶锡挂松。\n云鸣新放鹤，池卧旧降龙。\n露茗山厨焙，霜秔野碓舂。\n梵文明处译，禅衲暖时缝。\n层塔题应遍，飞轩步不慵。\n绣梁交薜荔，画井倒芙蓉。\n翠户垂旗网，朱窗列劒锋。\n寒风金磬远，晴雪玉楼重。\n妙理三乘达，清才万象供。\n山高横睥睨，滩浅聚艨艟。\n微雾苍平楚，残晖淡远峰。\n林疎霜摵摵，波静月溶溶。\n劒出因雷焕，琴全遇蔡邕。\n西方知有社，支许合相从。",
        "dynasty": "唐",
        "collection_info": null
    },
    {
        "title": "维舟秦淮过温州李给事宅",
        "author": "许浑",
        "content": "给事为郎日，青溪醉隐衔。\n冰池通极浦，雪径遶高岩。\n珠玉砂同弃，松筠草共芟。\n帝图忧一失，臣节耻三缄。\n代有王陵戆，时无靳尚谗。\n定应标直笔，宁为发空函。\n雾黑连云栈，风狂截海帆。\n石梯迎雨润，沙井待潮咸。\n蜡屐青筇杖，蓝舆白罽衫。\n应劳北归梦，山路正巉巉。",
        "dynasty": "唐",
        "collection_info": null
    },
    {
        "title": "登蒜山观发军",
        "author": "许浑",
        "content": "羽檄征兵急，辕门选将雄。\n犬羊忧破竹，貔虎极飞蓬。\n定繫猖狂虏，何烦矍铄翁。\n更探黄石略，重振黑山功。\n别马嘶营柳，惊乌散井桐。\n低星连宝剑，残月让雕弓。\n浪晓戈鋋裏，山晴鼓角中。\n甲开鱼照水，旗扬虎拏风。\n去想金河远，行知玉塞空。\n汉庭应有问，师律在元戎。",
        "dynasty": "唐",
        "collection_info": null
    },
    {
        "title": "送从兄别驾归蜀",
        "author": "许浑",
        "content": "闻与湘南令，童年侍玉墀。\n家留秦塞曲，官谪瘴溪湄。\n道直姦臣屏，冤深圣主知。\n逝川东去疾，霈泽北来迟。\n青汉龙髯绝，苍岑马鬣移。\n风凄闻笛处，月惨罢琴时。\n客路黄公庙，乡关白帝祠。\n已称鹦鹉赋，宁诵鹡鸰诗。\n远道书难达，长亭酒莫持。\n当凭蜀江水，万里寄相思。",
        "dynasty": "唐",
        "collection_info": null
    },
    {
        "title": "金陵阻风登延祚阁",
        "author": "许浑",
        "content": "极目皆陈迹，披图问远公。\n戈鋋三国后，冠盖六朝中。\n葛蔓交残垒，芒花没后宫。\n水流箫鼓绝，山在绮罗空。\n极浦千艘聚，高台一径通。\n云移吴岫雨，潮转楚江风。\n登阁惭漂梗，停舟忆断蓬。\n归期与归路，杉桂海门东。",
        "dynasty": "唐",
        "collection_info": null
    },
    {
        "title": "送林处士自闽中道越由霅抵两川",
        "author": "许浑",
        "content": "书劒少青眼，烟波初白头。\n乡关背梨岭，客路转苹洲。\n处困道难固，乘时恩易酬。\n镜中非访戴，劒外欲依刘。\n高枕海天暝，落帆江雨秋。\n鼍声应远鼓，蜃气学危楼。\n智士役千虑，达人经百忧。\n唯闻陶靖节，多在醉乡游。",
        "dynasty": "唐",
        "collection_info": null
    },
    {
        "title": "宣城赠萧兵曹",
        "author": "许浑",
        "content": "桂檝谪湘渚，三年波上春。\n舟寒剡溪雪，衣破洛城尘。\n客道耻摇尾，皇恩宽犯鳞。\n花时去国远，月夕上楼频。\n贪酒不辞病，佣书非为贫。\n行吟值渔父，坐隐对樵人。\n紫陌罢双辙，碧潭穷一纶。\n高歌更南去，烟水是通津。",
        "dynasty": "唐",
        "collection_info": null
    },
    {
        "title": "秋夕宴李侍御宅",
        "author": "许浑",
        "content": "公子征词客，秋堂递玉杯。\n月高罗幕卷，风度锦屏开。\n凤管添簧品，鵾弦促柱哀。\n转喉云旋合，垂手露徐来。\n烛换三条烬，香销十炷灰。\n蛩声闻鼓歇，萤燄触帘回。\n广槛烟分柳，空庭露积苔。\n解酲须满酌，应为拨新醅。",
        "dynasty": "唐",
        "collection_info": null
    },
    {
        "title": "晨自竹径至龙兴寺崇隐上人院",
        "author": "许浑",
        "content": "佛寺通南径，僧堂倚北坡。\n藤阴迷晚竹，苔滑仰晴莎。\n病忆春前别，闲宜雨后过。\n石横闻水远，林缺见山多。\n欲结三天社，初降十地魔。\n毒龙来有窟，灵鹤去无窠。\n客路随萍梗，乡园失薜萝。\n禅心如可学，不藉鲁阳戈。",
        "dynasty": "唐",
        "collection_info": null
    },
    {
        "title": "岁暮自广江至新兴往復中题峡山寺四首 一",
        "author": "许浑",
        "content": "夜醉晨方醒，孤吟恐失羣。\n海鰌潮上见，江鹄雾中闻。\n未腊梅先实，经冬草自熏。\n树随山崦合，泉到石棱分。\n虎迹空林雨，猨声绝岭云。\n萧萧异乡鬓，明日共丝棼。",
        "dynasty": "唐",
        "collection_info": null
    },
    {
        "title": "岁暮自广江至新兴往復中题峡山寺四首 二",
        "author": "许浑",
        "content": "薄暮缘西峡，停桡一访僧。\n鹭巢横卧柳，猨饮倒垂藤。\n水曲岩千迭，云重树百层。\n山风寒殿磬，溪雨夜船灯。\n滩涨危槎没，泉衝怪石崩。\n中台一襟泪，岁杪别良朋。",
        "dynasty": "唐",
        "collection_info": null
    },
    {
        "title": "岁暮自广江至新兴往復中题峡山寺四首 三",
        "author": "许浑",
        "content": "密树分苍壁，长溪抱碧岑。\n海风闻鹤远，潭日见鱼深。\n松盖环清韵，榕根架绿阴。\n洞丁多斵石，蛮女半淘金。\n南浦惊春至，西楼送月沈。",
        "dynasty": "唐",
        "collection_info": null
    },
    {
        "title": "岁暮自广江至新兴往復中题峡山寺四首 四",
        "author": "许浑",
        "content": "月在行人起，千峰復万峰。\n海虚争翡翠，溪逻鬬芙蓉。\n古木高生槲，阴池满种松。\n火探深洞燕，香送远潭龙。\n蓝坞寒先烧，禾堂晚併舂。\n更投何处宿，西峡隔云钟。",
        "dynasty": "唐",
        "collection_info": null
    },
    {
        "title": "南海使院对菊怀丁卯别墅",
        "author": "许浑",
        "content": "何处曾移菊，溪桥鹤岭东。\n篱疎还有艳，园小亦无丛。\n日晚秋烟裏，星繁晓露中。\n影摇金涧水，香染玉潭风。\n罢酒惭陶令，题诗答谢公。\n朝来数花发，身在尉佗宫。",
        "dynasty": "唐",
        "collection_info": null
    },
    {
        "title": "和李相国",
        "author": "许浑",
        "content": "巨实珍吴果，驯雏重越禽。\n摘来渔浦上，携在兔园阴。\n霜合凝丹颊，风披敛素襟。\n刀分琼液散，笼簌雪华深。\n虎帐斋中设，龙楼洛下吟。\n含消兼受彩，应贵冢卿心。",
        "dynasty": "唐",
        "collection_info": null
    },
    {
        "title": "陪少师李相国崔宾客宴居守狄仆射池亭",
        "author": "许浑",
        "content": "池色似潇湘，仙舟正日长。\n燕飞惊蛱蝶，鱼跃动鸳鸯。\n云聚歌初转，风回舞欲翔。\n暖醅松叶嫩，寒粥杏花香。\n罗绮留春色，笙竽送晚光。\n何须明月夜，红烛在华堂。",
        "dynasty": "唐",
        "collection_info": null
    },
    {
        "title": "和宾客相国咏雪",
        "author": "许浑",
        "content": "近腊千岩白，迎春四气催。\n云阴连海起，风急度山来。\n尽日隋堤絮，经冬越岭梅。\n艳疑歌处散，轻似舞时迴。\n道蕴诗传丽，相如赋骋才。\n霁添松篠媚，寒积蕙兰猜。\n暗涨宫池水，平封辇路埃。\n烛龙初照耀，巢鹤乍裴回。\n檐日琼先挂，墙风粉旋摧。\n五门环玉垒，双阙对瑶台。\n绮席陵寒坐，珠帘远曙开。\n灵芝霜下秀，仙桂月中栽。\n卷幌书千帙，援琴酒百桮。\n垂休编太史，呈瑞表中台。\n皓夜迷三径，浮光彻九垓。\n兹辰是丰岁，歌咏属良哉。",
        "dynasty": "唐",
        "collection_info": null
    },
    {
        "title": "奉和卢大夫新立假山",
        "author": "许浑",
        "content": "岩谷留心赏，为山极自然。\n孤峰空迸笋，攒萼旋开莲。\n黛色朱楼下，云形绣户前。\n砌尘凝积霭，檐溜挂飞泉。\n树暗壶中月，花香洞裏天。\n何如谢康乐，海峤独题篇。",
        "dynasty": "唐",
        "collection_info": null
    },
    {
        "title": "奉命和后池十韵",
        "author": "许浑",
        "content": "迭石通溪水，量波失旧规。\n芳洲还屈曲，朱阁更逶迤。\n浴鸟翻荷叶，惊蝉出柳丝。\n翠烟秋桧耸，红露晓莲披。\n攀槛登楼近，停桡待客迟。\n野桥从浪没，轻舸信风移。\n竹韵迁棊局，松阴递酒巵。\n性闲鸥自识，心远鹤先知。\n应想秦人会，休怀越相祠。\n当期穆天子，箫鼓宴瑶池。",
        "dynasty": "唐",
        "collection_info": null
    },
    {
        "title": "雨后思湖上居",
        "author": "许浑",
        "content": "前山风雨凉，歇马坐垂杨。\n何处芙蓉落，南渠秋水香。",
        "dynasty": "唐",
        "collection_info": null
    },
    {
        "title": "闻歌",
        "author": "许浑",
        "content": "新秋弦管清，时转遏云声。\n曲尽不知处，月高风满城。",
        "dynasty": "唐",
        "collection_info": null
    },
    {
        "title": "思天台",
        "author": "许浑",
        "content": "赤城云雪深，山客负归心。\n昨夜西斋宿，月明琪树阴。",
        "dynasty": "唐",
        "collection_info": null
    },
    {
        "title": "长安早春怀江南",
        "author": "许浑",
        "content": "云月有归处，故山清洛南。\n如何一花发，春梦徧江潭。",
        "dynasty": "唐",
        "collection_info": null
    },
    {
        "title": "塞下",
        "author": "许浑",
        "content": "夜战桑干北，秦兵半不归。\n朝来有乡信，犹自寄征衣。",
        "dynasty": "唐",
        "collection_info": null
    },
    {
        "title": "送客南归",
        "author": "许浑",
        "content": "野寺薜萝晚，官渠杨柳春。\n归心已无限，更送洞庭人。",
        "dynasty": "唐",
        "collection_info": null
    },
    {
        "title": "寄桐江隐者",
        "author": "许浑",
        "content": "潮去潮来洲渚春，山花如绣草如茵。\n严陵台下桐江水，解钓鲈鱼能几人。",
        "dynasty": "唐",
        "collection_info": null
    },
    {
        "title": "送曾主簿归楚州省觐予亦明日归姑孰",
        "author": "许浑",
        "content": "帆转清淮极鸟飞，落帆应换老莱衣。\n河亭未醉先惆怅，明日还从此路归。",
        "dynasty": "唐",
        "collection_info": null
    },
    {
        "title": "重别",
        "author": "许浑",
        "content": "泪沿红粉湿罗巾，重繫兰舟劝酒频。\n留却一枝河畔柳，明朝犹有远行人。",
        "dynasty": "唐",
        "collection_info": null
    },
    {
        "title": "湖上",
        "author": "许浑",
        "content": "髣髴欲当三五夕，万蝉清杂乱泉纹。\n钓鱼船上一尊酒，月出渡头零落云。",
        "dynasty": "唐",
        "collection_info": null
    },
    {
        "title": "夜泊永乐有怀",
        "author": "许浑",
        "content": "莲渚愁红荡碧波，吴娃齐唱采莲歌。\n横塘一别已千里，芦苇萧萧风雨多。",
        "dynasty": "唐",
        "collection_info": null
    },
    {
        "title": "宿水閤",
        "author": "许浑",
        "content": "野客从来不解愁，等闲乘月海西头。\n未知南陌谁家子，夜半吹笙入水楼。",
        "dynasty": "唐",
        "collection_info": null
    },
    {
        "title": "谢亭送别",
        "author": "许浑",
        "content": "劳歌一曲解行舟，红叶青山水急流。\n日暮酒醒人已远，满天风雨下西楼。",
        "dynasty": "唐",
        "collection_info": null
    },
    {
        "title": "酬李当",
        "author": "许浑",
        "content": "知有瑶华手自开，巴人虚唱懒封回。\n山阴一夜满溪雪，借问扁舟来不来。",
        "dynasty": "唐",
        "collection_info": null
    },
    {
        "title": "蝉",
        "author": "许浑",
        "content": "噪柳鸣槐晚未休，不知何事爱悲秋。\n朱门大有长吟处，刚傍愁人又送愁。",
        "dynasty": "唐",
        "collection_info": null
    },
    {
        "title": "夜过松江渡寄友人",
        "author": "许浑",
        "content": "清露白云明月天，与君齐棹木兰船。\n南湖风雨一相失，夜泊横塘心渺然。",
        "dynasty": "唐",
        "collection_info": null
    },
    {
        "title": "守风淮阴",
        "author": "许浑",
        "content": "遥见江阴夜渔客，因思京口钓鱼时。\n一潭明月万株柳，自去自来人不知。",
        "dynasty": "唐",
        "collection_info": null
    },
    {
        "title": "亡题",
        "author": "许浑",
        "content": "商岭采芝寻四老，紫阳收朮访三茅。\n欲求不死长生诀，骨裏无仙不肯教。",
        "dynasty": "唐",
        "collection_info": null
    },
    {
        "title": "送杨发东归",
        "author": "许浑",
        "content": "红花半落燕于飞，同客长安今独归。\n一纸乡书报兄弟，还家羞着别时衣。",
        "dynasty": "唐",
        "collection_info": null
    },
    {
        "title": "寄宋邧",
        "author": "许浑",
        "content": "朱槛烟霜夜坐劳，美人南国旧同袍。\n山长水远无消息，瑶瑟一弹秋月高。",
        "dynasty": "唐",
        "collection_info": null
    },
    {
        "title": "题四老庙二首 一",
        "author": "许浑",
        "content": "峨峨商岭采芝人，雪顶霜髯虎豹茵。\n山酒一巵歌一曲，汉家天子忌功臣。",
        "dynasty": "唐",
        "collection_info": null
    },
    {
        "title": "题四老庙二首 二",
        "author": "许浑",
        "content": "避秦安汉出蓝关，松桂花阴满旧山。\n自是无人有归意，白云常在水潺潺。",
        "dynasty": "唐",
        "collection_info": null
    },
    {
        "title": "夏日寄江上亲友",
        "author": "许浑",
        "content": "雨过前山日未斜，清蝉嘒嘒落槐花。\n车轮南北已无限，江上故人纔到家。",
        "dynasty": "唐",
        "collection_info": null
    },
    {
        "title": "下第怀友人",
        "author": "许浑",
        "content": "独掩衡门花盛时，一封书信缓归期。\n南宗更有潇湘客，夜夜月明闻竹枝。",
        "dynasty": "唐",
        "collection_info": null
    },
    {
        "title": "客有卜居不遂薄游汧陇因题",
        "author": "许浑",
        "content": "海燕西飞白日斜，天门遥望五侯家。\n楼台深锁无人到，落尽春风第一花。",
        "dynasty": "唐",
        "collection_info": null
    },
    {
        "title": "陈宫怨二首 一",
        "author": "许浑",
        "content": "风暖江城白日迟，昔人遗事后人悲。\n草生宫阙国无主，玉树后庭花为谁。",
        "dynasty": "唐",
        "collection_info": null
    },
    {
        "title": "陈宫怨二首 二",
        "author": "许浑",
        "content": "地雄山险水悠悠，不信隋兵到石头。\n玉树后庭花一曲，与君同上景阳楼。",
        "dynasty": "唐",
        "collection_info": null
    },
    {
        "title": "经故太尉段公庙",
        "author": "许浑",
        "content": "静想追兵缓翠华，古碑荒庙闭松花。\n纪生不向荥阳死，争有山河属汉家。",
        "dynasty": "唐",
        "collection_info": null
    },
    {
        "title": "途经秦始皇墓",
        "author": "许浑",
        "content": "龙盘虎踞树层层，势入浮云亦是崩。\n一种青山秋草裏，路人唯拜汉文陵。",
        "dynasty": "唐",
        "collection_info": null
    },
    {
        "title": "游楞伽寺",
        "author": "许浑",
        "content": "碧烟秋寺泛潮来，水浸城根古堞摧。\n尽日伤心人不见，石榴花满旧琴台。",
        "dynasty": "唐",
        "collection_info": null
    },
    {
        "title": "缑山庙",
        "author": "许浑",
        "content": "王子吹箫月满台，玉箫清转鹤裴回。\n曲终飞去不知处，山下碧桃春自开。",
        "dynasty": "唐",
        "collection_info": null
    },
    {
        "title": "送薛先辈入关",
        "author": "许浑",
        "content": "一巵春酒送离歌，花落敬亭芳草多。\n欲问归期已深醉，只应孤梦绕关河。",
        "dynasty": "唐",
        "collection_info": null
    },
    {
        "title": "鸿沟",
        "author": "许浑",
        "content": "相持未定各为君，秦政山河此地分。\n力尽乌江千载后，古沟芳草起寒云。",
        "dynasty": "唐",
        "collection_info": null
    },
    {
        "title": "韩信庙",
        "author": "许浑",
        "content": "朝言云梦暮南巡，已为功名少退身。\n尽握兵权犹不得，更将心计託何人。",
        "dynasty": "唐",
        "collection_info": null
    },
    {
        "title": "过湘妃庙",
        "author": "许浑",
        "content": "古木苍山掩翠娥，月明南浦起微波。\n九疑望断几千载，斑竹泪痕今更多。",
        "dynasty": "唐",
        "collection_info": null
    },
    {
        "title": "寄云际寺敬上人",
        "author": "许浑",
        "content": "万山秋雨水萦回，红叶多从紫阁来。\n云冷竹斋禅衲薄，已应飞锡过天台。",
        "dynasty": "唐",
        "collection_info": null
    },
    {
        "title": "秋思",
        "author": "许浑",
        "content": "琪树西风枕簟秋，楚云湘水忆同游。\n高歌一曲掩明镜，昨日少年今白头。",
        "dynasty": "唐",
        "collection_info": null
    },
    {
        "title": "送宋处士归山",
        "author": "许浑",
        "content": "卖药修琴归去迟，山风吹尽桂花枝。\n世间甲子须臾事，逢着仙人莫看棋。",
        "dynasty": "唐",
        "collection_info": null
    },
    {
        "title": "听琵琶",
        "author": "许浑",
        "content": "欲写明妃万里情，紫槽红拨夜丁丁。\n胡沙望尽汉宫远，月落天山闻一声。",
        "dynasty": "唐",
        "collection_info": null
    },
    {
        "title": "秦楼曲",
        "author": "许浑",
        "content": "秦女梦余仙路遥，月窗风簟夜迢迢。\n潘郎翠凤双飞去，三十六宫闻玉箫。",
        "dynasty": "唐",
        "collection_info": null
    },
    {
        "title": "旌儒庙",
        "author": "许浑",
        "content": "寒陌阴风万古悲，儒冠相枕死秦时。\n庙前亦有商山路，不学老翁歌紫芝。",
        "dynasty": "唐",
        "collection_info": null
    },
    {
        "title": "览故人题僧院诗",
        "author": "许浑",
        "content": "高阁清吟寄远公，四时云月一篇中。\n今来借问独何处，日暮槿花零落风。",
        "dynasty": "唐",
        "collection_info": null
    },
    {
        "title": "楚宫怨二首 一",
        "author": "许浑",
        "content": "十二山晴花尽开，楚宫双阙对阳台。\n细腰争舞君沈醉，白日秦兵天上来。",
        "dynasty": "唐",
        "collection_info": null
    },
    {
        "title": "楚宫怨二首 二",
        "author": "许浑",
        "content": "猎骑秋来在内稀，渚宫云雨湿龙衣。\n腾腾战鼓动城阙，江畔射麋殊未归。",
        "dynasty": "唐",
        "collection_info": null
    },
    {
        "title": "听唱山鹧鸪",
        "author": "许浑",
        "content": "金谷歌传第一流，鹧鸪清怨碧烟愁。\n夜来省得曾闻处，万里月明湘水秋。",
        "dynasty": "唐",
        "collection_info": null
    },
    {
        "title": "晨起西楼",
        "author": "许浑",
        "content": "留情深处驻横波，敛翠凝红一曲歌。\n明月下楼人未散，共愁三径是天河。",
        "dynasty": "唐",
        "collection_info": null
    },
    {
        "title": "酬江西卢端公蓝口阻风见寄之什",
        "author": "许浑",
        "content": "又携刀笔泛膺舟，蓝口风高桂檝留。\n还似郢中歌一曲，夜来春雪照西楼。",
        "dynasty": "唐",
        "collection_info": null
    },
    {
        "title": "赠何处士",
        "author": "许浑",
        "content": "东别茅峰北去秦，梅仙书裏说真人。\n白头主印青山下，虽遇唐生不敢亲。",
        "dynasty": "唐",
        "collection_info": null
    },
    {
        "title": "鹭鸶",
        "author": "许浑",
        "content": "西风澹澹水悠悠，雪点丝飘带雨愁。\n何限归心倚前閤，绿蒲红蓼练塘秋。",
        "dynasty": "唐",
        "collection_info": null
    },
    {
        "title": "学仙二首 一",
        "author": "许浑",
        "content": "汉武迎仙紫禁秋，玉笙瑶瑟祀昆丘。\n年年望断无消息，空闭重城十二楼。",
        "dynasty": "唐",
        "collection_info": null
    },
    {
        "title": "学仙二首 二",
        "author": "许浑",
        "content": "心期仙诀意无穷，采画云车起寿宫。\n闻有三山未知处，茂陵松柏满西风。",
        "dynasty": "唐",
        "collection_info": null
    },
    {
        "title": "酬康州韦侍御同年",
        "author": "许浑",
        "content": "桂楫美人歌木兰，西风褭褭露溥溥。\n夜长曲尽意不尽，月在清湘洲渚寒。",
        "dynasty": "唐",
        "collection_info": null
    },
    {
        "title": "紫藤",
        "author": "许浑",
        "content": "绿蔓秾阴紫袖低，客来留坐小堂西。\n醉中掩瑟无人会，家近江南罨画溪。",
        "dynasty": "唐",
        "collection_info": null
    },
    {
        "title": "宿咸宜观",
        "author": "许浑",
        "content": "羽袖飘飘杳夜风，翠幢归殿玉坛空。\n步虚声尽天未晓，露压桃花月满宫。",
        "dynasty": "唐",
        "collection_info": null
    },
    {
        "title": "金谷园",
        "author": "许浑",
        "content": "三惑沈身是此园，古藤荒草野禽喧。\n二十四友一朝尽，爱妾坠楼何足言。",
        "dynasty": "唐",
        "collection_info": null
    },
    {
        "title": "送崔珦入朝",
        "author": "许浑",
        "content": "书劒功迟白髮新，强登萧寺送归秦。\n月斜松桂倚高阁，明夜江南江北人。",
        "dynasty": "唐",
        "collection_info": null
    },
    {
        "title": "病中和大夫翫江月",
        "author": "许浑",
        "content": "江上悬光海上生，仙舟迢遰绕军营。\n高歌一曲同筵醉，却是刘桢坐到明。",
        "dynasty": "唐",
        "collection_info": null
    },
    {
        "title": "读戾太子传",
        "author": "许浑",
        "content": "佞臣巫蛊已相疑，身没湖边筑望思。\n今日更归何处是，年年芳草上台基。",
        "dynasty": "唐",
        "collection_info": null
    },
    {
        "title": "酬对雪见寄",
        "author": "许浑",
        "content": "飞度龙山下远空，拂檐萦竹昼蒙蒙。\n知君吟罢意无限，曾听玉堂歌北风。",
        "dynasty": "唐",
        "collection_info": null
    },
    {
        "title": "王可封临终",
        "author": "许浑",
        "content": "十世为儒少子孙，一生长负信陵恩。\n今朝埋骨寒山下，为报慈亲休倚门。",
        "dynasty": "唐",
        "collection_info": null
    },
    {
        "title": "僧院影堂",
        "author": "许浑",
        "content": "香销云凝旧僧家，僧剎残灯壁半斜。\n日暮松烟空漠漠，秋风吹破妙莲华。",
        "dynasty": "唐",
        "collection_info": null
    },
    {
        "title": "纪梦",
        "author": "许浑",
        "content": "晓入瑶台露气清，座中唯有许飞琼。\n尘心未尽俗缘在，十里下山空月明。",
        "dynasty": "唐",
        "collection_info": null
    },
    {
        "title": "三十六湾",
        "author": "许浑",
        "content": "缥缈临风思美人，荻花枫叶带离声。\n夜深吹笛移船去，三十六湾秋月明。",
        "dynasty": "唐",
        "collection_info": null
    },
    {
        "title": "越中",
        "author": "许浑",
        "content": "石城花暖鹧鸪飞，征客春帆秋不归。\n犹自保郎心似石，绫梭夜夜织寒衣。",
        "dynasty": "唐",
        "collection_info": null
    },
    {
        "title": "锦瑟",
        "author": "李商隐",
        "content": "锦瑟无端五十絃，一絃一柱思华年。\n庄生晓梦迷蝴蝶，望帝春心託杜鹃。\n沧海月明珠有泪，蓝田日暖玉生烟。\n此情可待成追忆，只是当时已惘然。",
        "dynasty": "唐",
        "collection_info": null
    },
    {
        "title": "重过圣女祠",
        "author": "李商隐",
        "content": "白石岩扉碧藓滋，上清沦谪得归迟。\n一春梦雨常飘瓦，尽日灵风不满旗。\n萼绿华来无定所，杜兰香去未移时。\n玉郎会此通仙籍，忆向天阶问紫芝。",
        "dynasty": "唐",
        "collection_info": null
    },
    {
        "title": "寄罗劭兴",
        "author": "李商隐",
        "content": "棠棣黄花发，忘忧碧叶齐。\n人闲微病酒，燕重远兼泥。\n混沌何由凿，青冥有未梯。\n高阳旧徒侣，时復一相携。",
        "dynasty": "唐",
        "collection_info": null
    },
    {
        "title": "令狐舍人说昨夜西掖翫月因戏赠",
        "author": "李商隐",
        "content": "昨夜玉轮明，传闻近太清。\n凉波衝碧瓦，晓晕落金茎。\n露索秦宫井，风絃汉殿筝。\n几时绵竹颂，拟荐子虚名。",
        "dynasty": "唐",
        "collection_info": null
    },
    {
        "title": "崔处士",
        "author": "李商隐",
        "content": "真人塞其内，夫子入于机。\n未肯投竿起，惟欢负米归。\n雪中东郭履，堂上老莱衣。\n读遍先贤传，如君事者稀。",
        "dynasty": "唐",
        "collection_info": null
    },
    {
        "title": "自喜",
        "author": "李商隐",
        "content": "自喜蜗牛舍，兼容燕子巢。\n绿筠遗粉箨，红药绽香苞。\n虎过遥知穽，鱼来且佐庖。\n慢行成酩酊，邻壁有松醪。",
        "dynasty": "唐",
        "collection_info": null
    },
    {
        "title": "题僧壁",
        "author": "李商隐",
        "content": "舍生求道有前踪，乞脑剜身结愿重。\n大去便应欺粟颗，小来兼可隐针锋。\n蚌胎未满思新桂，琥珀初成忆旧松。\n若信贝多真实语，三生同听一楼钟。",
        "dynasty": "唐",
        "collection_info": null
    },
    {
        "title": "霜月",
        "author": "李商隐",
        "content": "初闻征雁已无蝉，百尺楼高水接天。\n青女素娥俱耐冷，月中霜裏鬬婵娟。",
        "dynasty": "唐",
        "collection_info": null
    },
    {
        "title": "异俗二首 一",
        "author": "李商隐",
        "content": "鬼疟朝朝避，春寒夜夜添。\n未惊雷破柱，不报水齐檐。\n虎箭侵肤毒，鱼钩刺骨铦。\n鸟言成谍诉，多是恨彤幨。",
        "dynasty": "唐",
        "collection_info": null
    },
    {
        "title": "异俗二首 二",
        "author": "李商隐",
        "content": "户尽悬秦网，家多事越巫。\n未曾容獭祭，只是纵猪都。\n点对连鰲饵，搜求缚虎符。\n贾生兼事鬼，不信有洪炉。",
        "dynasty": "唐",
        "collection_info": null
    },
    {
        "title": "归墅",
        "author": "李商隐",
        "content": "行李踰南极，旬时到旧乡。\n楚芝应徧紫，邓橘未全黄。\n渠浊村舂急，旗高社酒香。\n故山归梦喜，先入读书堂。",
        "dynasty": "唐",
        "collection_info": null
    },
    {
        "title": "商于",
        "author": "李商隐",
        "content": "商于朝雨霁，归路有秋光。\n背坞猿收果，投岩麝退香。\n建瓴真得势，横戟岂能当。\n割地张仪诈，谋身绮季长。\n清渠州外月，黄叶庙前霜。\n今日看云意，依依入帝乡。",
        "dynasty": "唐",
        "collection_info": null
    },
    {
        "title": "和孙朴韦蟾孔雀咏",
        "author": "李商隐",
        "content": "此去三梁远，今来万里携。\n西施因网得，秦客被花迷。\n可在青鹦鹉，非关碧野鸡。\n约眉怜翠羽，刮目想金篦。\n瘴气笼飞远，蛮花向坐低。\n轻于赵皇后，贵极楚悬黎。\n都护矜罗幕，佳人炫绣袿。\n屏风临烛扣，捍拨倚香脐。\n旧思牵云叶，新愁待雪泥。\n爱堪通梦寐，画得不端倪。\n地锦排苍雁，帘钉镂白犀。\n曙霞星斗外，凉月露盘西。\n妬好休夸舞，经寒且少啼。\n红楼三十级，稳稳上丹梯。",
        "dynasty": "唐",
        "collection_info": null
    },
    {
        "title": "人欲",
        "author": "李商隐",
        "content": "人欲天从竟不疑，莫言圆盖便无私。\n秦中已久乌头白，却是君王未备知。",
        "dynasty": "唐",
        "collection_info": null
    },
    {
        "title": "华山题王母祠",
        "author": "李商隐",
        "content": "莲华峰下锁雕梁，此去瑶池地共长。\n好为麻姑到东海，劝栽黄竹莫栽桑。",
        "dynasty": "唐",
        "collection_info": null
    },
    {
        "title": "华清宫",
        "author": "李商隐",
        "content": "华清恩幸古无伦，犹恐蛾眉不胜人。\n未免被他褒女笑，只教天子暂蒙尘。",
        "dynasty": "唐",
        "collection_info": null
    },
    {
        "title": "楚泽",
        "author": "李商隐",
        "content": "夕阳归路后，霜野物声干。\n集鸟翻渔艇，残虹拂马鞍。\n刘桢元抱病，虞寄数辞官。\n白袷经年卷，西来及早寒。",
        "dynasty": "唐",
        "collection_info": null
    },
    {
        "title": "蝉",
        "author": "李商隐",
        "content": "本以高难饱，徒劳恨费声。\n五更疎欲断，一树碧无情。\n薄宦梗犹泛，故园芜已平。\n烦君最相警，我亦举家清。",
        "dynasty": "唐",
        "collection_info": null
    },
    {
        "title": "江亭散席循柳路吟",
        "author": "李商隐",
        "content": "春咏敢轻裁，衔辞入半杯。\n已遭江映柳，更被雪藏梅。\n寡和真徒尔，殷忧动即来。\n从诗得何报，惟感二毛催。",
        "dynasty": "唐",
        "collection_info": null
    },
    {
        "title": "潭州",
        "author": "李商隐",
        "content": "潭州官舍暮楼空，今古无端入望中。\n湘泪浅深滋竹色，楚歌重迭怨兰丛。\n陶公战舰空滩雨，贾傅承尘破庙风。\n目断故园人不至，松醪一醉与谁同。",
        "dynasty": "唐",
        "collection_info": null
    },
    {
        "title": "赠刘司户",
        "author": "李商隐",
        "content": "江风吹浪动云根，重碇危樯白日昏。\n已断燕鸿初起势，更惊骚客后归魂。\n汉廷急诏谁先入，楚路高歌自欲翻。\n万里相逢欢復泣，凤巢西隔九重门。",
        "dynasty": "唐",
        "collection_info": null
    },
    {
        "title": "哭刘司户二首 一",
        "author": "李商隐",
        "content": "离居星岁易，失望死生分。\n酒瓮凝余桂，书籤冷旧芸。\n江风吹鴈急，山木带蝉曛。\n一呌千迴首，天高不为闻。",
        "dynasty": "唐",
        "collection_info": null
    },
    {
        "title": "哭刘司户二首 二",
        "author": "李商隐",
        "content": "有美扶皇运，无谁荐直言。\n已为秦逐客，復作楚冤魂。\n湓浦应分派，荆江有会源。\n幷将添恨泪，一洒问干坤。",
        "dynasty": "唐",
        "collection_info": null
    },
    {
        "title": "悼伤后赴东蜀辟至散关遇雪",
        "author": "李商隐",
        "content": "剑外从军远，无家与寄衣。\n散关三尺雪，回梦旧鸳机。",
        "dynasty": "唐",
        "collection_info": null
    },
    {
        "title": "乐游原",
        "author": "李商隐",
        "content": "向晚意不适，驱车登古原。\n夕阳无限好，只是近黄昏。",
        "dynasty": "唐",
        "collection_info": null
    },
    {
        "title": "北齐二首 一",
        "author": "李商隐",
        "content": "一笑相倾国便亡，何劳荆棘始堪伤。\n小怜玉体横陈夜，已报周师入晋阳。",
        "dynasty": "唐",
        "collection_info": null
    },
    {
        "title": "北齐二首 二",
        "author": "李商隐",
        "content": "巧笑知堪敌万几，倾城最在着戎衣。\n晋阳已陷休回顾，更请君王猎一围。",
        "dynasty": "唐",
        "collection_info": null
    },
    {
        "title": "街西池馆",
        "author": "李商隐",
        "content": "白阁他年别，朱门此夜过。\n疎帘留月魄，珍簟接烟波。\n太守三刀梦，将军一箭歌。\n国租容客旅，香熟玉山禾。",
        "dynasty": "唐",
        "collection_info": null
    },
    {
        "title": "南朝",
        "author": "李商隐",
        "content": "玄武湖中玉漏催，鸡鸣埭口绣襦迴。\n谁言琼树朝朝见，不及金莲步步来。\n敌国军营漂木柹，前朝神庙锁烟煤。\n满宫学士皆颜色，江令当年只费才。",
        "dynasty": "唐",
        "collection_info": null
    },
    {
        "title": "復京",
        "author": "李商隐",
        "content": "虏骑胡兵一战摧，万灵回首贺轩台。\n天教李令心如日，可要昭陵石马来。",
        "dynasty": "唐",
        "collection_info": null
    },
    {
        "title": "浑河中",
        "author": "李商隐",
        "content": "九庙无尘八马回，奉天城垒长春苔。\n咸阳原上英雄骨，半向君家养马来。",
        "dynasty": "唐",
        "collection_info": null
    },
    {
        "title": "鄠杜马上念汉书",
        "author": "李商隐",
        "content": "世上苍龙种，人间武帝孙。\n小来惟射猎，兴罢得干坤。\n渭水天开苑，咸阳地献原。\n英灵殊未已，丁傅渐华轩。",
        "dynasty": "唐",
        "collection_info": null
    },
    {
        "title": "柳",
        "author": "李商隐",
        "content": "动春何限叶，撼晓几多枝。\n解有相思[否]，应无不舞时。\n絮飞藏皓蝶，带弱露黄鹂。\n倾国宜通体，谁来独赏眉。",
        "dynasty": "唐",
        "collection_info": null
    },
    {
        "title": "巴江柳",
        "author": "李商隐",
        "content": "巴江可惜柳，柳色绿侵江。\n好向金銮殿，移阴入绮窗。",
        "dynasty": "唐",
        "collection_info": null
    },
    {
        "title": "咸阳",
        "author": "李商隐",
        "content": "咸阳宫阙郁嵯峨，六国楼台艳绮罗。\n自是当时天帝醉，不关秦地有山河。",
        "dynasty": "唐",
        "collection_info": null
    },
    {
        "title": "同崔八诣药山访融禅师",
        "author": "李商隐",
        "content": "共受征南不次恩，报恩惟是有忘言。\n岩花涧草西林路，未见高僧只见猿。",
        "dynasty": "唐",
        "collection_info": null
    },
    {
        "title": "闻着明凶问哭寄飞卿",
        "author": "李商隐",
        "content": "昔叹谗销骨，今伤泪满膺。\n空余双玉剑，无復一壶冰。\n江势翻银砾，天文露玉绳。\n何因携庾信，同去哭徐陵。",
        "dynasty": "唐",
        "collection_info": null
    },
    {
        "title": "听鼓",
        "author": "李商隐",
        "content": "城头迭鼓声，城下暮江清。\n欲问渔阳掺，时无祢正平。",
        "dynasty": "唐",
        "collection_info": null
    },
    {
        "title": "送崔珏往西川",
        "author": "李商隐",
        "content": "年少因何有旅愁，欲为东下更西游。\n一条雪浪吼巫峡，千里火云烧益州。\n卜肆至今多寂寞，酒垆从古擅风流。\n浣花笺纸桃花色，好好题诗咏玉钩。",
        "dynasty": "唐",
        "collection_info": null
    },
    {
        "title": "代赠",
        "author": "李商隐",
        "content": "杨柳路尽处，芙蓉湖上头。\n虽同锦步障，独映钿箜篌。\n鸳鸯可羡头俱白，飞去飞来烟雨秋。",
        "dynasty": "唐",
        "collection_info": null
    },
    {
        "title": "桂林",
        "author": "李商隐",
        "content": "城窄山将压，江宽地共浮。\n东南通绝域，西北有高楼。\n神护青枫岸，龙移白石湫。\n殊乡竟何祷，箫鼓不曾休。",
        "dynasty": "唐",
        "collection_info": null
    },
    {
        "title": "夜雨寄北",
        "author": "李商隐",
        "content": "君问归期未有期，巴山夜雨涨秋池。\n何当共剪西窗烛，却话巴山夜雨时。",
        "dynasty": "唐",
        "collection_info": null
    },
    {
        "title": "陈后宫",
        "author": "李商隐",
        "content": "茂苑城如画，阊门瓦欲流。\n还依水光殿，更起月华楼。\n侵夜鸾开镜，迎冬雉献裘。\n从臣皆半醉，天子正无愁。",
        "dynasty": "唐",
        "collection_info": null
    },
    {
        "title": "属疾",
        "author": "李商隐",
        "content": "许靖犹羁宦，安仁復悼亡。\n兹辰聊属疾，何日免殊方。\n秋蝶无端丽，寒花只暂香。\n多情真命薄，容易即迴肠。",
        "dynasty": "唐",
        "collection_info": null
    },
    {
        "title": "石榴",
        "author": "李商隐",
        "content": "榴枝婀娜榴实繁，榴膜轻明榴子鲜。\n可羡瑶池碧桃树，碧桃红颊一千年。",
        "dynasty": "唐",
        "collection_info": null
    },
    {
        "title": "明日",
        "author": "李商隐",
        "content": "天上参旗过，人间烛燄销。\n谁言整双履，便是隔三桥。\n知处黄金鏁，曾来碧绮寮。\n凭栏明日意，池阔雨萧萧。",
        "dynasty": "唐",
        "collection_info": null
    },
    {
        "title": "饮席戏赠同舍",
        "author": "李商隐",
        "content": "洞中屐响省分携，不是花迷客自迷。\n珠树重行怜翡翠，玉楼双舞羡鵾鸡。\n兰迴旧蘂缘屏绿，椒缀新香和壁泥。\n唱尽阳关无限迭，半杯松叶冻颇黎。",
        "dynasty": "唐",
        "collection_info": null
    },
    {
        "title": "西溪",
        "author": "李商隐",
        "content": "近郭西溪好，谁堪共酒壶。\n苦吟防柳恽，多泪怯杨朱。\n野鹤随君子，寒松揖大夫。\n天涯常病意，岑寂胜欢娱。",
        "dynasty": "唐",
        "collection_info": null
    },
    {
        "title": "忆梅",
        "author": "李商隐",
        "content": "定定住天涯，依依向物华。\n寒梅最堪恨，常作去年花。",
        "dynasty": "唐",
        "collection_info": null
    },
    {
        "title": "赠柳",
        "author": "李商隐",
        "content": "章台从掩映，郢路更参差。\n见说风流极，来当婀娜时。\n桥迴行欲断，堤远意相随。\n忍放花如雪，青楼扑酒旗。",
        "dynasty": "唐",
        "collection_info": null
    },
    {
        "title": "谑柳",
        "author": "李商隐",
        "content": "已带黄金缕，仍飞白玉花。\n长时须拂马，密处少藏鸦。\n眉细从他敛，腰轻莫自斜。\n玳梁谁道好，偏拟映卢家。",
        "dynasty": "唐",
        "collection_info": null
    },
    {
        "title": "北禽",
        "author": "李商隐",
        "content": "为恋巴江好，无辞瘴雾蒸。\n纵能朝杜宇，可得值苍鹰。\n石小虚填海，芦铦未破矰。",
        "dynasty": "唐",
        "collection_info": null
    },
    {
        "title": "初起",
        "author": "李商隐",
        "content": "想像咸池日欲光，五更钟后更迴肠。\n三年苦雾巴江水，不为离人照屋梁。",
        "dynasty": "唐",
        "collection_info": null
    },
    {
        "title": "楚宫",
        "author": "李商隐",
        "content": "复壁交青琐，重帘挂紫绳。\n如何一柱观，不碍九枝灯。\n扇薄常规月，钗斜只镂冰。\n歌成犹未唱，秦火入夷陵。",
        "dynasty": "唐",
        "collection_info": null
    },
    {
        "title": "柳",
        "author": "李商隐",
        "content": "柳映江潭底有情，望中频遣客心惊。\n巴雷隐隐千山外，更作章台走马声。",
        "dynasty": "唐",
        "collection_info": null
    },
    {
        "title": "石城",
        "author": "李商隐",
        "content": "石城夸窈窕，花县更风流。\n簟冰将飘枕，帘烘不隐钩。\n玉童收夜钥，金狄守更筹。\n共笑鸳鸯绮，鸳鸯两白头。",
        "dynasty": "唐",
        "collection_info": null
    },
    {
        "title": "韩碑",
        "author": "李商隐",
        "content": "元和天子神武姿，彼何人哉轩与羲。\n誓将上雪列圣耻，坐法宫中朝四夷。\n淮西有贼五十载，封狼生貙貙生罴。\n不据山河据平地，长戈利矛日可麾。\n帝得圣相相曰度，贼斫不死神扶持。\n腰悬相印作都统，阴风惨澹天王旗。\n愬武古通作牙爪，仪曹外郎载笔随。\n行军司马智且勇，十四万众犹虎貔。\n入蔡缚贼献太庙，功无与让恩不訾。\n帝曰汝度功第一，汝从事愈宜为辞。\n愈拜稽首蹈且舞，金石刻画臣能为。\n古者世称大手笔，此事不繫于职司。\n当仁自古有不让，言讫屡颔天子颐。\n公退斋戒坐小阁，濡染大笔何淋漓。\n点窜尧典舜典字，涂改清庙生民诗。\n文成破体书在纸，清晨再拜铺丹墀。\n表曰臣愈昧死上，咏神圣功书之碑。\n碑高三丈字如斗，负以灵鳌蟠以螭。\n句奇语重喻者少，谗之天子言其私。\n长绳百尺拽碑倒，麤砂大石相磨治。\n公之斯文若元气，先时已入人肝脾。\n汤盘孔鼎有述作，今无其器存其辞。\n呜呼圣皇及圣相，相与烜赫流淳熙。\n公之斯文不示后，曷与三五相攀追。\n愿书万本诵万过，口角流沫右手胝。\n传之七十有二代，以为封禅玉检明堂基。",
        "dynasty": "唐",
        "collection_info": null
    },
    {
        "title": "令狐八拾遗见招送裴十四归华州",
        "author": "李商隐",
        "content": "二十中郎未足希，骊驹先自有光辉。\n兰亭讌罢方回去，雪夜诗成道韫归。\n汉苑风烟吹客梦，云台洞穴接郊扉。\n嗟予久抱临邛渴，便欲因君问钓矶。",
        "dynasty": "唐",
        "collection_info": null
    },
    {
        "title": "离思",
        "author": "李商隐",
        "content": "气尽前溪舞，心酸子夜歌。\n峡云寻不得，沟水欲如何。\n朔雁传书绝，湘篁染泪多。\n无由见颜色，还自託微波。",
        "dynasty": "唐",
        "collection_info": null
    },
    {
        "title": "宿骆氏亭寄怀崔雍衮",
        "author": "李商隐",
        "content": "竹坞无尘水槛清，相思迢递隔重城。\n秋阴不散霜飞晚，留得枯荷听雨声。",
        "dynasty": "唐",
        "collection_info": null
    },
    {
        "title": "风雨",
        "author": "李商隐",
        "content": "凄凉宝剑篇，羁泊欲穷年。\n黄叶仍风雨，青楼自管絃。\n新知遭薄俗，旧好隔良缘。\n心断新丰酒，销愁斗几千。",
        "dynasty": "唐",
        "collection_info": null
    },
    {
        "title": "梦泽",
        "author": "李商隐",
        "content": "梦泽悲风动白茅，楚王葬尽满城娇。\n未知歌舞能多少，虚减宫厨为细腰。",
        "dynasty": "唐",
        "collection_info": null
    },
    {
        "title": "赠歌妓二首 一",
        "author": "李商隐",
        "content": "水精如意玉连环，下蔡城危莫破颜。\n红绽樱桃含白雪，断肠声裏唱阳关。",
        "dynasty": "唐",
        "collection_info": null
    },
    {
        "title": "赠歌妓二首 二",
        "author": "李商隐",
        "content": "白日相思可奈何，严城清夜断经过。\n只知解道春来瘦，不道春来独自多。",
        "dynasty": "唐",
        "collection_info": null
    },
    {
        "title": "谢书",
        "author": "李商隐",
        "content": "微意何曾有一毫，空携笔砚奉龙韬。\n自蒙半夜传衣后，不羡王祥得佩刀。",
        "dynasty": "唐",
        "collection_info": null
    },
    {
        "title": "寄令狐学士",
        "author": "李商隐",
        "content": "秘殿崔嵬拂彩霓，曹司今在殿东西。\n赓歌太液翻黄鹄，从猎陈仓获碧鸡。\n晓饮岂知金掌迥，夜吟应讶玉绳低。\n钧天虽许人间听，阊阖门多梦自迷。",
        "dynasty": "唐",
        "collection_info": null
    },
    {
        "title": "酬令狐郎中见寄",
        "author": "李商隐",
        "content": "望郎临古郡，佳句洒丹青。\n应自丘迟宅，仍过柳恽汀。\n封来江渺渺，信去雨冥冥。\n句曲闻仙诀，临川得佛经。\n朝吟搘客枕，夜读漱僧瓶。\n不见衔芦雁，空流腐草萤。\n土宜悲坎井，天怒识雷霆。\n象卉分疆近，蛟涎浸岸腥。\n补羸贪紫桂，负气託青萍。\n万里悬离抱，危于讼閤铃。",
        "dynasty": "唐",
        "collection_info": null
    },
    {
        "title": "七月二十八日夜与王郑二秀才听雨后梦作",
        "author": "李商隐",
        "content": "初梦龙宫宝燄然，瑞霞明丽满晴天。\n旋成醉倚蓬莱树，有箇仙人拍我肩。\n少顷远闻吹细管，闻声不见隔飞烟。\n逡巡又过潇湘雨，雨打湘灵五十絃。\n瞥见冯夷殊怅望，鲛绡休卖海为田。\n亦逢毛女无憀极，龙伯擎将华岳莲。\n恍惚无倪明又暗，低迷不已断还连。\n觉来正是平阶雨，独背寒灯枕手眠。",
        "dynasty": "唐",
        "collection_info": null
    },
    {
        "title": "寄令狐郎中",
        "author": "李商隐",
        "content": "嵩云秦树久离居，双鲤迢迢一纸书。\n休问梁园旧宾客，茂陵秋雨病相如。",
        "dynasty": "唐",
        "collection_info": null
    },
    {
        "title": "漫成三首 一",
        "author": "李商隐",
        "content": "不妨何范尽诗家，未解当年重物华。\n远把龙山千里雪，将来拟并洛阳花。",
        "dynasty": "唐",
        "collection_info": null
    },
    {
        "title": "漫成三首 二",
        "author": "李商隐",
        "content": "沈约怜何逊，延年毁谢庄。\n清新俱有得，名誉底相伤。",
        "dynasty": "唐",
        "collection_info": null
    },
    {
        "title": "漫成三首 三",
        "author": "李商隐",
        "content": "雾夕咏芙蕖，何郎得意初。\n此时谁最赏，沈范两尚书。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "白道萦迴入暮霞，斑骓嘶断七香车。\n春风自共何人笑，枉破阳城十万家。",
        "dynasty": "唐",
        "collection_info": null
    },
    {
        "title": "槿花二首 一",
        "author": "李商隐",
        "content": "燕体伤风力，鸡香积露文。\n殷鲜一相杂，啼笑两难分。\n月裏宁无姊，云中亦有君。\n三清与仙岛，何事亦离羣。",
        "dynasty": "唐",
        "collection_info": null
    },
    {
        "title": "槿花二首 二",
        "author": "李商隐",
        "content": "珠馆熏燃久，玉房梳扫余。\n烧兰才作烛，襞锦不成书。\n本以亭亭远，翻嫌眽眽疎。\n迴头问残照，残照更空虚。",
        "dynasty": "唐",
        "collection_info": null
    },
    {
        "title": "哭刘蕡",
        "author": "李商隐",
        "content": "上帝深宫闭九阍，巫咸不下问衔冤。\n广陵别后春涛隔，湓浦书来秋雨翻。\n只有安仁能作诔，何曾宋玉解招魂。\n平生风义兼师友，不敢同君哭寝门。",
        "dynasty": "唐",
        "collection_info": null
    },
    {
        "title": "杜司勋",
        "author": "李商隐",
        "content": "高楼风雨感斯文，短翼差池不及羣。\n刻意伤春復伤别，人间惟有杜司勋。",
        "dynasty": "唐",
        "collection_info": null
    },
    {
        "title": "荆门西下",
        "author": "李商隐",
        "content": "一夕南风一叶危，荆云迴望夏云时。\n人生岂得轻离别，天意何曾忌崄巇。\n骨肉书题安绝徼，蕙兰蹊径失佳期。\n洞庭湖阔蛟龙恶，却羡杨朱泣路岐。",
        "dynasty": "唐",
        "collection_info": null
    },
    {
        "title": "碧瓦",
        "author": "李商隐",
        "content": "碧瓦衔珠树，红轮结绮寮。\n无双汉殿鬓，第一楚宫腰。\n雾唾香难尽，珠啼冷易销。\n歌从雍门学，酒是蜀城烧。\n柳暗将翻巷，荷欹正抱桥。\n钿辕开道入，金管隔隣调。\n梦到飞魂急，书成即席遥。\n河流衝柱转，海沫近槎飘。\n吴市蠀蛦甲，巴賨翡翠翘。\n他时未知意，重迭赠娇饶。",
        "dynasty": "唐",
        "collection_info": null
    },
    {
        "title": "蜨",
        "author": "李商隐",
        "content": "叶叶復翻翻，斜桥对侧门。\n芦花惟有白，柳絮可能温。\n西子寻遗殿，昭君觅故村。\n年年芳物尽，来别败兰荪。",
        "dynasty": "唐",
        "collection_info": null
    },
    {
        "title": "蝇蜨鸡麝鸶凤等成篇",
        "author": "李商隐",
        "content": "韩蝶翻罗幕，曹蝇拂绮窗。\n鬬鸡迴玉勒，融麝暖金釭。\n瑇瑁明书阁，琉璃冰酒缸。\n画楼多有主，鸾凤各双双。",
        "dynasty": "唐",
        "collection_info": null
    },
    {
        "title": "韩翃舍人即事",
        "author": "李商隐",
        "content": "萱草含丹粉，荷花抱绿房。\n鸟应悲蜀帝，蝉是怨齐王。\n通内藏珠府，应官解玉坊。\n桥南荀令过，十里送衣香。",
        "dynasty": "唐",
        "collection_info": null
    },
    {
        "title": "公子",
        "author": "李商隐",
        "content": "一盏新罗酒，凌晨恐易消。\n归应衝鼓半，去不待笙调。\n歌好惟愁和，香浓岂惜飘。\n春场铺艾帐，下马雉媒娇。",
        "dynasty": "唐",
        "collection_info": null
    },
    {
        "title": "子初全溪作",
        "author": "李商隐",
        "content": "全溪不可到，况復尽余醅。\n汉苑生春水，昆池换劫灰。\n战蒲知雁唼，皱月觉鱼来。\n清兴恭闻命，言诗未敢迴。",
        "dynasty": "唐",
        "collection_info": null
    },
    {
        "title": "杨本胜说于长安见小男阿衮",
        "author": "李商隐",
        "content": "闻君来日下，见我最娇儿。\n渐大啼应数，长贫学恐迟。\n寄人龙种瘦，失母凤雏痴。\n语罢休边角，青灯两鬓丝。",
        "dynasty": "唐",
        "collection_info": null
    },
    {
        "title": "西溪",
        "author": "李商隐",
        "content": "怅望西溪水，潺湲奈尔何。\n不惊春物少，只觉夕阳多。\n色染妖韶柳，光含窈窕萝。\n人间从到海，天上莫为河。\n凤女弹瑶瑟，龙孙撼玉珂。\n京华他夜梦，好好寄云波。",
        "dynasty": "唐",
        "collection_info": null
    },
    {
        "title": "柳下暗记",
        "author": "李商隐",
        "content": "无奈巴南柳，千条傍吹台。\n更将黄映白，拟作杏花媒。",
        "dynasty": "唐",
        "collection_info": null
    },
    {
        "title": "妓席",
        "author": "李商隐",
        "content": "乐府闻桃叶，人前道得无。\n劝君书小字，慎莫唤官奴。",
        "dynasty": "唐",
        "collection_info": null
    },
    {
        "title": "少年",
        "author": "李商隐",
        "content": "外戚平羌第一功，生年二十有重封。\n直登宣室螭头上，横过干泉豹尾中。\n别馆觉来云雨梦，后门归去蕙兰丛。\n灞陵夜猎随田窦，不识寒郊自转蓬。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "近知名阿侯，住处小江流。\n腰细不胜舞，眉长惟是愁。\n黄金堪作屋，何不作重楼。",
        "dynasty": "唐",
        "collection_info": null
    },
    {
        "title": "玄微先生",
        "author": "李商隐",
        "content": "仙翁无定数，时入一壶藏。\n夜夜桂露湿，村村桃水香。\n醉中抛浩劫，宿处起神光。\n药裹丹山凤，碁函白石郎。\n弄河移砥柱，吞日倚扶桑。\n龙竹裁轻策，鲛绡熨下裳。\n树栽嗤汉帝，桥扳笑秦王。\n径欲随关令，龙沙万里强。",
        "dynasty": "唐",
        "collection_info": null
    },
    {
        "title": "药转",
        "author": "李商隐",
        "content": "郁金堂北画楼东，换骨神方上药通。\n露气暗连青桂苑，风声偏猎紫兰丛。\n长筹未必输孙皓，香枣何劳问石崇。\n忆事怀人兼得句，翠衾归卧绣帘中。",
        "dynasty": "唐",
        "collection_info": null
    },
    {
        "title": "岳阳楼",
        "author": "李商隐",
        "content": "欲为平生一散愁，洞庭湖上岳阳楼。\n可怜万里堪乘兴，枉是蛟龙解覆舟。",
        "dynasty": "唐",
        "collection_info": null
    },
    {
        "title": "寄成都高苗二从事",
        "author": "李商隐",
        "content": "家近红蕖曲水滨，全家罗袜起秋尘。\n莫将越客千丝网，网得西施别赠人。",
        "dynasty": "唐",
        "collection_info": null
    },
    {
        "title": "岳阳楼",
        "author": "李商隐",
        "content": "汉水方城带百蛮，四隣谁道乱周班。\n如何一梦高唐雨，自此无心入武关。",
        "dynasty": "唐",
        "collection_info": null
    },
    {
        "title": "越燕二首 一",
        "author": "李商隐",
        "content": "上国社方见，此乡秋不归。\n为矜皇后舞，犹着羽人衣。\n拂水斜纹乱，衔花片影微。\n卢家文杏好，试近莫愁飞。",
        "dynasty": "唐",
        "collection_info": null
    },
    {
        "title": "越燕二首 二",
        "author": "李商隐",
        "content": "将泥红蓼岸，得草绿杨村。\n命侣添新意，安巢復旧痕。\n去应逢阿母，来莫害王孙。\n记取丹山凤，今为百鸟尊。",
        "dynasty": "唐",
        "collection_info": null
    },
    {
        "title": "杜工部蜀中离席",
        "author": "李商隐",
        "content": "人生何处不离羣，世路干戈惜暂分。\n雪岭未归天外使，松州犹驻殿前军。\n座中醉客延醒客，江上晴云杂雨云。\n美酒成都堪送老，当垆仍是卓文君。",
        "dynasty": "唐",
        "collection_info": null
    },
    {
        "title": "隋宫",
        "author": "李商隐",
        "content": "紫泉宫殿锁烟霞，欲取芜城作帝家。\n玉玺不缘归日角，锦帆应是到天涯。\n于今腐草无萤火，终古垂杨有暮鸦。\n地下若逢陈后主，岂宜重问后庭花。",
        "dynasty": "唐",
        "collection_info": null
    },
    {
        "title": "二月二日",
        "author": "李商隐",
        "content": "二月二日江上行，东风日暖闻吹笙。\n花鬚柳眼各无赖，紫蝶黄蜂俱有情。\n万里忆归元亮井，三年从事亚夫营。\n新滩莫悟游人意，更作风檐夜雨声。",
        "dynasty": "唐",
        "collection_info": null
    },
    {
        "title": "筹笔驿",
        "author": "李商隐",
        "content": "猿鸟犹疑畏简书，风云常为护储胥。\n徒令上将挥神笔，终见降王走传车。\n管乐有才终不忝，关张无命欲何如。\n他年锦里经祠庙，梁父吟成恨有余。",
        "dynasty": "唐",
        "collection_info": null
    },
    {
        "title": "屏风",
        "author": "李商隐",
        "content": "六曲连环接翠帷，高楼半夜酒醒时。\n掩灯遮雾密如此，雨落月明俱不知。",
        "dynasty": "唐",
        "collection_info": null
    },
    {
        "title": "春日",
        "author": "李商隐",
        "content": "欲入卢家白玉堂，新春催破舞衣裳。\n蝶衔红蘂蜂衔粉，共助青楼一日忙。",
        "dynasty": "唐",
        "collection_info": null
    },
    {
        "title": "武侯庙古柏",
        "author": "李商隐",
        "content": "蜀相阶前柏，龙蛇捧閟宫。\n阴成外江畔，老向惠陵东。\n大树思冯异，甘棠忆召公。\n叶凋湘燕雨，枝拆海鹏风。\n玉垒经纶远，金刀历数终。\n谁将出师表，一为问昭融。",
        "dynasty": "唐",
        "collection_info": null
    },
    {
        "title": "风",
        "author": "李商隐",
        "content": "撩钗盘孔雀，恼带拂鸳鸯。\n萝荐谁教近，斋时锁洞房。",
        "dynasty": "唐",
        "collection_info": null
    },
    {
        "title": "即日",
        "author": "李商隐",
        "content": "一岁林花即日休，江间亭下怅淹留。\n重吟细把真无奈，已落犹开未放愁。\n山色正来衔小苑，春阴只欲傍高楼。\n金鞍忽散银壶漏，更醉谁家白玉钩。",
        "dynasty": "唐",
        "collection_info": null
    },
    {
        "title": "九成宫",
        "author": "李商隐",
        "content": "十二层城阆苑西，平时避暑拂虹霓。\n云随夏后双龙尾，风逐周王八骏蹄。\n吴岳晓光连翠巘，甘泉晚景上丹梯。\n荔枝卢橘沾恩幸，鸾鹊天书湿紫泥。",
        "dynasty": "唐",
        "collection_info": null
    },
    {
        "title": "少将",
        "author": "李商隐",
        "content": "族亚齐安陆，风高汉武威。\n烟波别墅醉，花月后门归。\n青海闻传箭，天山报合围。\n一朝携剑起，上马即如飞。",
        "dynasty": "唐",
        "collection_info": null
    },
    {
        "title": "咏史",
        "author": "李商隐",
        "content": "历览前贤国与家，成由勤俭破由奢。\n何须琥珀方为枕，岂得真珠始是车。\n运去不逢青海马，力穷难拔蜀山蛇。\n几人曾预南熏曲，终古苍梧哭翠华。",
        "dynasty": "唐",
        "collection_info": null
    },
    {
        "title": "赠白道者",
        "author": "李商隐",
        "content": "十二楼前再拜辞，灵风正满碧桃枝。\n壶中若是有天地，又向壶中伤别离。",
        "dynasty": "唐",
        "collection_info": null
    },
    {
        "title": "无题二首 一",
        "author": "李商隐",
        "content": "昨夜星辰昨夜风，画楼西畔桂堂东。\n身无綵凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类断蓬。",
        "dynasty": "唐",
        "collection_info": null
    },
    {
        "title": "无题二首 二",
        "author": "李商隐",
        "content": "闻到阊门萼绿华，昔年相望抵天涯。\n岂知一夜秦楼客，偷看吴王苑内花。",
        "dynasty": "唐",
        "collection_info": null
    },
    {
        "title": "汉宫词",
        "author": "李商隐",
        "content": "青雀西飞竟未迴，君王长在集灵台。\n侍臣最有相如渴，不赐金茎露一杯。",
        "dynasty": "唐",
        "collection_info": null
    },
    {
        "title": "无题四首 一",
        "author": "李商隐",
        "content": "来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重。",
        "dynasty": "唐",
        "collection_info": null
    },
    {
        "title": "无题四首 二",
        "author": "李商隐",
        "content": "飒飒东风细雨来，芙蓉塘外有轻雷。\n金蟾啮鏁烧香入，玉虎牵丝汲井迴。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰。",
        "dynasty": "唐",
        "collection_info": null
    },
    {
        "title": "无题四首 三",
        "author": "李商隐",
        "content": "含情春晼晚，暂见夜阑干。\n楼响将登怯，帘烘欲过难。\n多羞钗上燕，真媿镜中鸾。\n归去横塘晓，华星送宝鞍。",
        "dynasty": "唐",
        "collection_info": null
    },
    {
        "title": "无题四首 四",
        "author": "李商隐",
        "content": "何处哀筝随急管，樱花永巷垂杨岸。\n东家老女嫁不售，白日当天三月半。\n溧阳公主年十四，清明暖后同墻看。\n归来展转到五更，梁间燕子闻长叹。",
        "dynasty": "唐",
        "collection_info": null
    },
    {
        "title": "赴职梓潼留别畏之员外同年",
        "author": "李商隐",
        "content": "佳兆联翩遇凤凰，雕文羽帐紫金床。\n桂花香处同高第，柿叶翻时独悼亡。\n乌鹊失栖长不定，鸳鸯何事自相将。\n京华庸蜀三千里，送到咸阳见夕阳。",
        "dynasty": "唐",
        "collection_info": null
    },
    {
        "title": "桂林路中作",
        "author": "李商隐",
        "content": "地暖无秋色，江晴有暮晖。\n空余蝉嘒嘒，犹向客依依。\n村小犬相护，沙平僧独归。\n欲成西北望，又见鹧鸪飞。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "照梁初有情，出水旧知名。\n帬衩芙蓉小，钗茸翡翠轻。\n锦长书郑重，眉细恨分明。\n莫近弹碁局，中心最不平。",
        "dynasty": "唐",
        "collection_info": null
    },
    {
        "title": "蝶三首 一",
        "author": "李商隐",
        "content": "初来小苑中，稍与琐闱通。\n远恐芳尘断，轻忧艳雪融。\n只知防皓露，不觉逆尖风。\n迴首双飞燕，乘时入绮栊。",
        "dynasty": "唐",
        "collection_info": null
    },
    {
        "title": "蝶三首 二",
        "author": "李商隐",
        "content": "长眉画了绣帘开，碧玉行收白玉台。\n为问翠钗钗上凤，不知香颈为谁迴。",
        "dynasty": "唐",
        "collection_info": null
    },
    {
        "title": "蝶三首 三",
        "author": "李商隐",
        "content": "寿阳公主嫁时妆，八字宫眉捧额黄。\n见我佯羞频照影，不知身属冶游郎。",
        "dynasty": "唐",
        "collection_info": null
    },
    {
        "title": "无题二首 一",
        "author": "李商隐",
        "content": "八岁偷照镜，长眉已能画。\n十岁去踏青，芙蓉作帬衩。\n十二学弹筝，银甲不曾卸。\n十四藏六亲，悬知犹未嫁。\n十五泣春风，背面秋韆下。",
        "dynasty": "唐",
        "collection_info": null
    },
    {
        "title": "无题二首 二",
        "author": "李商隐",
        "content": "幽人不倦赏，秋暑贵招邀。\n竹碧转怅望，池清尤寂寥。\n露花终裛湿，风蝶强娇饶。\n此地如携手，兼君不自聊。",
        "dynasty": "唐",
        "collection_info": null
    },
    {
        "title": "王十二兄与畏之员外相访见招小饮时予以悼亡日近不去因寄",
        "author": "李商隐",
        "content": "谢傅门庭旧末行，今朝歌管属檀郎。\n更无人处帘垂地，欲拂尘时簟竟床。\n嵇氏幼男犹可悯，左家娇女岂能忘。\n秋霖腹疾俱难遣，万里西风夜正长。",
        "dynasty": "唐",
        "collection_info": null
    },
    {
        "title": "隋宫",
        "author": "李商隐",
        "content": "乘兴南游不戒严，九重谁省谏书函。\n春风举国裁宫锦，半作障泥半作帆。",
        "dynasty": "唐",
        "collection_info": null
    },
    {
        "title": "落花",
        "author": "李商隐",
        "content": "高阁客竟去，小园花乱飞。\n参差连曲陌，迢遰送斜晖。\n肠断未忍扫，眼穿仍欲归。\n芳心向春尽，所得是沾衣。",
        "dynasty": "唐",
        "collection_info": null
    },
    {
        "title": "月",
        "author": "李商隐",
        "content": "池上与桥边，难忘復可怜。\n帘开最明夜，簟卷已凉天。\n流处水花急，吐时云叶鲜。\n姮娥无粉黛，只是逞婵娟。",
        "dynasty": "唐",
        "collection_info": null
    },
    {
        "title": "赠宗鲁笻竹杖",
        "author": "李商隐",
        "content": "大夏资轻策，全溪赠所思。\n静怜穿树远，滑想过苔迟。\n鹤怨朝还望，僧闲暮有期。\n风流真底事，常欲傍清羸。",
        "dynasty": "唐",
        "collection_info": null
    },
    {
        "title": "垂柳",
        "author": "李商隐",
        "content": "娉婷小苑中，婀娜曲池东。\n朝佩皆垂地，仙衣尽带风。\n七贤宁占竹，三品且饶松。\n肠断灵和殿，先皇玉座空。",
        "dynasty": "唐",
        "collection_info": null
    },
    {
        "title": "曲池",
        "author": "李商隐",
        "content": "日下繁香不自持，月中流艳与谁期。\n迎忧急鼓疎钟断，分隔休灯灭烛时。\n张盖欲判江滟滟，迴头更望柳丝丝。\n从来此地黄昏散，未信河梁是别离。",
        "dynasty": "唐",
        "collection_info": null
    },
    {
        "title": "代应二首 一",
        "author": "李商隐",
        "content": "沟水分流西復东，九秋霜月五更风。\n离鸾别凤今何在，十二玉楼空更空。",
        "dynasty": "唐",
        "collection_info": null
    },
    {
        "title": "代应二首 二",
        "author": "李商隐",
        "content": "昨夜双钩败，今朝百草输。\n关西狂小吏，惟喝遶床卢。",
        "dynasty": "唐",
        "collection_info": null
    },
    {
        "title": "席上作",
        "author": "李商隐",
        "content": "淡云轻雨拂高唐，玉殿秋来夜正长。\n料得也应怜宋玉，一生惟事楚襄王。",
        "dynasty": "唐",
        "collection_info": null
    },
    {
        "title": "访隐者不遇成二绝 一",
        "author": "李商隐",
        "content": "秋水悠悠浸墅扉，梦中来数觉来稀。\n玄蝉去尽叶黄落，一树冬青人未归。",
        "dynasty": "唐",
        "collection_info": null
    },
    {
        "title": "访隐者不遇成二绝 二",
        "author": "李商隐",
        "content": "城郭休过识者稀，哀猿啼处有柴扉。\n沧江白日樵渔路，日暮归来雨满衣。",
        "dynasty": "唐",
        "collection_info": null
    },
    {
        "title": "破镜",
        "author": "李商隐",
        "content": "玉匣清光不復持，菱花散乱月轮亏。\n秦台一照山鸡后，便是孤鸾罢舞时。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "紫府仙人号宝灯，云浆未饮结成冰。\n如何雪月交光夜，更在瑶台十二层。",
        "dynasty": "唐",
        "collection_info": null
    },
    {
        "title": "赠庾十二朱版",
        "author": "李商隐",
        "content": "固漆投胶不可开，赠君珍重抵琼瑰。\n君王晓坐金銮殿，只待相如草诏来。",
        "dynasty": "唐",
        "collection_info": null
    },
    {
        "title": "李花",
        "author": "李商隐",
        "content": "李径独来数，愁情相与悬。\n自明无月夜，强笑欲风天。\n减粉与园箨，分香沾渚莲。\n徐妃久已嫁，犹自玉为钿。",
        "dynasty": "唐",
        "collection_info": null
    },
    {
        "title": "柳",
        "author": "李商隐",
        "content": "曾逐东风拂舞筵，乐游春苑断肠天。\n如何肯到清秋日，已带斜阳又带蝉。",
        "dynasty": "唐",
        "collection_info": null
    },
    {
        "title": "三月十日流杯亭",
        "author": "李商隐",
        "content": "身属中军少得归，木兰花尽失春期。\n偷随柳絮到城外，行过水西闻子规。",
        "dynasty": "唐",
        "collection_info": null
    },
    {
        "title": "过招国李家南园二首 一",
        "author": "李商隐",
        "content": "潘岳无妻客为愁，新人来坐旧妆楼。\n春风犹自疑联句，雪絮相和飞不休。",
        "dynasty": "唐",
        "collection_info": null
    },
    {
        "title": "过招国李家南园二首 二",
        "author": "李商隐",
        "content": "长亭岁尽雪如波，此去秦关路几多。\n惟有梦中相近分，卧来无睡欲如何。",
        "dynasty": "唐",
        "collection_info": null
    },
    {
        "title": "留赠畏之 一",
        "author": "李商隐",
        "content": "清时无事奏明光，不遣当关报早霜。\n中禁词臣寻引领，左川归客自迴肠。\n郎君下笔惊鹦鹉，侍女吹笙弄凤凰。\n空寄大罗天上事，众仙同日咏霓裳。",
        "dynasty": "唐",
        "collection_info": null
    },
    {
        "title": "留赠畏之 二",
        "author": "李商隐",
        "content": "待得郎来月已低，寒暄不道醉如泥。\n五更又欲向何处，骑马出门乌夜啼。",
        "dynasty": "唐",
        "collection_info": null
    },
    {
        "title": "留赠畏之 三",
        "author": "李商隐",
        "content": "户外重阴黯不开，含羞迎夜復临台。\n潇湘浪上有烟景，安得好风吹汝来。",
        "dynasty": "唐",
        "collection_info": null
    },
    {
        "title": "为有",
        "author": "李商隐",
        "content": "为有云屏无限娇，凤城寒尽怕春宵。\n无端嫁得金龟壻，辜负香衾事早朝。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。",
        "dynasty": "唐",
        "collection_info": null
    },
    {
        "title": "碧城三首 一",
        "author": "李商隐",
        "content": "碧城十二曲阑干，犀辟尘埃玉辟寒。\n阆苑有书多附鹤，女床无树不栖鸾。\n星沉海底当窗见，雨过河源隔座看。\n若是晓珠明又定，一生长树水晶盘。",
        "dynasty": "唐",
        "collection_info": null
    },
    {
        "title": "碧城三首 二",
        "author": "李商隐",
        "content": "对影闻声已可怜，玉池荷叶正田田。\n不逢萧史休回首，莫见洪崖又拍肩。\n紫凤放娇衔楚佩，赤鳞狂舞拨湘絃。\n鄂君怅望舟中夜，绣被焚香独自眠。",
        "dynasty": "唐",
        "collection_info": null
    },
    {
        "title": "碧城三首 三",
        "author": "李商隐",
        "content": "七夕来时先有期，洞房帘箔至今垂。\n玉轮顾兔初生魄，铁网珊瑚未有枝。\n检与神方教驻景，收将凤纸写相思。\n武皇内传分明在，莫道人间总不知。",
        "dynasty": "唐",
        "collection_info": null
    },
    {
        "title": "对雪二首 一",
        "author": "李商隐",
        "content": "寒气先侵玉女扉，清光旋透省郎闱。\n梅花大庾岭头发，柳絮章台街裏飞。\n欲舞定随曹植马，有情应湿谢庄衣。\n龙山万里无多远，留待行人二月归。",
        "dynasty": "唐",
        "collection_info": null
    },
    {
        "title": "对雪二首 二",
        "author": "李商隐",
        "content": "旋扑珠帘过粉墻，轻于柳絮重于霜。\n已随江令夸琼树，又入卢家妬玉堂。\n侵夜可能争桂魄，忍寒应欲试梅妆。\n关河冻合东西路，肠断斑骓送陆郎。",
        "dynasty": "唐",
        "collection_info": null
    },
    {
        "title": "蜂",
        "author": "李商隐",
        "content": "小苑华池烂熳通，后门前槛思无穷。\n宓妃腰细纔胜露，赵后身轻欲倚风。\n红壁寂寥崖蜜尽，碧帘迢遰雾巢空。\n青陵粉碟休离恨，长定相逢二月中。",
        "dynasty": "唐",
        "collection_info": null
    },
    {
        "title": "公子",
        "author": "李商隐",
        "content": "外戚封侯自有恩，平明通籍九华门。\n金唐公主年应小，二十君王未许婚。",
        "dynasty": "唐",
        "collection_info": null
    },
    {
        "title": "赋得鸡",
        "author": "李商隐",
        "content": "稻粱犹足活诸雏，妬敌专场好自娱。\n可要五更惊晓梦，不辞风雪为阳乌。",
        "dynasty": "唐",
        "collection_info": null
    },
    {
        "title": "明神",
        "author": "李商隐",
        "content": "明神司过岂令冤，暗室由来有祸门。\n莫为无人欺一物，他时须虑石能言。",
        "dynasty": "唐",
        "collection_info": null
    },
    {
        "title": "辛未七夕",
        "author": "李商隐",
        "content": "恐是仙家好别离，故教迢遰作佳期。\n由来碧落银河畔，可要金风玉露时。\n清漏渐移相望久，微云未接过来迟。\n岂能无意酬乌鹊，惟与蜘蛛乞巧丝。",
        "dynasty": "唐",
        "collection_info": null
    },
    {
        "title": "壬申七夕",
        "author": "李商隐",
        "content": "已驾七香车，心心待晓霞。\n风轻惟响佩，日薄不嫣花。\n桂嫩传香远，榆高送影斜。\n成都过卜肆，曾妬识灵槎。",
        "dynasty": "唐",
        "collection_info": null
    },
    {
        "title": "壬申闰秋题赠鸟鹊",
        "author": "李商隐",
        "content": "绕树无衣月正高，邺城新泪溅云袍。\n几年始得逢秋闰，两度填河莫告劳。",
        "dynasty": "唐",
        "collection_info": null
    },
    {
        "title": "端居",
        "author": "李商隐",
        "content": "远书归梦两悠悠，只有空床敌素秋。\n阶下青苔与红树，雨中寥落月中愁。",
        "dynasty": "唐",
        "collection_info": null
    },
    {
        "title": "夜半",
        "author": "李商隐",
        "content": "三更三点万家眠，露欲为霜月堕烟。\n鬬鼠上堂蝙蝠出，玉琴时动倚窗絃。",
        "dynasty": "唐",
        "collection_info": null
    },
    {
        "title": "玉山",
        "author": "李商隐",
        "content": "玉山高与阆风齐，玉水清流不贮泥。\n何处更求回日驭，此中兼有上天梯。\n珠容百斛龙休睡，桐拂千寻凤要栖。\n闻道神仙有才子，赤箫吹罢好相携。",
        "dynasty": "唐",
        "collection_info": null
    },
    {
        "title": "张恶子庙",
        "author": "李商隐",
        "content": "下马捧椒浆，迎神白玉堂。\n如何铁如意，独自与姚苌。",
        "dynasty": "唐",
        "collection_info": null
    },
    {
        "title": "雨",
        "author": "李商隐",
        "content": "摵摵度瓜园，依依傍竹轩。\n秋池不自冷，风叶共成喧。\n窗迥有时见，檐高相续翻。\n侵宵送书雁，应为稻粱恩。",
        "dynasty": "唐",
        "collection_info": null
    },
    {
        "title": "菊",
        "author": "李商隐",
        "content": "暗暗淡淡紫，融融冶冶黄。\n陶令篱边色，罗含宅裏香。\n几时禁重露，实是怯残阳。\n愿泛金鹦鹉，升君白玉堂。",
        "dynasty": "唐",
        "collection_info": null
    },
    {
        "title": "牡丹",
        "author": "李商隐",
        "content": "锦帏初卷卫夫人，绣被犹堆越鄂君。\n垂手乱翻雕玉佩，招腰争舞郁金帬。\n石家蜡烛何曾剪，荀令香炉可待熏。\n我是梦中传彩笔，欲书花叶寄朝云。",
        "dynasty": "唐",
        "collection_info": null
    },
    {
        "title": "北楼",
        "author": "李商隐",
        "content": "春物岂相干，人生只强欢。\n花犹曾敛夕，酒竟不知寒。\n异城东风湿，中华上象宽。\n此楼堪北望，轻命倚危栏。",
        "dynasty": "唐",
        "collection_info": null
    },
    {
        "title": "拟沈下贤",
        "author": "李商隐",
        "content": "千二百轻鸾，春衫瘦着宽。\n倚风行稍急，含雪语应寒。\n带火遗金斗，兼珠碎玉盘。\n河阳看花过，曾不问潘安。",
        "dynasty": "唐",
        "collection_info": null
    },
    {
        "title": "蝶",
        "author": "李商隐",
        "content": "飞来绣户阴，穿过画楼深。\n重傅秦台粉，轻涂汉殿金。\n相兼惟柳絮，所得是花心。\n可要凌孤客，邀为子夜吟。",
        "dynasty": "唐",
        "collection_info": null
    },
    {
        "title": "饮席代官妓赠两从事",
        "author": "李商隐",
        "content": "新人桥上着春衫，旧主江边侧帽檐。\n愿得化为红绶带，许教双凤一时衔。",
        "dynasty": "唐",
        "collection_info": null
    },
    {
        "title": "代魏宫私赠",
        "author": "李商隐",
        "content": "来时西馆阻佳期，去后漳河隔梦思。\n知有宓妃无限意，春松秋菊可同时。",
        "dynasty": "唐",
        "collection_info": null
    },
    {
        "title": "代元城吴令暗为荅",
        "author": "李商隐",
        "content": "背阙归藩路欲分，水边风日半西曛。\n荆王枕上原无梦，莫枉阳台一片云。",
        "dynasty": "唐",
        "collection_info": null
    },
    {
        "title": "牡丹",
        "author": "李商隐",
        "content": "压径復缘沟，当窗又映楼。\n终销一国破，不啻万金求。\n鸾凤戏三岛，神仙居十洲。\n应怜萱草淡，却得号忘忧。",
        "dynasty": "唐",
        "collection_info": null
    },
    {
        "title": "百果嘲樱桃",
        "author": "李商隐",
        "content": "珠实虽先熟，琼莩纵早开。\n流鸎犹故在，争得讳含来。",
        "dynasty": "唐",
        "collection_info": null
    },
    {
        "title": "樱桃答",
        "author": "李商隐",
        "content": "众果莫相诮，天生名品高。\n何因古乐府，惟有郑樱桃。",
        "dynasty": "唐",
        "collection_info": null
    },
    {
        "title": "晓坐",
        "author": "李商隐",
        "content": "后閤罢朝眠，前墀思黯然。\n梅应未假雪，柳自不胜烟。\n泪续浅深绠，肠危高下絃。\n红颜无定所，得失在当年。",
        "dynasty": "唐",
        "collection_info": null
    },
    {
        "title": "咏史",
        "author": "李商隐",
        "content": "北湖南埭水漫漫，一片降旗百尺竿。\n三百年间同晓梦，钟山何处有龙盘。",
        "dynasty": "唐",
        "collection_info": null
    },
    {
        "title": "一片",
        "author": "李商隐",
        "content": "一片非烟隔九枝，蓬峦仙仗俨云旗。\n天泉水暖龙吟细，露畹春多凤舞迟。\n榆荚散来星斗转，桂花寻去月轮移。\n人间桑海朝朝变，莫遣佳期更后期。",
        "dynasty": "唐",
        "collection_info": null
    },
    {
        "title": "日射",
        "author": "李商隐",
        "content": "日射纱窗风撼扉，香罗拭手春事违。\n迴廊四合掩寂寞，碧鹦鹉对红蔷薇。",
        "dynasty": "唐",
        "collection_info": null
    },
    {
        "title": "题鹅",
        "author": "李商隐",
        "content": "眠沙卧水自成羣，曲岸残阳极浦云。\n那解将心怜孔翠，羁雌长共故雄分。",
        "dynasty": "唐",
        "collection_info": null
    },
    {
        "title": "华清宫",
        "author": "李商隐",
        "content": "朝元阁迥羽衣新，首按昭阳第一人。\n当日不来高处舞，可能天下有胡尘。",
        "dynasty": "唐",
        "collection_info": null
    },
    {
        "title": "梓潼望长卿山至巴西復怀谯秀",
        "author": "李商隐",
        "content": "梓潼不见马相如，更欲南行问酒垆。\n行到巴西觅谯秀，巴西惟是有寒芜。",
        "dynasty": "唐",
        "collection_info": null
    },
    {
        "title": "齐宫词",
        "author": "李商隐",
        "content": "永寿兵来夜不扃，金莲无復印中庭。\n梁台歌管三更罢，犹自风摇九子铃。",
        "dynasty": "唐",
        "collection_info": null
    },
    {
        "title": "十一月中旬至扶风界见梅花",
        "author": "李商隐",
        "content": "匝路亭亭艳，非时裛裛香。\n素娥惟与月，青女不饶霜。\n赠远虚盈手，伤离适断肠。\n为谁成早秀，不待作年芳。",
        "dynasty": "唐",
        "collection_info": null
    },
    {
        "title": "青陵台",
        "author": "李商隐",
        "content": "青陵台畔日光斜，万古贞魂倚暮霞。\n莫讶韩凭为蛱蝶，等闲飞上别枝花。",
        "dynasty": "唐",
        "collection_info": null
    },
    {
        "title": "东还",
        "author": "李商隐",
        "content": "自有仙才自不知，十年长梦采华芝。\n秋风动地黄云暮，归去嵩阳寻旧师。",
        "dynasty": "唐",
        "collection_info": null
    },
    {
        "title": "酬崔八早梅有赠兼示之作",
        "author": "李商隐",
        "content": "知访寒梅过野塘，久留金勒为迴肠。\n谢郎衣袖初翻雪，荀令熏炉更换香。\n何处拂胸资蝶粉，几时涂额藉蜂黄。\n维摩一室虽多病，亦要天花作道场。",
        "dynasty": "唐",
        "collection_info": null
    },
    {
        "title": "春风",
        "author": "李商隐",
        "content": "春风虽自好，春物太昌昌。\n若教春有意，惟遣一枝芳。\n我意殊春意，先春已断肠。",
        "dynasty": "唐",
        "collection_info": null
    },
    {
        "title": "蜀桐",
        "author": "李商隐",
        "content": "玉垒高桐拂玉绳，上含非雾下含冰。\n枉教紫凤无栖处，斵作秋琴弹坏陵。",
        "dynasty": "唐",
        "collection_info": null
    },
    {
        "title": "汉宫",
        "author": "李商隐",
        "content": "通灵夜醮达清晨，承露盘晞甲帐春。\n王母不来方朔去，更须重见李夫人。",
        "dynasty": "唐",
        "collection_info": null
    },
    {
        "title": "判春",
        "author": "李商隐",
        "content": "一桃復一李，井上占年芳。\n笑处如临镜，窥时不隐墻。\n敢言西子短，谁觉宓妃长。\n珠玉终相类，同名作夜光。",
        "dynasty": "唐",
        "collection_info": null
    },
    {
        "title": "促漏",
        "author": "李商隐",
        "content": "促漏遥钟动静闻，报章重迭杳难分。\n舞鸾镜匣收残黛，睡鸭香炉换夕熏。\n归去定知还向月，梦来何处更为云？\n南塘渐暖蒲堪结，两两鸳鸯护水纹。",
        "dynasty": "唐",
        "collection_info": null
    },
    {
        "title": "江东",
        "author": "李商隐",
        "content": "惊鱼拨刺燕翩翾，独自江东上钓船。\n今日春光太漂荡，谢家轻絮沈郎钱。",
        "dynasty": "唐",
        "collection_info": null
    },
    {
        "title": "读任彦昇碑",
        "author": "李商隐",
        "content": "任昉当年有美名，可怜才调最纵横。\n梁台初建应惆怅，不得萧公作骑兵。",
        "dynasty": "唐",
        "collection_info": null
    },
    {
        "title": "荷花",
        "author": "李商隐",
        "content": "都无色可并，不奈此香何。\n瑶席乘凉设，金羁落晚过。\n迴衾灯照绮，渡韈水沾罗。\n预想前秋别，离居梦棹歌。",
        "dynasty": "唐",
        "collection_info": null
    },
    {
        "title": "五松驿",
        "author": "李商隐",
        "content": "独下长亭念过秦，五松不见见舆薪。\n只应既斩斯高后，寻被樵人用斧斤。",
        "dynasty": "唐",
        "collection_info": null
    },
    {
        "title": "灞岸",
        "author": "李商隐",
        "content": "山东今岁点行频，几处冤魂哭虏尘。\n灞水桥边倚华表，平时二月有东巡。",
        "dynasty": "唐",
        "collection_info": null
    },
    {
        "title": "送臻师二首 一",
        "author": "李商隐",
        "content": "昔去灵山非拂席，今来沧海欲求珠。\n楞伽顶上清凉池，善眼仙人忆我无。",
        "dynasty": "唐",
        "collection_info": null
    },
    {
        "title": "送臻师二首 二",
        "author": "李商隐",
        "content": "苦海迷途去未因，东方过此几微尘。\n何当百亿莲花上，一一莲花见佛身。",
        "dynasty": "唐",
        "collection_info": null
    },
    {
        "title": "七夕",
        "author": "李商隐",
        "content": "鸾扇斜分凤幄开，星桥横过鹊飞迴。\n争将世上无期别，换得年年一度来。",
        "dynasty": "唐",
        "collection_info": null
    },
    {
        "title": "谢先辈防记念拙诗甚多异日偶有此寄",
        "author": "李商隐",
        "content": "晓用云添句，寒将雪命篇。\n良辰多自感，作者岂皆然。\n熟寝初同鹤，含嘶欲并蝉。\n题诗长不展，得处定应偏。\n南浦无穷树，西楼不住烟。\n改成人寂寂，寄与路绵绵。\n星势寒垂地，河声晓上天。\n夫君自有恨，聊借此中传。",
        "dynasty": "唐",
        "collection_info": null
    },
    {
        "title": "马嵬二首 一",
        "author": "李商隐",
        "content": "冀马燕犀动地来，自埋红粉自成灰。\n君王若道能倾国，玉辇何由过马嵬。",
        "dynasty": "唐",
        "collection_info": null
    },
    {
        "title": "马嵬二首 二",
        "author": "李商隐",
        "content": "海外徒闻更九州，他生未卜此生休。\n空闻虎旅传宵柝，无復鸡人报晓筹。\n此日六军同驻马，当时七夕笑牵牛。\n如何四纪为天子，不及卢家有莫愁。",
        "dynasty": "唐",
        "collection_info": null
    },
    {
        "title": "可叹",
        "author": "李商隐",
        "content": "幸会东城宴未迴，年华忧共水相催。\n梁家宅裏秦宫入，赵后楼中赤凤来。\n冰簟且眠金镂枕，琼筵不醉玉交杯。\n宓妃愁坐芝田馆，用尽陈王八斗才。",
        "dynasty": "唐",
        "collection_info": null
    },
    {
        "title": "望喜驿别嘉陵江水二绝 一",
        "author": "李商隐",
        "content": "嘉陵江水此东流，望喜楼中忆阆州。\n若到阆中还赴海，阆州应更有高楼。",
        "dynasty": "唐",
        "collection_info": null
    },
    {
        "title": "望喜驿别嘉陵江水二绝 二",
        "author": "李商隐",
        "content": "千里嘉陵江水色，含烟带月碧于蓝。\n今朝相送东流后，犹自驱车更向南。",
        "dynasty": "唐",
        "collection_info": null
    },
    {
        "title": "别薛嵒宾",
        "author": "李商隐",
        "content": "曙爽行将拂，晨清坐欲凌。\n别离真不那，风物正相仍。\n漫水任谁照，衰花浅自矜。\n还将两袖泪，同向一窗灯。\n桂树乖真隐，芸香是小惩。\n清规无以况，且用玉壶冰。",
        "dynasty": "唐",
        "collection_info": null
    },
    {
        "title": "富平少侯",
        "author": "李商隐",
        "content": "七国三边未到忧，十三身袭富平候。\n不收金弹抛林外，却惜银床在井头。\n綵树转灯珠错落，绣檀迴枕玉雕锼。\n当关不报侵晨客，新得佳人字莫愁。",
        "dynasty": "唐",
        "collection_info": null
    },
    {
        "title": "肠",
        "author": "李商隐",
        "content": "有怀非惜恨，不奈寸肠何。\n即席迴弥久，前时断固多。\n热应翻急烧，冷欲彻微波。\n隔树澌澌雨，通池点点荷。\n倦程山向背，望国阙嵯峨。\n故念飞书及，新懽借梦过。\n染筠休伴泪，绕雪莫追歌。\n拟问阳台事，年深楚语讹。",
        "dynasty": "唐",
        "collection_info": null
    },
    {
        "title": "赠宇文中丞",
        "author": "李商隐",
        "content": "欲构中天正急材，自缘烟水恋平台。\n人间只有嵇延祖，最望山公启事来。",
        "dynasty": "唐",
        "collection_info": null
    },
    {
        "title": "晓起",
        "author": "李商隐",
        "content": "拟杯当晓起，呵镜可微寒。\n隔箔山樱熟，褰帷桂烛残。\n书长为报晚，梦好更寻难。\n影响输双蝶，偏过旧畹兰。",
        "dynasty": "唐",
        "collection_info": null
    },
    {
        "title": "闺情",
        "author": "李商隐",
        "content": "红露花房白蜜脾，黄蜂紫蝶两参差。\n春窗一觉风流梦，却是同袍不得知。",
        "dynasty": "唐",
        "collection_info": null
    },
    {
        "title": "月夕",
        "author": "李商隐",
        "content": "草下阴虫叶上霜，朱栏迢遰压湖光。\n兔寒蟾冷桂花白，此夜姮娥应断肠。",
        "dynasty": "唐",
        "collection_info": null
    },
    {
        "title": "杏花",
        "author": "李商隐",
        "content": "上国昔相值，亭亭如欲言。\n异乡今暂赏，眽眽岂无恩。\n援少风多力，墻高月有痕。\n为含无限意，遂对不胜繁。\n仙子玉京路，主人金谷园。\n几时辞碧落，谁伴过黄昏。\n镜拂铅华腻，炉藏桂烬温。\n终应催竹叶，先拟咏桃根。\n莫学啼成血，从教梦寄魂。\n吴王采香径，失路入烟村。",
        "dynasty": "唐",
        "collection_info": null
    },
    {
        "title": "灯",
        "author": "李商隐",
        "content": "皎洁终无倦，煎熬亦自求。\n花时随酒远，雨后背窗休。\n冷暗黄茅驿，暄明紫桂楼。\n锦囊名画揜，玉局败碁收。\n何处无佳梦，谁人不隐忧。\n影随帘押转，光信簟文流。\n客自胜潘岳，侬今定莫愁。\n固应留半燄，回照下帏羞。",
        "dynasty": "唐",
        "collection_info": null
    },
    {
        "title": "清河",
        "author": "李商隐",
        "content": "舟小迴仍数，楼危凭亦频。\n燕来从及社，蝶舞太侵晨。\n绛雪除烦后，霜梅取味新。\n年华无一事，只是自伤春。",
        "dynasty": "唐",
        "collection_info": null
    },
    {
        "title": "韈",
        "author": "李商隐",
        "content": "尝闻宓妃韈，渡水欲生尘。\n好借常娥着，清秋踏月轮。",
        "dynasty": "唐",
        "collection_info": null
    },
    {
        "title": "追代卢家人嘲堂内",
        "author": "李商隐",
        "content": "道却横波字，人前莫谩羞。\n只应同楚水，长短入淮流。",
        "dynasty": "唐",
        "collection_info": null
    },
    {
        "title": "代应",
        "author": "李商隐",
        "content": "本来银汉是红墻，隔得卢家白玉堂。\n谁与王昌报消息，尽知三十六鸳鸯。",
        "dynasty": "唐",
        "collection_info": null
    },
    {
        "title": "离亭赋得折杨柳二首 一",
        "author": "李商隐",
        "content": "暂凭樽酒送无憀，莫损愁眉与细腰。\n人世死前惟有别，春风争拟惜长条。",
        "dynasty": "唐",
        "collection_info": null
    },
    {
        "title": "离亭赋得折杨柳二首 二",
        "author": "李商隐",
        "content": "含烟惹雾每依依，万绪千条拂落晖。\n为报行人休尽折，半留相送半迎归。",
        "dynasty": "唐",
        "collection_info": null
    },
    {
        "title": "寄永道士",
        "author": "李商隐",
        "content": "共上云山独下迟，阳台白道细如丝。\n君今併倚三珠树，不记人间落叶时。",
        "dynasty": "唐",
        "collection_info": null
    },
    {
        "title": "华州周大夫宴席",
        "author": "李商隐",
        "content": "郡斋何用酒如泉，饮德先时已醉眠。\n若共门人推礼分，戴崇争得及彭宣。",
        "dynasty": "唐",
        "collection_info": null
    },
    {
        "title": "荆山",
        "author": "李商隐",
        "content": "压河连华势孱颜，鸟没云归一望间。\n杨仆移关三百里，可能全是为荆山。",
        "dynasty": "唐",
        "collection_info": null
    },
    {
        "title": "次陕州先寄源从事",
        "author": "李商隐",
        "content": "离思羁愁日欲晡，东周西雍此分涂。\n迴銮佛寺高多少，望尽黄河一曲无。",
        "dynasty": "唐",
        "collection_info": null
    },
    {
        "title": "过郑广文旧居",
        "author": "李商隐",
        "content": "宋玉平生恨有余，远循三楚弔三闾。\n可怜留着临江宅，异代应教庾信居。",
        "dynasty": "唐",
        "collection_info": null
    },
    {
        "title": "东下三旬苦于风土马上戏作",
        "author": "李商隐",
        "content": "路遶函关东復东，身骑征马逐惊蓬。\n天池辽阔谁相待，日日虚乘九万风。",
        "dynasty": "唐",
        "collection_info": null
    },
    {
        "title": "莫愁",
        "author": "李商隐",
        "content": "雪中梅下与谁期，梅雪相兼一万枝。\n若是石城无艇子，莫愁还自有愁时。",
        "dynasty": "唐",
        "collection_info": null
    },
    {
        "title": "梦令狐学士",
        "author": "李商隐",
        "content": "山驿荒凉白竹扉，残灯向晓梦清晖。\n右银台路雪三尺，凤诏裁成当直归。",
        "dynasty": "唐",
        "collection_info": null
    },
    {
        "title": "涉洛川",
        "author": "李商隐",
        "content": "通谷阳林不见人，我来遗恨古时春。\n宓妃漫结无穷恨，不为君王杀灌均。",
        "dynasty": "唐",
        "collection_info": null
    },
    {
        "title": "有感",
        "author": "李商隐",
        "content": "中路因循我所长，古来才命两相妨。\n劝君莫强安蛇足，一醆芳醪不得尝。",
        "dynasty": "唐",
        "collection_info": null
    },
    {
        "title": "宫妓",
        "author": "李商隐",
        "content": "珠箔轻明拂玉墀，披香新殿鬬腰支。\n不须看尽鱼龙戏，终遣君王怒偃师。",
        "dynasty": "唐",
        "collection_info": null
    },
    {
        "title": "宫辞",
        "author": "李商隐",
        "content": "君恩如水向东流，得宠忧移失宠愁。\n莫向尊前奏花落，凉风只在殿西头。",
        "dynasty": "唐",
        "collection_info": null
    },
    {
        "title": "代赠二首 一",
        "author": "李商隐",
        "content": "楼上黄昏欲望休，玉梯横绝月中钩。\n芭蕉不展丁香结，同向春风各自愁。",
        "dynasty": "唐",
        "collection_info": null
    },
    {
        "title": "代赠二首 二",
        "author": "李商隐",
        "content": "东南日出照高楼，楼上离人唱石州。\n总把春山扫眉黛，不知供得几多愁。",
        "dynasty": "唐",
        "collection_info": null
    },
    {
        "title": "楚吟",
        "author": "李商隐",
        "content": "山上离宫宫上楼，楼前宫畔暮江流。\n楚天长短黄昏雨，宋玉无愁亦自愁。",
        "dynasty": "唐",
        "collection_info": null
    },
    {
        "title": "瑶池",
        "author": "李商隐",
        "content": "瑶池阿母绮窗开，黄竹歌声动地哀。\n八骏日行三万里，穆王何事不重来。",
        "dynasty": "唐",
        "collection_info": null
    },
    {
        "title": "柳",
        "author": "李商隐",
        "content": "为有桥边拂面香，何曾自敢占流光。\n后庭玉树承恩泽，不信年华有断肠。",
        "dynasty": "唐",
        "collection_info": null
    },
    {
        "title": "寄在朝郑曹独孤李四同年",
        "author": "李商隐",
        "content": "昔岁陪游旧迹多，风光今日两蹉跎。\n不因醉本兰亭在，兼忘当年旧永和。",
        "dynasty": "唐",
        "collection_info": null
    },
    {
        "title": "南朝",
        "author": "李商隐",
        "content": "地险悠悠天险长，金陵王气应瑶光。\n休夸此地分天下，只得徐妃半面妆。",
        "dynasty": "唐",
        "collection_info": null
    },
    {
        "title": "题汉祖庙",
        "author": "李商隐",
        "content": "乘运应须宅八荒，男儿安在恋池隍。\n君王自起新丰后，项羽何曾在故乡。",
        "dynasty": "唐",
        "collection_info": null
    },
    {
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 一",
        "author": "李商隐",
        "content": "十岁裁诗走马成，冷灰残烛动离情。\n桐花万里丹山路，雏凤清于老凤声。",
        "dynasty": "唐",
        "collection_info": null
    },
    {
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 二",
        "author": "李商隐",
        "content": "劒栈风樯各苦辛，别时冰雪到时春。\n为凭何逊休联句，瘦尽东阳姓沈人。",
        "dynasty": "唐",
        "collection_info": null
    },
    {
        "title": "评事翁寄赐饧粥走笔为答",
        "author": "李商隐",
        "content": "粥香饧白杏花天，省对流鸎坐绮筵。\n今日寄来春已老，凤楼迢递忆秋韆。",
        "dynasty": "唐",
        "collection_info": null
    },
    {
        "title": "东阿王",
        "author": "李商隐",
        "content": "国事分明属灌均，西陵魂断夜来人。\n君王不得为天子，半为当时赋洛神。",
        "dynasty": "唐",
        "collection_info": null
    },
    {
        "title": "圣女祠",
        "author": "李商隐",
        "content": "松篁台殿蕙香帏，龙护瑶窗凤掩扉。\n无质易迷三里雾，不寒长着五铢衣。\n人间定有崔罗什，天上应无刘武威。\n寄问钗头双白燕，每朝珠馆几时归。",
        "dynasty": "唐",
        "collection_info": null
    },
    {
        "title": "独居有怀",
        "author": "李商隐",
        "content": "麝重愁风逼，罗疎畏月侵。\n怨魂迷恐断，娇喘细疑沈。\n数急芙蓉带，频抽翡翠簪。\n柔情终不远，遥妬已先深。\n浦冷鸳鸯去，园空蛱蝶寻。\n蜡花长递泪，筝柱镇移心。\n觅使嵩云暮，回头灞岸阴。\n只闻凉叶院，露井近寒砧。",
        "dynasty": "唐",
        "collection_info": null
    },
    {
        "title": "过景陵",
        "author": "李商隐",
        "content": "武皇精魄久仙昇，帐殿凄凉烟雾凝。\n俱是苍生留不得，鼎湖何异魏西陵。",
        "dynasty": "唐",
        "collection_info": null
    },
    {
        "title": "临发崇让宅紫薇",
        "author": "李商隐",
        "content": "一树浓姿独看来，秋庭暮雨类轻埃。\n不先摇落应为有，已欲别离休更开。\n桃绶含情依露井，柳绵相忆隔章台。\n天涯地角同荣谢，岂要移根上苑栽。",
        "dynasty": "唐",
        "collection_info": null
    },
    {
        "title": "及第东归次灞上却寄同年",
        "author": "李商隐",
        "content": "芳桂当年各一枝，行期未分压春期。\n江鱼朔雁长相忆，秦树嵩云自不知。\n下苑经过劳想像，东门送饯又差池。\n灞陵柳色无离恨，莫枉长条赠所思。",
        "dynasty": "唐",
        "collection_info": null
    },
    {
        "title": "野菊",
        "author": "李商隐",
        "content": "苦竹园南椒坞边，微香冉冉泪涓涓。\n已悲节物同寒雁，忍委芳心与暮蝉。\n细路独来当此夕，清尊相伴省他年。\n紫云新苑移花处，不取霜栽近御筵。",
        "dynasty": "唐",
        "collection_info": null
    },
    {
        "title": "板桥晓别",
        "author": "李商隐",
        "content": "回望高城落晓河，长亭窗户压微波。\n水仙欲上鲤鱼去，一夜芙蓉红泪多。",
        "dynasty": "唐",
        "collection_info": null
    },
    {
        "title": "过伊仆射旧宅",
        "author": "李商隐",
        "content": "朱邸方酬力战功，华筵俄叹逝波穷。\n回廊檐断燕飞去，小阁尘凝人语空。\n幽泪欲干残菊露，余香犹入败荷风。\n何能更涉泷江去，独立寒流弔楚宫。",
        "dynasty": "唐",
        "collection_info": null
    },
    {
        "title": "关门柳",
        "author": "李商隐",
        "content": "永定河边一行柳，依依长发故年春。\n东来西去人情薄，不为清阴减路尘。",
        "dynasty": "唐",
        "collection_info": null
    },
    {
        "title": "酬别令狐补阙",
        "author": "李商隐",
        "content": "惜别夏仍半，回途秋已期。\n那修直谏草，更赋赠行诗。\n锦段知无报，青萍肯见疑。\n人生有通塞，公等繫安危。\n警露鹤辞侣，吸风蝉抱枝。\n弹冠如不问，又到扫门时。",
        "dynasty": "唐",
        "collection_info": null
    },
    {
        "title": "银河吹笙",
        "author": "李商隐",
        "content": "怅望银河吹玉笙，楼寒院冷接平明。\n重衾幽梦他年断，别树羁雌昨夜惊。\n月榭故香因雨发，风帘残烛隔霜清。\n不须浪作缑山意，湘瑟秦箫自有情。",
        "dynasty": "唐",
        "collection_info": null
    },
    {
        "title": "与同年李定言曲水闲话戏作",
        "author": "李商隐",
        "content": "海燕参差沟水流，同君身世属离忧。\n相携花下非秦赘，对泣春天类楚囚。\n碧草暗侵穿苑路，珠帘不捲枕江楼。\n莫惊五胜埋香骨，地下伤春亦白头。",
        "dynasty": "唐",
        "collection_info": null
    },
    {
        "title": "彭城公薨后赠杜二十七胜李十七潘二君并与愚同出故尚书安平公门下",
        "author": "李商隐",
        "content": "梁山兖水约从公，两地参差一旦空。\n谢墅庾村相弔后，自今歧路各西东。",
        "dynasty": "唐",
        "collection_info": null
    },
    {
        "title": "闻歌",
        "author": "李商隐",
        "content": "敛笑凝眸意欲歌，高云不动碧嵯峨。\n铜台罢望归何处，玉辇忘还事几多。\n青冢路边南雁尽，细腰宫裏北人过。\n此声肠断非今日，香灺灯光奈尔何。",
        "dynasty": "唐",
        "collection_info": null
    },
    {
        "title": "赠华阳宋真人兼寄清都刘先生",
        "author": "李商隐",
        "content": "沦谪千年别帝宸，至今犹谢蘂珠人。\n但惊茅许同仙籍，不道刘卢是世亲。\n玉捡赐书迷凤篆，金华归驾冷龙鳞。\n不因杖屦逢周史，徐甲何曾有此身。",
        "dynasty": "唐",
        "collection_info": null
    },
    {
        "title": "楚宫二首 一",
        "author": "李商隐",
        "content": "十二峰前落照微，高唐宫暗坐迷归。\n朝云暮雨长相接，犹自君王恨见稀。",
        "dynasty": "唐",
        "collection_info": null
    },
    {
        "title": "楚宫二首 二",
        "author": "李商隐",
        "content": "月姊曾逢下彩蟾，倾城消息隔重帘。\n已闻佩响知腰细，更辨絃声觉指纤。\n暮雨自归山悄悄，秋河不动夜厌厌。\n王昌且在墙东住，未必金堂得免嫌。",
        "dynasty": "唐",
        "collection_info": null
    },
    {
        "title": "和友人戏赠二首 一",
        "author": "李商隐",
        "content": "东望花楼会不同，西来双燕信休通。\n仙人掌冷三霄露，玉女窗虚五夜风。\n翠袖自随回雪转，烛房寻类外庭空。\n殷勤莫使清香透，牢合金鱼鏁桂丛。",
        "dynasty": "唐",
        "collection_info": null
    },
    {
        "title": "和友人戏赠二首 二",
        "author": "李商隐",
        "content": "迢遰青门有几关，柳梢楼角见南山。\n明珠可贯须为佩，白璧堪裁且作环。\n子夜休歌团扇揜，新正未破剪刀闲。\n猿啼鹤怨终年事，未抵熏炉一夕间。",
        "dynasty": "唐",
        "collection_info": null
    },
    {
        "title": "题二首后重有戏赠任秀才",
        "author": "李商隐",
        "content": "一丈红蔷拥翠筠，罗窗不识绕街尘。\n峡中寻觅长逢雨，月裏依稀更有人。\n虚为错刀留远客，枉缘书札损文鳞。\n遥知小阁还斜照，羡杀乌龙卧锦茵。",
        "dynasty": "唐",
        "collection_info": null
    },
    {
        "title": "有感二首 一",
        "author": "李商隐",
        "content": "九服归元化，三灵叶睿图。\n如何本初辈，自取屈牦诛。\n有甚当车泣，因劳下殿趋。\n何成奏云物，直是灭萑苻。\n证逮符书密，辞连性命俱。\n竟缘尊汉相，不早辨胡雏。\n鬼箓分朝部，军烽照上都。\n敢云堪恸哭，未免怨洪炉。",
        "dynasty": "唐",
        "collection_info": null
    },
    {
        "title": "有感二首 二",
        "author": "李商隐",
        "content": "丹陛犹敷奏，彤庭歘战争。\n临危对卢植，始悔用庞萌。\n御仗收前殿，兵徒剧背城。\n苍黄五色棒，掩遏一阳生。\n古有清君侧，今非乏老成。\n素心虽未易，此举太无名。\n谁瞑衔冤目，宁吞欲绝声。\n近闻开寿讌，不废用咸英。",
        "dynasty": "唐",
        "collection_info": null
    },
    {
        "title": "重有感",
        "author": "李商隐",
        "content": "玉帐牙旗得上游，安危须共主君忧。\n窦融表已来关右，陶侃军宜次石头。\n岂有蛟龙愁失水，更无鹰隼与高秋。\n昼号夜哭兼幽显，早晚星关雪涕收。",
        "dynasty": "唐",
        "collection_info": null
    },
    {
        "title": "寿安公主出降",
        "author": "李商隐",
        "content": "沩水闻贞媛，常山索锐师。\n昔忧迷帝力，今分送王姬。\n事等和强虏，恩殊睦本枝。\n四郊多垒在，此礼恐无时。",
        "dynasty": "唐",
        "collection_info": null
    },
    {
        "title": "夕阳楼",
        "author": "李商隐",
        "content": "花明柳暗绕天愁，上尽重城更上楼。\n欲问孤鸿向何处，不知身世自悠悠。",
        "dynasty": "唐",
        "collection_info": null
    },
    {
        "title": "春雨",
        "author": "李商隐",
        "content": "怅卧新春白袷衣，白门寥落意多违。\n红楼隔雨相望冷，珠箔飘灯独自归。\n远路应悲春晼晚，残宵犹得梦依稀。\n玉珰缄札何由达，万里云罗一雁飞。",
        "dynasty": "唐",
        "collection_info": null
    },
    {
        "title": "中元作",
        "author": "李商隐",
        "content": "绛节飘飖宫国来，中元朝拜上清回。\n羊权须得金条脱，温峤终虚玉镜台。\n曾省惊眠闻雨过，不知迷路为花开。\n有娀未抵瀛洲远，青雀如何鸩鸟媒。",
        "dynasty": "唐",
        "collection_info": null
    },
    {
        "title": "鸳鸯",
        "author": "李商隐",
        "content": "雌去雄飞万里天，云罗满眼泪潸然。\n不须长结风波愿，锁向金笼始两全。",
        "dynasty": "唐",
        "collection_info": null
    },
    {
        "title": "楚宫",
        "author": "李商隐",
        "content": "湘波如泪色漻缪，楚厉迷魂逐恨遥。\n枫树夜猿愁自断，女萝山鬼语相邀。\n空归腐败犹难復，更困腥臊岂易招。\n但使故乡三户在，綵丝谁惜惧长蛟。",
        "dynasty": "唐",
        "collection_info": null
    },
    {
        "title": "妓席暗记送同年独孤云之武昌",
        "author": "李商隐",
        "content": "迭嶂千重呌恨猿，长江万里洗离魂。\n武昌若有山头石，为拂苍苔检泪痕。",
        "dynasty": "唐",
        "collection_info": null
    },
    {
        "title": "宿晋昌亭闻惊禽",
        "author": "李商隐",
        "content": "羇绪鳏鳏夜景侵，高窗不掩见惊禽。\n飞来曲渚烟方合，过尽南塘树更深。\n胡马嘶和榆塞笛，楚猿吟杂橘村砧。\n失羣挂木知何限，远隔天涯共此心。",
        "dynasty": "唐",
        "collection_info": null
    },
    {
        "title": "深宫",
        "author": "李商隐",
        "content": "金殿销香闭绮栊，玉壶传点咽铜龙。\n狂飙不惜萝阴薄，清露偏知桂叶浓。\n斑竹岭边无限泪，景阳宫裏及时钟。\n岂知为雨为云处，只有高唐十二峰。",
        "dynasty": "唐",
        "collection_info": null
    },
    {
        "title": "明禅师院酬从兄见寄",
        "author": "李商隐",
        "content": "贞吝嫌兹世，会心驰本原。\n人非四禅缚，地绝一尘喧。\n霜露欹高木，星河压故园。\n撕游傥为胜，九折幸回轩。",
        "dynasty": "唐",
        "collection_info": null
    },
    {
        "title": "寄裴衡",
        "author": "李商隐",
        "content": "别地萧条极，如何更独来。\n秋应为黄叶，雨不厌青苔。\n沈约只能瘦，潘仁岂是才。\n杂情堪底寄，惟有冷于灰。",
        "dynasty": "唐",
        "collection_info": null
    },
    {
        "title": "即日",
        "author": "李商隐",
        "content": "小苑试春衣，高楼倚暮晖。\n夭桃惟是笑，舞蝶不空飞。\n赤岭久无耗，鸿门犹合围。\n几家缘锦字，含泪坐鸳机。",
        "dynasty": "唐",
        "collection_info": null
    },
    {
        "title": "淮阳路",
        "author": "李商隐",
        "content": "荒村倚废营，投宿旅魂惊。\n断雁高仍急，寒溪晓更清。\n昔年尝聚盗，此日颇分兵。\n猜贰谁先致，三朝事始平。",
        "dynasty": "唐",
        "collection_info": null
    },
    {
        "title": "崇让宅东亭醉后沔然有作",
        "author": "李商隐",
        "content": "曲岸风雷罢，东亭霁日凉。\n新秋仍酒困，幽兴暂江乡。\n摇落真何遽，交亲或未忘。\n一帆彭蠡月，数雁塞门霜。\n俗态虽多累，仙标发近狂。\n声名佳句在，身世玉琴张。\n万古山空碧，无人鬓免黄。\n骅骝忧老大，鶗鴂妬芬芳。\n密竹沉虚籁，孤莲泊晚香。\n如何此幽胜，淹卧剧清漳。",
        "dynasty": "唐",
        "collection_info": null
    },
    {
        "title": "晚晴",
        "author": "李商隐",
        "content": "深居俯夹城，春去夏犹清。\n天意怜幽草，人间重晚晴。\n併添高阁迥，微注小窗明。\n越鸟巢干后，归飞体更轻。",
        "dynasty": "唐",
        "collection_info": null
    },
    {
        "title": "迎寄韩鲁州",
        "author": "李商隐",
        "content": "积雨晚骚骚，相思正郁陶。\n不知人万里，时有燕双高。\n寇盗缠三辅，莓苔滑百牢。\n圣朝推卫霍，归日动仙曹。",
        "dynasty": "唐",
        "collection_info": null
    },
    {
        "title": "武夷山",
        "author": "李商隐",
        "content": "只得流霞酒一杯，空中箫鼓几时回。\n武夷洞裏生毛竹，老尽曾孙更不来。",
        "dynasty": "唐",
        "collection_info": null
    },
    {
        "title": "一片",
        "author": "李商隐",
        "content": "一片琼英价动天，连城十二昔虚传。\n良工巧费真为累，楮叶成来不直钱。",
        "dynasty": "唐",
        "collection_info": null
    },
    {
        "title": "寄成都高苗二从事",
        "author": "李商隐",
        "content": "红莲幕下紫棃新，命断湘南病渴人。\n今日问君能寄否，二江风水接天津。",
        "dynasty": "唐",
        "collection_info": null
    },
    {
        "title": "郑州献从叔舍人褎",
        "author": "李商隐",
        "content": "蓬岛烟霞阆苑钟，三官笺奏附金龙。\n茅君奕世仙曹贵，许掾全家道气浓。\n绛简尚参黄纸案，丹炉犹用紫泥封。\n不知他日华阳洞，许上经楼第几重。",
        "dynasty": "唐",
        "collection_info": null
    },
    {
        "title": "西南行却寄相送者",
        "author": "李商隐",
        "content": "百里阴云覆雪泥，行人只在雪云西。\n明朝惊破还乡梦，定是陈仓碧野鸡。",
        "dynasty": "唐",
        "collection_info": null
    },
    {
        "title": "四皓庙",
        "author": "李商隐",
        "content": "羽翼殊勋弃若遗，皇天有运我无时。\n庙前便接山门路，不长青松长紫芝。",
        "dynasty": "唐",
        "collection_info": null
    },
    {
        "title": "题白石莲花寄楚公",
        "author": "李商隐",
        "content": "白石莲花谁所共，六时长捧佛前灯。\n空庭苔藓饶霜露，时梦西山老病僧。\n大海龙宫无限地，诸天雁塔几多层。\n漫夸鹙子真罗汉，不会牛车是上乘。",
        "dynasty": "唐",
        "collection_info": null
    },
    {
        "title": "[安定]城楼",
        "author": "李商隐",
        "content": "迢遰高城百尺楼，绿杨枝外尽汀洲。\n贾生年少虚垂泪，王粲春来更远游。\n永忆江湖归白髮，欲回天地入扁舟。\n不知腐鼠成滋味，猜意鸳雏竟未休。",
        "dynasty": "唐",
        "collection_info": null
    },
    {
        "title": "隋宫守岁",
        "author": "李商隐",
        "content": "消息东郊木帝回，宫中行乐有新梅。\n沈香甲煎为庭燎，玉液琼苏作寿杯。\n遥望露盘疑是月，远闻鼍鼓欲惊雷。\n昭阳第一倾城客，不踏金莲不肯来。",
        "dynasty": "唐",
        "collection_info": null
    },
    {
        "title": "利州江潭作",
        "author": "李商隐",
        "content": "神劒飞来不易销，碧潭珍重驻兰桡。\n自携明月移灯疾，欲就行云散锦遥。\n河伯轩窗通贝阙，水宫帷箔卷冰绡。\n他时燕脯无人寄，雨满空城蕙叶雕。",
        "dynasty": "唐",
        "collection_info": null
    },
    {
        "title": "即目",
        "author": "李商隐",
        "content": "地宽楼已迥，人更迥于楼。\n细意经春物，伤酲属暮愁。\n望赊殊易断，恨久欲难收。\n大埶真无利，多情岂自由。\n空园兼树废，败港拥花流。\n书去青枫驿，鸿归杜若洲。\n单栖应分定，辞疾索谁忧。\n更替林鵶恨，惊频去不休。",
        "dynasty": "唐",
        "collection_info": null
    },
    {
        "title": "相思",
        "author": "李商隐",
        "content": "相思树上合欢枝，紫凤青鸾共羽仪。\n肠断秦台吹管客，日西春尽到来迟。",
        "dynasty": "唐",
        "collection_info": null
    },
    {
        "title": "茂陵",
        "author": "李商隐",
        "content": "汉家天马出蒲梢，苜蓿榴花遍近郊。\n内苑只知含凤觜，属车无復插鸡翘。\n玉桃偷得怜方朔，金屋修成贮阿娇。\n谁料苏卿老归国，茂陵松栢雨萧萧。",
        "dynasty": "唐",
        "collection_info": null
    },
    {
        "title": "镜槛",
        "author": "李商隐",
        "content": "镜槛芙蓉入，香台翡翠过。\n拨弦惊火凤，交扇拂天鹅。\n隐忍阳城笑，喧传郢市歌。\n仙眉琼作叶，佛髻钿为螺。\n五里无因雾，三秋只见河。\n月中供药剩，海上得绡多。\n玉集胡沙割，犀留圣水磨。\n斜门穿戏蝶，小阁锁飞蛾。\n骑襜侵鞯卷，车帷约幰鈋。\n传书两行雁，取酒一封駞。\n桥迥凉风压，沟横夕照和。\n待乌燕太子，驻马魏东阿。\n想像铺芳褥，依稀解醉罗。\n散时帘隔露，卧后幕生波。\n梯稳从攀桂，弓调任射莎。\n岂能抛断梦，听鼓事朝珂。",
        "dynasty": "唐",
        "collection_info": null
    },
    {
        "title": "送郑大台文南觐",
        "author": "李商隐",
        "content": "黎辟滩声五月寒，南风无处附平安。\n君怀一匹胡威绢，争拭酬恩泪得干。",
        "dynasty": "唐",
        "collection_info": null
    },
    {
        "title": "风",
        "author": "李商隐",
        "content": "迥拂来鸿急，斜催别燕高。\n已寒休惨淡，更远尚呼号。\n楚色分西塞，夷音接下牢。\n归舟天外有，一为戒波涛。",
        "dynasty": "唐",
        "collection_info": null
    },
    {
        "title": "洞庭鱼",
        "author": "李商隐",
        "content": "洞庭鱼可拾，不假更垂罾。\n闹若雨前蚁，多于秋后蝇。\n岂思鳞作簟，仍计腹为灯。\n浩荡天池路，翱翔欲化鹏。",
        "dynasty": "唐",
        "collection_info": null
    },
    {
        "title": "天涯",
        "author": "李商隐",
        "content": "春日在天涯，天涯日又斜。\n莺啼如有泪，为湿最高花。",
        "dynasty": "唐",
        "collection_info": null
    },
    {
        "title": "喜舍弟羲叟及第上礼部魏公",
        "author": "李商隐",
        "content": "国以斯文重，公仍内署来。\n风标森太华，星象逼中台。\n朝满迁鸎侣，门多吐凤才。\n宁同鲁司寇，惟铸一颜回。",
        "dynasty": "唐",
        "collection_info": null
    },
    {
        "title": "哀筝",
        "author": "李商隐",
        "content": "延颈全同鹤，柔肠素怯猿。\n湘波无限泪，蜀魄有余冤。\n轻幰长无道，哀筝不出门。\n何由问香炷，翠幕自黄昏。",
        "dynasty": "唐",
        "collection_info": null
    },
    {
        "title": "自南山北归经分水岭",
        "author": "李商隐",
        "content": "水急愁无地，山深故有云。\n那通极目望，又作断肠分。\n郑驿来虽及，燕台哭不闻。\n犹余遗意在，许刻镇南勋。",
        "dynasty": "唐",
        "collection_info": null
    },
    {
        "title": "旧顿",
        "author": "李商隐",
        "content": "东人望幸久咨嗟，四海于今是一家。\n犹锁平时旧行殿，尽无宫户有宫鸦。",
        "dynasty": "唐",
        "collection_info": null
    },
    {
        "title": "代董秀才却扇",
        "author": "李商隐",
        "content": "莫将画扇出帷来，遮掩春山滞上才。\n若道团圆似明月，此中须放桂花开。",
        "dynasty": "唐",
        "collection_info": null
    },
    {
        "title": "有感",
        "author": "李商隐",
        "content": "非关宋玉有微辞，却是襄王梦觉迟。\n一自高唐赋成后，楚天云雨尽堪疑。",
        "dynasty": "唐",
        "collection_info": null
    },
    {
        "title": "骊山有感",
        "author": "李商隐",
        "content": "骊岫飞泉泛暖香，九龙呵护玉莲房。\n平明每幸长生殿，不从金舆惟寿王。",
        "dynasty": "唐",
        "collection_info": null
    },
    {
        "title": "别智玄法师",
        "author": "李商隐",
        "content": "云鬓无端怨别离，十年移易住山期。\n东西南北皆垂泪，却是杨朱真本师。",
        "dynasty": "唐",
        "collection_info": null
    },
    {
        "title": "赠孙绮新及第",
        "author": "李商隐",
        "content": "长乐遥听上苑钟，綵衣称庆桂香浓。\n陆机始拟夸文赋，不觉云间有士龙。",
        "dynasty": "唐",
        "collection_info": null
    },
    {
        "title": "代秘书赠弘文馆诸校书",
        "author": "李商隐",
        "content": "清切曹司近玉除，比来秋兴復何如。\n崇文馆裏丹霜后，无限红棃忆校书。",
        "dynasty": "唐",
        "collection_info": null
    },
    {
        "title": "乱石",
        "author": "李商隐",
        "content": "虎踞龙蹲纵復横，星光渐减雨痕生。\n不须併碍东西路，哭杀厨头阮步兵。",
        "dynasty": "唐",
        "collection_info": null
    },
    {
        "title": "日日",
        "author": "李商隐",
        "content": "日日春光鬬日光，山城斜路杏花香。\n几时心绪浑无事，得及游丝百尺长。",
        "dynasty": "唐",
        "collection_info": null
    },
    {
        "title": "过楚宫",
        "author": "李商隐",
        "content": "巫峡迢迢旧楚宫，至今云雨暗丹枫。\n微生尽恋人间乐，只有襄王忆梦中。",
        "dynasty": "唐",
        "collection_info": null
    },
    {
        "title": "龙池",
        "author": "李商隐",
        "content": "龙池赐酒敞云屏，羯鼓声高众乐停。\n夜半宴归宫漏永，薛王沉醉寿王醒。",
        "dynasty": "唐",
        "collection_info": null
    },
    {
        "title": "涙",
        "author": "李商隐",
        "content": "永巷长年怨绮罗，离情终日思风波。\n湘江竹上痕无限，岘首碑前洒几多。\n人去紫台秋入塞，兵残楚帐夜闻歌。\n朝来灞水桥边问，未抵青袍送玉珂。",
        "dynasty": "唐",
        "collection_info": null
    },
    {
        "title": "十字水期韦潘侍御同年不至时韦寓居水次故郭汾宁宅",
        "author": "李商隐",
        "content": "伊水溅溅相背流，朱栏画阁几人游。\n漆灯夜照真无数，蜡炬晨炊竟未休。\n顾我有怀同大梦，期君不至更沉忧。\n西园碧树今谁主，与近高窗卧听秋。",
        "dynasty": "唐",
        "collection_info": null
    },
    {
        "title": "流鸎",
        "author": "李商隐",
        "content": "流鸎飘荡復参差，渡陌临流不自持。\n巧啭岂能无本意，良辰未必有佳期。\n风朝露夜阴晴裏，万户千门开闭时。",
        "dynasty": "唐",
        "collection_info": null
    },
    {
        "title": "出关宿盘豆馆对丛芦有感",
        "author": "李商隐",
        "content": "芦叶梢梢夏景深，邮亭暂欲洒尘襟。\n昔年曾是江南客，此日初为关外心。\n思子台边风自急，玉孃湖上月应沈。\n清声不远行人去，一世荒城伴夜砧。",
        "dynasty": "唐",
        "collection_info": null
    },
    {
        "title": "和韩录事送宫人入道",
        "author": "李商隐",
        "content": "星使追还不自由，双童捧上绿琼辀。\n九枝灯下朝金殿，三素云中侍玉楼。\n凤女颠狂成久别，月娥孀独好同游。\n当时若爱韩公子，埋骨成灰恨未休。",
        "dynasty": "唐",
        "collection_info": null
    },
    {
        "title": "即目",
        "author": "李商隐",
        "content": "小鼎煎茶面曲池，白鬚道士竹间棋。\n何人书破蒲葵扇，记着南塘移树时。",
        "dynasty": "唐",
        "collection_info": null
    },
    {
        "title": "圣女祠",
        "author": "李商隐",
        "content": "杳蔼逢仙迹，苍茫滞客途。\n何年归碧落，此路向皇都。\n消息期青雀，逢迎异紫姑。\n肠回楚国梦，心断汉宫巫。\n从骑裁寒竹，行车荫白榆。\n星娥一去后，月姊更来无。\n寡鹄迷苍壑，羇凰怨翠梧。\n惟应碧桃下，方朔是狂夫。",
        "dynasty": "唐",
        "collection_info": null
    },
    {
        "title": "七月二十九日崇让宅讌作",
        "author": "李商隐",
        "content": "露如微霰下前池，月过回塘万竹悲。\n浮世本来多聚散，红蕖何事亦离披。\n悠扬归梦惟灯见，濩落生涯独酒知。\n岂到白头长只尔，嵩阳松雪有心期。",
        "dynasty": "唐",
        "collection_info": null
    },
    {
        "title": "赠从兄阆之",
        "author": "李商隐",
        "content": "怅望人间万事违，私书幽梦约忘机。\n荻花村裏鱼标在，石藓庭中鹿迹微。\n幽径定携僧共入，寒塘好与月相依。\n城中猘犬憎兰佩，莫损幽芳久不归。",
        "dynasty": "唐",
        "collection_info": null
    },
    {
        "title": "吴宫",
        "author": "李商隐",
        "content": "龙槛沈沈水殿清，禁门深揜断人声。\n吴王宴罢满宫醉，日暮水漂花出城。",
        "dynasty": "唐",
        "collection_info": null
    },
    {
        "title": "常娥",
        "author": "李商隐",
        "content": "云母屏风烛影深，长河渐落晓星沈。\n常娥应悔偷灵药，碧海青天夜夜心。",
        "dynasty": "唐",
        "collection_info": null
    },
    {
        "title": "残花",
        "author": "李商隐",
        "content": "残花啼露莫留春，尖髪谁非怨别人。\n若但掩关劳烛梦，宝钗何日不生尘。",
        "dynasty": "唐",
        "collection_info": null
    },
    {
        "title": "天津西望",
        "author": "李商隐",
        "content": "虏马崩腾忽一狂，翠华无日到东方。\n天津西望肠真断，满眼秋波出苑墙。",
        "dynasty": "唐",
        "collection_info": null
    },
    {
        "title": "西亭",
        "author": "李商隐",
        "content": "此夜西亭月正圆，疎帘相伴宿风烟。\n梧桐莫更翻清露，孤鹤从来不得眠。",
        "dynasty": "唐",
        "collection_info": null
    },
    {
        "title": "忆住一师",
        "author": "李商隐",
        "content": "无事经年别远公，帝城钟晓忆西峰。\n炉烟消尽寒灯晦，童子开门雪满松。",
        "dynasty": "唐",
        "collection_info": null
    },
    {
        "title": "昨夜",
        "author": "李商隐",
        "content": "不辞鶗鴂妬年芳，但惜流尘暗烛房。\n昨夜西池凉露满，桂花吹断月中香。",
        "dynasty": "唐",
        "collection_info": null
    },
    {
        "title": "海客",
        "author": "李商隐",
        "content": "海客乘槎上紫氛，星娥罢织一相闻。\n只应不惮牵牛妬，聊用支机石赠君。",
        "dynasty": "唐",
        "collection_info": null
    },
    {
        "title": "初食笋呈座中",
        "author": "李商隐",
        "content": "嫩箨香苞初出林，于陵论价重如金。\n皇都陆海应无数，忍剪凌云一寸心。",
        "dynasty": "唐",
        "collection_info": null
    },
    {
        "title": "早起",
        "author": "李商隐",
        "content": "风露澹清晨，帘间独起人。\n鸎花啼又笑，毕竟是谁春。",
        "dynasty": "唐",
        "collection_info": null
    },
    {
        "title": "寄蜀客",
        "author": "李商隐",
        "content": "君到临邛问酒垆，近来还有长卿无。\n金徽却是无情物，不许文君忆故夫。",
        "dynasty": "唐",
        "collection_info": null
    },
    {
        "title": "行至金牛驿寄兴元渤海尚书",
        "author": "李商隐",
        "content": "楼上春云水底天，五云章色破巴笺。\n诸生个个王恭柳，从事人人庾杲莲。\n六曲屏风江雨急，九枝灯檠夜珠圆。\n深惭走马金牛路，骤和陈王白玉篇。",
        "dynasty": "唐",
        "collection_info": null
    },
    {
        "title": "深树见一颗樱桃尚在",
        "author": "李商隐",
        "content": "高桃留晚实，寻得小庭南。\n矮堕绿云髻，欹危红玉簪。\n惜堪充凤食，痛已被鸎含。\n越鸟夸香荔，齐名亦未甘。",
        "dynasty": "唐",
        "collection_info": null
    },
    {
        "title": "细雨",
        "author": "李商隐",
        "content": "帷飘白玉堂，簟卷碧牙床。\n楚女当时意，萧萧髪彩凉。",
        "dynasty": "唐",
        "collection_info": null
    },
    {
        "title": "歌舞",
        "author": "李商隐",
        "content": "遏云歌响清，回雪舞腰轻。\n只要君流眄，君倾国自倾。",
        "dynasty": "唐",
        "collection_info": null
    },
    {
        "title": "海上",
        "author": "李商隐",
        "content": "石桥东望海连天，徐福空来不得仙。\n直遣麻姑与搔背，可能留命待桑田。",
        "dynasty": "唐",
        "collection_info": null
    },
    {
        "title": "魏侯第东北楼堂郢叔言别聊用书所见成篇",
        "author": "李商隐",
        "content": "暗楼连夜阁，不拟为黄昏。\n未必断别泪，何曾妨梦魂。\n疑穿花逶迤，渐近火温黁。\n海底翻无水，仙家却有邨。\n锁香金屈[戌]，殢酒玉昆崙。\n羽白风交扇，冰清月映盆。\n旧欢尘自积，新岁电犹奔。\n霞绮空留段，云峰不带根。\n念君千里舸，江草漏灯痕。",
        "dynasty": "唐",
        "collection_info": null
    },
    {
        "title": "白云夫旧居",
        "author": "李商隐",
        "content": "平生误识白云夫，再到仙檐忆酒垆。\n墙外万株人绝迹，夕阳惟照欲栖乌。",
        "dynasty": "唐",
        "collection_info": null
    },
    {
        "title": "同学彭道士参寥",
        "author": "李商隐",
        "content": "莫羡仙家有上真，仙家暂谪亦千春。\n月中桂树高多少，试问西河斫树人。",
        "dynasty": "唐",
        "collection_info": null
    },
    {
        "title": "到秋",
        "author": "李商隐",
        "content": "扇风淅沥簟流离，万里南风滞所思。\n守到清秋还寂莫，叶丹苔碧闭门时。",
        "dynasty": "唐",
        "collection_info": null
    },
    {
        "title": "华师",
        "author": "李商隐",
        "content": "孤鹤不睡云无心，衲衣筇杖来西林。\n院门昼锁回廊静，秋日当阶柿叶阴。",
        "dynasty": "唐",
        "collection_info": null
    },
    {
        "title": "华岳下题西王母庙",
        "author": "李商隐",
        "content": "神仙有分岂关情，八马虚随落日行。\n莫恨名姬中夜没，君王犹自不长生。",
        "dynasty": "唐",
        "collection_info": null
    },
    {
        "title": "过华清内廐门",
        "author": "李商隐",
        "content": "华清别馆闭黄昏，碧草悠悠内厩门。\n自是明时不巡幸，至今青海有龙孙。",
        "dynasty": "唐",
        "collection_info": null
    },
    {
        "title": "乐游原",
        "author": "李商隐",
        "content": "万树鸣蝉隔岸虹，乐游原上有西风。\n羲和自趁虞泉宿，不放斜阳更向东。",
        "dynasty": "唐",
        "collection_info": null
    },
    {
        "title": "赠荷花",
        "author": "李商隐",
        "content": "世间花叶不相伦，花入金盆叶作尘。\n惟有绿荷红菡萏，卷舒开合任天真。\n此[花]此叶常相映，翠减红衰愁杀人。",
        "dynasty": "唐",
        "collection_info": null
    },
    {
        "title": "丹丘",
        "author": "李商隐",
        "content": "青女丁宁结夜霜，羲和辛苦送朝阳。\n丹丘万里无消息，几对梧桐忆凤皇。",
        "dynasty": "唐",
        "collection_info": null
    },
    {
        "title": "房君珊瑚散",
        "author": "李商隐",
        "content": "不见姮娥影，清秋守月轮。\n月中闲杵臼，桂子捣成尘。",
        "dynasty": "唐",
        "collection_info": null
    },
    {
        "title": "小桃园",
        "author": "李商隐",
        "content": "竟日小桃园，休寒亦未暄。\n坐鸎当酒重，送客出墙繁。\n啼久艳粉薄，舞多香雪翻。\n犹怜未圆月，先出照黄昏。",
        "dynasty": "唐",
        "collection_info": null
    },
    {
        "title": "嘲樱桃",
        "author": "李商隐",
        "content": "朱实鸟含尽，青楼人未归。\n南园无限树，独自叶如帏。",
        "dynasty": "唐",
        "collection_info": null
    },
    {
        "title": "和张秀才落花有感",
        "author": "李商隐",
        "content": "晴暖感余芳，红苞杂绛房。\n落时犹自舞，扫后更闻香。\n梦罢收罗荐，仙归勅玉箱。\n回肠九回后，犹有剩回肠。",
        "dynasty": "唐",
        "collection_info": null
    },
    {
        "title": "代越公房妓嘲徐公主",
        "author": "李商隐",
        "content": "笑啼俱不敢，几欲是吞声。\n遽遣离琴怨，都由半镜明。\n应防啼与笑，微露浅深情。",
        "dynasty": "唐",
        "collection_info": null
    },
    {
        "title": "代贵公主",
        "author": "李商隐",
        "content": "芳条得意红，飘落忽西东。\n分逐春风去，风回得故丛。\n明朝金井露，始看忆春风。",
        "dynasty": "唐",
        "collection_info": null
    },
    {
        "title": "凤",
        "author": "李商隐",
        "content": "万里峰峦归路迷，未判容彩借山鸡。\n新春定有将雏乐，阿阁华池两处栖。",
        "dynasty": "唐",
        "collection_info": null
    },
    {
        "title": "昭肃皇帝挽歌辞三首 一",
        "author": "李商隐",
        "content": "九县怀雄武，三灵仰睿文。\n周王传叔父，汉后重神君。\n玉律朝惊露，金茎夜切云。\n笳箫凄欲断，无復咏横汾。",
        "dynasty": "唐",
        "collection_info": null
    },
    {
        "title": "昭肃皇帝挽歌辞三首 二",
        "author": "李商隐",
        "content": "玉塞惊宵柝，金桥罢举烽。\n始巢阿阁凤，旋驾鼎湖龙。\n门咽通神鼓，楼凝警夜钟。\n小臣观吉从，犹误欲东封。",
        "dynasty": "唐",
        "collection_info": null
    },
    {
        "title": "昭肃皇帝挽歌辞三首 三",
        "author": "李商隐",
        "content": "莫验昭华管，虚传甲帐神。\n海迷求药使，雪隔献桃人。\n桂寝青云断，松扉白露新。\n万方同象鸟，举恸满秋尘。",
        "dynasty": "唐",
        "collection_info": null
    },
    {
        "title": "梓州罢吟寄同舍",
        "author": "李商隐",
        "content": "不拣花朝与雪朝，五年从事霍嫖姚。\n君缘接座交珠履，我为分行近翠翘。\n楚雨含情皆有託，漳滨卧病竟无憀。\n长吟远下燕台去，惟有衣香染未销。",
        "dynasty": "唐",
        "collection_info": null
    },
    {
        "title": "无题二首 一",
        "author": "李商隐",
        "content": "凤尾香罗薄几重，碧文圆顶夜深缝。\n扇裁月魄羞难掩，车走雷声语未通。\n曾是寂寥金烬暗，断无消息石榴红。",
        "dynasty": "唐",
        "collection_info": null
    },
    {
        "title": "无题二首 二",
        "author": "李商隐",
        "content": "重帷深下莫愁堂，卧后清宵细细长。\n神女生涯原是梦，小姑居处本无郎。\n风波不信菱枝弱，月露谁教桂叶香。\n直道相思了无益，未妨惆怅是清狂。",
        "dynasty": "唐",
        "collection_info": null
    },
    {
        "title": "病中早访招国李十将军遇挈家游曲江",
        "author": "李商隐",
        "content": "十顷平波溢岸清，病来惟梦此中行。\n相如未是真消渴，犹放沱江过锦城。",
        "dynasty": "唐",
        "collection_info": null
    },
    {
        "title": "昨日",
        "author": "李商隐",
        "content": "昨日紫姑神去也，今朝青鸟使来赊。\n未容言语还分散，少得团圆足怨嗟。\n二八月轮蟾影破，十三絃柱雁行斜。\n平明钟后更何事，笑倚墙边梅树花。",
        "dynasty": "唐",
        "collection_info": null
    },
    {
        "title": "樱桃花下",
        "author": "李商隐",
        "content": "流鸎舞蝶两相欺，不取花芳正结时。\n他日未开今日谢，嘉辰长短是参差。",
        "dynasty": "唐",
        "collection_info": null
    },
    {
        "title": "故驿迎弔故桂府常侍有感",
        "author": "李商隐",
        "content": "饥乌翻树晚鸡啼，泣过秋原没马泥。\n二纪征南恩与旧，此时丹旐玉山西。",
        "dynasty": "唐",
        "collection_info": null
    },
    {
        "title": "槿花",
        "author": "李商隐",
        "content": "风露凄凄秋景繁，可怜荣落在朝昏。\n未央宫裏三千女，但保红颜莫保恩。",
        "dynasty": "唐",
        "collection_info": null
    },
    {
        "title": "暮秋独游曲江",
        "author": "李商隐",
        "content": "荷叶生时春恨生，荷叶枯时秋恨成。\n深知身在情长在，怅望江头江水声。",
        "dynasty": "唐",
        "collection_info": null
    },
    {
        "title": "任弘农尉献州刺史乞假还京",
        "author": "李商隐",
        "content": "黄昏封印点刑徒，愧负荆山入座隅。\n却羡卞和双刖足，一生无復没阶趋。",
        "dynasty": "唐",
        "collection_info": null
    },
    {
        "title": "赠句芒神",
        "author": "李商隐",
        "content": "佳期不定春期赊，春物夭阏兴咨嗟。\n愿得句芒索青女，不教容易损年华。",
        "dynasty": "唐",
        "collection_info": null
    },
    {
        "title": "无愁果有愁曲北齐歌",
        "author": "李商隐",
        "content": "东有青龙西白虎，中含福星包世度。\n玉壶渭水笑清潭，凿天不到牵牛处。\n骐驎踏云天马狞，牛山撼碎珊瑚声。\n秋娥点滴不成泪，十二玉楼无故钉。\n推烟唾月抛千里，十番红桐一行死。\n白杨别屋鬼迷人，空留暗记如蚕纸。\n日暮向风牵短丝，血凝血散今谁是。",
        "dynasty": "唐",
        "collection_info": null
    },
    {
        "title": "房中曲",
        "author": "李商隐",
        "content": "蔷薇泣幽素，翠带花钱小。\n娇郎痴若云，抱日西帘晓。\n枕是龙宫石，割得秋波色。\n玉簟失柔肤，但见蒙罗碧。\n忆得前年春，未语含悲辛。\n归来已不见，锦瑟长于人。\n今日涧底松，明日山头檗。\n愁到天池翻，相看不相识。",
        "dynasty": "唐",
        "collection_info": null
    },
    {
        "title": "齐梁晴云",
        "author": "李商隐",
        "content": "缓逐烟波起，如妬柳绵飘。\n故临飞阁度，欲入回陂销。\n萦歌怜画扇，敞景弄柔条。\n更奈天南位，牛渚宿残宵。",
        "dynasty": "唐",
        "collection_info": null
    },
    {
        "title": "效徐陵体赠更衣",
        "author": "李商隐",
        "content": "密帐真珠络，温帏翡翠装。\n楚腰知便宠，宫眉正鬬强。\n结带悬栀子，绣领刺鸳鸯。\n轻寒衣省夜，金斗熨沉香。",
        "dynasty": "唐",
        "collection_info": null
    },
    {
        "title": "又效江南曲",
        "author": "李商隐",
        "content": "郎船安两桨，侬舸动双桡。\n扫黛开宫额，裁裙约楚腰。\n乖期方积思，临酒欲拌娇。\n莫以采菱唱，欲羡秦台箫。",
        "dynasty": "唐",
        "collection_info": null
    },
    {
        "title": "月夜重寄宋华阳姊妹",
        "author": "李商隐",
        "content": "偷桃窃药事难兼，十二城中锁彩蟾。\n应共三英同夜赏，玉楼仍是水精帘。",
        "dynasty": "唐",
        "collection_info": null
    },
    {
        "title": "访人不遇留别馆",
        "author": "李商隐",
        "content": "卿卿不惜锁窗春，去作长楸走马身。\n闲倚绣帘吹柳絮，日高深院断无人。",
        "dynasty": "唐",
        "collection_info": null
    },
    {
        "title": "雨中长乐水馆送赵十五滂不及",
        "author": "李商隐",
        "content": "碧云东去雨云西，苑路高高驿路低。\n秋水绿芜终尽分，夫君太骋锦障泥。",
        "dynasty": "唐",
        "collection_info": null
    },
    {
        "title": "汴上送李郢之苏州",
        "author": "李商隐",
        "content": "人高诗苦滞夷门，万里梁王有旧园。\n烟幌自应怜白纻，月楼谁伴咏黄昏。\n露桃涂颊依苔井，风柳夸腰住水村。\n苏小小坟今在否，紫兰香径与招魂。",
        "dynasty": "唐",
        "collection_info": null
    },
    {
        "title": "赠郑谠处士",
        "author": "李商隐",
        "content": "浪迹江湖白髮新，浮云一片是吾身。\n寒归山观随碁局，暖入汀洲逐钓轮。\n越桂留烹张翰鲙，蜀姜供煮陆机莼。\n相逢一笑怜疎放，他日扁舟有故人。",
        "dynasty": "唐",
        "collection_info": null
    },
    {
        "title": "復至裴明府所居",
        "author": "李商隐",
        "content": "伊人卜筑自幽深，桂巷杉篱不可寻。\n柱上雕虫对书字，槽中瘦马仰听琴。\n求之流辈岂易得，行矣关山方独吟。\n赊取松醪一斗酒，与君相伴洒烦襟。",
        "dynasty": "唐",
        "collection_info": null
    },
    {
        "title": "览古",
        "author": "李商隐",
        "content": "莫恃金汤忽太平，草间霜露古今情。\n空糊頳坏真何益，欲举黄旗竟未成。\n长乐瓦飞随水逝，景阳钟堕失天明。\n回头一弔箕山客，始信逃尧不为名。",
        "dynasty": "唐",
        "collection_info": null
    },
    {
        "title": "子初郊墅",
        "author": "李商隐",
        "content": "看山对酒君思我，听鼓离城我访君。\n腊雪已添墙下水，斋钟不散槛前云。\n阴移竹柏浓还淡，歌杂渔樵断更闻。\n亦拟村南买烟舍，子孙相约事耕耘。",
        "dynasty": "唐",
        "collection_info": null
    },
    {
        "title": "汉南书事",
        "author": "李商隐",
        "content": "西师万众几时回，哀痛天书近已裁。\n文吏何曾重刀笔，将军犹自舞轮台。\n几时拓土成王道，从古穷兵是祸胎。\n陛下好生千万寿，玉楼长御白云杯。",
        "dynasty": "唐",
        "collection_info": null
    },
    {
        "title": "当句有对",
        "author": "李商隐",
        "content": "密迩平阳接上兰，秦楼鸳瓦汉宫盘。\n池光不定花光乱，日气初涵露气干。\n但觉游蜂饶舞蝶，岂知孤凤忆离鸾。\n三星自转三山远，紫府程遥碧落宽。",
        "dynasty": "唐",
        "collection_info": null
    },
    {
        "title": "井络",
        "author": "李商隐",
        "content": "井络天彭一掌中，漫夸天设劒为峰。\n阵图东聚燕江石，边柝西悬雪岭松。\n堪叹故君成杜宇，可能先主是真龙。\n将来为报姦雄辈，莫向金牛访旧踪。",
        "dynasty": "唐",
        "collection_info": null
    },
    {
        "title": "写意",
        "author": "李商隐",
        "content": "燕雁迢迢隔上林，高秋望断正长吟。\n人间路有潼江险，天外山惟玉垒深。\n日向花间留返照，云从城上结层阴。\n三年已制思乡泪，更入新年恐不禁。",
        "dynasty": "唐",
        "collection_info": null
    },
    {
        "title": "随师东",
        "author": "李商隐",
        "content": "东征日调万黄金，几竭中原买鬬心。\n军令未闻诛马谡，捷书惟是报孙歆。\n但须鸑鷟巢阿阁，岂假鸱鸮在泮林。\n可惜前朝玄菟郡，积骸成莽阵云深。",
        "dynasty": "唐",
        "collection_info": null
    },
    {
        "title": "宋玉",
        "author": "李商隐",
        "content": "何事荆台百万家，惟教宋玉擅才华。\n楚辞已不饶唐勒，风赋何曾让景差。\n落日渚宫供观阁，开年云梦送烟花。\n可怜庾信寻荒径，犹得三朝託后车。",
        "dynasty": "唐",
        "collection_info": null
    },
    {
        "title": "韩同年新居饯韩西迎家室戏赠",
        "author": "李商隐",
        "content": "籍籍征西万户侯，新缘贵婿起朱楼。\n一名我漫居先甲，千骑君翻在上头。\n云路招邀迴綵凤，天河迢遰笑牵牛。\n南朝禁脔无人近，瘦尽琼枝咏四愁。",
        "dynasty": "唐",
        "collection_info": null
    },
    {
        "title": "奉和太原公送前杨秀才戴兼招杨正字戎",
        "author": "李商隐",
        "content": "潼关地接古弘农，万里高飞雁与鸿。\n桂树一枝当白日，芸香三代继清风。\n仙舟尚惜乖双美，綵服何由得尽同。\n谁惮士龙多笑疾，美髭终类晋司空。",
        "dynasty": "唐",
        "collection_info": null
    },
    {
        "title": "池边",
        "author": "李商隐",
        "content": "玉管葭灰细细吹，流鸎上下燕参差。\n日西千遶池边树，忆把枯条撼雪时。",
        "dynasty": "唐",
        "collection_info": null
    },
    {
        "title": "贾生",
        "author": "李商隐",
        "content": "宣室求贤访逐臣，贾生才调更无伦。\n可怜夜半虚前席，不问苍生问鬼神。",
        "dynasty": "唐",
        "collection_info": null
    },
    {
        "title": "送王十三校书分司",
        "author": "李商隐",
        "content": "多少分曹掌秘文，洛阳花雪梦随君。\n定知何逊缘联句，每到城东忆范云。",
        "dynasty": "唐",
        "collection_info": null
    },
    {
        "title": "寄恼韩同年二首 一",
        "author": "李商隐",
        "content": "帘外辛夷定已开，开时莫放艳阳回。\n年华若到经风雨，便是胡僧话劫灰。",
        "dynasty": "唐",
        "collection_info": null
    },
    {
        "title": "寄恼韩同年二首 二",
        "author": "李商隐",
        "content": "龙山晴雪凤楼霞，洞裏迷人有几家。\n我为伤春心自醉，不劳君劝石榴花。",
        "dynasty": "唐",
        "collection_info": null
    },
    {
        "title": "谒山",
        "author": "李商隐",
        "content": "从来繫日乏长绳，水去云回恨不胜。\n欲就麻姑买沧海，一杯春露冷如冰。",
        "dynasty": "唐",
        "collection_info": null
    },
    {
        "title": "钧天",
        "author": "李商隐",
        "content": "上帝钧天会众灵，昔人因梦到青冥。\n伶伦吹裂孤生竹，却为知音不得听。",
        "dynasty": "唐",
        "collection_info": null
    },
    {
        "title": "失猿",
        "author": "李商隐",
        "content": "祝融南去万重云，清啸无因更一闻。\n莫遣碧江通箭道，不教肠断忆同羣。",
        "dynasty": "唐",
        "collection_info": null
    },
    {
        "title": "戏题友人壁",
        "author": "李商隐",
        "content": "花径逶迤柳巷深，小阑亭舞啭春禽。\n相如解作长门赋，却用文君取酒金。",
        "dynasty": "唐",
        "collection_info": null
    },
    {
        "title": "假日",
        "author": "李商隐",
        "content": "素琴絃断酒缾空，倚坐欹眠日已中。\n谁向刘灵天幕内，更当陶令北窻风。",
        "dynasty": "唐",
        "collection_info": null
    },
    {
        "title": "寄远",
        "author": "李商隐",
        "content": "姮娥捣药无时已，玉女投壶未肯休。\n何日桑田俱变了，不教伊水向东流。",
        "dynasty": "唐",
        "collection_info": null
    },
    {
        "title": "王昭君",
        "author": "李商隐",
        "content": "毛延寿画欲通神，忍为黄金不顾人。\n马上琵琶行万里，汉宫长有隔生春。",
        "dynasty": "唐",
        "collection_info": null
    },
    {
        "title": "旧将军",
        "author": "李商隐",
        "content": "云台高议正纷纷，谁定当时荡寇勋。\n日暮灞陵原上猎，李将军是故将军。",
        "dynasty": "唐",
        "collection_info": null
    },
    {
        "title": "曼倩辞",
        "author": "李商隐",
        "content": "十八年来堕世间，瑶池归梦碧桃闲。\n如何汉殿穿鍼夜，又向窻中觑阿环。",
        "dynasty": "唐",
        "collection_info": null
    },
    {
        "title": "所居",
        "author": "李商隐",
        "content": "窻下寻书细，溪边坐石平。\n水风醒酒病，霜日曝衣轻。\n鸡黍随人设，蒲渔得地生。\n前贤无不谓，容易即遗名。",
        "dynasty": "唐",
        "collection_info": null
    },
    {
        "title": "高松",
        "author": "李商隐",
        "content": "高松出众木，伴我向天涯。\n客散初晴候，僧来不语时。\n有风传雅韵，无雪试幽姿。\n上药终相待，他年访伏龟。",
        "dynasty": "唐",
        "collection_info": null
    },
    {
        "title": "访秋",
        "author": "李商隐",
        "content": "酒薄吹还醒，楼危望已穷。\n江皋当落日，帆席见归风。\n烟带龙潭白，霞分鸟道红。\n殷勤报秋意，只是有丹枫。",
        "dynasty": "唐",
        "collection_info": null
    },
    {
        "title": "昭州",
        "author": "李商隐",
        "content": "桂水春犹早，昭川日正西。\n虎当官道鬬，猿上驿楼啼。\n绳烂金沙井，松干乳洞梯。\n乡音殊可骇，仍有醉如泥。",
        "dynasty": "唐",
        "collection_info": null
    },
    {
        "title": "哭刘司户蕡",
        "author": "李商隐",
        "content": "路有论冤谪，言皆在中兴。\n空闻迁贾谊，不待相孙弘。\n江阔惟回首，天高但抚膺。\n去年相送地，春雪满黄陵。",
        "dynasty": "唐",
        "collection_info": null
    },
    {
        "title": "裴明府居止",
        "author": "李商隐",
        "content": "爱君茅屋下，向晚水溶溶。\n试墨书新竹，张琴和古松。\n坐来闻好鸟，归去度疎钟。\n明日还相见，桥南贳酒醲。",
        "dynasty": "唐",
        "collection_info": null
    },
    {
        "title": "陆发荆南始至商洛",
        "author": "李商隐",
        "content": "昔去真无奈，今还岂自知。\n青辞木奴橘，紫见地仙芝。\n四海秋风阔，千嵓暮景迟。\n向来忧际会，犹有五湖期。",
        "dynasty": "唐",
        "collection_info": null
    },
    {
        "title": "陈后宫",
        "author": "李商隐",
        "content": "玄武开新苑，龙舟讌幸频。\n渚莲参法驾，沙鸟犯句陈。\n寿献金茎露，歌翻玉树尘。\n夜来江令醉，别诏宿临春。",
        "dynasty": "唐",
        "collection_info": null
    },
    {
        "title": "乐游原",
        "author": "李商隐",
        "content": "春梦乱不记，春原登已重。\n青门弄烟柳，紫阁舞云松。\n拂砚轻冰散，开尊绿酎浓。\n无悰託诗遣，吟罢更无悰。",
        "dynasty": "唐",
        "collection_info": null
    },
    {
        "title": "赠子直花下",
        "author": "李商隐",
        "content": "池光忽隐墙，花气乱侵房。\n屏缘蝶留粉，窗油蜂印黄。\n官书推小吏，侍史从清郎。\n并马更吟去，寻思有底忙。",
        "dynasty": "唐",
        "collection_info": null
    },
    {
        "title": "小园独酌",
        "author": "李商隐",
        "content": "柳带谁能结，花房未肯开。\n空余双蝶舞，竟绝一人来。\n半展龙鬚席，轻斟玛瑙杯。\n年年春不定，虚信岁前梅。",
        "dynasty": "唐",
        "collection_info": null
    },
    {
        "title": "思归",
        "author": "李商隐",
        "content": "固有楼堪依，能无酒可倾。\n岭云春沮洳，江月夜晴明。\n鱼乱书何託，猿哀梦易惊。\n旧居连上苑，时节正迁鸎。",
        "dynasty": "唐",
        "collection_info": null
    },
    {
        "title": "献寄旧府开封公",
        "author": "李商隐",
        "content": "幕府三年远，春秋一字襃。\n书论秦逐客，赋续楚离骚。\n地理南溟阔，天文北极高。\n酬恩抚身世，未觉胜鸿毛。",
        "dynasty": "唐",
        "collection_info": null
    },
    {
        "title": "向晚",
        "author": "李商隐",
        "content": "当风横去幰，临水卷空帷。\n北土秋韆罢，南朝祓禊归。\n花情羞脉脉，柳意怅微微。\n莫叹佳期晚，佳期自古稀。",
        "dynasty": "唐",
        "collection_info": null
    },
    {
        "title": "春游",
        "author": "李商隐",
        "content": "桥峻斑骓疾，川长白鸟高。\n烟轻惟润柳，风滥欲吹桃。\n徙倚三层阁，摩挲七宝刀。\n庾郎年最少，青草妬春袍。",
        "dynasty": "唐",
        "collection_info": null
    },
    {
        "title": "离席",
        "author": "李商隐",
        "content": "出宿金尊掩，从公玉帐新。\n依依向余照，远远隔芳尘。\n细草翻惊雁，残花伴醉人。\n杨朱不用劝，只是更霑巾。",
        "dynasty": "唐",
        "collection_info": null
    },
    {
        "title": "俳谐",
        "author": "李商隐",
        "content": "短顾何由遂，迟光且莫惊。\n鸎能歌子夜，蝶解舞宫城。\n柳讶眉双浅，桃猜粉太轻。\n年华有情状，吾岂怯平生。",
        "dynasty": "唐",
        "collection_info": null
    },
    {
        "title": "细雨",
        "author": "李商隐",
        "content": "萧洒傍回汀，依微过短亭。\n气凉先动竹，点细未开萍。\n稍促高高燕，微疎的的萤。\n故园烟草色，仍近五门青。",
        "dynasty": "唐",
        "collection_info": null
    },
    {
        "title": "商于新开路",
        "author": "李商隐",
        "content": "六百商于路，崎岖古共闻。\n蜂房春欲暮，虎穽日初曛。\n路向泉间辨，人从树杪分。\n更谁开捷径，速拟上青云。",
        "dynasty": "唐",
        "collection_info": null
    },
    {
        "title": "题郑大有隐居",
        "author": "李商隐",
        "content": "结构何峰是，喧闲此地分。\n石梁高泻月，樵路细侵云。\n堰卧蛟螭室，希夷鸟兽羣。\n近知西岭上，玉管有时闻。",
        "dynasty": "唐",
        "collection_info": null
    },
    {
        "title": "夜饮",
        "author": "李商隐",
        "content": "卜夜容衰鬓，开筵属异方。\n烛分歌扇泪，雨送酒船香。\n江海三年客，干坤百战场。\n谁能辞酩酊，淹卧剧清漳。",
        "dynasty": "唐",
        "collection_info": null
    },
    {
        "title": "江上",
        "author": "李商隐",
        "content": "万里风来地，清江北望楼。\n云通梁苑路，月带楚城秋。\n刺字从漫灭，归途尚阻修。\n前程更烟水，吾道岂淹留。",
        "dynasty": "唐",
        "collection_info": null
    },
    {
        "title": "凉思",
        "author": "李商隐",
        "content": "客去波平槛，蝉休露满枝。\n永怀当此节，倚立自移时。\n北斗兼春远，南陵寓使迟。\n天涯占梦数，疑误有新知。",
        "dynasty": "唐",
        "collection_info": null
    },
    {
        "title": "鸶凤",
        "author": "李商隐",
        "content": "旧镜鸾何处，衰桐凤不栖。\n金钱饶孔雀，锦段落山鸡。\n王子调清管，天人降紫泥。\n岂无云路分，相望不应迷。",
        "dynasty": "唐",
        "collection_info": null
    },
    {
        "title": "李卫公",
        "author": "李商隐",
        "content": "绛纱弟子音尘绝，鸾镜佳人旧会稀。\n今日致身歌舞地，木棉花暖鹧鸪飞。",
        "dynasty": "唐",
        "collection_info": null
    },
    {
        "title": "韦蟾",
        "author": "李商隐",
        "content": "谢家离别正凄凉，少傅临岐赌佩囊。\n却忆短亭回首处，夜来烟雨满池塘。",
        "dynasty": "唐",
        "collection_info": null
    },
    {
        "title": "自贶",
        "author": "李商隐",
        "content": "陶令弃官后，仰眠书屋中。\n谁将五斗米，拟换北窗风。",
        "dynasty": "唐",
        "collection_info": null
    },
    {
        "title": "蝶",
        "author": "李商隐",
        "content": "孤蝶小徘徊，翩翾粉翅开。\n併应伤皎洁，频近雪中来。",
        "dynasty": "唐",
        "collection_info": null
    },
    {
        "title": "夜意",
        "author": "李商隐",
        "content": "帘垂幕半卷，枕冷被仍香。\n如何为相忆，魂梦过潇湘。",
        "dynasty": "唐",
        "collection_info": null
    },
    {
        "title": "因书",
        "author": "李商隐",
        "content": "绝徼南通栈，孤城北枕江。\n猿声连月槛，鸟影落天窗。\n海石分碁子，郫筒当酒缸。\n生归话辛苦，别夜对凝釭。",
        "dynasty": "唐",
        "collection_info": null
    },
    {
        "title": "奉寄安国大师兼简子蒙",
        "author": "李商隐",
        "content": "忆奉莲花座，兼闻贝叶经。\n岩光分蜡屐，涧响入铜缾。\n日下徒推鹤，天涯正对萤。\n鱼山羡曹植，眷属有文星。",
        "dynasty": "唐",
        "collection_info": null
    },
    {
        "title": "闲游",
        "author": "李商隐",
        "content": "危亭题竹粉，曲沼嗅荷花。\n数日同携酒，平明不在家。\n寻幽殊未极，得句总堪夸。\n强下西楼去，西楼倚暮霞。",
        "dynasty": "唐",
        "collection_info": null
    },
    {
        "title": "县中恼饮席",
        "author": "李商隐",
        "content": "晚醉题诗赠物华，罢吟还醉忘归家。\n若无江氏五色笔，争奈河阳一县花。",
        "dynasty": "唐",
        "collection_info": null
    },
    {
        "title": "题李上謩壁",
        "author": "李商隐",
        "content": "旧着思玄赋，新编杂拟诗。\n江庭犹近别，山舍得幽期。\n嫩割周颙韭，肥烹鲍照葵。\n饱闻南烛酒，仍及拨醅时。",
        "dynasty": "唐",
        "collection_info": null
    },
    {
        "title": "江村题壁",
        "author": "李商隐",
        "content": "沙岸竹森森，维艄听越禽。\n数家同老寿，一径自阴深。\n喜客尝留橘，应官说采金。\n倾壶真得地，爱日静霜砧。",
        "dynasty": "唐",
        "collection_info": null
    },
    {
        "title": "即日",
        "author": "李商隐",
        "content": "桂林闻旧说，曾不异炎方。\n山响匡床语，花飘度腊香。\n几时逢雁足，着处断猿肠。\n独抚青青桂，临城忆雪霜。",
        "dynasty": "唐",
        "collection_info": null
    },
    {
        "title": "漫成五章 一",
        "author": "李商隐",
        "content": "沈宋裁辞矜变律，王杨落笔得良朋。\n当时自谓宗师妙，今日惟观对属能。",
        "dynasty": "唐",
        "collection_info": null
    },
    {
        "title": "漫成五章 二",
        "author": "李商隐",
        "content": "李杜操持事略齐，三才万象共端倪。\n集仙殿与金銮殿，可是苍蝇惑曙鸡。",
        "dynasty": "唐",
        "collection_info": null
    },
    {
        "title": "漫成五章 三",
        "author": "李商隐",
        "content": "生儿古有孙征虏，嫁女今无王右军。\n借问琴书终一世，何如旗盖仰三分。",
        "dynasty": "唐",
        "collection_info": null
    },
    {
        "title": "漫成五章 四",
        "author": "李商隐",
        "content": "代北偏师衔使节，关中裨将建行台。\n不妨常日饶轻薄，且喜临戎用草莱。",
        "dynasty": "唐",
        "collection_info": null
    },
    {
        "title": "漫成五章 五",
        "author": "李商隐",
        "content": "郭令素心非黩武，韩公本意在和戎。\n两都耆旧偏垂泪，临老中原见朔风。",
        "dynasty": "唐",
        "collection_info": null
    },
    {
        "title": "射鱼曲",
        "author": "李商隐",
        "content": "思牢弩箭磨青石，绣额蛮渠三虎力。\n寻潮背日伺泅鳞，贝阙夜移鲸失色。\n纤纤粉簳馨香饵，绿鸭回塘养龙水。\n含冰汉语远于天，何由回作金盘死。",
        "dynasty": "唐",
        "collection_info": null
    },
    {
        "title": "日高",
        "author": "李商隐",
        "content": "镀镮故锦縻轻拖，玉𥫽不动便门锁。\n水精眠梦是何人，栏药日高红髲𩭝。\n飞香上云春诉天，云梯十二门九关。\n轻身灭影何可望，粉蛾帖死屏风上。",
        "dynasty": "唐",
        "collection_info": null
    },
    {
        "title": "宫中曲",
        "author": "李商隐",
        "content": "云母滤宫月，夜夜白于水。\n赚得羊车来，低扇遮黄子。\n水精不觉冷，自刻鸳鸯翅。\n蚕缕茜香浓，正朝缠左臂。\n巴笺两三幅，满写承恩字。\n欲得识青天，昨夜苍龙是。",
        "dynasty": "唐",
        "collection_info": null
    },
    {
        "title": "海上谣",
        "author": "李商隐",
        "content": "桂水寒于江，玉兔秋冷咽。\n海底觅仙人，香桃如瘦骨。\n紫鸾不肯舞，满翅蓬山雪。\n借得龙堂宽，晓出揲云髪。\n刘郎旧香炷，立见茂陵树。\n云孙帖帖卧秋烟，上元细字如蚕眠。",
        "dynasty": "唐",
        "collection_info": null
    },
    {
        "title": "李夫人三首 一",
        "author": "李商隐",
        "content": "一带不结心，两股方安髻。\n惭愧白茅人，月没教星替。",
        "dynasty": "唐",
        "collection_info": null
    },
    {
        "title": "李夫人三首 二",
        "author": "李商隐",
        "content": "剩结茱萸枝，多擘秋莲的。\n独自有波光，綵囊盛不得。",
        "dynasty": "唐",
        "collection_info": null
    },
    {
        "title": "李夫人三首 三",
        "author": "李商隐",
        "content": "蛮丝繫条脱，妍眼和香屑。\n寿宫不惜铸南人，柔肠早被秋眸割。\n清澄有余幽素香，鳏鱼渴凤真珠房。\n不知瘦骨类冰井，更许夜帘通晓霜。\n土花漠漠云茫茫，黄河欲尽天苍苍。",
        "dynasty": "唐",
        "collection_info": null
    },
    {
        "title": "景阳宫井双桐",
        "author": "李商隐",
        "content": "秋港菱花干，玉盘明月蚀。\n血渗两枯心，情多去未得。\n徒经白门伴，不见丹山客。\n未待刻作人，愁多有魂魄。\n谁将玉盘与，不死翻相误。\n天更阔于江，孙枝觅郎主。\n昔妬隣宫槐，道类双眉敛。\n今日繁红樱，抛人占长簟。\n翠襦不禁绽，留泪啼天眼。\n寒灰劫尽问方知，石羊不去谁相绊。",
        "dynasty": "唐",
        "collection_info": null
    },
    {
        "title": "秋日晚思",
        "author": "李商隐",
        "content": "桐槿日零落，雨余方寂寥。\n枕寒庄蝶去，窻冷胤萤销。\n取适琴将酒，忘名牧与樵。\n平生有游旧，一一在烟霄。",
        "dynasty": "唐",
        "collection_info": null
    },
    {
        "title": "春宵自遣",
        "author": "李商隐",
        "content": "地胜遗尘事，身闲念岁华。\n晚晴风过竹，深夜月当花。\n石乱知泉咽，苔荒任径斜。\n陶然恃琴酒，忘却在山家。",
        "dynasty": "唐",
        "collection_info": null
    },
    {
        "title": "七夕偶题",
        "author": "李商隐",
        "content": "宝婺摇珠佩，常娥照玉轮。\n灵归天上匹，巧遗世间人。\n花果香千户，笙竽滥四隣。\n明朝晒犊鼻，方信阮家贫。",
        "dynasty": "唐",
        "collection_info": null
    },
    {
        "title": "灵仙阁晚眺寄郓州韦评事",
        "author": "李商隐",
        "content": "愚公方住谷，仁者本依山。\n共誓林泉志，胡为尊俎间。\n华莲开菡萏，荆玉刻孱颜。\n爽气临周道，岚光入汉关。\n满壶徒蚁泛，高阁已苔斑。\n想就安车召，宁期负矢还。\n潘游全璧散，郭去半舟闲。\n定笑幽人迹，鸿轩不可攀。",
        "dynasty": "唐",
        "collection_info": null
    },
    {
        "title": "幽居冬暮",
        "author": "李商隐",
        "content": "羽翼摧残日，郊园寂寞时。\n晓鸡惊树雪，寒骛守冰池。\n急景忽云暮，颓年浸已衰。\n如何匡国分，不与夙心期。",
        "dynasty": "唐",
        "collection_info": null
    },
    {
        "title": "过姚孝子庐偶书",
        "author": "李商隐",
        "content": "拱木临周道，荒庐积古苔。\n鱼因感姜出，鹤为弔陶来。\n两鬓蓬常乱，双眸血不开。\n圣朝敦尔类，非独路人哀。",
        "dynasty": "唐",
        "collection_info": null
    },
    {
        "title": "赋得月照冰池",
        "author": "李商隐",
        "content": "皓月方离海，坚冰正满池。\n金波双激射，璧彩两参差。\n影占徘徊处，光含的皪时。\n高低连素色，上下接清规。\n顾兔飞难定，潜鱼跃未期。\n鹊惊俱欲遶，狐听始无疑。\n似镜将盈手，如霜恐透肌。\n独怜游翫意，达晓不知疲。",
        "dynasty": "唐",
        "collection_info": null
    },
    {
        "title": "永乐县所居一草一木无非自栽今春悉已芳茂因书即事一章",
        "author": "李商隐",
        "content": "手种悲陈事，心期玩物华。\n柳飞彭泽雪，桃散武陵霞。\n枳嫩栖鸾叶，桐香待凤花。\n绶藤萦弱蔓，袍草展新芽。\n学植功虽倍，成蹊迹尚赊。\n芳年谁共玩，终老邵平瓜。",
        "dynasty": "唐",
        "collection_info": null
    },
    {
        "title": "南潭上亭讌集以疾后至因而抒情",
        "author": "李商隐",
        "content": "马卿聊应召，谢傅已登山。\n歌发百花外，乐调深竹间。\n鹢舟萦远岸，鱼钥启重关。\n鸎蝶如相引，烟萝不暇攀。\n佳人启玉齿，上客颔朱颜。\n肯念沈痾士，俱期倒载还。",
        "dynasty": "唐",
        "collection_info": null
    },
    {
        "title": "寒食行次冷泉驿",
        "author": "李商隐",
        "content": "驿途仍近节，旅宿倍思家。\n独夜三更月，空庭一树花。\n介山当驿秀，汾水遶关斜。\n自怯春寒苦，那堪禁火赊。",
        "dynasty": "唐",
        "collection_info": null
    },
    {
        "title": "寄华岳孙逸人",
        "author": "李商隐",
        "content": "灵岳几千仞，老松逾百寻。\n攀崖仍蹑壁，噉叶復眠阴。\n海上呼三岛，斋中戏五禽。\n唯应逢阮籍，长啸作鸾音。",
        "dynasty": "唐",
        "collection_info": null
    },
    {
        "title": "戏题赠稷山驿吏王全",
        "author": "李商隐",
        "content": "绛台驿吏老风尘，耽酒成仙几十春。\n过客不劳询甲子，惟书亥字与时人。",
        "dynasty": "唐",
        "collection_info": null
    },
    {
        "title": "和韦潘前辈七月十二日夜泊池州城下先寄上李使君",
        "author": "李商隐",
        "content": "桂含爽气三秋首，蓂吐中旬二叶新。\n正是澄江如练处，玄晖应喜见诗人。",
        "dynasty": "唐",
        "collection_info": null
    },
    {
        "title": "花下醉",
        "author": "李商隐",
        "content": "寻芳不觉醉流霞，倚树沈眠日已斜。\n客散酒醒深夜后，更持红烛赏残花。",
        "dynasty": "唐",
        "collection_info": null
    },
    {
        "title": "所居永乐县久旱县宰祈祷得雨因赋诗",
        "author": "李商隐",
        "content": "甘膏滴滴是精诚，昼夜如丝一尺盈。\n祗怪闾阎喧鼓吹，邑人同报束长生。",
        "dynasty": "唐",
        "collection_info": null
    },
    {
        "title": "正月十五夜闻京有灯恨不得观",
        "author": "李商隐",
        "content": "月色灯光满帝都，香车宝辇隘通衢。\n身闲不睹中兴盛，羞逐乡人赛紫姑。",
        "dynasty": "唐",
        "collection_info": null
    },
    {
        "title": "赠赵协律晳",
        "author": "李商隐",
        "content": "俱识孙公与谢公，二年歌哭处还同。\n已叨邹马声华末，更共刘卢族望通南省恩深宾馆在，东山事往妓楼空。\n不堪岁暮相逢地，我欲西征君又东。",
        "dynasty": "唐",
        "collection_info": null
    },
    {
        "title": "摇落",
        "author": "李商隐",
        "content": "摇落伤年日，羁留念远心。\n水亭吟断续，月幌梦飞沈。\n古木含风久，疎萤怯露深。\n人闲始遥夜，地迥更清砧。\n结爱曾伤晚，端忧復至今。\n未谙沧海路，何处玉山岑？\n滩激黄牛暮，云屯白帝阴。\n遥知霑洒意，不减欲分襟。",
        "dynasty": "唐",
        "collection_info": null
    },
    {
        "title": "滞雨",
        "author": "李商隐",
        "content": "滞雨长安夜，残灯独客愁。\n故乡云水地，归梦不宜秋。",
        "dynasty": "唐",
        "collection_info": null
    },
    {
        "title": "偶题二首 一",
        "author": "李商隐",
        "content": "小亭閒眠微醉消，山榴海栢枝相交。\n水文簟上琥珀枕，傍有堕钗双翠翘。",
        "dynasty": "唐",
        "collection_info": null
    },
    {
        "title": "偶题二首 二",
        "author": "李商隐",
        "content": "清月依微香露轻，曲房小院多逢迎。\n春丛定见饶栖鸟，饮罢莫持红烛行。",
        "dynasty": "唐",
        "collection_info": null
    },
    {
        "title": "月",
        "author": "李商隐",
        "content": "过水穿楼触处明，藏人带树远含清。\n初生欲缺虚惆怅，未必圆时即有情。",
        "dynasty": "唐",
        "collection_info": null
    },
    {
        "title": "夜冷",
        "author": "李商隐",
        "content": "树遶池宽月影多，村砧坞笛隔风萝。\n西亭翠被余香薄，一夜将愁向败荷。",
        "dynasty": "唐",
        "collection_info": null
    },
    {
        "title": "正月崇让宅",
        "author": "李商隐",
        "content": "密锁重关掩绿苔，廊深阁迥此徘徊。\n先知风起月含晕，尚自露寒花未开。\n蝙拂帘旌终展转，鼠翻牕网小惊猜。\n背灯独共余香语，不觉犹歌起夜来。",
        "dynasty": "唐",
        "collection_info": null
    },
    {
        "title": "城外",
        "author": "李商隐",
        "content": "露寒风定不无情，临水当山又隔城。\n未必明时胜蜯蛤，一生长共月亏盈。",
        "dynasty": "唐",
        "collection_info": null
    },
    {
        "title": "撰彭阳公志文毕有感",
        "author": "李商隐",
        "content": "延陵留表墓，岘首送沈碑。\n敢伐不加点，犹当无愧辞。\n百生终莫报，九死谅难追。\n待得生金后，川原亦几移。",
        "dynasty": "唐",
        "collection_info": null
    },
    {
        "title": "北青萝",
        "author": "李商隐",
        "content": "残阳西入崦，茅屋访孤僧。\n落叶人何在，寒云路几层。\n独敲初夜磬，闲倚一枝藤。\n世界微尘裏，吾宁爱与憎。",
        "dynasty": "唐",
        "collection_info": null
    },
    {
        "title": "戏赠张书记",
        "author": "李商隐",
        "content": "别馆君孤枕，空庭我闭关。\n池光不受月，野气欲沈山。\n星汉秋方会，关河梦几还。\n危絃伤远道，明镜惜红颜。\n古木含风久，平芜尽日闲。\n心知两愁绝，不段若寻环。",
        "dynasty": "唐",
        "collection_info": null
    },
    {
        "title": "幽人",
        "author": "李商隐",
        "content": "丹竈三年火，苍崖万岁藤。\n樵归说逢虎，碁罢正留僧。\n星斗同秦分，人烟接汉陵。\n东流清渭苦，不尽照衰兴。",
        "dynasty": "唐",
        "collection_info": null
    },
    {
        "title": "念远",
        "author": "李商隐",
        "content": "日月淹秦甸，江湖动越吟。\n苍桐应露下，白阁自云深。\n皎皎非鸾扇，翘翘失凤簪。\n床空鄂君被，杵冷女媭砧。\n北思惊沙雁，南情属海禽。\n关山已摇落，天地共登临。",
        "dynasty": "唐",
        "collection_info": null
    },
    {
        "title": "过故崔兖海宅与崔明秀才话旧因寄僚杜赵李三掾",
        "author": "李商隐",
        "content": "绛帐恩如昨，乌衣事莫寻。\n诸生空会葬，旧掾已华簪。\n共入留宾驿，俱分市骏金。\n莫凭无鬼论，终负託孤心。",
        "dynasty": "唐",
        "collection_info": null
    },
    {
        "title": "微雨",
        "author": "李商隐",
        "content": "初随林霭动，稍共夜凉分。\n窗迥侵灯冷，庭虚近水闻。",
        "dynasty": "唐",
        "collection_info": null
    },
    {
        "title": "南山赵行军新诗盛称游讌之洽因寄一絶",
        "author": "李商隐",
        "content": "莲幕遥临黑水津，橐鞬无事但寻春。\n梁王司马非孙武，且免宫中斩美人。",
        "dynasty": "唐",
        "collection_info": null
    },
    {
        "title": "曲江",
        "author": "李商隐",
        "content": "望断平时翠辇过，空闻子夜鬼悲歌。\n金舆不返倾城色，玉殿犹分下苑波。\n死忆华亭闻唳鹤，老忧王室泣铜驼。\n天荒地变心难折，若比阳春意未多。",
        "dynasty": "唐",
        "collection_info": null
    },
    {
        "title": "景阳井",
        "author": "李商隐",
        "content": "景阳宫井剩堪悲，不尽龙鸾誓死期。\n肠断吴王宫外水，浊泥犹得葬西施。",
        "dynasty": "唐",
        "collection_info": null
    },
    {
        "title": "故番禺侯以赃罪致不辜事觉母者他日过其门",
        "author": "李商隐",
        "content": "饮鸩非君命，兹身亦厚亡。\n江陵从种橘，交广合投香。\n不见千金子，空馀数仞墻。\n杀人须显戮，谁举汉三章。",
        "dynasty": "唐",
        "collection_info": null
    },
    {
        "title": "咏云",
        "author": "李商隐",
        "content": "捧月三更断，藏星七夕明。\n纔闻飘迥路，旋见隔重城。\n潭暮随龙起，河秋压雁声。\n只应惟宋玉，知是楚神名。",
        "dynasty": "唐",
        "collection_info": null
    },
    {
        "title": "夜出西溪",
        "author": "李商隐",
        "content": "东府忧春尽，西溪许日曛。\n月澄新涨水，星见欲销云。\n柳好休伤别，松高莫出羣。\n军书虽倚马，犹未当能文。",
        "dynasty": "唐",
        "collection_info": null
    },
    {
        "title": "效长吉",
        "author": "李商隐",
        "content": "长长汉殿眉，窄窄楚宫衣。\n镜好鸾空舞，帘疎燕误飞。\n君王不可问，昨夜约黄归。",
        "dynasty": "唐",
        "collection_info": null
    },
    {
        "title": "柳",
        "author": "李商隐",
        "content": "江南江北雪初消，漠漠轻黄惹嫩条。\n灞岸已攀行客手，楚宫先骋舞姬腰。\n清明带雨临官道，晚日含风拂野桥。\n如线如丝正牵恨，王孙归路一何遥。",
        "dynasty": "唐",
        "collection_info": null
    },
    {
        "title": "九月于东逢雪",
        "author": "李商隐",
        "content": "举家忻共报，秋雪堕前峰。\n岭外他年忆，于东此日逢。\n粒轻还自乱，花薄未成重。\n岂是惊离鬓，应来洗病容。",
        "dynasty": "唐",
        "collection_info": null
    },
    {
        "title": "四皓庙",
        "author": "李商隐",
        "content": "本为留侯慕赤松，汉庭方识紫芝翁。\n萧何只解追韩信，岂得虚当第一功。",
        "dynasty": "唐",
        "collection_info": null
    },
    {
        "title": "送阿龟归华",
        "author": "李商隐",
        "content": "草堂归意背烟萝，黄绶垂腰不奈何。\n因汝华阳求药物，碧松根下茯苓多。",
        "dynasty": "唐",
        "collection_info": null
    },
    {
        "title": "九日",
        "author": "李商隐",
        "content": "曾共山翁把酒时，霜天白菊绕阶墀。\n十年泉下无人问，九日樽前有所思。\n不学汉臣栽苜蓿，空教楚客咏江篱。\n郎君官贵施行马，东阁无因再得窥。",
        "dynasty": "唐",
        "collection_info": null
    },
    {
        "title": "僧院牡丹",
        "author": "李商隐",
        "content": "薄叶风才倚，枝轻雾不胜。\n开先如避客，色浅为依僧。\n粉壁正荡水，缃帏初卷灯。\n倾城惟待笑，要裂几多缯。",
        "dynasty": "唐",
        "collection_info": null
    },
    {
        "title": "赠司勋杜十三员外",
        "author": "李商隐",
        "content": "杜牧司勋字牧之，清秋一首杜秋诗。\n前身应是梁江总，名总还曾字总持。\n心铁已从干镆利，鬓丝休嘆雪霜垂。\n汉江远弔西江水，羊[祜]韦丹尽有碑。",
        "dynasty": "唐",
        "collection_info": null
    },
    {
        "title": "高花",
        "author": "李商隐",
        "content": "花将人共笑，篱外露繁枝。\n宋玉临江宅，墻低不碍窥。",
        "dynasty": "唐",
        "collection_info": null
    },
    {
        "title": "嘲桃",
        "author": "李商隐",
        "content": "无赖夭桃面，平明露井东。\n春风为开了，却拟笑春风。",
        "dynasty": "唐",
        "collection_info": null
    },
    {
        "title": "送丰都李尉",
        "author": "李商隐",
        "content": "万古商于地，凭君泣路岐。\n固难寻绮季，可得信张仪。\n雨气燕先觉，叶阴蝉遽知。\n望乡尤忌晚，山晚更参差。",
        "dynasty": "唐",
        "collection_info": null
    },
    {
        "title": "天平公座中呈令狐令公时蔡京在坐京曾为僧徒故有第五句",
        "author": "李商隐",
        "content": "罢执霓旌上醮坛，慢粧娇树水晶盘。\n更深欲诉蛾眉敛，衣薄临醒玉艳寒。\n白足禅僧思败道，青袍御史拟休官。\n虽然同是将军客，不敢公然子细看。",
        "dynasty": "唐",
        "collection_info": null
    },
    {
        "title": "江上忆严五广休",
        "author": "李商隐",
        "content": "征南幕下带长刀，梦笔深藏五色毫。\n逢着澄江不敢咏，镇西留与谢功曹。",
        "dynasty": "唐",
        "collection_info": null
    },
    {
        "title": "饯席重送从叔余之梓州",
        "author": "李商隐",
        "content": "莫叹万重山，君还我未还。\n武关犹怅望，何况百牢关。",
        "dynasty": "唐",
        "collection_info": null
    },
    {
        "title": "访隐",
        "author": "李商隐",
        "content": "路到层峰断，门依老树开。\n月从平楚转，泉自上方来。\n薤白罗朝馔，松黄暖夜杯。\n相留笑孙绰，空解赋天台。",
        "dynasty": "唐",
        "collection_info": null
    },
    {
        "title": "寓兴",
        "author": "李商隐",
        "content": "薄宦仍多病，从知竟远游。\n谈谐叨客礼，休澣接冥搜。\n树好频移榻，云奇不下楼。\n岂关无景物，自是有乡愁。",
        "dynasty": "唐",
        "collection_info": null
    },
    {
        "title": "东南",
        "author": "李商隐",
        "content": "东南一望日中乌，欲遂羲和去得无。\n且向秦楼棠树下，每朝先觅照罗敷。",
        "dynasty": "唐",
        "collection_info": null
    },
    {
        "title": "归来",
        "author": "李商隐",
        "content": "旧隐无何别，归来始更悲。\n难寻白道士，不见惠禅师。\n草径虫鸣急，沙渠水下迟。\n却将波浪眼，清晓对红梨。",
        "dynasty": "唐",
        "collection_info": null
    },
    {
        "title": "子直晋昌李花",
        "author": "李商隐",
        "content": "吴馆何时熨，秦台几夜熏。\n绡轻谁解卷，香异自先闻。\n月裏谁无姊，云中亦有君。\n罇前见飘荡，愁极客襟分。",
        "dynasty": "唐",
        "collection_info": null
    },
    {
        "title": "河清与赵氏昆季讌集得拟杜工部",
        "author": "李商隐",
        "content": "胜概殊江右，佳名逼渭川。\n虹收青嶂雨，鸟没夕阳天。\n客鬓行如此，沧波坐渺然。\n此中真得地，漂荡钓鱼船。",
        "dynasty": "唐",
        "collection_info": null
    },
    {
        "title": "寓目",
        "author": "李商隐",
        "content": "园桂悬心碧，池莲饫眼红。\n此生真远客，几别即衰翁。\n小幌风烟入，高窻雾雨通。\n新知他日好，锦瑟傍朱栊。",
        "dynasty": "唐",
        "collection_info": null
    },
    {
        "title": "题道静院院在中条山故王颜中丞所置虢州刺史舍官居此今写真存焉",
        "author": "李商隐",
        "content": "紫府丹成化鹤羣，青松手植变龙文。\n壶中别有仙家日，岭上犹多隐士云。\n独坐遗芳成故事，褰帷旧貌似元君。\n自怜筑室灵山下，徒望朝岚与夕曛。",
        "dynasty": "唐",
        "collection_info": null
    },
    {
        "title": "赋得桃李无言",
        "author": "李商隐",
        "content": "夭桃花正发，秾李蘂方繁。\n应候非争艳，成蹊不在言。\n静中霞暗吐，香处雪潜翻。\n得意摇风态，含情泣露痕。\n芬芳光上苑，寂默委中园。\n赤白徒自许，幽芳谁与论。",
        "dynasty": "唐",
        "collection_info": null
    },
    {
        "title": "登霍山驿楼",
        "author": "李商隐",
        "content": "庙列前峰迥，楼开四望穷。\n岭鼷岚色外，陂雁夕阳中。\n弱柳千条露，衰荷一面风。\n壶关有狂孽，速继老生功。",
        "dynasty": "唐",
        "collection_info": null
    },
    {
        "title": "寄和水部马郎中题兴德驿时昭义已平",
        "author": "李商隐",
        "content": "仙郎倦去心，郑驿暂登临。\n水色潇湘阔，沙程朔漠深。\n鹢舟时往復，鸥鸟恣浮沈。\n更想逢归马，悠悠岳树阴。",
        "dynasty": "唐",
        "collection_info": null
    },
    {
        "title": "题小松",
        "author": "李商隐",
        "content": "怜君孤秀植庭中，细叶轻阴满座风。\n桃李盛时虽寂寞，雪霜多后始青葱。\n一年几变枯荣事，百尺方资柱石功。\n为谢西园车马客，定悲摇落尽成空。",
        "dynasty": "唐",
        "collection_info": null
    },
    {
        "title": "行次昭应县道上送户部李郎中充昭义攻讨",
        "author": "李商隐",
        "content": "将军大斾埽狂童，诏选名贤赞武功。\n暂逐虎牙临故绛，远含鸡舌过新丰。\n鱼游沸鼎知无日，鸟覆危巢岂待风。\n早勒勋庸燕石上，伫光纶綍汉廷中。",
        "dynasty": "唐",
        "collection_info": null
    },
    {
        "title": "水斋",
        "author": "李商隐",
        "content": "多病欣依有道邦，南塘宴起想秋江。\n卷帘飞燕还拂水，开户暗虫犹打窗。\n更阅前题已披卷，仍斟昨夜未开缸。\n谁人为报故交道，莫惜鲤雨时一双。",
        "dynasty": "唐",
        "collection_info": null
    },
    {
        "title": "奉同诸公题河中任中丞新创河亭四韵之作",
        "author": "李商隐",
        "content": "万里谁能访十洲，新亭云构压中流。\n河鲛纵翫难为室，海蜃遥惊耻化楼。\n左右名山穷远目，东西大道锁轻舟。\n独留巧思传千古，长与蒲津作胜游。",
        "dynasty": "唐",
        "collection_info": null
    },
    {
        "title": "过故府中武威公交城旧庄感事",
        "author": "李商隐",
        "content": "信陵亭馆接郊畿，幽象遥通晋水祠。\n日落高门喧燕雀，风飘大树撼熊罴。\n新蒲似笔思投日，芳草如茵忆吐时。\n山下祗今黄绢字，泪痕犹堕六州儿。",
        "dynasty": "唐",
        "collection_info": null
    },
    {
        "title": "赠田叟",
        "author": "李商隐",
        "content": "荷莜衰翁似有情，相逢携手遶村行。\n烧畬晓映远山色，伐树暝传深谷声。\n鸥鸟忘机翻浃洽，交亲得路昧平生。\n抚躬道直诚感激，在野无贤心自惊。",
        "dynasty": "唐",
        "collection_info": null
    },
    {
        "title": "赠别前蔚州契苾使君",
        "author": "李商隐",
        "content": "何年部落到阴陵，奕世勤王国史称。\n夜捲牙旗千帐雪，朝飞羽骑一河冰。\n蕃儿襁负来青冢，狄女壶浆出白登。\n日晚鸊鹈泉畔猎，路人遥识郅都鹰。",
        "dynasty": "唐",
        "collection_info": null
    },
    {
        "title": "和人题真娘墓",
        "author": "李商隐",
        "content": "虎丘山下劒池边，长遣游人嘆逝川。\n罥树断丝悲舞席，出云清梵想歌筵。\n柳眉空吐效颦叶，榆荚还飞买笑钱。\n一自香魂招不得，祗应江上独婵娟。",
        "dynasty": "唐",
        "collection_info": null
    },
    {
        "title": "人日即事",
        "author": "李商隐",
        "content": "文王喻復今朝是，子晋吹笙此日同。\n舜格有苗旬太远，周称流火月难穷。\n镂金作胜传荆俗，翦綵为人起晋风。\n独想道衡诗思苦，离家恨得二年中。",
        "dynasty": "唐",
        "collection_info": null
    },
    {
        "title": "春日寄怀",
        "author": "李商隐",
        "content": "世间荣落重逡巡，我独丘园坐四春。\n纵使有花兼有月，可堪无酒又无人。\n青袍似草年年定，白髮如丝日日新。\n欲逐风波千万里，未知何路到龙津。",
        "dynasty": "唐",
        "collection_info": null
    },
    {
        "title": "和刘评事永乐闲居见寄",
        "author": "李商隐",
        "content": "白社幽闲君暂居，青云器业我全疎。\n看封谏草归鸾掖，尚贲衡门待鹤书。\n莲耸碧峰关路近，荷翻翠扇水堂虚。\n自探典籍忘名利，欹枕时惊落蠹鱼。",
        "dynasty": "唐",
        "collection_info": null
    },
    {
        "title": "和马郎中移白菊见示",
        "author": "李商隐",
        "content": "陶诗只采黄金宝，郢曲新传白雪英。\n素色不同篱下发，繁花疑自月中生。\n浮杯小摘开云母，带露全移缀水精。\n偏称含香五字客，从兹得地始芳荣。",
        "dynasty": "唐",
        "collection_info": null
    },
    {
        "title": "喜闻太原同院崔侍御台拜兼寄在台三二同年之什",
        "author": "李商隐",
        "content": "鹏鱼何事遇屯同，云水升沈一会中。\n刘放未归鸡树老，邹阳新去兔园空。\n寂寥我对先生柳，赫奕君乘御史骢。\n若向南台见莺友，为传垂翅度春风。",
        "dynasty": "唐",
        "collection_info": null
    },
    {
        "title": "喜雪",
        "author": "李商隐",
        "content": "朔雪自龙沙，呈祥势可嘉。\n有田皆种玉，无树不开花。\n班扇慵裁素，曹衣讵比麻。\n鹅归逸少宅，鹤满令威家。\n寂寞门扉掩，依稀履迹斜。\n人疑游麵市，马似困盐车。\n洛水妃虚妬，姑山客漫夸。\n联辞虽许谢，和曲本惭巴。\n粉署闱全隔，霜台路正赊。\n此时倾贺酒，相望在京华。",
        "dynasty": "唐",
        "collection_info": null
    },
    {
        "title": "柳枝五首 一",
        "author": "李商隐",
        "content": "花房与蜜脾，蜂雄蛱蝶雌。\n同时不同类，那復更相思。",
        "dynasty": "唐",
        "collection_info": null
    },
    {
        "title": "柳枝五首 二",
        "author": "李商隐",
        "content": "本是丁香树，春条结始生。\n玉作弹碁局，中心亦不平。",
        "dynasty": "唐",
        "collection_info": null
    },
    {
        "title": "柳枝五首 三",
        "author": "李商隐",
        "content": "嘉瓜引蔓长，碧玉冰寒浆。\n东陵虽五色，不忍值牙香。",
        "dynasty": "唐",
        "collection_info": null
    },
    {
        "title": "柳枝五首 四",
        "author": "李商隐",
        "content": "柳枝井上蟠，莲叶浦中干。\n锦鳞与绣羽，水陆有伤残。",
        "dynasty": "唐",
        "collection_info": null
    },
    {
        "title": "柳枝五首 五",
        "author": "李商隐",
        "content": "画屏绣步障，物物自成双。\n如何湖上望，只是见鸳鸯。",
        "dynasty": "唐",
        "collection_info": null
    },
    {
        "title": "燕台四首 春",
        "author": "李商隐",
        "content": "风光冉冉东西陌，几日娇魂寻不得。\n蜜房羽客类芳心，冶叶倡条徧相识。\n暖蔼辉迟桃树西，高鬟立共桃鬟齐。\n雄龙雌凤杳何许，絮乱丝繁天亦迷。\n醉起微阳若初曙，映帘梦断闻残语。\n愁将铁网罥珊瑚，海阔天翻迷处所。\n衣带无情有宽窄，春烟自碧秋霜白。\n研丹擘石天不知，愿得天牢锁冤魄。\n夹罗委箧单绡起，香肌冷衬琤琤佩。\n今日东风自不胜，化作幽光入西海。",
        "dynasty": "唐",
        "collection_info": null
    },
    {
        "title": "燕台四首 夏",
        "author": "李商隐",
        "content": "前阁雨帘愁不卷，后堂芳树阴阴见。\n石城景物类黄泉，夜半行郎空柘弹。\n绫扇唤风阊阖天，轻帷翠幕波渊旋。\n蜀魂寂寞有伴未，几夜瘴花开木棉。\n桂宫留影光难取，嫣熏兰破轻轻语。\n直教银汉堕怀中，未遣星妃镇来去。\n浊水清波何异源，济河水清黄河浑。\n安得簿雾起缃裙，手接云軿呼太君。",
        "dynasty": "唐",
        "collection_info": null
    },
    {
        "title": "燕台四首 秋",
        "author": "李商隐",
        "content": "月浪衝天天宇湿，凉蟾落尽疎星入。\n云屏不动掩孤嚬，西楼一夜风筝急。\n欲织相思花寄远，终日相思却相怨。\n但闻北斗声迴环，不见长河水清浅。\n金鱼锁断红桂春，古时尘满鸳鸯茵。\n堪悲小苑作长道，玉树未怜亡国人。\n瑶琴愔愔藏楚弄，越罗冷薄金泥重。\n帘钩鹦鹉夜惊霜，唤起南云绕云梦。\n双珰丁丁联尺素，内记湘川相识处。\n歌唇一世衔雨看，可惜馨香手中故。",
        "dynasty": "唐",
        "collection_info": null
    },
    {
        "title": "燕台四首 冬",
        "author": "李商隐",
        "content": "天东日出天西下，雌凤孤飞女龙寡。\n青溪白石不相望，堂中远甚苍梧野。\n冻壁霜华交隐起，芳根中断香心死。\n浪乘画舸忆蟾蜍，月娥未必婵娟子。\n楚管蛮絃愁一概，空城舞罢腰支在。\n当时欢向掌中销，桃叶桃根双姊妹。\n破鬟矮堕凌朝寒，白玉燕钗黄金蝉。\n风车雨马不持去，蜡烛啼红怨天曙。",
        "dynasty": "唐",
        "collection_info": null
    },
    {
        "title": "河内诗二首 一",
        "author": "李商隐",
        "content": "鼍鼓沈沈虬水咽，秦丝不上蛮絃绝。\n常娥衣薄不禁寒，蟾蜍夜艳秋河月。\n碧城冷落空蒙烟，帘轻幕重金钩栏。\n灵香不下两皇子，孤星直上相风竿。\n八桂林边九芝草，短襟小鬓相逢道。\n入门暗数一千春，愿去闰年留月小。\n栀子交加香蓼繁，停辛伫苦留待君。",
        "dynasty": "唐",
        "collection_info": null
    },
    {
        "title": "河内诗二首 二",
        "author": "李商隐",
        "content": "阊门日下吴歌远，陂路绿菱香满满。\n后溪暗起鲤鱼风，船旗闪断芙蓉干。\n轻身奉君畏身轻，双桡两桨樽酒清。\n莫因风雨罢团扇，此曲断肠惟北声。\n低楼小径城南道，犹自金鞍对芳草。",
        "dynasty": "唐",
        "collection_info": null
    },
    {
        "title": "赠送前刘五经映三十四韵",
        "author": "李商隐",
        "content": "建国宜师古，兴邦属上庠。\n从来以儒戏，安得振朝纲。\n叔世何多难，兹基遂已亡。\n泣麟犹委吏，歌凤更佯狂。\n屋壁余无几，焚坑逮可伤。\n挟书秦二世，壤宅汉诸王。\n草草临盟誓，区区务富强。\n微茫金马署，狼籍鬬鸡场。\n尽欲心无窍，皆如面正墻。\n惊疑豹文鼠，贪窃虎皮羊。\n南渡宜终否，西迁冀小康。\n策非方正士，贡绝孝廉郎。\n海鸟悲钟鼓，狙公畏服裳。\n多岐空扰扰，幽室竟伥伥。\n凝邈为时范，虚空作士常。\n何由羞五霸，直自呰三皇。\n别派驱杨墨，他镳并老庄。\n诗书资破冢，法制困探囊。\n周礼仍存鲁，隋师果禅唐。\n鼎新麾一举，革故法三章。\n星宿森文雅，风雷起退藏。\n缧囚为学切，掌故受经忙。\n夫子时之彦，先生迹未荒。\n褐衣终不召，白首兴难忘。\n感激殊非圣，栖迟到异粻。\n片辞褒有德，一字贬无良。\n燕地尊邹衍，西河重卜商。\n式闾真道在，拥篲信谦光。\n获预青衿列，叨来绛帐旁。\n虽从各言志，还要大为防。\n勿谓孤寒弃，深忧讦直妨。\n叔孙谗易得，盗跖暴难当。\n雁下秦云黑，蝉休陇叶黄。\n莫踰巾屦念，容许后升堂。",
        "dynasty": "唐",
        "collection_info": null
    },
    {
        "title": "哭遂州萧侍郎二十四韵",
        "author": "李商隐",
        "content": "遥作时多难，先令祸有源。\n初惊逐客议，旋骇党人冤。\n密侍荣方入，司刑望愈尊。\n皆因优诏用，实有谏书存。\n苦雾三辰没，穷阴四塞昏。\n虎威狐更假，隼击鸟踰喧。\n徒欲心存阙，终遭耳属垣。\n遗音和蜀魄，易箦对巴猿。\n有女悲初寡，无男泣过门。\n朝争屈原草，庙馁莫敖魂。\n迥阁伤神峻，长江极望翻。\n青云宁寄意，白骨始霑恩。\n早岁思东閤，为邦属故园。\n登舟惭郭泰，解榻愧陈蕃。\n分以忘年契，情犹锡类敦。\n公先真帝子，我系本王孙。\n啸傲张高盖，从容接短辕。\n秋吟小山桂，春醉后堂萱。\n自叹离通籍，何尝忘呌阍。\n不成穿圹入，终拟上书论。\n多士还鱼贯，云谁正骏奔。\n暂能诛儵忽，长与问干坤。\n蚁漏三泉路，螀啼百草根。\n始知同泰讲，徼福是虚言。",
        "dynasty": "唐",
        "collection_info": null
    },
    {
        "title": "送千牛李将军赴阙五十韵",
        "author": "李商隐",
        "content": "照席琼枝秀，当年紫绶荣。\n班资古直阁，勋伐旧西京。\n在昔王纲紊，因谁国步清。\n如无一战霸，安有大横庚。\n内竖依凭切，凶门责望轻。\n中台终恶直，上将更要盟。\n丹陛祥烟灭，皇闱杀气横。\n喧阗众狙怒，容易八蛮惊。\n梼杌宽之久，防风戮不行。\n素来矜异类，此去岂亲征。\n舍鲁真非策，居邠未有名。\n曾无力牧御，宁待雨师迎。\n火箭侵乘石，云桥逼禁营。\n何时绝刁斗，不夜见欃枪。\n屡亦闻投鼠，谁其敢射鲸。\n世情休念乱，物议笑轻生。\n大卤思龙跃，苍梧失象耕。\n灵衣沾愧汗，仪马困阴兵。\n别馆兰熏酷，深宫蜡燄明。\n黄山遮舞态，黑水断歌声。\n纵未移周鼎，何辞免赵坑。\n空拳转鬬地，数板不沈城。\n且欲凭神算，无因计力争。\n幽囚苏武节，弃市仲由缨。\n下殿言终验，增埤事早萌。\n蒸鸡殊减饍，屑曲异和羹。\n否极时还泰，屯余运果亨。\n流离几南渡，仓卒得西平。\n神鬼收昏黑，姦凶首满盈。\n官非督护贵，师以丈人贞。\n覆载还高下，寒暄急改更。\n马前烹莽卓，坛上揖韩彭。\n扈跸三才正，回军六合晴。\n此时惟短劒，仍世尽双旌。\n顾我由羣从，逢君嘆老成。\n庆流归嫡长，贻厥在名卿。\n隼击须当要，鹏抟莫问程。\n趋朝排玉座，出位泣金茎。\n幸藉梁园赋，叨蒙许氏评。\n中郎推贵壻，定远重时英。\n政已标三尚，人今伫一鸣。\n长刀悬月魄，快马骇星精。\n披豁惭深眷，暌离动素诚。\n蕙留春晼晚，松待岁峥嵘。\n异县期迴雁，登时已饭鲭。\n去程风刺刺，别夜漏丁丁。\n庾信生多感，杨朱死有情。\n絃危中妇瑟，甲冷想夫筝。\n会与秦楼凤，俱听汉苑鸎。\n洛川迷曲沼，烟月两心倾。",
        "dynasty": "唐",
        "collection_info": null
    },
    {
        "title": "咏怀寄秘阁旧僚二十六韵",
        "author": "李商隐",
        "content": "年鬓日堪悲，衡茅益自嗤。\n攻文枯若木，处世钝如锤。\n敢忘垂堂戒，宁将暗室欺。\n悬头曾苦学，折臂反成医。\n仆御嫌夫懦，孩童笑叔痴。\n小男方嗜栗，幼女漫忧葵。\n遇炙谁先噉，逢韲即便吹。\n官衔同画饼，面貎乏凝脂。\n典籍将蠡测，文章若管窥。\n图形翻类狗，入梦肯非罴。\n自哂成书簏，终当呪酒巵。\n懒霑襟上血，羞镊镜中丝。\n槖籥言方喻，樗蒱齿讵知。\n事神徒惕虑，佞佛媿虚辞。\n曲艺垂麟角，浮名状虎皮。\n乘轩宁见宠，巢幕更逢危。\n礼俗拘嵇喜，侯王忻戴逵。\n途穷方结舌，静胜但搘颐。\n粝食空弹劒，亨衢讵置锥。\n栢台成口号，芸阁暂肩随。\n悔逐迁鸎伴，谁观择虱时。\n瓮间眠太率，床下隐何卑。\n奋迹登弘阁，摧心对董帷。\n校雠如有暇，松竹一相思。",
        "dynasty": "唐",
        "collection_info": null
    },
    {
        "title": "戊辰会静中出贻同志二十韵",
        "author": "李商隐",
        "content": "大道谅无外，会越自登真。\n丹元子何索，在己莫问隣。\n蒨璨玉琳华，翶翔九真君。\n戏掷万里火，聊召六甲旬。\n瑶简被灵诰，持符开七门。\n金铃摄羣魔，绛节何兟兟。\n吟弄东海若，笑倚扶桑春。\n三山诚迥视，九州扬一尘。\n我本玄元胄，禀华由上津。\n中迷鬼道乐，沈为下土民。\n託质属太阴，炼形復为人。\n誓将覆宫泽，安此真与神。\n龟山有慰荐，南真为弥纶。\n玉管会玄圃，火枣承天姻。\n科车遏故气，侍香传灵氛。\n飘飖被青霓，婀娜佩紫纹。\n林洞何其微，下仙不与羣。\n丹泥因未控，万劫犹逡巡。\n荆芜既以薙，舟壑永无湮。\n相期保妙命，腾景侍帝宸。",
        "dynasty": "唐",
        "collection_info": null
    },
    {
        "title": "和郑愚赠汝阳王孙家筝妓二十韵",
        "author": "李商隐",
        "content": "冰雾怨何穷，秦丝娇未已。\n寒空烟霞高，白日一万里。\n碧嶂愁不行，浓翠遥相倚。\n茜袖捧琼姿，皎日丹霞起。\n孤猿耿幽寂，西风吹白芷。\n回首苍梧深，女萝闭山鬼。\n荒郊白鳞断，别浦晴霞委。\n长彴压河心，白道连地尾。\n秦人昔富家，绿窗闻妙旨。\n鸿惊雁背飞，象床殊故里。\n因令五十丝，中道分宫征。\n斗粟配新声，娣侄徒纤指。\n风流大堤上，怅望白门裏。\n蠹粉实雌絃，灯光冷如水。\n羌管促蛮柱，从醉吴宫耳。\n满内不埽眉，君王对西子。\n初花惨朝露，冷臂凄愁髓。\n一曲送连钱，远别长于死。\n玉砌衔红兰，粧窗结碧绮。\n九门十二关，清晨禁桃李。",
        "dynasty": "唐",
        "collection_info": null
    },
    {
        "title": "四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧 忆雪",
        "author": "李商隐",
        "content": "爱景人方乐，同云候稍愆。\n徒闻周雅什，愿赋朔风篇。\n欲俟千箱庆，须资六出妍。\n咏留飞絮后，歌唱落梅前。\n庭树思琼蕊，粧楼认粉绵。\n瑞邀盈尺日，丰待两岐年。\n预约延枚酒，虚乘访戴船。\n映书孤志业，披氅阻神仙。\n几向霜阶步，频将月幌褰。\n玉京应已足，白屋但颙然。",
        "dynasty": "唐",
        "collection_info": null
    },
    {
        "title": "四年冬以退居蒲之永乐渴然有农夫望岁之志遂作忆雪又作残雪诗各一百言以寄情于游旧 残雪",
        "author": "李商隐",
        "content": "旭日开晴色，寒空失素尘。\n遶墻全剥粉，傍井渐消银。\n刻兽摧盐虎，为山倒玉人。\n珠还犹照魏，璧碎尚留秦。\n落日惊侵画，余光悞惜春。\n檐冰滴鹅管，屋瓦镂鱼鳞。\n岭霁岚光坼，松暄翠粒新。\n拥林愁拂尽，着砌恐行频。\n焦寝忻无患，梁园去有因。\n莫能知帝力，空此荷平均。",
        "dynasty": "唐",
        "collection_info": null
    },
    {
        "title": "大卤平后移家到永乐县居书怀十韵寄刘韦二前辈二公尝于此县寄居",
        "author": "李商隐",
        "content": "驱马遶河干，家山照露寒。\n依然五柳在，况值百花残。\n昔去惊投笔，今来分挂冠。\n不忧悬磬乏，乍喜覆盂安。\n甑破宁迴顾，舟沈岂暇看。\n脱身离虎口，移疾就猪肝。\n鬓入新年白，颜无旧日丹。\n自悲秋穫少，谁惧夏畦难。\n逸志忘鸿鹄，清香披蕙兰。\n还持一杯酒，坐想二公懽。",
        "dynasty": "唐",
        "collection_info": null
    },
    {
        "title": "河阳诗",
        "author": "李商隐",
        "content": "黄河摇溶天上来，玉楼影近中天台。\n龙头泻酒客寿杯，主人浅笶红玫瑰。\n梓泽东来七十里，长沟复堑埋云子。\n可惜秋眸一脔光，汉陵走马黄尘起。\n南浦老鱼腥古涎，真珠密字芙蓉篇。\n湘中寄到梦不到，衰容自去抛凉天。\n忆得蛟丝裁小卓，蛱蝶飞迴木绵薄。\n绿繍笙囊不见人，一口红霞夜深嚼。\n幽兰泣露新香死，画图浅缥松溪水。\n楚丝微觉竹枝高，半曲新辞写绵纸。\n巴西夜市红守宫，后房点臂斑斑红。\n堤南渴雁自飞久，芦花一夜吹西风。\n晓帘串断蜻蜓翼，罗屏但有空青色。\n玉湾不钓三千年，莲房暗被蛟龙惜。\n湿银注镜井口平，鸾钗映月寒铮铮。\n不知桂树在何处，仙人不下双金茎。\n百尺相风插重屋，侧近嫣红伴柔绿。\n百劳不识对月郎，湘竹千条为一束。",
        "dynasty": "唐",
        "collection_info": null
    },
    {
        "title": "自桂林奉使江陵途中感怀寄献尚书",
        "author": "李商隐",
        "content": "下客依莲幕，明公念竹林。\n纵然膺使命，何以奉徽音。\n投刺虽伤晚，酬恩岂在今。\n迎来新琐闼，从到碧瑶岑。\n水势初知海，天文始识参。\n固惭非贾谊，惟恐后陈琳。\n前席惊虚辱，华樽许细斟。\n尚怜秦痔苦，不遣楚醪沈。\n既载从戎笔，仍披选胜襟。\n泷通伏波柱，帘对有虞琴。\n宅与严城接，门藏别岫深。\n阁凉松冉冉，堂静桂森森。\n社内容周续，乡中保展禽。\n白衣居士访，乌帽逸人寻。\n佞佛将成传，耽书或类淫。\n长怀五羖赎，终着九州箴。\n良讯封鸳绮，余光借玳簪。\n张衡愁浩浩，沈约瘦愔愔。\n芦白疑粘鬓，枫丹欲照心。\n归期无雁报，旅抱有猿侵。\n短日安能驻，低云只有阴。\n乱鸦衝晒网，寒女簇遥砧。\n东道违宁久，西园望不禁。\n江生魂黯黯，泉客泪涔涔。\n逸翰应藏法，高辞肯浪吟。\n数须传庾翼，莫独与卢谌。\n假寐凭书簏，哀吟叩劒镡。\n未尝贪偃息，那復议登临。\n彼美迴清镜，其谁受曲针。\n人皆向燕路，无乃费黄金。",
        "dynasty": "唐",
        "collection_info": null
    },
    {
        "title": "送从翁从东川弘农尚书幕",
        "author": "李商隐",
        "content": "大镇初更帅，嘉宾素见邀。\n使车无远近，归路更烟霄。\n稳放骅骝步，高安翡翠巢。\n御风知有在，去国肯无聊。\n早忝诸孙末，俱从小隐招。\n心悬紫云阁，梦断赤城标。\n素女悲清瑟，秦娥弄玉箫。\n山连玄圃近，水接绛河遥。\n岂意闻周铎，翻然慕舜韶。\n皆辞乔木去，远逐断蓬飘。\n薄俗谁其激，斯民已甚恌。\n鸾皇期一举，燕雀不相饶。\n敢共頽波远，因之内火烧。\n是非过别梦，时节惨惊飙。\n未至谁能赋，中干欲病痟。\n屡曾纡锦繍，勉欲报琼瑶。\n我恐霜侵鬓，君先绶挂腰。\n甘心与陈阮，挥手谢松乔。\n锦里差隣接，云台闭寂寥。\n一川虚月魄，万崦自芝苗。\n瘴雨泷间急，离魂峡外销。\n非关无烛夜，其奈落花朝。\n几处逢鸣佩，何筵不翠翘。\n蛮童骑象舞，江市卖鲛绡。\n南诏知非敌，西山亦屡骄。\n勿贪佳丽地，不为圣明朝。\n少减东城饮，时看北斗杓。\n莫因乖别久，遂逐岁寒凋。\n盛幕开高宴，将军问故僚。\n为言公玉季，早日弃渔樵。",
        "dynasty": "唐",
        "collection_info": null
    },
    {
        "title": "李肱所遗画松诗书两纸得四十韵",
        "author": "李商隐",
        "content": "万草已凉露，开图披古松。\n青山徧沧海，此树生何峰。\n孤根邈无倚，直立撑鸿蒙。\n端如君子身，挺若壮士胸。\n樛枝势夭矫，忽欲蟠拏空。\n又如惊螭走，默与奔云逢。\n孙枝擢细叶，旖旎狐裘茸。\n邹颠蓐髪软，丽姬眉黛浓。\n视久眩目睛，倏忽变辉容。\n竦削正稠直，婀娜旋敷峰。\n又如洞房冷，翠被张穹笼。\n亦若暨罗女，平旦妆颜容。\n细疑袭气母，猛若争神功。\n燕雀固寂寂，雾露常衝衝。\n香兰媿伤暮，碧竹惭空中。\n可集呈瑞凤，堪藏行雨龙。\n淮山桂偃蹇，蜀郡桑重童。\n枝条亮眇脆，灵气何由同。\n昔闻咸阳帝，近说稽山侬。\n或着仙人号，或以大夫封。\n终南与清都，烟雨遥相通。\n安知夜夜意，不起西南风。\n美人昔清兴，重之犹月钟。\n宝笥十八九，香缇千万重。\n一旦鬼瞰室，稠迭张羉罿。\n赤羽中要害，是非皆怱怱。\n生如碧海月，死践霜郊蓬。\n平生握中玩，散失随奴童。\n我闻照妖镜，及与神劒锋。\n寓身会有地，不为凡物蒙。\n伊人秉蕬图，顾眄择所从。\n而我何为者，开颜捧灵踪。\n报以漆鸣琴，悬之真珠栊。\n是时方暑夏，座内若严冬。\n忆昔谢四骑，学仙玉阳东。\n千株尽若此，路入琼瑶宫。\n口咏玄云歌，手把金芙蓉。\n浓蔼深霓袖，色映琅玕中。\n悲哉堕世网，去之若遗弓。\n形魄天坛上，海日高曈曈。\n终骑紫鸾归，持寄扶桑翁。",
        "dynasty": "唐",
        "collection_info": null
    },
    {
        "title": "戏题枢言草阁三十二韵",
        "author": "李商隐",
        "content": "君家在河北，我家在山西。\n百岁本无业，阴阴仙李枝。\n尚书文与武，战罢幕府开。\n君从渭南至，我自仙游来。\n平昔苦南北，动成云雨乖。\n逮今两携手，对若床下鞵。\n夜归碣石馆，朝上黄金台。\n我有苦寒调，君抱阳春才。\n年颜各少壮，髪绿齿尚齐。\n我虽不能饮，君时醉如泥。\n政静筹画简，退食多相携。\n埽掠走马路，整顿射雉翳。\n春风二三月，柳密莺正啼。\n清河在门外，上与浮云齐。\n欹冠调玉琴，弹作松风哀。\n又弹明君怨，一去怨不回。\n感激坐者泣，起视雁行低。\n翻忧龙山雪，却杂胡沙飞。\n仲容铜琵琶，项直声凄凄。\n上贴金捍拨，画为承露鸡。\n君时卧掁触，劝客白玉杯。\n苦云年光疾，不饮将安归。\n我赏此言是，因循未能谐。\n君言中圣人，坐卧莫我违。\n楡荚乱不整，杨花飞相随。\n上有白日照，下有东风吹。\n青楼有美人，颜色如玫瑰。\n歌声入青云，所痛无良媒。\n少年苦不久，顾慕良难哉。\n徒令真珠肶，裛入珊瑚腮。\n君今且少安，听我苦吟诗。\n古诗何人作，老大从伤悲。",
        "dynasty": "唐",
        "collection_info": null
    },
    {
        "title": "偶成转韵七十二句赠四同舍",
        "author": "李商隐",
        "content": "沛国东风吹大泽，蒲青柳碧春一色。\n我来不见隆准人，沥酒空余庙中客。\n征东同舍鸳与鸾，酒酣劝我悬征鞍。\n蓝山宝肆不可入，玉中仍是青琅玕。\n武威将军使中侠，少年箭道惊杨叶。\n战功高后数文章，怜我秋斋梦蝴蝶。\n诘旦九门传奏章，高车大马来煌煌。\n路逢邹枚不暇揖，腊月大雪过大梁。\n忆昔公为会昌宰，我时入谒虚怀待。\n众中赏我赋高唐，迴看屈宋由年辈。\n公事武皇为铁冠，历厅请我相所难。\n我时顦顇在书阁，卧枕芸香春夜阑。\n明年赴辟下昭桂，东郊恸哭辞兄弟。\n韩公堆上跋马时，回望秦川树如荠。\n依稀南指阳台云，鲤鱼食鈎猿失羣。\n湘妃庙下已春尽，虞帝城前初日曛。\n谢游桥上澄江馆，下望山城如一弹。\n鹧鸪声苦晓惊眠，朱槿花娇晚相伴。\n顷之失职辞南风，破帆坏桨荆江中。\n斩蛟断璧不无意，平生自许非忩忩。\n归来寂寞灵台下，着破蓝衫出无马。\n天官补吏府中趋，玉骨瘦来无一把。\n手封狴牢屯制囚，直厅印锁黄昏愁。\n平明赤帖使修表，上贺嫖姚收贼州。\n旧山万仞青霞外，望见扶桑出东海。\n爱君忧国去未能，白道青松了然在。\n此时闻有燕昭台，挺身东望心眼开。\n且吟王粲从军乐，不赋渊明归去来。\n彭门十万皆雄勇，首戴公恩若山重。\n廷评日下握灵蛇，书记眠时吞綵凤。\n之子夫君郑与裴，何甥谢舅当世才。\n青袍白简风流极，碧沼红莲倾倒开。\n我生麤疎不足数，梁父哀吟鸲鹆舞。\n横行阔视倚公怜，狂来笔力如牛弩。\n借酒祝公千万年，吾徒礼分常周旋。\n收旗卧鼓相天子，相门出相光青史。",
        "dynasty": "唐",
        "collection_info": null
    },
    {
        "title": "五言述德抒情诗一首四十韵献上杜七兄仆射相公",
        "author": "李商隐",
        "content": "帝作黄金阙，仙开白玉京。\n有人扶太极，惟岳降元精。\n耿贾官勋大，荀陈地望清。\n旗常悬祖德，甲令着嘉声。\n经出宣尼壁，书留晏子楹。\n武乡传陈法，践土主文盟。\n自昔流王泽，由来仗国桢。\n九河分合沓，一柱忽峥嵘。\n得主劳三顾，惊人肯再鸣。\n碧虚天共转，黄道日同行。\n后饮曹参酒，先和傅说羹。\n即时贤路闢，此夜泰阶平。\n愿保无疆福，将图不朽名。\n率身期济世，叩额虑兴兵。\n感念殽尸露，咨嗟赵卒坑。\n傥令安隐忍，何以赞贞明。\n恶草虽当路，寒松实挺生。\n人言真可畏，公意本无争。\n故事留台阁，前驱且斾旌。\n芙蓉王俭府，杨柳亚夫营。\n清啸频疎俗，高谈屡析酲。\n过庭多令子，乞墅有名甥。\n南诏应闻命，西山莫敢惊。\n寄辞收的博，端坐扫欃枪。\n雅宴初无倦，长歌底有情。\n槛危春水暖，楼迥雪峰晴。\n移席牵缃蔓，迴桡扑绛英。\n谁知杜武库，只见谢宣城。\n有客趋高义，于今滞下卿。\n登门惭后至，置驿恐虚迎。\n自是依刘表，安能比老彭。\n雕龙心己切，画虎意何成。\n岂有曾黔突，徒劳不倚衡。\n乘时乖巧宦，占象合艰贞。\n废忘淹中学，迟迴谷口耕。\n悼伤潘岳重，树立马迁轻。\n陇鸟悲丹觜，湘兰怨紫茎。\n归期过旧岁，旅梦遶残更。\n弱植叨华族，衰门倚外兄。\n欲陈劳者曲，未唱泪先横。",
        "dynasty": "唐",
        "collection_info": null
    },
    {
        "title": "今月二日不自量度辄以诗一首四十韵干渎尊严伏蒙仁恩俯赐披览奖踰其实情溢于辞顾惟疎芜曷用酬戴辄復五言四十韵诗献上亦诗人咏嘆不足之义也",
        "author": "李商隐",
        "content": "家擅无双誉，朝居第一功。\n四时当首夏，八节应条风。\n涤濯临清济，巉岩倚碧嵩。\n鲍壶冰皎洁，王佩玉丁东。\n处剧张京兆，通经戴侍中。\n将星临迥夜，卿月丽层穹。\n下令销秦盗，高谈破宋聋。\n含霜太山竹，拂雾峄阳桐。\n乐道干知退，当官蹇匪躬。\n服箱青海马，入兆渭川熊。\n固是符真宰，徒劳让化工。\n凤池春潋艳，鸡树晓曈昽。\n愿守三章约，还期九译通。\n熏琴调大舜，宝瑟和神农。\n慷慨资元老，周旋值狡童。\n仲尼羞问阵，魏绛喜和戎。\n欵欵将除蠧，孜孜欲达聪。\n所求因渭浊，安肯与雷同。\n物议将调鼎，君恩忽赐弓。\n开吴相上下，全蜀占西东。\n锐卒鱼悬饵，豪胥鸟在笼。\n疲民呼杜母，隣国仰羊公。\n置驿推东道，安禅合北宗。\n嘉宾增重价，上士悟真空。\n扇举遮王导，樽开见孔融。\n烟飞愁舞罢，尘定惜歌终。\n岸柳兼池绿，园花映烛红。\n未曾周顗醉，转觉季之恭。\n繫滞喧人望，便蕃属圣衷。\n天书何日降，庭燎几时烘。\n早岁乖投刺，今晨幸发蒙。\n远途哀跛鼈，薄艺奖雕虫。\n故事曾尊隗，前修有荐雄。\n终须烦刻画，聊拟更磨礲。\n蛮岭晴留雪，巴江晚带枫。\n营巢怜越燕，裂帛待燕鸿。\n自苦诚先檗，长飘不后蓬。\n容华虽少健，思绪即悲翁。\n感激淮山馆，优游碣石宫。\n待公三入相，丕祚始无穷。",
        "dynasty": "唐",
        "collection_info": null
    },
    {
        "title": "骄儿诗",
        "author": "李商隐",
        "content": "衮师我骄儿，美秀乃无匹。\n文葆未周晬，固已知六七。\n四岁知名姓，眼不视棃栗。\n交朋颇窥观，谓是丹穴物。\n前朝尚器貌，流品方第一。\n不然神仙姿，不尔燕鹤骨。\n安得此相谓，欲慰衰朽质。\n青春妍和月，朋戏浑甥侄。\n绕堂復穿林，沸若金鼎溢。\n门有长者来，造次请先出。\n客前问所须，含意下吐实。\n归来学客面，䦱败秉爷笏。\n或谑张飞胡，或笑邓艾吃。\n豪鹰毛崱屴，猛马气佶傈。\n截得青篔筜，骑走恣唐突。\n忽復学参军，按声唤苍鹘。\n又復纱灯旁，稽首礼夜佛。\n仰鞭罥蛛网，俯首饮花蜜。\n欲争蛱蝶轻，未谢柳絮疾。\n阶前逢阿姊，六甲颇输失。\n凝走弄香奁，拔脱金屈[戌]。\n抱持多反侧，威怒不可律。\n曲躬牵牕网，衉唾拭琴漆。\n有时看临书，挺立不动膝。\n古锦请裁衣，玉轴亦欲乞。\n请爷书春胜，春胜宜春日。\n芭蕉斜卷笺，辛夷低过笔。\n爷昔好读书，恳苦自着述。\n顦顇欲四十，无肉畏蚤虱。\n儿慎勿学爷，读书求甲乙。\n穰苴司马法，张良黄石术。\n便为帝王师，不假更纤悉。\n况今西与北，羌戎正狂悖。\n诛赦两未成，将养如痼疾。\n儿当速成大，探雏入虎穴。\n当为万户侯，勿守一经帙。",
        "dynasty": "唐",
        "collection_info": null
    },
    {
        "title": "行次西郊作一百韵",
        "author": "李商隐",
        "content": "蛇年建午月，我自梁还秦。\n南下大散关，北济渭之滨。\n草木半舒坼，不类冰雪晨。\n又若夏苦热，燋卷无芳津。\n高田长檞枥，下田长荆榛。\n农具弃道旁，饥牛死空墩。\n依依过村落，十室无一存。\n存者皆面啼，无衣可迎宾。\n始若畏人问，及门还具陈。\n右辅田畴薄，斯民常苦贫。\n伊昔称乐土，所赖牧伯仁。\n官清若冰玉，吏善如六亲。\n生儿不远征，生女事四隣。\n浊酒盈瓦缶，烂谷堆荆囷。\n健儿庇旁妇，衰翁舐童孙。\n况自贞观后，命官多儒臣。\n例以贤牧伯，征人司陶钧。\n降及开元中，姦邪挠经纶。\n晋公忌此事，多録边将勋。\n因令猛毅辈，杂牧升平民。\n中原遂多故，除授非至尊。\n或出倖臣辈，或由帝戚恩。\n中原困屠解，奴隶厌肥豚。\n皇子弃不乳，椒房抱羌浑。\n重赐竭中国，强兵临北边。\n控弦二十万，长臂皆如猿。\n皇都三千里，来往同雕鸢。\n五里一换马，十里一开筵。\n指顾动白日，暖热迴苍旻。\n公卿辱嘲叱，唾弃如粪丸。\n大朝会万方，天子正临轩。\n綵旗转初旭，玉座当祥烟。\n金障既特设，珠帘亦高褰。\n捋须蹇不顾，坐在御榻前。\n忤者死艰屦，附之升顶颠。\n华侈矜递衒，豪俊相併吞。\n因失生惠养，渐见征求频。\n奚寇西北来，挥霍如天翻。\n是时正忘战，重兵多在边。\n列城遶长河，平明插旗旛。\n但闻虏骑入，不见汉兵屯。\n大妇抱儿哭，小妇攀车轓。\n生小太平年，不识夜闭门。\n少壮尽点行，疲老守空村。\n生分作死誓，挥泪连秋云。\n廷臣例麞怯，诸将如羸奔。\n为贼扫上阳，捉人送潼关。\n玉辇望南斗，未知何日旋。\n诚知开闢久，遘此云雷屯。\n送者问鼎大，存者要高官。\n抢攘互间谍，孰辨枭与鸾。\n千马无返辔，万车无还辕。\n城空鼠雀死，人去豺狼喧。\n南资竭吴越，西费失河源。\n因令左藏库，摧毁惟空垣。\n如人当一身，有左无右边。\n筋体半痿痹，肘腋生臊膻。\n列圣蒙此耻，含怀不能宣。\n谋臣拱手立，相戒无敢先。\n万国困杼轴，内库无金钱。\n健儿立霜雪，腹歉衣裳单。\n馈饷多过时，高估铜与铅。\n山东望河北，爨烟犹相联。\n朝廷不暇给，辛苦无半年。\n行人搉行资，居者税屋椽。\n中间遂作梗，狼籍用戈鋋。\n临门送节制，以锡通天班。\n破者以族灭，存者尚迁延。\n礼数异君父，羁糜如羌零。\n直求输赤诚，所望大体全。\n巍巍政事堂，宰相厌八珍。\n敢问下执事，今谁掌其权。\n疮疽几十载，不敢扶其根。\n国蹙赋更重，人稀役弥繁。\n近年牛医儿，城社更扳援。\n盲目把大斾，处此京西藩。\n乐祸忘怨敌，树党多狂狷。\n生为人所惮，死非人所怜。\n快刀断其头，列若猪牛悬。\n凤翔三百里，兵马如黄巾。\n夜半军牒来，屯兵万五千。\n乡里骇供亿，老少相扳牵。\n儿孙生未孩，弃之无惨颜。\n不復议所适，但欲死山间。\n尔来又三岁，甘泽不及春。\n盗贼亭午起，问谁多穷民。\n节使杀亭吏，捕之恐无因。\n咫尺不相见，旱久多黄尘。\n官健腰佩弓，自言为官巡。\n常恐值荒迥，此辈还射人。\n媿客问本末，愿客无因循。\n郿坞抵陈仓，此地忌黄昏。\n我听此言罢，冤愤如相焚。\n昔闻举一会，羣盗为之奔。\n又闻理与乱，在人不在天。\n我愿为此事，君前剖心肝。\n叩头出鲜血，滂沱污紫宸。\n九重黯已隔，涕泗空沾唇。\n使典作尚书，厮养为将军。\n慎勿道此言，此言未忍闻。",
        "dynasty": "唐",
        "collection_info": null
    },
    {
        "title": "井泥四十韵",
        "author": "李商隐",
        "content": "皇都依仁里，西北有高斋。\n昨日主人氏，治井堂西陲。\n工人三五辈，辇出土与泥。\n到水不数尺，积共庭树齐。\n他日井甃毕，用土益作堤。\n曲随林掩映，缭以池周迴。\n下去冥寞穴，上承雨露滋。\n寄辞别地脉，因言谢泉扉。\n升腾不自意，畴昔忽已乖。\n伊余掉行鞅，行行来自西。\n一日下马到，此时芳草萋。\n四面多好树，旦暮云霞姿。\n晚落花满地，幽鸟鸣何枝。\n萝幄既已荐，山樽亦可开。\n待得孤月上，如与佳人来。\n因兹感物理，恻怆平生怀。\n茫茫此羣品，不定轮与蹄。\n喜得舜可禅，不以瞽瞍疑。\n禹竟代舜立，其父吁咈哉。\n嬴氏幷六合，所来因不韦。\n汉祖把左契，自言一布衣。\n当涂佩国玺，本乃黄门携。\n长戟乱中原，何妨起戎氐。\n不独帝王耳，臣下亦如斯。\n伊尹佐兴王，不藉汉父资。\n蟠溪老钓叟，坐为周之师。\n屠狗兴贩缯，突起定倾危。\n长沙启封土，岂是出程姬。\n帝问主人翁，有自卖珠儿。\n武昌昔男子，老苦为人妻。\n蜀王有遗魄，今在林中啼。\n淮南鸡舐药，翻向云中飞。\n大钧运羣有，难以一理推。\n顾于冥冥内，为问秉者谁。\n我恐更万世，此事愈云为。\n猛虎与双翅，更以角副之。\n凤凰不五色，联翼上鸡栖。\n我欲秉钧者，朅来与我偕。\n浮云不相顾，寥泬谁为梯。\n悒怏夜将半，但歌井中泥。",
        "dynasty": "唐",
        "collection_info": null
    },
    {
        "title": "夜思",
        "author": "李商隐",
        "content": "银箭耿寒漏，金釭凝夜光。\n綵鸾空自舞，别燕不相将。\n寄恨一尺素，含情双玉珰。\n会前犹月在，去后始宵长。\n往事经春物，前期託报章。\n永令虚粲枕，长不掩兰房。\n觉动迎猜影，疑来浪认香。\n鹤应闻露警，蜂亦为花忙。\n古有阳台梦，今多下蔡倡。\n何为薄冰雪，消瘦滞非乡。",
        "dynasty": "唐",
        "collection_info": null
    },
    {
        "title": "思贤顿",
        "author": "李商隐",
        "content": "内殿张弦管，中原绝鼓鼙。\n舞成青海马，鬬杀汝南鸡。\n不见华胥梦，空闻下蔡迷。\n宸襟他日泪，薄暮望贤西。",
        "dynasty": "唐",
        "collection_info": null
    },
    {
        "title": "无题",
        "author": "李商隐",
        "content": "万里风波一叶舟，忆归初罢更夷犹。\n碧江地没元相引，黄鹤沙边亦少留。\n益德冤魂终报主，阿童高义镇横秋。\n人生岂得长无谓，怀古思乡共白头。",
        "dynasty": "唐",
        "collection_info": null
    },
    {
        "title": "有怀在蒙飞卿",
        "author": "李商隐",
        "content": "薄宦频移疾，当年久索居。\n哀同庚开府，瘦极沈尚书。\n城绿新阴远，江清返照虚。\n所思惟翰墨，从古待双鱼。",
        "dynasty": "唐",
        "collection_info": null
    },
    {
        "title": "春深脱衣",
        "author": "李商隐",
        "content": "睥睨江鸦集，堂皇海燕过。\n减衣怜蕙若，展帐动烟波。\n日烈忧花甚，风长奈柳何。\n陈遵容易学，身世醉时多。",
        "dynasty": "唐",
        "collection_info": null
    },
    {
        "title": "怀求古翁",
        "author": "李商隐",
        "content": "何时粉署仙，傲兀逐戎旃。\n关塞犹传箭，江湖莫繫船。\n欲收棊子醉，竟把钓车眠。\n谢朓真堪忆，多才不忌前。",
        "dynasty": "唐",
        "collection_info": null
    },
    {
        "title": "五月六日夜忆往岁秋与彻师同宿",
        "author": "李商隐",
        "content": "紫阁相逢处，丹岩议宿时。\n堕蝉翻败叶，栖鸟定寒枝。\n万里飘流远，三年问讯迟。\n炎方忆初地，频梦碧琉璃。",
        "dynasty": "唐",
        "collection_info": null
    },
    {
        "title": "城上",
        "author": "李商隐",
        "content": "有客虚投笔，无憀独上城。\n沙禽失侣远，江树着阴轻。\n边遽稽天讨，军须竭地征。\n贾生游刃极，作赋又论兵。",
        "dynasty": "唐",
        "collection_info": null
    },
    {
        "title": "如有",
        "author": "李商隐",
        "content": "如有瑶台客，相难復索归。\n芭蕉开绿扇，菡萏荐红衣。\n浦外传光远，烟中结响微。\n良宵一寸焰，回首是重帏。",
        "dynasty": "唐",
        "collection_info": null
    },
    {
        "title": "朱槿花二首 一",
        "author": "李商隐",
        "content": "莲后红何患，梅先白莫夸。\n纔飞建章火，又落赤城霞。\n不卷锦步障，未登油壁车。\n日西相对罢，休澣向天涯。",
        "dynasty": "唐",
        "collection_info": null
    },
    {
        "title": "朱槿花二首 二",
        "author": "李商隐",
        "content": "勇多侵路去，恨有碍灯还。\n嗅自微微白，看成沓沓殷。\n坐疑忘物外，归去有帘间。\n君问伤春句，千辞不可删。",
        "dynasty": "唐",
        "collection_info": null
    },
    {
        "title": "寓怀",
        "author": "李商隐",
        "content": "綵鸾餐颢气，威凤入卿云。\n长养三清境，追随五帝君。\n烟波遗汲汲，矰缴任云云。\n下界围黄道，前程合紫氛。\n金书惟是见，玉管不胜闻。\n草为迴生种，香缘却死熏。\n海明三岛见，天迥九江分。\n搴树无劳援，神禾岂用耘。\n鬬龙风结阵，恼鹤露成文。\n汉岭霜何早，秦宫日易曛。\n星机抛密绪，月杵散灵氛。\n阳鸟西南下，相思不及羣。",
        "dynasty": "唐",
        "collection_info": null
    },
    {
        "title": "木兰",
        "author": "李商隐",
        "content": "二月二十二，木兰开坼初。\n初当新病酒，復自久离居。\n愁绝更倾国，惊新闻远书。\n紫丝何日障，油壁几时车。\n弄粉知伤重，调红或有余。\n波痕空映袜，烟态不胜裾。\n桂岭含芳远，莲塘属意疎。\n瑶姬与神女，长短定何如。",
        "dynasty": "唐",
        "collection_info": null
    },
    {
        "title": "细雨成咏献尚书河东公",
        "author": "李商隐",
        "content": "洒砌听来响，卷帘看已迷。\n江间风暂定，云外日应西。\n稍稍落蝶粉，班班融燕泥。\n飐萍初过沼，重柳更缘堤。\n必拟和残漏，宁无晦暝鼙。\n半将花漠漠，全共草萋萋。\n猿别方长啸，鸟惊始独栖。\n府公能八咏，聊且续新题。",
        "dynasty": "唐",
        "collection_info": null
    },
    {
        "title": "病中闻河东公乐营置酒口占寄上",
        "author": "李商隐",
        "content": "闻驻行春斾，中途赏物华。\n缘忧武昌柳，遂忆洛阳花。\n嵇鹤元无对，荀龙不在夸。\n只将沧海月，长压赤城霞。\n兴欲倾燕馆，欢终到习家。\n风长应侧帽，路隘岂容车。\n楼迥波窥锦，窗虚日弄纱。\n锁门金了鸟，展障玉鸦叉。\n舞妙从兼楚，歌能莫杂巴。\n必投潘岳果，谁掺祢衡挝。\n刻烛当时忝，传杯此夕赊。\n可怜漳浦卧，愁绪独如麻。",
        "dynasty": "唐",
        "collection_info": null
    },
    {
        "title": "回中牡丹为雨所败二首 一",
        "author": "李商隐",
        "content": "下苑他年未可追，西州今日忽相期。\n水亭暮雨寒犹在，罗荐春香暖不知。\n舞蝶殷勤收落蘂，佳人惆怅卧遥帷。\n章台街裏芳菲伴，且问宫腰损几枝。",
        "dynasty": "唐",
        "collection_info": null
    },
    {
        "title": "回中牡丹为雨所败二首 二",
        "author": "李商隐",
        "content": "浪笑榴花不及春，先期零落更愁人。\n玉盘迸泪伤心数，锦瑟惊絃破梦频。\n万里重阴非旧圃，一年生意属流尘。\n前溪舞罢君迴顾，併觉今朝粉态新。",
        "dynasty": "唐",
        "collection_info": null
    },
    {
        "title": "拟意",
        "author": "李商隐",
        "content": "怅望逢张女，迟迴送阿侯。\n空看小垂手，忍问大刀头。\n妙选茱萸帐，平居翡翠楼。\n云屏不取暖，月扇未遮羞。\n上掌真何有，倾城岂自由。\n楚妃交荐枕，汉后共藏𩰘。\n夫向羊车觅，男从凤穴求。\n书成祓禊帖，唱杀畔牢愁。\n夜杵鸣江练，春刀解若榴。\n象床穿幰网，犀帖钉窗油。\n仁寿遗明镜，陈仓拂綵毬。\n真防舞如意，佯盖卧箜篌。\n濯锦桃花水，溅裙杜若洲。\n鱼儿悬宝劒，燕子合金瓯。\n银箭催摇落，华筵惨去留。\n几时销薄怒，从此抱离忧。\n帆落啼猿峡，樽开画鹢舟。\n急絃肠对断，翦蜡泪争流。\n璧马谁能带，金虫不復收。\n银河扑醉眼，珠串咽歌喉。\n去梦随川后，来风贮石邮。\n兰丛衔露重，榆荚点星稠。\n解佩无遗迹，凌波有旧游。\n曾来十九首，私谶咏牵牛。",
        "dynasty": "唐",
        "collection_info": null
    },
    {
        "title": "谢往桂林至彤庭窃咏",
        "author": "李商隐",
        "content": "辰象森罗正，句陈翊卫宽。\n鱼龙排百戏，剑佩俨千官。\n城禁将开晚，宫深欲曙难。\n月输移枍诣，仙路下栏干。\n共贺高禖应，将陈寿酒欢。\n金星压芒角，银汉转波澜。\n王母来空阔，羲和上屈盘。\n凤皇传诏旨，獬廌冠朝端。\n造化中台座，威风上将坛。\n甘泉犹望幸，早晚冠呼韩。",
        "dynasty": "唐",
        "collection_info": null
    },
    {
        "title": "烧香曲",
        "author": "李商隐",
        "content": "钿云蟠蟠牙比鱼，孔雀翅尾蛟龙鬚。\n漳宫旧样博山鑪，楚娇捧笑开芙蕖。\n八蚕茧绵小分炷，兽燄微红隔云母。\n白天月泽寒未冰，金虎含秋向东吐。\n玉佩呵光铜照昏，帘波日暮衝斜门。\n西来欲上茂陵树，柏梁已失栽桃魂。\n露庭月井大红气，轻衫薄细当君意。\n蜀殿琼人伴夜深，金銮不问残灯事。\n何当巧吹君怀度，襟灰为土填清露。",
        "dynasty": "唐",
        "collection_info": null
    },
    {
        "title": "送从翁东川弘农尚书幕",
        "author": "李商隐",
        "content": "昔帝迴冲眷，维皇恻上仁。\n三灵迷赤气，万彙呌苍旻。\n刊木方隆禹，升陑始创殷。\n夏台曾圮闭，汜水敢逡巡。\n拯溺休规步，防虞要徙薪。\n蒸黎今得请，宇宙昨还淳。\n缵祖功宜急，贻孙计甚勤。\n降灾虽代有，稔恶不无因。\n宫掖方为蛊，边隅忽遘迍。\n献书秦逐客，间谍汉名臣。\n北伐将谁使，南征决此辰。\n中原重板荡，玄象失钩陈。\n诘旦违清道，衔枚别紫宸。\n兹行殊厌胜，故老遂分新。\n去异封于巩，来宁避处豳。\n永嘉几失坠，宣政遽酸辛。\n元子当传启，皇孙合授询。\n时非三揖让，表请再陶钧。\n旧好盟还在，中枢策屡遵。\n苍黄传国玺，违远属车尘。\n雏虎如凭怒，漦龙性漫驯。\n封崇自何等，流落乃斯民。\n逗挠官军乱，优容败将频。\n早朝披草莽，夜缒达丝纶。\n忘战追无及，长驱气益振。\n妇言终未易，庙算况非神。\n日驭难淹蜀，星旄要定秦。\n人心诚未去，天道亦无亲。\n锦水湔云浪，黄山扫地春。\n斯文虚梦鸟，吾道欲悲麟。\n断续殊乡泪，存亡满席珍。\n魂销季羔窦，衣化子张绅。\n建议庸何所，通班昔滥臻。\n浮生见开泰，独得咏汀苹。",
        "dynasty": "唐",
        "collection_info": null
    },
    {
        "title": "晋昌晚归马上赠",
        "author": "李商隐",
        "content": "西北朝天路，登临思上才。\n城闲烟草遍，村暗雨云回。\n人岂无端别，猨应有意哀。\n征南予更远，吟断望乡台。",
        "dynasty": "唐",
        "collection_info": null
    },
    {
        "title": "哭虔州杨侍郎",
        "author": "李商隐",
        "content": "汉网疎仍漏，齐民困未苏。\n如何大丞相，翻作弛刑徒。\n中宪方外易，尹京终就拘。\n本矜能弭谤，先议取非辜。\n巧有凝脂密，功无一柱扶。\n深知狱吏贵，几迫季冬诛。\n呌帝青天阔，辞家白日晡。\n流亡诚不弔，神理若为诬。\n在昔恩知忝，诸生礼秩殊。\n入韩非劒客，过赵受钳奴。\n楚水招魂远，邙山卜宅孤。\n甘心亲垤蚁，旋踵戮城狐。\n阴骘今如此，天灾未可无。\n莫凭牲玉请，便望救焦枯。",
        "dynasty": "唐",
        "collection_info": null
    },
    {
        "title": "寄太原卢司空三十韵",
        "author": "李商隐",
        "content": "隋舰临淮甸，唐旗出井陉。\n断鰲搘四柱，卓马济三灵。\n祖业隆盘古，孙谋復大庭。\n从来师俊杰，可以焕丹青。\n旧族开东岳，雄图奋北溟。\n邪同獬廌触，乐伴凤凰听。\n酣战仍挥日，降妖亦鬬霆。\n将军功不伐，叔舅德惟馨。\n鸡塞谁生事，狼烟不暂停。\n拟填沧海鸟，敢竞太阳萤。\n内草纔传诏，前茅已勒铭。\n那劳出师表，尽入大荒经。\n德水萦长带，阴山绕画屏。\n秖忧非綮肯，未觉有膻腥。\n保佐资冲漠，扶持在杳冥。\n乃心防暗室，华髪称明廷。\n按甲神初静，挥戈思欲醒。\n羲之当妙选，孝若近归宁。\n月色来侵幌，诗成有转櫺。\n罗含黄菊宅，柳恽白苹汀。\n神物龟酬孔，僊才鹤姓丁。\n西山童子药，南极老人星。\n自顷徒窥管，于今媿挈瓶。\n何由叨末席，还得叩玄扃。\n庄叟虚悲雁，终童漫识艇。\n幕中虽策画，劒外且伶俜。\n俣俣行忘止，鳏鳏卧不瞑。\n身应瘠于鲁，泪欲溢为荣。\n禹贡思金鼎，尧图忆土铏。\n公乎来入相，王欲驾云亭。",
        "dynasty": "唐",
        "collection_info": null
    },
    {
        "title": "安平公诗",
        "author": "李商隐",
        "content": "丈人博陵王名家，怜我总角称才华。\n华州留语晓至暮，高声喝吏放两衙。\n明朝骑马出城外，送我习业南山阿。\n仲子延岳年十六，面如白玉欹乌纱。\n其弟炳章犹两丱，瑶林琼树含奇花。\n陈留阮家诸侄秀，逦迤出拜何骈罗。\n府中从事杜与李，麟角虎翅相过摩。\n清词孤韵有歌响，击触钟磬鸣环珂。\n三月石堤冻销释，东风开花满阳坡。\n时禽得伴戏新木，其声尖咽如鸣梭。\n公时载酒领从事，踊跃鞍马来相过。\n仰看楼殿撮清汉，坐视世界如恒沙。\n面热脚掉互登陟，青云表柱白云崖。\n一百八句在贝叶，三十三天长雨花。\n长者子来辄献盖，辟支佛去空留鞾。\n公时受诏镇东鲁，遣我草诏随车牙。\n顾我下笔即千字，疑我读书倾五车。\n呜嘑大贤苦不寿，时世方士无灵砂。\n五月至止六月病，遽颓泰山惊逝波。\n明年徒步弔京国，宅破子毁哀如何。\n西风衝户捲素帐，隟光斜照旧燕窠。\n古人常叹知己少，况我沦贱艰虞多。\n如公之德世一二，岂得无泪如黄河。\n沥胆咒愿天有眼，君子之泽方滂沱。",
        "dynasty": "唐",
        "collection_info": null
    },
    {
        "title": "赤壁",
        "author": "李商隐",
        "content": "折戟沈沙铁未销，自将磨洗认前朝。\n东风不与周郎便，铜雀春深锁二乔。",
        "dynasty": "唐",
        "collection_info": null
    },
    {
        "title": "垂柳",
        "author": "李商隐",
        "content": "垂柳碧鬅茸，楼昏雨带容。\n思量成夜梦，束久废春慵。\n梳洗凭张敞，乘骑笑稚恭。\n碧虚随转笠，红烛近高舂。\n怨目明秋水，愁眉淡远峰。\n小阑花尽蝶，静院醉醒蛩。\n旧作琴台凤，今为药店龙。\n宝奁抛掷久，一任景阳钟。",
        "dynasty": "唐",
        "collection_info": null
    },
    {
        "title": "清夜怨",
        "author": "李商隐",
        "content": "含泪坐春宵，闻君欲度辽。\n绿池荷叶嫩，红砌杏花娇。\n曙月当窗满，征云出塞遥。\n画楼终日闭，清管为谁调。",
        "dynasty": "唐",
        "collection_info": null
    },
    {
        "title": "定子",
        "author": "李商隐",
        "content": "檀槽一抹广陵春，定子初开睡脸新。\n却笑吃虚隋炀帝，破家亡国为何人。",
        "dynasty": "唐",
        "collection_info": null
    },
    {
        "title": "木兰花",
        "author": "李商隐",
        "content": "洞庭波冷晓侵云，日日征帆送远人。\n几度木兰舟上望，不知元是此花身。",
        "dynasty": "唐",
        "collection_info": null
    },
    {
        "title": "游灵伽寺",
        "author": "李商隐",
        "content": "碧烟秋寺泛湖来，水打城根古堞摧。\n尽日伤心人不见，石榴花满旧琴台。",
        "dynasty": "唐",
        "collection_info": null
    },
    {
        "title": "龙丘途中 一",
        "author": "李商隐",
        "content": "汉苑残花别，吴江盛夏来。\n惟看万树谷，不见一枝开。",
        "dynasty": "唐",
        "collection_info": null
    },
    {
        "title": "龙丘途中 二",
        "author": "李商隐",
        "content": "水色饶湘浦，滩声怯建溪。\n泪流迴月上，可得更猨蹄。",
        "dynasty": "唐",
        "collection_info": null
    },
    {
        "title": "句",
        "author": "李商隐",
        "content": "兰膏爇处心犹浅，银烛烧残焰不馨。\n好向书生窗畔种，免教辛苦更囊萤。\n遥想故园陌，桃李正酣酣。\n头上金雀钗，腰佩翠琅玕。\n芦洲客雁报春来。",
        "dynasty": "唐",
        "collection_info": null
    },
    {
        "title": "送友人归宜春",
        "author": "纪唐夫",
        "content": "落花兼柳絮，无处不纷纷。\n远道空归去，流莺独自闻。\n墅桥喧碓水，山郭入楼云。\n故里南陔曲，秋期欲送君。",
        "dynasty": "唐",
        "collection_info": null
    },
    {
        "title": "骢马曲",
        "author": "纪唐夫",
        "content": "连钱出塞蹋沙蓬，岂比当时御史骢。\n逐北自谙深碛路，连嘶谁念静边功。\n登山每与青云合，弄影应知碧草同。\n今日虏平将换妾，不如罗袖舞春风。",
        "dynasty": "唐",
        "collection_info": null
    },
    {
        "title": "送温庭筠尉方城",
        "author": "纪唐夫",
        "content": "何事明时泣玉频，长安不见杏园春。\n凤皇诏下虽霑命，鹦鹉才高却累身。\n且尽绿醽销积恨，莫辞黄绶拂行尘。\n方城若比长沙路，犹隔千山与万津。",
        "dynasty": "唐",
        "collection_info": null
    },
    {
        "title": "及第后宿平康里",
        "author": "裴思谦",
        "content": "银缸斜背解鸣珰，小语偷声贺玉郎。\n从此不知兰麝贵，夜来新染桂枝香。",
        "dynasty": "唐",
        "collection_info": null
    },
    {
        "title": "都堂试贡士日庆春雪",
        "author": "李衢",
        "content": "锡瑞来丰岁，旌贤入贡辰。\n轻摇梅共笑，飞褭柳知春。\n遶砌封琼屑，依阶喷玉尘。\n蜉蝣吟更古，科斗映还新。\n鹤毳迷难辨，冰壶鉴易真。\n因歌大君德，率舞咏陶钧。",
        "dynasty": "唐",
        "collection_info": null
    },
    {
        "title": "都堂试贡士日庆春雪",
        "author": "李损之",
        "content": "春雪昼悠扬，飘飞试士场。\n缀毫疑起草，霑字共成章。\n匝地如铺练，凝阶似截肪。\n鹅毛萦树合，柳絮带风狂。\n息疫方殊庆，丰年已报祥。\n应知郢上曲，高唱出东堂。",
        "dynasty": "唐",
        "collection_info": null
    },
    {
        "title": "除夜长安作",
        "author": "李景",
        "content": "长安朔风起，穷巷掩双扉。\n新岁明朝是，故乡何路归。\n鬓丝饶镜色，隟雪夺灯辉。\n却羡秦州鴈，逢春尽北飞。",
        "dynasty": "唐",
        "collection_info": null
    },
    {
        "title": "都堂试贡士日庆春雪",
        "author": "李景",
        "content": "密雪分天路，羣才坐粉廊。\n霭空迷昼景，临宇借寒光。\n似暖花消地，无声玉满堂。\n洒池偏误曲，留砚忽因方。\n几处曹风比，何人谢赋长。\n春晖早相照，莫滞九衢芳。",
        "dynasty": "唐",
        "collection_info": null
    },
    {
        "title": "登景云寺阁",
        "author": "张元宗",
        "content": "胡马饮河洛，我家从此迁。\n今来独垂泪，三十六峰前。",
        "dynasty": "唐",
        "collection_info": null
    },
    {
        "title": "望终南山",
        "author": "张元宗",
        "content": "红尘白日长安路，马足车轮不暂闲。\n唯有茂陵多病客，每来高处望南山。",
        "dynasty": "唐",
        "collection_info": null
    },
    {
        "title": "省试霓裳羽衣曲",
        "author": "李肱",
        "content": "开元太平时，万国贺丰岁。\n梨园献旧曲，玉座流新制。\n凤管递参差，霞衣竞摇曳。\n醼罢水殿空，辇余春草细。\n蓬壶事已久，仙乐功无替。\n讵肯听遗音，圣明知善继。",
        "dynasty": "唐",
        "collection_info": null
    },
    {
        "title": "句",
        "author": "李肱",
        "content": "水光先见月，露气早知秋。",
        "dynasty": "唐",
        "collection_info": null
    },
    {
        "title": "永州送侄归宜春",
        "author": "郑史",
        "content": "宋玉正秋悲，那堪更别离。\n从来襟上泪，尽作鬓边丝。\n永水清如此，袁江色可知。\n到家黄菊坼，亦莫怪归迟。",
        "dynasty": "唐",
        "collection_info": null
    },
    {
        "title": "秋日零陵与幕下诸宾游河夜饮",
        "author": "郑史",
        "content": "湘月苹风乍畅襟，烛前江水练千寻。\n新秋宋玉能为赋，永夕袁安好共吟。\n辇下翠蛾须强展，尊中绿蚁且徐斟。\n汀沙渐有珠凝露，缓棹兰桡任夜深。",
        "dynasty": "唐",
        "collection_info": null
    },
    {
        "title": "赠妓行云诗",
        "author": "郑史",
        "content": "最爱铅华薄薄妆，更兼衣着又鹅黄。\n从来南国名佳丽，何事今朝在北行。",
        "dynasty": "唐",
        "collection_info": null
    },
    {
        "title": "纪梦",
        "author": "许瀍",
        "content": "晓入瑶台露气清，天风飞下步虚声。\n尘心未尽俗缘在，十里下山空月明。",
        "dynasty": "唐",
        "collection_info": null
    },
    {
        "title": "题朝阳岩",
        "author": "牛丛",
        "content": "蹑石攀萝路不迷，晓天风好浪花低。\n洞名独占朝阳号，应有梧桐待凤栖。",
        "dynasty": "唐",
        "collection_info": null
    },
    {
        "title": "咸阳有怀",
        "author": "陈上美",
        "content": "山连河水碧氛氲，瑞气东移拥圣君。\n秦苑有花空笑日，汉陵无主自侵云。\n古槐堤上莺千啭，远渚沙中鹭一羣。\n赖与渊明同把菊，烟郊西望夕阳曛。",
        "dynasty": "唐",
        "collection_info": null
    },
    {
        "title": "晴望九华山",
        "author": "杨鸿",
        "content": "九华闲望簇清虚，气象羣峰尽不如。\n惆怅都南挂冠吏，无人解向此山居。",
        "dynasty": "唐",
        "collection_info": null
    },
    {
        "title": "正月",
        "author": "赵璜",
        "content": "正月今朝半，阳台信未迴。\n水芹寒不食，山杏雨应开。\n世网留三宿，真源寄一杯。\n因声谢猨鸟，岁[晏]会归来。",
        "dynasty": "唐",
        "collection_info": null
    },
    {
        "title": "七夕诗",
        "author": "赵璜",
        "content": "乌鹊桥头双扇开，年年一度过河来。\n莫嫌天上稀相见，犹胜人间去不迴。\n欲减烟花饶俗世，暂烦云月掩楼台。\n别时旧路长清浅，岂肯离情似死灰。",
        "dynasty": "唐",
        "collection_info": null
    },
    {
        "title": "曲江上巳",
        "author": "赵璜",
        "content": "长堤十里转香车，两岸烟花锦不如。\n欲问神仙在何处，紫云楼阁向空虚。",
        "dynasty": "唐",
        "collection_info": null
    },
    {
        "title": "题七夕图",
        "author": "赵璜",
        "content": "帝子吹箫上翠微，秋风一曲凤皇归。\n明年七月重相见，依旧高悬织女机。",
        "dynasty": "唐",
        "collection_info": null
    },
    {
        "title": "登明戍堡",
        "author": "潘咸",
        "content": "来经古城上，极目思无穷。\n寇尽烟萝外，人归蔓草中。\n峰峦当阙古，堞垒对云空。\n不见昔名将，徒称有战功。",
        "dynasty": "唐",
        "collection_info": null
    },
    {
        "title": "送陈明府之任",
        "author": "潘咸",
        "content": "客见天台县，闾阎树色间。\n骖回几临水，带缓独开山。\n吏散落花尽，人居远岛闲。\n过于老莱子，端简独承颜。",
        "dynasty": "唐",
        "collection_info": null
    },
    {
        "title": "长安春暮",
        "author": "潘咸",
        "content": "客在关西春暮夜，还同江外已清明。\n三更独立看花月，惟欠子规啼一声。",
        "dynasty": "唐",
        "collection_info": null
    },
    {
        "title": "舟行",
        "author": "潘咸",
        "content": "平沙极浦无人度，独繫孤舟寒草西。\n半夜起看潮上月，万山中有一猨啼。",
        "dynasty": "唐",
        "collection_info": null
    },
    {
        "title": "送僧",
        "author": "潘咸",
        "content": "阙下僧归山顶寺，却看朝日下方明。\n莫道野人寻不见，半天云裏有钟声。",
        "dynasty": "唐",
        "collection_info": null
    },
    {
        "title": "句",
        "author": "潘咸",
        "content": "栈踏猨声暮，江看剑影秋。\n僧老白云上，磬寒高鸟边。\n心已同猨狖，不闻人是非。\n行人渡流水，白马入前山。\n秋深雪满黄金塞，夜夜鸿声入汉阳。",
        "dynasty": "唐",
        "collection_info": null
    },
    {
        "title": "秋晚同友人闲步",
        "author": "薛莹",
        "content": "藉草与行莎，相看日未斜。\n断崖分鸟道，疎树见人家。\n望远临孤石，吟余落片霞。\n野情看不足，归路思犹赊。",
        "dynasty": "唐",
        "collection_info": null
    },
    {
        "title": "宿仙都观阴王二君修道处",
        "author": "薛莹",
        "content": "十载别仙峰，峰前千古踪。\n阴王修道处，云雪满高松。\n洞口风雷异，池心星汉重。\n明朝下山去，片月落残钟。",
        "dynasty": "唐",
        "collection_info": null
    },
    {
        "title": "宿东岩寺晓起",
        "author": "薛莹",
        "content": "野寺寒塘晓，游人一梦分。\n钟残数树月，僧起半岩云。\n宿鸟惊初见，幽泉落不闻。\n吟余凭前槛，红叶下纷纷。",
        "dynasty": "唐",
        "collection_info": null
    },
    {
        "title": "秋日湖上",
        "author": "薛莹",
        "content": "落日五湖游，烟波处处愁。\n沈浮千古事，谁与问东流。",
        "dynasty": "唐",
        "collection_info": null
    },
    {
        "title": "江山闲望",
        "author": "薛莹",
        "content": "渺渺无穷尽，风涛几日平。\n年光与人事，东去一声声。",
        "dynasty": "唐",
        "collection_info": null
    },
    {
        "title": "访武陵道者不遇",
        "author": "薛莹",
        "content": "花发鸟仍啼，行行路欲迷。\n二真无问处，虚度武陵溪。",
        "dynasty": "唐",
        "collection_info": null
    },
    {
        "title": "寄旧山隐侣",
        "author": "薛莹",
        "content": "旧山诸隐沦，身在苦无身。\n莫锁白云路，白云多悞人。",
        "dynasty": "唐",
        "collection_info": null
    },
    {
        "title": "羡僧",
        "author": "薛莹",
        "content": "处世曾无着，生前事尽非。\n一缾兼一衲，南北去如归。",
        "dynasty": "唐",
        "collection_info": null
    },
    {
        "title": "锦",
        "author": "薛莹",
        "content": "轧轧弄寒机，功多力渐微。\n惟忧机上锦，不称舞人衣。",
        "dynasty": "唐",
        "collection_info": null
    },
    {
        "title": "中秋月",
        "author": "薛莹",
        "content": "三十六旬盈復缺，百年堪喜又堪伤。\n劝君莫惜登楼望，云放婵娟不久长。",
        "dynasty": "唐",
        "collection_info": null
    },
    {
        "title": "句",
        "author": "薛莹",
        "content": "单棹横疎雨，江滩秋泊时。\n花留身住越，月递梦还秦。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "崔元略",
        "content": "莫将凡圣比云泥，椿菌之年本不齐。\n度世无劳大稻米，昇天只用半刀圭。\n人间嗟对黄昏槿，海上闲听碧落鸡。\n旌节行中令引道，便从尘外踏丹梯。",
        "dynasty": "唐",
        "collection_info": null
    },
    {
        "title": "太学创置石经",
        "author": "冯涯",
        "content": "圣唐復古制，德义功无替。\n奥旨悦诗书，遗文分篆隶。\n银钩互交映，石壁靡尘翳。\n永与干坤期，不逐日月逝。\n儒林道益广，学者心弥锐。\n从此理化成，恩光遍遐裔。",
        "dynasty": "唐",
        "collection_info": null
    },
    {
        "title": "赠李商隐",
        "author": "喻凫",
        "content": "羽翼恣抟扶，山河使笔驱。\n月疎吟夜桂，龙失咏春珠。\n草细盘金勒，花繁倒玉壶。\n徒嗟好章句，无力致前途。",
        "dynasty": "唐",
        "collection_info": null
    },
    {
        "title": "元日即事",
        "author": "喻凫",
        "content": "敛板贺交亲，称觞讵有巡。\n年光悲掷旧，景色喜呈新。\n水柳烟中重，山梅雪后真。\n不知将白髮，何以度青春。",
        "dynasty": "唐",
        "collection_info": null
    },
    {
        "title": "送贾岛往金州谒姚员外",
        "author": "喻凫",
        "content": "山光与水色，独往此中深。\n溪沥椒花气，岩盘漆叶阴。\n潇湘终共去，巫峡羡先寻。\n几夕江楼月，玄晖伴静吟。",
        "dynasty": "唐",
        "collection_info": null
    },
    {
        "title": "送友人罢举归蜀",
        "author": "喻凫",
        "content": "憔悴满衣尘，风光岂属身。\n卖琴红粟贵，看镜白髭新。\n栈畔谁高步，巴边自问津。\n悽然莫滴血，杜宇正哀春。",
        "dynasty": "唐",
        "collection_info": null
    },
    {
        "title": "送卫尉之延陵",
        "author": "喻凫",
        "content": "草木正花时，交亲触雨辞。\n一官之任远，尽室出城迟。\n乳滴茅君洞，鸦鸣季子祠。\n想知佐理暇，日有咏怀诗。",
        "dynasty": "唐",
        "collection_info": null
    },
    {
        "title": "送越州高录事",
        "author": "喻凫",
        "content": "官曹权纪纲，行李半舟航。\n浦溆潮来广，川源鸟去长。\n笋成稽岭岸，莲发镜湖香。\n泽国还之任，鲈鱼浪得尝。",
        "dynasty": "唐",
        "collection_info": null
    },
    {
        "title": "送潘咸",
        "author": "喻凫",
        "content": "时时赍破囊，访我息闲坊。\n煮雪问茶味，当风看鴈行。\n心齐山鹿逸，句敌柳花狂。\n坚苦今如此，前程岂渺茫。",
        "dynasty": "唐",
        "collection_info": null
    },
    {
        "title": "送友人下第归宁",
        "author": "喻凫",
        "content": "紫阁雪未尽，杏园花亦寒。\n灞西辞旧友，楚外忆新安。\n细雨猨啼枿，微阳鹭起滩。\n旋应赴秋贡，讵得久承欢。",
        "dynasty": "唐",
        "collection_info": null
    },
    {
        "title": "游北山寺",
        "author": "喻凫",
        "content": "烟冈影畔寺，游步此时孤。\n庭静众药在，鹤闲双桧枯。\n蓝峰露秋院，灞水入春厨。\n便可栖心迹，如何返旧途。",
        "dynasty": "唐",
        "collection_info": null
    },
    {
        "title": "冬日题无可上人院",
        "author": "喻凫",
        "content": "入户道心生，茶间踏叶行。\n泻风瓶水涩，承露鹤巢轻。\n阁北长河气，窗东一桧声。\n诗言与禅味，语默此皆清。",
        "dynasty": "唐",
        "collection_info": null
    },
    {
        "title": "游云际寺",
        "author": "喻凫",
        "content": "涧壑吼风雷，香门绝顶开。\n阁寒僧不下，钟定虎常来。\n鸟啄林稍菓，鼯跳竹裏苔。\n心源无一事，尘界拟休回。",
        "dynasty": "唐",
        "collection_info": null
    },
    {
        "title": "题翠微寺",
        "author": "喻凫",
        "content": "沿溪又涉巅，始喜入前轩。\n钟度鸟沈壑，殿扃云湿幡。\n凉泉堕众石，古木彻疎猨。\n月上僧阶近，斯游岂易言。",
        "dynasty": "唐",
        "collection_info": null
    },
    {
        "title": "广德官舍二松",
        "author": "喻凫",
        "content": "杨公休簿领，二木日坚牢。\n直甚彰吾节，清终庇尔曹。\n幽阴月裏细，冷树雪中高。\n谁见干霄后，枝飘白鹤毛。",
        "dynasty": "唐",
        "collection_info": null
    },
    {
        "title": "浴马",
        "author": "喻凫",
        "content": "解控復收鞭，长津动细涟。\n空蹄沈绿玉，阔臆没连钱。\n沫漩桥声下，嘶盘柳影边。\n常闻畯龙性，固与白波便。",
        "dynasty": "唐",
        "collection_info": null
    },
    {
        "title": "和段学士南亭春日对雨",
        "author": "喻凫",
        "content": "晨飞晚未休，兰阁客吟愁。\n萧飒柳边挂，萦纡花底流。\n声繁乍离籁，洒急不成沤。\n经夕江湖思，烟波一钓舟。",
        "dynasty": "唐",
        "collection_info": null
    },
    {
        "title": "书怀",
        "author": "喻凫",
        "content": "秖是守琴书，僧中独寓居。\n心唯务鹤静，分合与名疎。\n暮雨啼螀次，凉风落木初。\n家山太湖渌，归去復何如。",
        "dynasty": "唐",
        "collection_info": null
    },
    {
        "title": "一公房",
        "author": "喻凫",
        "content": "幽深谁掩关，清净自多闲。\n一雨收众木，孤云生远山。\n花萎绿苔上，鸽乳翠楼间。\n岚霭燃香夕，容听半偈还。",
        "dynasty": "唐",
        "collection_info": null
    },
    {
        "title": "晚次临泾",
        "author": "喻凫",
        "content": "路入犬羊群，城寒雉堞曛。\n居人秖尚武，过客谩投文。\n马怯奔浑水，鵰沈莽苍云。\n沙田积蒿艾，竟夕见烧焚。",
        "dynasty": "唐",
        "collection_info": null
    },
    {
        "title": "王母祠前写望",
        "author": "喻凫",
        "content": "云霞千古事，桃李旧花颜。\n芳信沈青鸟，空祠掩暮山。\n香传一座暗，柳匝万家闲。\n那復伤神所，河昏落日间。",
        "dynasty": "唐",
        "collection_info": null
    },
    {
        "title": "游暖泉精舍",
        "author": "喻凫",
        "content": "坞木殿前空，山河泽国同。\n鸟闲沙影上，泉落树阴中。\n缆舸蒲花水，萦幡柳絮风。\n翛然方寸地，何事更悲蓬。",
        "dynasty": "唐",
        "collection_info": null
    },
    {
        "title": "怀乡",
        "author": "喻凫",
        "content": "秋风江上家，钓艇泊芦花。\n断岸绿杨荫，疎篱红槿遮。\n鼍鸣积雨窟，鹤步夕阳沙。\n抱疾僧窗夜，归心过月斜。",
        "dynasty": "唐",
        "collection_info": null
    },
    {
        "title": "岫禅师南溪兰若",
        "author": "喻凫",
        "content": "锡影配瓶光，孤溪照草堂。\n水悬青石磴，钟动白云床。\n树色含残雨，河流带夕阳。\n唯应无月夜，瞑目见他方。",
        "dynasty": "唐",
        "collection_info": null
    },
    {
        "title": "龙翔寺寄李频",
        "author": "喻凫",
        "content": "钟声南北寺，不道往来遥。\n人事因循过，时光荏苒销。\n悬灯洒砌雨，上阁遶云鵰。\n即是洲中柳，嘶蝉急暮条。",
        "dynasty": "唐",
        "collection_info": null
    },
    {
        "title": "送武瑴之邠宁",
        "author": "喻凫",
        "content": "戍路少人踪，边烟澹復浓。\n诗宁写别恨，酒不上离容。\n燕拂沙河柳，鵶高石窟钟。\n悠然一暌阻，山迭虏云重。",
        "dynasty": "唐",
        "collection_info": null
    },
    {
        "title": "夏日题岫禅师房",
        "author": "喻凫",
        "content": "朝朝声磬罢，童子扫藤阴。\n花过少游客，日长无事心。\n迴山闭院直，落水下桥深。\n安得开方便，容身老此林。",
        "dynasty": "唐",
        "collection_info": null
    },
    {
        "title": "夏日因怀阳羡旧游寄裴书记",
        "author": "喻凫",
        "content": "落日太湖西，波涵万象低。\n藕花熏浦溆，菱蔓匿凫鹥。\n树及长桥尽，滩迴七里迷。\n还应坐筹暇，时一梦荆溪。",
        "dynasty": "唐",
        "collection_info": null
    },
    {
        "title": "呈薛博士",
        "author": "喻凫",
        "content": "辛勤长在学，一室少曾开。\n时忆暮山寺，独登衰草台。\n名期五字立，迹媿九年来。\n此意今聊写，还希君子哀。",
        "dynasty": "唐",
        "collection_info": null
    },
    {
        "title": "即事",
        "author": "喻凫",
        "content": "抱杖立溪口，迎秋看塞门。\n连山互苍翠，二水各清浑。\n笛发孤烟戍，鵶归夕照村。\n萋萋芳草色，终是忆王孙。",
        "dynasty": "唐",
        "collection_info": null
    },
    {
        "title": "龙翔寺阁夜怀渭南张少府",
        "author": "喻凫",
        "content": "春城带病别，秋塞见除书。\n况是神仙吏，仍非尘土居。\n河风吹鸟迥，岳雨滴桐疎。\n坐阁驰思夕，沙东凉月虚。",
        "dynasty": "唐",
        "collection_info": null
    },
    {
        "title": "夏日龙翔寺居即事寄崔侍御",
        "author": "喻凫",
        "content": "古剎一幡斜，吹门水过沙。\n数声钟裏饭，双影树间茶。\n落日穷荒雨，微风古堑花。\n何当戴豸客，復此问生涯。",
        "dynasty": "唐",
        "collection_info": null
    },
    {
        "title": "龙翔寺居喜胡权见访因宿",
        "author": "喻凫",
        "content": "林栖无异欢，煮茗就花栏。\n雀啅北冈晓，僧开西阁寒。\n衝桥二水急，扣月一钟残。\n明发还分手，徒悲行路难。",
        "dynasty": "唐",
        "collection_info": null
    },
    {
        "title": "宿石窟寺",
        "author": "喻凫",
        "content": "一剎古冈南，孤钟撼夕岚。\n客闲明月阁，僧闭白云庵。\n野鹤立枯枿，天龙吟净潭。\n因知不生理，合自此中探。",
        "dynasty": "唐",
        "collection_info": null
    },
    {
        "title": "夏日龙翔寺寄张侍御",
        "author": "喻凫",
        "content": "沙西林杪寺，殿倚石棱开。\n晓月僧汲井，残阳钟殷台。\n河衝绿野去，鸟背白云来。\n日夕唯增思，京关未想迴。",
        "dynasty": "唐",
        "collection_info": null
    },
    {
        "title": "秋日将归长安留别王尚书",
        "author": "喻凫",
        "content": "朔漠正秋霖，西风传夕砧。\n沧洲未归迹，华髪受恩心。\n露色冈莎冷，蝉声坞木深。\n清晨鈇钺内，只献白云吟。",
        "dynasty": "唐",
        "collection_info": null
    },
    {
        "title": "龙翔寺言怀",
        "author": "喻凫",
        "content": "眠云喜道存，读易过朝昏。\n乔木青连郭，长河白泻门。\n钟沈残月坞，鸟去夕阳村。\n搜此成闲句，期逢作者论。",
        "dynasty": "唐",
        "collection_info": null
    },
    {
        "title": "龙翔寺居夏日寄献王尚书",
        "author": "喻凫",
        "content": "那期高斾下，得遇重臣知。\n泉石容居止，风沙免路岐。\n河兼落下望，句入大荒思。\n无復愁烦暑，迴山翠阁危。",
        "dynasty": "唐",
        "collection_info": null
    },
    {
        "title": "题弘济寺不出院僧",
        "author": "喻凫",
        "content": "楚鞋应此世，祇遶砌苔休。\n色相栽花视，身心坐石修。\n声寒通节院，城黑见烽楼。\n欲取闲云并，闲云有去留。",
        "dynasty": "唐",
        "collection_info": null
    },
    {
        "title": "寄刘录事",
        "author": "喻凫",
        "content": "城西青岛寺，累夏漱寒泉。\n今在提纲所，应难扫石眠。\n风沙榆塞迥，波浪橘洲偏。\n重整潇湘棹，心期更几年。",
        "dynasty": "唐",
        "collection_info": null
    },
    {
        "title": "酬王檀见寄",
        "author": "喻凫",
        "content": "驰心栖杳冥，何物比清冷。\n夜月照巫峡，秋风吹洞庭。\n酬难尘鬓皓，坐久壁灯青。\n竟晚苍山咏，乔枝有鹤听。",
        "dynasty": "唐",
        "collection_info": null
    },
    {
        "title": "寺居秋日对雨有怀",
        "author": "喻凫",
        "content": "修修復雭雭，黄叶此时飞。\n隐几客吟断，邻房僧话稀。\n鸽寒栖树定，萤湿在窗微。\n即事潇湘渚，渔翁披草衣。",
        "dynasty": "唐",
        "collection_info": null
    },
    {
        "title": "答刘录事夜月怀湘西友人见寄",
        "author": "喻凫",
        "content": "相逢仍朔漠，相问即波涛。\n江思苇花折，笛声关月高。\n簿书君阅倦，章句我吟劳。\n竟夕空凭阁，长河漴石壕。",
        "dynasty": "唐",
        "collection_info": null
    },
    {
        "title": "上高侍御",
        "author": "喻凫",
        "content": "旧隐白云峰，生涯落叶同。\n关河一栖旅，杨柳十东风。\n迹处龙钟内，声居汩没中。\n酬恩若有地，宁止杀微躬。",
        "dynasty": "唐",
        "collection_info": null
    },
    {
        "title": "冬日寄友人",
        "author": "喻凫",
        "content": "空为梁甫吟，谁竟是知音。\n风雪坐闲夜，乡园来旧心。\n沧江孤棹迥，落日一钟深。\n君子久忘我，此诚甘自沈。",
        "dynasty": "唐",
        "collection_info": null
    },
    {
        "title": "冬夜宿余正字静恭里闲居",
        "author": "喻凫",
        "content": "每来多便宿，不负白云言。\n古木朔风动，寒城疎雪翻。\n微灯悬刻漏，旧梦返湘沅。\n先是琴边起，知为阁务繁。",
        "dynasty": "唐",
        "collection_info": null
    },
    {
        "title": "得子侄书",
        "author": "喻凫",
        "content": "远书来阮巷，阙下见江东。\n不得经史力，枉抛耕稼功。\n鴈天霞脚雨，渔夜苇条风。\n无復琴桮兴，开怀向尔同。",
        "dynasty": "唐",
        "collection_info": null
    },
    {
        "title": "献知己",
        "author": "喻凫",
        "content": "亦忝受恩身，当殊投刺新。\n竟蒙分玉石，终不离埃尘。\n大谷非无暖，幽枝自未春。\n昏昏过朝夕，应念苦吟人。",
        "dynasty": "唐",
        "collection_info": null
    },
    {
        "title": "赠张濆处士",
        "author": "喻凫",
        "content": "露白覆棋宵，林青读易朝。\n道高天子问，名重四方招。\n许鹤归华顶，期僧过石桥。\n虽然在京国，心迹自逍遥。",
        "dynasty": "唐",
        "collection_info": null
    },
    {
        "title": "早秋寺居酬张侍御六韵见寄",
        "author": "喻凫",
        "content": "六十上清冥，晓缄东越藤。\n山光紫衣陟，寺影白云凝。\n湿叶起寒鸟，深林惊古僧。\n微风窗静展，细雨阁吟登。\n清韵岳磬远，佳音湖水澄。\n却思前所献，何以豸冠称。",
        "dynasty": "唐",
        "collection_info": null
    },
    {
        "title": "和段学士对雪",
        "author": "喻凫",
        "content": "盈尺知丰稔，开窗对酒壶。\n飘当大野匝，洒到急流无。\n密际西风尽，凝间朔气扶。\n干摧鸟栖枿，冷射夜残垆。\n赞月澄斜汉，兼沙搅北湖。\n惭于郢客坐，一此调巴歈。",
        "dynasty": "唐",
        "collection_info": null
    },
    {
        "title": "监试夜雨滴空阶",
        "author": "喻凫",
        "content": "霎霎復凄凄，飘松又洒槐。\n气蒙蛛网槛，声迭藓花阶。\n古壁青灯动，深庭湿叶埋。\n徐垂旧夗瓦，竞历小茅斋。\n冷与阴虫间，清将玉漏谐。\n病身唯展转，谁见此时怀。",
        "dynasty": "唐",
        "collection_info": null
    },
    {
        "title": "春雨如膏",
        "author": "喻凫",
        "content": "幂幂敛轻尘，蒙蒙湿野春。\n细光添柳重，幽点溅花匀。\n惨淡游丝景，阴沈落絮辰。\n迴低飞蝶翅，寒滴语禽身。\n洒岳摧余雪，吹江迭远苹。\n东城与西陌，晴后趣何新。",
        "dynasty": "唐",
        "collection_info": null
    },
    {
        "title": "送友人南中访旧知",
        "author": "喻凫",
        "content": "春尽大方游，思君便白头。\n地蒸川有毒，天暖树无秋。\n水急三巴险，猨分五岭愁。\n为缘知己分，南国必淹留。",
        "dynasty": "唐",
        "collection_info": null
    },
    {
        "title": "玄都观李尊师",
        "author": "喻凫",
        "content": "藓帻翠髯公，存思古观空。\n晓坛柽叶露，晴圃柳花风。\n寿已将椿并，碁难见局终。\n何当与高鹤，飞去海光中。",
        "dynasty": "唐",
        "collection_info": null
    },
    {
        "title": "送石贲归吴兴",
        "author": "喻凫",
        "content": "同志幸同年，高堂君独还。\n齐荣恩未报，共隐事皆闲。\n访寺临河岸，开楼见海山。\n洛中推二陆，莫久恋乡关。",
        "dynasty": "唐",
        "collection_info": null
    },
    {
        "title": "感遇",
        "author": "喻凫",
        "content": "江乡十年别，京国累日同。\n在客几多事，俱付酒杯中。",
        "dynasty": "唐",
        "collection_info": null
    },
    {
        "title": "晚思",
        "author": "喻凫",
        "content": "鹤下紫阁云，沈沈翠微雨。\n独坐正无言，孤庄一声杵。",
        "dynasty": "唐",
        "collection_info": null
    },
    {
        "title": "赠空禅师",
        "author": "喻凫",
        "content": "虎见修行久，松知夏腊高。\n寒堂坐风雨，瞑目尚波涛。",
        "dynasty": "唐",
        "collection_info": null
    },
    {
        "title": "西山寒日逢韦侍御",
        "author": "喻凫",
        "content": "獬豸霜中貌，龙钟病后颜。\n惨伤此身事，风雪动江山。",
        "dynasty": "唐",
        "collection_info": null
    },
    {
        "title": "题禅院",
        "author": "喻凫",
        "content": "无花地亦香，有鹤松多直。\n向此奚必孤，山僧尽相识。",
        "dynasty": "唐",
        "collection_info": null
    },
    {
        "title": "惊秋",
        "author": "喻凫",
        "content": "莺啭纔间关，蝉鸣旋萧屑。\n如何两鬓毛，不作千枝雪。",
        "dynasty": "唐",
        "collection_info": null
    },
    {
        "title": "经刘校书墓",
        "author": "喻凫",
        "content": "远冢松回曲渚风，一官闻是校书终。\n霜情月思今何在，零落人间策子中。",
        "dynasty": "唐",
        "collection_info": null
    },
    {
        "title": "蒋处士宅喜闲公至",
        "author": "喻凫",
        "content": "绝杯夏别螺江渡，单钵春过处士斋。\n尝茗议空经不夜，照花明月影侵阶。",
        "dynasty": "唐",
        "collection_info": null
    },
    {
        "title": "绝句",
        "author": "喻凫",
        "content": "银地无尘金菊开，紫棃红枣堕莓苔。\n一泓秋水一轮月，今夜故人来不来。",
        "dynasty": "唐",
        "collection_info": null
    },
    {
        "title": "句",
        "author": "喻凫",
        "content": "颜凋明镜觉，思苦白云知。\n沧洲迷钓隐，紫阁负僧期。",
        "dynasty": "唐",
        "collection_info": null
    },
    {
        "title": "南阳道中作",
        "author": "张九龄",
        "content": "登郢属岁阴，及宛懵所适。\n復闻东汉主，遗此南都迹。\n佳气蔼厥初，霸图纷在昔。\n兹邦称贵近，与世尝熏赫。\n遭遇感风云，变衰空草泽。\n不识邓公树，犹传阴后石。\n驱马历闉阇，荆榛翳阡陌。\n事去物无象，感来心不怿。\n怀古对穷秋，兴言伤远客。\n眇默遵岐路，辛勤弊行役。\n云雁号相呼，林麕走自索。\n顾忆徇书剑，未尝安枕席。\n岂暇墨突黔，空持辽豕白。\n迷復期非远，归欤赏农隙。",
        "dynasty": "唐",
        "collection_info": null
    },
    {
        "title": "湘中作",
        "author": "张九龄",
        "content": "湘流绕南岳，绝目转青青。\n怀禄未能已，瞻途屡所经。\n烟屿宜春望，林猿莫夜听。\n永路日多绪，孤舟天復冥。\n浮没从此去，嗟嗟劳我形。",
        "dynasty": "唐",
        "collection_info": null
    },
    {
        "title": "彭蠡湖上",
        "author": "张九龄",
        "content": "沿涉经大湖，湖流多行泆。\n决晨趋北渚，逗浦已西日。\n所适虽淹旷，中流且闲逸。\n瑰诡良復多，感见乃非一。\n庐山直阳浒，孤石当阴术。\n一水云际飞，数峰湖心出。\n象类何交乣，形言岂深悉。\n且知皆自然，高下无相恤。",
        "dynasty": "唐",
        "collection_info": null
    },
    {
        "title": "入庐山仰望瀑布水",
        "author": "张九龄",
        "content": "绝顶有悬泉，喧喧出烟杪。\n不知几时岁，但见无昏晓。\n闪闪青崖落，鲜鲜白日皎。\n洒流湿行云，溅沫惊飞鸟。\n雷吼何喷薄，箭驰入窈窕。\n昔闻山下蒙，今乃林峦表。\n物情有诡激，坤元曷纷矫。\n默然置此去，变化谁能了。",
        "dynasty": "唐",
        "collection_info": null
    },
    {
        "title": "出为豫章郡途次庐山东岩下",
        "author": "张九龄",
        "content": "兹山镇何所，乃在澄湖阴。\n下有蛟螭伏，上与虹蜺寻。\n灵仙未始旷，窟宅何其深。\n双阙出云峙，三宫入烟沈。\n攀崖犹昔境，种杏非旧林。\n想像终古迹，惆怅独往心。\n纷吾婴世网，数载忝朝簪。\n孤根自靡託，量力况不任。\n多谢周身防，常恐横议侵。\n岂匪鹓鸿列，惕如泉壑临。\n迨兹刺江郡，来此涤尘襟。\n有趣逢樵客，忘怀狎野禽。\n栖闲义未果，用拙欢在今。\n愿言答休命，归事丘中琴。",
        "dynasty": "唐",
        "collection_info": null
    },
    {
        "title": "巡属县道中作",
        "author": "张九龄",
        "content": "春令夙所奉，驾言遵此行。\n途中却郡掾，林下招村氓。\n至邑无纷剧，来人但欢迎。\n岂伊念邦政，尔实在时清。\n短才滥符竹，弱岁起柴荆。\n再入江村道，永怀山薮情。\n矧逢阳节献，默听时禽鸣。\n迹与素心别，感从幽思盈。\n流芳日不待，夙志蹇无成。\n知命且何欲，所图唯退耕。\n华簪极身泰，衰鬓惭木荣。\n苟得不可遂，吾其谢世婴。",
        "dynasty": "唐",
        "collection_info": null
    },
    {
        "title": "夏日奉使南海在道中作",
        "author": "张九龄",
        "content": "缅然万里露，赫曦三伏时。\n飞走逃深林，流烁恐生疵。\n行李岂无苦，而我方自怡。\n肃事诚在公，拜庆遂及私。\n展力惭浅效，衔恩感深慈。\n且欲汤火蹈，况无鬼神欺。\n朝发高山阿，夕济长江湄。\n秋瘴宁我毒，夏水胡不夷。\n信知道存者，但问心所之。\n吕梁有出入，乃觉非虚词。",
        "dynasty": "唐",
        "collection_info": null
    },
    {
        "title": "巡按自灕水南行",
        "author": "张九龄",
        "content": "理棹虽云远，饮冰宁有惜。\n况乃佳山川，怡然傲潭石。\n奇峰岌前转，茂树隈中积。\n猿鸟声自呼，风泉气相激。\n目因诡容逆，心与清晖涤。\n纷吾谬执简，行郡将移檄。\n即事聊独欢，素怀岂兼适。\n悠悠咏靡盬，庶以穷日夕。",
        "dynasty": "唐",
        "collection_info": null
    },
    {
        "title": "使还都湘东作",
        "author": "张九龄",
        "content": "仓庚昨归候，阳鸟今去时。\n感物遽如此，劳生安可思。\n养真无上格，图进岂前期。\n清节往来苦，壮容离别衰。\n盛明非不遇，弱操自云私。\n孤楫清川泊，征衣寒露滋。\n风朝津树落，日夕岭猿悲。\n牵役而无悔，坐愁秪自怡。\n当须报恩已，终尔谢尘缁。",
        "dynasty": "唐",
        "collection_info": null
    },
    {
        "title": "冬中至玉泉山寺属穷阴冰闭崖谷无色及仲春行县復往焉故有此作",
        "author": "张九龄",
        "content": "灵境信幽绝，芳时重暄妍。\n再来及兹胜，一遇非无缘。\n万木柔可结，千花敷欲然。\n松间鸣好鸟，竹下流清泉。\n石壁开精舍，金光照法筵。\n真空本自寂，假有聊相宣。\n復此灰心者，仍追巢顶禅。\n简书虽有畏，身世亦相捐。",
        "dynasty": "唐",
        "collection_info": null
    },
    {
        "title": "郢城西北有大古冢数十观其封域多是楚时诸王而年代久远不復可识唯直西有樊妃冢因后人为植松柏故行路尽知之",
        "author": "张九龄",
        "content": "苹藻生南涧，蕙兰秀中林。\n嘉名有所在，芳气无幽深。\n楚子初逞志，樊妃尝献箴。\n能令更择士，非直罢从禽。\n旧国皆湮灭，先王亦莫寻。\n唯传贤媛陇，犹结后人心。\n牢落山川意，萧疎松柏阴。\n破墙时直上，荒径或斜侵。\n惠问终不绝，风流独至今。\n千春思窈窕，黄鸟復哀音。",
        "dynasty": "唐",
        "collection_info": null
    },
    {
        "title": "荆州作二首 一",
        "author": "张九龄",
        "content": "先达志其大，求意不约文。\n士伸在知己，已况仕于君。\n微诚夙所尚，细故不足云。\n时来忽易失，事往良难分。\n顾念凡近姿，焉欲殊常勋。\n亦以行则是，岂必素有闻。\n千虑且犹失，万绪何其纷。\n进士苟非党，免相安得羣。\n众口金可铄，孤心丝共棼。\n意忠仗朋信，语勇同败军。\n古剑徒有气，幽兰秪自熏。\n高秩向所忝，于义如浮云。",
        "dynasty": "唐",
        "collection_info": null
    },
    {
        "title": "荆州作二首 二",
        "author": "张九龄",
        "content": "千载一遭遇，往贤所至难。\n问余奚为者，无阶忽上抟。\n明圣不世出，翼亮非苟安。\n崇高自有配，孤陋何足干。\n遇恩一时来，窃位三岁寒。\n谁谓诚不尽，知穷力亦殚。\n虽至负乘寇，初无挟术钻。\n浩荡出江湖，翻覆如波澜。\n心伤不材树，自念独飞翰。\n徇义在匹夫，报恩犹一餐。\n况乃山海泽，效无毫髮端。\n内讼已惭沮，积毁今摧残。\n胡为復惕息，伤鸟畏虚弹。",
        "dynasty": "唐",
        "collection_info": null
    },
    {
        "title": "在郡秋怀二首 一",
        "author": "张九龄",
        "content": "秋风入前林，萧瑟鸣高枝。\n寂寞游子思，寤叹何人知。\n宦成名不立，志存岁已驰。\n五十而无闻，古人深所疵。\n平生去外饰，直道如不羁。\n未得操割效，忽復寒暑移。\n物情自古然，身退毁亦随。\n悠悠沧江渚，望望白云涯。\n露下霜且降，泽中草离披。\n兰艾若不分，安用馨香为。",
        "dynasty": "唐",
        "collection_info": null
    },
    {
        "title": "在郡秋怀二首 二",
        "author": "张九龄",
        "content": "庭芜生白露，岁候感遐心。\n策蹇惭远途，巢枝思故林。\n小人恐致寇，终日如临深。\n鱼鸟好自逸，池笼安所钦。\n挂冠东都门，采蕨南山岑。\n议道诚愧昔，览分还惬今。\n怃然忧成老，空尔白头吟。",
        "dynasty": "唐",
        "collection_info": null
    },
    {
        "title": "忝官二十年尽在内职及为郡尝积恋因赋诗焉",
        "author": "张九龄",
        "content": "江流去朝宗，昼夜兹不舍。\n仲尼在川上，子牟存阙下。\n圣达有由然，孰是无心者。\n一郡苟能化，百城岂云寡。\n爱礼谁为羊，恋主吾犹马。\n感初时不载，思奋翼无假。\n闲宇常自闭，沈心何用写。\n揽衣步前庭，登陴临旷野。\n白水生迢递，清风寄潇洒。\n愿言采芳泽，终朝不盈把。",
        "dynasty": "唐",
        "collection_info": null
    },
    {
        "title": "二弟宰邑南海见羣鴈南飞因成咏以寄",
        "author": "张九龄",
        "content": "鸿雁自北来，嗷嗷度烟景。\n常怀稻粱惠，岂惮江山永。\n小大每相从，羽毛当自整。\n双凫侣晨泛，独鹤参宵警。\n为我更南飞，因书至梅岭。",
        "dynasty": "唐",
        "collection_info": null
    },
    {
        "title": "将发还乡示诸弟",
        "author": "张九龄",
        "content": "岁阳亦颓止，林意日萧摵。\n云胡当此时，缅迈復为客。\n至爱孰能舍，名义来相迫。\n负德良不赀，输诚靡所惜。\n一木逢厦构，纤尘愿山益。\n无力主君恩，宁利客卿璧。\n去去荣归养，怃然叹行役。",
        "dynasty": "唐",
        "collection_info": null
    },
    {
        "title": "叙怀二首 一",
        "author": "张九龄",
        "content": "弱岁读羣史，抗迹追古人。\n被褐有怀玉，佩印从负薪。\n志合岂兄弟，道行无贱贫。\n孤根亦何赖，感激此为邻。",
        "dynasty": "唐",
        "collection_info": null
    },
    {
        "title": "叙怀二首 二",
        "author": "张九龄",
        "content": "晚节从卑秩，岐路良非一。\n既闻持两端，復见挟三术。\n木瓜诚有报，玉楮论无实。\n已矣直躬者，平生壮图失。\n去去勿重陈，归来茹芝朮。",
        "dynasty": "唐",
        "collection_info": null
    },
    {
        "title": "题画山水障",
        "author": "张九龄",
        "content": "心累犹不尽，果为物外牵。\n偶因耳目好，復假丹青妍。\n尝抱野间意，而迫区中缘。\n尘事固已矣，秉意终不迁。\n良工适我愿，妙墨挥岩泉。\n变化合羣有，高深侔自然。\n置陈北堂上，仿像南山前。\n静无户庭出，行已兹地偏。\n萱草忧可树，合欢忿益蠲。\n所因本微物，况乃凭幽筌。\n言象会自泯，意色聊自宣。\n对玩有佳趣，使我心渺绵。",
        "dynasty": "唐",
        "collection_info": null
    },
    {
        "title": "奉和圣制瑞雪篇",
        "author": "张九龄",
        "content": "万年春，三朝日，上御明台旅庭实。\n初瑞雪兮霏微，俄同云兮蒙密。\n此时骚切阴风生，先过金殿有余清。\n信宿婵娟飞雪度，能使玉人俱掩嫮。\n皓皓楼前月初白，纷纷陌上尘皆素。\n昨讶骄阳积数旬，始知和气待迎新。\n匪惟在人利，曾是扶天意。\n天意岂云遥，雪下不崇朝。\n皇情玩无斁，雪委方盈尺。\n草树纷早荣，京坻宛先积。\n君恩诚谓何，岁稔復人和。\n预数斯箱庆，应如此雪多。\n朝冕旒兮载悦，想籉笠兮农节。\n倚瑶琴兮或歌，续熏风兮瑞雪。\n福浸昌，应尤盛，瑞雪年年常感圣。\n愿以柏梁作，长为柳花咏。",
        "dynasty": "唐",
        "collection_info": null
    },
    {
        "title": "奉和圣制温泉歌",
        "author": "张九龄",
        "content": "有时神物待圣人，去后汤还冷，来时树亦春。\n今兹十月自东归，羽斾逶迤上翠微。\n温谷葱葱佳气色，离宫奕奕叶光辉。\n临渭川，近天邑。\n浴日温泉復在兹，羣仙洞府那相及。\n吾君利物心，玄泽浸苍黔。\n渐渍神汤无疾苦，熏歌一曲感人深。",
        "dynasty": "唐",
        "collection_info": null
    },
    {
        "title": "南郊太尉酌献武舞作凯安之乐",
        "author": "张九龄",
        "content": "馨香惟后德，明命光天保。\n肃祀崇圣灵，陈信表黄道。\n玉戚初蹈厉，金匏既静好。\n介福何穰穰，精诚格穹昊。",
        "dynasty": "唐",
        "collection_info": null
    },
    {
        "title": "奉和圣制经孔子旧宅",
        "author": "张九龄",
        "content": "孔门太山下，不见登封时。\n徒有先王法，今为明主思。\n恩加万乘幸，礼致一牢祠。\n旧宅千年外，光华空在兹。",
        "dynasty": "唐",
        "collection_info": null
    },
    {
        "title": "奉和圣制次琼岳韵",
        "author": "张九龄",
        "content": "山祗亦望幸，云雨见灵心。\n岳馆逢朝霁，关门解宿阴。\n咸京天上近，清渭日边临。\n我武因冬狩，何言是即禽。",
        "dynasty": "唐",
        "collection_info": null
    },
    {
        "title": "奉和圣制送李尚书入蜀",
        "author": "张九龄",
        "content": "眷言感忠义，何有间山川。\n徇节今如此，离情空復然。\n皇心在勤恤，德泽委昭宣。\n周月成功后，明年或劳还。",
        "dynasty": "唐",
        "collection_info": null
    },
    {
        "title": "奉和圣制初出洛城",
        "author": "张九龄",
        "content": "东土淹龙驾，西人望翠华。\n山川祗询物，宫观岂为家。\n十月回星斗，千官捧日车。\n洛阳无怨思，巡幸更非赊。",
        "dynasty": "唐",
        "collection_info": null
    },
    {
        "title": "奉和圣制途次陕州作",
        "author": "张九龄",
        "content": "驰道当河陕，陈诗问国风。\n川原三晋别，襟带两京同。\n后殿函关尽，前旌阙塞通。\n行看洛阳陌，光景丽天中。",
        "dynasty": "唐",
        "collection_info": null
    },
    {
        "title": "勅赐宁王池宴",
        "author": "张九龄",
        "content": "贤王有池馆，明主赐春游。\n淑气林间发，恩光水上浮。\n徒惭和鼎地，终谢巨川舟。\n皇泽空如此，轻生莫可酬。",
        "dynasty": "唐",
        "collection_info": null
    },
    {
        "title": "天津桥东旬宴得歌字韵",
        "author": "张九龄",
        "content": "清洛象天河，东流形胜多。\n朝来逢宴喜，春尽却妍和。\n泉鲔欢时跃，林莺醉裏歌。",
        "dynasty": "唐",
        "collection_info": null
    },
    {
        "title": "上阳水窗旬宴得移字韵",
        "author": "张九龄",
        "content": "河汉非应到，汀洲忽在斯。\n仍逢帝乐下，如逐海槎窥。\n春赏时将换，皇恩岁不移。\n今朝游宴所，莫比天泉池。",
        "dynasty": "唐",
        "collection_info": null
    },
    {
        "title": "折杨柳",
        "author": "张九龄",
        "content": "纤纤折杨柳，持此寄情人。\n一枝何足贵，怜是故园春。\n迟景那能久，芳菲不及新。\n更愁征戍客，容鬓老边尘。",
        "dynasty": "唐",
        "collection_info": null
    },
    {
        "title": "剪綵",
        "author": "张九龄",
        "content": "姹女矜容色，为花不让春。\n既争芳意早，谁待物华真。\n叶作参差发，枝从点缀新。\n自然无限态，长在艳阳晨。",
        "dynasty": "唐",
        "collection_info": null
    },
    {
        "title": "和崔黄门寓直夜听蝉之作",
        "author": "张九龄",
        "content": "蝉嘶玉树枝，向夕惠风吹。\n幸入连宵听，应缘饮露知。\n思深秋欲近，声静夜相宜。\n不是黄金饰，清香徒尔为。",
        "dynasty": "唐",
        "collection_info": null
    },
    {
        "title": "和姚令公从幸温汤喜雪",
        "author": "张九龄",
        "content": "万乘飞黄马，千金狐白裘。\n正逢银霰积，如向玉京游。\n瑞色铺驰道，花文拂綵旒。\n还闻吉甫颂，不共郢歌俦。",
        "dynasty": "唐",
        "collection_info": null
    },
    {
        "title": "立春日晨起对积雪",
        "author": "张九龄",
        "content": "忽对林亭雪，瑶华处处开。\n今年迎气始，昨夜伴春回。\n玉润窗前竹，花繁院裏梅。\n东郊斋祭所，应见五神来。",
        "dynasty": "唐",
        "collection_info": null
    },
    {
        "title": "三月三日申王园亭宴集",
        "author": "张九龄",
        "content": "稽亭追往事，睢苑胜前闻。\n飞阁凌芳树，华池落綵云。\n藉草人留酌，衔花鸟赴羣。\n向来同赏处，惟恨碧林曛。",
        "dynasty": "唐",
        "collection_info": null
    },
    {
        "title": "三月三日登龙山",
        "author": "张九龄",
        "content": "伊川与灞津，今日祓除人。\n岂似龙山上，还同湘水滨。\n衰颜忧更老，淑景望非春。\n禊饮岂吾事，聊将偶俗尘。",
        "dynasty": "唐",
        "collection_info": null
    },
    {
        "title": "和王司马折梅寄京邑昆弟",
        "author": "张九龄",
        "content": "离别念同嬉，芬荣欲共持。\n独攀南国树，遥寄北风时。\n林惜迎春早，花愁去日迟。\n还闻折梅处，更有棣华诗。",
        "dynasty": "唐",
        "collection_info": null
    },
    {
        "title": "晚霁登王六东阁",
        "author": "张九龄",
        "content": "试上江楼望，初逢山雨晴。\n连空青嶂合，向晚白云生。\n彼美要殊观，萧条见远情。\n情来不可极，日暮水流清。",
        "dynasty": "唐",
        "collection_info": null
    },
    {
        "title": "苏侍郎紫薇庭各赋一物得芍药",
        "author": "张九龄",
        "content": "仙禁生红药，微芳不自持。\n幸因清切地，还遇艳阳时。\n名见桐君箓，香闻郑国诗。\n孤根若可用，非直爱华滋。",
        "dynasty": "唐",
        "collection_info": null
    },
    {
        "title": "和黄门卢侍御咏竹",
        "author": "张九龄",
        "content": "清切紫庭垂，葳蕤防露枝。\n色无玄月变，声有惠风吹。\n高节人相重，虚心世所知。\n凤皇佳可食，一去一来仪。",
        "dynasty": "唐",
        "collection_info": null
    },
    {
        "title": "和韦尚书答梓州兄南亭宴集",
        "author": "张九龄",
        "content": "棠棣闻余兴，乌衣有旧游。\n门前杜城陌，池上曲江流。\n暇日尝繁会，清风咏阻修。\n始知西峙岳，同气此相求。",
        "dynasty": "唐",
        "collection_info": null
    },
    {
        "title": "答陈拾遗赠竹簪",
        "author": "张九龄",
        "content": "与君尝此志，因物復知心。\n遗我龙钟节，非无玳瑁簪。\n幽素宜相重，雕华岂所任。\n为君安首饰，怀此代兼金。",
        "dynasty": "唐",
        "collection_info": null
    },
    {
        "title": "赠澧阳韦明府",
        "author": "张九龄",
        "content": "君有百炼刃，堪断七重犀。\n谁开太阿匣，持割武城鸡。\n竟与尚书佩，遥应天子提。\n何时遇操宰，当使玉如泥。",
        "dynasty": "唐",
        "collection_info": null
    },
    {
        "title": "在洪州答綦毋学士",
        "author": "张九龄",
        "content": "旬雨不愆期，由来自若时。\n尔无言郡政，吾岂欲天欺。\n常念涓尘益，惟欢草树滋。\n课成非所拟，人望在东菑。",
        "dynasty": "唐",
        "collection_info": null
    },
    {
        "title": "酬王六霁后书怀见示",
        "author": "张九龄",
        "content": "云雨俱行罢，江天已洞开。\n炎氛霁后灭，边绪望中来。\n作骥君垂耳，为鱼我曝鳃。\n更怜湘水赋，还是洛阳才。",
        "dynasty": "唐",
        "collection_info": null
    },
    {
        "title": "酬王六寒朝见诒",
        "author": "张九龄",
        "content": "贾生流寓日，扬子寂寥时。\n在物多相背，唯君独见思。\n渔为江上曲，雪作郢中词。\n忽枉兼金讯，长怀伐木诗。",
        "dynasty": "唐",
        "collection_info": null
    },
    {
        "title": "林亭咏",
        "author": "张九龄",
        "content": "穿筑非求丽，幽闲欲寄情。\n偶怀因壤石，真意在蓬瀛。\n苔益山文古，池添竹气清。\n从兹果萧散，无事亦无营。",
        "dynasty": "唐",
        "collection_info": null
    },
    {
        "title": "晨出郡舍林下",
        "author": "张九龄",
        "content": "晨兴步北林，萧散一开襟。\n復见林上月，娟娟犹未沈。\n片云自孤远，丛篠亦清深。\n无事由来贵，方知物外心。",
        "dynasty": "唐",
        "collection_info": null
    },
    {
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 一",
        "author": "张九龄",
        "content": "场藿已成岁，园葵亦向阳。\n兰时独不偶，露节渐无芳。\n旨异菁为蓄，甘非蔗有浆。\n人多利一饱，谁復惜馨香。",
        "dynasty": "唐",
        "collection_info": null
    },
    {
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 二",
        "author": "张九龄",
        "content": "幸得不锄去，孤苗守旧根。\n无心羡旨蓄，岂欲近名园。\n遇赏宁充佩，为生莫碍门。\n幽林芳意在，非是为人论。",
        "dynasty": "唐",
        "collection_info": null
    },
    {
        "title": "林亭寓言",
        "author": "张九龄",
        "content": "林居逢岁晏，遇物使情多。\n蘅茝不时与，芬荣奈汝何。\n更怜篱下菊，无如松上萝。\n因依自有命，非是隔阳和。",
        "dynasty": "唐",
        "collection_info": null
    },
    {
        "title": "送使广州",
        "author": "张九龄",
        "content": "家在湘源住，君今海峤行。\n经过正中道，相送倍为情。\n心逐书邮去，形随世网婴。\n因声谢远别，缘义不缘名。",
        "dynasty": "唐",
        "collection_info": null
    },
    {
        "title": "送姚评事入蜀各赋一物得卜肆",
        "author": "张九龄",
        "content": "蜀严化已久，沈冥空所思。\n尝闻卖卜处，犹忆下帘时。\n驱传应经此，怀贤倘问之。\n归来说往事，历历偶心期。",
        "dynasty": "唐",
        "collection_info": null
    },
    {
        "title": "送窦校书见饯得云中辨江树",
        "author": "张九龄",
        "content": "江水天连色，无涯净野氛。\n微明岸傍树，凌乱渚前云。\n举棹形徐转，登舻意渐分。\n渺茫从此去，空復惜离羣。",
        "dynasty": "唐",
        "collection_info": null
    },
    {
        "title": "饯王司马入计同用洲字",
        "author": "张九龄",
        "content": "元僚行上计，举饯出林丘。\n忽望题舆远，空思解榻游。\n别筵铺柳岸，征棹倚芦洲。\n独叹湘江水，朝宗向北流。",
        "dynasty": "唐",
        "collection_info": null
    },
    {
        "title": "东湖临泛饯王司马",
        "author": "张九龄",
        "content": "南土秋虽半，东湖草未黄。\n聊乘风日好，来泛芰荷香。\n兰棹无劳速，菱歌不厌长。\n忽怀京洛去，难与共清光。",
        "dynasty": "唐",
        "collection_info": null
    },
    {
        "title": "饯济阴梁明府各探一物得荷叶",
        "author": "张九龄",
        "content": "荷叶生幽渚，芳华信在兹。\n朝朝空此地，采采欲因谁。\n但恐星霜改，还将蒲稗衰。\n怀君美人别，聊以赠心期。",
        "dynasty": "唐",
        "collection_info": null
    },
    {
        "title": "饯陈学士还江南同用征字",
        "author": "张九龄",
        "content": "荷莜旋江澳，衔杯饯霸陵。\n别前林鸟息，归处海烟凝。\n风土乡情接，云山客念凭。\n圣朝岩穴选，应待鹤书征。",
        "dynasty": "唐",
        "collection_info": null
    },
    {
        "title": "通化门外送别",
        "author": "张九龄",
        "content": "屡别容华改，长愁意绪微。\n义将私爱隔，情与故人归。\n薄宦无时赏，劳生有事机。\n离魂今夕梦，先绕旧林飞。",
        "dynasty": "唐",
        "collection_info": null
    },
    {
        "title": "送杨道士往天台",
        "author": "张九龄",
        "content": "鬼谷还成道，天台去学仙。\n行应松子化，留与世人传。\n此地烟波远，何时羽驾旋？\n当须一把袂，城郭共依然。",
        "dynasty": "唐",
        "collection_info": null
    },
    {
        "title": "送杨府李功曹",
        "author": "张九龄",
        "content": "平生属良友，结绶望光辉。\n何知人事拙，相与宦情非。\n别路穿林尽，征帆际海归。\n居然已多意，况復两乡违。",
        "dynasty": "唐",
        "collection_info": null
    },
    {
        "title": "送宛句赵少府",
        "author": "张九龄",
        "content": "解巾行作吏，尊酒谢离居。\n修竹含清景，华池澹碧虚。\n地将幽兴惬，人与旧游疎。\n林下纷相送，多逢长者车。",
        "dynasty": "唐",
        "collection_info": null
    },
    {
        "title": "送韦城李少府",
        "author": "张九龄",
        "content": "送客南昌尉，离亭西候春。\n野花看欲尽，林鸟听犹新。\n别酒青门路，归轩白马津。\n相知无远近，万里尚为邻。",
        "dynasty": "唐",
        "collection_info": null
    },
    {
        "title": "送苏主簿赴偃师",
        "author": "张九龄",
        "content": "我与文雄别，胡然邑吏归。\n贤人安下位，鸷鸟欲卑飞。\n激节轻华冕，移官徇綵衣。\n羡君行乐处，从此拜庭闱。",
        "dynasty": "唐",
        "collection_info": null
    },
    {
        "title": "送广州周判官",
        "author": "张九龄",
        "content": "海郡雄蛮落，津亭壮越台。\n城隅百雉映，水曲万家开。\n里树桄榔出，时禽翡翠来。\n观风犹未尽，早晚使车回。",
        "dynasty": "唐",
        "collection_info": null
    },
    {
        "title": "郡江南上别孙侍御",
        "author": "张九龄",
        "content": "云嶂天涯尽，川途海县穷。\n何言此地僻，忽与故人同。\n身负邦君弩，情纡御史骢。\n王程不我驻，离思逐秋风。",
        "dynasty": "唐",
        "collection_info": null
    },
    {
        "title": "道逢北使题赠京邑亲知",
        "author": "张九龄",
        "content": "征骖稍靡靡，去国方迟迟。\n路遶南登岸，情摇北上旗。\n故人怜别日，旅雁逐归时。",
        "dynasty": "唐",
        "collection_info": null
    },
    {
        "title": "江上使风呈裴宣州耀卿",
        "author": "张九龄",
        "content": "江路与天连，风帆何淼然。\n遥林浪出没，孤舫鸟联翩。\n常爱千钧重，深思万事捐。\n报恩非徇禄，还逐贾人船。",
        "dynasty": "唐",
        "collection_info": null
    },
    {
        "title": "溪行寄王震",
        "author": "张九龄",
        "content": "山气朝来爽，溪流日向清。\n远心何处惬，闲棹此中行。\n丛桂林间待，羣鸥水上迎。\n徒然适我愿，幽独为谁情。",
        "dynasty": "唐",
        "collection_info": null
    },
    {
        "title": "自豫章南还江上作",
        "author": "张九龄",
        "content": "归去南江水，磷磷见底清。\n转逢空阔处，聊洗滞留情。\n浦树遥如待，江鸥近若迎。\n津途别有趣，况乃濯吾缨。",
        "dynasty": "唐",
        "collection_info": null
    },
    {
        "title": "将至岳阳有怀赵二",
        "author": "张九龄",
        "content": "湘岸多深林，青冥昼结阴。\n独无谢客赏，况復贾生心。\n草色虽云发，天光或未临。\n江潭非所遇，为尔白头吟。",
        "dynasty": "唐",
        "collection_info": null
    },
    {
        "title": "使还湘水",
        "author": "张九龄",
        "content": "归舟宛何处，正值楚江平。\n夕逗烟村宿，朝缘浦树行。\n于役已弥岁，言旋今惬情。\n乡郊尚千里，流目夏云生。",
        "dynasty": "唐",
        "collection_info": null
    },
    {
        "title": "初发道中寄远",
        "author": "张九龄",
        "content": "日夜乡山远，秋风復此时。\n旧闻胡马思，今听楚猿悲。\n念别朝昏苦，怀归岁月迟。\n壮图空不息，常恐髮如丝。",
        "dynasty": "唐",
        "collection_info": null
    },
    {
        "title": "自湘水南行",
        "author": "张九龄",
        "content": "落日摧行舫，逶迤洲渚间。\n虽云有物役，乘此更休闲。\n暝色生前浦，清晖发近山。\n中流澹容与，唯爱鸟飞还。",
        "dynasty": "唐",
        "collection_info": null
    },
    {
        "title": "初入湘中有喜",
        "author": "张九龄",
        "content": "征鞍穷郢路，归棹入湘流。\n望鸟唯贪疾，闻猿亦罢愁。\n两边枫作岸，数处橘为洲。\n却记从来意，翻疑梦裏游。",
        "dynasty": "唐",
        "collection_info": null
    },
    {
        "title": "耒阳溪夜行",
        "author": "张九龄",
        "content": "乘夕棹归舟，缘源路转幽。\n月明看岭树，风静听溪流。\n岚气船间入，霜华衣上浮。\n猿声虽此夜，不是别家愁。",
        "dynasty": "唐",
        "collection_info": null
    },
    {
        "title": "江上",
        "author": "张九龄",
        "content": "长林何缭绕，远水復悠悠。\n尽日余无见，为心那不愁。\n忆将亲爱别，行为主恩酬。\n感激空如此，芳时屡已遒。",
        "dynasty": "唐",
        "collection_info": null
    },
    {
        "title": "自彭蠡湖初入江",
        "author": "张九龄",
        "content": "江岫殊空阔，云烟处处浮。\n上来羣噪鸟，中去独行舟。\n牢落谁相顾，逶迤日自愁。\n更将心问影，于役復何求。",
        "dynasty": "唐",
        "collection_info": null
    },
    {
        "title": "赴使泷峡",
        "author": "张九龄",
        "content": "溪路日幽深，寒空入两嵚。\n霜清百丈水，风落万重林。\n夕鸟联归翼，秋猿断去心。\n别离多远思，况乃岁方阴。",
        "dynasty": "唐",
        "collection_info": null
    },
    {
        "title": "湖口望庐山瀑布泉",
        "author": "张九龄",
        "content": "万丈洪泉落，迢迢半紫氛。\n奔飞流杂树，洒落出重云。\n日照虹蜺似，天清风雨闻。\n灵山多秀色，空水共氤氲。",
        "dynasty": "唐",
        "collection_info": null
    },
    {
        "title": "浈阳峡",
        "author": "张九龄",
        "content": "行舟傍越岑，窈窕越溪深。\n水闇先秋冷，山晴当昼阴。\n重林间五色，对壁耸千寻。\n惜此生遐远，谁知造化心。",
        "dynasty": "唐",
        "collection_info": null
    },
    {
        "title": "使至广州",
        "author": "张九龄",
        "content": "昔年尝不调，兹地亦邅回。\n本谓双凫少，何知驷马来。\n人非汉使橐，郡是越王台。\n去去虽殊事，山川长在哉。",
        "dynasty": "唐",
        "collection_info": null
    },
    {
        "title": "春江晚景",
        "author": "张九龄",
        "content": "江林多秀发，云日復相鲜。\n征路那逢此，春心益渺然。\n兴来秪自得，佳气莫能传。\n薄暮津亭下，余花满客船。",
        "dynasty": "唐",
        "collection_info": null
    },
    {
        "title": "与王六履震广州津亭晓望",
        "author": "张九龄",
        "content": "明发临前渚，寒来净远空。\n水纹天上碧，日气海边红。\n景物纷为异，人情赖此同。\n乘槎自有适，非欲破长风。",
        "dynasty": "唐",
        "collection_info": null
    },
    {
        "title": "初发曲江溪中",
        "author": "张九龄",
        "content": "溪流清且深，松石復阴临。\n正尔可嘉处，胡为无赏心。\n我由不忍别，物亦有缘侵。\n自匪常行迈，谁能知此音。",
        "dynasty": "唐",
        "collection_info": null
    },
    {
        "title": "旅宿淮阳亭口号",
        "author": "张九龄",
        "content": "日暮荒亭上，悠悠旅思多。\n故乡临桂水，今夜渺星河。\n暗草霜华发，空亭雁影过。\n兴来谁与晤，劳者自为歌。",
        "dynasty": "唐",
        "collection_info": null
    },
    {
        "title": "望月怀远",
        "author": "张九龄",
        "content": "海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。",
        "dynasty": "唐",
        "collection_info": null
    },
    {
        "title": "秋夕望月",
        "author": "张九龄",
        "content": "清逈江城月，流光万里同。\n所思如梦裏，相望在庭中。\n皎洁青苔露，萧条黄叶风。\n含情不得语，频使桂华空。",
        "dynasty": "唐",
        "collection_info": null
    },
    {
        "title": "咏燕",
        "author": "张九龄",
        "content": "海燕何微眇，乘春亦蹔来。\n岂知泥滓贱，秪见玉堂开。\n绣户时双入，华轩日几回。\n无心与物竞，鹰隼莫相猜。",
        "dynasty": "唐",
        "collection_info": null
    },
    {
        "title": "故刑部李尚书荆谷山集会",
        "author": "张九龄",
        "content": "尝闻继老耼，身退道弥耽。\n结宇倚青壁，疎泉喷碧潭。\n苔石随人古，烟花寄酒酣。\n山光纷向夕，归兴杜城南。",
        "dynasty": "唐",
        "collection_info": null
    },
    {
        "title": "戏题春意",
        "author": "张九龄",
        "content": "一作江南守，江林三四春。\n相鸣不及鸟，相乐喜关人。\n日守朱丝直，年催华髮新。\n淮阳秪有卧，持此度芳辰。",
        "dynasty": "唐",
        "collection_info": null
    },
    {
        "title": "庭梅咏",
        "author": "张九龄",
        "content": "芳意何能早，孤荣亦自危。\n更怜花蔕弱，不受岁寒移。\n朝雪那相妬，阴风已屡吹。\n馨香虽尚尔，飘荡復谁知。",
        "dynasty": "唐",
        "collection_info": null
    },
    {
        "title": "听筝",
        "author": "张九龄",
        "content": "端居正无绪，那復发秦筝。\n纤指传新意，繁絃起怨情。\n悠扬思欲绝，掩抑态还生。\n岂是声能感，人心自不平。",
        "dynasty": "唐",
        "collection_info": null
    },
    {
        "title": "初秋忆金均两弟",
        "author": "张九龄",
        "content": "江渚秋风至，他乡离别心。\n孤云愁自远，一叶感何深。\n忧喜尝同域，飞鸣忽异林。\n青山西北望，堪作白头吟。",
        "dynasty": "唐",
        "collection_info": null
    },
    {
        "title": "秋怀",
        "author": "张九龄",
        "content": "感惜芳时换，谁知客思悬。\n忆随鸿向暖，愁学马思边。\n留滞机还息，纷拏网自牵。",
        "dynasty": "唐",
        "collection_info": null
    },
    {
        "title": "故刑部李尚书挽词三首 一",
        "author": "张九龄",
        "content": "仙宗出赵北，相业起山东。\n明德尝为礼，嘉谋屡作忠。\n论经白虎殿，献赋甘泉宫。\n与善今何在？苍生望已空。",
        "dynasty": "唐",
        "collection_info": null
    },
    {
        "title": "故刑部李尚书挽词三首 二",
        "author": "张九龄",
        "content": "宿昔三台践，荣华驷马归。\n印从青琐拜，翰入紫宸挥。\n题剑恩方重，藏舟事已非。\n龙门不可望，感激涕沾衣。",
        "dynasty": "唐",
        "collection_info": null
    },
    {
        "title": "故刑部李尚书挽词三首 三",
        "author": "张九龄",
        "content": "永叹常山宝，沈埋京兆阡。\n同盟会五月，华表记千年。\n渺漫野中草，微茫空裏烟。\n共悲人事绝，唯对杜陵田。",
        "dynasty": "唐",
        "collection_info": null
    },
    {
        "title": "故徐州刺史赠吏部侍郎苏公挽歌词三首 一",
        "author": "张九龄",
        "content": "韦玄方继相，荀爽復齐名。\n在贵兼天爵，能贤出世卿。\n学闻金马诏，神见玉人清。\n藏壑今如此，为山遂不成。",
        "dynasty": "唐",
        "collection_info": null
    },
    {
        "title": "故徐州刺史赠吏部侍郎苏公挽歌词三首 二",
        "author": "张九龄",
        "content": "相如只谢病，子敬忽云亡。\n岂悟瑶台雪，分雕玉树行。\n清规留草议，故事在封章。\n本谓山公启，而今殁始扬。",
        "dynasty": "唐",
        "collection_info": null
    },
    {
        "title": "故徐州刺史赠吏部侍郎苏公挽歌词三首 三",
        "author": "张九龄",
        "content": "返葬长安陌，秋风箫鼓悲。\n奈何相送者，不是平生时。\n寒影催年急，哀歌助晚迟。\n宁知建旟罢，丹旐向京师。",
        "dynasty": "唐",
        "collection_info": null
    },
    {
        "title": "故荥阳君苏氏挽歌词三首 一",
        "author": "张九龄",
        "content": "门绪公侯列，嫔风诗礼行。\n松萝方有寄，桃李忽无成。\n剑去双龙别，雏哀九凤鸣。\n何言峄山树，还似半心生。",
        "dynasty": "唐",
        "collection_info": null
    },
    {
        "title": "故荥阳君苏氏挽歌词三首 二",
        "author": "张九龄",
        "content": "永叹芳魂断，行看草露滋。\n二宗荣盛日，千古别离时。\n竟罢生刍赠，空留画扇悲。",
        "dynasty": "唐",
        "collection_info": null
    },
    {
        "title": "故荥阳君苏氏挽歌词三首 三",
        "author": "张九龄",
        "content": "缟服纷相送，玄扃翳不开。\n更悲泉火灭，徒见柳车回。\n旧室容衣奠，新茔拱树栽。\n唯应月照簟，潘岳此时哀。",
        "dynasty": "唐",
        "collection_info": null
    },
    {
        "title": "眉州康司马挽歌词",
        "author": "张九龄",
        "content": "家受专门学，人称入室贤。\n刘桢徒有气，管辂独无年。\n谪去长沙国，魂归京兆阡。\n从兹匣中劒，埋没罢衝天。",
        "dynasty": "唐",
        "collection_info": null
    },
    {
        "title": "奉和圣制早发三乡山行",
        "author": "张九龄",
        "content": "羽衞森森西向秦，山川历历在清晨。\n晴云稍卷寒岩树，宿雨能销御路尘。\n圣德由来合天道，灵符即此应时巡。\n遗贤一一皆羁致，犹欲高深访隐沦。",
        "dynasty": "唐",
        "collection_info": null
    },
    {
        "title": "奉和圣制龙池篇",
        "author": "张九龄",
        "content": "天启神龙生碧泉，泉水灵源浸迤延。\n飞龙已向珠潭出，积水仍将银汉连。\n岸傍花柳看胜画，浦上楼台问是仙。\n我后元符从此得，方为万岁寿图川。",
        "dynasty": "唐",
        "collection_info": null
    },
    {
        "title": "奉和圣制南郊礼毕酺宴",
        "author": "张九龄",
        "content": "配天昭圣业，率土庆辉光。\n春发三条路，酺开百戏场。\n流恩均庶品，纵观聚康庄。\n妙舞来平乐，新声出建章。\n分曹日抱戴，赴节凤归昌。\n幸奏承云乐，同晞湛露阳。\n气和皆有感，泽厚自无疆。\n饱德君臣醉，连歌奉柏梁。",
        "dynasty": "唐",
        "collection_info": null
    },
    {
        "title": "奉和圣制早渡蒲津关",
        "author": "张九龄",
        "content": "魏武中流处，轩皇问道回。\n长堤春树发，高掌曙云开。\n龙负王舟渡，人占仙气来。\n河津会日月，天仗役风雷。\n东顾重关尽，西驰万国陪。\n还闻股肱郡，元首咏康哉。",
        "dynasty": "唐",
        "collection_info": null
    },
    {
        "title": "奉和圣制同二相南出雀鼠谷",
        "author": "张九龄",
        "content": "设险诸侯地，承平圣主巡。\n东君朝二月，南斾拥三辰。\n寒出重关尽，年随行漏新。\n瑞云丛捧日，芳树曲迎春。\n舞咏先驰道，恩华及从臣。\n汾川花鸟意，併奉属车尘。",
        "dynasty": "唐",
        "collection_info": null
    },
    {
        "title": "奉和圣制经河上公庙",
        "author": "张九龄",
        "content": "昔者河边叟，谁知隐与仙。\n姓名终不识，章句此空传。\n迹为坐忘晦，言犹强着诠。\n精灵竟何所，祠宇独依然。\n道在纡宸睠，风行动睿篇。\n从兹化天下，清净復何先。",
        "dynasty": "唐",
        "collection_info": null
    },
    {
        "title": "奉和圣制送尚书燕国公赴朔方",
        "author": "张九龄",
        "content": "宗臣事有征，庙筭在休兵。\n天与三台座，人当万里城。\n朔南方偃革，河右暂扬旌。\n宠锡从仙禁，光华出汉京。\n山川勤远畧，原隰轸皇情。\n为奏熏琴唱，仍题宝劒名。\n闻风六郡伏，计日五戎平。\n山甫归应疾，留侯功復成。\n歌钟旋可望，袵席岂难行。\n四牡何时入？吾君忆履声。",
        "dynasty": "唐",
        "collection_info": null
    },
    {
        "title": "奉和圣制途经华山",
        "author": "张九龄",
        "content": "万乘华山下，千岩云汉中。\n灵居虽窅密，睿览忽玄同。\n日月临高掌，神仙仰大风。\n攒峯势岌岌，翊辇气雄雄。\n揆物知幽赞，铭勋表圣衷。\n会应陪玉检，来此告成功。",
        "dynasty": "唐",
        "collection_info": null
    },
    {
        "title": "奉和圣制早登太行山率尔言志",
        "author": "张九龄",
        "content": "孟月摄提贞，乘时我后征。\n晨严九折度，暮戒六军行。\n日御驰中道，风师卷太清。\n戈鋋林表出，组练雪间明。\n动植希皇豫，高深奉睿情。\n陪游七圣列，望幸百神迎。\n气色烟犹喜，恩光草尚荣。\n之罘称万岁，今此復同声。",
        "dynasty": "唐",
        "collection_info": null
    },
    {
        "title": "奉和圣制登封礼毕洛城酺宴",
        "author": "张九龄",
        "content": "大君毕能事，端扆乐成功。\n运与千龄合，欢将万国同。\n汉酺歌圣酒，韶乐舞熏风。\n河洛荣光遍，云烟喜气通。\n春华顿觉早，天泽倍知崇。\n草木皆沾被，犹言不在躬。",
        "dynasty": "唐",
        "collection_info": null
    },
    {
        "title": "恩赐乐游园宴应制",
        "author": "张九龄",
        "content": "宝筵延厚命，供帐序羣公。\n形胜宜春接，威仪建礼同。\n晞阳人似露，解愠物从风。\n朝庆千龄始，年华二月中。\n辉光遍草木，和气发丝桐。\n岁岁无为化，宁知乐九功。",
        "dynasty": "唐",
        "collection_info": null
    },
    {
        "title": "奉和圣制过王浚墓",
        "author": "张九龄",
        "content": "汉王思鉅鹿，晋将在弘农。\n入蜀举长筭，平吴成大功。\n与浑虽不协，归皓实为雄。\n孤绩沦千载，流名感圣衷。\n万乘度荒陇，一顾凛生风。\n古节犹不弃，今人争效忠。",
        "dynasty": "唐",
        "collection_info": null
    },
    {
        "title": "奉和吏部崔尚书雨后大明朝堂望南山",
        "author": "张九龄",
        "content": "迢递终南顶，朝朝阊阖前。\n朅来青绮外，高在翠微先。\n双凤褰为阙，羣龙俨若仙。\n还知到玄圃，更是谒甘泉。\n夜雨尘初灭，秋空月正悬。\n诡容纷入望，霁色宛成妍。\n东极华阴践，西弥嶓冢连。\n奔峰出岭外，瀑水落云边。\n汉帝宫将苑，商君陌与阡。\n林华铺近甸，烟霭遶晴川。\n既庶仁斯及，分忧政已宣。\n山公启事罢，吉甫颂声传。\n济济金门步，洋洋玉树篇。\n徒歌虽有属，清越岂同年。",
        "dynasty": "唐",
        "collection_info": null
    },
    {
        "title": "和崔尚书喜雨",
        "author": "张九龄",
        "content": "积阳虽有晦，经月未为灾。\n上念人天重，先祈云汉回。\n仁心及草木，号令起风雷。\n照烂阴霞止，交纷瑞雨来。\n三辰破黍稷，四达屏氛埃。\n池溜因添满，林芳为洒开。\n听中声滴沥，望处影徘徊。\n惠泽成丰岁，昌言发上才。\n无论验石鼓，不是御云台。\n直颂皇恩浃，崇朝遍九垓。",
        "dynasty": "唐",
        "collection_info": null
    },
    {
        "title": "和许给事中直夜简诸公",
        "author": "张九龄",
        "content": "未央钟漏晚，仙宇蔼沈沈。\n武衞千庐合，严扃万户深。\n左掖知天近，南窗见月临。\n树摇金掌露，庭徙玉楼阴。\n他日闻更直，中宵属所钦。\n声华大国宝，夙夜近臣心。\n逸兴乘高阁，雄飞在禁林。\n宁思窃抃者，情发为知音。",
        "dynasty": "唐",
        "collection_info": null
    },
    {
        "title": "和苏侍郎小园夕霁寄诸弟",
        "author": "张九龄",
        "content": "清风阊阖至，轩盖承明归。\n云月爱秋景，林堂开夜扉。\n何言兼济日，尚与宴私违。\n兴逐蒹葭变，文因棠棣飞。\n人伦用忠孝，帝德已光辉。\n赠弟今为贵，方知陆氏微。",
        "dynasty": "唐",
        "collection_info": null
    },
    {
        "title": "酬宋使君见赠之作",
        "author": "张九龄",
        "content": "时来不自意，宿昔谬枢衡。\n翊圣负明主，妨贤媿友生。\n罢归犹右职，待罪尚南荆。\n政有留棠旧，风因继组成。\n高轩问疾苦，烝庶荷仁明。\n衰废时所薄，秪言僚故情。",
        "dynasty": "唐",
        "collection_info": null
    },
    {
        "title": "酬宋使君见诒",
        "author": "张九龄",
        "content": "陟邻初禀训，献策幸逢时。\n朝列且云忝，君恩復若兹。\n庭闱际海曲，轺传荷天慈。\n顾己欢乌鸟，闻君泣素丝。\n才明应主召，福善岂神欺。\n但愿白心在，终然湼不淄。",
        "dynasty": "唐",
        "collection_info": null
    },
    {
        "title": "酬通事舍人寓直见示篇中兼起居陆舍人景献",
        "author": "张九龄",
        "content": "轩掖殊清秘，才华固在斯。\n兴因膏泽洒，情与惠风吹。\n所美应人誉，何私亦我仪。\n同声感乔木，比翼谢长离。\n价以陆生减，贤惭鲍叔知。\n薄游尝独媿，芳讯乃兼施。\n此夜金闺籍，伊人琼树枝。\n飞鸣復何远，相顾幸媞媞。",
        "dynasty": "唐",
        "collection_info": null
    },
    {
        "title": "与袁补阙寻蔡拾遗会此公出行后蔡有五韵诗见赠以此篇答焉",
        "author": "张九龄",
        "content": "辙迹陈家巷，诗书孟子邻。\n偶来乘兴者，不值草玄人。\n契是忘年合，情非累日申。\n闻君还薄暮，见眷及兹辰。",
        "dynasty": "唐",
        "collection_info": null
    },
    {
        "title": "酬赵二侍御使西军赠两省旧僚之作",
        "author": "张九龄",
        "content": "石室先鸣者，金门待制同。\n操刀尝愿割，持斧竟称雄。\n应敌兵初起，缘边虏欲空。\n使车经陇月，征斾绕河风。\n忽枉兼金讯，非徒秣马功。\n气清蒲海曲，声满柏台中。\n顾己尘华省，欣君震远戎。\n明时独匪报，尝欲退微躬。",
        "dynasty": "唐",
        "collection_info": null
    },
    {
        "title": "武司功初有幽庭春暄见贻夏首获见以诗报焉",
        "author": "张九龄",
        "content": "芳月尽离居，幽怀重起予。\n虽言春事晚，尚想物华初。\n迟日皦方照，高斋澹復虚。\n笋成林向密，花落树应疎。\n赠鲤情无间，求莺思有余。\n暄妍不相待，含叹欲焉如。",
        "dynasty": "唐",
        "collection_info": null
    },
    {
        "title": "酬王履震游园林见贻",
        "author": "张九龄",
        "content": "宅生惟海县，素业守郊园。\n中览霸王说，上徼明主恩。\n一行罢兰径，数载历金门。\n既负潘生拙，俄从周任言。\n逶迤恋轩陛，萧散反丘樊。\n旧径稀人迹，前池耗水痕。\n併看芳树老，唯觉敝庐存。\n自我栖幽谷，逢君翳覆盆。\n孟轲应有命，贾谊得无冤。\n江上行伤远，林间偶避喧。\n地偏人事绝，时霁鸟声繁。\n独善心俱闭，穷居道共尊。\n乐因南涧藻，忧岂北堂萱。\n幽意加投漆，新诗重赠轩。\n平生徇知己，穷达与君论。",
        "dynasty": "唐",
        "collection_info": null
    },
    {
        "title": "饯王尚书出边",
        "author": "张九龄",
        "content": "汉相推人杰，殷宗伐鬼方。\n还闻出将重，坐见即戎良。\n上策应为豫，中权且用光。\n令申兵气倍，威憺虏魂亡。\n树比公孙大，城如道济长。\n夏云登陇首，秋露泫辽阳。\n武德舒宸睠，文思饯乐章。\n感恩身既许，激节胆犹尝。\n祖帐倾朝列，军麾驻道傍。\n诗人何所咏，尚父欲鹰扬。",
        "dynasty": "唐",
        "collection_info": null
    },
    {
        "title": "送赵都护赴安西",
        "author": "张九龄",
        "content": "将相有更践，简心良独难。\n远图尝画地，超拜乃登坛。\n戎即昆山序，车同渤海单。\n义无中国费，情必远人安。\n他日文兼武，而今栗且宽。\n自然来月窟，何用刺楼兰。\n南至三冬晚，西驰万里寒。\n封侯自有处，征马去啴啴。",
        "dynasty": "唐",
        "collection_info": null
    },
    {
        "title": "奉使自蓝田玉山南行",
        "author": "张九龄",
        "content": "征骖入云壑，始忆步金门。\n通籍微躯幸，归途明主恩。\n匪唯徇行役，兼得慰晨昏。\n是节暑云炽，纷吾心所尊。\n海县且悠缅，山邮日骏奔。\n徒知恶嚣事，未暇息阴论。\n峣武经陈迹，衡湘指故园。\n水闻南涧险，烟望北林繁。\n远霭千岩合，幽声百籁喧。\n阴泉夏犹冻，阳景昼方暾。\n懿此高深极，徒令梦想存。\n盛明期有报，长往復奚言。",
        "dynasty": "唐",
        "collection_info": null
    },
    {
        "title": "贺给事尝诣蔡起居郊馆有诗因命同作",
        "author": "张九龄",
        "content": "记言闻直史，筑室面层阿。\n岂不承明入，终云幽意多。\n沈冥高士致，休澣故人过。\n前岭游氛灭，中林芳气和。\n兹辰阻佳趣，望美独如何。",
        "dynasty": "唐",
        "collection_info": null
    },
    {
        "title": "南山下旧居闲放",
        "author": "张九龄",
        "content": "秪役已云久，乘闲返服初。\n块然屏尘事，幽独坐林闾。\n清旷前山远，纷喧此地疎。\n乔木凌青霭，修篁媚绿渠。\n耳和绣翼鸟，目畅锦鳞鱼。\n寂寞心还间，飘飖体自虚。\n兴来命旨酒，临罢阅仙书。\n但乐多幽意，宁知有毁誉。\n尚想争名者，谁云要路居。\n都忘下流叹，倾夺竟何如。",
        "dynasty": "唐",
        "collection_info": null
    },
    {
        "title": "高斋闲望言怀",
        "author": "张九龄",
        "content": "高斋復晴景，延眺属清秋。\n风物动归思，烟林生远愁。\n纷吾自穷海，薄宦此中州。\n取路无高足，随波适下流。\n岁华空冉冉，心曲且悠悠。\n坐惜芳时歇，胡然久滞留。",
        "dynasty": "唐",
        "collection_info": null
    },
    {
        "title": "别乡人南还",
        "author": "张九龄",
        "content": "橘柚南中暖，桑榆北地阴。\n何言荣落异，因见别离心。\n吾亦江乡子，思归梦寐深。\n闻君去水宿，结思渺云林。\n牵缀从浮事，迟回谢所钦。\n东南行舫远，秋浦念猿吟。",
        "dynasty": "唐",
        "collection_info": null
    },
    {
        "title": "初发江陵有怀",
        "author": "张九龄",
        "content": "极望涔阳浦，江天渺不分。\n扁舟从此去，鸥鸟自为羣。\n他日怀真赏，中年负俗纷。\n适来果微尚，倏尔会斯文。\n復想金闺籍，何如梦渚云。\n我行多胜寄，浩思独氛氲。",
        "dynasty": "唐",
        "collection_info": null
    },
    {
        "title": "同綦毋学士月夜闻雁",
        "author": "张九龄",
        "content": "栖宿岂无意，飞飞更远寻。\n长途未及半，中夜有遗音。\n月思关山笛，风号流水琴。\n空声两相应，幽感一何深。\n避缴归南浦，离羣呌北林。\n联翩俱不定，怜尔越乡心。",
        "dynasty": "唐",
        "collection_info": null
    },
    {
        "title": "登总持寺阁",
        "author": "张九龄",
        "content": "香阁起崔嵬，高高沙版开。\n攀跻千仞上，纷诡万形来。\n草间商君陌，云重汉后台。\n山从函谷断，川向斗城回。\n林裏春容变，天边客思催。\n登临信为美，怀远独悠哉。",
        "dynasty": "唐",
        "collection_info": null
    },
    {
        "title": "晚憩王少府东阁",
        "author": "张九龄",
        "content": "披轩肆流览，云壑见深重。\n空水秋弥净，林烟晚更浓。\n坐隅分洞府，檐际列羣峰。\n窈窕生幽意，参差多异容。\n还惭大隐迹，空想列仙踪。\n赖此昇攀处，萧条得所从。",
        "dynasty": "唐",
        "collection_info": null
    },
    {
        "title": "登城楼望西山作",
        "author": "张九龄",
        "content": "城楼枕南浦，日夕顾西山。\n宛宛鸾鹤处，高高烟雾间。\n仙井今犹在，洪厓久不还。\n金编莫我授，羽驾亦难攀。\n檐际千峰出，云中一鸟闲。\n纵观穷水国，游思徧人寰。\n勿復尘埃事，归来且闭关。",
        "dynasty": "唐",
        "collection_info": null
    },
    {
        "title": "祠紫盖山经玉泉山寺",
        "author": "张九龄",
        "content": "指涂跻楚望，策马傍荆岑。\n稍稍松篁入，泠泠磵谷深。\n观奇逐幽暎，历险忘岖嵚。\n上界投佛影，中天扬梵音。\n焚香忏在昔，礼足誓来今。\n灵异若有对，神仙真可寻。\n高僧闻逝者，远俗是初心。\n藓驳经行处，猿啼燕坐林。\n归真已寂灭，留迹岂[湮沈]。\n法地自兹广，何云千万金。",
        "dynasty": "唐",
        "collection_info": null
    },
    {
        "title": "洪州西山祈雨是日辄应因赋诗言事",
        "author": "张九龄",
        "content": "兹山蕴灵异，走望良有归。\n丘祷虽已久，甿心难重违。\n迟明申藻荐，先夕旅岩扉。\n独宿云峰下，萧条人吏稀。\n我来不外适，幽抱自中微。\n静入风泉奏，凉生松栝围。\n穷年滞远想，寸晷阅清晖。\n虚美怅无属，素情缄所依。\n诡随嫌弱操，羇束谢贞肥。\n义济亦吾道，诚存为物祈。\n灵心倏已应，甘液幸而飞。\n闭阁且无责，随车安敢希。\n多惭德不感，知復是耶非。",
        "dynasty": "唐",
        "collection_info": null
    },
    {
        "title": "经江宁览旧迹至玄武湖",
        "author": "张九龄",
        "content": "南国更数世，北湖方十洲。\n天清华林苑，日晏景阳楼。\n果下回仙骑，津傍驻綵斿。\n凫鹥喧凤管，荷芰鬬龙舟。\n七子陪诗赋，千人和棹讴。\n应言在镐乐，不让横汾秋。\n风俗因纾慢，江山成易由。\n驹王信不武，孙叔是无谋。\n佳气日将歇，霸功谁与修。\n桑田东海变，麋鹿姑苏游。\n否运争三国，康时劣九州。\n山虽幕府在，馆岂豫章留。\n水淀还相阅，菱歌亦故遒。\n雄图不足问，唯想事风流。",
        "dynasty": "唐",
        "collection_info": null
    },
    {
        "title": "登襄阳岘山",
        "author": "张九龄",
        "content": "昔年亟攀践，征马復来过。\n信若山川旧，谁如岁月何。\n蜀相吟安在，羊公碣已磨。\n令图犹寂寞，嘉会亦蹉跎。\n宛宛樊城岸，悠悠汉水波。\n逶迤春日远，感寄客情多。\n地本原林秀，朝来烟景和。\n同心不同赏，留叹此岩阿。",
        "dynasty": "唐",
        "collection_info": null
    },
    {
        "title": "登荆州城楼",
        "author": "张九龄",
        "content": "天宇何其旷，江城坐自拘。\n层楼百余尺，迢递在西隅。\n暇日时登眺，荒郊临故都。\n纍纍见陈迹，寂寂想雄图。\n古往山川在，今来郡邑殊。\n北疆虽入郑，东距岂防吴。\n几代传荆国，当时敌陕郛。\n上流空有处，中土復何虞。\n枕席夷三峡，关梁豁五湖。\n承平无异境，守隘莫论夫。\n自罢金门籍，来参竹使符。\n端居向林薮，微尚在桑榆。\n直似王陵戆，非如宁武愚。\n今兹对南浦，乘雁与双凫。",
        "dynasty": "唐",
        "collection_info": null
    },
    {
        "title": "登乐游原春望书怀",
        "author": "张九龄",
        "content": "城隅有乐游，表裏见皇州。\n策马既长远，云山亦悠悠。\n万壑清光满，千门喜气浮。\n花间直城路，草际曲江流。\n凭眺兹为美，离居方独愁。\n已惊玄髮换，空度绿荑柔。\n奋翼笼中鸟，归心海上鸥。\n既伤日月逝，且欲桑榆收。\n豹变焉能及，莺鸣非可求。\n愿言从所好，初服返林丘。",
        "dynasty": "唐",
        "collection_info": null
    },
    {
        "title": "候使登石头驿楼作",
        "author": "张九龄",
        "content": "山槛凭南望，川途眇北流。\n远林天翠合，前浦日华浮。\n万井缘津渚，千艘咽渡头。\n渔商多末事，耕稼少良畴。\n自守陈蕃榻，尝登王粲楼。\n徒然骋目处，岂是获心游。\n向迹虽愚谷，求名异盗丘。\n息阴芳木所，空復越乡忧。",
        "dynasty": "唐",
        "collection_info": null
    },
    {
        "title": "登临沮楼",
        "author": "张九龄",
        "content": "高深不可厌，巡属復来过。\n本与众山绝，况兹韶景和。\n危楼入水倒，飞槛向空摩。\n杂树缘青壁，樛枝挂绿萝。\n潭清能彻底，鱼乐好跳波。\n有象言虽具，无端思转多。\n同怀不在此，孤赏欲如何。",
        "dynasty": "唐",
        "collection_info": null
    },
    {
        "title": "陪王司马登薛公逍遥台",
        "author": "张九龄",
        "content": "尝闻薛公泪，非直雍门琴。\n窜逐留遗迹，悲凉见此心。\n府中因暇豫，江上幸招寻。\n人事已成古，风流独至今。\n闲情多感叹，清景暂登临。\n无復甘棠在，空余蔓草深。\n晴光送远目，胜气入幽襟。\n水去朝沧海，春来换碧林。\n赋怀湘浦弔，碑想汉川沈。\n曾是陪游日，徒为梁父吟。",
        "dynasty": "唐",
        "collection_info": null
    },
    {
        "title": "尝与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏其事",
        "author": "张九龄",
        "content": "方驾与吾友，同怀不异寻。\n偶逢池竹处，便会江湖心。\n夏近林方密，春余水更深。\n清华两辉暎，闲步亦窥临。\n苹藻復佳色，凫鹥亦好音。\n韶芳媚洲渚，蕙气袭衣襟。\n萧散皆为乐，裴回从所钦。\n谓予成夙志，岁晚共抽簪。",
        "dynasty": "唐",
        "collection_info": null
    },
    {
        "title": "与弟游家园",
        "author": "张九龄",
        "content": "定省荣君赐，来归是昼游。\n林乌飞旧里，园果让新秋。\n枝长南庭树，池临北涧流。\n星霜屡尔别，兰麝为谁幽。\n善积家方庆，恩深国未酬。\n栖栖将义动，安得久情留。",
        "dynasty": "唐",
        "collection_info": null
    },
    {
        "title": "郡内闲斋",
        "author": "张九龄",
        "content": "郡阁昼常掩，庭芜日復滋。\n檐风落鸟毳，窗叶挂虫丝。\n拙病宦情少，羇闲秋气悲。\n理人无异绩，为郡但经时。\n唯有江湖意，沈冥空在兹。",
        "dynasty": "唐",
        "collection_info": null
    },
    {
        "title": "城南隅山池春中田袁二公盛称其美夏首获赏果会夙言故有此咏",
        "author": "张九龄",
        "content": "忆昨闻佳境，驾言寻昔蹊。\n非惟初物变，亦与旧游暌。\n幽渚为君说，清晨即我携。\n途深独睥睨，历险共攀跻。\n林笋苞青箨，津杨委绿荑。\n荷香初出浦，草色復缘堤。\n乐处将鸥狎，谭端用马齐。\n且言临海郡，兼话武陵溪。\n异壤风烟绝，空山岩径迷。\n如何际朝野，从此待金闺。",
        "dynasty": "唐",
        "collection_info": null
    },
    {
        "title": "西江夜行",
        "author": "张九龄",
        "content": "遥夜人何在，澄潭月裏行。\n悠悠天宇旷，切切故乡情。\n外物寂无扰，中流澹自清。\n念归林叶换，愁坐露华生。\n犹有汀洲鹤，宵分乍一鸣。",
        "dynasty": "唐",
        "collection_info": null
    },
    {
        "title": "南还湘水言怀",
        "author": "张九龄",
        "content": "拙宦今何有？劳歌念不成。\n十年乖夙志，一别悔前行。\n归去田园老，倘来轩冕轻。\n江间稻正熟，林裏桂初荣。\n鱼意思在藻，鹿心怀食苹。\n时哉苟不达，取乐遂吾情。",
        "dynasty": "唐",
        "collection_info": null
    },
    {
        "title": "商洛山行怀古",
        "author": "张九龄",
        "content": "园绮值秦末，嘉遁此山阿。\n陈迹向千古，荒途始一过。\n硕人久沦谢，乔木自森罗。\n故事昔尝览，遗风今岂讹。\n泌泉空活活，樵叟独皤皤。\n是处清晖满，从中幽兴多。\n长怀赤松意，復忆紫芝歌。\n避世辞轩冕，逢时解薜萝。\n盛明今在运，吾道竟如何。",
        "dynasty": "唐",
        "collection_info": null
    },
    {
        "title": "南还以诗代书赠京师旧僚",
        "author": "张九龄",
        "content": "薄宦晨昏阙，尊尊义取斯。\n穷愁年貌改，寂历尔胡为。\n不谄词多忤，无容礼益卑。\n微生尚何有？远迹固其宜。\n思扰梁山曲，情遥越鸟枝。\n故园从海上，良友邈天涯。\n云雨叹一别，川原劳载驰。\n上惭伯乐顾，中负叔牙知。\n去国诚寥落，经途弊险巇。\n岁逢霜雪苦，林属蕙兰萎。\n欲赠幽芳歇，行悲旧赏移。\n一从关作限，两见月成规。\n苒苒穷年籥，行行尽路岐。\n征鞍税北渚，归帆指南垂。\n树晚犹葱蒨，江寒尚渺瀰。\n土风从楚别，山水入湘奇。\n石濑相奔触，烟林更蔽亏。\n层崖夹洞浦，轻舸泛澄漪。\n松篠行皆傍，禽鱼动輙随。\n惜哉边地隔，不与故人窥。\n畴昔陪鹓鹭，朝阳振羽仪。\n来音虽寂寞，接景每逶迤。\n朝罢冥尘事，宾来话酒巵。\n邀欢逐芳草，结兴选华池。\n及此风成叹，何时雾可披。\n自怜无用者，谁念有情离。\n望美音容阔，怀贤梦想疲。\n因声达霄汉，持拙守东陂。",
        "dynasty": "唐",
        "collection_info": null
    },
    {
        "title": "初发道中赠王司马兼寄诸公",
        "author": "张九龄",
        "content": "昔岁尝陈力，中年退屏居。\n承颜方弄鸟，放性或观鱼。\n曾是安疵拙，诚非议卷舒。\n林园事益简，烟月赏恆余。\n不意栖愚谷，无阶奉诏书。\n湛恩均大造，弱植媿空虚。\n肃命趋仙阙，侨装抚传车。\n念行开祖帐，怜别降题舆。\n谁谓风期许，叨延礼数殊。\n义沾投分末，情及解携初。\n追饯扶江介，光辉烛里闾。\n子云应寂寞，公叔为吹嘘。\n景物春来异，音容日向疎。\n川原行稍稳，钟鼓听犹徐。\n林隔王公轝，云迷班氏庐。\n恋亲唯委咽，思德更踌躇。\n徇义当由此，怀安乃阙如。\n愿酬明主惠，行矣岂徒欤。",
        "dynasty": "唐",
        "collection_info": null
    },
    {
        "title": "自始兴溪夜上赴岭",
        "author": "张九龄",
        "content": "尝蓄名山意，兹为世网牵。\n征途屡及此，初服已非然。\n日落青岩际，溪行绿篠边。\n去舟乘月后，归鸟息人前。\n数曲迷幽嶂，连圻触闇泉。\n深林风绪结，遥夜客情悬。\n非梗胡为泛，无膏亦自煎。",
        "dynasty": "唐",
        "collection_info": null
    },
    {
        "title": "当涂界寄裴宣州",
        "author": "张九龄",
        "content": "故人宣城守，亦在江南偏。\n如何分虎竹，相与间山川。\n章绶胡为者，形骸非自然。\n含情津渡阔，倚望脰空延。\n远近闻佳政，平生仰大贤。\n推心徒有属，会面良无缘。\n日夕遵前渚，江村投暮烟。\n念行秪意默，怀远岂言宣。\n委曲风波事，难为尺素传。",
        "dynasty": "唐",
        "collection_info": null
    },
    {
        "title": "郡中每晨兴輙见羣鹤东飞至暮又行列而返咔唳云路甚和乐焉予媿独处江城常目送此意有所羡遂赋以诗",
        "author": "张九龄",
        "content": "云间有数鹤，抚翼意无违。\n晓日东田去，烟霄北渚归。\n欢呼良自适，罗列好相依。\n远集长江静，高翔众鸟稀。\n岂烦仙子驭，何畏野人机。\n却念乘轩者，拘留不得飞。",
        "dynasty": "唐",
        "collection_info": null
    },
    {
        "title": "和裴侍中承恩拜扫旋辔途中有怀寄州县官僚乡国亲故",
        "author": "张九龄",
        "content": "嵩岳神惟降，汾川鼎气雄。\n生才作霖雨，继代有清通。\n天下称贤相，朝端挹至公。\n自家来佐国，移孝入为忠。\n霜露多前感，丘园想旧风。\n扈巡过晋北，问俗到河东。\n便道恩华降，还乡礼教崇。\n野尊延故老，朝服见儿童。",
        "dynasty": "唐",
        "collection_info": null
    },
    {
        "title": "和姚令公哭李尚书乂",
        "author": "张九龄",
        "content": "贵贱虽殊等，平生窃下风。\n云泥势已绝，山海纳还通。\n忽叹登龙者，翻将弔鹤同。\n琴诗犹可託，剑履独成空。\n畴昔尝论礼，兴言每匪躬。\n人思崔琰议，朝掩祭遵公。\n作善神何酷，依仁命不融。\n天文虚北斗，人事罢南宫。\n上幸既伤旧，下流弥感衷。\n无恩报国士，徒欲问玄穹。",
        "dynasty": "唐",
        "collection_info": null
    },
    {
        "title": "奉和圣制经函谷关作",
        "author": "张九龄",
        "content": "函谷虽云险，黄河已復清。\n圣心无所隔，空此置关城。",
        "dynasty": "唐",
        "collection_info": null
    },
    {
        "title": "奉和圣制度潼关口号",
        "author": "张九龄",
        "content": "嶙嶙故城垒，荒凉空戍楼。\n在德不在险，方知王道休。",
        "dynasty": "唐",
        "collection_info": null
    },
    {
        "title": "答太常靳博士见赠一绝",
        "author": "张九龄",
        "content": "上苑春先入，中园花尽开。\n唯余幽径草，尚待日光催。",
        "dynasty": "唐",
        "collection_info": null
    },
    {
        "title": "登荆州城望江二首 一",
        "author": "张九龄",
        "content": "滔滔大江水，天地相终始。\n经阅几世人，復叹谁家子。",
        "dynasty": "唐",
        "collection_info": null
    },
    {
        "title": "登荆州城望江二首 二",
        "author": "张九龄",
        "content": "东望何悠悠，西来昼夜流。\n岁月既如此，为心那不愁。",
        "dynasty": "唐",
        "collection_info": null
    },
    {
        "title": "赋得自君之出矣",
        "author": "张九龄",
        "content": "自君之出矣，不復理残机。\n思君如满月，夜夜减清辉。",
        "dynasty": "唐",
        "collection_info": null
    },
    {
        "title": "荅陆澧",
        "author": "张九龄",
        "content": "松叶堪为酒，春来酿几多。\n不辞山路远，踏雪也相过。",
        "dynasty": "唐",
        "collection_info": null
    },
    {
        "title": "奉和上元酺宴应诏",
        "author": "杨炯",
        "content": "甲乙遇灾年，周隋送上弦。\n妖星六丈出，沴气七重悬。\n赤县空无主，苍生欲问天。\n龟龙开宝命，云火昭灵庆。\n万物覩真人，千秋逢圣政。\n祖宗玄泽远，文武休光盛。\n大号域中平，皇威天下惊。\n参辰昭文物，宇宙浃声名。\n汉后三章令，周王五伐兵。\n匈奴穷地角，本自远正朔。\n骄子起天街，由来亏礼乐。\n一衣扫风雨，再战夷屯剥。\n清明日月旦，萧索烟云涣。\n寒暑既平分，阴阳復贞观。\n惟神谐妙物，乃圣符幽赞。\n下武发祯祥，平阶属会昌。\n金泥封日观，璧水匝明堂。\n业盛勋华德，兴包天地皇。\n孝思义罔极，易礼光前式。\n天焕三辰辉，灵书五云色。\n敬时穷发敛，卜代盈千亿。\n五纬聚华轩，重光入望园。\n公卿论至道，天子拜昌言。\n雷解初开出，星空即便元。\n瑶台凉景荐，银阙秋阴遍。\n百戏骋鱼龙，千门壮宫殿。\n深仁洽蛮徼，恺乐周寰县。\n宣室召羣臣，明庭礼百神。\n仰德还符日，霑恩更似春。\n襄城非牧竖，楚国有巴人。",
        "dynasty": "唐",
        "collection_info": null
    },
    {
        "title": "广溪峡",
        "author": "杨炯",
        "content": "广溪三峡首，旷望兼川陆。\n山路遶羊肠，江城镇鱼腹。\n乔林百丈偃，飞水千寻瀑。\n惊浪回高天，盘涡转深谷。\n汉氏昔云季，中原争逐鹿。\n天下有英雄，襄阳有龙伏。\n常山集军旅，永安兴版筑。\n池台忽已倾，邦家遽沦覆。\n庸才若刘禅，忠佐为心腹。\n设险犹可存，当无贾生哭。",
        "dynasty": "唐",
        "collection_info": null
    },
    {
        "title": "巫峡",
        "author": "杨炯",
        "content": "三峡七百里，唯言巫峡长。\n重岩窅不极，迭嶂凌苍苍。\n绝壁横天险，莓苔烂锦章。\n入夜分明见，无风波浪狂。\n忠信吾所蹈，泛舟亦何伤。\n可以涉砥柱，可以浮吕梁。\n美人今何在？灵芝徒有芳。\n山空夜猿啸，征客泪沾裳。",
        "dynasty": "唐",
        "collection_info": null
    },
    {
        "title": "西陵峡",
        "author": "杨炯",
        "content": "绝壁耸万仞，长波射千里。\n盘薄荆之门，滔滔南国纪。\n楚都昔全盛，高丘烜望祀。\n秦兵一旦侵，夷陵火潜起。\n四维不復设，关塞良难恃。\n洞庭且忽焉，孟门终已矣。\n自古天地闢，流为峡中水。\n行旅相赠言，风涛无极已。\n及余践斯地，瓌奇信为美。\n江山若有灵，千载伸知己。",
        "dynasty": "唐",
        "collection_info": null
    },
    {
        "title": "从军行",
        "author": "杨炯",
        "content": "烽火照西京，心中自不平。\n牙璋辞凤阙，铁骑绕龙城。\n雪暗凋旗画，风多杂鼓声。\n宁为百夫长，胜作一书生。",
        "dynasty": "唐",
        "collection_info": null
    },
    {
        "title": "刘生",
        "author": "杨炯",
        "content": "卿家本六郡，年长入三秦。\n白璧酬知己，黄金谢主人。\n剑锋生赤电，马足起红尘。\n日暮歌钟发，喧喧动四邻。",
        "dynasty": "唐",
        "collection_info": null
    },
    {
        "title": "骢马",
        "author": "杨炯",
        "content": "骢马铁连钱，长安侠少年。\n帝畿平若水，官路直如弦。\n夜玉妆车轴，秋金铸马鞭。\n风霜但自保，穷达任皇天。",
        "dynasty": "唐",
        "collection_info": null
    },
    {
        "title": "出塞",
        "author": "杨炯",
        "content": "塞外欲纷纭，雌雄犹未分。\n明堂占气色，华盖辨星文。\n二月河魁将，三千太乙军。\n丈夫皆有志，会见立功勋。",
        "dynasty": "唐",
        "collection_info": null
    },
    {
        "title": "有所思",
        "author": "杨炯",
        "content": "贱妾留南楚，征夫向北燕。\n三秋方一日，少别比千年。\n不掩嚬红楼，无论数绿钱。\n相思明月夜，迢递白云天。",
        "dynasty": "唐",
        "collection_info": null
    },
    {
        "title": "梅花落",
        "author": "杨炯",
        "content": "窗外一株梅，寒花五出开。\n影随朝日远，香逐便风来。\n泣对铜鈎障，愁看玉镜台。\n行人断消息，春恨几裴回。",
        "dynasty": "唐",
        "collection_info": null
    },
    {
        "title": "折杨柳",
        "author": "杨炯",
        "content": "边地遥无极，征人去不还。\n秋容凋翠羽，别泪损红颜。\n望断流星驿，心驰明月关。\n藁砧何处在？杨柳自堪攀。",
        "dynasty": "唐",
        "collection_info": null
    },
    {
        "title": "紫骝马",
        "author": "杨炯",
        "content": "侠客重周游，金鞭控紫骝。\n蛇弓白羽箭，鹤辔赤茸秋。\n发迹来南海，长鸣向北州。\n匈奴今未灭，画地取封侯。",
        "dynasty": "唐",
        "collection_info": null
    },
    {
        "title": "战城南",
        "author": "杨炯",
        "content": "塞北途辽远，城南战苦辛。\n旛旗如鸟翼，甲胄似鱼鳞。\n冻水寒伤马，悲风愁杀人。\n寸心明白日，千里暗黄尘。",
        "dynasty": "唐",
        "collection_info": null
    },
    {
        "title": "送临津房少府",
        "author": "杨炯",
        "content": "岐路三秋别，江津万里长。\n烟霞驻征盖，弦奏促飞觞。\n阶树含斜日，池风泛早凉。\n赠言未终竟，流涕忽沾裳。",
        "dynasty": "唐",
        "collection_info": null
    },
    {
        "title": "送丰城王少府",
        "author": "杨炯",
        "content": "愁结乱如麻，长天照落霞。\n离亭隐乔树，沟水浸平沙。\n左尉才何屈，东关望渐赊。\n行看转牛斗，持此报张华。",
        "dynasty": "唐",
        "collection_info": null
    },
    {
        "title": "送郑州周司空",
        "author": "杨炯",
        "content": "汉国临清渭，京城枕浊河。\n居人下珠泪，宾御促骊歌。\n望极关山远，秋深烟雾多。\n唯余三五夕，明月暂经过。",
        "dynasty": "唐",
        "collection_info": null
    },
    {
        "title": "送梓州周司功",
        "author": "杨炯",
        "content": "御沟一相送，征马屡盘桓。\n言笑方无日，离忧独未宽。\n举杯聊劝酒，破涕暂为欢。\n别后风清夜，思君蜀路难。",
        "dynasty": "唐",
        "collection_info": null
    },
    {
        "title": "送杨处士反初卜居曲江",
        "author": "杨炯",
        "content": "雁门归去远，垂老脱袈裟。\n萧寺休为客，曹溪便寄家。\n绿琪千岁树，黄槿四时花。\n别怨应无限，门前桂水斜。",
        "dynasty": "唐",
        "collection_info": null
    },
    {
        "title": "途中",
        "author": "杨炯",
        "content": "悠悠辞鼎邑，去去指金墉。\n途路盈千里，山川亘百重。\n风行常有地，云出本多峰。\n郁郁园中柳，亭亭山上松。\n客心殊不乐，乡泪独无从。",
        "dynasty": "唐",
        "collection_info": null
    },
    {
        "title": "送刘校书从军",
        "author": "杨炯",
        "content": "天将下三宫，星门召五戎。\n坐谋资庙略，飞檄伫文雄。\n赤土流星剑，乌号明月弓。\n秋阴生蜀道，杀气绕湟中。\n风雨何年别，琴尊此日同。\n离亭不可望，沟水自西东。",
        "dynasty": "唐",
        "collection_info": null
    },
    {
        "title": "游废观",
        "author": "杨炯",
        "content": "青幛倚丹田，荒凉数百年。\n犹知小山桂，尚识大罗天。\n药败金炉火，苔昏玉女泉。\n岁时无壁画，朝夕有阶烟。\n花柳三春节，江山四望悬。\n悠然出尘网，从此狎神仙。",
        "dynasty": "唐",
        "collection_info": null
    },
    {
        "title": "和石侍御山庄",
        "author": "杨炯",
        "content": "烟霞非俗宇，岩壑只幽居。\n水浸何曾畎，荒郊不復锄。\n影浓山树密，香浅泽花疎。\n阔堑防斜径，平堤夹小渠。\n莲房若箇实，竹节几重虚。\n萧然隔城市，酌醴焚枯鱼。",
        "dynasty": "唐",
        "collection_info": null
    },
    {
        "title": "送李庶子致仕还洛",
        "author": "杨炯",
        "content": "此地倾城日，由来供帐华。\n亭逢李广骑，门接邵平瓜。\n原野烟氛匝，关河游望赊。\n白云断岩岫，绿草覆江沙。\n诏赐扶阳宅，人荣御史车。\n灞池一相送，流涕向烟霞。",
        "dynasty": "唐",
        "collection_info": null
    },
    {
        "title": "早行",
        "author": "杨炯",
        "content": "敞朗东方彻，阑干北斗斜。\n地气俄成雾，天云渐作霞。\n河流纔辨马，岩路不容车。\n阡陌经三岁，闾阎对五家。\n露文沾细草，风影转高花。\n日月从来惜，关山犹自赊。",
        "dynasty": "唐",
        "collection_info": null
    },
    {
        "title": "和崔司空伤姬人",
        "author": "杨炯",
        "content": "昔时南浦别，鹤怨宝琴弦。\n今日东方至，鸾销珠镜前。\n水流衔砌咽，月影向窗悬。\n妆匣悽余粉，熏炉灭旧烟。\n晚庭摧玉树，寒帐委金莲。\n佳人不再得，云日几千年。",
        "dynasty": "唐",
        "collection_info": null
    },
    {
        "title": "和骞右丞省中暮望",
        "author": "杨炯",
        "content": "故事閒台阁，仙门蔼已深。\n旧章窥复道，云幌肃重阴。\n玄律葭灰变，青阳斗柄临。\n年光摇树色，春气绕兰心。\n风响高窗度，流痕曲岸侵。\n天门总枢辖，人镜辨衣簪。\n日暮南宫静，瑶华振雅音。",
        "dynasty": "唐",
        "collection_info": null
    },
    {
        "title": "和酬虢州李司法",
        "author": "杨炯",
        "content": "唇齿标形胜，关河壮邑居。\n寒山抵方伯，秋水面鸿胪。\n君子从游宦，忘情任卷舒。\n风霜下刀笔，轩盖拥门闾。\n平野芸黄遍，长洲鸿雁初。\n菊花宜泛酒，浦叶好裁书。\n昔我芝兰契，悠然云雨疎。\n非君重千里，谁有惠双鱼。",
        "dynasty": "唐",
        "collection_info": null
    },
    {
        "title": "和郑雠校内省眺瞩思乡怀友",
        "author": "杨炯",
        "content": "铜门初下辟，石馆始沈研。\n游雾千金字，飞云五色笺。\n楼台横紫极，城阙俯青田。\n暄入瑶房裏，春回玉宇前。\n霞文埋落照，风物澹归烟。\n翰墨三余隙，关山四望悬。\n颓峰暌酌羽，流水旷鸣絃。\n虽欣承白雪，终恨隔青天。",
        "dynasty": "唐",
        "collection_info": null
    },
    {
        "title": "和旻上人伤果禅师",
        "author": "杨炯",
        "content": "净业初中日，浮生大小年。\n无人本无我，非后亦非前。\n箫鼓旁喧地，龙蛇直映天。\n法门摧栋宇，觉海破舟船。\n书镇秦王饷，经文宋国传。\n声华周百亿，风烈被三千。\n芜没青园寺，荒凉紫陌田。\n德音殊未远，拱木已生烟。",
        "dynasty": "唐",
        "collection_info": null
    },
    {
        "title": "和刘侍郎入隆唐观",
        "author": "杨炯",
        "content": "福地阴阳合，仙都日月开。\n山川临四险，城树隐三台。\n伏槛排云出，飞轩遶涧回。\n参差凌倒影，潇洒轶浮埃。\n百果珠为实，羣峰锦作苔。\n悬萝暗疑雾，瀑布响成雷。\n方士烧丹液，真人泛玉杯。\n还如问桃水，更似得蓬莱。\n汉帝求仙日，相如作赋才。\n自然金石奏，何必上天台。",
        "dynasty": "唐",
        "collection_info": null
    },
    {
        "title": "和辅先入昊天观星瞻",
        "author": "杨炯",
        "content": "遁甲爰皇里，星占太乙宫。\n天门开奕奕，佳气郁葱葱。\n碧落三干外，黄图四海中。\n邑居环若水，城阙抵新丰。\n玉槛昆崙侧，金枢地轴东。\n上真朝北斗，元始咏南风。\n汉君祠五帝，淮王礼八公。\n道书编竹简，灵液灌梧桐。\n草茂琼阶绿，花繁宝树红。\n石楼纷似画，地镜淼如空。\n桑海年应积，桃源路不穷。\n黄轩若有问，三月住崆峒。",
        "dynasty": "唐",
        "collection_info": null
    },
    {
        "title": "和刘长史荅十九兄",
        "author": "杨炯",
        "content": "帝尧平百姓，高祖宅三秦。\n子弟分河岳，衣冠动缙绅。\n盛名恆不陨，历代几相因。\n街巷涂山曲，门闾洛水滨。\n五龙金作友，一子玉为人。\n宝剑丰城气，明珠魏国珍。\n风标自落落，文质且彬彬。\n共许刁元亮，同推周伯仁。\n石城俯天阙，钟阜对江津。\n骥足方遐骋，狼心独未驯。\n鼓鼙鸣九域，风火集重闉。\n城势余三板，兵威乏四邻。\n居然混玉石，直置保松筠。\n耿介酬天子，危言数贼臣。\n钟仪琴未奏，苏武节犹新。\n受禄宁辞死，扬名不顾身。\n精诚动天地，忠义感明神。\n怪鸟俄垂翼，修蛇竟暴鳞。\n来朝拜休命，述职下梁岷。\n善政驰金马，嘉声绕玉轮。\n三荆忽有赠，四海更相亲。\n宫征谐鸣石，光辉掩烛银。\n山川遥满目，零露坐沾巾。\n友爱光天下，恩波浃后尘。\n懦夫仰高节，下里继阳春。",
        "dynasty": "唐",
        "collection_info": null
    },
    {
        "title": "夜送赵纵",
        "author": "杨炯",
        "content": "赵氏连城璧，由来天下传。\n送君还旧府，明月满前川。",
        "dynasty": "唐",
        "collection_info": null
    },
    {
        "title": "息夫人",
        "author": "宋之问",
        "content": "可怜楚破息，肠断息夫人。\n仍为泉下骨，不作楚王嫔。\n楚王宠莫盛，息君情更亲。\n情亲怨生别，一朝俱杀身。",
        "dynasty": "唐",
        "collection_info": null
    },
    {
        "title": "初到陆浑山庄",
        "author": "宋之问",
        "content": "授衣感穷节，策马凌伊关。\n归齐逸人趣，日觉秋琴闲。\n寒露衰北阜，夕阳破东山。\n浩歌步榛樾，栖鸟随我还。",
        "dynasty": "唐",
        "collection_info": null
    },
    {
        "title": "夜饮东亭",
        "author": "宋之问",
        "content": "春泉鸣大壑，皓月吐层岑。\n岑壑景色佳，慰我远游心。\n暗芳足幽气，惊栖多众音。\n高兴南山曲，长谣横素琴。",
        "dynasty": "唐",
        "collection_info": null
    },
    {
        "title": "芳树",
        "author": "宋之问",
        "content": "何地早芳菲，宛在长门殿。\n夭桃色若绶，秾李光如练。\n啼鸟弄花疎，游蜂饮香遍。\n叹息春风起，飘零君不见。",
        "dynasty": "唐",
        "collection_info": null
    },
    {
        "title": "送赵六贞固",
        "author": "宋之问",
        "content": "目断南浦云，心醉东郊柳。\n怨别此何时，春芳来已久。\n与君共时物，尽此盈樽酒。\n始愿今不从，春风恋携手。",
        "dynasty": "唐",
        "collection_info": null
    },
    {
        "title": "题张老松树",
        "author": "宋之问",
        "content": "岁晚东岩下，周顾何悽恻。\n日落西山阴，众草起寒色。\n中有乔松树，使我长叹息。\n百尺无寸枝，一生自孤直。",
        "dynasty": "唐",
        "collection_info": null
    },
    {
        "title": "别之望后独宿蓝田山庄",
        "author": "宋之问",
        "content": "鹡鸰有旧曲，调苦不成歌。\n自叹兄弟少，常嗟离别多。\n尔寻北京路，予卧南山阿。\n泉晚更幽咽，云秋尚嵯峨。\n药栏听蝉噪，书幌见禽过。\n愁至愿甘寝，其如乡梦何。",
        "dynasty": "唐",
        "collection_info": null
    },
    {
        "title": "浣纱篇赠陆上人",
        "author": "宋之问",
        "content": "越女颜如花，越王闻浣纱。\n国微不自宠，献作吴宫娃。\n山薮半潜匿，苎萝更蒙遮。\n一行霸句践，再笑倾夫差。\n艳色夺人目，斆嚬亦相夸。\n一朝还旧都，靓粧寻若耶。\n鸟惊入松网，鱼畏沈荷花。\n始觉冶容妄，方悟羣心邪。\n钦子秉幽意，世人共称嗟。\n愿言托君怀，倘类蓬生麻。\n家住雷门曲，高阁凌飞霞。\n淋漓翠羽帐，旖旎采云军。\n春风艳楚舞，秋月缠胡笳。\n自昔专娇爱，袭玩唯矜奢。\n达本知空寂，弃彼犹泥沙。\n永割偏执性，自长熏修芽。\n携妾不障道，来止妾西家。",
        "dynasty": "唐",
        "collection_info": null
    },
    {
        "title": "雨从箕山来",
        "author": "宋之问",
        "content": "雨从箕山来，倏与飘风度。\n晴明西峰日，绿缛南溪树。\n此时客精庐，幸蒙真僧顾。\n深入清净理，妙断往来趣。\n意得两契如，言尽共忘喻。\n观花寂不动，闻鸟悬可悟。\n向夕闻天香，淹留不能去。",
        "dynasty": "唐",
        "collection_info": null
    },
    {
        "title": "初至崖口",
        "author": "宋之问",
        "content": "崖口众山断，嵚崟耸天壁。\n气衝落日红，影入春潭碧。\n锦缋织苔藓，丹青画松石。\n水禽泛容与，岩花飞的皪。\n微路从此深，我来限于役。\n惆怅情未已，羣峰暗将夕。",
        "dynasty": "唐",
        "collection_info": null
    },
    {
        "title": "自湘源至潭州衡山县",
        "author": "宋之问",
        "content": "浮湘沿迅湍，逗浦凝远盼。\n渐见江势阔，行嗟水流漫。\n赤岸杂云霞，绿竹缘溪涧。\n向背羣山转，应接良景晏。\n沓障连夜猿，平沙覆阳雁。\n纷吾望阙客，归桡速已惯。\n中道方泝洄，迟念自兹撰。\n赖欣衡阳美，持以蠲忧患。",
        "dynasty": "唐",
        "collection_info": null
    },
    {
        "title": "入崖口五渡寄李适",
        "author": "宋之问",
        "content": "抱琴登绝壑，伐木泝清川。\n路极意谓尽，势回趣转绵。\n人远草木秀，山深云景鲜。\n余负海峤情，自昔微尚然。\n弥旷十余载，今来宛仍前。\n未窥仙源极，独进野人船。\n时攀乳窦憩，屡薄天窗眠。\n夜弦响松月，朝楫弄苔泉。\n因冥象外理，永谢区中缘。\n碧潭可遗老，丹砂堪学仙。\n莫使驰光暮，空令归鹤怜。",
        "dynasty": "唐",
        "collection_info": null
    },
    {
        "title": "洞庭湖",
        "author": "宋之问",
        "content": "地尽天水合，朝及洞庭湖。\n初日当中涌，莫辨东西隅。\n晶耀目何在，滢荧心欲无。\n灵光晏海若，游气耿天吴。\n张乐轩皇至，征苗夏禹徂。\n楚臣悲落叶，尧女泣苍梧。\n野积九江润，山通五岳图。\n风恬鱼自跃，云夕雁相呼。\n独此临泛漾，浩将人代殊。\n永言洗氛浊，卒岁为清娱。\n要使功成退，徒劳越大夫。",
        "dynasty": "唐",
        "collection_info": null
    },
    {
        "title": "景龙四年春祠海",
        "author": "宋之问",
        "content": "肃事祠春溟，宵斋洗蒙虑。\n鸡鸣见日出，鹭下惊涛鹜。\n地阔八荒近，天回百川澍。\n筵端接空曲，目外唯雰雾。\n暖气物象来，周游晦明互。\n致牲匪玄享，禋涤期灵煦。\n的的波际禽，沄沄岛间树。\n安期今何在，方丈蔑寻路。\n仙事与世隔，冥搜徒已屡。\n四明背羣山，遗老莫辨处。\n抚中良自慨，弱龄忝恩遇。\n三入文史林，两拜神仙署。\n虽叹出关远，始知临海趣。\n赏来空自多，理胜孰能喻。\n留楫竟何待，徙倚忽云暮。",
        "dynasty": "唐",
        "collection_info": null
    },
    {
        "title": "温泉庄卧病寄杨七炯",
        "author": "宋之问",
        "content": "移疾卧兹岭，寥寥倦幽独。\n赖有嵩丘山，高枕长在目。\n兹山栖灵异，朝夜翳云族。\n是日蒙雨晴，返景入岩谷。\n幂幂涧畔草，青青山下木。\n此意方无穷，环顾怅林麓。\n伊洛何悠漫，川原信重复。\n夏余鸟兽蕃，秋末禾黍熟。\n秉愿守樊圃，归闲欣艺牧。\n惜无载酒人，徒把凉泉掬。",
        "dynasty": "唐",
        "collection_info": null
    },
    {
        "title": "荅田征君",
        "author": "宋之问",
        "content": "家临清溪水，溪水绕盘石。\n绿萝四面垂，褭褭百余尺。\n风泉度丝管，苔藓铺茵席。\n传闻颍阳人，霞外漱灵液。\n忽枉岩中翰，吟望朝復夕。\n何当遂远游，物色候逋客。",
        "dynasty": "唐",
        "collection_info": null
    },
    {
        "title": "自衡阳至韶州谒能禅师",
        "author": "宋之问",
        "content": "谪居窜炎壑，孤帆淼不繫。\n别家万里余，流目三春际。\n猿啼山馆晓，虹饮江皐霁。\n湘岸竹泉幽，衡峯石囷闭。\n岭嶂穷攀越，风涛极沿济。\n吾师在韶阳，欣此得躬诣。\n洗虑宾空寂，焚香结精誓。\n愿以有漏躯，聿熏无生慧。\n物用益冲旷，心源日闲细。\n伊我获此途，游道回晚计。\n宗师信舍法，摈落文史艺。\n坐禅罗浮中，寻异穷海裔。\n何辞御魑魅，自可乘炎疠。\n回首望旧乡，云林浩亏蔽。\n不作离别苦，归期多年岁。",
        "dynasty": "唐",
        "collection_info": null
    },
    {
        "title": "见南山夕阳召监师不至",
        "author": "宋之问",
        "content": "夕阳黯晴碧，山翠互明灭。\n此中意无限，要与开士说。\n徒郁仲举思，讵迴道林辙。\n孤兴欲待谁，待此湖上月。",
        "dynasty": "唐",
        "collection_info": null
    },
    {
        "title": "游法华寺",
        "author": "宋之问",
        "content": "薄游京都日，遥羡稽山名。\n分刺江海郡，朅来征素情。\n松露洗心眷，象筵敷念诚。\n薄云界青嶂，皎日鶱朱甍。\n苔涧深不测，竹房闲且清。\n感真六象见，垂兆二𪅝鸣。\n古今信灵迹，中州莫与京。\n林巘永栖业，岂伊佐一生。\n浮悟虽已久，事试去来成。\n观念幸相续，庶几最后明。",
        "dynasty": "唐",
        "collection_info": null
    },
    {
        "title": "宿云门寺",
        "author": "宋之问",
        "content": "云门若邪裏，泛鹢路纔通。\n夤缘绿篠岸，遂得青莲宫。\n天香众壑满，夜梵前山空。\n漾漾潭际月，飔飗杉上风。\n兹焉多嘉遯，数子今莫同。\n凤归慨处士，鹿化闻仙公。\n樵路郑州北，举井阿岩东。\n永夜岂云寐，曙华忽葱茏。\n谷鸟啭尚涩，源桃惊未红。\n再来期春暮，当造林端穷。\n庶几踪谢客，开山投剡中。",
        "dynasty": "唐",
        "collection_info": null
    },
    {
        "title": "春湖古意",
        "author": "宋之问",
        "content": "院梅发向尺，园鸟復成曲。\n落日游南湖，果掷颜如玉。\n含情不得语，转盼知所属。\n惆怅未可归，宁关须采菉。",
        "dynasty": "唐",
        "collection_info": null
    },
    {
        "title": "游陆浑南山自歇马岭到枫香林以诗代书荅李舍人适",
        "author": "宋之问",
        "content": "晨登歇马岭，遥望伏牛山。\n孤出羣峰首，熊熊元气间。\n太和亦崔嵬，石扇横闪倏。\n细岑互攒倚，浮巘竞奔蹙。\n白云遥入怀，青霭近可掬。\n徒寻灵异迹，周顾惬心目。\n晨拂鸟路行，暮投人烟宿。\n稉稻远弥秀，栗芋秋新熟。\n石髓非一岩，药苗乃万族。\n间关踏云雨，缭绕缘水木。\n西见商山芝，南到楚乡竹。\n楚竹幽且深，半杂枫香林。\n浩歌清潭曲，寄尔桃源心。",
        "dynasty": "唐",
        "collection_info": null
    },
    {
        "title": "早发大庾岭",
        "author": "宋之问",
        "content": "晨跻大庾险，驿鞍驰復息。\n雾露昼未开，浩途不可测。\n嵥起华夷界，信为造化力。\n歇鞍问徒旅，乡关在西北。\n出门怨别家，登岭恨辞国。\n自惟勖忠孝，斯罪懵所得。\n皇明颇照洗，延议日纷惑。\n兄弟远沦居，妻子成异域。\n羽翮伤已毁，童幼怜未识。\n踌蹰恋北顾，亭午晞霁色。\n春暖阴梅花，瘴回阳鸟翼。\n含沙缘涧聚，吻草依林植。\n适蛮悲疾首，怀巩泪沾臆。\n感谢鹓鹭朝，勤修魑魅职。\n生还倘非远，誓拟酬恩德。",
        "dynasty": "唐",
        "collection_info": null
    },
    {
        "title": "自洪府舟行直书其事",
        "author": "宋之问",
        "content": "仲春辞国门，畏途横万里。\n越淮乘楚嶂，造江泛吴汜。\n严程无休隙，日夜涉风水。\n昔闻垂堂言，将诫千金子。\n问余何奇剥，迁窜极炎鄙。\n揆己道德余，幼闻虚白旨。\n贵身贱外物，抗迹远尘轨。\n朝游伊水湄，夕卧箕山趾。\n妙年拙自晦，皎洁弄文史。\n谬辱紫泥书，挥翰青云裏。\n事往每增伤，宠来常誓止。\n铭骨怀报称，逆鳞让金紫。\n安位衅潜构，退耕祸犹起。\n栖岩实吾策，触藩诚内耻。\n济济同时人，台庭鸣劒履。\n愚以卑自衞，兀坐去沈滓。\n迨兹理已极，窃位申知己。\n羣议负宿心，获戾光华始。\n黄金忽销铄，素业坐沦毁。\n浩叹诬平生，何独恋枌梓。\n浦树浮郁郁，皐兰覆靡靡。\n百越去魂断，九疑望心死。\n未尽匡阜游，远欣罗浮美。\n周旋本师训，佩服无生理。\n异国多灵仙，幽探忘年纪。\n敝庐嵩山下，空谷茂兰芷。\n悠悠南溟远，采掇长已矣。",
        "dynasty": "唐",
        "collection_info": null
    },
    {
        "title": "下桂江县黎壁",
        "author": "宋之问",
        "content": "放溜觌前溆，连山分上干。\n江回云壁转，天小雾峯攒。\n吼沫跳急浪，合流环峻滩。\n欹离出漩划，缭绕避涡盘。\n舟子怯桂水，最言斯路难。\n吾生抱忠信，吟啸自安闲。\n旦别已千岁，夜愁劳万端。\n企予见夜月，委曲破林峦。\n潭旷竹烟尽，洲香橘露团。\n岂傲夙所好，对之与俱欢。\n思君罢琴酌，泣此夜漫漫。",
        "dynasty": "唐",
        "collection_info": null
    },
    {
        "title": "奉使嵩山途经缑岭",
        "author": "宋之问",
        "content": "侵星发洛城，城中歌吹声。\n毕景至缑岭，岭上烟霞生。\n草树饶野意，山川多古情。\n大隐德所薄，归来可退耕。",
        "dynasty": "唐",
        "collection_info": null
    },
    {
        "title": "伤王七秘书监寄呈扬州陆长史通简府僚广陵以广好事",
        "author": "宋之问",
        "content": "王氏贵先宗，衡门栖道风。\n传心晤有物，秉化游无穷。\n学奥九流异，机玄三语同。\n书乃墨场绝，文称词伯雄。\n白屋藩魏主，苍生期谢公。\n一祗贤良诏，遂谒承明宫。\n补衮望奚塞，尊儒位未充。\n罢官七门裏，归老一丘中。\n尝忝长者辙，微言私谓通。\n我行会稽郡，路出广陵东。\n物在人已矣，都疑淮海空。",
        "dynasty": "唐",
        "collection_info": null
    },
    {
        "title": "使至嵩山寻杜四不遇慨然復伤田洗马韩观主因以题壁赠杜侯杜四",
        "author": "宋之问",
        "content": "洛桥瞻太室，期子在云烟。\n归来不相见，孤赏弄寒泉。\n与君阔松石，于兹二十年。\n田公谢昭世，韩子秘幽埏。\n忆昔同携手，山栖接二贤。\n笙歌入玄地，诗酒坐寥天。\n旧友悉零落，罢琴私自怜。\n逝者非药误，餐霞意可全。\n为余理还策，相与事灵仙。",
        "dynasty": "唐",
        "collection_info": null
    },
    {
        "title": "翫郡斋海榴",
        "author": "宋之问",
        "content": "泽国韶气早，开帘延霁天。\n野禽宵未啭，山蜚昼仍眠。\n目兹海榴发，列暎岩楹前。\n熠爚御风静，葳蕤含景鲜。\n清晨绿堪佩，亭午丹欲然。\n昔忝金闺籍，尝见玉池莲。\n未若宗族地，更逢荣耀全。\n南金虽自贵，贺赏讵能迁。\n抚躬万里绝，岂染一朝妍。\n徒缘滞遐郡，常是惜流年。\n越俗鄙章甫，扪心空自怜。",
        "dynasty": "唐",
        "collection_info": null
    },
    {
        "title": "长安路",
        "author": "宋之问",
        "content": "秦地平如掌，层城出云汉。\n楼阁九衢春，车马千门旦。\n绿柳开復合，红尘聚还散。\n日晚鬬鸡场，经过狭斜看。",
        "dynasty": "唐",
        "collection_info": null
    },
    {
        "title": "折杨柳",
        "author": "宋之问",
        "content": "玉树朝日映，罗帐春风吹。\n拭泪攀杨柳，长条宛地垂。\n白花飞历乱，黄鸟思参差。\n妾自肝肠断，傍人那得知。",
        "dynasty": "唐",
        "collection_info": null
    },
    {
        "title": "有所思",
        "author": "宋之问",
        "content": "君子事行役，再空芳岁期。\n美人旷遥伫，万里浮云思。\n园桃绽红艳，郊叶柔绿滋。\n坐看长夏晚，秋月生罗帷。",
        "dynasty": "唐",
        "collection_info": null
    },
    {
        "title": "军中人日登高赠房明府",
        "author": "宋之问",
        "content": "幽郊昨夜阴风断，顿觉朝来阳吹暖。\n泾水桥南柳欲黄，杜陵城北花应满。\n长安昨夜寄春衣，短翮登兹一望归。\n闻道凯旋乘骑入，看君走马见芳菲。",
        "dynasty": "唐",
        "collection_info": null
    },
    {
        "title": "寒食还陆浑别业",
        "author": "宋之问",
        "content": "洛阳城裏花如雪，陆浑山中今始发。\n旦别河桥杨柳风，夕卧伊川桃李月。\n伊川桃李正芳新，寒食山中酒復春。\n野老不知尧舜力，酣歌一曲太平人。",
        "dynasty": "唐",
        "collection_info": null
    },
    {
        "title": "寒食江州满塘驿",
        "author": "宋之问",
        "content": "去年上巳洛桥边，今年寒食庐山曲。\n遥怜巩树花应满，復见吴洲草新绿。\n吴洲春草兰杜芳，感物思归怀故乡。\n驿骑明朝宿何处？猿声今夜断君肠。",
        "dynasty": "唐",
        "collection_info": null
    },
    {
        "title": "至端州驿见杜五审言沈三佺期阎五朝隐王二无竞题壁慨然成咏",
        "author": "宋之问",
        "content": "逐臣北地承严谴，谓到南中每相见。\n岂意南中岐路多，千山万水分乡县。\n云摇雨散各翻飞，海阔天长音信稀。\n处处山川同瘴疠，自怜能得几人归。",
        "dynasty": "唐",
        "collection_info": null
    },
    {
        "title": "绿竹引",
        "author": "宋之问",
        "content": "青溪绿潭潭水侧，修竹婵娟同一色。\n徒生僊实凤不游，老死空山人讵识。\n妙年秉愿逃俗纷，归卧嵩丘弄白云。\n含情傲睨慰心目，何可一日无此君。",
        "dynasty": "唐",
        "collection_info": null
    },
    {
        "title": "明河篇",
        "author": "宋之问",
        "content": "八月凉风天气晶，万里无云河汉明。\n昏见南楼清且浅，晓落西山纵復横。\n洛阳城阙天中起，长河夜夜千门裏。\n复道连甍共蔽亏，画堂琼户特相宜。\n云母帐前初泛滥，水精帘外转逶迤。\n倬彼昭回如练白，復出东城接南陌。\n南陌征人去不归，谁家今夜捣寒衣。\n鸳鸯机上疎萤度，乌鹊桥边一雁飞。\n雁飞萤度愁难歇，坐见明河渐微没。\n已能舒卷任浮云，不惜光辉让流月。\n明河可望不可亲，愿得乘槎一问津。\n更将织女支机石，还访成都卖卜人。",
        "dynasty": "唐",
        "collection_info": null
    },
    {
        "title": "龙门应制",
        "author": "宋之问",
        "content": "宿雨霁氛埃，流云度城阙。\n河堤柳新翠，苑树花先发。\n洛阳花柳此时浓，山水楼台暎几重。\n羣公拂雾朝翔凤，天子乘春幸凿龙。\n凿龙近出王城外，羽从琳琅拥轩盖。\n云罕纔临御水桥，天衣已入香山会。\n山壁崭岩断復连，清流澄澈俯伊川。\n雁塔遥遥绿波上，星龛奕奕翠微边。\n层峦旧长千寻木，远壑初飞百丈泉。\n綵仗蜺旌遶香阁，下辇登高望河洛。\n东城宫阙拟昭回，南陌沟塍殊绮错。\n林下天香七宝台，山中春酒万年杯。\n微风一起祥花落，仙乐初鸣瑞鸟来。\n鸟来花落纷无已，称觞献寿烟霞裏。\n歌舞淹留景欲斜，石关犹驻五云车。\n鸟旗翼翼留芳草，龙骑骎骎暎晚花。\n千乘万骑銮舆出，水静山空严警跸。\n郊外喧喧引看人，倾都南望属车尘。\n嚣声引扬闻黄道，佳气周迴入紫宸。\n先王定鼎山河固，宝命乘周万物新。\n吾皇不事瑶池乐，时雨来观农扈春。",
        "dynasty": "唐",
        "collection_info": null
    },
    {
        "title": "初宿淮口",
        "author": "宋之问",
        "content": "孤舟汴河水，去国情无已。\n晚泊投楚乡，明月清淮裏。\n汴河东泻路穷兹，洛阳西顾日增悲。\n夜闻楚歌思欲断，况值淮南木落时。",
        "dynasty": "唐",
        "collection_info": null
    },
    {
        "title": "王子乔",
        "author": "宋之问",
        "content": "王子乔，爱神仙，七月七日上宾天。\n白虎摇瑟凤吹笙，乘骑云气吸日精。\n吸日精，长不归，遗庙今在而人非。\n空望山头草，草露湿人衣。",
        "dynasty": "唐",
        "collection_info": null
    },
    {
        "title": "放白鷴篇",
        "author": "宋之问",
        "content": "故人赠我绿绮琴，兼致白鷴鸟。\n琴是峄山桐，鸟出吴溪中。\n我心松石清霞裏，弄此幽弦不能已。\n我心河海白云垂，怜此珍禽空自知。\n着书晚下麒麟阁，幼稚骄痴候门乐。\n乃言物性不可违，白鷴愁慕刷毛衣。\n玉徽闭匣留为念，六翮开笼任尔飞。",
        "dynasty": "唐",
        "collection_info": null
    },
    {
        "title": "桂州三月三日",
        "author": "宋之问",
        "content": "代业京华裏，远投魑魅乡。\n登高望不极，云海四茫茫。\n伊昔承休盼，曾为人所羡。\n两朝赐颜色，二纪陪欢宴。\n昆明御宿侍龙媒，伊阙天泉復几回。\n西夏黄河水心劒，东周清洛羽觞杯。\n苑中落花扫还合，河畔垂杨拨不开。\n千春万寿多行乐，柏梁和歌攀睿作。\n赐金分帛奉恩辉，风举云摇入紫微。\n晨趋北阙鸣珂至，夜出南宫把烛归。\n载笔儒林多岁月，幞被文昌佐吴越。\n越中山海高且深，兴来无处不登临。\n永和九年刺海郡，暮春三月醉山阴。\n愚谓嬉游长似昔，不言流寓歘成今。\n始安繁华旧风俗，帐饮倾城沸江曲。\n主人丝管清且悲，客子肝肠断还续。\n荔浦蘅皐万里余，洛阳音信绝能疎。\n故园今日应愁思，曲水何能更祓除。\n逐伴谁怜合浦叶，思归岂食桂江鱼。\n不求汉使金囊赠，愿得佳人锦字书。",
        "dynasty": "唐",
        "collection_info": null
    },
    {
        "title": "下山歌",
        "author": "宋之问",
        "content": "下嵩山兮多所思，携佳人兮步迟迟。\n松间明月长如此，君再游兮復何时。",
        "dynasty": "唐",
        "collection_info": null
    },
    {
        "title": "冬宵引赠司马承祯",
        "author": "宋之问",
        "content": "河有冰兮山有雪，北户墐兮行人绝。\n独坐山中兮对松月，怀美人兮屡盈缺。\n明月的的寒潭中，青松幽幽吟劲风。\n此情不向俗人说，爱而不见恨无穷。",
        "dynasty": "唐",
        "collection_info": null
    },
    {
        "title": "高山引",
        "author": "宋之问",
        "content": "攀云窈窕兮上跻悬峰，长路浩浩兮此去何从。\n水一曲兮肠一曲，山一重兮悲一重。\n松槚邈已远，友于何日逢？\n况满室兮童稚，攒众虑于心胷。\n天高难诉兮远负明德，却望咸京兮挥涕龙钟。",
        "dynasty": "唐",
        "collection_info": null
    },
    {
        "title": "嵩山天门歌",
        "author": "宋之问",
        "content": "登天门兮坐盘石之磷𥒘，前漎漎兮未半，下漠漠兮无垠。\n纷窈窕兮岩倚披以鹏翅，洞胶葛兮峰棱层以龙鳞。\n松移岫转，左变而右易。\n风生云起，出鬼而入神。\n吾亦不知其灵怪如此，愿游杳冥兮见羽人。\n重曰：天门兮穹崇，回合兮攒藂。\n松万接兮柱日，石千寻兮倚空。\n晚阴兮足风，夕阳兮赩红。\n试一望兮夺魄，况众妙之无穷。",
        "dynasty": "唐",
        "collection_info": null
    },
    {
        "title": "有所思",
        "author": "宋之问",
        "content": "洛阳城东桃李花，飞来飞去落谁家。\n幽闺女儿惜颜色，坐见落花长叹息。\n今年花落颜色改，明年花开復谁在。\n已见松柏摧为薪，更闻桑田变成海。\n古人无復洛城东，今人还对落花风。\n年年岁岁花相似，岁岁年年人不同。\n寄言全盛红颜子，须怜半死白头翁。\n此翁白头真可怜，伊昔红颜美少年。\n公子王孙芳树下，清歌妙舞落花前。\n光禄池台交锦绣，将军楼阁画神仙。\n一朝卧病无相识，三春行乐在谁边。\n婉转蛾眉能几时，须臾鹤髮乱如丝。\n但看古来歌舞地，唯有黄昏鸟雀飞。",
        "dynasty": "唐",
        "collection_info": null
    },
    {
        "title": "奉和立春日侍宴内出剪綵花应制",
        "author": "宋之问",
        "content": "金阁粧新杏，琼筵弄绮梅。\n人间都未识，天上忽先开。\n蜨绕香丝住，蜂怜艳粉迴。\n今年春色早，应为剪刀催。",
        "dynasty": "唐",
        "collection_info": null
    },
    {
        "title": "春日芙蓉园侍宴应制",
        "author": "宋之问",
        "content": "芙蓉秦地沼，卢橘汉家园。\n谷转斜盘径，川迴曲抱原。\n风来花自舞，春入鸟能言。\n侍宴瑶池夕，归途笳吹繁。",
        "dynasty": "唐",
        "collection_info": null
    },
    {
        "title": "夏日仙蕚亭应制",
        "author": "宋之问",
        "content": "高岭逼星河，乘舆此日过。\n野含时雨润，山杂夏云多。\n睿藻光岩穴，宸襟洽薜萝。\n悠然小天下，归路满笙歌。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮屠应制",
        "author": "宋之问",
        "content": "凤剎侵云半，虹旌倚日边。\n散花多宝塔，张乐布金田。\n时菊芳仙酝，秋兰动睿篇。\n香街稍欲晚，清跸扈归天。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得欢字",
        "author": "宋之问",
        "content": "令节三秋晚，重阳九日欢。\n仙杯还泛菊，宝馔且调兰。\n御气云霄近，乘高宇宙宽。\n今朝万寿引，宜向曲中弹。",
        "dynasty": "唐",
        "collection_info": null
    },
    {
        "title": "奉和圣制闰九月九日登庄严总持二寺阁",
        "author": "宋之问",
        "content": "闰月再重阳，仙舆历宝坊。\n帝歌云稍白，御酒菊犹黄。\n风铎喧行漏，天花拂舞行。\n豫游多景福，梵宇日生光。",
        "dynasty": "唐",
        "collection_info": null
    },
    {
        "title": "麟趾殿侍宴应制",
        "author": "宋之问",
        "content": "北阙层城峻，西宫复道悬。\n乘舆历万户，置酒望三川。\n花柳含丹日，山河入绮筵。\n欲知陪赏处，空外有飞烟。",
        "dynasty": "唐",
        "collection_info": null
    },
    {
        "title": "上阳宫侍宴应制得林字",
        "author": "宋之问",
        "content": "广乐张前殿，重裘感圣心。\n砌蓂霜月尽，庭树雪云深。\n旧渥骖宸御，慈恩忝翰林。\n微臣一何幸，再得听瑶琴。",
        "dynasty": "唐",
        "collection_info": null
    },
    {
        "title": "幸少林寺应制",
        "author": "宋之问",
        "content": "绀宇横天室，回銮指帝休。\n曙阴迎日尽，春气抱岩流。\n空乐繁行漏，香烟薄綵斿。\n玉膏从此泛，仙驭接浮丘。",
        "dynasty": "唐",
        "collection_info": null
    },
    {
        "title": "幸岳寺应制",
        "author": "宋之问",
        "content": "蹔幸珠筵地，俱怜石濑清。\n泛流张翠幕，拂迥挂红旌。\n雅曲龙调管，芳樽蚁泛觥。\n陪欢玉座晚，復得听金声。",
        "dynasty": "唐",
        "collection_info": null
    },
    {
        "title": "扈从登封途中作",
        "author": "宋之问",
        "content": "帐殿郁崔嵬，仙游实壮哉。\n晓云连幕捲，夜火杂星回。\n谷暗千旗出，山鸣万乘来。\n扈从良可赋，终乏掞天才。",
        "dynasty": "唐",
        "collection_info": null
    },
    {
        "title": "扈从登封告成颂",
        "author": "宋之问",
        "content": "复道开行殿，钩陈列禁兵。\n和风吹鼓角，佳气动旗旌。\n后骑迴天苑，前山入御营。\n万方俱下拜，相与乐昇平。",
        "dynasty": "唐",
        "collection_info": null
    },
    {
        "title": "松山岭应制",
        "author": "宋之问",
        "content": "翼翼高旌转，锵锵凤辇飞。\n尘销清跸路，云湿从臣衣。\n白羽摇丹壑，天营逼翠微。\n芳声耀今古，四海警宸威。",
        "dynasty": "唐",
        "collection_info": null
    },
    {
        "title": "缑山庙",
        "author": "宋之问",
        "content": "王子宾仙去，飘飖笙鹤飞。\n徒闻沧海变，不见白云归。\n天路何其远，人间此会稀。\n空歌日云暮，霜月渐微微。",
        "dynasty": "唐",
        "collection_info": null
    },
    {
        "title": "奉和梁王宴龙泓应教得微字",
        "author": "宋之问",
        "content": "水府沦幽壑，星轺下紫微。\n鸟惊司仆驭，花落侍臣衣。\n芳树摇春晚，晴云绕座飞。\n淮王正留客，不醉莫言归。",
        "dynasty": "唐",
        "collection_info": null
    },
    {
        "title": "寿阳王花烛图",
        "author": "宋之问",
        "content": "仙媛乘龙日，天孙捧雁来。\n可怜桃李树，更绕凤皇台。\n烛照香车入，花临宝扇开。\n莫令银箭晓，为尽合欢杯。",
        "dynasty": "唐",
        "collection_info": null
    },
    {
        "title": "江南曲",
        "author": "宋之问",
        "content": "妾住越城南，离居不自堪。\n采花惊曙鸟，摘叶餧春蚕。\n懒结茱萸带，愁安玳瑁簪。\n待君消瘦尽，日暮碧江潭。",
        "dynasty": "唐",
        "collection_info": null
    },
    {
        "title": "牛女",
        "author": "宋之问",
        "content": "粉席秋期缓，针楼别怨多。\n奔龙争渡月，飞鹊乱填河。\n失喜先临镜，含羞未解罗。\n谁能留夜色，来夕倍还梭。",
        "dynasty": "唐",
        "collection_info": null
    },
    {
        "title": "冬夜寓直麟阁",
        "author": "宋之问",
        "content": "直事披三省，重关闭七门。\n广庭怜雪净，深屋喜炉温。\n月幌花虚馥，风窗竹暗喧。\n东山白云意，兹夕寄琴尊。",
        "dynasty": "唐",
        "collection_info": null
    },
    {
        "title": "登禅定寺阁",
        "author": "宋之问",
        "content": "梵宇出三天，登临望八川。\n开襟坐霄汉，挥手拂云烟。\n函谷青山外，昆池落日边。\n东京杨柳陌，少别已经年。",
        "dynasty": "唐",
        "collection_info": null
    },
    {
        "title": "陆浑山庄",
        "author": "宋之问",
        "content": "归来物外情，负杖阅岩耕。\n源水看花入，幽林采药行。\n野人相问姓，山鸟自呼名。\n去去独吾乐，无然愧此生。",
        "dynasty": "唐",
        "collection_info": null
    },
    {
        "title": "蓝田山庄",
        "author": "宋之问",
        "content": "宦游非吏隐，心事好幽偏。\n考室先依地，为农且用天。\n辋川朝伐木，蓝水暮浇田。\n独与秦山老，相欢春酒前。",
        "dynasty": "唐",
        "collection_info": null
    },
    {
        "title": "春日山家",
        "author": "宋之问",
        "content": "今日游何处？春泉洗药归。\n悠然紫芝曲，昼掩白云扉。\n鱼乐偏寻藻，人闲屡采薇。\n丘中无俗事，身世两相违。",
        "dynasty": "唐",
        "collection_info": null
    },
    {
        "title": "春日宴宋主簿山亭得寒字",
        "author": "宋之问",
        "content": "公子正邀欢，林亭春未兰。\n攀岩践苔易，迷路出花难。\n窗覆垂杨暖，阶侵瀑水寒。\n帝城归路直，留兴接鹓鸾。",
        "dynasty": "唐",
        "collection_info": null
    },
    {
        "title": "江亭晚望",
        "author": "宋之问",
        "content": "浩渺浸云根，烟岚出远村。\n鸟归沙有迹，帆过浪无痕。\n望水知柔性，看山欲断魂。\n纵情犹未已，回马欲黄昏。",
        "dynasty": "唐",
        "collection_info": null
    },
    {
        "title": "秋晚游普耀寺",
        "author": "宋之问",
        "content": "薄暮曲江头，仁祠暂可留。\n山形无隐霁，野色徧呈秋。\n荷覆香泉密，藤缘宝树幽。\n平生厌尘事，过此忽悠悠。",
        "dynasty": "唐",
        "collection_info": null
    },
    {
        "title": "答李司户夔",
        "author": "宋之问",
        "content": "远方来下客，輶轩摄使臣。\n弄琴宜在夜，倾酒贵逢春。\n驷马留孤馆，双鱼赠故人。\n明朝散云雨，遥仰德为邻。",
        "dynasty": "唐",
        "collection_info": null
    },
    {
        "title": "寄天台司马道士",
        "author": "宋之问",
        "content": "卧来生白髮，览镜忽成丝。\n远愧餐霞子，童颜且自持。\n旧游惜疎旷，微尚日磷缁。\n不寄西山药，何由东海期。",
        "dynasty": "唐",
        "collection_info": null
    },
    {
        "title": "使往天平军马约与陈子昂新乡为期及还而不相遇",
        "author": "宋之问",
        "content": "入衞期之子，吁嗟不少留。\n情人去何处？淇水日悠悠。\n恆碣青云断，衡漳白露秋。\n知君心许国，不是爱封侯。",
        "dynasty": "唐",
        "collection_info": null
    },
    {
        "title": "过函谷关",
        "author": "宋之问",
        "content": "二百四十载，海内何纷纷。\n六国兵同合，七雄势未分。\n从成拒秦帝，策决问苏君。\n鸡鸣将狗盗，论德不论勋。",
        "dynasty": "唐",
        "collection_info": null
    },
    {
        "title": "送朔方何侍郎",
        "author": "宋之问",
        "content": "闻道云中使，乘骢往復还。\n河兵守阳月，塞虏失阴山。\n拜职尝随骠，铭功不让班。\n旋闻受降日，歌舞入萧关。",
        "dynasty": "唐",
        "collection_info": null
    },
    {
        "title": "送田道士使蜀投龙",
        "author": "宋之问",
        "content": "风驭忽泠然，云台路几千。\n蜀门峯势断，巴字水形连。\n人隔壶中地，龙游洞裏天。\n赠言回驭日，图画彼山川。",
        "dynasty": "唐",
        "collection_info": null
    },
    {
        "title": "送许州宋司马赴任",
        "author": "宋之问",
        "content": "颍郡水东流，荀陈兄弟游。\n偏伤兹日远，独向聚星州。\n河润在明德，人康非外求。\n当闻力为政，遥慰我心愁。",
        "dynasty": "唐",
        "collection_info": null
    },
    {
        "title": "送赵司马赴蜀州",
        "author": "宋之问",
        "content": "饯子西南望，烟绵劒道微。\n桥寒金雁落，林曙碧鸡飞。\n职拜舆方远，仙成履会归。\n定知和氏璧，遥掩玉轮辉。",
        "dynasty": "唐",
        "collection_info": null
    },
    {
        "title": "送永昌萧赞府",
        "author": "宋之问",
        "content": "柳变曲江头，送君函谷游。\n弄琴宽别意，酌醴醉春愁。\n恋本亦何极，赠言微所求。\n莫令金谷水，不入故园流。",
        "dynasty": "唐",
        "collection_info": null
    },
    {
        "title": "送李侍御",
        "author": "宋之问",
        "content": "行李恋庭闱，乘轺振綵衣。\n南登指吴服，北走出秦畿。\n去国夏云断，还乡秋雁飞。\n旋闻郡计入，更有使臣归。",
        "dynasty": "唐",
        "collection_info": null
    },
    {
        "title": "饯湖州薛司马",
        "author": "宋之问",
        "content": "别驾促严程，离筵多故情。\n交深季作友，义重伯为兄。\n镇静移吴俗，风流在汉京。\n会看陈仲举，从此拜公卿。",
        "dynasty": "唐",
        "collection_info": null
    },
    {
        "title": "送杜审言",
        "author": "宋之问",
        "content": "卧病人事绝，嗟君万里行。\n河桥不相送，江树远含情。\n别路追孙楚，维舟弔屈平。\n可惜龙泉劒，流落在丰城。",
        "dynasty": "唐",
        "collection_info": null
    },
    {
        "title": "送武进郑明府",
        "author": "宋之问",
        "content": "弦歌试宰日，城阙赏心违。\n北谢苍龙去，南随黄鹄飞。\n夏云海中出，吴山江上微。\n甿谣岂云远，从此庆缁衣。",
        "dynasty": "唐",
        "collection_info": null
    },
    {
        "title": "送姚侍御出使江东",
        "author": "宋之问",
        "content": "帝忧河朔郡，南发海陵仓。\n坐叹青春别，逶迤碧水长。\n饮冰朝受命，衣锦昼还乡。\n为问东山桂，无人何自芳。",
        "dynasty": "唐",
        "collection_info": null
    },
    {
        "title": "留别之望舍弟",
        "author": "宋之问",
        "content": "同气有三人，分飞在此晨。\n西驰巴岭徼，东去洛阳滨。\n强饮离前酒，终伤别后神。\n谁怜散花蕚，独赴日南春。",
        "dynasty": "唐",
        "collection_info": null
    },
    {
        "title": "汉江宴别",
        "author": "宋之问",
        "content": "汉广不分天，舟移杳若仙。\n秋虹暎晚日，江鹤弄晴烟。\n积水浮冠盖，遥风逐管弦。\n嬉游不可极，留恨此山川。",
        "dynasty": "唐",
        "collection_info": null
    },
    {
        "title": "初发荆府赠长史",
        "author": "宋之问",
        "content": "□□□□□，□□□□□。\n仍随五马谪，载与两禽奔。\n明主无由见，羣公莫与言。\n幸君逢圣日，何惜理虞翻。",
        "dynasty": "唐",
        "collection_info": null
    },
    {
        "title": "晚泊湘江",
        "author": "宋之问",
        "content": "五岭恓惶客，三湘顦顇颜。\n况復秋雨霁，表裏见衡山。\n路逐鹏南转，心依雁北还。\n唯余望乡泪，更染竹成斑。",
        "dynasty": "唐",
        "collection_info": null
    },
    {
        "title": "过蛮洞",
        "author": "宋之问",
        "content": "越岭千重合，蛮溪十里斜。\n竹迷樵子径，萍匝钓人家。\n林暗交枫叶，园香覆橘花。\n谁怜在荒外，孤赏足云霞。",
        "dynasty": "唐",
        "collection_info": null
    },
    {
        "title": "经梧州",
        "author": "宋之问",
        "content": "南国无霜霰，连年见物华。\n青林暗换叶，红橤续开花。\n春去闻山鸟，秋来见海槎。\n流芳虽可悦，会自泣长沙。",
        "dynasty": "唐",
        "collection_info": null
    },
    {
        "title": "渡吴江别王长史",
        "author": "宋之问",
        "content": "倚棹望兹川，销魂独黯然。\n乡连江北树，云断日南天。\n劒别龙初没，书成雁不传。\n离舟意无限，催渡復催年。",
        "dynasty": "唐",
        "collection_info": null
    },
    {
        "title": "泛镜湖南溪",
        "author": "宋之问",
        "content": "乘兴入幽栖，舟行日向低。\n岩花候冬发，谷鸟作春啼。\n沓嶂开天小，丛篁夹路迷。\n犹闻可怜处，更在若邪溪。",
        "dynasty": "唐",
        "collection_info": null
    },
    {
        "title": "途中寒食题黄梅临江驿寄崔融",
        "author": "宋之问",
        "content": "马上逢寒食，愁中属暮春。\n可怜江浦望，不见洛阳人。\n北极怀明主，南溟作逐臣。\n故园肠断处，日夜柳条新。",
        "dynasty": "唐",
        "collection_info": null
    },
    {
        "title": "游韶州广界寺",
        "author": "宋之问",
        "content": "影殿临丹壑，香台隐翠霞。\n巢飞衔象鸟，砌蹋雨空花。\n宝铎摇初霁，金池暎晚沙。\n莫愁归路远，门外有三车。",
        "dynasty": "唐",
        "collection_info": null
    },
    {
        "title": "宿清远峡山寺",
        "author": "宋之问",
        "content": "香岫悬金剎，飞泉届石门。\n空山唯习静，中夜寂无喧。\n说法初闻鸟，看心欲定猿。\n寥寥隔尘市，何异武陵源。",
        "dynasty": "唐",
        "collection_info": null
    },
    {
        "title": "题大庾岭北驿",
        "author": "宋之问",
        "content": "阳月南飞雁，传闻至此回。\n我行殊未已，何日復归来？\n江静潮初落，林昏瘴不开。\n明朝望乡处，应见陇头梅。",
        "dynasty": "唐",
        "collection_info": null
    },
    {
        "title": "度大庾岭",
        "author": "宋之问",
        "content": "度岭方辞国，停轺一望家。\n魂随南翥鸟，泪尽北枝花。\n山雨初含霁，江云欲变霞。\n但令归有日，不敢恨长沙。",
        "dynasty": "唐",
        "collection_info": null
    },
    {
        "title": "端州别袁侍郎",
        "author": "宋之问",
        "content": "合浦途未极，端溪行蹔临。\n泪来空泣脸，愁至不知心。\n客醉山月静，猿啼江树深。\n明朝共分手，之子爱千金。",
        "dynasty": "唐",
        "collection_info": null
    },
    {
        "title": "过史正议宅",
        "author": "宋之问",
        "content": "旧交此零落，雨泣访遗尘。\n劒几传好事，池台伤故人。\n国香兰已歇，里树橘犹新。\n不见吴中隐，空余江海滨。",
        "dynasty": "唐",
        "collection_info": null
    },
    {
        "title": "梁宣王挽词三首 一",
        "author": "宋之问",
        "content": "贵藩尧母族，外戚汉家亲。\n业重兴王际，功高復辟辰。\n爱贤唯报国，乐善不防身。\n今日衣冠送，空伤置醴人。",
        "dynasty": "唐",
        "collection_info": null
    },
    {
        "title": "梁宣王挽词三首 二",
        "author": "宋之问",
        "content": "金精何日闭，玉匣此时开。\n东望连吾子，南瞻近帝台。\n地形龟食报，坟土燕衔来。\n可叹虞歌夕，纷纷骑吹回。",
        "dynasty": "唐",
        "collection_info": null
    },
    {
        "title": "梁宣王挽词三首 三",
        "author": "宋之问",
        "content": "像设千年在，平生万事违。\n綵旌翻葆吹，圭翣奠灵衣。\n壠日寒无影，郊云冻不飞。",
        "dynasty": "唐",
        "collection_info": null
    },
    {
        "title": "鲁忠王挽词三首 一",
        "author": "宋之问",
        "content": "同盟会五月，归葬出三条。\n日惨咸阳树，天寒渭水桥。\n稍看朱鹭转，尚识紫骝骄。\n寂寂泉台恨，从兹罢玉箫。",
        "dynasty": "唐",
        "collection_info": null
    },
    {
        "title": "鲁忠王挽词三首 二",
        "author": "宋之问",
        "content": "邦家锡宠光，存没贵忠良。\n遂裂山河地，追尊父子王。\n人悲槐里月，马踏槿原霜。\n别向天京北，悠悠此路长。",
        "dynasty": "唐",
        "collection_info": null
    },
    {
        "title": "鲁忠王挽词三首 三",
        "author": "宋之问",
        "content": "树羽迎朝日，撞钟望早霞。\n故人悲宿草，中使惨晨笳。\n气有衝天劒，星无犯斗槎。\n唯余孔公宅，长接鲁王家。",
        "dynasty": "唐",
        "collection_info": null
    },
    {
        "title": "范阳王挽词二首 一",
        "author": "宋之问",
        "content": "贤相称邦杰，清流举代推。\n公才掩诸夏，文体变当时。\n宾弔飜成鹤，人亡惜喻龟。\n洛阳今纸贵，犹写太冲词。",
        "dynasty": "唐",
        "collection_info": null
    },
    {
        "title": "范阳王挽词二首 二",
        "author": "宋之问",
        "content": "赠秩徽章洽，求书秘草成。\n客随朝露尽，人逐夜舟惊。\n蒿里衣冠送，松门印绶迎。\n谁知杨伯起，今日重哀荣。",
        "dynasty": "唐",
        "collection_info": null
    },
    {
        "title": "故赵王属赠黄门侍郎上官公挽词二首 一",
        "author": "宋之问",
        "content": "韦门旌旧德，班氏业前书。\n谪去因丞相，归来为倢伃。\n周原乌相冢，越岭雁随车。\n冥漠辞昭代，空怜赋子虚。",
        "dynasty": "唐",
        "collection_info": null
    },
    {
        "title": "故赵王属赠黄门侍郎上官公挽词二首 二",
        "author": "宋之问",
        "content": "绿车随帝子，青琐翊宸机。\n昔枉朝歌骑，今虚夕拜闱。\n柳河悽挽曲，薤露湿灵衣。\n一厝穷泉闭，双鸾遂不飞。",
        "dynasty": "唐",
        "collection_info": null
    },
    {
        "title": "药",
        "author": "宋之问",
        "content": "有卉秘神仙，君臣有礼焉。\n忻当苦口喻，不畏入肠偏。\n扁鹊功成日，神农定品年。\n丹成如可待，鸡犬自闻天。",
        "dynasty": "唐",
        "collection_info": null
    },
    {
        "title": "奉和九日登慈恩寺浮图应制",
        "author": "宋之问",
        "content": "瑞塔千寻起，仙舆九日来。\n萸房陈宝席，菊蘂散花台。\n御气鹏霄近，升高凤野开。\n天歌将梵乐，空裏共裴回。",
        "dynasty": "唐",
        "collection_info": null
    },
    {
        "title": "送沙门泓景道俊玄奘还荆州应制",
        "author": "宋之问",
        "content": "三乘归净域，万骑饯通庄。\n就日离亭近，弥天别路长。\n荆南旋杖钵，渭北限津梁。\n何日纡真果，还来入帝乡。",
        "dynasty": "唐",
        "collection_info": null
    },
    {
        "title": "春日芙蓉园侍宴应制",
        "author": "宋之问",
        "content": "年光竹裏遍，春色杏间遥。\n烟气笼青阁，流文荡画桥。\n飞花随蝶舞，艳曲伴莺娇。\n今日陪欢豫，还疑陟紫霄。",
        "dynasty": "唐",
        "collection_info": null
    },
    {
        "title": "咏笛",
        "author": "宋之问",
        "content": "羌笛写龙声，长吟入夜清。\n关山孤月下，来向陇头鸣。\n逐吹梅花落，含春柳色惊。\n行观向子赋，坐忆旧邻情。",
        "dynasty": "唐",
        "collection_info": null
    },
    {
        "title": "咏钟",
        "author": "宋之问",
        "content": "既接南邻磬，还随北里笙。\n平陵通曙响，长乐警宵声。\n秋至含霜动，春归应律鸣。\n岂惟恆待扣，金簴有余清。",
        "dynasty": "唐",
        "collection_info": null
    },
    {
        "title": "花落",
        "author": "宋之问",
        "content": "铁骑几时迴，金闺怨早梅。\n雪寒花已落，风暖叶还开。\n夕逐新春管，香迎小岁桮。\n盛时何足贵，书裏报轮台。",
        "dynasty": "唐",
        "collection_info": null
    },
    {
        "title": "旅宿淮阳亭口号",
        "author": "宋之问",
        "content": "日暮风亭上，悠悠旅思多。\n故乡临桂水，今夜渺星河。\n暗草霜华发，空亭鴈影过。\n兴来谁与语，劳者自为歌。",
        "dynasty": "唐",
        "collection_info": null
    },
    {
        "title": "内题赋得巫山雨",
        "author": "宋之问",
        "content": "神女向高唐，巫山下夕阳。\n裴回作行雨，婉恋逐荆王。\n电影江前落，雷声峡外长。\n霁云无处所，台馆晓苍苍。",
        "dynasty": "唐",
        "collection_info": null
    },
    {
        "title": "王昭君",
        "author": "宋之问",
        "content": "非君惜鸾殿，非妾妬娥眉。\n薄命由骄虏，无情是画师。\n嫁来胡地日，不并汉宫时。\n辛苦无聊赖，何堪上马辞。",
        "dynasty": "唐",
        "collection_info": null
    },
    {
        "title": "铜雀台",
        "author": "宋之问",
        "content": "昔年分鼎地，今日望陵台。\n一旦雄图尽，千秋遗令开。\n绮罗君不见，歌舞妾空来。\n恩共漳河水，东流无重回。",
        "dynasty": "唐",
        "collection_info": null
    },
    {
        "title": "巫山高",
        "author": "宋之问",
        "content": "巫山峯十二，环合象昭回。\n俯听琵琶峡，平看云雨台。\n古槎天外落，瀑水日边来。\n何忍猨啼夜，荆王枕席开。",
        "dynasty": "唐",
        "collection_info": null
    },
    {
        "title": "望月有怀",
        "author": "宋之问",
        "content": "天使下西楼，含光万里秋。\n台前似挂镜，帘外如悬钩。\n张尹将眉学，班姬取扇俦。\n佳期应借问，为报大刀头。",
        "dynasty": "唐",
        "collection_info": null
    },
    {
        "title": "驾出长安",
        "author": "宋之问",
        "content": "圣德超千古，皇风扇九围。\n天回万象出，驾动六龙飞。\n淑气来黄道，祥云覆紫微。\n太平多扈从，文物有光辉。",
        "dynasty": "唐",
        "collection_info": null
    },
    {
        "title": "饯中书侍郎来济",
        "author": "宋之问",
        "content": "暧暧去尘昏灞岸，飞飞轻盖指河梁。\n云峰衣结千重叶，雪岫花开几树粧。\n深悲黄鹤孤舟远，独对青山别路长。\n却将分手霑襟泪，还用持添离席觞。",
        "dynasty": "唐",
        "collection_info": null
    },
    {
        "title": "奉和春初幸太平公主南庄应制",
        "author": "宋之问",
        "content": "青门路接凤凰台，素浐宸游龙骑来。\n涧草自迎香辇合，岩花应待御筵开。\n文移北斗成天象，酒递南山作寿杯。\n此日侍臣将石去，共欢明主赐金回。",
        "dynasty": "唐",
        "collection_info": null
    },
    {
        "title": "三阳宫侍宴应制得幽字",
        "author": "宋之问",
        "content": "离宫秘苑胜瀛洲，别有仙人洞壑幽。\n岩边树色含风冷，石上泉声带雨秋。\n鸟向歌筵来度曲，云依帐殿结为楼。\n微臣昔忝方明御，今日还陪八骏游。",
        "dynasty": "唐",
        "collection_info": null
    },
    {
        "title": "奉和晦日幸昆明池应制",
        "author": "宋之问",
        "content": "春豫灵池会，沧波帐殿开。\n舟凌石鲸度，槎拂斗牛回。\n节晦蓂全落，春迟柳暗催。\n象溟看浴景，烧劫辨沈灰。\n镐饮周文乐，汾歌汉武才。\n不愁明月尽，自有夜珠来。",
        "dynasty": "唐",
        "collection_info": null
    },
    {
        "title": "奉和幸大荐福寺",
        "author": "宋之问",
        "content": "香剎中天起，宸游满路辉。\n乘龙太子去，驾象法王归。\n殿饰金人影，窗摇玉女扉。\n稍迷新草木，徧识旧庭闱。\n水入禅心定，云从宝思飞。\n欲知皇劫远，初拂六铢衣。",
        "dynasty": "唐",
        "collection_info": null
    },
    {
        "title": "奉和幸三会寺应制",
        "author": "宋之问",
        "content": "六飞回玉辇，双树谒金仙。\n瑞鸟呈书字，神龙吐浴泉。\n净心遥证果，睿想独超禅。\n塔涌香花地，山围日月天。\n梵音迎漏彻，空乐倚云悬。\n今日登仁寿，长看法镜圆。",
        "dynasty": "唐",
        "collection_info": null
    },
    {
        "title": "奉和荐福寺应制",
        "author": "宋之问",
        "content": "梵筵光圣邸，游豫览宏规。\n不改灵光殿，因开功德池。\n莲生新步叶，桂长昔攀枝。\n涌塔庭中见，飞楼海上移。\n闻韶三月幸，观象七星危。\n欲识龙归处，朝朝云气随。",
        "dynasty": "唐",
        "collection_info": null
    },
    {
        "title": "奉和幸神皐亭应制",
        "author": "宋之问",
        "content": "清跸喧黄道，乘舆降紫宸。\n霜戈凝晓日，云管发阳春。\n台古全疑汉，林余半识秦。\n宴酣诗布泽，节改令行仁。\n昔恃山河险，今依道德淳。\n多惭献嘉颂，空累属车尘。",
        "dynasty": "唐",
        "collection_info": null
    },
    {
        "title": "奉和幸长安故城未央宫应制",
        "author": "宋之问",
        "content": "汉王未息战，萧相乃营宫。\n壮丽一朝尽，威灵千载空。\n皇明怅前迹，置酒宴羣公。\n寒轻綵仗外，春发幔城中。\n乐思回斜日，歌词继大风。\n今朝天子贵，不假叔孙通。",
        "dynasty": "唐",
        "collection_info": null
    },
    {
        "title": "奉和幸韦嗣立山庄侍宴应制",
        "author": "宋之问",
        "content": "枢掖调梅暇，林园艺槿初。\n入朝荣劒履，退食偶琴书。\n地隐东岩室，天回北斗车。\n旌门临䆗窱，辇道属扶疎。\n云罕明丹壑，霜笳彻紫虚。\n水疑投石处，溪似钓璜余。\n帝泽颁巵酒，人欢颂里闾。\n一承黄竹咏，长奉白茅居。",
        "dynasty": "唐",
        "collection_info": null
    },
    {
        "title": "扈从登封告成颂应制",
        "author": "宋之问",
        "content": "御路回中岳，天营接下都。\n百灵无后至，万国竞前驱。\n文衞严清跸，幽仙读宝符。\n贝花明汉果，芝草入尧厨。\n济济衣冠会，喧喧夷夏俱。\n宗禋仰神理，刊木望川途。\n抚己贫非病，时来本不愚。\n愿陪丹凤辇，率舞白云衢。",
        "dynasty": "唐",
        "collection_info": null
    },
    {
        "title": "宴安乐公主宅得空字",
        "author": "宋之问",
        "content": "英藩筑外馆，爱主出王宫。\n宾至星槎落，仙来月宇空。\n玳梁飜贺燕，金埒倚晴虹。\n箫奏秦台裏，书开鲁壁中。\n短歌能驻日，艳舞欲娇风。\n闻有淹留处，山阿满桂丛。",
        "dynasty": "唐",
        "collection_info": null
    },
    {
        "title": "春日郑协律山亭陪宴饯郑卿同用楼字",
        "author": "宋之问",
        "content": "潘园枕郊郭，爱客坐相求。\n尊酒东城外，骖騑南陌头。\n池平分洛水，林缺见嵩丘。\n暗竹侵山径，垂杨拂妓楼。\n彩云歌处断，迟日舞前留。\n此地何年别，兰芳空自幽。",
        "dynasty": "唐",
        "collection_info": null
    },
    {
        "title": "和姚给事寓直之作",
        "author": "宋之问",
        "content": "清论满朝阳，高才拜夕郎。\n还从避马路，来接珥貂行。\n宠就黄扉日，威回白简霜。\n柏台迁鸟茂，兰署得人芳。\n禁静钟初彻，更疎漏渐长。\n晓河低武库，流火度文昌。\n寓直恩徽重，乘秋藻翰扬。\n暗投空欲报，下调不成章。",
        "dynasty": "唐",
        "collection_info": null
    },
    {
        "title": "和库部李员外秋夜寓直之作",
        "author": "宋之问",
        "content": "相庭贻庆远，才子拜郎初。\n起草徯仙阁，焚香卧直庐。\n更深河欲断，节劲柳偏疎。\n气耿凌云笔，心摇待漏车。\n叨荣厕俦侣，省己恧空虚。\n徒裴阳春和，难参丽曲余。",
        "dynasty": "唐",
        "collection_info": null
    },
    {
        "title": "酬李丹徒见赠之作",
        "author": "宋之问",
        "content": "镇吴称奥里，试剧仰通才。\n近挹人披雾，遥闻境震雷。\n一朝逢解榻，累日共衔杯。\n连辔登山尽，浮舟望海回。\n以予惭拙宦，期子遇良媒。\n赠曲南凫断，征途北雁催。\n更怜江上月，还入镜中开。",
        "dynasty": "唐",
        "collection_info": null
    },
    {
        "title": "使过襄阳登凤林寺阁",
        "author": "宋之问",
        "content": "香阁临清汉，丹梯隐翠微。\n林篁天际密，人世谷中违。\n苔石衔仙洞，莲舟泊钓矶。\n山云浮栋起，江雨入庭飞。\n信美虽南国，严程限北归。\n幽寻不可再，留步惜芳菲。",
        "dynasty": "唐",
        "collection_info": null
    },
    {
        "title": "宋公宅送宁谏议",
        "author": "宋之问",
        "content": "宋公爰创宅，庾氏更诛茅。\n间出人三秀，平临楚四郊。\n汉臣来绛节，荆牧动金铙。\n尊溢宜城酒，笙裁曲沃匏。\n露荷秋变节，风柳夕鸣梢。\n一散阳台雨，方随越鸟巢。",
        "dynasty": "唐",
        "collection_info": null
    },
    {
        "title": "送合宫苏明府颋",
        "author": "宋之问",
        "content": "铉府诞英规，公才天下知。\n谓乘羔雁族，继入凤皇池。\n赤县求人隐，青门起路岐。\n翟回车少别，凫化舃遥驰。\n神哭周南境，童歌渭北垂。\n贤哉荀奉倩，衮职伫来仪。",
        "dynasty": "唐",
        "collection_info": null
    },
    {
        "title": "送杨六望赴金水",
        "author": "宋之问",
        "content": "借问梁山道，嵚岑几万重。\n遥州刀作字，绝壁劒为峰。\n惜别路穷此，留欢意不从。\n忧来生白髮，时晚爱青松。\n勿以西南远，夷歌寝盛容。\n台阶有高位，宁復久临邛。",
        "dynasty": "唐",
        "collection_info": null
    },
    {
        "title": "下桂江龙目滩",
        "author": "宋之问",
        "content": "停午出滩险，轻舟容易前。\n峰攒入云树，崖喷落江泉。\n巨石潜山怪，深篁隐洞仙。\n鸟游溪寂寂，猿啸岭娟娟。\n挥袂日凡几，我行途已千。\n暝投苍梧郡，愁枕白云眠。",
        "dynasty": "唐",
        "collection_info": null
    },
    {
        "title": "入泷州江",
        "author": "宋之问",
        "content": "孤舟泛盈盈，江流日纵横。\n夜杂蛟螭寝，晨披瘴疠行。\n潭蒸水沫起，山热火云生。\n猿躩时能啸，鸢飞莫敢鸣。\n海穷南徼尽，乡远北魂惊。\n泣向文身国，悲看凿齿氓。\n地偏多育蛊，风恶好相鲸。\n余本岩栖客，悠哉慕玉京。\n厚恩尝愿答，薄宦不祈成。\n违隐乖求志，披荒为近名。\n镜愁玄髮改，心负紫芝荣。\n运启中兴历，时逢外域清。\n祗应保忠信，延促付神明。",
        "dynasty": "唐",
        "collection_info": null
    },
    {
        "title": "始安秋日",
        "author": "宋之问",
        "content": "桂林风景异，秋似洛阳春。\n晚霁江天好，分明愁杀人。\n卷云山𧥄𧥄，碎石水磷磷。\n世业事黄老，妙年孤隐沦。\n归欤卧沧海，何物贵吾身。",
        "dynasty": "唐",
        "collection_info": null
    },
    {
        "title": "桂州黄潭舜祠",
        "author": "宋之问",
        "content": "虞世巡百越，相传葬九疑。\n精灵游此地，祠树日光辉。\n禋祭忽羣望，丹青图二妃。\n神来兽率舞，仙去凤还飞。\n日暝山气落，江空潭霭微。\n帝乡三万里，乘彼白云归。",
        "dynasty": "唐",
        "collection_info": null
    },
    {
        "title": "登粤王台",
        "author": "宋之问",
        "content": "江上粤王台，登高望几回。\n南溟天外合，北户日边开。\n地湿烟尝起，山晴雨半来。\n冬花采卢橘，夏果摘杨梅。\n迹类虞翻枉，人非贾谊才。\n归心不可见，白髮重相催。",
        "dynasty": "唐",
        "collection_info": null
    },
    {
        "title": "早发始兴江口至虚氏村作",
        "author": "宋之问",
        "content": "候晓踰闽峤，乘春望越台。\n宿云鹏际落，残月蚌中开。\n薜荔摇青气，桄榔翳碧苔。\n桂香多露裛，石响细泉回。\n抱叶玄猿啸，衔花翡翠来。\n南中虽可悦，北思日悠哉。\n鬒髮俄成素，丹心已作灰。\n何当首归路，行剪故园莱。",
        "dynasty": "唐",
        "collection_info": null
    },
    {
        "title": "发藤州",
        "author": "宋之问",
        "content": "朝夕苦遄征，孤魂长自惊。\n泛舟依雁渚，投馆听猿鸣。\n石髮缘溪蔓，林衣埽地轻。\n云峰刻不似，苔藓画难成。\n露裛千花气，泉和万籁声。\n攀幽红处歇，跻险绿中行。\n恋切芝兰砌，悲缠松柏茔。\n丹心江北死，白髮岭南生。\n魑魅天边国，穷愁海上城。\n劳歌意无限，今日为谁明。",
        "dynasty": "唐",
        "collection_info": null
    },
    {
        "title": "游称心寺",
        "author": "宋之问",
        "content": "释事怀三隐，清襟谒四禅。\n江鸣潮未落，林晓日初悬。\n宝叶交香雨，金沙吐细泉。\n望谐舟客趣，思发海人烟。\n顾枥仍留马，乘杯久弃船。\n未忧龟负岳，且识鸟耘田。\n理契都无象，心冥不寄筌。\n安期庶可揖，天地得齐年。",
        "dynasty": "唐",
        "collection_info": null
    },
    {
        "title": "游法华寺",
        "author": "宋之问",
        "content": "高岫拟耆阇，真乘引妙车。\n空中结楼殿，意表出云霞。\n后果缠三足，前因感六牙。\n宴林熏宝树，水溜滴金沙。\n寒谷梅犹浅，温庭橘未华。\n台香红药乱，塔影绿篁遮。\n果渐轮王族，缘超梵帝家。\n晨行踏忍草，夜诵得灵花。\n江郡将何匹，天都亦未加。\n朝来沿泛所，应是逐仙槎。",
        "dynasty": "唐",
        "collection_info": null
    },
    {
        "title": "夜渡吴松江怀古",
        "author": "宋之问",
        "content": "宿帆震泽口，晓渡松江濆。\n棹发鱼龙气，舟衝鸿雁羣。\n寒潮顿觉满，暗浦稍将分。\n气出海生日，光清湖起云。\n水乡尽天衞，叹息为吴君。\n谋士伏劒死，至今悲所闻。",
        "dynasty": "唐",
        "collection_info": null
    },
    {
        "title": "谒禹庙",
        "author": "宋之问",
        "content": "夏王乘四载，兹地发金符。\n峻命终不易，报功畴敢渝。\n先驱总昌会，后至伏灵诛。\n玉帛空天下，衣冠照海隅。\n旋闻厌黄屋，更道出苍梧。\n林表祠转茂，山阿井讵枯。\n舟迁龙负壑，田变鸟芸芜。\n旧物森如在，天威肃未殊。\n玄夷届瑶席，玉女侍清都。\n奕奕扃闱邃，轩轩杖衞趋。\n气青连曙海，云白洗春湖。\n猿啸有时答，禽言常自呼。\n灵歆异蒸糈，至乐匪笙竽。\n茅殿今文袭，梅梁古制无。\n运遥日崇丽，业盛答昭苏。\n伊昔力云尽，而今功尚敷。\n揆材非美箭，精享愧生刍。\n郡职昧为理，邦空宁自诬。\n下车霰已积，摄事露行濡。\n人隐冀多佑，曷唯霑薄躯。",
        "dynasty": "唐",
        "collection_info": null
    },
    {
        "title": "游禹穴回出若邪",
        "author": "宋之问",
        "content": "禹穴今朝到，邪溪此路通。\n着书闻太史，炼药有仙翁。\n鹤往笼犹挂，龙飞劒已空。\n石帆摇海上，天镜落湖中。\n水低寒云白，山边坠叶红。\n归舟何虑晚，日暮使樵风。",
        "dynasty": "唐",
        "collection_info": null
    },
    {
        "title": "灵隐寺”",
        "author": "宋之问",
        "content": "鹫岭郁岧峣，龙宫锁寂寥。\n楼观沧海日，门对浙江潮。\n桂子月中落，天香云外飘。\n扪萝登墖远，刳木取泉遥。\n霜薄花更发，冰轻叶未凋。\n夙龄尚遐异，搜对涤烦嚣。\n待入天台路，看余度石桥。",
        "dynasty": "唐",
        "collection_info": null
    },
    {
        "title": "游云门寺",
        "author": "宋之问",
        "content": "维舟探静域，作礼事尊经。\n投迹一萧散，为心自杳冥。\n龛依大禹穴，楼倚少微星。\n沓嶂围兰若，回溪抱竹庭。\n觉花涂砌白，甘露洗山青。\n雁塔鶱金地，虹桥转翠屏。\n人天宵现景，神鬼昼潜形。\n理胜常虚寂，缘空自感灵。\n入禅从鸽遶，说法有龙听。\n劫累终期灭，尘躬且未宁。\n摇摇不安寐，待月咏岩扃。",
        "dynasty": "唐",
        "collection_info": null
    },
    {
        "title": "早发韶州",
        "author": "宋之问",
        "content": "炎徼行应尽，回瞻乡路遥。\n珠厓天外郡，铜柱海南标。\n日夜清明少，春冬雾雨饶。\n身经大火热，颜入瘴江消。\n触影含沙怒，逢人女草摇。\n露浓看菌湿，风飓觉船飘。\n直御魑将魅，宁论鸱与鸮。\n虞翻思报国，许靖愿归朝。\n绿树秦京道，青云洛水桥。\n故园长在目，魂去不须招。",
        "dynasty": "唐",
        "collection_info": null
    },
    {
        "title": "早入清远峡",
        "author": "宋之问",
        "content": "传闻峡山好，旭日棹前沂。\n雨色摇丹嶂，泉声聒翠微。\n两岩天作带，万壑树披衣。\n秋菊迎霜序，春藤碍日辉。\n翳潭花似织，缘岭竹成围。\n寂历环沙浦，葱茏转石圻。\n露余江未热，风落瘴初稀。\n猿饮排虚上，禽惊掠水飞。\n榜童夷唱合，樵女越吟归。\n良候斯为美，边愁自有违。\n谁言望乡国，流涕失芳菲。",
        "dynasty": "唐",
        "collection_info": null
    },
    {
        "title": "发端州初入西江",
        "author": "宋之问",
        "content": "问我将何去？清晨泝越溪。\n翠微县宿雨，丹壑饮晴霓。\n树影捎云密，藤阴覆水低。\n潮回出浦驶，洲转望乡迷。\n人意长怀北，江行日向西。\n破颜看鹊喜，拭泪听猿嗁/。\n骨肉初分爱，亲朋忽解携。\n路遥魂欲断，身辱理能齐。\n畴日三山意，于兹万绪暌。\n金陵有仙馆，即事寻丹梯。",
        "dynasty": "唐",
        "collection_info": null
    },
    {
        "title": "渡汉江",
        "author": "宋之问",
        "content": "岭外音书断，经冬復历春。\n近乡情更怯，不敢问来人。",
        "dynasty": "唐",
        "collection_info": null
    },
    {
        "title": "嵩山夜还",
        "author": "宋之问",
        "content": "家住嵩山下，好采旧山薇。\n自省游泉石，何曾不夜归。",
        "dynasty": "唐",
        "collection_info": null
    },
    {
        "title": "湖中别鉴上人",
        "author": "宋之问",
        "content": "愿与道林近，在意逍遥篇。\n自有灵佳寺，何用沃洲禅。",
        "dynasty": "唐",
        "collection_info": null
    },
    {
        "title": "题鉴上人房二首 一",
        "author": "宋之问",
        "content": "落花双树积，芳草一庭春。\n玩之堪兴异，何必见幽人。",
        "dynasty": "唐",
        "collection_info": null
    },
    {
        "title": "题鉴上人房二首 二",
        "author": "宋之问",
        "content": "晚入应真理，经行尚未回。\n房中无俗物，林下有青苔。",
        "dynasty": "唐",
        "collection_info": null
    },
    {
        "title": "答田征君",
        "author": "宋之问",
        "content": "出游杳何处？迟回伊洛间。\n归寝忽成梦，宛在嵩丘山。",
        "dynasty": "唐",
        "collection_info": null
    },
    {
        "title": "伤曹娘二首 一",
        "author": "宋之问",
        "content": "凤飞楼伎绝，鸾死镜台空。\n独怜脂粉气，犹着舞衣中。",
        "dynasty": "唐",
        "collection_info": null
    },
    {
        "title": "伤曹娘二首 二",
        "author": "宋之问",
        "content": "河伯怜娇态，冯夷要姝妓。\n寄言游戏人，莫弄黄河水。",
        "dynasty": "唐",
        "collection_info": null
    },
    {
        "title": "河阳",
        "author": "宋之问",
        "content": "昔日河阳县，氛氲香气多。\n曹娘娇态尽，春树不堪过。",
        "dynasty": "唐",
        "collection_info": null
    },
    {
        "title": "燕巢军幕",
        "author": "宋之问",
        "content": "北关怜翠幕，不是厌朱楼。\n故来呈燕颔，报道欲封侯。",
        "dynasty": "唐",
        "collection_info": null
    },
    {
        "title": "苑中遇雪应制",
        "author": "宋之问",
        "content": "紫禁仙舆诘旦来，青旗遥倚望春台。\n不知庭霰今朝落，疑是林花昨夜开。",
        "dynasty": "唐",
        "collection_info": null
    },
    {
        "title": "送司马道士游天台",
        "author": "宋之问",
        "content": "羽客笙歌此地违，离筵数处白云飞。\n蓬莱阙下长相忆，桐柏山头去不归。",
        "dynasty": "唐",
        "collection_info": null
    },
    {
        "title": "登逍遥楼",
        "author": "宋之问",
        "content": "逍遥楼上望乡关，绿水泓澄云雾间。\n北去衡阳二千里，无因雁足繫书还。",
        "dynasty": "唐",
        "collection_info": null
    },
    {
        "title": "奉和春日玩雪应制",
        "author": "宋之问",
        "content": "北阙彤云掩曙霞，东风吹雪舞山家。\n琼章定少千人和，银树长芳六出花。",
        "dynasty": "唐",
        "collection_info": null
    },
    {
        "title": "伤曹娘二首 一",
        "author": "宋之问",
        "content": "可怜冥漠去何之，独立丰茸无见期。\n君看水上芙蓉色，恰似生前歌舞时。",
        "dynasty": "唐",
        "collection_info": null
    },
    {
        "title": "伤曹娘二首 二",
        "author": "宋之问",
        "content": "前溪妙舞今应尽，子夜新歌遂不传。\n无復绮罗娇白日，直将珠玉闭黄泉。",
        "dynasty": "唐",
        "collection_info": null
    },
    {
        "title": "郡宅中斋",
        "author": "宋之问",
        "content": "郡宅枕层岭，春湖绕芳甸。\n云甍出万家，卧览皆已徧。\n渔商汗成雨，廨邑明若练。\n越俗镜中行，夏祠云表见。\n兹都信盘郁，英远常栖眄。\n王子事黄老，独乐恣游衍。\n谢公念苍生，同忧感推荐。\n灵越多秀士，运阔无由面。\n神理翳青山，风流满黄卷。\n揆予谬承奖，自惜从缨弁。\n瑶水执仙羁，金闺负时选。\n晨趋博望苑，夜直明光殿。\n一朝罢台阁，万里违乡县。\n风土足慰心，况悦年芳变。\n淮廪伫滋实，沂歌非所羡。\n讼寝归四明，龄颓亲九转。\n微尚本江海，少留岂交战。\n唯余后凋色，窃比东南箭。",
        "dynasty": "唐",
        "collection_info": null
    },
    {
        "title": "称心寺",
        "author": "宋之问",
        "content": "步陟招提宫，北极山海观。\n千岩递萦绕，万壑殊悠漫。\n乔木转夕阳，文轩划清涣。\n泄云多表裏，惊潮每昏旦。\n问予金门客，何事沧洲畔。\n谬以三署资，来刺百城半。\n人隐尚未弭，岁华岂兼玩。\n东山桂枝芳，明发坐盈叹。",
        "dynasty": "唐",
        "collection_info": null
    },
    {
        "title": "新年作",
        "author": "宋之问",
        "content": "乡心新岁切，天畔独澘然。\n老至居人下，春归在客先。\n岭猨同旦暮，江柳共风烟。\n已似长沙傅，从今又几年。",
        "dynasty": "唐",
        "collection_info": null
    },
    {
        "title": "剪綵",
        "author": "宋之问",
        "content": "驻想持金错，居然作管灰。\n绮罗纤手制，桃李向春开。\n拾藻蜂初泊，衔花鸟未回。\n不言将巧笑，飜逐美人来。",
        "dynasty": "唐",
        "collection_info": null
    },
    {
        "title": "七夕",
        "author": "宋之问",
        "content": "传道仙星媛，年年会水隅。\n停梭借蟋蟀，留巧付蜘蛛。\n去昼从云请，归轮竚日输。\n莫言相见阔，天上日应殊。",
        "dynasty": "唐",
        "collection_info": null
    },
    {
        "title": "桂州陪王都督晦日宴逍遥楼",
        "author": "宋之问",
        "content": "晦节高楼望，山川一半春。\n意随蓂叶尽，愁共柳条新。\n投刺登龙日，开怀纳鸟晨。\n兀然心似醉，不觉有吾身。",
        "dynasty": "唐",
        "collection_info": null
    },
    {
        "title": "和赵员外桂阳桥遇佳人",
        "author": "宋之问",
        "content": "江雨朝飞浥细尘，阳桥花柳不胜春。\n金鞍白马来从赵，玉面红妆本姓秦。\n妬女犹怜镜中髮，侍儿堪感路傍人。\n荡舟为乐非吾事，自叹空闺梦寐频。",
        "dynasty": "唐",
        "collection_info": null
    },
    {
        "title": "函谷关",
        "author": "宋之问",
        "content": "至人□□识仙风，瑞霭丹光远郁葱。\n灵迹才辞周柱下，祥氛已入函关中。\n不从紫气台端候，何得青华观裏逢。\n欲访乘牛求宝箓，愿随鹤驾徧瑶空。",
        "dynasty": "唐",
        "collection_info": null
    },
    {
        "title": "咏省壁画鹤",
        "author": "宋之问",
        "content": "粉壁图仙鹤，昂藏真气多。\n鶱飞竟不去，当是恋恩波。",
        "dynasty": "唐",
        "collection_info": null
    },
    {
        "title": "广州朱长史座观妓",
        "author": "宋之问",
        "content": "歌舞须连夜，神仙莫放归。\n参差随暮雨，前路湿人衣。",
        "dynasty": "唐",
        "collection_info": null
    },
    {
        "title": "谒二妃庙",
        "author": "宋之问",
        "content": "还以金屋贵，留兹宝席尊。\n江凫啸风雨，山鬼泣朝昏。",
        "dynasty": "唐",
        "collection_info": null
    },
    {
        "title": "赠严侍御",
        "author": "宋之问",
        "content": "受脤清边服，乘骢历塞尘。\n当闻汉雪耻，羞共虏和亲。",
        "dynasty": "唐",
        "collection_info": null
    },
    {
        "title": "在荆州重赴岭南",
        "author": "宋之问",
        "content": "梦泽三秋日，苍梧一片云。\n还将鹓鹭羽，重入鹧鸪羣。",
        "dynasty": "唐",
        "collection_info": null
    },
    {
        "title": "则天皇后挽歌",
        "author": "宋之问",
        "content": "象物行周礼，衣冠集汉都。\n谁怜事虞舜，下里泣苍梧。",
        "dynasty": "唐",
        "collection_info": null
    },
    {
        "title": "邓国太夫人挽歌",
        "author": "宋之问",
        "content": "鸾死铅妆歇，人亡锦字空。\n悲端若能减，渭水亦应穷。",
        "dynasty": "唐",
        "collection_info": null
    },
    {
        "title": "杨将军挽歌",
        "author": "宋之问",
        "content": "亭寒照苦月，陇暗积愁云。\n今日山门树，何处有将军。",
        "dynasty": "唐",
        "collection_info": null
    },
    {
        "title": "塞垣行",
        "author": "崔湜",
        "content": "疾风卷溟海，万里扬砂砾。\n仰望不见天，昏昏竟朝夕。\n是时军两进，东拒復西敌。\n蔽山张旗鼓，间道潜锋镝。\n精骑突晓围，奇兵袭暗壁。\n十月边塞寒，四山冱阴积。\n雨雪鴈南飞，风尘景西迫。\n昔我事讨论，未尝怠经籍。\n一朝弃笔砚，十年操矛戟。\n岂要黄河誓，须勒燕然石。\n可嗟牧羊臣，海上久为客。",
        "dynasty": "唐",
        "collection_info": null
    },
    {
        "title": "送梁卿王郎中使东蕃弔册",
        "author": "崔湜",
        "content": "梁侯上卿秀，王子中台杰。\n赠册绥九夷，旌旃下双阙。\n西堂礼乐送，南陌轩车别。\n征路入海云，行舟泝江月。\n兹邦久钦化，历载归朝谒。\n皇心谅所嘉，寄尔宣风烈。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "崔湜",
        "content": "芳春桃李时，京都物华好。\n为岳岂不贵，所悲涉远道。\n远道不可思，宿昔梦见之。\n赠君双佩刀，日夕视来期。",
        "dynasty": "唐",
        "collection_info": null
    },
    {
        "title": "冀北春望",
        "author": "崔湜",
        "content": "迴首览燕赵，春生两河间。\n旷然万里余，际海不见山。\n雨歇青林润，烟空绿野闲。\n问乡何处所，目送白云还。",
        "dynasty": "唐",
        "collection_info": null
    },
    {
        "title": "景龙二年余自门下平章事削阶授江州员外司马寻拜襄州刺史春日赴襄阳途中言志",
        "author": "崔湜",
        "content": "余本燕赵人，秉心愚且直。\n羣籍备所见，孤贞每自饬。\n徇禄期代耕，受任亦量力。\n幸逢休明时，朝野两荐推。\n一朝趋金门，十载奉瑶墀。\n入掌迁固笔，出参枚马词。\n吏部既三践，中书亦五期。\n进无负鼎说，退惭补衮诗。\n常恐婴悔吝，不得少酬私。\n嗷嗷路傍子，纳谤纷无已。\n上动明主疑，下贻大臣耻。\n毫髮顾无累，冰壶邈自持。\n天道何期平，幽冤终见明。\n始佐庐陵郡，寻牧襄阳城。\n彤帏荷新宠，朱黻蒙旧荣。\n力薄惭任重，恩深知命轻。\n饬徒留前路，行子悲且慕。\n犹闻长乐钟，尚辨青门树。\n慈亲不忍诀，昆弟默相顾。\n去去勿重陈，川长日云暮。",
        "dynasty": "唐",
        "collection_info": null
    },
    {
        "title": "大漠行",
        "author": "崔湜",
        "content": "单于犯蓟堧，骠骑略萧边。\n南山木叶飞下地，北海蓬根乱上天。\n科斗连营太原道，鱼丽合阵武威川。\n三军遥倚杖，万里相驰逐。\n旌斾悠悠静瀚源，鼙鼓喧喧动卢谷。\n穷徼上幽陵，吁嗟倦寝兴。\n马蹄冻溜石，胡毳暖生冰。\n云沙泱漭天光闭，河塞阴沈海色凝。\n崆峒异国谁能托，萧索边心常不乐。\n近见行人畏白龙，遥闻公主愁黄鹤。\n阳春半，岐路间。\n瑶台苑，玉门关。\n百花芳树红将歇，二月兰皐绿未还。\n阵云不散鱼龙水，雨雪犹飞鸿鴈山。\n山嶂连绵不可极，路远辛勤梦颜色。\n北堂萱草不寄来，东园桃李长相忆。\n汉将纷纭攻战盈，胡寇萧条幽朔清。\n韩君拜节偏知远，郑吉驱旌坐见迎。\n火绝烟沈右西极，谷静山空左北平。\n但使将军能百战，不须天子筑长城。",
        "dynasty": "唐",
        "collection_info": null
    },
    {
        "title": "奉和登骊山高顶寓目应制",
        "author": "崔湜",
        "content": "名山何壮哉，玄览一徘徊。\n御路穿林转，旌门倚石开。\n烟霞肘后发，河塞掌中来。\n不学蓬壶远，经年犹未迴。",
        "dynasty": "唐",
        "collection_info": null
    },
    {
        "title": "侍宴长宁公主东庄应制",
        "author": "崔湜",
        "content": "沁园东郭外，鸾驾一游盘。\n水榭宜时陟，山楼向晚看。\n席临天女贵，杯接近臣欢。\n圣藻悬宸象，微臣窃仰观。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "崔湜",
        "content": "怀戎前策备，降女旧因修。\n箫鼓辞家怨，旌旃出塞愁。\n尚孩中念切，方远御慈留。\n顾乏谋臣用，仍劳圣主忧。",
        "dynasty": "唐",
        "collection_info": null
    },
    {
        "title": "幸白鹿观应制",
        "author": "崔湜",
        "content": "御旗探紫箓，仙杖闢丹丘。\n捧药芝童下，焚香桂女留。\n鸾歌无岁月，鹤语记春秋。\n臣朔真何幸，常陪汉武游。",
        "dynasty": "唐",
        "collection_info": null
    },
    {
        "title": "幸梨园亭观打毬应制",
        "author": "崔湜",
        "content": "年光陌上发，香辇禁中游。\n草绿鸳鸯殿，花明翡翠楼。\n宝杯承露酌，仙管杂风流。\n今日陪欢豫，皇恩不可酬。",
        "dynasty": "唐",
        "collection_info": null
    },
    {
        "title": "慈恩寺九日应制",
        "author": "崔湜",
        "content": "帝里重阳节，香园万乘来。\n却邪萸结佩，献寿菊传杯。\n塔类承天涌，门疑待佛开。\n睿词悬日月，长得仰昭回。",
        "dynasty": "唐",
        "collection_info": null
    },
    {
        "title": "折杨柳",
        "author": "崔湜",
        "content": "二月风光半，三边戍不还。\n年华妾自惜，杨柳为君攀。\n落絮萦衫袖，垂条拂髻鬟。\n那堪音信断，流涕望阳关。",
        "dynasty": "唐",
        "collection_info": null
    },
    {
        "title": "边愁",
        "author": "崔湜",
        "content": "九月蓬根断，三边草叶腓。\n风尘马变色，霜雪劒生衣。\n客思愁阴晚，边书驿骑归。\n殷勤凤楼上，还袂及春晖。",
        "dynasty": "唐",
        "collection_info": null
    },
    {
        "title": "婕妤怨",
        "author": "崔湜",
        "content": "不分君恩断，新妆视镜中。\n容华尚春日，娇爱已秋风。\n枕席临窗晓，帷屏向月空。\n年年后庭树，荣落在深宫。",
        "dynasty": "唐",
        "collection_info": null
    },
    {
        "title": "酬杜麟台春思",
        "author": "崔湜",
        "content": "春还上林苑，花满洛阳城。\n鸳衾夜凝思，龙镜晓含情。\n忆梦残灯落，离魂暗马惊。\n可怜朝与暮，楼上独盈盈。",
        "dynasty": "唐",
        "collection_info": null
    },
    {
        "title": "寄天台司马先生",
        "author": "崔湜",
        "content": "闻有三元客，祈仙九转成。\n人间白云返，天上赤龙迎。\n尚惜金芝晚，仍攀琪树荣。\n何年缑岭上，一谢洛阳城。",
        "dynasty": "唐",
        "collection_info": null
    },
    {
        "title": "唐都尉山池",
        "author": "崔湜",
        "content": "曲渚扬轻舟，前溪钓晚流。\n鴈翻蒲叶起，鱼拨荇花游。\n金子悬湘柚，珠房折海榴。\n幽寻惜未已，清月半西楼。",
        "dynasty": "唐",
        "collection_info": null
    },
    {
        "title": "江楼夕望",
        "author": "崔湜",
        "content": "试陟江楼望，悠悠去国情。\n楚山霞外断，汉水月中平。\n公子留遗邑，夫人有旧城。",
        "dynasty": "唐",
        "collection_info": null
    },
    {
        "title": "襄城即事",
        "author": "崔湜",
        "content": "子牟怀魏阙，元凯滞襄城。\n冠盖仍为里，沙台尚识名。\n山光晴后绿，江色晚来清。",
        "dynasty": "唐",
        "collection_info": null
    },
    {
        "title": "秦州薛都督挽词",
        "author": "崔湜",
        "content": "十里绛山幽，千年汾水流。\n碑传门客见，劒是故人留。\n陇树烟含夕，山门月照秋。\n古来钟鼎盛，共尽一嵩丘。",
        "dynasty": "唐",
        "collection_info": null
    },
    {
        "title": "奉和春日幸望春宫",
        "author": "崔湜",
        "content": "澹荡春光满晓空，逍遥御辇入离宫。\n山河眺望云天外，台榭参差烟雾中。\n庭际花飞锦绣合，枝间鸟啭管弦同。\n即此欢娱齐镐宴，唯应率舞乐熏风。",
        "dynasty": "唐",
        "collection_info": null
    },
    {
        "title": "奉和幸韦嗣立山庄侍宴应制",
        "author": "崔湜",
        "content": "丞相登前府，尚书启旧林。\n式闾明主睿，荣族圣嫔心。\n川狭旌门抵，岩高蔽帐临。\n闲窗凭柳暗，小径入松深。\n云卷千峰色，泉和万籁吟。\n兰迎天女佩，竹碍侍臣簪。\n宸翰三光烛，朝荣四海钦。\n还嗟绝机叟，白首汉川阴。",
        "dynasty": "唐",
        "collection_info": null
    },
    {
        "title": "同李员外春闺",
        "author": "崔湜",
        "content": "落日啼连夜，孤灯坐彻明。\n捲帘双燕入，披幌百花惊。\n陇上寒应晚，闺中织未成。\n管弦愁不意，梳洗懒无情。\n去岁闻西伐，今年送北征。\n容颜离别尽，流恨满长城。",
        "dynasty": "唐",
        "collection_info": null
    },
    {
        "title": "襄阳早秋寄岑侍郎",
        "author": "崔湜",
        "content": "江城秋气早，旭旦坐南闱。\n落叶惊衰鬓，清霜换旅衣。\n时来矜早达，事往觉前非。\n体道徒推理，防身终昧微。\n故人金华省，肃穆秉天机。\n谁念江汉广，蹉跎心事违。",
        "dynasty": "唐",
        "collection_info": null
    },
    {
        "title": "赠苏少府赴任江南余时还京",
        "author": "崔湜",
        "content": "丈夫不叹别，达士自安卑。\n揽泣固无趣，衔杯空尔为。\n流云春窈窕，去水暮逶迤。\n行舟忽东泛，归骑亦西驰。\n秦地多芳草，江潭有桂枝。\n谁言阻遐阔，所贵在相知。",
        "dynasty": "唐",
        "collection_info": null
    },
    {
        "title": "登总持寺阁",
        "author": "崔湜",
        "content": "宿雨清龙界，晨晖满凤城。\n升攀重阁迥，凭览四郊明。\n井邑周秦地，山河今古情。\n纡余一水合，寥落五陵平。\n处处风烟起，欣欣草木荣。\n故人不可见，冠盖满东京。",
        "dynasty": "唐",
        "collection_info": null
    },
    {
        "title": "早春边城怀归",
        "author": "崔湜",
        "content": "大漠羽书飞，长城未解围。\n山川凌玉嶂，旌节下金微。\n路向南庭远，书因北鴈稀。\n乡关摇别思，风雪散戎衣。\n岁尽仍为客，春还尚未归。\n明年征骑返，歌舞及芳菲。",
        "dynasty": "唐",
        "collection_info": null
    },
    {
        "title": "至桃林塞作",
        "author": "崔湜",
        "content": "去国未千里，离家已再旬。\n丹心恆恋阙，白首更辞亲。\n怀璧常贻训，捐金讵得邻。\n抱冤非忤物，罹谤岂由人。\n不滥辞终辨，无瑕理竟伸。\n黻还中省旧，符与外台新。\n塞上同迁客，江潭异逐臣。\n泪垂非属岘，肠断固由秦。\n岁月行遒尽，山川难重陈。\n始知亭伯去，还是拙谋身。",
        "dynasty": "唐",
        "collection_info": null
    },
    {
        "title": "襄阳作",
        "author": "崔湜",
        "content": "庙堂初解印，郡邸忽腰章。\n按节巡河右，鸣驺入汉阳。\n城临南岘出，树绕北津长。\n好学风犹扇，夸才俗未忘。\n江山跨七泽，烟雨接三湘。\n蛟浦菱荷净，渔舟橘柚香。\n醉中求习氏，梦裏忆襄王。\n宅坏仍思凤，碑存更忆羊。\n下车惭政美，闭阁幸时康。\n多谢南征术，于今尚不亡。",
        "dynasty": "唐",
        "collection_info": null
    },
    {
        "title": "喜入长安",
        "author": "崔湜",
        "content": "云日能催晓，风光不惜年。\n赖逢征客尽，归在落花前。",
        "dynasty": "唐",
        "collection_info": null
    },
    {
        "title": "奉和幸韦嗣立山庄应制",
        "author": "崔湜",
        "content": "竹径桃源本出尘，松轩茅栋别惊新。\n御跸何须林下驻，山公不是俗中人。",
        "dynasty": "唐",
        "collection_info": null
    },
    {
        "title": "踏歌词二首 一",
        "author": "崔液",
        "content": "綵女迎金屋，仙姬出画堂。\n鸳鸯裁锦袖，翡翠贴花黄。\n歌响舞分行，艳色动流光。",
        "dynasty": "唐",
        "collection_info": null
    },
    {
        "title": "踏歌词二首 二",
        "author": "崔液",
        "content": "庭际花微落，楼前汉已横。\n金台催夜尽，罗袖拂寒轻。\n乐笑畅欢情，未半着天明。",
        "dynasty": "唐",
        "collection_info": null
    },
    {
        "title": "代春闺",
        "author": "崔液",
        "content": "江南日暖鸿始来，柳条初碧叶半开。\n玉关遥遥戍未迴，金闺日夕生绿苔。\n寂寂春花烟色暮，檐燕双双落花度。\n青楼明镜昼无光，红帐罗衣徒自香。\n妾恨十年长独守，君情万里在渔阳。",
        "dynasty": "唐",
        "collection_info": null
    },
    {
        "title": "上元夜六首 一",
        "author": "崔液",
        "content": "玉漏银壶且莫催，铁关金锁彻明开。\n谁家见月能閒坐，何处闻灯不看来。",
        "dynasty": "唐",
        "collection_info": null
    },
    {
        "title": "上元夜六首 二",
        "author": "崔液",
        "content": "神灯佛火百轮张，刻像图形七宝装。\n影裏如闻金口说，空中似散玉毫光。",
        "dynasty": "唐",
        "collection_info": null
    },
    {
        "title": "上元夜六首 三",
        "author": "崔液",
        "content": "今年春色胜常年，此夜风光最可怜。\n鳷鹊楼前新月满，凤皇台上宝灯燃。",
        "dynasty": "唐",
        "collection_info": null
    },
    {
        "title": "上元夜六首 四",
        "author": "崔液",
        "content": "金勒银鞍控紫骝，玉轮珠幰驾青牛。\n骖驔始散东城曲，倏忽还来南陌头。",
        "dynasty": "唐",
        "collection_info": null
    },
    {
        "title": "上元夜六首 五",
        "author": "崔液",
        "content": "公子王孙意气骄，不论相识也相邀。\n最怜长袖风前弱，更赏新弦暗裏调。",
        "dynasty": "唐",
        "collection_info": null
    },
    {
        "title": "上元夜六首 六",
        "author": "崔液",
        "content": "星移汉转日将微，露洒烟飘灯渐稀。\n犹惜路傍歌舞处，踌蹰相顾不能归。",
        "dynasty": "唐",
        "collection_info": null
    },
    {
        "title": "冀北春望",
        "author": "崔液",
        "content": "迴首览燕赵，春生两河间。\n旷然余万里，际海不见山。\n雨歇青林润，烟空绿野闲。\n问乡无处所，目送白云关。",
        "dynasty": "唐",
        "collection_info": null
    },
    {
        "title": "拟古神女宛转歌二首 一",
        "author": "崔液",
        "content": "风已清，月朗琴復明。\n掩抑悲千态，殷勤是一声。\n歌宛转，宛转和更长。\n愿为双鸿鹄，比翼共翱翔。",
        "dynasty": "唐",
        "collection_info": null
    },
    {
        "title": "拟古神女宛转歌二首 二",
        "author": "崔液",
        "content": "日已暮，长檐鸟应度。\n此时望君君不来，此时思君君不顾。\n歌宛转，宛转那能异栖宿。\n愿为形与影，出入恆相逐。",
        "dynasty": "唐",
        "collection_info": null
    },
    {
        "title": "望韩公堆",
        "author": "崔涤",
        "content": "韩公堆上望秦川，渺渺关山西接连。\n孤客一身千里外，未知归日是何年。",
        "dynasty": "唐",
        "collection_info": null
    },
    {
        "title": "倬彼我系 一",
        "author": "王勃",
        "content": "倬彼我系，出自有周。\n分疆锡社，派别支流。\n居衞仕宋，臣嬴相刘。\n乃武乃文，或公或侯。",
        "dynasty": "唐",
        "collection_info": null
    },
    {
        "title": "倬彼我系 二",
        "author": "王勃",
        "content": "晋历崩坼，衣冠扰弊。\n粤自太原，播徂江澨。\n礼丧贤隐，时屯道闭。\n王室如毁，生人多殪。",
        "dynasty": "唐",
        "collection_info": null
    },
    {
        "title": "倬彼我系 三",
        "author": "王勃",
        "content": "伊我有器，思逢其主。\n自东施西，择木开宇。\n田彼河曲，家乎汾浦。\n天未厌乱，吾将谁辅。",
        "dynasty": "唐",
        "collection_info": null
    },
    {
        "title": "倬彼我系 四",
        "author": "王勃",
        "content": "伊我祖德，思济九埏。\n不常厥所，于兹五迁。\n欲及时也，夫岂愿焉。\n其位虽屈，其言则传。",
        "dynasty": "唐",
        "collection_info": null
    },
    {
        "title": "倬彼我系 五",
        "author": "王勃",
        "content": "爰述帝制，大蒐王道。\n曰天曰人，是祖是考。\n礼乐咸若，诗书具草。\n贻厥孙谋，永为家宝。",
        "dynasty": "唐",
        "collection_info": null
    },
    {
        "title": "倬彼我系 六",
        "author": "王勃",
        "content": "伊余小子，信惭明哲。\n彼网有条，彼车有辙。\n思屏人事，克终前烈。\n于嗟代网，卒余来绁。",
        "dynasty": "唐",
        "collection_info": null
    },
    {
        "title": "倬彼我系 七",
        "author": "王勃",
        "content": "来绁伊何，谓余曰仕。\n我瞻先达，三十方起。\n夫岂不怀，高山仰止。\n愿言毓德，啜菽饮水。",
        "dynasty": "唐",
        "collection_info": null
    },
    {
        "title": "倬彼我系 八",
        "author": "王勃",
        "content": "有鸟反哺，其声嗷嗷。\n言念旧德，忧心忉忉。\n今我不养，岁月其滔。\n僶俛从役，岂敢告劳。",
        "dynasty": "唐",
        "collection_info": null
    },
    {
        "title": "倬彼我系 九",
        "author": "王勃",
        "content": "从役伊何，薄求卑位。\n告劳伊何，来参卿事。\n名存实爽，负信愆义。\n静言遐思，中心是愧。",
        "dynasty": "唐",
        "collection_info": null
    },
    {
        "title": "上巳浮江宴韵得阯字",
        "author": "王勃",
        "content": "披观玉京路，驻赏金台阯。\n逸兴怀九仙，良辰倾四美。\n松吟白云际，桂馥青溪裏。\n别有江海心，日暮情何已。",
        "dynasty": "唐",
        "collection_info": null
    },
    {
        "title": "春日宴乐游园赋韵得接字",
        "author": "王勃",
        "content": "帝里寒光尽，神皋春望浃。\n梅郊落晚英，柳甸惊初叶。\n流水抽奇弄，崩云洒芳牒。\n清尊湛不空，暂喜平生接。",
        "dynasty": "唐",
        "collection_info": null
    },
    {
        "title": "山亭夜宴",
        "author": "王勃",
        "content": "桂宇幽襟积，山亭凉夜永。\n森沈野径寒，肃穆岩扉静。\n竹晦南汀色，荷翻北潭影。\n清兴殊未阑，林端照初景。",
        "dynasty": "唐",
        "collection_info": null
    },
    {
        "title": "咏风",
        "author": "王勃",
        "content": "肃肃凉景生，加我林壑清。\n驱烟寻磵户，卷雾出山楹。\n去来固无迹，动息如有情。\n日落山水静，为君起松声。",
        "dynasty": "唐",
        "collection_info": null
    },
    {
        "title": "怀仙",
        "author": "王勃",
        "content": "鹤岑有奇径，麟洲富仙家。\n紫泉漱珠液，玄岩列丹葩。\n常希披尘网，眇然登云车。\n鸾情极霄汉，凤想疲烟霞。\n道存蓬瀛近，意惬朝市赊。\n无为坐惆怅，虚此江上华。",
        "dynasty": "唐",
        "collection_info": null
    },
    {
        "title": "忽梦游仙",
        "author": "王勃",
        "content": "仆本江上客，牵迹在方内。\n寤寐霄汉间，居然有灵对。\n翕尔登霞首，依然蹑云背。\n电策驱龙光，烟途俨鸾态。\n乘月披金帔，连星解琼佩。\n浮识俄易归，真游邈难再。\n寥廓沈遐想，周遑奉遗诲。\n流俗非我乡，何当释尘昧。",
        "dynasty": "唐",
        "collection_info": null
    },
    {
        "title": "杂曲",
        "author": "王勃",
        "content": "智琼神女，来访文君。\n蛾眉始约，罗袖初熏。\n歌齐曲韵，舞乱行纷。\n若向阳台荐枕，何啻得胜朝云。",
        "dynasty": "唐",
        "collection_info": null
    },
    {
        "title": "秋夜长",
        "author": "王勃",
        "content": "秋夜长，殊未央。\n月明白露澄清光，层城绮阁遥相望。\n遥相望，川无梁。\n北风受节南雁翔，崇兰委质时菊芳。\n鸣环曳履出长廊，为君秋夜捣衣裳。\n纤罗对凤皇，丹绮双鸳鸯。\n调砧乱杵思自伤，思自伤，征夫万里戍他乡。\n鹤关音信断，龙门道路长。\n君在天一方，寒衣徒自香。",
        "dynasty": "唐",
        "collection_info": null
    },
    {
        "title": "采莲曲",
        "author": "王勃",
        "content": "采莲归，绿水芙蓉衣。\n秋风起浪凫雁飞，桂棹兰桡下长浦。\n罗裙玉腕轻摇橹，叶屿花潭极望平。\n江讴越吹相思苦，相思苦，佳期不可驻。\n塞外征夫犹未还，江南采莲今已暮。\n今已暮，采莲花，渠今那必尽娼家。\n官道城南把桑叶，何如江上采莲花。\n莲花復莲花，花叶何稠迭。\n叶翠本羞眉，花红强如颊。\n佳人不在兹，怅望别离时。\n牵花怜共蒂，折藕爱连丝。\n故情无处所，新物从华滋。\n不惜西津交佩解，还羞北海雁书迟。\n采莲歌有节，采莲夜未歇。\n正逢浩荡江上风，又值裴回江上月。\n裴回莲浦夜相逢，吴姬越女何丰茸。\n共问寒江千里外，征客关山路几重。",
        "dynasty": "唐",
        "collection_info": null
    },
    {
        "title": "临高台",
        "author": "王勃",
        "content": "临高台，高台迢遰绝浮埃。\n瑶轩绮构何崔嵬，鸾歌凤吹清且哀。\n俯瞰长安道，萋萋御沟草。\n斜对甘泉路，苍苍茂陵树。\n高台四望同，帝乡佳气郁葱葱。\n紫阁丹楼纷照耀，璧房锦殿相玲珑。\n东弥长乐观，西指未央宫。\n赤城映朝日，绿树摇春风。\n旗亭百隧开新市，甲第千甍分戚里。\n朱轮翠盖不胜春，迭榭层楹相对起。\n復有青楼大道中，绣户文窗雕绮栊。\n锦衾夜不襞，罗帷昼未空。\n歌屏朝揜翠，妆镜晚窥红。\n为君安宝髻，蛾眉罢花丛。\n尘间狭路黯将暮，云间月色明如素。\n鸳鸯池上两两飞，凤凰楼下双双度。\n物色正如此，佳期那不顾。\n银鞍绣毂盛繁华，可怜今夜宿娼家。\n娼家少妇不须颦，东园桃李片时春。\n君看旧日高台处，柏梁铜雀生黄尘。",
        "dynasty": "唐",
        "collection_info": null
    },
    {
        "title": "滕王阁",
        "author": "王勃",
        "content": "滕王高阁临江渚，佩玉鸣鸾罢歌舞。\n画栋朝飞南浦云，珠帘暮捲西山雨。\n闲云潭影日悠悠，物换星移几度秋。\n阁中帝子今何在？槛外长江空自流。",
        "dynasty": "唐",
        "collection_info": null
    },
    {
        "title": "江南弄",
        "author": "王勃",
        "content": "江南弄，巫山连楚梦，行雨行云几相送。\n瑶轩金谷上春时，玉童仙女无见期。\n紫露香烟渺难託，清风明月遥相思。\n遥相思，草徒绿，为听双飞凤凰曲。",
        "dynasty": "唐",
        "collection_info": null
    },
    {
        "title": "圣泉宴",
        "author": "王勃",
        "content": "披襟乘石磴，列籍俯春泉。\n兰气熏山酌，松声韵野弦。\n影飘垂叶外，香度落花前。\n兴洽林塘晚，重岩起夕烟。",
        "dynasty": "唐",
        "collection_info": null
    },
    {
        "title": "寻道观",
        "author": "王勃",
        "content": "芝廛光分野，蓬阙盛规模。\n碧坛清桂阈，丹洞肃松枢。\n玉笈三山记，金箱五岳图。\n苍虬不可得，空望白云衢。",
        "dynasty": "唐",
        "collection_info": null
    },
    {
        "title": "散关晨度",
        "author": "王勃",
        "content": "关山凌旦开，石路无尘埃。\n白马高谭去，青牛真气来。\n重门临巨壑，连栋起崇隈。\n即今扬策度，非是弃繻回。",
        "dynasty": "唐",
        "collection_info": null
    },
    {
        "title": "别薛华",
        "author": "王勃",
        "content": "送送多穷路，遑遑独问津。\n悲凉千里道，悽断百年身。\n心事同漂泊，生涯共苦辛。\n无论去与住，俱是梦中人。",
        "dynasty": "唐",
        "collection_info": null
    },
    {
        "title": "重别薛华",
        "author": "王勃",
        "content": "明月沈珠浦，秋风濯锦川。\n楼台临绝岸，洲渚亘长天。\n旅泊成千里，栖遑共百年。\n穷途唯有泪，还望独潸然。",
        "dynasty": "唐",
        "collection_info": null
    },
    {
        "title": "游梵宇三觉寺",
        "author": "王勃",
        "content": "杏阁披青磴，琱台控紫岑。\n叶齐山路狭，花积野坛深。\n萝幌栖禅影，松门听梵音。\n遽忻陪妙躅，延赏涤烦襟。",
        "dynasty": "唐",
        "collection_info": null
    },
    {
        "title": "麻平晚行",
        "author": "王勃",
        "content": "百年怀土望，千里倦游情。\n高低寻戍道，远近听泉声。\n磵叶纔分色，山花不辨名。\n羁心何处尽？风急暮猨清。",
        "dynasty": "唐",
        "collection_info": null
    },
    {
        "title": "送卢主簿",
        "author": "王勃",
        "content": "穷途非所恨，虚室自相依。\n城阙居年满，琴尊俗事稀。\n开襟方未已，分袂忽多违。\n东岩富松竹，岁暮幸同归。",
        "dynasty": "唐",
        "collection_info": null
    },
    {
        "title": "饯韦兵曹",
        "author": "王勃",
        "content": "征骖临野次，别袂惨江垂。\n川霁浮烟敛，山明落照移。\n鹰风凋晚叶，蝉露泣秋枝。\n亭皋分远望，延想间云涯。",
        "dynasty": "唐",
        "collection_info": null
    },
    {
        "title": "白下驿饯唐少府",
        "author": "王勃",
        "content": "下驿穷交日，昌亭旅食年。\n相知何用早，怀抱即依然。\n浦楼低晚照，乡路隔风烟。\n去去如何道，长安在日边。",
        "dynasty": "唐",
        "collection_info": null
    },
    {
        "title": "杜少府之任蜀州",
        "author": "王勃",
        "content": "城阙辅三秦，风烟望五津。\n与君离别意，同是宦游人。\n海内存知己，天涯若比隣。\n无为在岐路，儿女共霑巾。",
        "dynasty": "唐",
        "collection_info": null
    },
    {
        "title": "仲春郊外",
        "author": "王勃",
        "content": "东园垂柳径，西堰落花津。\n物色连三月，风光绝四隣。\n鸟飞村觉曙，鱼戏水知春。",
        "dynasty": "唐",
        "collection_info": null
    },
    {
        "title": "郊兴",
        "author": "王勃",
        "content": "空园歌独酌，春日赋闲居。\n泽兰侵小径，河柳覆长渠。\n雨去花光湿，风归叶影疎。\n山人不惜醉，唯畏绿尊虚。",
        "dynasty": "唐",
        "collection_info": null
    },
    {
        "title": "郊园即事",
        "author": "王勃",
        "content": "烟霞春旦赏，松竹故年心。\n断山疑画障，县溜泻鸣琴。\n草徧南亭合，花开北院深。\n闲居饶酒赋，随兴欲抽簪。",
        "dynasty": "唐",
        "collection_info": null
    },
    {
        "title": "观佛迹寺",
        "author": "王勃",
        "content": "莲座神容俨，松崖圣趾余。\n年长金迹浅，地久石文疎。\n颓华临曲磴，倾影赴前除。\n共嗟陵谷远，俄视化城虚。",
        "dynasty": "唐",
        "collection_info": null
    },
    {
        "title": "山居晚眺赠王道士",
        "author": "王勃",
        "content": "金坛疎俗宇，玉洞侣仙羣。\n花枝栖晚露，峰叶度晴云。\n斜照移山影，回沙拥籀文。\n琴尊方待兴，竹树已迎曛。",
        "dynasty": "唐",
        "collection_info": null
    },
    {
        "title": "八仙径",
        "author": "王勃",
        "content": "柰园欣八正，松岩访九仙。\n援萝窥雾术，攀林俯云烟。\n代北鸾骖至，辽西鹤骑旋。\n终希脱尘网，连翼下芝田。",
        "dynasty": "唐",
        "collection_info": null
    },
    {
        "title": "春日还郊",
        "author": "王勃",
        "content": "闲情兼嘿语，携杖赴岩泉。\n草绿萦新带，榆青缀古钱。\n鱼床侵岸水，鸟路入山烟。\n还题平子赋，花树满春田。",
        "dynasty": "唐",
        "collection_info": null
    },
    {
        "title": "对酒春园作",
        "author": "王勃",
        "content": "投簪下山阁，携酒对河梁。\n狭水牵长镜，高花送断香。\n繁莺歌似曲，疎蝶舞成行。\n自然催一醉，非但阅年光。",
        "dynasty": "唐",
        "collection_info": null
    },
    {
        "title": "观内怀仙",
        "author": "王勃",
        "content": "玉架残书隐，金坛旧迹迷。\n牵花寻紫涧，步叶下清溪。\n琼浆犹类乳，石髓尚如泥。\n自能成羽翼，何必仰云梯。",
        "dynasty": "唐",
        "collection_info": null
    },
    {
        "title": "秋日别王长史",
        "author": "王勃",
        "content": "别路余千里，深恩重百年。\n正悲西候日，更动北梁篇。\n野色笼寒雾，山光敛暮烟。\n终知难再奉，怀德自潸然。",
        "dynasty": "唐",
        "collection_info": null
    },
    {
        "title": "上巳浮江宴韵得遥字",
        "author": "王勃",
        "content": "上巳年光促，中川兴绪遥。\n绿齐山叶满，红洩片花销。\n泉声喧后涧，虹影照前桥。\n遽悲春望远，江路积波潮。",
        "dynasty": "唐",
        "collection_info": null
    },
    {
        "title": "长柳",
        "author": "王勃",
        "content": "晨征犯烟磴，夕憩在云关。\n晚风清近壑，新月照澄湾。\n郊童樵唱返，津叟钓歌还。\n客行无与晤，赖此释愁颜。",
        "dynasty": "唐",
        "collection_info": null
    },
    {
        "title": "铜雀妓二首 一",
        "author": "王勃",
        "content": "金凤隣铜雀，漳河望邺城。\n君王无处所，台榭若平生。\n舞席纷何就，歌梁俨未倾。\n西陵松槚冷，谁见绮罗情。",
        "dynasty": "唐",
        "collection_info": null
    },
    {
        "title": "铜雀妓二首 二",
        "author": "王勃",
        "content": "妾本深宫妓，层城闭九重。\n君王欢爱尽，歌舞为谁容。\n锦衾不復襞，罗衣谁再缝。\n高台西北望，流涕向青松。",
        "dynasty": "唐",
        "collection_info": null
    },
    {
        "title": "羁游饯别",
        "author": "王勃",
        "content": "客心悬陇路，游子倦江干。\n槿丰朝砌静，篠密夜窗寒。\n琴声销别恨，风景驻离欢。\n宁觉山川远，悠悠旅思难。",
        "dynasty": "唐",
        "collection_info": null
    },
    {
        "title": "易阳早发",
        "author": "王勃",
        "content": "饬装侵晓月，奔策候残星。\n危阁寻丹障，回梁属翠屏。\n云间迷树影，雾裏失峰形。\n復此凉飙至，空山飞夜萤。",
        "dynasty": "唐",
        "collection_info": null
    },
    {
        "title": "焦岸早行和陆四",
        "author": "王勃",
        "content": "侵星违旅馆，乘月戒征俦。\n复嶂迷晴色，虚岩辨暗流。\n猿吟山漏晓，萤散野风秋。\n故人渺何际，乡关云雾浮。",
        "dynasty": "唐",
        "collection_info": null
    },
    {
        "title": "深湾夜宿",
        "author": "王勃",
        "content": "津涂临巨壑，村宇架危岑。\n堰绝滩声隐，风交树影深。\n江童暮理楫，山女夜调砧。\n此时故乡远，宁知游子心。",
        "dynasty": "唐",
        "collection_info": null
    },
    {
        "title": "伤裴录事丧子",
        "author": "王勃",
        "content": "兰阶霜候早，松露穸台深。\n魄散珠胎没，芳销玉树沈。\n露文晞宿草，烟照惨平林。\n芝焚空欢息，流恨满籝金。",
        "dynasty": "唐",
        "collection_info": null
    },
    {
        "title": "泥溪",
        "author": "王勃",
        "content": "弭棹凌奔壑，低鞭蹑峻岐。\n江涛出岸险，峰磴入云危。\n溜急船文乱，岩斜骑影移。\n水烟笼翠渚，山照落丹崖。\n风生苹浦叶，露泣竹潭枝。\n泛水虽云美，劳歌谁復知。",
        "dynasty": "唐",
        "collection_info": null
    },
    {
        "title": "三月曲水宴得烟字",
        "author": "王勃",
        "content": "彭泽官初去，河阳赋始传。\n田园归旧国，诗酒间长筵。\n列室窥丹洞，分楼瞰紫烟。\n萦回亘津渡，出没控郊鄽。\n凤琴调上客，龙辔俨羣仙。\n松石偏宜古，藤萝不记年。\n重檐交密树，复磴拥危泉。\n抗石晞南岭，乘沙眇北川。\n傅岩来筑处，磻溪入钓前。\n日斜真趣远，幽思梦凉蝉。",
        "dynasty": "唐",
        "collection_info": null
    },
    {
        "title": "秋日仙游观赠道士",
        "author": "王勃",
        "content": "石图分帝宇，银牒洞灵宫。\n回丹萦岫室，复翠上岩栊。\n雾浓金竈静，云暗玉坛空。\n野花常捧露，山叶自吟风。\n林泉明月在，诗酒故人同。\n待余逢石髓，从尔命飞鸿。",
        "dynasty": "唐",
        "collection_info": null
    },
    {
        "title": "晚留凤州",
        "author": "王勃",
        "content": "宝鸡辞旧役，仙凤历遗墟。\n去此近城阙，青山明月初。",
        "dynasty": "唐",
        "collection_info": null
    },
    {
        "title": "羁春",
        "author": "王勃",
        "content": "客心千里倦，春事一朝归。\n还伤北园裏，重见落花飞。",
        "dynasty": "唐",
        "collection_info": null
    },
    {
        "title": "林塘怀友",
        "author": "王勃",
        "content": "芳屏画春草，仙杼织朝霞。\n何如山水路，对面即飞花。",
        "dynasty": "唐",
        "collection_info": null
    },
    {
        "title": "山扉夜坐",
        "author": "王勃",
        "content": "抱琴开野室，携酒对情人。\n林塘花月下，别似一家春。",
        "dynasty": "唐",
        "collection_info": null
    },
    {
        "title": "春庄",
        "author": "王勃",
        "content": "山中兰叶径，城外李桃园。\n岂知人事静，不觉鸟声喧。",
        "dynasty": "唐",
        "collection_info": null
    },
    {
        "title": "春游",
        "author": "王勃",
        "content": "客念纷无极，春泪倍成行。\n今朝花树下，不觉恋年光。",
        "dynasty": "唐",
        "collection_info": null
    },
    {
        "title": "春园",
        "author": "王勃",
        "content": "山泉两处晚，花柳一园春。\n还持千日醉，共作百年人。",
        "dynasty": "唐",
        "collection_info": null
    },
    {
        "title": "林泉独饮",
        "author": "王勃",
        "content": "丘壑经涂赏，花柳遇时春。\n相逢今不醉，物色自轻人。",
        "dynasty": "唐",
        "collection_info": null
    },
    {
        "title": "登城春望",
        "author": "王勃",
        "content": "物外山川近，晴初景霭新。\n芳郊花柳遍，何处不宜春。",
        "dynasty": "唐",
        "collection_info": null
    },
    {
        "title": "他乡叙兴",
        "author": "王勃",
        "content": "缀叶归烟晚，乘花落照春。\n边城琴酒处，俱是越乡人。",
        "dynasty": "唐",
        "collection_info": null
    },
    {
        "title": "夜兴",
        "author": "王勃",
        "content": "野烟含夕渚，山月照秋林。\n还将中散兴，来偶步兵琴。",
        "dynasty": "唐",
        "collection_info": null
    },
    {
        "title": "临江二首 一",
        "author": "王勃",
        "content": "泛泛东流水，飞飞北上尘。\n归骖将别棹，俱是倦游人。",
        "dynasty": "唐",
        "collection_info": null
    },
    {
        "title": "临江二首 二",
        "author": "王勃",
        "content": "去骖嘶别路，归棹隐寒洲。\n江皋木叶下，应想故城秋。",
        "dynasty": "唐",
        "collection_info": null
    },
    {
        "title": "江亭夜月送别二首 一",
        "author": "王勃",
        "content": "江送巴南水，山横塞北云。\n津亭秋月夜，谁见泣离羣。",
        "dynasty": "唐",
        "collection_info": null
    },
    {
        "title": "江亭夜月送别二首 二",
        "author": "王勃",
        "content": "乱烟笼碧砌，飞月向南端。\n寂寂离亭掩，江山此夜寒。",
        "dynasty": "唐",
        "collection_info": null
    },
    {
        "title": "别人四首 一",
        "author": "王勃",
        "content": "久客逢余闰，他乡别故人。\n自然堪下泪，谁忍望征尘。",
        "dynasty": "唐",
        "collection_info": null
    },
    {
        "title": "别人四首 二",
        "author": "王勃",
        "content": "江上风烟积，山幽云雾多。\n送君南浦外，还望将如何。",
        "dynasty": "唐",
        "collection_info": null
    },
    {
        "title": "别人四首 三",
        "author": "王勃",
        "content": "桂轺虽不驻，兰筵幸未开。\n林塘风月赏，还待故人来。",
        "dynasty": "唐",
        "collection_info": null
    },
    {
        "title": "别人四首 四",
        "author": "王勃",
        "content": "霜华净天末，雾色笼江际。\n客子常畏人，何为久留滞。",
        "dynasty": "唐",
        "collection_info": null
    },
    {
        "title": "赠李十四四首 一",
        "author": "王勃",
        "content": "野客思茅宇，山人爱竹林。\n琴尊唯待处，风月自相寻。",
        "dynasty": "唐",
        "collection_info": null
    },
    {
        "title": "赠李十四四首 二",
        "author": "王勃",
        "content": "小径偏宜草，空庭不厌花。\n平生诗与酒，自得会仙家。",
        "dynasty": "唐",
        "collection_info": null
    },
    {
        "title": "赠李十四四首 三",
        "author": "王勃",
        "content": "乱竹开三径，飞花满四邻。\n从来扬子宅，别有尚玄人。",
        "dynasty": "唐",
        "collection_info": null
    },
    {
        "title": "赠李十四四首 四",
        "author": "王勃",
        "content": "风筵调桂轸，月径引藤杯。\n直当花院裏，书斋望晓开。",
        "dynasty": "唐",
        "collection_info": null
    },
    {
        "title": "早春野望",
        "author": "王勃",
        "content": "江旷春潮白，山长晓岫青。\n他乡临睨极，花柳映边亭。",
        "dynasty": "唐",
        "collection_info": null
    },
    {
        "title": "山中",
        "author": "王勃",
        "content": "长江悲已滞，万里念将归。\n况属高风晚，山山黄叶飞。",
        "dynasty": "唐",
        "collection_info": null
    },
    {
        "title": "冬郊行望",
        "author": "王勃",
        "content": "桂密岩花白，梨疎林叶红。\n江皋寒望尽，归念断征篷。",
        "dynasty": "唐",
        "collection_info": null
    },
    {
        "title": "寒夜思友三首 一",
        "author": "王勃",
        "content": "久别侵怀抱，他乡变容色。\n月下调鸣琴，相思此何极。",
        "dynasty": "唐",
        "collection_info": null
    },
    {
        "title": "寒夜思友三首 二",
        "author": "王勃",
        "content": "云间征思断，月下归愁切。\n鸿雁西南飞，如何故人别。",
        "dynasty": "唐",
        "collection_info": null
    },
    {
        "title": "寒夜思友三首 三",
        "author": "王勃",
        "content": "朝朝翠山下，夜夜苍江曲。\n復此遥相思，清尊湛芳绿。",
        "dynasty": "唐",
        "collection_info": null
    },
    {
        "title": "始平晚息",
        "author": "王勃",
        "content": "观阙长安近，江山蜀路赊。\n客行朝復夕，无处是乡家。",
        "dynasty": "唐",
        "collection_info": null
    },
    {
        "title": "扶风昼届离京浸远",
        "author": "王勃",
        "content": "帝里金茎去，扶风石柱来。\n山川殊未已，行路方悠哉。",
        "dynasty": "唐",
        "collection_info": null
    },
    {
        "title": "普安建阴题壁",
        "author": "王勃",
        "content": "江汉深无极，梁岷不可攀。\n山川云雾裏，游子几时还。",
        "dynasty": "唐",
        "collection_info": null
    },
    {
        "title": "九日",
        "author": "王勃",
        "content": "九日重阳节，开门有菊花。\n不知来送酒，若箇是陶家。",
        "dynasty": "唐",
        "collection_info": null
    },
    {
        "title": "秋江送别二首 一",
        "author": "王勃",
        "content": "早是他乡值早秋，江亭明月带江流。\n已觉逝川伤别念，復看津树隐离舟。",
        "dynasty": "唐",
        "collection_info": null
    },
    {
        "title": "秋江送别二首 二",
        "author": "王勃",
        "content": "归舟归骑俨成行，江南江北互相望。\n谁谓波澜纔一水，已觉山川是两乡。",
        "dynasty": "唐",
        "collection_info": null
    },
    {
        "title": "蜀中九日",
        "author": "王勃",
        "content": "九月九日望乡台，他席他乡送客杯。\n人情已厌南中苦，鸿雁那从北地来。",
        "dynasty": "唐",
        "collection_info": null
    },
    {
        "title": "寒夜怀友杂体二首 一",
        "author": "王勃",
        "content": "北山烟雾始茫茫，南津霜月正苍苍。\n秋深客思纷无已，復值征鸿中夜起。",
        "dynasty": "唐",
        "collection_info": null
    },
    {
        "title": "寒夜怀友杂体二首 二",
        "author": "王勃",
        "content": "复阁重楼向浦开，秋风明月度江来。\n故人故情怀故宴，相望相思不相见。",
        "dynasty": "唐",
        "collection_info": null
    },
    {
        "title": "落花落",
        "author": "王勃",
        "content": "落花落，落花纷漠漠。\n绿叶青跗映丹萼，与君裴回上金阁。\n影拂粧阶玳瑁筵，香飘舞馆茱萸幙。\n落花飞，撩乱入中帷。\n落花春正满，春人归不归。\n落花度，氛氲遶高树。\n落花春已繁，春人春不顾。\n绮阁青台静且闲，罗袂红巾復往还。\n盛年不再得，高枝难重攀。\n试復旦游落花裏，暮宿落花间。\n与君落花院，台上起双鬟。",
        "dynasty": "唐",
        "collection_info": null
    },
    {
        "title": "九日怀封元寂",
        "author": "王勃",
        "content": "九日郊原望，平野遍霜威。\n兰气添新酌，花香染别衣。\n九秋良会少，千里故人稀。\n今日龙山外，当忆雁书归。",
        "dynasty": "唐",
        "collection_info": null
    },
    {
        "title": "出境游山二首 一",
        "author": "王勃",
        "content": "源水终无路，山阿若有人。\n驱羊先动石，走兔欲投巾。\n洞晚秋泉冷，岩朝古树新。\n峰斜连鸟翅，磴迭上鱼鳞。\n化鹤千龄早，元龟六代春。\n浮云今可驾，沧海自成尘。",
        "dynasty": "唐",
        "collection_info": null
    },
    {
        "title": "出境游山二首 二",
        "author": "王勃",
        "content": "振翮凌霜吹，正月伫天浔。\n回镳凌翠壑，飞轸控青岑。\n岩深灵竈没，涧毁石渠沈。\n宫阙云间近，江山物外临。\n玉坛栖暮夜，珠洞结秋阴。\n萧萧离俗影，扰扰望乡心。\n谁意山游好屡伤人事侵。",
        "dynasty": "唐",
        "collection_info": null
    },
    {
        "title": "河阳桥代窦郎中佳人答杨中舍",
        "author": "王勃",
        "content": "披风听鸟长河路，临津织女遥相妬。\n判知秋夕带啼还，那及春朝携手度。",
        "dynasty": "唐",
        "collection_info": null
    },
    {
        "title": "晦日宴高氏林亭同用华字",
        "author": "王勔",
        "content": "上序披林馆，中京视物华。\n竹窗低露叶，梅径起风花。\n景落春台雾，池侵旧渚沙。\n绮筵歌吹晚，暮雨泛香车。",
        "dynasty": "唐",
        "collection_info": null
    },
    {
        "title": "奉教追赴九成宫途中口号",
        "author": "李峤",
        "content": "委质承仙翰，只命遄遥策。\n事偶从梁游，人非背淮客。\n长驱历川阜，迥眺穷原泽。\n郁郁桑柘繁，油油禾黍积。\n雨余林气静，日下山光夕。\n未攀丛桂岩，犹倦飘蓬陌。\n行当奉麾盖，慰此劳行役。",
        "dynasty": "唐",
        "collection_info": null
    },
    {
        "title": "秋山望月酬李骑曹",
        "author": "李峤",
        "content": "愁客坐山隈，怀抱自悠哉。\n况復高秋夕，明月正裴回。\n亭亭出迥岫，皎皎映层台。\n色带银河满，光含玉露开。\n淡云笼影度，虚晕抱轮回。\n谷邃凉阴静，山空夜响哀。\n寒催数雁过，风送一萤来。\n独轸离居恨，遥想故人杯。",
        "dynasty": "唐",
        "collection_info": null
    },
    {
        "title": "和同府李祭酒休沐田居",
        "author": "李峤",
        "content": "列位簪缨序，隐居林野躅。\n徇物爽全直，栖真昧均俗。\n若人兼吏隐，率性夷荣辱。\n地藉朱邸基，家在青山足。\n暂弭西园盖，言事东皋粟。\n筑室俯涧滨，开扉面岩曲。\n庭幽引夕雾，檐迥通晨旭。\n迎秋谷黍黄，含露园葵绿。\n胜情狎兰杜，雅韵锵金玉。\n伊我怀丘园，愿心从所欲。",
        "dynasty": "唐",
        "collection_info": null
    },
    {
        "title": "扈从还洛呈侍从羣官",
        "author": "李峤",
        "content": "四海帝王家，两都周汉室。\n观风昔来幸，御气今旋跸。\n雷奋六合开，天行万乘出。\n玄冥奉时驾，白拒参戎律。\n后队咽笳箫，前驱严罕罼。\n辉光射东井，禁令横西秩。\n帐殿别阳秋，旌门临甲乙。\n将交洛城雨，稍远长安日。\n邙巩云外来，咸秦雾中失。\n孟冬霜霰下，是月农功毕。\n天道向归余，皇情美阴隲。\n行存名岳礼，逓问高年疾。\n祝鸟既开罗，调人更张瑟。\n登原采讴诵，俯谷求才术。\n邑罕悬磬贫，山无挂瓢逸。\n施恩浃寰宇，展义该文质。\n德泽盛轩游，哀矜深禹恤。\n申歌地庐骇，献寿衢尊溢。\n瑞色抱氤氲，寒光变萧飋。\n宗枝旦奭辅，侍从王刘匹。\n并辑蛟龙书，同簪凤皇笔。\n陶甄荷吹万，颂叹归明一。\n欢与道路长，顾随谈笑密。\n叨承廊庙选，谬齿夔龙弼。\n喜构大厦成，惭非栋隆吉。",
        "dynasty": "唐",
        "collection_info": null
    },
    {
        "title": "奉使筑朔方六州城率尔而作",
        "author": "李峤",
        "content": "奉诏受边服，总徒筑朔方。\n驱彼犬羊族，正此戎夏疆。\n子来多悦豫，王事宁怠遑。\n三旬无愆期，百雉郁相望。\n雄视沙漠垂，有截北海阳。\n二庭已顿颡，五岭尽来王。\n驱车登崇墉，顾眄凌大荒。\n千里何萧条，草木自悲凉。\n凭轼讯古今，慨焉感兴亡。\n汉障缘河远，秦城入海长。\n顾无庙堂策，贻此中夏殃。\n道隐前业衰，运开今化昌。\n制为百王式，举合千载防。\n马牛被路隅，锋镝销战场。\n岂不怀贤劳，所图在永康。\n王事何为者，称代陈颂章。",
        "dynasty": "唐",
        "collection_info": null
    },
    {
        "title": "早发苦竹馆",
        "author": "李峤",
        "content": "合沓岩嶂深，朦胧烟雾晓。\n荒阡下樵客，野猿惊山鸟。\n开门听潺湲，入径寻窈窕。\n栖鼯抱寒木，流萤飞暗篠。\n早霞稍霏霏，残月犹皎皎。\n行看远星稀，渐觉游氛少。\n我行抚轺传，兼得傍林沼。\n贪玩水石奇，不知川路渺。\n徒怜野心旷，讵恻浮年小。\n方解宠辱情，永託累尘表。",
        "dynasty": "唐",
        "collection_info": null
    },
    {
        "title": "安辑岭表事平罢归",
        "author": "李峤",
        "content": "云端想京县，帝乡如可见。\n天涯望越台，海路几悠哉。\n六月飞鹏去，三年瑞雉来。\n境遥铜柱出，山险石门开。\n自我违瀍洛，瞻途屡挥霍。\n朝朝寒路多，夜夜征衣薄。\n白简承朝宪，朱方抚夷落。\n既弘天覆广，且谕皇恩博。\n皇恩溢外区，憬俗咏来苏。\n声朔臣天子，坛场拜老夫。\n降宫韬将略，黄石寝兵符。\n返斾收龙虎，空营集鸟乌。\n日落澄氛霭，凭高视襟带。\n东瓯抗于越，南斗临吴会。\n春色绕边陲，飞花出荒外。\n卉服纷如积，长川思游客。\n风生丹桂晚，云起苍梧夕。\n去舳舣清江，归轩趋紫陌。\n衣裳会百蛮，琛賮委重关。\n不学金刀使，空持宝劒还。",
        "dynasty": "唐",
        "collection_info": null
    },
    {
        "title": "鹧鸪",
        "author": "李峤",
        "content": "可怜鹧鸪飞，飞向树南枝。\n南枝日照暖，北枝霜露滋。\n露滋不堪栖，使我常夜啼。\n愿逢云中鹤，衔我向寥廓。\n愿作城上乌，一年生九雏。\n何不旧巢住，枝弱不得去。\n何意道苦辛，客子常畏人。",
        "dynasty": "唐",
        "collection_info": null
    },
    {
        "title": "清明日龙门游泛",
        "author": "李峤",
        "content": "晴晓国门通，都门蔼将发。\n纷纷洛阳道，南望伊川阙。\n衍漾乘和风，清明送芬月。\n林窥二山动，水见千龛越。\n罗袂罥杨丝，香桡犯苔髮。\n羣心行乐未，唯恐流芳歇。",
        "dynasty": "唐",
        "collection_info": null
    },
    {
        "title": "云",
        "author": "李峤",
        "content": "大梁白云起，氛氲殊未歇。\n锦文触石来，盖影凌天发。\n烟煴万年树，掩映三秋月。\n会入大风歌，从龙赴圆阙。",
        "dynasty": "唐",
        "collection_info": null
    },
    {
        "title": "拟古东飞伯劳西飞燕",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，五马千金照陌头。\n罗裙玉佩当轩出，点翠施红竞春日。\n佳人二八盛舞歌，羞将百万呈双蛾。\n庭前芳树朝夕改，空驻妍华欲谁待。",
        "dynasty": "唐",
        "collection_info": null
    },
    {
        "title": "宝劒篇",
        "author": "李峤",
        "content": "吴山开，越溪涸，三金合冶成宝锷。\n淬绿水，鉴红云，五采焰起光氛氲。\n背上铭为万年字，胸前点作七星文。\n龟甲参差白虹色，辘轳宛转黄金饰。\n骇犀中断宁方利，骏马羣騑未拟直。\n风霜凛凛匣上清，精气遥遥斗间明。\n避灾朝穿晋帝屋，逃乱夜入楚王城。\n一朝运偶逢大仙，虎吼龙鸣腾上天。\n东皇提昇紫微座，西皇佩下赤城田。\n承平久息干戈事，侥幸得充文武备。\n除灾辟患宜君王，益寿延龄后天地。",
        "dynasty": "唐",
        "collection_info": null
    },
    {
        "title": "汾阴行",
        "author": "李峤",
        "content": "君不见昔日西京全盛时，汾阴后土亲祭祠。\n斋宫宿寝设储供，撞钟鸣鼓树羽旗。\n汉家五叶才且雄，宾延万灵朝九戎。\n栢梁赋诗高宴罢，诏书法驾幸河东。\n河东太守亲扫除，奉迎至尊导銮舆。\n五营夹道列容衞，三河纵观空里闾。\n回旌驻跸降灵场，焚香奠醑邀百祥。\n金鼎发色正焜煌，灵祇炜烨摅景光。\n埋玉陈牲礼神毕，举麾上马乘舆出。\n彼汾之曲嘉可游，木兰为楫桂为舟。\n棹歌微吟綵鹢浮，箫鼓哀鸣白云秋。\n欢娱宴洽赐羣后，家家復除户牛酒。\n声明动天乐无有，千秋万岁南山寿。\n自从天子向秦关，玉辇金车不復还。\n珠帘羽扇长寂寞，鼎湖龙髯安可攀。\n千龄人事一朝空，四海为家此路穷。\n豪雄意气今何在，坛场宫馆尽蒿篷。\n路逢故老长叹息，世事回环不可测。\n昔时青楼对歌舞，今日黄埃聚荆棘。\n山川满目泪沾衣，富贵荣华能几时。\n不见秪今汾水上，唯有年年秋雁飞。",
        "dynasty": "唐",
        "collection_info": null
    },
    {
        "title": "中宗降诞日长宁公主满月侍宴应制",
        "author": "李峤",
        "content": "神龙见像日，仙凤养雏年。\n大火乘天正，明珠对月圆。\n作新金箧裏，歌奏玉筐前。\n今日宜孙庆，还参祝寿篇。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "李峤",
        "content": "汉帝抚戎臣，丝言命锦轮。\n还将弄机女，远嫁织皮人。\n曲怨关山月，妆消道路尘。\n所嗟秾李树，空对小榆春。",
        "dynasty": "唐",
        "collection_info": null
    },
    {
        "title": "侍宴长宁公主东庄应制",
        "author": "李峤",
        "content": "别业临青甸，鸣銮降紫霄。\n长筵鹓鹭集，仙管凤皇调。\n树接南山近，烟含北渚遥。\n承恩咸已醉，恋赏未还镳。",
        "dynasty": "唐",
        "collection_info": null
    },
    {
        "title": "立春日侍宴内殿出剪綵花应制",
        "author": "李峤",
        "content": "早闻年欲至，剪綵学芳辰。\n缀绿奇能似，裁红巧逼真。\n花从箧裏发，叶向手中春。\n不与时光竞，何名天上人。",
        "dynasty": "唐",
        "collection_info": null
    },
    {
        "title": "奉和人日清晖阁宴羣臣遇雪应制",
        "author": "李峤",
        "content": "三阳偏胜节，七日最灵辰。\n行庆传芳蚁，升高缀綵人。\n阶前蓂候月，楼上雪惊春。\n今日衔天造，还疑上汉津。",
        "dynasty": "唐",
        "collection_info": null
    },
    {
        "title": "奉和春日游苑喜雨应制",
        "author": "李峤",
        "content": "仙跸九成台，香筵万寿杯。\n一旬初降雨，二月早闻雷。\n叶向朝隮密，花含宿润开。\n幸承天泽豫，无使日光催。",
        "dynasty": "唐",
        "collection_info": null
    },
    {
        "title": "春日侍宴幸芙蓉园应制",
        "author": "李峤",
        "content": "年光竹裏遍，春色杏间遥。\n烟气笼青阁，流文荡画桥。\n飞花随蝶舞，艳曲伴鸎娇。\n今日陪欢豫，还疑陟紫霄。",
        "dynasty": "唐",
        "collection_info": null
    },
    {
        "title": "甘露殿侍宴应制",
        "author": "李峤",
        "content": "月宇临丹地，云窗网碧纱。\n御筵陈桂醑，天酒酌榴花。\n水向浮桥直，城连禁苑斜。\n承恩恣欢赏，归路满烟霞。",
        "dynasty": "唐",
        "collection_info": null
    },
    {
        "title": "奉和七夕两仪殿会宴应制",
        "author": "李峤",
        "content": "灵匹三秋会，仙期七夕过。\n查来人泛海，桥渡鹊填河。\n帝缕升银阁，天机罢玉梭。\n谁言七襄咏，重入五弦歌。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮图应制",
        "author": "李峤",
        "content": "瑞塔千寻起，仙舆九日来。\n萸房陈宝席，菊橤散花台。\n御气鹏霄近，升高凤野开。\n天歌将梵乐，空裏共裴回。",
        "dynasty": "唐",
        "collection_info": null
    },
    {
        "title": "闰九月九日幸总持寺登浮图应制",
        "author": "李峤",
        "content": "闰节开重九，真游下大千。\n花寒仍荐菊，座晚更披莲。\n剎凤回雕辇，帆虹间綵旃。\n还将西梵曲，助入南熏弦。",
        "dynasty": "唐",
        "collection_info": null
    },
    {
        "title": "奉和骊山高顶寓目应制",
        "author": "李峤",
        "content": "步辇陟山巅，山高入紫烟。\n忠臣还捧日，圣后欲扪天。\n迥识平陵树，低看华岳莲。\n帝乡应不远，空见白云悬。",
        "dynasty": "唐",
        "collection_info": null
    },
    {
        "title": "游禁苑陪幸临渭亭遇雪应制",
        "author": "李峤",
        "content": "同云接野烟，飞雪暗长天。\n拂树添梅色，过楼助粉妍。\n光含班女扇，韵入楚王弦。\n六出迎仙藻，千箱荅瑞年。",
        "dynasty": "唐",
        "collection_info": null
    },
    {
        "title": "幸白鹿观应制",
        "author": "李峤",
        "content": "驻跸三天路，回旃万仞溪。\n真庭羣帝飨，洞府百灵栖。\n玉酒仙垆酿，金方暗壁题。\n伫看青鸟入，还陟紫云梯。",
        "dynasty": "唐",
        "collection_info": null
    },
    {
        "title": "送沙门弘景道俊玄奘还荆州应制",
        "author": "李峤",
        "content": "三乘归净域，万骑饯通庄。\n就日离亭近，弥天别路长。\n荆南旋杖钵，渭北限津梁。\n何日纡真果，还来入帝乡。",
        "dynasty": "唐",
        "collection_info": null
    },
    {
        "title": "酬杜五弟晴朝独坐见赠",
        "author": "李峤",
        "content": "平明坐虚馆，旷望几悠哉。\n宿雾分空尽，朝光度隙来。\n影低藤架密，香动药阑开。\n未展山阳会，空留池上杯。",
        "dynasty": "唐",
        "collection_info": null
    },
    {
        "title": "同赋山居七夕",
        "author": "李峤",
        "content": "明月青山夜，高天白露秋。\n花庭开粉席，云岫敞针楼。\n石类支机影，池似泛槎流。\n暂惊河女鹊，终狎野人鸥。",
        "dynasty": "唐",
        "collection_info": null
    },
    {
        "title": "送崔主簿赴沧州",
        "author": "李峤",
        "content": "紫陌追随日，青门相见时。\n宦游从此去，离别几年期。\n芳桂尊中酒，幽兰下调词。\n他乡有明月，千里照相思。",
        "dynasty": "唐",
        "collection_info": null
    },
    {
        "title": "寒食清明日早赴王门率成",
        "author": "李峤",
        "content": "游客趋梁邸，朝光入楚台。\n槐烟乘晓散，榆火应春开。\n日带晴虹上，花随早蝶来。\n雄风乘令节，余吹拂轻灰。",
        "dynasty": "唐",
        "collection_info": null
    },
    {
        "title": "和周记室从驾晓发合璧宫",
        "author": "李峤",
        "content": "濯龙春苑曙，翠凤晓旗舒。\n野色开烟后，山光澹月余。\n风长笳响咽，川迥骑行疎。\n珠履陪仙驾，金声振属车。",
        "dynasty": "唐",
        "collection_info": null
    },
    {
        "title": "和杜侍御太清台宿直旦有怀",
        "author": "李峤",
        "content": "貂冠朝彩振，乌署晓光分。\n欲啸迁乔侣，先飞掷地文。\n庭虚麦雨润，林静蕙风熏。\n嵇驾终难仰，梁凫且自羣。",
        "dynasty": "唐",
        "collection_info": null
    },
    {
        "title": "和杜学士江南初霁羁怀",
        "author": "李峤",
        "content": "大江开宿雨，征棹下春流。\n雾卷晴山出，风恬晚浪收。\n岸花明水树，川鸟乱沙洲。\n羁眺伤千里，劳歌动四愁。",
        "dynasty": "唐",
        "collection_info": null
    },
    {
        "title": "晚景怅然简二三子",
        "author": "李峤",
        "content": "楚客秋悲动，梁台夕望赊。\n梧桐稍下叶，山桂欲开花。\n气引迎寒露，光收向晚霞。\n长歌白水曲，空对绿池华。",
        "dynasty": "唐",
        "collection_info": null
    },
    {
        "title": "送李邕",
        "author": "李峤",
        "content": "落日荒郊外，风景正凄凄。\n离人席上起，征马路傍嘶。\n别酒倾壶赠，行书掩泪题。\n殷勤御沟水，从此各东西。",
        "dynasty": "唐",
        "collection_info": null
    },
    {
        "title": "又送别",
        "author": "李峤",
        "content": "岐路方为客，芳尊暂解颜。\n人随转蓬去，春伴落梅还。\n白云度汾水，黄河遶晋关。\n离心不可问，宿昔鬓成斑。",
        "dynasty": "唐",
        "collection_info": null
    },
    {
        "title": "饯骆四二首 一",
        "author": "李峤",
        "content": "平生何以乐，斗酒夜相逢。\n曲中惊别绪，醉裏失愁容。\n星月悬秋汉，风霜入曙钟。\n明日临沟水，青山几万重。",
        "dynasty": "唐",
        "collection_info": null
    },
    {
        "title": "饯骆四二首 二",
        "author": "李峤",
        "content": "甲第驱车入，良宵秉烛游。\n人追竹林会，酒献菊花秋。\n霜吹飘无已，星河漫不流。\n重嗟欢赏地，翻召别离忧。",
        "dynasty": "唐",
        "collection_info": null
    },
    {
        "title": "春日游苑喜雨应诏",
        "author": "李峤",
        "content": "园楼春正归，入苑弄芳菲。\n密雨迎僊步，低云拂御衣。\n危花霑易落，度鸟湿难飞。\n膏泽登千庾，欢情徧九围。",
        "dynasty": "唐",
        "collection_info": null
    },
    {
        "title": "九日应制得欢字",
        "author": "李峤",
        "content": "令节三秋晚，重阳九日欢。\n仙杯还泛菊，宝馔且调兰。\n御气云霄近，乘高宇宙宽。\n今朝万寿引，宜向曲中弹。",
        "dynasty": "唐",
        "collection_info": null
    },
    {
        "title": "二月奉教作",
        "author": "李峤",
        "content": "柳陌鸎初啭，梅梁燕始归。\n和风泛紫若，柔露濯青薇。\n日艳临花影，霞翻入浪晖。\n乘春重游豫，淹赏玩芳菲。",
        "dynasty": "唐",
        "collection_info": null
    },
    {
        "title": "三月奉教作",
        "author": "李峤",
        "content": "银井桐花发，金堂草色齐。\n韶光爱日宇，淑气满风蹊。\n蝶影将花乱，虹文向水低。\n芳春随意晚，佳赏日无暌。",
        "dynasty": "唐",
        "collection_info": null
    },
    {
        "title": "四月奉教作",
        "author": "李峤",
        "content": "暄籥三春谢，炎钟九夏初。\n润浮梅雨夕，凉散麦风余。\n叶暗庭帏满，花残院锦疎。\n胜情多赏託，尊酒狎林箊。",
        "dynasty": "唐",
        "collection_info": null
    },
    {
        "title": "五月奉教作",
        "author": "李峤",
        "content": "绿树炎氛满，朱楼夏景长。\n池含冻雨气，山映火云光。\n果院新樱熟，花庭曙槿芳。\n欲逃三伏暑，还泛十旬觞。",
        "dynasty": "唐",
        "collection_info": null
    },
    {
        "title": "六月奉教作",
        "author": "李峤",
        "content": "养日暂裴回，畏景尚悠哉。\n避暑移琴席，追凉□□□。\n竹风依扇动，桂酒溢壶开。\n劳饵□飞雪，自可□□□。",
        "dynasty": "唐",
        "collection_info": null
    },
    {
        "title": "八月奉教作",
        "author": "李峤",
        "content": "黄叶秋风起，苍葭晓露团。\n鹤鸣初警候，雁上欲凌寒。\n月镜如开匣，云缨似缀冠。\n清尊对旻序，高宴有余欢。",
        "dynasty": "唐",
        "collection_info": null
    },
    {
        "title": "九月奉教作",
        "author": "李峤",
        "content": "曲池朝下雁，幽砌夕吟蛩。\n叶径兰芳尽，花潭菊气浓。\n寒催四序律，霜度九秋钟。\n还当明月夜，飞盖远相从。",
        "dynasty": "唐",
        "collection_info": null
    },
    {
        "title": "十月奉教作",
        "author": "李峤",
        "content": "白藏初送节，玄律始迎冬。\n林枯黄叶尽，水耗绿池空。\n霜待临庭月，寒随入牖风。\n别有欢娱地，歌舞应丝桐。",
        "dynasty": "唐",
        "collection_info": null
    },
    {
        "title": "十一月奉教作",
        "author": "李峤",
        "content": "凝阴结暮序，严气肃长飙。\n霜犯狐裘夕，寒侵兽火朝。\n冰深遥架浦，雪冻近封条。\n平原已从猎，日暮整还镳。",
        "dynasty": "唐",
        "collection_info": null
    },
    {
        "title": "十二月奉教作",
        "author": "李峤",
        "content": "玉烛年行尽，铜史漏犹长。\n池冷凝宵冻，庭寒积曙霜。\n兰心未动色，梅馆欲含芳。\n裴回临岁晚，顾步伫春光。",
        "dynasty": "唐",
        "collection_info": null
    },
    {
        "title": "和曲典设扈从东郊忆弟使往安西冬至日恨不得同申拜庆",
        "author": "李峤",
        "content": "玉关方叱驭，桂苑正陪舆。\n桓岭嗟分翼，姜川限馈鱼。\n雪花含□晚，云叶带荆舒。\n重此西流咏，弥伤南至初。",
        "dynasty": "唐",
        "collection_info": null
    },
    {
        "title": "马武骑挽歌二首 一",
        "author": "李峤",
        "content": "五日皆休沐，三泉独不归。\n池台金阙是，尊酒玳筵非。\n巷静游禽入，门闲过客稀。\n唯余昔年凤，尚绕故楼飞。",
        "dynasty": "唐",
        "collection_info": null
    },
    {
        "title": "马武骑挽歌二首 二",
        "author": "李峤",
        "content": "昔下天津馆，尝过帝子家。\n夜倾金屋酒，春舞玉台花。\n试马依红埒，吹箫弄紫霞。\n谁言东郭路，翻枉北门车。",
        "dynasty": "唐",
        "collection_info": null
    },
    {
        "title": "武三思挽歌",
        "author": "李峤",
        "content": "玉匣金为缕，银钩石作铭。\n短歌伤薤曲，长暮泣松扃。\n事往昏朝雾，人亡折夜星。\n忠贤良可惜，图画入丹青。",
        "dynasty": "唐",
        "collection_info": null
    },
    {
        "title": "天官崔侍郎夫人吴氏挽歌",
        "author": "李峤",
        "content": "宠服当年盛，芳魂此地穷。\n劒飞龙匣在，人去鹊巢空。\n簟怆孤生竹，琴哀半死桐。\n唯当青史上，千载仰嫔风。",
        "dynasty": "唐",
        "collection_info": null
    },
    {
        "title": "日",
        "author": "李峤",
        "content": "旦出扶桑路，遥升若木枝。\n云间五色满，霞际九光披。\n东陆苍龙驾，南郊赤羽驰。\n倾心比葵藿，朝夕奉光曦。",
        "dynasty": "唐",
        "collection_info": null
    },
    {
        "title": "月",
        "author": "李峤",
        "content": "桂满三五夕，蓂开二八时。\n清辉飞鹊鑑，新影学蛾眉。\n皎洁临疎牖，玲珑鉴薄帷。\n愿言从爱客，清夜幸同嬉。",
        "dynasty": "唐",
        "collection_info": null
    },
    {
        "title": "星",
        "author": "李峤",
        "content": "蜀郡灵槎转，丰城宝劒新。\n将军临北塞，天子入西秦。\n未作三台辅，宁为五老臣。\n今宵颍川曲，谁识聚贤人。",
        "dynasty": "唐",
        "collection_info": null
    },
    {
        "title": "风",
        "author": "李峤",
        "content": "落日生苹末，摇扬徧远林。\n带花疑凤舞，向竹似龙吟。\n月动临秋扇，松清入夜琴。\n若至兰台下，还拂楚王襟。",
        "dynasty": "唐",
        "collection_info": null
    },
    {
        "title": "云",
        "author": "李峤",
        "content": "英英大梁国，郁郁秘书台。\n碧落从龙起，青山触石来。\n官名光邃古，盖影耿轻埃。\n飞感高歌发，威加四海回。",
        "dynasty": "唐",
        "collection_info": null
    },
    {
        "title": "烟",
        "author": "李峤",
        "content": "瑞气凌青阁，空蒙上翠微。\n迥浮双阙路，遥拂九仙衣。\n桑柘迎寒色，松篁暗晚晖。\n还当紫霄上，时接彩鸾飞。",
        "dynasty": "唐",
        "collection_info": null
    },
    {
        "title": "露",
        "author": "李峤",
        "content": "滴沥明花苑，葳蕤泫竹丛。\n玉垂丹棘上，珠湛绿荷中。\n夜警千年鹤，朝零七月风。\n愿凝仙掌内，长奉未央宫。",
        "dynasty": "唐",
        "collection_info": null
    },
    {
        "title": "雾",
        "author": "李峤",
        "content": "曹公迷楚泽，汉帝出平城。\n涿鹿妖氛静，丹山霁色明。\n类烟飞稍重，方雨散还轻。\n倘入非熊兆，宁思玄豹情。",
        "dynasty": "唐",
        "collection_info": null
    },
    {
        "title": "雨",
        "author": "李峤",
        "content": "西北云肤起，东南雨足来。\n灵童出海见，神女向台回。\n斜影风前合，圆文水上开。\n十旬无破块，九土信康哉。",
        "dynasty": "唐",
        "collection_info": null
    },
    {
        "title": "雪",
        "author": "李峤",
        "content": "瑞雪惊千里，同云暗九霄。\n地疑明月夜，山似白云朝。\n逐舞花光动，临歌扇影飘。\n大周天阙路，今日海神朝。",
        "dynasty": "唐",
        "collection_info": null
    },
    {
        "title": "山",
        "author": "李峤",
        "content": "地镇标神秀，峩峩上翠氛。\n泉飞一道带，峰出半天云。\n古壁丹青色，新花绮绣纹。\n已开封禅所，希谒圣明君。",
        "dynasty": "唐",
        "collection_info": null
    },
    {
        "title": "石",
        "author": "李峤",
        "content": "宗子维城固，将军饮羽威。\n岩花鑑裏发，云叶锦中飞。\n入宋星初陨，过湘燕早归。\n倘因持补极，宁復想支机。",
        "dynasty": "唐",
        "collection_info": null
    },
    {
        "title": "原",
        "author": "李峤",
        "content": "王粲销忧日，江淹起恨年。\n带川遥绮错，分隰迥阡眠。\n□□横周甸，莓苔阙晋田。\n方知急难响，长在脊令篇。",
        "dynasty": "唐",
        "collection_info": null
    },
    {
        "title": "野",
        "author": "李峤",
        "content": "凤出秦郊迥，鹑飞楚塞空。\n苍梧云影去，涿鹿雾光通。\n草暗少原绿，花明入蜀红。\n谁言版筑士，犹处傅岩中。",
        "dynasty": "唐",
        "collection_info": null
    },
    {
        "title": "田",
        "author": "李峤",
        "content": "贡禹怀书日，张衡作赋辰。\n杏花开凤轸，菖叶布龙鳞。\n瑞麦两岐秀，嘉禾同颖新。\n宁知帝王力，击壤自安贫。",
        "dynasty": "唐",
        "collection_info": null
    },
    {
        "title": "道",
        "author": "李峤",
        "content": "铜驼分巩洛，劒阁低临邛。\n紫徼三千里，青楼十二重。\n玉关尘似雪，金穴马如龙。\n今日中衢上，尧尊更可逢。",
        "dynasty": "唐",
        "collection_info": null
    },
    {
        "title": "海",
        "author": "李峤",
        "content": "习坎疏丹壑，朝宗合紫微。\n三山巨鰲涌，万里大鹏飞。\n楼写春云色，珠含明月辉。\n会因添雾露，方逐众川归。",
        "dynasty": "唐",
        "collection_info": null
    },
    {
        "title": "江",
        "author": "李峤",
        "content": "日夕三江望，灵潮万里回。\n霞津锦浪动，月浦练花开。\n湍似黄牛去，涛从白马来。\n英灵已杰出，谁识卿云才。",
        "dynasty": "唐",
        "collection_info": null
    },
    {
        "title": "河",
        "author": "李峤",
        "content": "源出昆崙中，长波接汉空。\n桃花来马颊，竹箭入龙宫。\n德水千年变，荣光五色通。\n若披兰叶检，□□□□□。",
        "dynasty": "唐",
        "collection_info": null
    },
    {
        "title": "洛",
        "author": "李峤",
        "content": "九洛韶光媚，三川物候新。\n花明丹凤浦，日映玉鸡津。\n元礼期仙客，陈王覩丽人。\n神龟方锡瑞，绿字重来臻。",
        "dynasty": "唐",
        "collection_info": null
    },
    {
        "title": "城",
        "author": "李峤",
        "content": "四塞称天府，三河建洛都。\n飞云霭层阙，白日丽南隅。\n独下仙人凤，羣惊御史乌。\n何辞一万里，边徼捍匈奴。",
        "dynasty": "唐",
        "collection_info": null
    },
    {
        "title": "门",
        "author": "李峤",
        "content": "奕奕彤闱下，煌煌紫禁隈。\n阿房万户列，阊阖九重开。\n疏广遗荣去，于公待驷来。\n讵知金马侧，方朔有奇才。",
        "dynasty": "唐",
        "collection_info": null
    },
    {
        "title": "市",
        "author": "李峤",
        "content": "阛阓开三市，旗亭起百寻。\n渐离初击筑，司马正弹琴。\n细柳龙鳞映，长槐兔月阴。\n徒知观衞玉，讵肯挂秦[金]。",
        "dynasty": "唐",
        "collection_info": null
    },
    {
        "title": "井",
        "author": "李峤",
        "content": "玉甃谈仙客，铜台赏魏君。\n蜀都宵映火，杞国旦生云。\n向日莲花净，含风李树熏。\n已开千里国，还聚五星文。",
        "dynasty": "唐",
        "collection_info": null
    },
    {
        "title": "宅",
        "author": "李峤",
        "content": "寂寞蓬蒿径，喧喧湫隘庐。\n屡逢长者辙，时引故人车。\n孟母迁邻罢，将军辞第初。\n谁怜草玄处，独对一床书。",
        "dynasty": "唐",
        "collection_info": null
    },
    {
        "title": "池",
        "author": "李峤",
        "content": "綵棹浮太液，清触醉习家。\n诗情对明月，云曲拂流霞。\n烟散龙形净，波含凤影斜。\n安仁动秋兴，鱼鸟思空赊。",
        "dynasty": "唐",
        "collection_info": null
    },
    {
        "title": "楼",
        "author": "李峤",
        "content": "百尺重城际，千寻大道隈。\n汉宫井干起，吴国落星开。\n笛怨绿珠去，箫随弄玉来。\n销忧聊暇日，谁识仲宣才。",
        "dynasty": "唐",
        "collection_info": null
    },
    {
        "title": "桥",
        "author": "李峤",
        "content": "乌鹊填应满，黄公去不归。\n势疑虹始见，形似雁初飞。\n妙应七星制，高分半月辉。\n秦王空构石，仙岛远难依。",
        "dynasty": "唐",
        "collection_info": null
    },
    {
        "title": "经",
        "author": "李峤",
        "content": "汉室鸿儒盛，邹堂大义明。\n五千道德阐，三百礼仪成。\n青紫方拾芥，黄金徒满籝。\n谁知怀逸辩，重席冠羣英。",
        "dynasty": "唐",
        "collection_info": null
    },
    {
        "title": "史",
        "author": "李峤",
        "content": "马记天官设，班图地里新。\n善谈方亹亹，青简见彬彬。\n方朔初闻汉，荆轲昔向秦。\n正辞堪载笔，终翼作良臣。",
        "dynasty": "唐",
        "collection_info": null
    },
    {
        "title": "诗",
        "author": "李峤",
        "content": "都尉仙凫远，梁王驷马来。\n扇中纨素制，机上锦纹回。\n天子三章传，陈王七步才。\n缁衣久擅美，祖德信悠哉。",
        "dynasty": "唐",
        "collection_info": null
    },
    {
        "title": "赋",
        "author": "李峤",
        "content": "布义孙卿子，登高楚屈平。\n铜台初下笔，乐观正飞缨。\n乍有凌云势，时闻掷地声。\n造端长体物，无復大夫名。",
        "dynasty": "唐",
        "collection_info": null
    },
    {
        "title": "书",
        "author": "李峤",
        "content": "削简龙文见，临池鸟迹舒。\n河图八卦出，洛范九畴初。\n垂露春光满，崩云骨气余。\n请君看入木，一寸乃非虚。",
        "dynasty": "唐",
        "collection_info": null
    },
    {
        "title": "檄",
        "author": "李峤",
        "content": "羽檄本宣明，由来□木声。\n联翩至汉国，迢递入燕营。\n毛义持书去，张仪韫璧行。\n曹风虽觉愈，陈草始知名。",
        "dynasty": "唐",
        "collection_info": null
    },
    {
        "title": "纸",
        "author": "李峤",
        "content": "妙迹蔡侯施，芳名左伯驰。\n云飞锦绮落，花发缥红披。\n舒卷随幽显，廉方合轨仪。\n莫惊反掌字，当取葛洪规。",
        "dynasty": "唐",
        "collection_info": null
    },
    {
        "title": "笔",
        "author": "李峤",
        "content": "握管门庭侧，含毫山水隈。\n霜辉简上发，锦字梦中开。\n鹦鹉摛文至，麒麟绝句来。\n何当遇良史，左右振奇才。",
        "dynasty": "唐",
        "collection_info": null
    },
    {
        "title": "砚",
        "author": "李峤",
        "content": "左思裁赋日，王充作论年。\n光随锦文发，形带石岩圆。\n积润循毫裏，开池小学前。\n君苗徒见爇，谁咏士衡篇。",
        "dynasty": "唐",
        "collection_info": null
    },
    {
        "title": "墨",
        "author": "李峤",
        "content": "长安分石炭，上党结松心。\n遶画蝇初落，含滋绶更深。\n悲丝光易染，迭素彩还沈。\n别有张芝学，书池幸见临。",
        "dynasty": "唐",
        "collection_info": null
    },
    {
        "title": "劒",
        "author": "李峤",
        "content": "我有昆吾劒，求趋夫子庭。\n白虹时切玉，紫气夜干星。\n锷上芙蓉动，匣中霜雪明。\n倚天持报国，画地取雄名。",
        "dynasty": "唐",
        "collection_info": null
    },
    {
        "title": "刀",
        "author": "李峤",
        "content": "列辟鸣鸾至，惟良佩犊旋。\n带环疑写月，引鑑似含泉。\n入梦华梁上，含锋彩笔前。\n莫惊开百炼，特拟定三边。",
        "dynasty": "唐",
        "collection_info": null
    },
    {
        "title": "箭",
        "author": "李峤",
        "content": "汉甸初收羽，燕城忽解围。\n影随流水急，光带落星飞。\n夏列三成范，尧沈九日辉。\n断蛟云梦泽，希为识忘归。",
        "dynasty": "唐",
        "collection_info": null
    },
    {
        "title": "弹",
        "author": "李峤",
        "content": "侠客持苏合，佳游满帝乡。\n避丸深可诮，求炙遂难忘。\n金迸疑星落，珠沈似月光。\n谁知少孺子，将此见吴王。",
        "dynasty": "唐",
        "collection_info": null
    },
    {
        "title": "弩",
        "author": "李峤",
        "content": "挺质本轩皇，申威振远方。\n机张惊雉雊，玉彩耀星芒。\n高鸟行应尽，清猿坐见伤。\n苏秦六百步，持此说韩王。",
        "dynasty": "唐",
        "collection_info": null
    },
    {
        "title": "旗",
        "author": "李峤",
        "content": "桂影承宵月，虹辉接曙云。\n纵横齐八阵，舒卷引三军。\n日薄蛟龙影，风翻鸟隼文。\n谁知怀勇志，蟠地几缤纷。",
        "dynasty": "唐",
        "collection_info": null
    },
    {
        "title": "旌",
        "author": "李峤",
        "content": "告善康庄侧，求贤市肆中。\n拥麾分彩雉，持节曳丹虹。\n影丽天山雪，光摇朔塞风。\n方知美周政，抗斾赋车攻。",
        "dynasty": "唐",
        "collection_info": null
    },
    {
        "title": "戈",
        "author": "李峤",
        "content": "富父舂喉日，殷辛漂杵年。\n晓霜含白刃，落影驻雕鋋。\n夕摈金门侧，朝提玉塞前。\n愿随龙影度，横□阵云边。",
        "dynasty": "唐",
        "collection_info": null
    },
    {
        "title": "鼓",
        "author": "李峤",
        "content": "舜日谐鼗响，尧年韵土声。\n向楼疑吹击，震谷似雷惊。\n仙鹤排门起，灵鼍带水鸣。\n乐云行已奏，礼曰冀相成。",
        "dynasty": "唐",
        "collection_info": null
    },
    {
        "title": "弓",
        "author": "李峤",
        "content": "桃文称辟恶，桑质表初生。\n宛转雕鞬际，依稀半月明。\n遥弯落雁影，虚引怯猿声。\n徒切乌号思，攀龙遂不成。",
        "dynasty": "唐",
        "collection_info": null
    },
    {
        "title": "琴",
        "author": "李峤",
        "content": "名士竹林隈，鸣琴宝匣开。\n风前中散至，月下步兵来。\n淮海多为室，梁岷旧作台。\n子期如可听，山水响余哀。",
        "dynasty": "唐",
        "collection_info": null
    },
    {
        "title": "琴",
        "author": "李峤",
        "content": "隐士竹林隈，英声寳匣开。\n风前緑绮弄，月下白云来。\n淮海多为室，梁岷旧作台。\n子期如可聴，山水响余哀。",
        "dynasty": "唐",
        "collection_info": null
    },
    {
        "title": "瑟",
        "author": "李峤",
        "content": "伏羲初制法，素女昔传名。\n流水嘉鱼跃，丛台舞凤惊。\n嘉宾饮未极，君子娱俱幷。\n倘入丘之户，应知由也情。",
        "dynasty": "唐",
        "collection_info": null
    },
    {
        "title": "琵琶",
        "author": "李峤",
        "content": "朱丝闻岱谷，铄质本多端。\n半月分弦出，丛花拂面安。\n将军曾制曲，司马屡陪观。\n本是胡中乐，希君马上弹。",
        "dynasty": "唐",
        "collection_info": null
    },
    {
        "title": "筝",
        "author": "李峤",
        "content": "蒙恬芳轨设，游楚妙弹开。\n新曲帐中发，清音指下来。\n钿装模六律，柱列配三才。\n莫听西秦奏，筝筝有剩哀。",
        "dynasty": "唐",
        "collection_info": null
    },
    {
        "title": "钟",
        "author": "李峤",
        "content": "既接南邻磬，还随北里笙。\n平陵通曙响，长乐警宵声。\n秋至含霜动，春归应律鸣。\n欲知常待扣，金簴有余清。",
        "dynasty": "唐",
        "collection_info": null
    },
    {
        "title": "箫",
        "author": "李峤",
        "content": "虞舜调清管，王襃赋雅音。\n参差横凤翼，搜索动人心。\n□□□□□，□□□□□。\n□□□□□，□□□□□。",
        "dynasty": "唐",
        "collection_info": null
    },
    {
        "title": "笛",
        "author": "李峤",
        "content": "羗笛写龙声，长吟入夜清。\n关山孤月下，来向陇头鸣。\n逐吹梅花落，含春柳色惊。\n行观向子赋，坐忆旧邻情。",
        "dynasty": "唐",
        "collection_info": null
    },
    {
        "title": "笙",
        "author": "李峤",
        "content": "悬匏曲沃上，孤篠汶阳隈。\n形写歌鸾翼，声随舞凤哀。\n欢娱分北里，纯孝即南陔。\n今日虞音奏，跄跄鸟兽来。",
        "dynasty": "唐",
        "collection_info": null
    },
    {
        "title": "歌",
        "author": "李峤",
        "content": "汉帝临汾水，周仙去洛滨。\n郢中吟白雪，梁上绕飞尘。\n响发行云驻，声随子夜新。\n愿君听扣角，当自识贤臣。",
        "dynasty": "唐",
        "collection_info": null
    },
    {
        "title": "舞",
        "author": "李峤",
        "content": "妙伎游金谷，佳人满石城。\n霞衣席上转，花岫雪前明。\n仪凤谐清曲，回鸾应雅声。\n非君一顾重，谁赏素腰轻。",
        "dynasty": "唐",
        "collection_info": null
    },
    {
        "title": "珠",
        "author": "李峤",
        "content": "灿烂金舆侧，玲珑玉殿隈。\n昆池明月满，合浦夜光回。\n彩逐灵蛇转，行随舞凤来。\n甘泉宫起罢，花媚望风台。",
        "dynasty": "唐",
        "collection_info": null
    },
    {
        "title": "玉",
        "author": "李峤",
        "content": "映石先过魏，连城欲向秦。\n洛阳陪胜友，燕赵类佳人。\n方水晴虹媚，常山瑞马新。\n徒为卞和识，不遇楚王珍。",
        "dynasty": "唐",
        "collection_info": null
    },
    {
        "title": "金",
        "author": "李峤",
        "content": "南楚标前贡，西秦识旧城。\n祭天封汉岭，掷地警孙声。\n向日披沙净，含风振铎鸣。\n方同杨伯起，独有四知名。",
        "dynasty": "唐",
        "collection_info": null
    },
    {
        "title": "银",
        "author": "李峤",
        "content": "思妇屏辉掩，游人烛影长。\n玉壶初下箭，桐井共安床。\n色带长河色，光浮满月光。\n灵山有珍瓮，仙阙荐君王。",
        "dynasty": "唐",
        "collection_info": null
    },
    {
        "title": "钱",
        "author": "李峤",
        "content": "汉日五铢建，姬年九府流。\n天龙带泉宝，地马列金沟。\n赵壹囊初乏，何曾箸欲收。\n金门应入论，玉井冀来求。",
        "dynasty": "唐",
        "collection_info": null
    },
    {
        "title": "锦",
        "author": "李峤",
        "content": "汉使巾车远，河阳步障陈。\n云浮仙石日，霞满蜀江春。\n机迥回文巧，绅兼束髪新。\n若逢楚王贵，不作夜行人。",
        "dynasty": "唐",
        "collection_info": null
    },
    {
        "title": "罗",
        "author": "李峤",
        "content": "妙舞随裙动，行歌入扇清。\n莲花依帐发，秋月鉴帷明。\n云薄衣初捲，蝉飞翼转轻。\n若珍三代服，同擅绮纨名。",
        "dynasty": "唐",
        "collection_info": null
    },
    {
        "title": "绫",
        "author": "李峤",
        "content": "金缕通秦国，为裘指魏君。\n落花遥写雾，飞鹤近图云。\n马眼冰凌影，竹根雪霰文。\n何当画秦女，烟际坐氤氲。",
        "dynasty": "唐",
        "collection_info": null
    },
    {
        "title": "素",
        "author": "李峤",
        "content": "□□□□女，纤腰洛浦妃。\n□□远方望，雁足上林飞。\n妙夺鲛绡色，光腾月扇辉。\n非君下路去，谁赏故人机。",
        "dynasty": "唐",
        "collection_info": null
    },
    {
        "title": "布",
        "author": "李峤",
        "content": "御绩创羲黄，缁冠表素王。\n瀑飞临碧海，火浣擅炎方。\n孙被登三相，刘衣阐四方。\n伫因舂斗粟，来晓棣华芳。",
        "dynasty": "唐",
        "collection_info": null
    },
    {
        "title": "舟",
        "author": "李峤",
        "content": "征棹三江暮，连樯万里回。\n相乌风际转，画鹢浪前开。\n羽客乘霞至，仙人弄月来。\n何当同傅说，特展巨川材。",
        "dynasty": "唐",
        "collection_info": null
    },
    {
        "title": "车",
        "author": "李峤",
        "content": "天子驭金根，蒲轮闢四门。\n五神趋雪至，双毂似雷奔。\n丹凤栖金辖，非熊载宝轩。\n无阶忝虚左，珠乘奉王言。",
        "dynasty": "唐",
        "collection_info": null
    },
    {
        "title": "床",
        "author": "李峤",
        "content": "传闻有象床，畴昔献君王。\n玳瑁千金起，珊瑚七宝妆。\n桂筵含柏馥，兰席拂沈香。\n愿奉罗帷夜，长乘秋月光。",
        "dynasty": "唐",
        "collection_info": null
    },
    {
        "title": "席",
        "author": "李峤",
        "content": "避席承宣父，重筵揖戴公。\n桂香浮半月，兰气袭回风。\n舞拂丹霞上，歌清白雪中。\n伫将文绮色，舒卷帝王宫。",
        "dynasty": "唐",
        "collection_info": null
    },
    {
        "title": "帷",
        "author": "李峤",
        "content": "久闭先生户，高褰太守车。\n罗将翡翠合，锦逐凤皇舒。\n明月弹琴夜，清风入幌初。\n方知决胜策，黄石受兵书。",
        "dynasty": "唐",
        "collection_info": null
    },
    {
        "title": "帘",
        "author": "李峤",
        "content": "清风时入燕，紫殿几含秋。\n暧暧笼铃阁，纤纤上玉钩。\n窗中翡翠动，户外水精浮。\n巧作盘龙势，长迎飞燕游。",
        "dynasty": "唐",
        "collection_info": null
    },
    {
        "title": "屏",
        "author": "李峤",
        "content": "洞彻琉璃蔽，威纡屈膝回。\n锦中云母列，霞上织成开。\n山上含春动，神仙倒景来。\n修身兼竭节，谁识作铭才。",
        "dynasty": "唐",
        "collection_info": null
    },
    {
        "title": "被",
        "author": "李峤",
        "content": "桂友寻东阁，兰交聚北堂。\n象筵分锦绣，罗荐合鸳鸯。\n光逸偷眠稳，王章泣恨长。\n孔怀欣共寝，棣萼几含芳。",
        "dynasty": "唐",
        "collection_info": null
    },
    {
        "title": "鑑",
        "author": "李峤",
        "content": "明鑑掩尘埃，含情照魏台。\n日中乌鹊至，花裏凤皇来。\n玉彩疑冰彻，金辉似月开。\n方知乐彦辅，自有鉴人才。",
        "dynasty": "唐",
        "collection_info": null
    },
    {
        "title": "扇",
        "author": "李峤",
        "content": "翟羽旧传名，蒲葵价不轻。\n花芳不满面，罗薄讵障声。\n御热含风细，临秋带月明。\n同心如可赠，持表合欢情。",
        "dynasty": "唐",
        "collection_info": null
    },
    {
        "title": "烛",
        "author": "李峤",
        "content": "兔月清光隐，龙盘画烛新。\n三星花入夜，四序玉调晨。\n浮炷依罗幌，吹香匝绮茵。\n若逢燕国相，持用举贤人。",
        "dynasty": "唐",
        "collection_info": null
    },
    {
        "title": "酒",
        "author": "李峤",
        "content": "孔坐洽良俦，陈筵几献酬。\n临风竹叶满，湛月桂香浮。\n每接高阳宴，长陪河朔游。\n会从玄石饮，云雨出圆丘。",
        "dynasty": "唐",
        "collection_info": null
    },
    {
        "title": "兰",
        "author": "李峤",
        "content": "虚室重招寻，忘言契断金。\n英浮汉家酒，雪俪楚王琴。\n广殿轻香发，高台远吹吟。\n河汾应擢秀，谁肯访山阴。",
        "dynasty": "唐",
        "collection_info": null
    },
    {
        "title": "菊",
        "author": "李峤",
        "content": "玉律三秋暮，金精九日开。\n荣舒洛媛浦，香泛野人杯。\n靃靡寒潭侧，丰茸晓岸隈。\n黄花今日晚，无復白衣来。",
        "dynasty": "唐",
        "collection_info": null
    },
    {
        "title": "竹",
        "author": "李峤",
        "content": "高簳楚江濆，婵娟含曙氛。\n白花摇凤影，青节动龙文。\n叶埽东南日，枝捎西北云。\n谁知湘水上，流泪独思君。",
        "dynasty": "唐",
        "collection_info": null
    },
    {
        "title": "藤",
        "author": "李峤",
        "content": "吐叶依松磴，舒苗长石台。\n神农尝药罢，质子寄书来。\n色映蒲萄架，花分竹叶杯。\n金堤不见识，玉润几重开。",
        "dynasty": "唐",
        "collection_info": null
    },
    {
        "title": "萱",
        "author": "李峤",
        "content": "屣步寻芳草，忘忧自结丛。\n黄英开养性，绿叶正依笼。\n色湛仙人露，香传少女风。\n还依北堂下，曹植动文雄。",
        "dynasty": "唐",
        "collection_info": null
    },
    {
        "title": "茅",
        "author": "李峤",
        "content": "楚甸供王日，衡阳入贡年。\n麏包青野外，鸱啸绮楹前。\n尧帝成茨罢，殷汤祭雨旋。\n方期大君锡，不惧小巫捐。",
        "dynasty": "唐",
        "collection_info": null
    },
    {
        "title": "荷",
        "author": "李峤",
        "content": "新溜满澄陂，圆荷影若规。\n风来香气远，日落盖阴移。\n鱼戏排缃叶，龟浮见绿池。\n魏朝难接采，楚服但同披。",
        "dynasty": "唐",
        "collection_info": null
    },
    {
        "title": "萍",
        "author": "李峤",
        "content": "二月虹初见，三春蚁正浮。\n青苹含吹转，紫蒂带波流。\n屡逐明神荐，常随旅客游。\n既能甜似蜜，还遶楚王舟。",
        "dynasty": "唐",
        "collection_info": null
    },
    {
        "title": "菱",
        "author": "李峤",
        "content": "鉅野韶光暮，东平春溜通。\n影摇江浦月，香引棹歌风。\n日色翻池上，潭花发镜中。\n五湖多赏乐，千里望难穷。",
        "dynasty": "唐",
        "collection_info": null
    },
    {
        "title": "瓜",
        "author": "李峤",
        "content": "欲识东陵味，青门五色瓜。\n龙蹄远珠履，女臂动金花。\n六子方呈瑞，三仙实可嘉。\n终朝奉絺绤，谒帝伫非赊。",
        "dynasty": "唐",
        "collection_info": null
    },
    {
        "title": "松",
        "author": "李峤",
        "content": "郁郁高岩表，森森幽涧陲。\n鹤栖君子树，风拂大夫枝。\n百尺条阴合，千年盖影披。\n岁寒终不改，劲节幸君知。",
        "dynasty": "唐",
        "collection_info": null
    },
    {
        "title": "桂",
        "author": "李峤",
        "content": "未[殖]银宫裏，宁移玉殿幽。\n枝生无限月，花满自然秋。\n侠客条为马，仙人叶作舟。\n愿君期道术，攀折可淹留。",
        "dynasty": "唐",
        "collection_info": null
    },
    {
        "title": "槐",
        "author": "李峤",
        "content": "暮律移寒火，春宫长旧栽。\n叶生驰道侧，花落凤庭隈。\n烈士怀忠触，鸿儒访业来。\n何当赤墀下，疎干拟三台。",
        "dynasty": "唐",
        "collection_info": null
    },
    {
        "title": "柳",
        "author": "李峤",
        "content": "杨柳郁氤氲，金堤总翠氛。\n庭前花类雪，楼际叶如云。\n列宿分龙影，芳池写凤文。\n短箫何以奏，攀折为思君。",
        "dynasty": "唐",
        "collection_info": null
    },
    {
        "title": "桐",
        "author": "李峤",
        "content": "孤秀峄阳岑，亭亭出众林。\n春光杂凤影，秋月弄圭阴。\n高映龙门迥，双依玉井深。\n不因将入爨，谁谓作鸣琴。",
        "dynasty": "唐",
        "collection_info": null
    },
    {
        "title": "桃",
        "author": "李峤",
        "content": "独有成蹊处，秾华发井傍。\n山风凝笑脸，朝露泫啼妆。\n隐士颜应改，仙人路渐长。\n还欣上林苑，千岁奉君王。",
        "dynasty": "唐",
        "collection_info": null
    },
    {
        "title": "李",
        "author": "李峤",
        "content": "潘岳闲居日，王戎戏陌辰。\n蝶游芳径馥，鸎啭弱枝新。\n叶暗青房晚，花明玉井春。\n方知有灵干，特用表真人。",
        "dynasty": "唐",
        "collection_info": null
    },
    {
        "title": "梨",
        "author": "李峤",
        "content": "擅美玄光侧，传芳瀚海中。\n凤文疎象郡，花影丽新丰。\n色对瑶池紫，甘依大谷红。\n若令逢汉主，还冀识张公。",
        "dynasty": "唐",
        "collection_info": null
    },
    {
        "title": "梅",
        "author": "李峤",
        "content": "大庾敛寒光，南枝独早芳。\n雪含朝暝色，风引去来香。\n妆面回青镜，歌尘起画梁。\n若能遥止渴，何暇泛琼浆。",
        "dynasty": "唐",
        "collection_info": null
    },
    {
        "title": "橘",
        "author": "李峤",
        "content": "万里盘根植，千秋布叶繁。\n既荣潘子赋，方重陆生言。\n玉蘤含霜动，金衣逐吹翻。\n愿辞湘水曲，长茂上林园。",
        "dynasty": "唐",
        "collection_info": null
    },
    {
        "title": "凤",
        "author": "李峤",
        "content": "有鸟居丹穴，其名曰凤皇。\n九苞应灵瑞，五色成文章。\n屡向秦楼侧，频过洛水阳。\n鸣岐今日见，阿阁伫来翔。",
        "dynasty": "唐",
        "collection_info": null
    },
    {
        "title": "鹤",
        "author": "李峤",
        "content": "黄鹤远联翩，从鸾下紫烟。\n翱翔一万里，来去几千年。\n已憩青田侧，时游丹禁前。\n莫言空警露，犹冀一闻天。",
        "dynasty": "唐",
        "collection_info": null
    },
    {
        "title": "乌",
        "author": "李峤",
        "content": "日路朝飞急，霜台夕影寒。\n联翩依月树，迢递绕风竿。\n白首何年改，青琴此夜弹。\n灵台如可託，千里向长安。",
        "dynasty": "唐",
        "collection_info": null
    },
    {
        "title": "鹊",
        "author": "李峤",
        "content": "不分荆山抵，甘从石印飞。\n危巢畏风急，绕树觉星稀。\n喜逐行人至，愁随织女归。\n倘游明镜裏，朝夕动光辉。",
        "dynasty": "唐",
        "collection_info": null
    },
    {
        "title": "雁",
        "author": "李峤",
        "content": "春晖满朔方，归雁发衡阳。\n望月惊弦影，排云结阵行。\n往还倦南北，朝夕苦风霜。\n寄语能鸣侣，相随入帝乡。",
        "dynasty": "唐",
        "collection_info": null
    },
    {
        "title": "凫",
        "author": "李峤",
        "content": "飒沓睢阳涘，浮游汉水隈。\n钱飞出井见，鹤引入琴哀。\n李陵赋诗罢，王乔曳舄来。\n何当归太液，翱集动成雷。",
        "dynasty": "唐",
        "collection_info": null
    },
    {
        "title": "鸎",
        "author": "李峤",
        "content": "芳树杂花红，羣鸎乱晓空。\n声分折杨吹，娇韵落梅风。\n写啭清弦裏，迁乔暗木中。\n友生若可冀，幽谷响还通。",
        "dynasty": "唐",
        "collection_info": null
    },
    {
        "title": "雉",
        "author": "李峤",
        "content": "白雉振朝声，飞来表太平。\n楚郊疑凤出，陈宝若鸡鸣。\n童子怀仁至，中郎作赋成。\n冀君看饮啄，耿介独含情。",
        "dynasty": "唐",
        "collection_info": null
    },
    {
        "title": "燕",
        "author": "李峤",
        "content": "天女伺辰至，玄衣澹碧空。\n差池沐时雨，颉颃舞春风。\n相贺雕阑侧，双飞翠幕中。\n勿惊留爪去，犹冀识吴宫。",
        "dynasty": "唐",
        "collection_info": null
    },
    {
        "title": "雀",
        "author": "李峤",
        "content": "大厦初成日，嘉宾集杏梁。\n衔书表周瑞，入幕应王祥。\n暮宿江城裏，朝游涟水傍。\n愿齐鸿鹄至，希逐凤皇翔。",
        "dynasty": "唐",
        "collection_info": null
    },
    {
        "title": "龙",
        "author": "李峤",
        "content": "衔烛耀幽都，含章拟凤雏。\n西秦饮渭水，东洛荐河图。\n带火移星陆，升云出鼎湖。\n希逢圣人步，庭阙正晨趋。",
        "dynasty": "唐",
        "collection_info": null
    },
    {
        "title": "麟",
        "author": "李峤",
        "content": "汉祀应祥开，鲁郊西狩回。\n奇音中钟吕，成角喻英才。\n画像临仙阁，藏书入帝台。\n若惊能吐哺，为待凤皇来。",
        "dynasty": "唐",
        "collection_info": null
    },
    {
        "title": "象",
        "author": "李峤",
        "content": "郁林开郡毕，维扬作贡初。\n万推方演梦，惠子正焚书。\n执燧奔吴战，量舟入魏墟。\n六牙行致远，千叶奉高居。",
        "dynasty": "唐",
        "collection_info": null
    },
    {
        "title": "马",
        "author": "李峤",
        "content": "天马本来东，嘶惊御史骢。\n苍龙遥逐日，紫燕迥追风。\n明月来鞍上，浮云落盖中。\n得随穆天子，何假唐成公。",
        "dynasty": "唐",
        "collection_info": null
    },
    {
        "title": "牛",
        "author": "李峤",
        "content": "齐歌初入相，燕阵早横功。\n欲向桃林下，先过梓树中。\n在吴频喘月，奔梦屡惊风。\n不用五丁士，如何九折通。",
        "dynasty": "唐",
        "collection_info": null
    },
    {
        "title": "豹",
        "author": "李峤",
        "content": "车法肇宗周，鼷文阐大猷。\n还将君子变，来蕴太公筹。\n委质超羊鞟，飞名列虎侯。\n若令逢雨露，长隐南山幽。",
        "dynasty": "唐",
        "collection_info": null
    },
    {
        "title": "熊",
        "author": "李峤",
        "content": "导洛宜阳右，乘春别馆前。\n昭仪忠汉日，太傅翊周年。\n列射三侯满，兴师七步旋。\n莫言舒紫褥，犹异饮清泉。",
        "dynasty": "唐",
        "collection_info": null
    },
    {
        "title": "鹿",
        "author": "李峤",
        "content": "涿鹿闻中冀，秦原闢帝畿。\n柰花开旧苑，萍叶蔼前诗。\n道士乘仙日，先生折角时。\n方怀丈夫志，抗首别心期。",
        "dynasty": "唐",
        "collection_info": null
    },
    {
        "title": "羊",
        "author": "李峤",
        "content": "绝饮惩浇俗，行驱梦逸材。\n仙人拥石去，童子驭车来。\n夜玉含星动，晨毡映雪开。\n莫言鸿渐力，长牧上林隈。",
        "dynasty": "唐",
        "collection_info": null
    },
    {
        "title": "兔",
        "author": "李峤",
        "content": "上蔡应初击，平冈远不稀。\n目随槐叶长，形逐桂条飞。\n汉月澄秋色，梁园映雪辉。\n唯当感纯孝，郛郭引兵威。",
        "dynasty": "唐",
        "collection_info": null
    },
    {
        "title": "人日侍宴大明宫恩赐綵缕人胜应制",
        "author": "李峤",
        "content": "凤城景色已含韶，人日风光倍觉饶。\n桂吐半轮迎此夜，蓂开七叶应今朝。\n鱼猜水冻行犹涩，鸎喜春熙弄欲娇。\n媿奉登高摇彩翰，欣逢御气上丹霄。",
        "dynasty": "唐",
        "collection_info": null
    },
    {
        "title": "奉和初春幸太平公主南庄应制",
        "author": "李峤",
        "content": "主家山第接云开，天子春游动地来。\n羽骑参差花外转，霓旌摇曳日边回。\n还将石溜调琴曲，更取峰霞入酒杯。\n鸾辂已辞乌鹊渚，箫声犹绕凤皇台。",
        "dynasty": "唐",
        "collection_info": null
    },
    {
        "title": "太平公主山亭侍宴应制",
        "author": "李峤",
        "content": "黄金瑞牓绛河隈，白玉仙舆紫禁来。\n碧树青岑云外耸，朱楼画阁水中开。\n龙舟下瞰鲛人室，羽节高临凤女台。\n遽惜欢娱歌吹晚，挥戈更却曜灵回。",
        "dynasty": "唐",
        "collection_info": null
    },
    {
        "title": "奉和拜洛应制",
        "author": "李峤",
        "content": "七萃銮舆动，千年瑞检开。\n文如龟负出，图似凤衔来。\n殷荐三神享，明禋万国陪。\n周旗黄鸟集，汉幄紫云回。\n日暮鈎陈转，清歌上帝台。",
        "dynasty": "唐",
        "collection_info": null
    },
    {
        "title": "奉和幸大荐福寺应制",
        "author": "李峤",
        "content": "雁沼开香域，鹦林降綵旃。\n还窥图凤宇，更坐跃龙川。\n桂轝朝羣辟，兰宫列四禅。\n半空银阁断，分砌宝绳连。\n甘雨苏燋泽，慈云动沛篇。\n独惭贤作砺，空喜福成田。",
        "dynasty": "唐",
        "collection_info": null
    },
    {
        "title": "奉和幸长安故城未央宫应制",
        "author": "李峤",
        "content": "旧宫贤相筑，新苑圣君来。\n运改城隍变，年深栋宇摧。\n后池无復水，前殿久成灰。\n莫辨祈风观，空传承露杯。\n宸心千载合，睿律九韶开。\n今日联章处，犹疑上柏台。",
        "dynasty": "唐",
        "collection_info": null
    },
    {
        "title": "奉和幸望春宫送朔方总管张仁亶",
        "author": "李峤",
        "content": "玉塞征骄子，金符命老臣。\n三军张武斾，万乘饯行轮。\n猛气凌玄朔，崇恩降紫宸。\n投醪还结士，辞第本忘身。\n露下鹰初击，风高雁欲宾。\n方销塞北祲，还靖漠南尘。",
        "dynasty": "唐",
        "collection_info": null
    },
    {
        "title": "奉和幸三会寺应制",
        "author": "李峤",
        "content": "故台苍颉里，新邑紫泉居。\n岁在开金寺，时来降玉舆。\n龙形虽近剎，鸟迹尚留书。\n竹是蒸青外，池仍点墨余。\n天文光圣草，宝思合真如。\n谬奉千龄日，欣陪十地初。",
        "dynasty": "唐",
        "collection_info": null
    },
    {
        "title": "奉和天枢成宴夷夏羣僚应制",
        "author": "李峤",
        "content": "辙迹光西崦，勋庸纪北燕。\n何如万方会，颂德九门前。\n灼灼临黄道，迢迢入紫烟。\n仙盘正下露，高柱欲承天。\n山类丛云起，珠疑大火悬。\n声流尘作刼，业固海成田。\n帝泽倾尧酒，宸歌掩舜弦。\n欣逢下生日，还覩上皇年。",
        "dynasty": "唐",
        "collection_info": null
    },
    {
        "title": "皇帝上礼抚事述怀",
        "author": "李峤",
        "content": "配极辉光远，承天顾託隆。\n负图济多难，脱履归成功。\n圣道昭永锡，邕言让在躬。\n还推万方重，咸仰四门聪。\n恭己忘自逸，因人体至公。\n垂旒沧海晏，解网法星空。\n云散天五色，春还日再中。\n称觞合缨弁，率舞应丝桐。\n凯乐深居镐，传歌盛饮丰。\n小臣滥簪笔，无以颂唐风。",
        "dynasty": "唐",
        "collection_info": null
    },
    {
        "title": "奉和幸韦嗣立山庄侍宴应制",
        "author": "李峤",
        "content": "南洛师臣契，东岩王佐居。\n幽情遗绂冕，宸眷属樵渔。\n制下峒山跸，恩回灞水舆。\n松门驻旌盖，薜幄引簪裾。\n石磴平黄陆，烟楼半紫虚。\n云霞仙路近，琴酒俗尘疎。\n乔木千龄外，悬泉百丈余。\n崖深经炼药，穴古旧藏书。\n树宿抟风鸟，池潜纵壑鱼。\n宁知天子贵，尚忆武侯庐。",
        "dynasty": "唐",
        "collection_info": null
    },
    {
        "title": "倡妇行",
        "author": "李峤",
        "content": "十年倡家妇，三秋边地人。\n红妆楼上歇，白髮陇头新。\n夜夜风霜苦，年年征戍频。\n山西长落日，塞北久无春。\n团扇辞恩宠，回文赠苦辛。\n胡兵屡攻战，汉使绝和亲。\n消息如瓶井，沈浮似路尘。\n空余千里月，照妾两眉嚬。",
        "dynasty": "唐",
        "collection_info": null
    },
    {
        "title": "饯薛大夫护边",
        "author": "李峤",
        "content": "荒隅时未通，副相下临戎。\n授律星芒动，分兵月晕空。\n犀皮拥青橐，象齿饰雕弓。\n决胜三河勇，长驱六郡雄。\n登山窥代北，屈指计辽东。\n伫见燕然上，抽毫颂武功。",
        "dynasty": "唐",
        "collection_info": null
    },
    {
        "title": "和杜学士旅次淮口阻风",
        "author": "李峤",
        "content": "夕吹生寒浦，清淮上暝潮。\n迎风欲举棹，触浪反停桡。\n淼漫烟波阔，参差林岸遥。\n日沈丹气敛，天敞白云销。\n水雁衔芦叶，沙鸥隐荻苗。\n客行殊未已，川路几迢迢。",
        "dynasty": "唐",
        "collection_info": null
    },
    {
        "title": "送光禄刘主簿之洛",
        "author": "李峤",
        "content": "函谷双崤右，伊川二陕东。\n仙舟窅将隔，芳斝暂云同。\n朋席余欢尽，文房旧侣空。\n他乡千里月，岐路九秋风。\n背枥嘶班马，分洲呌断鸿。\n别后青山外，相望白云中。",
        "dynasty": "唐",
        "collection_info": null
    },
    {
        "title": "送骆奉礼从军",
        "author": "李峤",
        "content": "玉塞边烽举，金坛庙略申。\n羽书资锐笔，戎幕引英宾。\n剑动三军气，衣飘万里尘。\n琴尊留别赏，风景惜离晨。\n笛梅含晚吹，营柳带余春。\n希君勒石返，歌舞入城闉。",
        "dynasty": "唐",
        "collection_info": null
    },
    {
        "title": "王屋山第之侧杂构小亭暇日与羣公同游",
        "author": "李峤",
        "content": "桂亭依绝巘，兰榭俯回溪。\n绮栋鱼鳞出，雕甍凤羽栖。\n引泉聊涨沼，凿磴且通蹊。\n席上山花落，帘前野树低。\n弋林开曙景，钓渚发晴霓。\n狎水惊梁雁，临风听楚鸡。\n復看题柳叶，弥喜荫桐圭。",
        "dynasty": "唐",
        "collection_info": null
    },
    {
        "title": "奉和杜员外扈从教阅",
        "author": "李峤",
        "content": "杪冬严杀气，穷纪送颓光。\n薄狩三农隙，大阅五戎塲。\n菜田初起烧，兰野正开防。\n夹岸虹旗转，分朋兽罟张。\n燕弧带晓月，吴劒动秋霜。\n原启前禽路，山萦后骑行。\n云区坠日羽，星苑毙天狼。\n礼振军容肃，威宣武节扬。\n神心体殷祝，灵兆叶姬祥。\n幸陪仙驾末，欣采翰林芳。",
        "dynasty": "唐",
        "collection_info": null
    },
    {
        "title": "军师凯旋自邕州顺流舟中",
        "author": "李峤",
        "content": "鸣鞞入嶂口，泛舸历川湄。\n尚想江陵阵，犹疑下濑师。\n岸回帆影疾，风逆鼓声迟。\n萍叶沾兰桨，林花拂桂旗。\n弓鸣苍隼落，劒动白猿悲。\n芳树吟羗管，幽篁入楚词。\n全军多胜策，无战在明时。\n寄谢山东妙，长缨徒自欺。",
        "dynasty": "唐",
        "collection_info": null
    },
    {
        "title": "夏晚九成宫呈同僚",
        "author": "李峤",
        "content": "碣馆分襄野，平台架射峰。\n英藩信炜烨，胜地本从容。\n林引梧庭凤，泉归竹沼龙。\n小轩恆共处，长坂属相从。\n野席兰琴奏，山台桂酒醲。\n一枰移昼景，六着尽宵钟。\n枚藻清词律，邹谈耀辩锋。\n结欢良有裕，联寀愧无庸。\n暂悦丘中赏，还希物外踪。\n风烟远近至，鱼鸟去来逢。\n月涧横千丈，云崖列万重。\n树红山果熟，崖绿水苔浓。\n愿以西园柳，长间北岩松。",
        "dynasty": "唐",
        "collection_info": null
    },
    {
        "title": "田假限疾不获还庄载想田园兼思亲友率成短韵用写长怀赠杜幽素",
        "author": "李峤",
        "content": "游宦劳牵网，风尘久化衣。\n迹驰东苑路，望阻北岩扉。\n及此承休告，聊将狎遯肥。\n十旬俄委疾，三径且殊归。\n茂陵窅难即，灵台暂可依。\n疲痾旅城寺，延想属郊畿。\n夕梦园林是，晨瞻邑里非。\n绿畴良已秽，清濠旷不追。\n野花何处落？山月几秋辉。\n彼美符商政，优游绝汉机。\n高情物累遣，逸气烟霞飞。\n乐道方无闷，怀贤独有违。\n尊虚旧园酒，琴静故人徽。\n夏沼莲初发，秋田麦稍稀。\n何当携手去，岁暮采芳菲。",
        "dynasty": "唐",
        "collection_info": null
    },
    {
        "title": "刘侍读见和山邸十篇重申此赠",
        "author": "李峤",
        "content": "神岳瑶池圃，仙宫玉树林。\n乘时警天御，清暑涤宸襟。\n梁驾陪玄赏，淄庭掩翠岑。\n对岩龙岫出，分壑雁池深。\n檐迥松萝映，窗高石镜临。\n落泉奔涧响，惊吹助猿吟。\n野气迷凉燠，山花杂古今。\n英藩盛宾侣，胜景想招寻。\n践径披兰叶，攀崖引桂阴。\n穆生时泛醴，邹子或调琴。\n雉翳分塲合，鱼钩向浦沈。\n朝游极斜景，夕宴待横参。\n顾己惭铅锷，叨名齿玳簪。\n暂依朱邸馆，还畅白云心。\n丘壑信多美，烟霞得所钦。\n寓言摅宿志，窃吹简知音。\n奖价踰珍石，酬文重振金。\n方从仁智所，携手濯清浔。",
        "dynasty": "唐",
        "collection_info": null
    },
    {
        "title": "晚秋喜雨",
        "author": "李峤",
        "content": "积阳躔首夏，隆旱届徂秋。\n炎威振皇服，歊景暴神州。\n气涤朝川朗，光澄夕照浮。\n草木委林甸，禾黍悴原畴。\n国惧流金眚，人深悬磬忧。\n紫宸兢履薄，丹扆念推沟。\n望肃坛场祀，冤申囹圄囚。\n御车迁玉殿，荐菲撤琼羞。\n济窘邦储发，蠲穷井赋优。\n服闲云骥屏，冗术土龙修。\n睿感通三极，天诚贯六幽。\n夏祈良未拟，商祷讵为俦。\n穴蚁祯符应，山蛇毒影收。\n腾云八际满，飞雨四溟周。\n聚霭笼仙阙，连霏绕画楼。\n旱陂仍积水，涸沼更通流。\n晚穗萎还结，寒苗瘁復抽。\n九农欢岁阜，万宇庆时休。\n野洽如坻咏，途喧击壤讴。\n幸闻东李道，欣奉北场游。",
        "dynasty": "唐",
        "collection_info": null
    },
    {
        "title": "中秋月二首 一",
        "author": "李峤",
        "content": "盈缺青冥外，东风万古吹。\n何人种丹桂，不长出轮枝。",
        "dynasty": "唐",
        "collection_info": null
    },
    {
        "title": "中秋月二首 二",
        "author": "李峤",
        "content": "圆魄上寒空，皆言四海同。\n安知千里外，不有雨兼风。",
        "dynasty": "唐",
        "collection_info": null
    },
    {
        "title": "侍宴桃花园咏花应制",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊待圣君。",
        "dynasty": "唐",
        "collection_info": null
    },
    {
        "title": "奉和圣制幸韦嗣立山庄应制",
        "author": "李峤",
        "content": "万骑千官拥帝车，八龙三马访仙家。\n凤皇原上开青壁，鹦鹉杯中弄紫霞。",
        "dynasty": "唐",
        "collection_info": null
    },
    {
        "title": "游苑遇雪应制",
        "author": "李峤",
        "content": "散漫祥云逐圣回，飘飖瑞雪绕天来。\n不能落后争飞絮，故欲迎前赛早梅。",
        "dynasty": "唐",
        "collection_info": null
    },
    {
        "title": "送司马先生",
        "author": "李峤",
        "content": "蓬阁桃源两处分，人间海上不相闻。\n一朝琴裏悲黄鹤，何日山头望白云。",
        "dynasty": "唐",
        "collection_info": null
    },
    {
        "title": "风",
        "author": "李峤",
        "content": "解落三秋叶，能开二月花。\n过江千尺浪，入竹万竿斜。",
        "dynasty": "唐",
        "collection_info": null
    },
    {
        "title": "上清晖閤遇雪",
        "author": "李峤",
        "content": "千钟圣酒御筵披，六出祥英乱绕枝。\n即此神仙对琼圃，何须辙迹向瑶池。",
        "dynasty": "唐",
        "collection_info": null
    },
    {
        "title": "石淙",
        "author": "李峤",
        "content": "羽盖龙旗下绝冥，兰除薜幄坐云扃。\n鸟和百籁疑调管，花发千岩似画屏。\n金竈浮烟朝漠漠，石床寒水夜泠泠。\n自然碧洞窥仙境，何必丹丘是福庭。",
        "dynasty": "唐",
        "collection_info": null
    },
    {
        "title": "南海乱石山作",
        "author": "杜审言",
        "content": "涨海积稽天，羣山高嶪地。\n相传称乱石，图典失其事。\n悬危悉可惊，大小都不类。\n乍将云岛极，还与星河次。\n上耸忽如飞，下临仍欲坠。\n朝暾赩丹紫，夜魄炯青翠。\n穹崇雾雨蓄，幽隐灵仙閟。\n万寻挂鹤巢，千丈垂猿臂。\n昔去景风涉，今来姑洗至。\n观此得咏歌，长时想精异。",
        "dynasty": "唐",
        "collection_info": null
    },
    {
        "title": "送和西蕃使",
        "author": "杜审言",
        "content": "使出凤皇池，京师阳春晚。\n圣朝尚边策，诏谕兵戈偃。\n拜手明光殿，摇心上林苑。\n种落踰青羌，关山度赤坂。\n疆场及无事，雅歌而餐饭。\n宁独锡和戎，更当封定远。",
        "dynasty": "唐",
        "collection_info": null
    },
    {
        "title": "蓬莱三殿侍宴奉敕咏终南山应制",
        "author": "杜审言",
        "content": "北斗挂城边，南山倚殿前。\n云标金阙迥，树杪玉堂悬。\n半岭通佳气，中峰绕瑞烟。\n小臣持献寿，长此戴尧天。",
        "dynasty": "唐",
        "collection_info": null
    },
    {
        "title": "望春亭侍游应诏",
        "author": "杜审言",
        "content": "帝出明光殿，天临太液池。\n尧樽随步辇，舜乐绕行麾。\n万寿祯祥献，三春景物滋。\n小臣同酌海，歌颂荅无为。",
        "dynasty": "唐",
        "collection_info": null
    },
    {
        "title": "宿羽亭侍宴应制",
        "author": "杜审言",
        "content": "步辇千门出，离宫二月开。\n风光新柳报，宴赏落花催。\n碧水摇空阁，青山绕吹台。\n圣情留晚兴，歌管送余杯。",
        "dynasty": "唐",
        "collection_info": null
    },
    {
        "title": "岁夜安乐公主满月侍宴应制",
        "author": "杜审言",
        "content": "戚里生昌胤，天杯宴重臣。\n画楼初满月，香殿早迎春。\n睿作尧君宝，孙谋梁国珍。\n明朝元会日，万寿乐章陈。",
        "dynasty": "唐",
        "collection_info": null
    },
    {
        "title": "奉和七夕侍宴两仪殿应制",
        "author": "杜审言",
        "content": "一年衔别怨，七夕始言归。\n敛泪开星靥，微步动云衣。\n天迴兔欲落，河旷鹊停飞。\n那堪尽此夜，復往弄残机。",
        "dynasty": "唐",
        "collection_info": null
    },
    {
        "title": "大酺",
        "author": "杜审言",
        "content": "圣后乘干日，皇明御历辰。\n紫宫初启坐，苍璧正临春。\n雷雨垂膏泽，金钱赠下人。\n诏酺欢赏徧，交泰覩惟新。",
        "dynasty": "唐",
        "collection_info": null
    },
    {
        "title": "赋得妾薄命",
        "author": "杜审言",
        "content": "草绿长门掩，苔青永巷幽。\n宠移新爱夺，泪落故情留。\n啼鸟惊残梦，飞花搅独愁。\n自怜春色罢，团扇復迎秋。",
        "dynasty": "唐",
        "collection_info": null
    },
    {
        "title": "和韦承庆过义阳公主山池五首 一",
        "author": "杜审言",
        "content": "野兴城中发，朝英物外求。\n情悬朱绂望，契动赤泉游。\n海燕巢书阁，山鸡舞画楼。\n雨余清晚夏，共坐北岩幽。",
        "dynasty": "唐",
        "collection_info": null
    },
    {
        "title": "和韦承庆过义阳公主山池五首 二",
        "author": "杜审言",
        "content": "径转危峰逼，桥回缺岸妨。\n玉泉移酒味，石髓换粳香。\n绾雾青丝弱，牵风紫蔓长。\n犹言宴乐少，别向后池塘。",
        "dynasty": "唐",
        "collection_info": null
    },
    {
        "title": "和韦承庆过义阳公主山池五首 三",
        "author": "杜审言",
        "content": "携琴遶碧沙，摇笔弄青霞。\n杜若幽庭草，芙蓉曲沼花。\n宴游成野客，形胜得仙家。\n往往留仙步，登攀日易斜。",
        "dynasty": "唐",
        "collection_info": null
    },
    {
        "title": "和韦承庆过义阳公主山池五首 四",
        "author": "杜审言",
        "content": "攒石当轩倚，悬泉度牖飞。\n鹿麛衝妓席，鹤子曳童衣。\n园果尝难遍，池莲摘未稀。\n卷帘唯待月，应在醉中归。",
        "dynasty": "唐",
        "collection_info": null
    },
    {
        "title": "和韦承庆过义阳公主山池五首 五",
        "author": "杜审言",
        "content": "赏翫期他日，高深爱此时。\n池分八水背，峰作九山疑。\n地静鱼偏逸，人闲鸟欲欺。\n青溪留别兴，更与白云期。",
        "dynasty": "唐",
        "collection_info": null
    },
    {
        "title": "和晋陵陆丞早春游望",
        "author": "杜审言",
        "content": "独有宦游人，偏惊物候新。\n云霞出海曙，梅柳渡江春。\n淑气催黄鸟，晴光转绿苹。\n忽闻歌古调，归思欲霑巾。",
        "dynasty": "唐",
        "collection_info": null
    },
    {
        "title": "秋夜宴临津郑明府宅",
        "author": "杜审言",
        "content": "行止皆无地，招寻独有君。\n酒中堪累月，身外即浮云。\n露白宵钟彻，风清晓漏闻。\n坐携余兴往，还似未离羣。",
        "dynasty": "唐",
        "collection_info": null
    },
    {
        "title": "和康五庭芝望月有怀",
        "author": "杜审言",
        "content": "明月高秋迥，愁人独夜看。\n暂将弓并曲，飜与扇俱团。\n雾濯清辉苦，风飘素影寒。\n罗衣一此鉴，顿使别离难。",
        "dynasty": "唐",
        "collection_info": null
    },
    {
        "title": "登襄阳城",
        "author": "杜审言",
        "content": "旅客三秋至，层城四望开。\n楚山横地出，汉水接天回。\n冠盖非新里，章华即旧台。\n习池风景异，归路满尘埃。",
        "dynasty": "唐",
        "collection_info": null
    },
    {
        "title": "旅寓安南",
        "author": "杜审言",
        "content": "交趾殊风候，寒迟暖復催。\n仲冬山果熟，正月野花开。\n积雨生昏雾，轻霜下震雷。\n故乡踰万里，客思倍从来。",
        "dynasty": "唐",
        "collection_info": null
    },
    {
        "title": "春日怀归",
        "author": "杜审言",
        "content": "心是伤归望，春归异往年。\n河山鉴魏阙，桑梓忆秦川。\n花杂芳园鸟，风和绿野烟。\n更怀欢赏地，车马洛桥边。",
        "dynasty": "唐",
        "collection_info": null
    },
    {
        "title": "代张侍御伤美人",
        "author": "杜审言",
        "content": "二八泉扉掩，帷屏宠爱空。\n泪痕消夜烛，愁绪乱春风。\n巧笑人疑在，新妆曲未终。\n应怜脂粉气，留着舞衣中。",
        "dynasty": "唐",
        "collection_info": null
    },
    {
        "title": "送高郎中北使",
        "author": "杜审言",
        "content": "北狄愿和亲，东京发使臣。\n马衔边地雪，衣染异方尘。\n岁月催行旅，恩荣变苦辛。\n歌钟期重锡，拜手落花春。",
        "dynasty": "唐",
        "collection_info": null
    },
    {
        "title": "都尉山亭",
        "author": "杜审言",
        "content": "紫藤萦葛藟，绿刺罥蔷薇。\n下钓看鱼跃，探巢畏鸟飞。\n叶疎荷已晚，枝亚果新肥。\n胜迹都无限，只应伴月归。",
        "dynasty": "唐",
        "collection_info": null
    },
    {
        "title": "夏日过郑七山斋",
        "author": "杜审言",
        "content": "共有樽中好，言寻谷口来。\n薜萝山径入，荷芰水亭开。\n日气含残雨，云阴送晚雷。\n洛阳钟鼓至，车马繫迟回。",
        "dynasty": "唐",
        "collection_info": null
    },
    {
        "title": "送崔融",
        "author": "杜审言",
        "content": "君王行出将，书记远从征。\n祖帐连河阙，军麾动洛城。\n旌旃朝朔气，笳吹夜边声。\n坐觉烟尘扫，秋风古北平。",
        "dynasty": "唐",
        "collection_info": null
    },
    {
        "title": "经行岚州",
        "author": "杜审言",
        "content": "北地春光晚，边城气候寒。\n往来花不发，新旧雪仍残。\n水作琴中听，山疑画裏看。\n自惊牵远役，艰险促征鞍。",
        "dynasty": "唐",
        "collection_info": null
    },
    {
        "title": "重九日宴江阴",
        "author": "杜审言",
        "content": "蟋蟀期归晚，茱萸节候新。\n降霜青女月，送酒白衣人。\n高兴要长寿，卑栖隔近臣。\n龙沙即此地，旧俗坐为邻。",
        "dynasty": "唐",
        "collection_info": null
    },
    {
        "title": "除夜有怀",
        "author": "杜审言",
        "content": "故节当歌守，新年把烛迎。\n冬氛恋虬箭，春色候鸡鸣。\n兴尽闻壶覆，宵阑见斗横。\n还将万亿寿，更谒九重城。",
        "dynasty": "唐",
        "collection_info": null
    },
    {
        "title": "晦日宴游",
        "author": "杜审言",
        "content": "日晦随蓂荚，春情着杏花。\n解绅宜就水，张幕会连沙。\n歌管风轻度，池台日半斜。\n更看金谷骑，争向石崇家。",
        "dynasty": "唐",
        "collection_info": null
    },
    {
        "title": "七夕",
        "author": "杜审言",
        "content": "白露含明月，青霞断绛河。\n天街七襄转，阁道二神过。\n袨服锵环佩，香筵拂绮罗。\n年年今夜尽，机杼别情多。",
        "dynasty": "唐",
        "collection_info": null
    },
    {
        "title": "守岁侍宴应制",
        "author": "杜审言",
        "content": "季冬除夜接新年，帝子王孙捧御筵。\n宫阙星河低拂树，殿廷灯烛上熏天。\n弹弦奏节梅风入，对局探钩柏酒传。\n欲向正元歌万寿，暂留欢赏寄春前。",
        "dynasty": "唐",
        "collection_info": null
    },
    {
        "title": "大酺",
        "author": "杜审言",
        "content": "毘陵震泽九州通，士女欢娱万国同。\n伐鼓撞钟惊海上，新妆袨服照江东。\n梅花落处疑残雪，柳叶开时任好风。\n火德云官逢道泰，天长地久属年丰。",
        "dynasty": "唐",
        "collection_info": null
    },
    {
        "title": "春日京中有怀",
        "author": "杜审言",
        "content": "今年游寓独游秦，愁思看春不当春。\n上林苑裏花徒发，细柳营前叶漫新。\n公子南桥应尽兴，将军西第几留宾。\n寄语洛城风日道，明年春色倍还人。",
        "dynasty": "唐",
        "collection_info": null
    },
    {
        "title": "扈从出长安应制",
        "author": "杜审言",
        "content": "分野都畿列，时乘六御均。\n京师旧西幸，洛道此东巡。\n文物驱三统，声名走百神。\n龙旗萦漏夕，凤辇拂鈎陈。\n抚迹地灵古，游情皇鉴新。\n山追散马日，水忆钓鱼人。\n禹食传中使，尧樽遍下臣。\n省方称国阜，问道识风淳。\n岁晚天行吉，年丰景从亲。\n欢娱包历代，宇宙忽疑春。",
        "dynasty": "唐",
        "collection_info": null
    },
    {
        "title": "春日江津游望",
        "author": "杜审言",
        "content": "旅客摇边思，春江弄晚晴。\n烟销垂柳弱，雾捲落花轻。\n飞棹乘空下，回流向日平。\n鸟啼移几处，蝶舞乱相迎。\n忽叹人皆浊，堤防水至清。\n谷王常不让，深可戒中盈。",
        "dynasty": "唐",
        "collection_info": null
    },
    {
        "title": "泛舟送郑卿入京",
        "author": "杜审言",
        "content": "帝坐蓬莱殿，恩追社稷臣。\n长安遥向日，宗伯正乘春。\n相宅开基地，倾都送别人。\n行舟萦渌水，列戟满红尘。\n酒助欢娱洽，风催景气新。\n此时光乃命，谁为惜无津。",
        "dynasty": "唐",
        "collection_info": null
    },
    {
        "title": "度石门山",
        "author": "杜审言",
        "content": "石门千仞断，迸水落遥空。\n道束悬崖半，桥欹绝涧中。\n仰攀人屡息，直下骑纔通。\n泥拥奔虵径，云埋伏兽丛。\n星躔牛斗北，地脉象牙东。\n开塞随行变，高深触望同。\n江声连骤雨，日气抱残虹。\n未改朱明律，先含白露风。\n坚贞深不惮，险涩谅难穷。\n有异登临赏，徒为造化功。",
        "dynasty": "唐",
        "collection_info": null
    },
    {
        "title": "赠崔融二十韵",
        "author": "杜审言",
        "content": "十年俱薄宦，万里各他方。\n云天断书札，风土异炎凉。\n太息幽兰紫，劳歌奇树黄。\n日疑怀叔度，夜似忆真长。\n北使从江表，东归在洛阳。\n相逢慰畴昔，相对叙存亡。\n草深穷巷毁，竹尽故园荒。\n雅节君弥固，衰颜余自伤。\n人事盈虚改，交游宠辱妨。\n雀罗争去翟，鹤氅竞寻王。\n思极欢娱至，朋情讵可忘。\n琴樽横宴席，岩谷卧词场。\n连骑追佳赏，城中及路傍。\n三川宿雨霁，四月晚花芳。\n復此开悬榻，宁唯入后堂。\n兴酣鸲鹆舞，言洽凤皇翔。\n高选俄迁职，严程已饬装。\n抚躬衔道义，携手恋辉光。\n玉振先推美，金铭旧所防。\n勿嗟离别易，行役共时康。",
        "dynasty": "唐",
        "collection_info": null
    },
    {
        "title": "赠苏味道",
        "author": "杜审言",
        "content": "北地寒应苦，南庭戍未归。\n边声乱羗笛，朔气卷戎衣。\n雨雪关山暗，风霜草木稀。\n胡兵战欲尽，虏骑猎犹肥。\n雁塞何时入，龙城几度围。\n据鞍雄劒动，插笔羽书飞。\n舆驾还京邑，朋游满帝畿。\n方期来献凯，歌舞共春辉。",
        "dynasty": "唐",
        "collection_info": null
    },
    {
        "title": "和李大夫嗣真奉使存抚河东",
        "author": "杜审言",
        "content": "六位干坤动，三微历数迁。\n讴歌移火德，图谶在金天。\n子月开阶统，房星受命年。\n祯符龙马出，宝箓凤凰传。\n地即交风雨，都仍卜涧瀍。\n明堂唯御极，清庙乃尊先。\n不宰神功运，无为大象悬。\n八荒平物土，四海接人烟。\n已属羣生泰，犹言至道偏。\n玺书傍问俗，旌节近推贤。\n秩比司空位，官临御史员。\n雄词执刀笔，直谏罢楼船。\n国有大臣器，朝加小会筵。\n将行备礼乐，送别仰神仙。\n城阙周京转，关河陕服连。\n稍观汾水曲，俄指绛台前。\n姑射聊长望，平阳遂宛然。\n舜耕余草木，禹凿旧山川。\n昔出诸侯上，无何霸业全。\n中军归战敌，外府绝兵权。\n隐隐帝乡远，瞻瞻肃命虔。\n西河偃风俗，东壁挂星躔。\n井邑枌榆社，陵园松柏田。\n荣光晴掩代，佳气晓侵燕。\n雨霈鸿私涤，风行睿旨宣。\n茕嫠访疾苦，屠钓采贞坚。\n人乐逢刑措，时康洽赏延。\n赐踰秦氏级，恩倍汉家钱。\n拥传咸翘首，称觞竞比肩。\n拜迎弥道路，舞咏溢郊鄽。\n杀气西衡白，穷阴北暝玄。\n飞霜遥渡海，残月迥临边。\n缅邈朝廷问，周流朔塞旋。\n兴来探马策，俊发抱龙泉。\n学总八千卷，文倾三百篇。\n澄清得使者，作颂有人焉。\n莫以崇班阂，而云胜託捐。\n伟材何磊落，陋质几翩翾。\n江海宁为让，巴渝转自牵。\n一闻歌圣道，助曲荷陶甄。",
        "dynasty": "唐",
        "collection_info": null
    },
    {
        "title": "赠苏绾书记",
        "author": "杜审言",
        "content": "知君书记本翩翩，为许从戎赴朔边。\n红粉楼中应计日，燕支山下莫经年。",
        "dynasty": "唐",
        "collection_info": null
    },
    {
        "title": "渡湘江",
        "author": "杜审言",
        "content": "迟日园林悲昔游，今春花鸟作边愁。\n独怜京国人南窜，不似湘江水北流。",
        "dynasty": "唐",
        "collection_info": null
    },
    {
        "title": "戏赠赵使君美人",
        "author": "杜审言",
        "content": "红粉青娥暎楚云，桃花马上石榴帬。\n罗敷独向东方去，谩学他家作使君。",
        "dynasty": "唐",
        "collection_info": null
    },
    {
        "title": "三妇艳",
        "author": "董思恭",
        "content": "大妇裁纨素，中妇弄明珰。\n小妇多姿态，登楼红粉妆。\n丈人且安坐，初日渐流光。",
        "dynasty": "唐",
        "collection_info": null
    },
    {
        "title": "感怀",
        "author": "董思恭",
        "content": "野郊怆新别，河桥非旧饯。\n惨日映峰沈，愁云随盖转。\n哀笳时断续，悲旌乍舒卷。\n望望情何极，浪浪泪空泫。\n无復昔时人，芳春共谁遣。",
        "dynasty": "唐",
        "collection_info": null
    },
    {
        "title": "守岁二首 一",
        "author": "董思恭",
        "content": "暮景斜芳殿，年华丽绮宫。\n寒辞去冬雪，暖带入春风。\n阶馥舒梅素，盘花卷烛红。\n共欢新故岁，迎送一宵中。",
        "dynasty": "唐",
        "collection_info": null
    },
    {
        "title": "守岁二首 二",
        "author": "董思恭",
        "content": "岁阴穷暮纪，献节启新芳。\n冬尽今宵促，年开明日长。\n冰销出镜水，梅散入风香。\n对此欢终宴，倾壶待曙光。",
        "dynasty": "唐",
        "collection_info": null
    },
    {
        "title": "昭君怨二首 一",
        "author": "董思恭",
        "content": "新年犹尚小，那堪远聘秦。\n裾衫霑马汗，眉黛染胡尘。\n举眼无相识，路逢皆异人。\n唯有梅将李，犹带故乡春。",
        "dynasty": "唐",
        "collection_info": null
    },
    {
        "title": "昭君怨二首 二",
        "author": "董思恭",
        "content": "琵琶马上弹，行路曲中难。\n汉月正南远，燕山直北寒。\n髻鬟风拂乱，眉黛雪霑残。\n斟酌红颜改，徒劳握镜看。",
        "dynasty": "唐",
        "collection_info": null
    },
    {
        "title": "咏日",
        "author": "董思恭",
        "content": "沧海十枝晖，悬圃重轮庆。\n蕣华发晨楹，菱彩飜朝镜。\n忽遇惊风飘，自有浮云映。\n更也人皆仰，无待挥戈正。",
        "dynasty": "唐",
        "collection_info": null
    },
    {
        "title": "咏月",
        "author": "董思恭",
        "content": "北堂未安寝，西园聊骋望。\n玉户照罗帏，珠轩明绮障。\n别客长安道，思妇高楼上。\n所愿君莫违，清风时可访。",
        "dynasty": "唐",
        "collection_info": null
    },
    {
        "title": "咏星",
        "author": "董思恭",
        "content": "历历东井舍，昭昭右掖垣。\n云际龙文出，池中鸟色飜。\n流辉下月路，坠影入河源。\n方知颍川集，别有太丘门。",
        "dynasty": "唐",
        "collection_info": null
    },
    {
        "title": "咏风",
        "author": "董思恭",
        "content": "萧萧度阊阖，习习下庭闱。\n花蝶自飘舞，兰蕙生光辉。\n相乌正举翼，退鹢已惊飞。\n方从列子御，更逐浮云归。",
        "dynasty": "唐",
        "collection_info": null
    },
    {
        "title": "咏云",
        "author": "董思恭",
        "content": "帝乡白云起，飞盖上天衢。\n带月绮罗映，从风枝叶敷。\n参差过层阁，倏忽下苍梧。\n因风望既远，安得久踟蹰。",
        "dynasty": "唐",
        "collection_info": null
    },
    {
        "title": "咏雪",
        "author": "董思恭",
        "content": "天山飞雪度，言是落花朝。\n惜哉不我与，萧索从风飘。\n鲜洁凌纨素，纷糅下枝条。\n良时竟何在，坐见容华销。",
        "dynasty": "唐",
        "collection_info": null
    },
    {
        "title": "咏露",
        "author": "董思恭",
        "content": "夜色凝仙掌，晨甘下帝庭。\n不觉九秋至，远向三危零。\n芦渚花初白，葵园叶尚青。\n晞阳一洒惠，方愿益沧溟。",
        "dynasty": "唐",
        "collection_info": null
    },
    {
        "title": "咏雾",
        "author": "董思恭",
        "content": "苍山寂已暮，翠观黯将沈。\n终南晨豹隐，巫峡夜猿吟。\n天寒气不歇，景晦色方深。\n待访公超市，将予赴华阴。",
        "dynasty": "唐",
        "collection_info": null
    },
    {
        "title": "咏虹",
        "author": "董思恭",
        "content": "春暮萍生早，日落雨飞余。\n横彩分长汉，倒色媚清渠。\n梁前朝影出，桥上晚光舒。\n愿逐旌旗转，飘飘侍直庐。",
        "dynasty": "唐",
        "collection_info": null
    },
    {
        "title": "咏桃",
        "author": "董思恭",
        "content": "禁苑春光丽，花蹊几树装。\n缀条深浅色，点露参差光。\n向日分千笑，迎风共一香。\n如何仙岭侧，独秀隐遥芳。",
        "dynasty": "唐",
        "collection_info": null
    },
    {
        "title": "咏李",
        "author": "董思恭",
        "content": "盘根植瀛渚，交干横倚天。\n舒华光四海，卷叶荫山川。",
        "dynasty": "唐",
        "collection_info": null
    },
    {
        "title": "咏弓",
        "author": "董思恭",
        "content": "上弦明月半，激箭流星远。\n落雁带书惊，啼猿映枝转。",
        "dynasty": "唐",
        "collection_info": null
    },
    {
        "title": "咏琵琶",
        "author": "董思恭",
        "content": "半月无双影，金花有四时。\n摧藏千里态，掩抑几重悲。\n促节萦红袖，清音满翠帷。\n驶弹风响急，缓曲钏声迟。\n空余关陇恨，因此代相思。",
        "dynasty": "唐",
        "collection_info": null
    },
    {
        "title": "经庐岳回望江州想洛川有作",
        "author": "刘允济",
        "content": "龟山帝始营，龙门禹初凿。\n出入经变化，俯仰凭寥廓。\n未若兹山功，连延并巫霍。\n东北疏艮象，西南距坤络。\n宏阜自郁盘，高标復迴薄。\n势入柴桑渚，阴开彭蠡壑。\n九江杳无际，七泽纷相错。\n云雨散吴会，风波腾鄬鄀。\n迹随造化久，利与干坤博。\n肸蠁精气通，纷纶潜怪作。\n石渠忽见践，金房安可託。\n地入天子都，岩有仙人药。\n二门几迢遰，三宫何儵爚。\n咫尺穷杳冥，跬步皆恬漠。\n仙才惊羽翰，幽居静龙蠖。\n明牧振雄词，棣华殊灼灼。\n盛业匡西夏，深谋赞禹亳。\n黄云覆鼎飞，绛气横川跃。\n佐历符贤运，人期茂天爵。\n礼乐富垂髫，诗书成舞勺。\n清辉靖嵒电，利器腾霜锷。\n游圣挹衢尊，邻畿恭木铎。\n岩仞包武侯，波澜控文若。\n旋闻刈薪楚，遽覩升葵藿。\n稷契序揆图，良平公辅略。\n重地资出守，英藩谅求瘼。\n豫章观伟材，江州访灵崿。\n阳岫晓氛氲，阴崖暮萧索。\n潜伏屡黥奔，雄飞更鸷搏。\n惊𤢹透烟霞，腾猿乱枝格。\n故园有归梦，他山飞赏乐。\n帝乡徒可游，湟涧终旅泊。\n景物观淮海，云霄望河洛。\n城阙紫微星，图书玄扈阁。\n神功多粉缋，元气犹斟酌。\n丞相下南宫，将军趋北落。\n横簪并附蝉，列鼎俱调鹤。\n四郊时迷路，五月先投龠。\n池榭宣琼管，风花乱珠箔。\n旧游劳梦寐，新知无悦乐。\n天寒欲赠言，岁暮期交约。\n夜琴清玉柱，秋灰变缇幕。\n风云动翰林，宫征调文籥。\n言泉激为浪，思绪飞成缴。\n千里辉珠玑，五采含丹雘。\n钟鼓旋惊鷃，瑾瑜俄抵鹊。\n窃价惭庸怠，叨声逾寂莫。\n长望限南溟，居然翳东郭。",
        "dynasty": "唐",
        "collection_info": null
    },
    {
        "title": "咏琴",
        "author": "刘允济",
        "content": "昔在龙门侧，谁想凤鸣时。\n雕琢今为器，宫商不自持。\n巴人缓疎节，楚客弄繁丝。\n欲作高张引，飜成下调悲。",
        "dynasty": "唐",
        "collection_info": null
    },
    {
        "title": "怨情",
        "author": "刘允济",
        "content": "玉关芳信断，兰闺锦字新。\n愁来好自抑，念切已含嚬。\n虚牖风惊梦，空床月厌人。\n归期倘可促，勿度柳园春。",
        "dynasty": "唐",
        "collection_info": null
    },
    {
        "title": "见道边死人",
        "author": "刘允济",
        "content": "凄凉徒见日，冥寞讵知年。\n魂兮不可问，应为直如弦。",
        "dynasty": "唐",
        "collection_info": null
    },
    {
        "title": "九日登玄武山旅眺",
        "author": "邵大震",
        "content": "九月九日望遥空，秋水秋天生夕风。\n寒雁一向南去远，游人几度菊花丛。",
        "dynasty": "唐",
        "collection_info": null
    },
    {
        "title": "军中行路难",
        "author": "辛常伯",
        "content": "君不见封狐雄虺自成羣，凭深负固结妖氛。\n玉玺分兵征恶少，金坛授律动将军。\n将军拥麾宣庙略，战士横戈静夷落。\n长驱一息背铜梁，直指三危登劒阁。\n阁道岧峣起戍楼，劒门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交阯枕南荒，昆弥临北户。\n川原饶毒雾，溪谷多霪雨。\n行潦四时流，崩查千岁古。\n漂梗飞蓬不暂安，扪萝引葛陟危峦。\n昔时闻道从军乐，今日方知行路难。\n沧江绿水东流驶，炎州丹徼南中地。\n南中南斗映星河，秦关秦塞阻烟波。\n三春边地风光少，五月泸川瘴疠多。\n朝驱疲斥候，夕息倦樵歌。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水。\n天涯望转积，地际行无已。\n徒觉炎凉节物非，不知关山千万里。\n弃置勿重陈，重陈多苦辛。\n且悦清笳梅柳曲，讵忆芳园桃李人。\n绛节红旗分日羽，丹心白刃酬明主。\n但令一被君王知，谁惮三边征战苦。\n行路难，岐路几千端。\n无復归云凭短翰，空余望日想长安。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "姚崇",
        "content": "二室三涂光地险，均霜揆日处天中。\n石泉石镜恆留月，山鸟山花竞逐风。\n周王久谢瑶池赏，汉主悬惭玉树宫。\n别有祥烟伴佳气，能随轻辇共葱葱。",
        "dynasty": "唐",
        "collection_info": null
    },
    {
        "title": "故洛阳城侍宴应制",
        "author": "姚崇",
        "content": "游豫停仙跸，登临对晚晴。\n川凫连倒影，岩鸟应虚声。\n野奏风成曲，山居云作缨。\n今朝丘壑上，高兴小蓬瀛。",
        "dynasty": "唐",
        "collection_info": null
    },
    {
        "title": "春日洛阳城侍宴",
        "author": "姚崇",
        "content": "南山开宝历，北渚对芳蹊。\n的历风梅度，参差露草低。\n尧樽临上席，舜乐下前溪。\n任重由来醉，乘酣志转迷。",
        "dynasty": "唐",
        "collection_info": null
    },
    {
        "title": "秋夜望月",
        "author": "姚崇",
        "content": "明月有余鉴，羁人殊未安。\n桂含秋树晚，波入夜池寒。\n灼灼云枝净，光光草露团。\n所思迷所在，长望独长叹。",
        "dynasty": "唐",
        "collection_info": null
    },
    {
        "title": "夜渡江",
        "author": "姚崇",
        "content": "夜渚带浮烟，苍茫晦远天。\n舟轻不觉动，缆急始知牵。\n听草遥寻岸，闻香暗识莲。\n唯看孤帆影，常似客心悬。",
        "dynasty": "唐",
        "collection_info": null
    },
    {
        "title": "奉和圣制龙池篇",
        "author": "姚崇",
        "content": "恭闻帝里生灵沼，应报明君鼎业新。\n既协翠泉光宝命，还符白水出真人。\n此时舜海潜龙跃，此地尧河带马巡。\n独有前池一小雁，叨承旧惠入天津。",
        "dynasty": "唐",
        "collection_info": null
    },
    {
        "title": "句",
        "author": "姚崇",
        "content": "扇掩将雏曲，钗承堕马鬟。",
        "dynasty": "唐",
        "collection_info": null
    },
    {
        "title": "奉和御制璟与张说源干曜同日上官命宴都堂赐诗应制",
        "author": "宋璟",
        "content": "丞相邦之重，非贤谅不居。\n老臣慵且惫，何德以当诸。\n厚秩先为忝，崇班復此除。\n太常陈礼乐，中掖降簪裾。\n圣酒山河润，仙文象纬舒。\n冒恩怀宠锡，陈力省空虚。\n郭隗惭无骏，冯谖媿有鱼。\n不知周勃者，荣幸定何如。",
        "dynasty": "唐",
        "collection_info": null
    },
    {
        "title": "奉和圣制同二相已下羣官乐游园宴",
        "author": "宋璟",
        "content": "侍饮终酺会，承恩续胜游。\n戴天惟庆幸，选地即殊尤。\n北向祗双阙，南临赏一丘。\n曲江新溜暖，上苑杂花稠。\n亹亹韶弦屡，戋戋贲帛周。\n醉归填畛陌，荣耀接轩裘。",
        "dynasty": "唐",
        "collection_info": null
    },
    {
        "title": "奉和圣制送张说巡边",
        "author": "宋璟",
        "content": "帝道薄存兵，王师尚有征。\n是关司马法，爰命总戎行。\n画阃崇威信，分麾盛宠荣。\n聚观方结辙，出祖遂倾城。\n圣酒江河润，天词象纬明。\n德风边草偃，胜气朔云平。\n宰国推良器，为军挹壮声。\n至和常得体，不战即亡精。\n以智泉宁竭，其徐海自清。\n迟还庙堂坐，赠别故人情。",
        "dynasty": "唐",
        "collection_info": null
    },
    {
        "title": "奉和圣制荅张说扈从南出雀鼠谷",
        "author": "宋璟",
        "content": "秦地雄西夏，幷州近北胡。\n禹行山启路，舜在邑为都。\n忽视寒暄隔，深思险易殊。\n四时宗伯叙，六义宰臣铺。\n征作宫常应，星环日每纡。\n盛哉逢道合，良以致亨衢。",
        "dynasty": "唐",
        "collection_info": null
    },
    {
        "title": "蒲津迎驾",
        "author": "宋璟",
        "content": "回銮下蒲坂，飞斾指秦京。\n雒上黄云送，关中紫气迎。\n霞朝看马色，月晓听鸡鸣。\n防拒连山险，长桥压水平。\n省方知化洽，察俗觉时清。\n天下长无事，空余襟带名。",
        "dynasty": "唐",
        "collection_info": null
    },
    {
        "title": "送苏尚书赴益州",
        "author": "宋璟",
        "content": "我望风烟接，君行霰雪飞。\n园亭若有送，杨柳最依依。",
        "dynasty": "唐",
        "collection_info": null
    },
    {
        "title": "初春行宫侍宴应制",
        "author": "苏味道",
        "content": "温液吐涓涓，跳波急应弦。\n簪裾承睿赏，花柳发韶年。\n圣酒千钟洽，宸章七曜悬。\n微臣从此醉，还似梦钧天。",
        "dynasty": "唐",
        "collection_info": null
    },
    {
        "title": "单于川对雨二首 一",
        "author": "苏味道",
        "content": "崇朝遘行雨，薄晚屯密云。\n缘阶起素沫，竟水聚圆文。\n河柳低未举，山花落已芬。\n清尊久不荐，淹留遂待君。",
        "dynasty": "唐",
        "collection_info": null
    },
    {
        "title": "单于川对雨二首 二",
        "author": "苏味道",
        "content": "飞雨欲迎旬，浮云已送春。\n还从濯枝后，来应洗兵辰。\n气合龙祠外，声过鲸海滨。\n伐邢知有属，已见静边尘。",
        "dynasty": "唐",
        "collection_info": null
    },
    {
        "title": "正月十五夜",
        "author": "苏味道",
        "content": "火树银花合，星桥铁锁开。\n暗尘随马去，明月逐人来。\n游伎皆秾李，行歌尽落梅。\n金吾不禁夜，玉漏莫相催。",
        "dynasty": "唐",
        "collection_info": null
    },
    {
        "title": "咏雾",
        "author": "苏味道",
        "content": "氤氲起洞壑，遥裔匝平畴。\n乍似含龙劒，还疑映蜃楼。\n拂林随雨密，度径带烟浮。\n方谢公超步，终从彦辅游。",
        "dynasty": "唐",
        "collection_info": null
    },
    {
        "title": "咏虹",
        "author": "苏味道",
        "content": "纡余带星渚，窈窕架天浔。\n空因壮士见，还共美人沈。\n逸照含良玉，神花藻瑞金。\n独留长劒彩，终负昔贤心。",
        "dynasty": "唐",
        "collection_info": null
    },
    {
        "title": "咏霜",
        "author": "苏味道",
        "content": "金祇暮律尽，玉女暝氛归。\n孕冷随钟彻，飘华逐劒飞。\n带日浮寒影，乘风进晚威。\n自有贞筠质，宁将庶草腓。",
        "dynasty": "唐",
        "collection_info": null
    },
    {
        "title": "咏井",
        "author": "苏味道",
        "content": "玲珑映玉槛，澄澈泻银床。\n流声集孔雀，带影出羵羊。\n桐落秋蛙散，桃舒春锦芳。\n帝力终何有，机心庶此忘。",
        "dynasty": "唐",
        "collection_info": null
    },
    {
        "title": "咏石",
        "author": "苏味道",
        "content": "济北甄神贶，河西濯锦文。\n声应天池雨，影触岱宗云。\n燕归犹可候，羊起自成羣。\n何当握灵髓，高枕绝嚣氛。",
        "dynasty": "唐",
        "collection_info": null
    },
    {
        "title": "奉和受图温洛应制",
        "author": "苏味道",
        "content": "绿绮膺河检，清坛俯洛滨。\n天旋俄制跸，孝享属严禋。\n陟配光三祖，怀柔洎百神。\n雾开中道日，雪敛属车尘。\n预奉咸英奏，长歌亿万春。",
        "dynasty": "唐",
        "collection_info": null
    },
    {
        "title": "使岭南闻崔马二御史并拜台郎",
        "author": "苏味道",
        "content": "振鹭齐飞日，迁莺远听闻。\n明光共待漏，清鉴各披云。\n喜得廊庙举，嗟为台阁分。\n故林怀柏悦，新幄阻兰熏。\n冠去神羊影，车迎瑞雉羣。\n远从南斗外，遥仰列星文。",
        "dynasty": "唐",
        "collection_info": null
    },
    {
        "title": "赠封御史入台",
        "author": "苏味道",
        "content": "故事推三独，兹辰对两闱。\n夕鸦共鸣舞，屈草接芳菲。\n盛府持清橐，殊章动绣衣。\n风连台阁起，霜就简书飞。\n凛凛当朝色，行行满路威。\n惟当击隼去，復覩落鵰归。",
        "dynasty": "唐",
        "collection_info": null
    },
    {
        "title": "始背洛城秋郊瞩目奉怀台中诸侍御",
        "author": "苏味道",
        "content": "薄游忝霜署，直指戒冰心。\n荔浦方南纪，蘅皋暂北临。\n山晴关塞断，川暮广城阴。\n场圃通圭甸，沟塍碍石林。\n野童来捃拾，田叟去讴吟。\n蟋蟀秋风起，蒹葭晚露深。\n帝城犹郁郁，征传几骎骎。\n迴忆披书地，劳歌谢所钦。",
        "dynasty": "唐",
        "collection_info": null
    },
    {
        "title": "九江口南济北接蕲春南与浔阳岸",
        "author": "苏味道",
        "content": "江路一悠哉，滔滔九派来。\n远潭昏似雾，前浦沸成雷。\n鳞介多潜育，渔商几泝洄。\n风摇蜀柹下，日照楚萍开。\n近漱湓城曲，斜吹蠡泽隈。\n锡龟犹入贡，浮兽罢为灾。\n津吏挥桡疾，邮童整传催。\n归心讵可问，为视落潮迴。",
        "dynasty": "唐",
        "collection_info": null
    },
    {
        "title": "和武三思于天中寺寻復礼上人之作",
        "author": "苏味道",
        "content": "藩戚三雍暇，禅居二室隈。\n忽闻从桂苑，移步践花台。\n敏学推多艺，高谈属辩才。\n是非宁滞着，空有掠嫌猜。\n五行幽机畅，三蕃妙键开。\n味同甘露洒，香似逆风来。\n砌古留方石，池清辨烧灰。\n人寻鹤洲返，月逐虎溪迴。\n企躅瞻飞盖，攀游想渡杯。\n愿陪为善乐，从此去尘埃。",
        "dynasty": "唐",
        "collection_info": null
    },
    {
        "title": "嵩山石淙侍宴应制",
        "author": "苏味道",
        "content": "琱舆藻衞拥千官，仙洞灵溪访九丹。\n隐暧源花迷近路，参差岭竹扫危坛。\n重崖对耸霞文駮，瀑水交飞雨气寒。\n天洛宸襟有余兴，裴回周矖驻归銮。",
        "dynasty": "唐",
        "collection_info": null
    },
    {
        "title": "古劒篇",
        "author": "郭震",
        "content": "君不见昆吾铁冶飞炎烟，红光紫气俱赫然。\n良工锻炼凡几年，铸得宝劒名龙泉。\n龙泉颜色如霜雪，良工咨嗟叹奇绝。\n琉璃玉匣吐莲花，错镂金环映明月。\n正逢天下无风尘，幸得周防君子身。\n精光黯黯青蛇色，文章片片绿龟鳞。\n非直结交游侠子，亦曾亲近英雄人。\n何言中路遭弃捐，零落漂沦古狱边。\n虽復尘埋无所用，犹能夜夜气衝天。",
        "dynasty": "唐",
        "collection_info": null
    },
    {
        "title": "塞上",
        "author": "郭震",
        "content": "塞外虏尘飞，频年出武威。\n死生随玉劒，辛苦向金微。\n久戍人将老，长征马不肥。\n仍闻酒泉郡，已合数重围。",
        "dynasty": "唐",
        "collection_info": null
    },
    {
        "title": "寄刘校书",
        "author": "郭震",
        "content": "俗吏三年何足论，每将荣辱在朝昏。\n才微易向风尘老，身贱难酬知己恩。\n御苑残莺啼落日，黄山细雨湿归轩。\n迴首汉家丞相府，昨来谁得扫重门。",
        "dynasty": "唐",
        "collection_info": null
    },
    {
        "title": "同徐员外除太子舍人寓直之作",
        "author": "郭震",
        "content": "太子擅元良，宫臣命伟长。\n除荣辞会府，直宿总书坊。\n露湿幽岩桂，风吹便坐桑。\n阁连云一色，池带月重光。\n叶死兰无气，荷枯水不香。\n遥闻秋兴作，言是晋中郎。",
        "dynasty": "唐",
        "collection_info": null
    },
    {
        "title": "春江曲",
        "author": "郭震",
        "content": "江水春沈沈，上有双竹林。\n竹叶坏水色，郎亦坏人心。",
        "dynasty": "唐",
        "collection_info": null
    },
    {
        "title": "王昭君三首 一",
        "author": "郭震",
        "content": "自嫁单于国，长衔汉掖悲。\n容颜日憔悴，有甚画图时。",
        "dynasty": "唐",
        "collection_info": null
    },
    {
        "title": "王昭君三首 二",
        "author": "郭震",
        "content": "厌践冰霜域，嗟为边塞人。\n思从漠南猎，一见汉家尘。",
        "dynasty": "唐",
        "collection_info": null
    },
    {
        "title": "王昭君三首 三",
        "author": "郭震",
        "content": "闻有南河信，传言杀画师。\n始知君念重，更肯惜蛾眉。",
        "dynasty": "唐",
        "collection_info": null
    },
    {
        "title": "子夜四时歌六首 春歌 一",
        "author": "郭震",
        "content": "陌头杨柳枝，已被春风吹。\n妾心正断绝，君怀那得知。",
        "dynasty": "唐",
        "collection_info": null
    },
    {
        "title": "子夜四时歌六首 春歌 二",
        "author": "郭震",
        "content": "青楼含日光，绿池起风色。\n赠子同心花，殷勤此何极。",
        "dynasty": "唐",
        "collection_info": null
    },
    {
        "title": "子夜四时歌六首 秋歌 一",
        "author": "郭震",
        "content": "邀欢空伫立，望美频迴顾。\n何时復采菱，江中密相遇。",
        "dynasty": "唐",
        "collection_info": null
    },
    {
        "title": "子夜四时歌六首 秋歌 二",
        "author": "郭震",
        "content": "辟恶茱萸囊，延年菊花酒。\n与子结绸缪，丹心此何有。",
        "dynasty": "唐",
        "collection_info": null
    },
    {
        "title": "子夜四时歌六首 冬歌 一",
        "author": "郭震",
        "content": "北极严气昇，南至温风谢。\n调丝竞短歌，拂枕怜长夜。",
        "dynasty": "唐",
        "collection_info": null
    },
    {
        "title": "子夜四时歌六首 冬歌 二",
        "author": "郭震",
        "content": "帷横双翡翠，被卷两鸳鸯。\n婉态不自得，宛转君王床。",
        "dynasty": "唐",
        "collection_info": null
    },
    {
        "title": "二月乐游诗",
        "author": "郭震",
        "content": "二月芳游始，开轩望晓池。\n绿兰日吐叶，红蘂向盈枝。\n柳色行将改，君心幸莫移。\n阳春遽多意，唯愿两人知。",
        "dynasty": "唐",
        "collection_info": null
    },
    {
        "title": "十月乐游诗",
        "author": "郭震",
        "content": "十月严阴盛，霜气下玉台。\n罗衣羞自解，绮帐待君开。\n银箭更筹缓，金炉香气来。\n愁仍夜未几，已使炭成灰。",
        "dynasty": "唐",
        "collection_info": null
    },
    {
        "title": "萤",
        "author": "郭震",
        "content": "秋风凛凛月依依，飞过高梧影裏时。\n暗处若教同众类，世间争得有人知。",
        "dynasty": "唐",
        "collection_info": null
    },
    {
        "title": "蛩",
        "author": "郭震",
        "content": "愁杀离家未达人，一声声到枕前闻。\n苦吟莫向朱门裏，满耳笙歌不听君。",
        "dynasty": "唐",
        "collection_info": null
    },
    {
        "title": "云",
        "author": "郭震",
        "content": "聚散虚空去復还，野人闲处倚筇看。\n不知身是无根物，蔽月遮星作万端。",
        "dynasty": "唐",
        "collection_info": null
    },
    {
        "title": "野井",
        "author": "郭震",
        "content": "纵无汲引味清澄，冷浸寒空月一轮。\n凿处若教当要路，为君常济往来人。",
        "dynasty": "唐",
        "collection_info": null
    },
    {
        "title": "米囊花",
        "author": "郭震",
        "content": "开花空道胜于草，结实何曾济得民。\n却笑野田禾与黍，不闻弦管过青春。",
        "dynasty": "唐",
        "collection_info": null
    },
    {
        "title": "惜花",
        "author": "郭震",
        "content": "艳拂衣襟蘂拂杯，遶枝闲共蝶徘徊。\n春风满目还惆怅，半欲离披半未开。",
        "dynasty": "唐",
        "collection_info": null
    },
    {
        "title": "莲花",
        "author": "郭震",
        "content": "脸腻香熏似有情，世间何物比轻盈。\n湘妃雨后来池看，碧玉盘中弄水晶。",
        "dynasty": "唐",
        "collection_info": null
    },
    {
        "title": "弘农清岩曲有盘石可坐宋十一每拂拭待余寄诗赠之",
        "author": "田游岩",
        "content": "信彼称灵石，居然狎遁栖。\n裴回承翠巘，斌驳带深溪。\n夕阴起层岫，清景半虹霓。\n风来应啸阮，波动可琴嵇。\n仆也颍阳客，望彼空思齐。\n傥见山人至，簪嵩且杖藜。",
        "dynasty": "唐",
        "collection_info": null
    },
    {
        "title": "和宋之问下山歌",
        "author": "王无竞",
        "content": "日云暮兮下嵩山，路连绵兮树石间。\n出谷口兮见明月，心裴回兮不能还。",
        "dynasty": "唐",
        "collection_info": null
    },
    {
        "title": "北使长城",
        "author": "王无竞",
        "content": "秦世筑长城，长城无极已。\n暴兵四十万，兴工九千里。\n死人如乱麻，白骨相撑委。\n殚弊未云悟，穷毒岂知止。\n胡尘未北灭，楚兵遽东起。\n六国復嚣嚣，两龙鬬觺觺。\n卯金竟握谶，反璧俄沦祀。\n仁义寝邦国，狙暴行终始。\n一旦咸阳宫，翻为汉朝市。",
        "dynasty": "唐",
        "collection_info": null
    },
    {
        "title": "凤台曲",
        "author": "王无竞",
        "content": "凤台何逶迤，嬴女管参差。\n一旦綵云至，身去无还期。\n遗曲此台上，世人多学吹。\n一吹一落泪，至今怜玉姿。",
        "dynasty": "唐",
        "collection_info": null
    },
    {
        "title": "铜雀台",
        "author": "王无竞",
        "content": "北登铜雀上，西望青松郭。\n繐帐空苍苍，陵田纷漠漠。\n平生事已变，歌吹宛犹昨。\n长袖拂玉尘，遗情结罗幕。\n妾怨在朝露，君恩岂中薄。\n高台奏曲终，曲终泪横落。",
        "dynasty": "唐",
        "collection_info": null
    },
    {
        "title": "巫山",
        "author": "王无竞",
        "content": "神女向高唐，巫山下夕阳。\n裴回行作雨，婉娈逐荆王。\n电影江前落，雷声峡外长。\n朝云无处所，台馆晓苍苍。",
        "dynasty": "唐",
        "collection_info": null
    },
    {
        "title": "和宋之问下山歌",
        "author": "贾曾",
        "content": "良游晼晚兮月呈光，锦路逶迤兮山路长。\n王孙不留兮岁将晏，嵩岩仙草兮为谁芳。",
        "dynasty": "唐",
        "collection_info": null
    },
    {
        "title": "孝和皇帝輓歌",
        "author": "贾曾",
        "content": "新命千龄启，鸿图累圣余。\n天行应潜跃，帝出受图书。\n礼若传尧旧，功疑復夏初。\n梦游长不返，何国是华胥。",
        "dynasty": "唐",
        "collection_info": null
    },
    {
        "title": "奉和春日出苑瞩目应令",
        "author": "贾曾",
        "content": "铜龙晓闢问安迴，金辂春游博望开。\n渭北晴光摇草树，终南佳气入楼台。\n招贤已得商山老，託乘还征邺下才。\n臣在东周独留滞，忻逢睿藻日边来。",
        "dynasty": "唐",
        "collection_info": null
    },
    {
        "title": "有所思",
        "author": "贾曾",
        "content": "洛阳城东桃李花，飞来飞去落谁家。\n幽闺女儿爱颜色，坐见落花长叹息。\n今岁花开君不待，明年花开復谁在。\n故人不共洛阳东，今来空对落花风。\n年年岁岁花相似，岁岁年年人不同。",
        "dynasty": "唐",
        "collection_info": null
    },
    {
        "title": "祭汾阴乐章",
        "author": "贾曾",
        "content": "蠲我渐饎，洁我膋芗。\n有豆孔硕，为羞既臧。\n至城无昧，精意惟芳。\n神其醉止，欣欣乐康。",
        "dynasty": "唐",
        "collection_info": null
    },
    {
        "title": "使至汴州喜逢宋之问",
        "author": "李夔",
        "content": "阮籍蓬池上，孤韵竹林才。\n巨源从吏道，正拥使车来。\n相逢且交臂，相命且衔杯。\n醉后长歌毕，余声绕吹台。",
        "dynasty": "唐",
        "collection_info": null
    },
    {
        "title": "祭汾阴乐章",
        "author": "崔玄童",
        "content": "聿修严配，展事禋宗。\n祥符宝鼎，礼备黄琮。\n祝词以信，明德惟聪。\n介兹景福，永永无穷。",
        "dynasty": "唐",
        "collection_info": null
    },
    {
        "title": "祭汾阴乐章",
        "author": "何鸾",
        "content": "乐奏云阕，礼章载虔。\n禋宗于地，昭假于天。\n惟馨荐矣，既醉歆焉。\n神之降福，永永万年。",
        "dynasty": "唐",
        "collection_info": null
    },
    {
        "title": "祭汾阴乐章",
        "author": "蒋挺",
        "content": "维岁之吉，维辰之良。\n圣君绂冕，肃事坛场。\n大礼已备，大乐斯张。\n神其醉止，降福无疆。",
        "dynasty": "唐",
        "collection_info": null
    },
    {
        "title": "关山月",
        "author": "崔融",
        "content": "月生西海上，气逐边风壮。\n万里度关山，苍茫非一状。\n汉兵开郡国，胡马窥亭障。\n夜夜闻悲笳，征人起南望。",
        "dynasty": "唐",
        "collection_info": null
    },
    {
        "title": "拟古",
        "author": "崔融",
        "content": "饮马临浊河，浊河深不测。\n河水日东注，河源乃西极。\n思君正如此，谁为生羽翼。\n日夕大川阴，云霞千里色。\n所思在河处，宛在机中织。\n离梦当有魂，愁容定无力。\n夙龄负奇志，中夜三叹息。\n拔劒斩长榆，弯弓射小棘。\n班张固非拟，衞霍行可即。\n寄谢闺中人，努力加飱食。",
        "dynasty": "唐",
        "collection_info": null
    },
    {
        "title": "西征军行遇风",
        "author": "崔融",
        "content": "北风卷尘沙，左右不相识。\n飒飒吹万里，昏昏同一色。\n马烦莫敢进，人急未遑食。\n曹木春更悲，天景昼相匿。\n夙龄慕忠义，雅尚存孤直。\n览史怀浸骄，读诗叹孔棘。\n及兹戎旅地，忝从书记职。\n兵气腾北荒，军声振西极。\n坐觉威灵远，行看氛祲息。\n愚臣何以报，倚马申微力。",
        "dynasty": "唐",
        "collection_info": null
    },
    {
        "title": "塞垣行",
        "author": "崔融",
        "content": "疾风捲溟海，万里扬沙砾。\n仰望不见天，昏昏竟朝夕。\n是时军两进，东拒復西敌。\n蔽山张旗鼓，间道潜锋镝。\n精骑突晓围，奇兵袭暗壁。\n十月边塞寒，四山冱阴积。\n雨雪鴈南飞，风尘景西迫。\n昔我事讨论，未尝怠经籍。\n一朝弃笔砚，十年操矛戟。\n岂要黄河誓，须勒燕山石。\n可嗟牧羊臣，海外久为客。",
        "dynasty": "唐",
        "collection_info": null
    },
    {
        "title": "登东阳沈隐侯八咏楼",
        "author": "崔融",
        "content": "旦登西北楼，楼峻石墉厚。\n宛生长定□，俯压三江口。\n排阶衔鸟衡，交疏过牛斗。\n左右会稽镇，出入具区薮。\n越岩森其前，浙江漫其后。\n此地实东阳，由来山水乡。\n隐侯有遗咏，落简尚余芳。\n具物昔未改，斯人今已亡。\n粤余忝藩左，束髪事文场。\n怅不见夫子，神期遥相望。",
        "dynasty": "唐",
        "collection_info": null
    },
    {
        "title": "从军行",
        "author": "崔融",
        "content": "穹庐杂种乱金方，武将神兵下玉堂。\n天子旌旗过细柳，匈奴运数尽枯杨。\n关头落月横西岭，塞下凝云断北荒。\n漠漠边尘飞众鸟，昏昏朔气聚羣羊。\n依稀蜀杖迷新竹，髣髴胡床识故桑。\n临海旧来闻骠骑，寻河本自有中郎。\n坐看战壁为平土，近待军营作破羌。",
        "dynasty": "唐",
        "collection_info": null
    },
    {
        "title": "和宋之问寒食题黄梅临江驿",
        "author": "崔融",
        "content": "春分自淮北，寒食渡江南。\n忽见浔阳水，疑是宋家潭。\n明主阍难呌，孤臣逐未堪。\n遥思故园陌，桃李正酣酣。",
        "dynasty": "唐",
        "collection_info": null
    },
    {
        "title": "留别杜审言幷呈洛中旧游",
        "author": "崔融",
        "content": "斑鬓今为别，红颜昨共游。\n年年春不待，处处酒相留。\n驻马西桥上，回车南陌头。\n故人从此隔，风月坐悠悠。",
        "dynasty": "唐",
        "collection_info": null
    },
    {
        "title": "咏宝劒",
        "author": "崔融",
        "content": "宝劒出昆吾，龟龙夹采珠。\n五精初献术，千户竞沦都。\n匣气衝牛斗，山形转辘轳。\n欲知天下贵，持此问风胡。",
        "dynasty": "唐",
        "collection_info": null
    },
    {
        "title": "吴中好风景",
        "author": "崔融",
        "content": "洛渚问吴潮，吴门想洛桥。\n夕烟杨柳岸，春水木兰桡。\n城邑高楼近，星辰北斗遥。\n无因生羽翼，轻举託还飙。",
        "dynasty": "唐",
        "collection_info": null
    },
    {
        "title": "则天皇后挽歌二首 一",
        "author": "崔融",
        "content": "宵陈虚禁夜，夕临空山阴。\n日月昏尺景，天地惨何心。\n紫殿金铺涩，黄陵玉座深。\n镜奁长不启，圣主泪霑巾。",
        "dynasty": "唐",
        "collection_info": null
    },
    {
        "title": "则天皇后挽歌二首 二",
        "author": "崔融",
        "content": "前殿临朝罢，长陵合葬归。\n山川不可望，文物尽成非。\n阴月霾中道，轩星落太微。\n空余天子孝，松上景云飞。",
        "dynasty": "唐",
        "collection_info": null
    },
    {
        "title": "户部尚书崔公挽歌",
        "author": "崔融",
        "content": "八座图书委，三台章奏盈。\n举杯常有劝，曳履忽无声。\n市若荆州罢，池如薛县平。\n空余济南劒，天子署高名。",
        "dynasty": "唐",
        "collection_info": null
    },
    {
        "title": "韦长史挽词",
        "author": "崔融",
        "content": "日落桑榆下，寒生松柏中。\n冥冥多苦雾，切切有悲风。\n京兆新阡闢，扶阳甲第空。\n郭门从此去，荆棘渐蒙笼。",
        "dynasty": "唐",
        "collection_info": null
    },
    {
        "title": "和梁王众传张光禄是王子晋后身",
        "author": "崔融",
        "content": "闻有冲天客，披云下帝畿。\n三年上宾去，千载忽来归。\n昔偶浮丘伯，今同丁令威。\n中郎才貌是，柱史姓名非。\n祗召趋龙阙，承恩拜虎闱。\n丹成金鼎献，酒至玉杯挥。\n天仗分旄节，朝容间羽衣。\n旧坛何处所，新庙坐光辉。\n汉主存仙要，淮南爱道机。\n朝朝缑氏鹤，长向洛城飞。",
        "dynasty": "唐",
        "collection_info": null
    },
    {
        "title": "哭蒋詹事俨",
        "author": "崔融",
        "content": "江上有长离，从容盛羽仪。\n一鸣百兽舞，一举羣鸟随。\n应我圣明代，巢君阿阁垂。\n钩陈侍帷扆，环衞奉旌麾。\n雅量沧海纳，完才庙廊施。\n养亲光孝道，事主竭忠规。\n贞节既已固，殊荣良不訾。\n朝游云汉省，夕宴芙蓉池。\n汲黯言当直，陈平智本奇。\n功成喜身退，时往惜年驰。\n镇国山基毁，中天柱石颓。\n将军空有颂，刺史独留碑。\n芜漫藏书壁，荒凉悬劒枝。\n昔余参下位，数载忝牵羁。\n置榻恩逾重，迎门礼自卑。\n竹林常接兴，黍谷每逢吹。\n逸翰金相发，清谈玉柄挥。\n不轻文举少，深叹子云疲。\n遗爱犹如在，残编尚可窥。\n即今流水曲，何处俗人知。",
        "dynasty": "唐",
        "collection_info": null
    },
    {
        "title": "嵩山石淙侍宴应制",
        "author": "崔融",
        "content": "洞口仙岩类削成，泉香石冷昼含清。\n龙旗画月中天下，凤管披云此地迎。\n树作帷屏阳景翳，芝如宫阙夏凉生。\n今朝出豫临悬圃，明日陪游向赤城。",
        "dynasty": "唐",
        "collection_info": null
    },
    {
        "title": "塞上寄内",
        "author": "崔融",
        "content": "旅魂惊塞北，归望断河西。\n春风若可寄，暂为遶兰闺。",
        "dynasty": "唐",
        "collection_info": null
    },
    {
        "title": "侍从途中口号应制",
        "author": "阎朝隐",
        "content": "疵贱出山东，忠贞任土风。\n因敷河朔藻，得奉洛阳宫。\n一顾侍御史，再顾给事中。\n常愿粉肌骨，特荅造化功。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "阎朝隐",
        "content": "金台隐隐陵黄道，玉辇亭亭下绛雰。\n千种冈峦千种树，一重岩壑一重云。\n花落风吹红的历，藤垂日晃绿葐蒀。\n五百里内贤人聚，愿陪阊阖侍天文。",
        "dynasty": "唐",
        "collection_info": null
    },
    {
        "title": "鹦鹉猫儿篇",
        "author": "阎朝隐",
        "content": "霹雳引，丰隆鸣，猛兽噫气蛇吼声。\n鹦鹉鸟，同资造化兮殊粹精。\n鹔鹴毛，翡翠翼。\n鹓雏延颈，鵾鸡弄色。\n鹦鹉鸟，同禀阴阳兮异埏埴。\n彼何为兮，隐隐振振。\n此何为兮，绿衣翠襟。\n彼何为兮，窘窘蠢蠢。\n此何为兮，好貌好音。\n彷彷兮徉徉，似妖姬躧步兮动罗裳。\n趋趋兮跄跄，若处子迴眸兮登玉堂。\n爰有兽也，安其忍，觜其胁，距其胸，与之放旷浪浪兮，从从容容。\n钩爪锯牙也，宵行昼伏无以当，遇之兮忘味。\n抟击腾掷也，朝飞暮噪无以拒，逢之兮屏气。\n由是言之，贪残薄则智慧作，贪残临之兮不復攫。\n由是言之，智慧周则贪残囚，智慧犯之兮不復忧。\n菲形陋质虽贱微，皇王顾遇长光辉。\n离宫别馆临朝市，妙舞繁弦杂宫征。\n嘉喜堂前景福内，合欢殿上明光裏。\n云母屏风文彩合，流苏斗帐香烟起。\n承恩宴盼接宴喜，高视七头金骆驼。\n平怀五尺铜狮子，国有君兮国有臣。\n君为主兮臣为宾，朝有贤兮朝有德。\n贤为君兮德为饰，千年万岁兮心转忆。",
        "dynasty": "唐",
        "collection_info": null
    },
    {
        "title": "三日曲水侍宴应制",
        "author": "阎朝隐",
        "content": "三月重三日，千春续万春。\n圣泽如东海，天文似北辰。\n荷叶珠盘净，莲花宝盖新。\n陛下制万国，臣作水心人。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得筵字",
        "author": "阎朝隐",
        "content": "九九侍神仙，高高坐半天。\n文章二曜动，气色五星连。\n簪绂趋皇极，笙歌接御筵。\n愿因茱菊酒，相守百千年。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "阎朝隐",
        "content": "甥舅重亲地，君臣厚义乡。\n还将贵公主，嫁与耨檀王。\n卤簿山河暗，琵琶道路长。\n迴瞻父母国，日出在东方。",
        "dynasty": "唐",
        "collection_info": null
    },
    {
        "title": "奉和立春游苑迎春应制",
        "author": "阎朝隐",
        "content": "管籥周移寰极裏，乘舆望幸斗城闉。\n草根未结青丝缕，萝茑犹垂绿帔巾。\n鹊入巢中言改岁，燕衔书上道宜新。\n愿得长绳繫取日，光临天子万年春。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "阎朝隐",
        "content": "句芒人面乘两龙，道是春神衞九重。\n綵胜年年逢七日，酴醿岁岁满千钟。\n宫梅间雪祥光遍，城柳含烟淑气浓。\n醉倒君前情未尽，愿因歌舞自为容。",
        "dynasty": "唐",
        "collection_info": null
    },
    {
        "title": "夜宴安乐公主新宅",
        "author": "阎朝隐",
        "content": "凤皇鸣舞乐昌年，蜡炬开花夜管弦。\n半醉徐击珊瑚树，已闻钟漏晓声传。",
        "dynasty": "唐",
        "collection_info": null
    },
    {
        "title": "饯唐永昌",
        "author": "阎朝隐",
        "content": "洛阳难理若棼丝，椎破连环定不疑。\n鹦鹉休言秦地乐，回头一顾一相思。",
        "dynasty": "唐",
        "collection_info": null
    },
    {
        "title": "明月歌",
        "author": "阎朝隐",
        "content": "梅花雪白柳叶黄，云雾四起月苍苍，箭水泠泠刻漏长。\n挥玉指，拂罗裳，为君一奏楚明光。",
        "dynasty": "唐",
        "collection_info": null
    },
    {
        "title": "采莲女",
        "author": "阎朝隐",
        "content": "采莲女，采莲舟，春日春江碧水流。\n莲衣承玉钏，莲刺罥银钩。\n薄暮敛容歌一曲，氛氲香气满汀洲。",
        "dynasty": "唐",
        "collection_info": null
    },
    {
        "title": "奉和登骊山应制",
        "author": "阎朝隐",
        "content": "龙行踏绛气，天半语相闻。\n混沌疑初判，洪荒若始分。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得月字",
        "author": "韦元旦",
        "content": "云物开千里，天行乘九月。\n丝言丹凤池，斾转苍龙阙。\n灞水欢娱地，秦京游侠窟。\n欣承解愠词，圣酒黄花发。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "韦元旦",
        "content": "柔远安夷俗，和亲重汉年。\n军容旌节送，国命锦车传。\n琴曲悲千里，箫声恋九天。\n唯应西海月，来就掌珠圆。",
        "dynasty": "唐",
        "collection_info": null
    },
    {
        "title": "饯唐州高使君赴任",
        "author": "韦元旦",
        "content": "桐栢膺新命，芝兰惜旧游。\n鸣皋夜鹤在，迁木早莺求。\n传拥淮源路，尊空灞水流。\n落花纷送远，春色引离忧。",
        "dynasty": "唐",
        "collection_info": null
    },
    {
        "title": "早朝",
        "author": "韦元旦",
        "content": "震维芳月季，宸极众星尊。\n佩玉朝三陛，鸣珂度九门。\n挈壶分早漏，伏槛耀初暾。\n北倚苍龙阙，西临紫凤垣。\n词庭草欲奏，温室树无言。\n鳞翰空为忝，长怀圣主恩。",
        "dynasty": "唐",
        "collection_info": null
    },
    {
        "title": "奉和立春游苑迎春应制",
        "author": "韦元旦",
        "content": "灞涘长安恆近日，殷正腊月早迎新。\n池鱼戏叶仍含冻，宫女裁花已作春。\n向苑云疑承翠幄，入林风若起青苹。\n年年斗柄东无限，愿挹琼觞寿北辰。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "韦元旦",
        "content": "九重楼阁半山霞，四望韶阳春未赊。\n侍跸妍歌临灞涘，留觞艳舞出京华。\n危竿竞捧中街日，戏马争衔上苑花。\n景色欢娱长若此，承恩不醉不还家。",
        "dynasty": "唐",
        "collection_info": null
    },
    {
        "title": "奉和人日宴大明宫恩赐綵缕人胜应制",
        "author": "韦元旦",
        "content": "鸾凤旌旗拂晓陈，鱼龙角抵大明辰。\n青韶既肇人为日，绮胜初成日作人。\n圣藻凌云裁栢赋，仙歌促宴摘梅春。\n垂旒一庆宜年酒，朝野俱欢荐寿新。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "韦元旦",
        "content": "银河南渚帝城隅，帝辇平明出九衢。\n刻凤蟠螭凌桂邸，穿池迭石写蓬壶。\n琼箫暂下钧天乐，绮缀长悬明月珠。\n仙牓承恩争既醉，方知朝野更欢娱。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "韦元旦",
        "content": "沧池漭沆帝城边，殊胜昆明凿汉年。\n夹岸旌旗疏辇道，中流箫鼓振楼船。\n云峰四起迎宸幄，水树千重入御筵。\n宴乐已深鱼藻咏，承恩更欲奏甘泉。",
        "dynasty": "唐",
        "collection_info": null
    },
    {
        "title": "夜宴安乐公主宅",
        "author": "韦元旦",
        "content": "主第新成银作牓，宾筵广宴玉为楼。\n壶觞既卜仙人夜，歌舞宜停织女秋。",
        "dynasty": "唐",
        "collection_info": null
    },
    {
        "title": "奉和初春幸太平公主南庄应制",
        "author": "邵昇",
        "content": "沁园佳丽夺蓬瀛，翠壁红泉绕上京。\n二圣忽从鸾殿幸，双仙正下凤楼迎。\n花含步辇空间出，树杂帷宫画裏行。\n无路乘槎窥汉渚，徒知访卜就君平。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "唐远悊",
        "content": "皇恩睠下人，割爱远和亲。\n少女风游兑，姮娥月去秦。\n龙笛迎金榜，骊歌送锦轮。\n那堪桃李色，移向虏庭春。",
        "dynasty": "唐",
        "collection_info": null
    },
    {
        "title": "汾阴后土祠作",
        "author": "李适",
        "content": "昔予读旧史，遍覩汉世君。\n武皇实稽古，建兹百代勋。\n号令垂懋典，旧经备阙文。\n西巡历九嶷，舳舻被江滨。\n勒兵十八万，旌旗何纷纷。\n朅来茂陵下，英声不復闻。\n我行岁方晏，极望山河分。\n神光终冥漠，鼎气独氛氲。\n揽涕步脽上，登高见彼汾。\n雄图今安在，飞飞有白云。",
        "dynasty": "唐",
        "collection_info": null
    },
    {
        "title": "荅宋十一崖口五渡见赠",
        "author": "李适",
        "content": "闻君访远山，跻险造幽绝。\n眇然青云境，观奇弥年月。\n登岭亦泝溪，孤舟事沿越。\n崿嶂传彩翠，崖磴互欹缺。\n石林上攒藂，金涧下明灭。\n扪壁窥丹井，梯苔瞰乳穴。\n忽枉岩中赠，对翫未尝辍。\n殷勤独往事，委曲炼药说。\n邀余名山期，从尔泛海澨。\n岁晏秉宿心，斯言非徒设。",
        "dynasty": "唐",
        "collection_info": null
    },
    {
        "title": "饯许州宋司马赴任",
        "author": "李适",
        "content": "昔吾游箕山，朅来涉颍水。\n復有许由庙，迢迢白云裏。\n闻君佐繁昌，临风怅怀此。\n傥到平舆泉，寄谢干将里。",
        "dynasty": "唐",
        "collection_info": null
    },
    {
        "title": "奉和圣制九日侍宴应制得高字",
        "author": "李适",
        "content": "禁苑秋光入，宸游霁色高。\n萸房颁綵笥，菊蘂荐香醪。\n后骑萦堤柳，前旌拂御桃。\n王枚俱得从，浅浅愧飞毫。",
        "dynasty": "唐",
        "collection_info": null
    },
    {
        "title": "游禁苑幸临渭亭遇雪应制",
        "author": "李适",
        "content": "长乐喜春归，披香瑞雪霏。\n花从银閤度，絮绕玉窗飞。\n写曜衔天藻，呈祥拂御衣。\n上林纷可望，无处不光辉。",
        "dynasty": "唐",
        "collection_info": null
    },
    {
        "title": "奉和九日登慈恩寺浮图应制",
        "author": "李适",
        "content": "凤辇乘朝霁，鹦林对晚秋。\n天文贝叶写，圣泽菊花浮。\n塔似神功造，龛疑佛影留。\n幸陪清汉跸，欣奉净居游。",
        "dynasty": "唐",
        "collection_info": null
    },
    {
        "title": "侍宴长宁公主东庄应制",
        "author": "李适",
        "content": "凤楼纡睿幸，龙舸畅宸襟。\n歌舞平阳第，园亭沁水林。\n山花添圣酒，涧竹绕熏琴。\n愿奉瑶池驾，千春侍德音。",
        "dynasty": "唐",
        "collection_info": null
    },
    {
        "title": "奉和送金城公主适西蕃应制",
        "author": "李适",
        "content": "绛河从远聘，青海赴和亲。\n月作临边晓，花为度陇春。\n主歌悲顾鹤，帝策重安人。\n独有琼箫去，悠悠思锦轮。",
        "dynasty": "唐",
        "collection_info": null
    },
    {
        "title": "安乐公主移入新宅",
        "author": "李适",
        "content": "星桥他日创，仙榜此时开。\n马向铺钱埒，箫闻奏玉台。\n人疑衞叔美，客似长卿才。\n借问游天使，谁能取石回。",
        "dynasty": "唐",
        "collection_info": null
    },
    {
        "title": "奉和幸望春宫送朔方军大总管张仁亶",
        "author": "李适",
        "content": "地限骄南牧，天临饯北征。\n解衣延宠命，横劒总威名。\n豹略恭宸旨，雄文动睿情。\n坐观膜拜入，朝夕受降城。",
        "dynasty": "唐",
        "collection_info": null
    },
    {
        "title": "人日宴大明宫恩赐綵缕人胜应制",
        "author": "李适",
        "content": "朱城待凤韶年至，碧殿疏龙淑气来。\n宝帐金屏人已帖，图花学鸟胜初裁。\n林香近接宜春苑，山翠遥添献寿杯。\n向夕凭高风景丽，天文垂耀象昭回。",
        "dynasty": "唐",
        "collection_info": null
    },
    {
        "title": "奉和春日幸望春宫应制",
        "author": "李适",
        "content": "玉辇金舆天上来，花园四望锦屏开。\n轻丝半拂朱门柳，细缬全披画阁梅。\n舞蝶飞行飘御席，[歌莺]度曲绕仙杯。\n圣词今日光辉满，汉主秋风莫道才。",
        "dynasty": "唐",
        "collection_info": null
    },
    {
        "title": "奉和立春游苑迎春",
        "author": "李适",
        "content": "金舆翠辇迎嘉节，御苑仙宫待献春。\n淑气初衔梅色浅，条风半拂柳墻新。\n天杯庆寿齐南岳，圣藻光辉动北辰。\n稍觉披香歌吹近，龙骖日暮下城闉。",
        "dynasty": "唐",
        "collection_info": null
    },
    {
        "title": "帝幸兴庆池戏竞渡应制",
        "author": "李适",
        "content": "拂露金舆丹斾转，凌晨黼帐碧池开。\n南山倒影从云落，北涧摇光写溜迴。\n急桨争标排荇度，轻帆截浦触荷来。\n横汾宴镐欢无极，歌舞年年圣寿杯。",
        "dynasty": "唐",
        "collection_info": null
    },
    {
        "title": "侍宴安乐公主庄应制",
        "author": "李适",
        "content": "平阳金牓凤皇楼，沁水银河鹦鹉洲。\n綵仗遥临丹壑裏，仙舆暂幸绿亭幽。\n前池锦石莲花艳，后岭香鑪桂蘂秋。\n贵主称觞万年寿，还轻汉武济汾游。",
        "dynasty": "唐",
        "collection_info": null
    },
    {
        "title": "侍宴安乐公主新宅应制",
        "author": "李适",
        "content": "银河半倚凤皇台，玉酒相传鹦鹉杯。\n若见君平须借问，仙槎一去几时来。",
        "dynasty": "唐",
        "collection_info": null
    },
    {
        "title": "饯唐永昌赴任东都",
        "author": "李适",
        "content": "闻道飞凫向洛阳，翩翩矫翮度文昌。\n因声寄意三花树，少室岩前几过香。",
        "dynasty": "唐",
        "collection_info": null
    },
    {
        "title": "奉和圣制立春日侍宴内殿出剪綵花应制",
        "author": "刘宪",
        "content": "上林宫馆好，春光独早知。\n剪花疑始发，刻燕似新窥。\n色浓轻雪点，香浅嫩风吹。\n此日叨陪侍，恩荣得数枝。",
        "dynasty": "唐",
        "collection_info": null
    },
    {
        "title": "奉和人日清晖阁宴羣臣遇雪应制",
        "author": "刘宪",
        "content": "舆辇乘人日，登临上凤京。\n风寻歌曲扬，雪向舞行萦。\n千官随兴合，万福与时幷。\n承恩长若此，微贱幸昇平。",
        "dynasty": "唐",
        "collection_info": null
    },
    {
        "title": "奉和七夕宴两仪殿应制",
        "author": "刘宪",
        "content": "秋吹过双阙，星仙动二灵。\n更深移月镜，河浅度云軿。\n殿上呼方朔，人间失武丁。\n天文兹夜裏，光映紫微庭。",
        "dynasty": "唐",
        "collection_info": null
    },
    {
        "title": "奉和九月九日圣制登慈恩寺浮图应制",
        "author": "刘宪",
        "content": "飞塔云霄半，清晨羽斾游。\n登临凭季月，寥廓见中州。\n御酒新寒退，天文瑞景留。\n辟邪将献寿，兹日奉千秋。",
        "dynasty": "唐",
        "collection_info": null
    },
    {
        "title": "闰九月九日幸总持寺登浮图应制",
        "author": "刘宪",
        "content": "重阳登闰序，上界叶时巡。\n驻辇天花落，开筵妓乐陈。\n城端剎柱见，云表露盘新。\n临睨光辉满，飞文动睿神。",
        "dynasty": "唐",
        "collection_info": null
    },
    {
        "title": "侍宴长宁公主东庄",
        "author": "刘宪",
        "content": "公主林亭地，清晨降玉舆。\n画桥飞渡水，仙阁涌临虚。\n晴新看蛱蝶，夏早摘芙蕖。\n文酒娱游盛，忻叨侍从余。",
        "dynasty": "唐",
        "collection_info": null
    },
    {
        "title": "奉和送金城公主入西蕃应制",
        "author": "刘宪",
        "content": "外馆踰河右，行营指路岐。\n和亲悲远嫁，忍爱泣将离。\n旌斾羗风引，轩车汉月随。\n那堪马上曲，时向管中吹。",
        "dynasty": "唐",
        "collection_info": null
    },
    {
        "title": "奉和圣制登骊山高顶寓目应制",
        "author": "刘宪",
        "content": "骊阜镇皇都，銮游眺八区。\n原隰旌门裏，风云扆座隅。\n直城如斗柄，官树似星榆。\n从臣词赋末，滥得上天衢。",
        "dynasty": "唐",
        "collection_info": null
    },
    {
        "title": "奉和幸白鹿观应制",
        "author": "刘宪",
        "content": "玄游乘落晖，仙宇蔼霏微。\n石梁萦涧转，珠斾扫坛飞。\n芝童荐膏液，松鹤舞骖騑。\n还似瑶池上，歌成周驭归。",
        "dynasty": "唐",
        "collection_info": null
    },
    {
        "title": "折杨柳",
        "author": "刘宪",
        "content": "沙塞三河道，金闺二月春。\n碧烟杨柳色，红粉绮罗人。\n露叶怜啼脸，风花思舞巾。\n攀持君不见，为听曲中新。",
        "dynasty": "唐",
        "collection_info": null
    },
    {
        "title": "奉和立春日内出綵花树应制",
        "author": "刘宪",
        "content": "禁苑韶年此日归，东郊道上转青旗。\n柳色梅芳何处所，风前雪裏觅芳菲。\n开冰池内鱼新跃，剪綵花间燕始飞。\n欲识王游布阳气，为观天藻竞春晖。",
        "dynasty": "唐",
        "collection_info": null
    },
    {
        "title": "奉和春日幸望春宫应制",
        "author": "刘宪",
        "content": "暮春春色最便妍，苑裏花开列御筵。\n商山积翠临城起，浐水浮光共幕连。\n莺藏嫩叶歌相唤，蝶碍芳丛舞不前。\n欢娱节物今如此，愿奉宸游亿万年。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "刘宪",
        "content": "主家别墅帝城隈，无劳海上觅蓬莱。\n沓石悬流平地起，危楼曲阁半天开。\n庭莎作荐舞行出，浦树相将歌棹回。\n此日风光与形胜，只言作伴圣词来。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "刘宪",
        "content": "苍龙阙下天泉池，轩驾来游箫管吹。\n缘堤夏篠萦不散，冐水新荷卷復披。\n帐殿疑从画裏出，楼船直在镜中移。\n自然东海神仙处，何用西昆辙迹疲。",
        "dynasty": "唐",
        "collection_info": null
    },
    {
        "title": "奉和幸大荐福寺应制",
        "author": "刘宪",
        "content": "地灵传景福，天驾俨钩陈。\n佳哉藩邸旧，赫矣梵宫新。\n香塔鱼山下，禅堂雁水滨。\n珠幡映白日，镜殿写青春。\n甚欢延故吏，大觉拯生人。\n幸承歌颂末，长奉属车尘。",
        "dynasty": "唐",
        "collection_info": null
    },
    {
        "title": "奉和幸三会寺应制",
        "author": "刘宪",
        "content": "岧嶤仓史台，敞朗绀园开。\n戒旦壶人集，翻霜羽骑来。\n下辇登三袭，褰旒望九垓。\n林披舘陶牓，水浸昆明灰。\n网户飞花缀，幡竿度鸟迴。\n豫游仙唱动，潇洒出尘埃。",
        "dynasty": "唐",
        "collection_info": null
    },
    {
        "title": "奉和幸长安故城未央宫应制",
        "author": "刘宪",
        "content": "汉宫千祀外，轩驾一来游。\n夷荡长如此，威灵不復留。\n凭高睿赏发，怀古圣情周。\n寒向南山敛，春过北渭浮。\n土功昔云盛，人英今所求。\n幸听熏风曲，方知霸道羞。",
        "dynasty": "唐",
        "collection_info": null
    },
    {
        "title": "奉和幸礼部尚书窦希玠宅应制",
        "author": "刘宪",
        "content": "北斗枢机任，西京肺腑亲。\n畴昔王门下，今兹御幸辰。\n恩光山水被，圣作管弦新。\n遶坐熏红药，当轩暗绿筠。\n摘荷纔早夏，听鸟尚余春。\n行漏今徒晚，风烟起观津。",
        "dynasty": "唐",
        "collection_info": null
    },
    {
        "title": "奉和圣制幸望春宫送朔方大总管张仁亶",
        "author": "刘宪",
        "content": "命将择耆年，图功胜必全。\n光辉万乘饯，威武二庭宣。\n中衢横鼓角，旷野蔽旌旃。\n推食天厨至，投醪御酒传。\n凉风过雁苑，杀气下鸡田。\n分阃恩何极，临岐动睿篇。",
        "dynasty": "唐",
        "collection_info": null
    },
    {
        "title": "奉和幸韦嗣立山庄侍宴应制",
        "author": "刘宪",
        "content": "东山有谢安，枉道降鸣銮。\n缇骑分初日，霓旌度晓寒。\n云跸岩间下，虹桥涧底盘。\n幽栖俄以届，圣瞩宛余欢。\n崖悬飞溜直，岸转绿潭宽。\n桂华尧酒泛，松响舜琴弹。\n明主恩斯极，贤臣节更殚。\n不才叨侍从，咏德以濡翰。",
        "dynasty": "唐",
        "collection_info": null
    },
    {
        "title": "人日翫雪应制",
        "author": "刘宪",
        "content": "胜日登临云叶起，芳风摇荡雪花飞。\n呈晖幸得承金镜，扬彩还将奉玉衣。",
        "dynasty": "唐",
        "collection_info": null
    },
    {
        "title": "上巳日祓禊渭滨应制",
        "author": "刘宪",
        "content": "桃花欲落柳条长，沙头水上足风光。\n此时御跸来游处，愿奉年年祓禊觞。",
        "dynasty": "唐",
        "collection_info": null
    },
    {
        "title": "苑中遇雪应制",
        "author": "刘宪",
        "content": "龙骖晓入望春宫，正逢春雪舞东风。\n花光倂洒天文上，寒气行消御酒中。",
        "dynasty": "唐",
        "collection_info": null
    },
    {
        "title": "夜宴安乐公主新宅",
        "author": "刘宪",
        "content": "层轩洞户旦新披，度曲飞觞夜不疲。\n绮缀玲珑河色晓，珠帘隐映月华窥。",
        "dynasty": "唐",
        "collection_info": null
    },
    {
        "title": "奉和圣制幸韦嗣立山庄",
        "author": "刘宪",
        "content": "非吏非隐晋尚书，一丘一壑降乘舆。\n天藻缘情两曜合，山巵献寿万年余。",
        "dynasty": "唐",
        "collection_info": null
    },
    {
        "title": "饯唐永昌",
        "author": "刘宪",
        "content": "始见郎官拜洛阳，旋闻近侍发雕章。\n绪言已勖期年政，绮字当生满路光。",
        "dynasty": "唐",
        "collection_info": null
    },
    {
        "title": "晦日置酒林亭",
        "author": "高正臣",
        "content": "正月符嘉节，三春翫物华。\n忘怀寄尊酒，陶性狎山家。\n柳翠含烟叶，梅芳带雪花。\n光阴不相借，迟迟落景斜。",
        "dynasty": "唐",
        "collection_info": null
    },
    {
        "title": "晦日重宴",
        "author": "高正臣",
        "content": "芳辰重游衍，乘景共追随。\n班荆陪旧识，倾盖得新知。\n水叶分莲沼，风花落柳枝。\n自符河朔趣，宁羡高阳池。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "崔知贤",
        "content": "上月河阳地，芳辰景物华。\n绵蛮变时鸟，照曜起春霞。\n柳摇风处色，梅散日前花。\n淹留洛城晚，歌吹石崇家。",
        "dynasty": "唐",
        "collection_info": null
    },
    {
        "title": "上元夜效小庾体",
        "author": "崔知贤",
        "content": "今夜启城闉，结伴戏芳春。\n鼓声撩乱动，风光触处新。\n月下多游骑，灯前饶看人。\n欢乐无穷已，歌舞达明晨。",
        "dynasty": "唐",
        "collection_info": null
    },
    {
        "title": "三月三日宴王明府山亭",
        "author": "崔知贤",
        "content": "京洛皇居，芳禊春余。\n影媚元巳，和风上除。\n云开翠帟，水鹜鲜居。\n林渚萦暎，烟霞卷舒。\n花飘粉蝶，藻跃文鱼。\n沿波式宴，其乐只且。",
        "dynasty": "唐",
        "collection_info": null
    },
    {
        "title": "三月三日宴王明府山亭",
        "author": "席元明",
        "content": "日惟上巳，时亨有巢。\n中尊引桂，芳筵籍茅。\n书僮橐笔，膳夫行炰。\n烟霏万雉，花明四郊。\n沼苹白带，山花紫苞。\n同人聚饮，千载神交。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "韩仲宣",
        "content": "欲知行有乐，芳尊对物华。\n地接安仁县，园是季伦家。\n柳处云疑叶，梅间雪似花。\n日落归途远，留兴伴烟霞。",
        "dynasty": "唐",
        "collection_info": null
    },
    {
        "title": "晦日重宴",
        "author": "韩仲宣",
        "content": "凤苑先吹晚，龙楼夕照披。\n陈遵已投辖，山公正坐池。\n落日催金奏，飞霞送玉巵。\n此时陪绮席，不醉欲何为。",
        "dynasty": "唐",
        "collection_info": null
    },
    {
        "title": "上元夜效小庾体",
        "author": "韩仲宣",
        "content": "他乡月夜人，相伴看灯轮。\n光随九华出，影共百枝新。\n歌钟盛北里，车马沸南邻。\n今宵何处好？惟有洛城春。",
        "dynasty": "唐",
        "collection_info": null
    },
    {
        "title": "三月三日宴王明府山亭",
        "author": "韩仲宣",
        "content": "河滨上巳，洛汭春华。\n碧池涵日，翠斝澄霞。\n沟垂细柳，岸拥平沙。\n歌莺响树，舞蝶惊花。\n云浮宝马，水韵香车。\n熟记行乐，淹留景斜。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "周彦昭",
        "content": "胜地临鸡浦，高会偶龙沙。\n御柳惊春色，仙筇掩月华。\n门邀千里驭，杯泛九光霞。\n日落山亭晚，雷送七香车。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "高球",
        "content": "温洛年光早，皇州景望华。\n连镳寻上路，乘兴入山家。\n轻苔网危石，春水架平沙。\n赏极林塘暮，处处起烟霞。",
        "dynasty": "唐",
        "collection_info": null
    },
    {
        "title": "三月三日宴王[明]府山亭",
        "author": "高球",
        "content": "洛城春禊，元巳芳年。\n季伦园裏，逸少亭前。\n曲中举白，谈际生玄。\n陆离轩盖，凄清管弦。\n萍疎波荡，柳弱风牵。\n未淹欢趣，林溪夕烟。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "弓嗣初",
        "content": "上序春晖丽，中园物候华。\n高才盛文雅，逸兴满烟霞。\n参差金谷树，皎镜碧塘沙。\n萧散林亭晚，倒载欲还家。",
        "dynasty": "唐",
        "collection_info": null
    },
    {
        "title": "晦日重宴",
        "author": "弓嗣初",
        "content": "年华蔼芳隰，春溜满新池。\n促赏依三友，延欢寄一巵。\n鸟声随管变，花影逐风移。\n行乐方无极，淹留惜晚曦。",
        "dynasty": "唐",
        "collection_info": null
    },
    {
        "title": "三月三日宴王明府山亭",
        "author": "高瑾",
        "content": "暮春元巳，春服初裁。\n童冠八九，于洛之隈。\n河堤草变，巩树花开。\n逸人谈发，仙御舟来。\n间关黄鸟，瀺灂丹腮。\n乐饮命席，优哉悠哉。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "高瑾",
        "content": "试入山亭望，言是石崇家。\n二月风光起，三春桃李华。\n莺吟上乔木，雁往息平沙。\n相看会取醉，宁知还路赊。",
        "dynasty": "唐",
        "collection_info": null
    },
    {
        "title": "晦日重宴",
        "author": "高瑾",
        "content": "忽闻莺响谷，于此命相知。\n正开彭泽酒，来向高阳池。\n柳叶风前弱，梅花影处危。\n赏洽林亭晚，落照下参差。",
        "dynasty": "唐",
        "collection_info": null
    },
    {
        "title": "上元夜效小庾体",
        "author": "高瑾",
        "content": "初年三五夜，相知一两人。\n连镳出巷口，飞毂下池漘。\n灯光恰似月，人面倂如春。\n遨游终未已，相欢待日轮。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "王茂时",
        "content": "践胜寻良会，乘春翫物华。\n还随张放友，来向石崇家。\n止水分岩镜，闲庭枕浦沙。\n未极林泉赏，参差落照斜。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "徐皓",
        "content": "绮筵乘暇景，琼醑对年华。\n门多金埒骑，路引璧人车。\n苹早犹藏叶，梅残正落花。\n蔼蔼林亭晚，余兴促流霞。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "长孙正隐",
        "content": "晦晚属烟霞，遨游重岁华。\n歌钟虽戚里，林薮是山家。\n细雨犹开日，深池不涨沙。\n淹留迷处所，岩岫几重花。",
        "dynasty": "唐",
        "collection_info": null
    },
    {
        "title": "上元夜效小庾体同用春字",
        "author": "长孙正隐",
        "content": "薄晚啸游人，车马乱驱尘。\n月光三五夜，灯燄一重春。\n烟云迷北阙，箫管识南邻。\n洛城终不闭，更出小平津。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "高绍",
        "content": "啸侣入山家，临春翫物华。\n葛弦调绿水，桂醑酌丹霞。\n岸柳开新叶，庭梅落早花。\n兴洽林亭晚，方还倒载车。",
        "dynasty": "唐",
        "collection_info": null
    },
    {
        "title": "晦日宴高氏林亭",
        "author": "郎余令",
        "content": "三春休晦节，九谷泛年华。\n半晴余细雨，全晚澹残霞。\n尊开疎竹叶，管应落梅花。\n兴阑相顾起，流水送香车。",
        "dynasty": "唐",
        "collection_info": null
    },
    {
        "title": "听歌",
        "author": "刘得仁",
        "content": "朱槛满明月，美人歌落梅。\n忽惊尘起处，疑是有风来。\n一曲听初彻，几年愁暂开。\n东南正云雨，不得见阳台。",
        "dynasty": "唐",
        "collection_info": null
    },
    {
        "title": "青龙寺僧院",
        "author": "刘得仁",
        "content": "常多簪组客，非独看高松。\n此地堪终日，开门见数峰。\n苔新禽迹少，泉冷树阴重。\n师意如山裏，空房晓暮钟。",
        "dynasty": "唐",
        "collection_info": null
    },
    {
        "title": "夏夜会同人",
        "author": "刘得仁",
        "content": "沈沈清暑夕，星斗俨虚空。\n岸帻栖禽下，烹茶玉漏中。\n形骸忘已久，偃仰趣无穷。\n日汲泉来漱，微开密篠风。",
        "dynasty": "唐",
        "collection_info": null
    },
    {
        "title": "游崔监丞城南别业",
        "author": "刘得仁",
        "content": "门与青山近，青山復几重。\n雪融皇子岸，春浥翠微峰。\n地有经冬草，林无未老松。\n竹寒溪隔寺，晴日直闻钟。",
        "dynasty": "唐",
        "collection_info": null
    },
    {
        "title": "荅韦先辈春雨后见寄",
        "author": "刘得仁",
        "content": "风散五更雨，鸟啼三月春。\n轩窗透初日，砚席绝纤尘。\n帝里峰头出，邻家树色新。\n怜君高且静，有句寄闲人。",
        "dynasty": "唐",
        "collection_info": null
    },
    {
        "title": "题吴先生山居",
        "author": "刘得仁",
        "content": "先生此幽隐，便可谢人羣。\n潭底见秋石，树间飞霁云。\n山居心已惯，俗事耳憎闻。\n念我要多疾，开炉药许分。",
        "dynasty": "唐",
        "collection_info": null
    },
    {
        "title": "晚游慈恩寺",
        "author": "刘得仁",
        "content": "寺去幽居近，每来因采薇。\n伴僧行不困，临水语忘归。\n磬动青林晚，人惊白鹭飞。\n堪嗟浮俗事，皆与道相违。",
        "dynasty": "唐",
        "collection_info": null
    },
    {
        "title": "题王处士山居",
        "author": "刘得仁",
        "content": "茅堂入谷远，林暗绝其邻。\n终日有流水，经年无到人。\n溪云常欲雨，山洞别开春。\n自得仙家术，栽松独养真。",
        "dynasty": "唐",
        "collection_info": null
    },
    {
        "title": "宿僧院",
        "author": "刘得仁",
        "content": "禅地无尘夜，焚香话所归。\n树摇幽鸟梦，萤入定僧衣。\n破月斜天半，高河下露微。\n翻令嫌白日，动即与心违。",
        "dynasty": "唐",
        "collection_info": null
    },
    {
        "title": "晓别吕山人",
        "author": "刘得仁",
        "content": "疎钟兼漏尽，曙色照青氛。\n栖鹤出高树，山人归白云。\n月盈期重宿，丹熟约相分。\n羡入秋风洞，幽泉仔细闻。",
        "dynasty": "唐",
        "collection_info": null
    },
    {
        "title": "送知全禅师南游",
        "author": "刘得仁",
        "content": "师誉振京城，谈空万乘听。\n北行山已雪，南去木犹青。\n夜岳禅销月，秋潭汲动星。\n迴期不可定，孤鹤在高冥。",
        "dynasty": "唐",
        "collection_info": null
    },
    {
        "title": "上张水部",
        "author": "刘得仁",
        "content": "出入门阑久，儿童亦有情。\n不须将姓字，长说向公卿。\n每许连床坐，时容并马行。\n恩深转无语，怀抱自分明。",
        "dynasty": "唐",
        "collection_info": null
    },
    {
        "title": "塞上行作",
        "author": "刘得仁",
        "content": "乡井从离别，穷边触目愁。\n生人居外地，塞雪下中秋。\n鴈举之衡翅，河穿入虏流。\n将军心莫苦，向此取封侯。",
        "dynasty": "唐",
        "collection_info": null
    },
    {
        "title": "赠江夏卢使君",
        "author": "刘得仁",
        "content": "诗人中最屈，无与使君俦。\n白髮虽求退，明时合见收。\n登山犹自健，纵酒可多愁。\n好是能骑马，相逢见鄂州。",
        "dynasty": "唐",
        "collection_info": null
    },
    {
        "title": "冬夜寄白阁僧",
        "author": "刘得仁",
        "content": "营营不自息，暌阔数年情。\n林下期难逐，人间事旋生。\n鸟栖寒水迥，月映积冰清。\n石室焚香坐，悬知不为名。",
        "dynasty": "唐",
        "collection_info": null
    },
    {
        "title": "送姚合郎中任杭州",
        "author": "刘得仁",
        "content": "水陆中分程，看花一月行。\n会稽山隔浪，天竺树连城。\n候吏赍鱼印，迎船载斾旌。\n渡江春始半，列屿草初生。",
        "dynasty": "唐",
        "collection_info": null
    },
    {
        "title": "西园",
        "author": "刘得仁",
        "content": "夏圃秋凉入，树低逢帻欹。\n水声翻败堰，山翠湿疎篱。\n绿滑莎藏径，红连果压枝。\n幽人更何事，旦夕与僧期。",
        "dynasty": "唐",
        "collection_info": null
    },
    {
        "title": "昊天观新栽竹",
        "author": "刘得仁",
        "content": "清风枝叶上，山鸟已栖来。\n根别古沟岸，影生秋观苔。\n徧思诸草木，惟此出尘埃。\n恨为移君晚，空庭更拟栽。",
        "dynasty": "唐",
        "collection_info": null
    },
    {
        "title": "晚步曲江因谒慈恩寺恭上人",
        "author": "刘得仁",
        "content": "岂曰趣名者，年年待命通。\n坐令青嶂上，兴起白云中。\n岸浸如天水，林含似雨风。\n南宗犹有碍，西寺问恭公。",
        "dynasty": "唐",
        "collection_info": null
    },
    {
        "title": "送姚处士归亳州",
        "author": "刘得仁",
        "content": "白髮麻衣破，还谯别弟迴。\n首垂听乐泪，花落待歌杯。\n石路寻芝熟，柴门有鹿来。\n明王下征诏，应就碧峰开。",
        "dynasty": "唐",
        "collection_info": null
    },
    {
        "title": "寄楼子山云栖上人",
        "author": "刘得仁",
        "content": "一室凿崔嵬，危梯迭藓苔。\n永无尘事到，时有至人来。\n涧谷冬深静，烟岚日午开。\n修身知得地，京寺未言迴。",
        "dynasty": "唐",
        "collection_info": null
    },
    {
        "title": "秋夜喜友人宿",
        "author": "刘得仁",
        "content": "莫说春闱事，清宵且共吟。\n频年遗我辈，何日遇知音。\n逼曙天倾斗，将寒叶坠林。\n无将簪绂意，只损壮夫心。",
        "dynasty": "唐",
        "collection_info": null
    },
    {
        "title": "秋日同僧宿西池",
        "author": "刘得仁",
        "content": "菡萏遍秋水，隔林香似焚。\n僧同池上宿，霞向月边分。\n渚鸟栖蒲立，城砧接曙闻。\n来宵莫他约，重此话孤云。",
        "dynasty": "唐",
        "collection_info": null
    },
    {
        "title": "宿韦津山居",
        "author": "刘得仁",
        "content": "永夕见招宿，诗书盈草堂。\n静吟倾美酒，高论出名场。\n窗飒松篁韵，庭兼雪月光。\n心期身未老，一去泛潇湘。",
        "dynasty": "唐",
        "collection_info": null
    },
    {
        "title": "夜携酒访崔正字",
        "author": "刘得仁",
        "content": "只应芸阁吏，知我僻兼愚。\n吟兴忘饥冻，生涯任有无。\n惨云埋远岫，阴吹吼寒株。\n忽起围炉思，招携酒满壶。",
        "dynasty": "唐",
        "collection_info": null
    },
    {
        "title": "送蔡京东归迎侍",
        "author": "刘得仁",
        "content": "高堂惟两别，此别是荣归。\n薄俸迎亲远，平时知己稀。\n郓郊秋木见，鲁寺夜钟微。\n近腊西来日，多逢霰雪飞。",
        "dynasty": "唐",
        "collection_info": null
    },
    {
        "title": "中秋",
        "author": "刘得仁",
        "content": "尘裏兼尘外，咸期此夕明。\n一年惟一度，长恐有云生。\n露洗微埃尽，光濡是物清。\n朗吟看正好，惆怅又西倾。",
        "dynasty": "唐",
        "collection_info": null
    },
    {
        "title": "池上宿",
        "author": "刘得仁",
        "content": "事事不求奢，长吟省嘆嗟。\n无才堪世弃，有句向谁夸。\n老树呈秋色，空池浸月华。\n凉风白露夕，此境属诗家。",
        "dynasty": "唐",
        "collection_info": null
    },
    {
        "title": "秋夕即事",
        "author": "刘得仁",
        "content": "永夕坐暝久，萧萧猨狖啼。\n漏微砧韵隔，月落斗杓低。\n危叶无风坠，幽禽并树栖。\n自怜在岐路，不醉亦沈迷。",
        "dynasty": "唐",
        "collection_info": null
    },
    {
        "title": "晚夏",
        "author": "刘得仁",
        "content": "日夕是西风，流光半已空。\n山光渐凝碧，树叶即翻红。\n学浅惭多士，秋成羡老农。\n谁怜信公道，不泣路岐中。",
        "dynasty": "唐",
        "collection_info": null
    },
    {
        "title": "夏日即事",
        "author": "刘得仁",
        "content": "到晓改诗句，四邻嫌苦吟。\n中宵横北斗，夏木隐栖禽。\n天地先秋肃，轩窗映月深。\n幽庭多此景，惟恐曙光侵。",
        "dynasty": "唐",
        "collection_info": null
    },
    {
        "title": "夏日通济里居酬诸先辈见访",
        "author": "刘得仁",
        "content": "君子远相寻，联镳到敝林。\n有诗谁索和，无酒可赊斟。\n门列晴峰色，堂开古木阴。\n何因驻清听，惟恐日西沈。",
        "dynasty": "唐",
        "collection_info": null
    },
    {
        "title": "寄姚谏议",
        "author": "刘得仁",
        "content": "鸣鞭静路尘，籍籍谏垣臣。\n函疏封还密，炉香侍立亲。\n箧多临水作，窗宿卧云人。\n危坐开寒纸，灯前起草频。",
        "dynasty": "唐",
        "collection_info": null
    },
    {
        "title": "和厉玄侍御题户部相公庐山草堂",
        "author": "刘得仁",
        "content": "白云居创毕，诏入凤池年。\n林长双峰树，潭分并寺泉。\n石溪盘鹤外，岳室闭猨前。\n柱史题诗后，松前更肃然。",
        "dynasty": "唐",
        "collection_info": null
    },
    {
        "title": "题山中故静禅师",
        "author": "刘得仁",
        "content": "寂灭身何在，门人隔此生。\n影悬尘已厚，塔种柏初成。\n溪院秋先雪，山堂古有精。\n当时挂锡处，树老几枝倾。",
        "dynasty": "唐",
        "collection_info": null
    },
    {
        "title": "夏日游慈恩寺",
        "author": "刘得仁",
        "content": "何处消长日，慈恩精舍频。\n僧高容野客，树密绝嚣尘。\n闲上凌虚塔，相逢避暑人。\n却愁归去路，马迹并车轮。",
        "dynasty": "唐",
        "collection_info": null
    },
    {
        "title": "题终南麻先生寂禅师石室",
        "author": "刘得仁",
        "content": "因居石室贫，五十二迴春。\n拥褐冥心客，穷经暮齿人。\n翠沈空水定，雨绝片云新。\n危细秋峰径，相随到顶频。",
        "dynasty": "唐",
        "collection_info": null
    },
    {
        "title": "送灵武朱书记",
        "author": "刘得仁",
        "content": "灵帅与谁善，得君宾幕中。\n从容应尽礼，赞画致元功。\n连塞云长惨，纔秋树半空。\n相如偏自惬，掌记復乘骢。",
        "dynasty": "唐",
        "collection_info": null
    },
    {
        "title": "弔草堂禅师",
        "author": "刘得仁",
        "content": "杖履疑师在，房关四壁蛩。\n贮瓶经腊水，响塔隔山钟。\n乳鸽沿苔井，斋猨散雪峰。\n如何不相见，倚徧寺前松。",
        "dynasty": "唐",
        "collection_info": null
    },
    {
        "title": "早春送湘潭李少府之任",
        "author": "刘得仁",
        "content": "柳新春水湄，春岸草离离。\n祖席觞云尽，离人泪各垂。\n业文传不朽，作尉岂多时。\n公退琴堂上，风吹斑竹枝。",
        "dynasty": "唐",
        "collection_info": null
    },
    {
        "title": "送越客归",
        "author": "刘得仁",
        "content": "霜薄东南地，江枫落未齐。\n众山离楚上，孤棹宿吴西。\n渚客留僧语，笼猨失子啼。\n到家冬即是，荷尽若耶溪。",
        "dynasty": "唐",
        "collection_info": null
    },
    {
        "title": "送周钺往江夏",
        "author": "刘得仁",
        "content": "东西南北郡，自说徧曾游。\n人世终多故，皇都不少留。\n郢城帆过夜，汉水月方秋。\n此谒亲知去，闻猨岂解愁。",
        "dynasty": "唐",
        "collection_info": null
    },
    {
        "title": "送河池李明府之任",
        "author": "刘得仁",
        "content": "河池安所理，种柳与弹琴。\n自合清时化，仍资白首吟。\n程余行片月，公退入遥林。\n想得询民瘼，方称单父心。",
        "dynasty": "唐",
        "collection_info": null
    },
    {
        "title": "送蔡京侍御赴大梁幕",
        "author": "刘得仁",
        "content": "同城各多故，会面亦稀疎。\n及道须相别，临岐恨有余。\n梁园飞楚鸟，汴水走淮鱼。\n众说裁军檄，陈琳远不如。",
        "dynasty": "唐",
        "collection_info": null
    },
    {
        "title": "哭鲍溶有感",
        "author": "刘得仁",
        "content": "寥落故人宅，今来身已亡。\n古苔封墨沼，深竹映书堂。\n秋色池馆静，雨声云水凉。\n无因展交道，日暮剖心肠。",
        "dynasty": "唐",
        "collection_info": null
    },
    {
        "title": "送僧归玉泉寺",
        "author": "刘得仁",
        "content": "玉泉归故剎，便老是僧期。\n乱木孤蝉后，寒山绝鸟时。\n若寻流水去，转出白云迟。\n见说千峰路，溪深復顶危。",
        "dynasty": "唐",
        "collection_info": null
    },
    {
        "title": "宣义池上",
        "author": "刘得仁",
        "content": "修篁夹绿池，幽絮此中飞。\n何必青山远，仍将白髮归。\n鸟啼亦有恨，鸥习总无机。\n树起秋风细，西林磬入微。",
        "dynasty": "唐",
        "collection_info": null
    },
    {
        "title": "回中夜访独孤从事",
        "author": "刘得仁",
        "content": "满庭霜月魄，风静绝纤闻。\n边境时无事，州城夜访君。\n拥裘听塞角，酌醴话湘云。\n赞佐元戎美，恩齐十万军。",
        "dynasty": "唐",
        "collection_info": null
    },
    {
        "title": "宿宣义池亭",
        "author": "刘得仁",
        "content": "暮色遶柯亭，南山幽竹青。\n夜深斜舫月，风定一池星。\n岛屿无人迹，菰蒲有鹤翎。\n此中足吟眺，何用泛沧溟。",
        "dynasty": "唐",
        "collection_info": null
    },
    {
        "title": "送智玄首座归蜀中旧山",
        "author": "刘得仁",
        "content": "像教得重兴，因师说大乘。\n从来悟明主，今去证高僧。\n蜀国烟霞异，灵山水月澄。\n乡闾诸善友，喜似见南能。",
        "dynasty": "唐",
        "collection_info": null
    },
    {
        "title": "贺顾非熊及第其年内索文章",
        "author": "刘得仁",
        "content": "愚为童稚时，已解念君诗。\n及得高科晚，须逢圣主知。\n花前飜有泪，鬓上却无丝。\n从此东归去，休为坠叶期。",
        "dynasty": "唐",
        "collection_info": null
    },
    {
        "title": "冬日骆家亭子",
        "author": "刘得仁",
        "content": "亭台腊月时，松竹见贞姿。\n林积烟藏日，风吹水合池。\n恨无人此住，静有鹤相窥。\n是景吟诗徧，真于野客宜。",
        "dynasty": "唐",
        "collection_info": null
    },
    {
        "title": "题邵公禅院",
        "author": "刘得仁",
        "content": "无事门多掩，阴阶竹扫苔。\n劲风吹雪聚，渴鸟啄冰开。\n树向寒山得，人从瀑布来。\n终期天目老，擎锡逐云回。",
        "dynasty": "唐",
        "collection_info": null
    },
    {
        "title": "忆鹤",
        "author": "刘得仁",
        "content": "自尔归仙后，经秋又过春。\n白云寻不得，紫府去无因。\n此地空明月，何山伴羽人。\n终期华表上，重见令威身。",
        "dynasty": "唐",
        "collection_info": null
    },
    {
        "title": "听夜泉",
        "author": "刘得仁",
        "content": "静裏层层石，潺湲到鹤林。\n流迴出几洞，源远历千岑。\n寒助空山月，清兼此夜心。\n幽人听达曙，相和藓床吟。",
        "dynasty": "唐",
        "collection_info": null
    },
    {
        "title": "乐游原春望",
        "author": "刘得仁",
        "content": "乐游原上望，望尽帝都春。\n始觉繁华地，应无不醉人。\n云开双阙丽，柳映九衢新。\n爱此频来往，多闲逐此身。",
        "dynasty": "唐",
        "collection_info": null
    },
    {
        "title": "赠雍陶博士",
        "author": "刘得仁",
        "content": "腹是羣书笥，官为六义师。\n情高少尘事，朝下足闲时。\n有句同人伏，无私胄子知。\n汉庭公议在，正与触邪宜。",
        "dynasty": "唐",
        "collection_info": null
    },
    {
        "title": "夏日感怀寄所知",
        "author": "刘得仁",
        "content": "了了见岐路，欲行难负心。\n趋时不圆转，自古易湮沈。\n日正林方合，蜩鸣夏已深。\n中郎今远在，谁识爨桐音。",
        "dynasty": "唐",
        "collection_info": null
    },
    {
        "title": "陈情上知己",
        "author": "刘得仁",
        "content": "性与才俱拙，名场迹甚微。\n久居颜亦厚，独立事多非。\n刻骨搜新句，无人悯白衣。\n明时自堪恋，不是不知机。",
        "dynasty": "唐",
        "collection_info": null
    },
    {
        "title": "秋夜寄友人二首 一",
        "author": "刘得仁",
        "content": "永夜无他虑，长吟毕二更。\n暗灯摇碧影，滞雨滴阶声。\n道进愁还浅，年加睡自轻。\n如何得深术，相与舍浮名。",
        "dynasty": "唐",
        "collection_info": null
    },
    {
        "title": "秋夜寄友人二首 二",
        "author": "刘得仁",
        "content": "所思同海岱，所梦亦烟波。\n默坐看山久，闲行值寺过。\n独吟黄叶乱，相去碧峰多。\n我有归心在，君行竟若何。",
        "dynasty": "唐",
        "collection_info": null
    },
    {
        "title": "寄春坊顾校书",
        "author": "刘得仁",
        "content": "宁因不得志，寂寞本相宜。\n冥目冥心坐，花开花落时。\n数畦蔬甲出，半梦鸟声移。\n只恐龙楼吏，归山又见违。",
        "dynasty": "唐",
        "collection_info": null
    },
    {
        "title": "寄雍陶先辈",
        "author": "刘得仁",
        "content": "久别青云士，幽人分固然。\n愁心不易去，蹇步卒难前。\n尽落经霜叶，频阴欲雪天。\n归山自有限，岂待白头年。",
        "dynasty": "唐",
        "collection_info": null
    },
    {
        "title": "对月寄雍陶",
        "author": "刘得仁",
        "content": "圆明寒魄上，天地一光中。\n临水通宵坐，知君此兴同。\n华凝衣有露，静极树无风。\n若向湘江见，湘江彻底空。",
        "dynasty": "唐",
        "collection_info": null
    },
    {
        "title": "寄谢观",
        "author": "刘得仁",
        "content": "十五年余苦，今朝始遇君。\n无惭于白日，不枉别孤云。\n得失天难问，称扬鬼亦闻。\n此恩销镂骨，吟坐叶纷纷。",
        "dynasty": "唐",
        "collection_info": null
    },
    {
        "title": "送鄂州崔大夫赴镇",
        "author": "刘得仁",
        "content": "廉问帝难人，朝庭辍重臣。\n入山初有雪，登路正无尘。\n去国鸣驺缓，经云住斾频。\n千峰与万木，清听雨情新。",
        "dynasty": "唐",
        "collection_info": null
    },
    {
        "title": "送钱给事赴虢州",
        "author": "刘得仁",
        "content": "帝心忧虢俗，暂庭辍掖垣臣。\n疲瘵初承制，乡闾似得春。\n化成应有瑞，位重转闻贫。\n用作盐梅日，争迴卧辙人。",
        "dynasty": "唐",
        "collection_info": null
    },
    {
        "title": "送雍陶侍御赴兖州裴尚书命",
        "author": "刘得仁",
        "content": "纶阁知孤直，翻论北巷贤。\n且縻莲幕裏，会致玉阶前。\n洙泗秋微动，龟蒙月正圆。\n元戎军务息，清句待君联。",
        "dynasty": "唐",
        "collection_info": null
    },
    {
        "title": "送新罗人归本国",
        "author": "刘得仁",
        "content": "鸡林隔巨浸，一住一年行。\n日近国先曙，风吹海不平。\n眼穿乡井树，头白渺瀰程。\n到彼星霜换，唐家语却生。",
        "dynasty": "唐",
        "collection_info": null
    },
    {
        "title": "送车涛罢举归山",
        "author": "刘得仁",
        "content": "朝是暮还非，人情冷暖移。\n浮生只如此，强进欲何为。\n要路知无援，深山必遇师。\n怜君明此理，休去不迟疑。",
        "dynasty": "唐",
        "collection_info": null
    },
    {
        "title": "送王书记归邠州",
        "author": "刘得仁",
        "content": "陈琳轻一别，马上意超然。\n来日行烦暑，归时听早蝉。\n阴云翳城郭，细雨紊山川。\n从事公刘地，元戎旧礼贤。",
        "dynasty": "唐",
        "collection_info": null
    },
    {
        "title": "送谢观之劒南从事",
        "author": "刘得仁",
        "content": "迢递从知己，他人敢更言。\n离京虽未腊，到府已应暄。\n飞急奔行鴈，啼酸忆子猨。\n江山无限思，君拟共谁论。",
        "dynasty": "唐",
        "collection_info": null
    },
    {
        "title": "送顾非熊作尉盱眙",
        "author": "刘得仁",
        "content": "一名兼一尉，未足是君伸。\n厉数为诗者，多来作谏臣。\n路翻平楚阔，草带古淮新。\n天下虽云大，同声有几人。",
        "dynasty": "唐",
        "collection_info": null
    },
    {
        "title": "送高湘及第后东归觐叔",
        "author": "刘得仁",
        "content": "此去几般荣，登科鼎足名。\n无惭入南巷，高价耸东京。\n窗对嵩山碧，庭来洛水声。\n门前桃李树，一径已阴成。",
        "dynasty": "唐",
        "collection_info": null
    },
    {
        "title": "送友人下第归觐",
        "author": "刘得仁",
        "content": "君此卜行日，高堂应梦归。\n莫将和氏泪，滴着老莱衣。\n岳雨连河细，田禽出麦飞。\n到家调膳后，吟苦落蝉晖。",
        "dynasty": "唐",
        "collection_info": null
    },
    {
        "title": "送友人下第归扬州觐省",
        "author": "刘得仁",
        "content": "新柳间花垂，东西京路岐。\n园林知自到，寝食计相思。\n雨断淮山出，帆扬楚树移。\n晨昏心已泰，蝉发是回时。",
        "dynasty": "唐",
        "collection_info": null
    },
    {
        "title": "早行",
        "author": "刘得仁",
        "content": "万类半已动，此心宁自安。\n月沈平野尽，星隐曙空残。\n马渡横流广，人行湛露寒。\n还思犹梦者，不信早行难。",
        "dynasty": "唐",
        "collection_info": null
    },
    {
        "title": "通济里居酬庐肇见寻不遇",
        "author": "刘得仁",
        "content": "衡门掩绿苔，树下绝尘埃。\n偶赴高僧约，旋知长者来。\n云山堪眺望，车马必裴回。\n问以何为待，惭无酒一杯。",
        "dynasty": "唐",
        "collection_info": null
    },
    {
        "title": "赠王尊师",
        "author": "刘得仁",
        "content": "为道常日损，尊师修此心。\n挂肩黄布被，穿髪白蒿簪。\n符札灵砂字，弦弹古素琴。\n囊中曾有药，点土亦成金。",
        "dynasty": "唐",
        "collection_info": null
    },
    {
        "title": "冬夜与蔡校书宿无可上人院",
        "author": "刘得仁",
        "content": "儒释偶同宿，夜窗寒更清。\n忘机于世久，晤语到天明。\n月倒高松影，风旋一磬声。\n真门犹是幻，不用觉浮生。",
        "dynasty": "唐",
        "collection_info": null
    },
    {
        "title": "冬日喜同志宿",
        "author": "刘得仁",
        "content": "相逢话清夜，言实转相知。\n共道名虽切，唯论命不疑。\n吟身坐霜石，眠鸟握风枝。\n别忆天台客，烟霞昔有期。",
        "dynasty": "唐",
        "collection_info": null
    },
    {
        "title": "逢吕上山人",
        "author": "刘得仁",
        "content": "尘裏正愁老，相逢眼益明。\n从前枉多病，此后鲜疎名。\n古柏今收子，深山许事兄。\n长生如有分，愿逐到蓬瀛。",
        "dynasty": "唐",
        "collection_info": null
    },
    {
        "title": "春暮对雨",
        "author": "刘得仁",
        "content": "春暮雨微微，翻疑坠叶时。\n气蒙杨柳重，寒勒牡丹迟。\n未夕鸟先宿，望晴人有期。\n何当廓阴闭，新暑竹风吹。",
        "dynasty": "唐",
        "collection_info": null
    },
    {
        "title": "长信宫",
        "author": "刘得仁",
        "content": "簟凉秋气初，长信恨何如。\n拂黛月生指，解鬟云满梳。\n一从悲画扇，几度泣前鱼。\n坐听南宫乐，清风摇翠裾。",
        "dynasty": "唐",
        "collection_info": null
    },
    {
        "title": "初夏题段郎中修竹里南园",
        "author": "刘得仁",
        "content": "高人游息处，与此曲池连。\n密树纔春后，深山在目前。\n远峰初绝雨，片石欲生烟。\n数有僧来宿，应缘静好禅。",
        "dynasty": "唐",
        "collection_info": null
    },
    {
        "title": "题景玄禅师院",
        "author": "刘得仁",
        "content": "古僧精进者，师復是谁流。\n道贵行无我，禅难说到头。\n汲泉羸鹤立，拥褐老猨愁。\n曾住深山院，何如此院幽。",
        "dynasty": "唐",
        "collection_info": null
    },
    {
        "title": "夏日樊川别业即事",
        "author": "刘得仁",
        "content": "无事称无才，柴门亦罕开。\n脱巾吟永日，着屐步荒台。\n风卷微尘上，霆将暴雨来。\n终南云渐合，咫尺失崔嵬。",
        "dynasty": "唐",
        "collection_info": null
    },
    {
        "title": "寄无可上人",
        "author": "刘得仁",
        "content": "省学为诗日，宵吟每达晨。\n十年期是梦，一事未成身。\n枉别山中客，殊非世上人。\n今来已如此，须得桂荣新。",
        "dynasty": "唐",
        "collection_info": null
    },
    {
        "title": "和范校书赠造微上人",
        "author": "刘得仁",
        "content": "得性见微公，何曾执着空。\n修心将佛并，吐论与儒通。\n晓漱松杉下，宵禅雪月中。\n他生有缘会，君子亦应同。",
        "dynasty": "唐",
        "collection_info": null
    },
    {
        "title": "访曲江胡处士",
        "author": "刘得仁",
        "content": "何况归山后，而今已似仙。\n卜居天苑畔，闲步禁楼前。\n落日明沙岸，微风上纸鸢。\n静还林石下，坐读养生篇。",
        "dynasty": "唐",
        "collection_info": null
    },
    {
        "title": "慈恩寺塔下避暑",
        "author": "刘得仁",
        "content": "古松凌巨塔，修竹映空廊。\n竟日闻虚籁，深山只此凉。\n僧真生我静，水淡发茶香。\n坐久东楼望，钟声振夕阳。",
        "dynasty": "唐",
        "collection_info": null
    },
    {
        "title": "秋晚与友人游青龙寺",
        "author": "刘得仁",
        "content": "高视终南秀，西风度阁凉。\n一生同隙影，几处好山光。\n暮鸟投嬴木，寒钟送夕阳。\n因居话心地，川冥宿僧房。",
        "dynasty": "唐",
        "collection_info": null
    },
    {
        "title": "春日雨后作",
        "author": "刘得仁",
        "content": "朝来微有雨，天地爽无尘。\n北厥明如昼，南山碧动人。\n车舆终日别，草树一城新。\n枉是吾君戚，何门谒紫宸。",
        "dynasty": "唐",
        "collection_info": null
    },
    {
        "title": "别王山人",
        "author": "刘得仁",
        "content": "旨甘虽自足，未是禄荣亲。\n尚逐趋时伴，多离有道人。\n山居衣以草，生寄药随身。\n不食长无疾，年知出十旬。",
        "dynasty": "唐",
        "collection_info": null
    },
    {
        "title": "赠陶山人",
        "author": "刘得仁",
        "content": "处士例营营，惟君纵此生。\n闲能资寿考，健不换公卿。\n药圃妻同耨，山田子共耕。\n定知丹熟后，无姓亦无名。",
        "dynasty": "唐",
        "collection_info": null
    },
    {
        "title": "禁署早春晴望",
        "author": "刘得仁",
        "content": "御林闻有早莺声，玉槛春香九陌晴。\n寒着霁云归紫阁，暖浮佳气动芳城。\n宫池日到冰初解，辇路风吹草欲生。\n鸳侣此时皆赋咏，商山雪在思尤清。",
        "dynasty": "唐",
        "collection_info": null
    },
    {
        "title": "山中寻道人不遇",
        "author": "刘得仁",
        "content": "年过弱冠风尘裏，常拟随师学炼形。\n石路特来寻道者，云房空见有仙经。\n碁于松底留残局，鹤向潭边退数翎。\n便欲此居闲到老，先生何日下青冥。",
        "dynasty": "唐",
        "collection_info": null
    },
    {
        "title": "赠敬晊助教二首 一",
        "author": "刘得仁",
        "content": "到来常听说清虚，手把玄元七字书。\n仙籍不知名姓有，道情惟见往来疎。\n已能绝粒无饥色，早晚休官买隐居。\n便欲去随为弟子，片云孤鹤可相于。",
        "dynasty": "唐",
        "collection_info": null
    },
    {
        "title": "赠敬晊助教二首 二",
        "author": "刘得仁",
        "content": "街西静观求居处，不到权门到寺频。\n禁掖人知连状荐，国庠官满一家贫。\n清仪称是蓬瀛客，直气堪为谏诤臣。\n自顾无成年渐长，报恩惟愿杀微身。",
        "dynasty": "唐",
        "collection_info": null
    },
    {
        "title": "送祖山人归山",
        "author": "刘得仁",
        "content": "独来朝市笑浮云，却忆烟霞出帝城。\n不说金丹能点化，空教弟子学长生。\n壶中泻酒看云影，洞裏逢师下鹤迎。\n料得仙家玉牌上，已镌白日上昇名。",
        "dynasty": "唐",
        "collection_info": null
    },
    {
        "title": "监试莲花峰",
        "author": "刘得仁",
        "content": "太华万余重，岧嶤只此峰。\n当秋倚寥泬，入望似芙蓉。\n翠拔千寻直，青危一朵秾。\n气分毛女秀，灵有羽人踪。\n倒影侵官路，流香激庙松。\n尘埃终不及，车马自憧憧。",
        "dynasty": "唐",
        "collection_info": null
    },
    {
        "title": "京兆府试目极千里",
        "author": "刘得仁",
        "content": "献赋多年客，低眉恨不前。\n此心常郁矣，纵目忽超然。\n送骥登长路，有鸿入远天。\n古墟烟幂幂，穷野草绵绵。\n树与金城接，山疑桂水连。\n何当开霁日，无物翳平川。",
        "dynasty": "唐",
        "collection_info": null
    },
    {
        "title": "寻陈处士山堂",
        "author": "刘得仁",
        "content": "步溪凡几转，始得见幽踪。\n路隐千根树，门开万仞峰。\n片云生石窦，浅水卧枯松。\n穷谷风光冷，深山翠碧浓。\n鹤看空裏过，仙向坐中逢。\n底露秋潭水，声微暮观钟。\n他年来此定，异日愿相容。\n且喜今归去，人间事更慵。",
        "dynasty": "唐",
        "collection_info": null
    },
    {
        "title": "题从伯舍人道正里南园",
        "author": "刘得仁",
        "content": "帝里余新第，朱门面碧岑。\n曙堂增爽气，乔木动清阴。\n直去亲瑶陛，朝迴在竹林。\n风流才子调，好尚古人心。\n薜荔遮窗暗，莓苔近井深。\n礼无青草隔，诗共白衣吟。\n轩静留孤鹤，庭虚到远砧。\n掩关裁凤诏，开镜理琼簪。\n种植今如此，尘埃永不侵。\n云奔投刺者，日日待为霖。",
        "dynasty": "唐",
        "collection_info": null
    },
    {
        "title": "赋得听松声",
        "author": "刘得仁",
        "content": "庭际微风动，高松韵自生。\n听时无物乱，尽日觉神清。\n强与幽泉并，翻嫌细雨幷。\n拂空增鹤唳，过牖合琴声。\n况復当秋暮，偏宜在月明。\n不知深涧底，萧瑟有谁听。",
        "dynasty": "唐",
        "collection_info": null
    },
    {
        "title": "宿普济寺",
        "author": "刘得仁",
        "content": "京寺数何穷，清幽此不同。\n曲江临阁北，御苑自墙东。\n广陌车音急，危楼夕景通。\n乱峰沈暝野，毒暑过秋空。\n幡扬虚无里，星生杳霭中。\n月光笼月殿，莲气入莲宫。\n缀草凉天露，吹人古木风。\n饮茶除假寐，闻磬释尘蒙。\n童子眠苔净，高僧话漏终。\n待鸣晓钟后，万井復朣胧。",
        "dynasty": "唐",
        "collection_info": null
    },
    {
        "title": "和郑校书夏日游郑泉",
        "author": "刘得仁",
        "content": "太虚悬畏景，古木蔽清阴。\n爰有泉堪挹，闲思日可寻。\n来闻鸣滴滴，照竦碧沈沈。\n几脉成溪壑，何人测浅深。\n澄时无一物，分处厉千林。\n净溉灵根药，凉浮玉翅禽。\n饮疑蠲宿疾，见自失烦襟。\n僧共云前濑，龙和月下吟。\n迭光轻吹动，彻底晓霞侵。\n不用频游去，令君少进心。",
        "dynasty": "唐",
        "collection_info": null
    },
    {
        "title": "和段校书冬夕寄题庐山",
        "author": "刘得仁",
        "content": "名高身未到，此恨蓄多时。\n是夕吟因话，他年必去随。\n尝闻庐岳顶，半入楚江湄。\n几处悬崖上，千寻瀑布垂。\n炉峰松淅沥，湓浦柳参差。\n日色连湖白，钟声拂浪迟。\n烟梯缘薜荔，岳寺步欹危。\n地本饶灵草，林曾出祖师。\n石楼霞耀壁，猨树鹤分枝。\n细径萦岩末，高窗见海涯。\n嵌空寒更极，寂寞夜尤思。\n阴谷冰埋朮，仙田雪覆芝。\n乱泉禅客濑，异迹逸人知。\n藓室新开竈，柽潭末了棋。\n如何遂闲放，长得在希夷。\n空务渔樵事，方无道路悲。\n谢公台尚在，陶令柳潜衰。\n尘外难相许，人间贵迹遗。\n虽怀丹桂影，不忘白云期。\n仁者终携手，今朝预赋诗。",
        "dynasty": "唐",
        "collection_info": null
    },
    {
        "title": "书事寄万年厉员外",
        "author": "刘得仁",
        "content": "帝城皆剧县，令尹美居东。\n遂拜赵张下，蹔离星象中。\n拥归从北阙，送上动南宫。\n紫禁黄山遶，沧溟素浐通。\n封疆亲日月，邑里出王公。\n赋税充天府，歌谣入圣聪。\n土膏寒麦覆，人海昼尘蒙。\n廨宇松连翠，朝街火散红。\n文场新桂茂，粉署旧兰崇。\n留客挥盈爵，抽毫咏早鸿。\n前驺潘岳贵，故里邵平穷。\n劝隐莲峰久，期耕树谷同。\n凫飞将去叶，劒气尚埋丰。\n何必华阴土，方垂拂拭功。",
        "dynasty": "唐",
        "collection_info": null
    },
    {
        "title": "上姚谏议",
        "author": "刘得仁",
        "content": "高文与盛德，皆谓古无伦。\n圣代生才子，明庭有谏臣。\n已瞻龙衮近，渐向凤池新。\n却忆波涛郡，来时岛屿春。\n名因诗句大，家似布衣贫。\n曾暗投新轴，频闻奖滞身。\n照吟清夕月，送药紫霞人。\n终计依门馆，何疑不化鳞。",
        "dynasty": "唐",
        "collection_info": null
    },
    {
        "title": "上翰林丁学士",
        "author": "刘得仁",
        "content": "今代如尧代，征贤察众情。\n久聆推行寔，然后佐聪明。\n官自文华重，恩因顾问生。\n词人求作称，天子许和羹。\n御柳凋霜晚，宫泉滴月清。\n直庐寒漏近，秋烛白麻成。\n玉殿移时对，金舆数侍行。\n赐衣香未散，借马色难名。\n时辈何偏羡，儒流此最荣。\n终当闻夑理，寰宇永昇平。",
        "dynasty": "唐",
        "collection_info": null
    },
    {
        "title": "二",
        "author": "刘得仁",
        "content": "何处访岐路，青云但忆归。\n风尘数年限，门馆一生依。\n外族帝王是，中朝亲旧稀。\n翻令浮议者，不许九霄飞。",
        "dynasty": "唐",
        "collection_info": null
    },
    {
        "title": "山中舒怀寄上丁学士",
        "author": "刘得仁",
        "content": "五字投精鉴，惭非大雅词。\n本求闲赐览，岂料便蒙知。\n幽拙欣殊幸，提携更不疑。\n弱苗须雨长，懒翼在风吹。\n砺镞端杨叶，光门待桂枝。\n计闻尘裏誉，因和禁中诗。",
        "dynasty": "唐",
        "collection_info": null
    },
    {
        "title": "莺出谷",
        "author": "刘得仁",
        "content": "东风潜启物，动息意皆新。\n此鸟从幽谷，依林报早春。\n出寒虽未及，振羽渐能频。\n稍类冲天鹤，多随折桂人。\n尊前喧有语，花裏昼藏身。\n若向秾华处，余禽不见亲。",
        "dynasty": "唐",
        "collection_info": null
    },
    {
        "title": "哭翰林丁侍郎",
        "author": "刘得仁",
        "content": "相知出肺腑，非旧亦非亲。\n每见云霄侣，多阳鄙拙身。\n即期扶泰运，岂料哭贤人。\n应是随先帝，依前作近臣。\n平生任公直，爱弟尚风尘。\n宅闭青松古，坟临赤水新。\n官清仍齿壮，儿小復家贫。\n惆怅天难问，空流泪满巾。",
        "dynasty": "唐",
        "collection_info": null
    },
    {
        "title": "陈情上李景让大夫",
        "author": "刘得仁",
        "content": "一被浮名误，旋遭白髮侵。\n裴回恋明主，梦寐在秋岑。\n遇物唯多感，居常只是吟。\n待时钳定口，经事压低心。\n辛苦文场久，因缘戚里深。\n老迷新道路，贫卖旧园林。\n晴赏行闻水，宵棊坐见参。\n龟留闲去问，僧约偶来寻。\n望喜潜凭鹊，娱情愿有琴。\n此生如遂意，誓死报知音。\n上德怜孤直，唯公拔陆沈。\n丘山恩忽被，蝼蚁力难任。\n作鉴明同日，听言重若金。\n从兹更无限，翘足俟为霖。",
        "dynasty": "唐",
        "collection_info": null
    },
    {
        "title": "和郑先辈谢秩闲居寓书所怀",
        "author": "刘得仁",
        "content": "西风日夜吹，万木共离披。\n近甸新晴后，高人得意时。\n暂闲心亦泰，论道面难欺。\n把笔还诗债，将琴当酒资。\n蓝衫悬竹桁，乌帽挂松枝。\n名占文章重，官归谏宪迟。\n生涯贫帝里，公议到台司。\n室冷沾苔藓，门清绝路岐。\n莫言邻白屋，即贺立丹墀。\n岂虑尘埃久，云霄故有期。",
        "dynasty": "唐",
        "collection_info": null
    },
    {
        "title": "病中晨起即事寄场中往还",
        "author": "刘得仁",
        "content": "昨日离尘裏，今朝懒已成。\n岂能为久隐，更欲泥浮名。\n虚牖晨光白，幽园晓气清。\n戴沙寻水去，披雾入林行。\n迭叶孤禽在，初阳半树明。\n桑麻新雨润，芦荻古波声。\n易向田家熟，元于世路生。\n病多三径塞，吟苦四邻惊。",
        "dynasty": "唐",
        "collection_info": null
    },
    {
        "title": "悲老宫人",
        "author": "刘得仁",
        "content": "白髮宫娃不解悲，满头犹自插花枝。\n曾缘玉貌君王宠，准拟人看似旧时。",
        "dynasty": "唐",
        "collection_info": null
    },
    {
        "title": "村中闲步",
        "author": "刘得仁",
        "content": "闲共野人临野水，新秋高树挂清晖。\n不知尘里无穷事，白鸟双飞入翠微。",
        "dynasty": "唐",
        "collection_info": null
    },
    {
        "title": "上巳日",
        "author": "刘得仁",
        "content": "未敢分明赏物华，十年如见梦中花。\n游人过尽衡门掩，独自凭栏到日斜。",
        "dynasty": "唐",
        "collection_info": null
    },
    {
        "title": "省试日上崔侍郎四首 一",
        "author": "刘得仁",
        "content": "衣上年年泪血痕，只将怀抱诉干坤。\n如今主圣臣贤日，岂致人间一物冤。",
        "dynasty": "唐",
        "collection_info": null
    },
    {
        "title": "省试日上崔侍郎四首 二",
        "author": "刘得仁",
        "content": "如病如痴二十秋，求名难得又难休。\n回看骨肉须堪耻，一着麻衣便白头。",
        "dynasty": "唐",
        "collection_info": null
    },
    {
        "title": "省试日上崔侍郎四首 三",
        "author": "刘得仁",
        "content": "戚里称儒媿小才，礼闱公道此时开。\n他人何事虚相指，明主无私不是媒。",
        "dynasty": "唐",
        "collection_info": null
    },
    {
        "title": "省试日上崔侍郎四首 四",
        "author": "刘得仁",
        "content": "方寸终朝似火然，为求白日上青天。\n自嗟辜负平生眼，不识春光二十年。",
        "dynasty": "唐",
        "collection_info": null
    },
    {
        "title": "秋夜",
        "author": "刘得仁",
        "content": "秋气满堂孤烛冷，清宵无寐忆山归。\n窗前月过三更后，细竹吟风似雨微。",
        "dynasty": "唐",
        "collection_info": null
    },
    {
        "title": "长门怨",
        "author": "刘得仁",
        "content": "争得一人闻此怨，长门深夜有妍姝。\n早知雨露翻相悞，只插荆钗嫁匹夫。",
        "dynasty": "唐",
        "collection_info": null
    },
    {
        "title": "贾妇怨",
        "author": "刘得仁",
        "content": "嫁与商人头欲白，未曾一日得双行。\n任君逐利轻江海，莫把风涛似妾轻。",
        "dynasty": "唐",
        "collection_info": null
    },
    {
        "title": "寄友人",
        "author": "刘得仁",
        "content": "风飒沈思眼忽开，尘埃污得是庸才。\n那堪更见巢松鹤，飞入青云不下来。",
        "dynasty": "唐",
        "collection_info": null
    },
    {
        "title": "晏起",
        "author": "刘得仁",
        "content": "日过辰时犹在梦，客来应笑也求名。\n浮生自得长高枕，不向人间与命争。",
        "dynasty": "唐",
        "collection_info": null
    },
    {
        "title": "马上别单于刘评事",
        "author": "刘得仁",
        "content": "庙谋宏远人难测，公主生还帝感深。\n天下底平须共喜，一时闲事莫惊心。",
        "dynasty": "唐",
        "collection_info": null
    },
    {
        "title": "赠从弟谷",
        "author": "刘得仁",
        "content": "此世荣枯岂足惊，相逢惟要眼长青。\n从来不爱三闾死，今日凭君莫独醒。",
        "dynasty": "唐",
        "collection_info": null
    },
    {
        "title": "别山居",
        "author": "刘得仁",
        "content": "万壑千岩景象开，登临未足又须回。\n凭师莫断松间路，秋月圆时弟子来。",
        "dynasty": "唐",
        "collection_info": null
    },
    {
        "title": "赠道人",
        "author": "刘得仁",
        "content": "长在城中无定业，卖丹磨镜两途贫。\n三山来往寻常事，不省曾惊市井人。",
        "dynasty": "唐",
        "collection_info": null
    },
    {
        "title": "对月寄同志",
        "author": "刘得仁",
        "content": "霜满中庭月在林，塞鸿频过又更深。\n支颐不语相思坐，料得君心似我心。",
        "dynasty": "唐",
        "collection_info": null
    },
    {
        "title": "忆鹤",
        "author": "刘得仁",
        "content": "白丝翎羽丹砂顶，晓度秋烟出翠微。\n来向孤松枝上立，见人吟苦却高飞。",
        "dynasty": "唐",
        "collection_info": null
    },
    {
        "title": "云门寺",
        "author": "刘得仁",
        "content": "上方僧又起，清磬出林初。\n吟苦晓灯暗，露零秋草疎。\n旧山多梦到，流水送愁余。\n寄寺欲经岁，惭无亲故书。",
        "dynasty": "唐",
        "collection_info": null
    },
    {
        "title": "中秋宿邓逸人居",
        "author": "刘得仁",
        "content": "偶与山僧宿，吟诗坐到明。\n夜凉耽月色，秋渴漱泉声。\n磵木如竿耸，窗云作片生。\n白衣闲自贵，不揖汉公卿。",
        "dynasty": "唐",
        "collection_info": null
    },
    {
        "title": "句",
        "author": "刘得仁",
        "content": "外家虽是帝，当路且无亲。\n白日只如哭，黄泉免恨无。\n身闲甘旨下，白髮太平人。\n同游芳草寺，见示白云诗。\n犹祈启金口，一为动文权。\n深山寺路千层石，竹杖椶鞋便可登。",
        "dynasty": "唐",
        "collection_info": null
    },
    {
        "title": "题山院",
        "author": "权审",
        "content": "万叶风声利，一山秋气寒。\n晓霜浮碧瓦，落日度朱栏。",
        "dynasty": "唐",
        "collection_info": null
    },
    {
        "title": "绝句",
        "author": "权审",
        "content": "得即高歌失即休，多悲多恨谩悠悠。\n今朝有酒今朝醉，明日愁来明日愁。",
        "dynasty": "唐",
        "collection_info": null
    },
    {
        "title": "郡中有怀寄上睦州员外杜十三兄",
        "author": "邢羣",
        "content": "城枕溪流更浅斜，丽谯连带邑人家。\n经冬野菜青青色，未腊山梅处处花。\n虽免嶂云生岭上，永无音信到天涯。\n如今岁[晏]从羁滞，心喜弹冠事不赊。",
        "dynasty": "唐",
        "collection_info": null
    },
    {
        "title": "早发灵芝望九华寄杜员外使君",
        "author": "曹汾",
        "content": "戴月早辞三秀馆，迟明初识久华峰。\n嵯嵯玉劒寒铓利，褭褭青莲翠叶重。\n奇状却疑人画出，岚光如为客添浓。\n行春若到五溪上，此处褰帷正面逢。",
        "dynasty": "唐",
        "collection_info": null
    },
    {
        "title": "落花",
        "author": "严恽",
        "content": "春光冉冉归何处，更向花前把一杯。\n尽日问花花不语，为谁零落为谁开。",
        "dynasty": "唐",
        "collection_info": null
    },
    {
        "title": "题筹笔驿",
        "author": "殷潜之",
        "content": "江东矜割据，邺下夺孤嫠。\n霸畧非匡汉，宏图欲佐谁。\n奏书辞后主，仗劒出全师。\n重袭襃斜路，悬开反正旗。\n欲将苞有截，必使举无遗。\n沈虑经谋际，挥毫决胜时。\n圜觚当分画，前箸此操持。\n山秀扶英气，川流入妙思。\n算成功在彀，运去事终亏。\n命屈天方厌，人亡国自随。\n艰难推旧姓，开创极初基。\n总叹曾过地，宁探作教资。\n若归新历数，谁復顾衰危。\n报德兼明道，长留识者知。",
        "dynasty": "唐",
        "collection_info": null
    },
    {
        "title": "送高遂赴举",
        "author": "祝元膺",
        "content": "句曲旧宅真，自产日月英。\n既涵岳渎气，安无神仙名。\n松桂逦迤色，与君相送情。",
        "dynasty": "唐",
        "collection_info": null
    },
    {
        "title": "寄道友",
        "author": "祝元膺",
        "content": "两颔凝清霜，玉炉焚天香。\n为我延岁华，得入不死乡。",
        "dynasty": "唐",
        "collection_info": null
    },
    {
        "title": "梦仙谣",
        "author": "祝元膺",
        "content": "蟾蜍夜作青冥烛，螮蝀晴为碧落梯。\n好箇分明天上路，谁教深入武陵溪。",
        "dynasty": "唐",
        "collection_info": null
    },
    {
        "title": "句",
        "author": "祝元膺",
        "content": "雾纹斑似豹，水力健如龙。",
        "dynasty": "唐",
        "collection_info": null
    },
    {
        "title": "贺邓璠使君正拜袁州",
        "author": "彭蟾",
        "content": "六年惠爱及黎甿，大府论功俟陟明。\n尺一诏书天上降，二千石禄世间荣。\n新添画戟门增峻，旧蹑青云路转平。\n更待皇恩醒善政，碧油幢到郡斋迎。",
        "dynasty": "唐",
        "collection_info": null
    },
    {
        "title": "和严恽落花诗",
        "author": "王枢",
        "content": "花落花开人世梦，衰荣闲事且持杯。\n春风底事轻摇落，何似从来不要开。",
        "dynasty": "唐",
        "collection_info": null
    },
    {
        "title": "咏宣律和尚袈裟",
        "author": "张希復",
        "content": "共覆三衣中夜寒，披时不镇尼师坛。\n无因盖得龙宫地，畦裏尘飞叶相残。",
        "dynasty": "唐",
        "collection_info": null
    },
    {
        "title": "莺出谷",
        "author": "钱可復",
        "content": "玉律阳和变，时禽羽翮新。\n载飞初出谷，一啭已惊人。\n拂柳宜烟暖，衝花觉露春。\n抟风翻翰疾，向日弄吭频。\n求友心何切，迁乔幸有因。\n华林高玉树，栖託及芳晨。",
        "dynasty": "唐",
        "collection_info": null
    },
    {
        "title": "莺出谷",
        "author": "张鹭",
        "content": "弱柳随俦匹，迁莺正及春。\n乘风音响远，映日羽毛新。\n已得辞幽谷，还将脱俗尘。\n鸳鸾方可慕，燕雀迥无邻。\n游止知难屈，飜飞在此伸。\n一枝如借便，终冀託深仁。",
        "dynasty": "唐",
        "collection_info": null
    },
    {
        "title": "莺出谷",
        "author": "刘庄物",
        "content": "幸因辞旧谷，从此及芳晨。\n欲语如调舌，初飞似畏人。\n风调归影便，日暖吐声频。\n翔集知无阻，联绵贵有因。\n喜迁乔木近，宁厌对花新。\n堪念微禽意，关关也爱春。",
        "dynasty": "唐",
        "collection_info": null
    },
    {
        "title": "题吕食新水阁兼寄南商州郎中",
        "author": "朱景玄",
        "content": "丹槛初结构，孤高冠清川。\n庭临谷中树，檐落山上泉。\n晓色挂残月，夜声杂繁絃。\n青春去如水，康乐归何年。",
        "dynasty": "唐",
        "collection_info": null
    },
    {
        "title": "华山南望春",
        "author": "朱景玄",
        "content": "灵岳多异状，巉巉出虚空。\n闲云恋岩壑，起灭苍翠中。\n皓气澄野水，神光秘琼宫。\n鹤巢前林雪，瀑落满涧风。\n春尽花未发，川迴路难穷。\n何因着山屐，鹿迹寻羊公。",
        "dynasty": "唐",
        "collection_info": null
    },
    {
        "title": "水阁",
        "author": "朱景玄",
        "content": "楼居半池上，澄影共相空。\n谢守题诗处，莲开净碧中。",
        "dynasty": "唐",
        "collection_info": null
    },
    {
        "title": "迎风亭",
        "author": "朱景玄",
        "content": "山雨留清气，溪飙送早凉。\n时回石门步，阶下碧云光。",
        "dynasty": "唐",
        "collection_info": null
    },
    {
        "title": "双槠亭",
        "author": "朱景玄",
        "content": "连檐对双树，冬翠夏无尘。\n未肯惭桃李，成阴不待春。",
        "dynasty": "唐",
        "collection_info": null
    },
    {
        "title": "莲亭",
        "author": "朱景玄",
        "content": "回塘最幽处，拍水小亭开。\n莫怪阑干湿，鵁鶄夜宿来。",
        "dynasty": "唐",
        "collection_info": null
    },
    {
        "title": "中峯亭",
        "author": "朱景玄",
        "content": "中峯上翠微，窗晓早霞飞。\n几引登山屐，春风踏雪归。",
        "dynasty": "唐",
        "collection_info": null
    },
    {
        "title": "飞云亭",
        "author": "朱景玄",
        "content": "上结孤圆顶，飞轩出泰清。\n有时迷处所，梁栋晓云生。",
        "dynasty": "唐",
        "collection_info": null
    },
    {
        "title": "四望亭",
        "author": "朱景玄",
        "content": "高亭羣峰首，四面俯晴川。\n每见晨光晓，阶前万井烟。",
        "dynasty": "唐",
        "collection_info": null
    },
    {
        "title": "望莲台",
        "author": "朱景玄",
        "content": "秋台好登望，菡萏发清池。\n半似红颜醉，凌波欲暮时。",
        "dynasty": "唐",
        "collection_info": null
    },
    {
        "title": "茶亭",
        "author": "朱景玄",
        "content": "静得尘埃外，茶芳小华山。\n此亭真寂寞，世路少人闲。",
        "dynasty": "唐",
        "collection_info": null
    },
    {
        "title": "宿新安村步",
        "author": "朱景玄",
        "content": "淅淅寒流涨浅沙，月明空渚徧芦花。\n离人偶宿孤村下，永夜闻砧一两家。",
        "dynasty": "唐",
        "collection_info": null
    },
    {
        "title": "远闻本郡行春到旧山二首 一",
        "author": "朱景玄",
        "content": "一身从宦留京邑，五马遥闻到旧山。\n已领烟霞光野径，深惭老幼候柴关。",
        "dynasty": "唐",
        "collection_info": null
    },
    {
        "title": "远闻本郡行春到旧山二首 二",
        "author": "朱景玄",
        "content": "清风借响松筠外，画隼停晖水石间。\n定掩溪名在图传，共知轩盖此登攀。",
        "dynasty": "唐",
        "collection_info": null
    },
    {
        "title": "和崔使君临发不得观积雪",
        "author": "朱景玄",
        "content": "贫居稍与池塘近，旬日轩车不降来。\n一树琼花空有待，晓风看落满青苔。",
        "dynasty": "唐",
        "collection_info": null
    },
    {
        "title": "句",
        "author": "朱景玄",
        "content": "塞鸿先秋去，边草入夏生。",
        "dynasty": "唐",
        "collection_info": null
    },
    {
        "title": "别青州妓段东美 一",
        "author": "薛宜僚",
        "content": "经年邮驿许安栖，一会他乡别恨迷。\n今日海帆飘万里，不堪肠断对含啼。",
        "dynasty": "唐",
        "collection_info": null
    },
    {
        "title": "别青州妓段东美 二",
        "author": "薛宜僚",
        "content": "阿母桃花方似锦，王孙草色正如烟。\n不须更向沧溟望，惆怅欢情恰一年。",
        "dynasty": "唐",
        "collection_info": null
    },
    {
        "title": "咏韦皋",
        "author": "郭圆",
        "content": "宣父从周又适秦，昔贤谁少出风尘。\n当时甚讶张延赏，不识韦皋是贵人。",
        "dynasty": "唐",
        "collection_info": null
    },
    {
        "title": "进宣宗收復河湟诗",
        "author": "崔铉",
        "content": "边陲万里注恩波，宇宙羣芳洽凯歌。\n右地名王争解辫，远方戎垒尽投戈。\n烟尘永息三秋戍，瑞气遥清九折河。\n共遇圣明千载运，更观俗阜与时和。",
        "dynasty": "唐",
        "collection_info": null
    },
    {
        "title": "咏架上鹰",
        "author": "崔铉",
        "content": "天边心胆架头身，欲拟飞腾未有因。\n万里碧霄终一去，不知谁是解绦人。",
        "dynasty": "唐",
        "collection_info": null
    },
    {
        "title": "越亭二十韵",
        "author": "元晦",
        "content": "乏才叨八使，徇禄非三顾。\n南服颁诏条，东林证迷误。\n未闻述职效，偶脱嚣烦趣。\n激水浚㘭塘，缘崖欹磴步。\n西岩焕朝旭，深壑囊宿雾。\n影气爽衣巾，凉飔轻杖履。\n临高神虑寂，远眺川原布。\n孤帆逗汀烟，飜鵶集江树。\n独探洞府静，怳若偓佺遇。\n一瞬契真宗，百年成妄故。\n孱颜石户启，杳霭溪云度。\n松籁韵宫商，鸳甍势翔遡。\n津梁危彴架，济物虚舟渡。\n环流驰羽觞，金英妬妆嫮。\n笳吟寒垒迥，鸟噪空山暮。\n怅望麋鹿心，低迴车马路。\n悬冠谢陶令，褫佩怀疏傅。\n遐想蜕缨緌，徒惭恤襦袴。\n福盈祸之倚，权胜道所恶。\n何必栖禅关，无言自冥悟。",
        "dynasty": "唐",
        "collection_info": null
    },
    {
        "title": "除浙东留题桂郡林亭",
        "author": "元晦",
        "content": "紫泥远自金銮降，朱斾翻驰镜水头。\n陶令风光偏畏夜，子牟衰鬓暗惊秋。\n西隣月色何时见，南国春光岂再游。\n莫遣艳歌催客醉，不堪回首翠蛾愁。",
        "dynasty": "唐",
        "collection_info": null
    },
    {
        "title": "句",
        "author": "元晦",
        "content": "石静如开镜，山高若耸莲。\n笋竿抽玉管，花蔓缀金钿。",
        "dynasty": "唐",
        "collection_info": null
    },
    {
        "title": "和元常侍除浙东留题",
        "author": "路贯",
        "content": "谢安致理逾三载，黄霸清声彻九重。\n犹辍佩环归凤阙，且将仁政到稽峯。\n林间立马罗千骑，池上开筵醉一钟。\n共喜甘棠有新咏，独惭霜鬓又攀龙。",
        "dynasty": "唐",
        "collection_info": null
    },
    {
        "title": "赠巩畴",
        "author": "郑熏",
        "content": "密雪松桂寒，书窗导余清。\n风憾冰玉碎，阶前琴磬声。\n榻静几砚洁，帙散缣缃明。\n高论展僧肇，精言资巩生。\n立意加玄虚，析理分纵横。\n万化悉在我，一物安能惊。\n江海何所动，丘山常自平。\n迟速不相阂，后先徒起争。\n镜照分妍丑，秤称分重轻。\n颜容宁入鑑，铢两岂关衡。\n蕴微道超忽，剖镫音泠泠。\n纸上掣牢键，舌端摇利兵。\n圆澈保直性，客尘排妄情。\n有住即非住，无行即是行。\n疏越舍朱絃，哇淫鄙秦筝。\n淡薄贵无味，羊斟惭大羹。\n洪远包干坤，幽窅潜沈冥。\n罔烦跬步举，顿达万里程。\n庐远尚莫晓，隐留曾误听。\n直须持妙说，共诣毗耶城。",
        "dynasty": "唐",
        "collection_info": null
    },
    {
        "title": "句",
        "author": "郑熏",
        "content": "项斯逢水部，谁道不关情。",
        "dynasty": "唐",
        "collection_info": null
    },
    {
        "title": "镊白曲",
        "author": "薛逢",
        "content": "去年镊白鬓，境裏犹堪认年少。\n今年镊白髮，两眼昏昏手战跳。\n满酌浓酹假颜色，颜色不扬翻自笑。\n少年曾读古人书，本期独善安有余。\n虽盖长安一片瓦，未遑卒岁容宁居。\n前年依亚成都府，月请俸緍六十五。\n妻儿骨肉愁欲来，偏梁阁道归得否。\n长安六月尘亘天，池塘鼎沸林欲燃。\n合家恸哭出门送，独驱匹马陵山巅。\n到官只是推诚信，终日兢兢幸无恡。\n丞相知怜为小心，忽然奏佩专城印。\n专城俸入一倍多，况兼职禄霜峨峨。\n山妻稚女悉迎到，时列绿罇酣酒歌。\n醉来便向罇前倒，风月满头丝皓皓。\n虽然减得阖门忧，又加去国五年老。\n五年老，知奈何，来日少，去日多。\n金锤锤碎黄金镊，更唱罇前老去歌。",
        "dynasty": "唐",
        "collection_info": null
    },
    {
        "title": "君不见",
        "author": "薛逢",
        "content": "君不见，马侍中，气吞河朔称英雄。\n君不见，韦太尉，二十年前镇蜀地。\n一朝冥漠归下泉，功业胜名两憔悴。\n奉诚园裏篙棘生，长兴街南沙路平。\n当时带砺在何处，今日子孙无地耕。\n或闻羁旅甘常调，簿尉文参各天表。\n清明纵便天使来，一把纸钱风树杪。\n碑文半缺碑堂摧，祁连冢象狐兔开。\n野花似雪落何处，棠棃树下香风来。\n马侍中，韦太尉，盛去衰来片时事。\n人生倏忽一梦中，何必深深固权位。",
        "dynasty": "唐",
        "collection_info": null
    },
    {
        "title": "老去也",
        "author": "薛逢",
        "content": "惆怅人生不满百，一事无成头雪白。\n迴看幼累与老妻，俱是途中远行客。\n匣中旧镜照胆明，昔曾见我髭未生。\n朝巾暮栉不自省，老皮皴皱文纵横。\n合掌髻子蒜许大，此日方知非是我。\n暗数七旬能几何，不觉中肠热如火。\n老去也，争奈何，敲酒盏，唱短歌。\n短歌未竟日已没，月映西南庭树柯。",
        "dynasty": "唐",
        "collection_info": null
    },
    {
        "title": "追昔行",
        "author": "薛逢",
        "content": "朝光如飞犹尚可，暮更如箭不容卧。\n犍为穿城更漏频，一一皆从枕边过。\n一夕凡几更，一更凡几声。\n青春枉向镜中老，白髮虚从愁裏生。\n曾窥帝里东邻女，自比桃花镜中许。\n一朝嫁得征戌儿，荷戈千里防秋去。\n去时只作旦暮期，别后生死俱不知。\n风惊粉色入蝉鬓，愁送镜花潜堕枝。\n前年因出长安陌，见一女人头雪白。\n日中扶杖憇树阴，髣髴形容认相识。\n向予吁嗟还独语，曾与君家邻舍住。\n当时妾嫁与征人，几向墙头诮夫主。\n花开叶洛何推迁，屈指数当三十年。\n眉头薤叶同枯叶，琴上朱弦成断弦。\n嫁时宝镜依然在，鹊影菱花满光彩。\n梦裏长嗟离别多，愁中不觉颜容改。\n叹息人生能几何，喜君颜貌未蹉跎。\n因君下马重相顾，请奏青门肠断歌。",
        "dynasty": "唐",
        "collection_info": null
    },
    {
        "title": "醉春风",
        "author": "薛逢",
        "content": "去年春似今年春，依旧野花愁杀人。\n犍为县裏古城上，开是好花飞是尘。\n戏蝶狂蜂相往返，一枝花上声千万。\n时节先从暖处开，北枝未发南枝晚。\n江城太守鬚髯苍，忽然置酒开华堂。\n歌儿舞女亦随后，暂醉始知天地长。\n顷年曾作东周掾，同舍寻春屡开宴。\n斗门亭上柳如丝，洛水桥边月如练。\n洛阳风俗不禁街，骑马夜归香满怀。\n坐客争吟云碧句，美人醉赠珊瑚钗。\n日往月来何草草，今年又校三年老。\n槽中骏马不能骑，惆怅落花开满道。\n为报时人知不知，看花对酒定无疑。\n君看野外孤坟下，石羊石马是谁家。",
        "dynasty": "唐",
        "collection_info": null
    },
    {
        "title": "邻相反行",
        "author": "薛逢",
        "content": "东家有儿年十五，只向田园独辛苦。\n夜开沟水遶稻田，晓叱耕牛垦塉土。\n西家有儿纔弱龄，仪容清峭云鹤形。\n涉书猎史无早暮，坐期朱紫如拾青。\n东家西家两相诮，西儿笑东东又笑。\n西云养志与荣名，彼此相非不同调。\n东家自云虽辛苦，躬耕早暮及所亲。\n男舂女爨二十载，堂上未为衰老人。\n朝机暮织还充体，余者到兄还及弟。\n春秋伏腊长在家，不许妻奴暂违礼。\n尔今二十方读书，十年取第三十余。\n往来途路长离别，几人便得昇公车。\n纵令得官身须老，衔恤终天向谁道。\n百年骨肉归下泉，万里枌榆长秋草。\n我今躬耕奉所天，耘锄刈获当少年。\n面上笑添今日喜，肩头薪续厨中烟。\n纵使此身头雪白，又有儿孙还稼穑。\n家藏一卷古孝经，世世相传皆得力。\n为报西家知不知，何须谩笑东家儿。\n生前不得供甘滑，殁后扬名徒尔为。",
        "dynasty": "唐",
        "collection_info": null
    },
    {
        "title": "灵台家兄古镜歌",
        "author": "薛逢",
        "content": "一尺圆潭深黑色，篆文如丝人不识。\n耕夫云住赫连城，赫连城下亲耕得。\n镜上磨莹一月余，日中渐见菱花舒。\n金膏洗拭鉎涩尽，黑云吐出新蟾蜍。\n人言此是千年物，百鬼闻之形暗栗。\n玉匣曾经龙照来，岂宜更鉴农夫质。\n有时霹雳半夜惊，窗中飞电如晦明。\n盘龙鳞胀玉匣溢，牙爪触风时有声。\n耕夫不解珍灵异，翻惧赫连神作祟。\n十千卖与灵台兄，百丈灵湫坐中至。\n溢匣水色如玉倾，儿童不敢窥泓澄。\n寒光照人近不得，坐愁雷电湫中生。\n吾兄吾兄须爱惜，将来慎勿虚抛掷。\n兴云致雨会有时，莫谴红床秽灵迹。",
        "dynasty": "唐",
        "collection_info": null
    },
    {
        "title": "观竞渡",
        "author": "薛逢",
        "content": "三月三日天清明，杨花绕江啼晓莺。\n使君未出郡斋内，江上已闻齐和声。\n使君出时皆有引，马前已被红旗阵。\n两岸罗衣破鼻香，银钗照日如霜刃。\n鼓声三下红旗开，两龙跃出浮水来。\n擢影斡波飞万劒，鼓声劈浪鸣千雷。\n雷声衝急波相近，两龙望标目如瞬。\n江上人呼霹雳声，竿头綵挂虹霓晕。\n前船抢水已得标，后船失势空挥桡。\n疮眉血首争不定，输岸一朋心似烧。\n只将标示输赢赏，两岸十舟五来往。\n须臾戏罢各东西，竞脱文身请书上。\n吾今细观竞渡儿，何殊当路权相持。\n不思得所各休去，会到摧舟折楫时。",
        "dynasty": "唐",
        "collection_info": null
    },
    {
        "title": "酬牛秀才登楼见示",
        "author": "薛逢",
        "content": "旅馆再经秋，心烦懒上楼。\n年光同过隙，人事且随流。\n骨肉凭书问，乡关託梦游。\n所嗟山郡酒，倾尽只添忧。",
        "dynasty": "唐",
        "collection_info": null
    },
    {
        "title": "夏夜宴明月湖",
        "author": "薛逢",
        "content": "夏夜宴南湖，琴觞兴不孤。\n月摇天上桂，星泛浦中珠。\n助照萤随舫，添盘笋迸厨。\n圣朝思静默，堪守谷中愚。",
        "dynasty": "唐",
        "collection_info": null
    },
    {
        "title": "大水",
        "author": "薛逢",
        "content": "暴雨逐惊雷，从风忽骤来。\n浪驱三岛至，江拆二仪开。\n势恐圆枢折，声疑厚轴摧。\n冥心问元化，天眼几时回。",
        "dynasty": "唐",
        "collection_info": null
    },
    {
        "title": "席上酬东川严中丞叙旧见赠",
        "author": "薛逢",
        "content": "昔记披云日，今逾二十年。\n声名俱是梦，恩旧半归泉。\n朱绂惭衰齿，红妆惨别筵。\n离歌正凄切，休更促危弦。",
        "dynasty": "唐",
        "collection_info": null
    },
    {
        "title": "禁火",
        "author": "薛逢",
        "content": "日日冒烟尘，忽忽禁火辰。\n塞榆关水湿，边草贼迴春。\n岁月伤风迈，疮痍念苦辛。\n沙中看白骨，肠断故乡人。",
        "dynasty": "唐",
        "collection_info": null
    },
    {
        "title": "咏柳",
        "author": "薛逢",
        "content": "弱植惊风急自伤，暮来翻遣思悠扬。\n曾飘紫陌随高下，敢拂朱阑竞短长。\n萦砌乍飞还乍舞，扑池如雪又如霜。\n莫令歧路频攀折，渐拟垂阴到画堂。",
        "dynasty": "唐",
        "collection_info": null
    },
    {
        "title": "宫词",
        "author": "薛逢",
        "content": "十二楼中尽晓妆，望仙楼上望君王。\n锁衔金兽连环冷，水滴铜龙昼漏长。\n云髻罢梳还对镜，罗衣欲换更添香。\n遥窥正殿帘开处，袍袴宫人扫御床。",
        "dynasty": "唐",
        "collection_info": null
    },
    {
        "title": "长安春日",
        "author": "薛逢",
        "content": "穷途日日困泥沙，上苑年年好物华。\n荆棘不当车马道，管弦长奏绮罗家。\n王孙草上悠扬蝶，少女风前烂熳花。\n懒出任从游子笑，入门还是旧生涯。",
        "dynasty": "唐",
        "collection_info": null
    },
    {
        "title": "韦寿博书斋",
        "author": "薛逢",
        "content": "玄晏先生已白头，不随鹓鹭狎羣鸥。\n元卿谢免开三径，平仲朝归卧一裘。\n醉后独知殷甲子，病来犹作晋春秋。\n尘缨未濯今如此，野水无情处处流。",
        "dynasty": "唐",
        "collection_info": null
    },
    {
        "title": "潼关河亭",
        "author": "薛逢",
        "content": "重冈如抱岳如蹲，屈曲秦川势自尊。\n天地併功开帝宅，山河相凑束龙门。\n橹声呕轧中流渡，柳色微茫远岸村。\n满眼波涛终古事，年来惆怅与谁论。",
        "dynasty": "唐",
        "collection_info": null
    },
    {
        "title": "送衢州崔员外",
        "author": "薛逢",
        "content": "笑分铜虎别京师，岭下山川想到时。\n红树暗藏殷浩宅，绿萝深覆偃王祠。\n风茅向暖抽书带，露竹迎风舞钓丝。\n休指岩西数归日，知君已负白云期。",
        "dynasty": "唐",
        "collection_info": null
    },
    {
        "title": "开元后乐",
        "author": "薛逢",
        "content": "莫奏开元旧乐章，乐中歌曲断人肠。\n郐王玉笛三更咽，虢国金车十里香。\n一自犬戎生苏北，便从征战老汾阳。\n中原骏马搜求尽，沙苑年来草又芳。",
        "dynasty": "唐",
        "collection_info": null
    },
    {
        "title": "汉武宫辞",
        "author": "薛逢",
        "content": "汉武清斋夜筑坛，自斟明水醮仙官。\n殿前玉女移香案，云际金人捧露盘。\n绛节几时还入梦，碧桃何处更骖鸾？\n茂陵烟雨埋弓劒，石马无声蔓草寒。",
        "dynasty": "唐",
        "collection_info": null
    },
    {
        "title": "潼关驿亭",
        "author": "薛逢",
        "content": "河上关门日日开，古今名利旋堪哀。\n终军壮节埋黄土，杨震丰碑翳绿苔。\n寸禄应知霑有分，一官常惧处非才。\n犹惊往岁同袍者，尚逐江东计吏来。",
        "dynasty": "唐",
        "collection_info": null
    },
    {
        "title": "五峯隠者",
        "author": "薛逢",
        "content": "烟霞壁立水溶溶，路转崖回旦暮中。\n鸂鶒畏人沈涧月，山羊投石挂岩松。\n高斋既许陪云宿，晚稻何妨为客舂。\n今日见君嘉遯处，悔将名利役疎慵。",
        "dynasty": "唐",
        "collection_info": null
    },
    {
        "title": "上吏部崔相公",
        "author": "薛逢",
        "content": "龙门曾共战惊澜，雷电浮云出浚湍。\n紫府有名同羽化，碧霄无路却泥蟠。\n公车未结王生袜，客路虚弹贡禹冠。\n今日垆锤任真宰，暂回风水不应难。",
        "dynasty": "唐",
        "collection_info": null
    },
    {
        "title": "送刘郎中牧杭州",
        "author": "薛逢",
        "content": "一州横制浙江湾，台榭参差积翠间。\n楼下潮回沧海浪，枕边云起剡溪山。\n吴江水色连堤阔，越俗舂声隔岸还。\n圣代牧人无远近，好将能事济清闲。",
        "dynasty": "唐",
        "collection_info": null
    },
    {
        "title": "贫女吟",
        "author": "薛逢",
        "content": "残妆满面泪阑干，几许幽情欲话难。\n云髻懒梳愁拆凤，翠蛾羞照恐惊鸾。\n南邻送女初鸣佩，北里迎妻已梦兰。\n惟有深闺顦顇质，年年长凭绣床看。",
        "dynasty": "唐",
        "collection_info": null
    },
    {
        "title": "夜宴观妓",
        "author": "薛逢",
        "content": "灯火荧煌醉客豪，捲帘罗绮艳仙桃。\n纤腰怕束金蝉断，鬓髪宜簪白燕高。\n愁傍翠蛾深八字，笑回丹脸利双刀。\n无因得荐阳台梦，愿拂余香到缊袍。",
        "dynasty": "唐",
        "collection_info": null
    },
    {
        "title": "送西川杜司空赴镇",
        "author": "薛逢",
        "content": "黑眉玄髪尚依然，紫绶金章五十年。\n三入凤池操国柄，八分龙节付兵权。\n东周城阙中天外，西蜀楼台落日边。\n莫遣洪垆旷真宰，九流人物待陶甄。",
        "dynasty": "唐",
        "collection_info": null
    },
    {
        "title": "长安夜雨",
        "author": "薛逢",
        "content": "滞雨通宵又彻明，百忧如草雨中生。\n心关桂玉天难晓，运落风波梦亦惊。\n压树早鸦飞不散，到窗寒鼓湿无声。\n当年志气俱消尽，白髮新添四五茎。",
        "dynasty": "唐",
        "collection_info": null
    },
    {
        "title": "猎骑",
        "author": "薛逢",
        "content": "兵印对封入卫稀，碧空云尽早霜微。\n浐川桑落鵰初下，渭曲禾收兔正肥。\n陌上管弦清似语，草头弓马疾如飞。\n岂知万里黄云戍，血迸金疮卧铁衣。",
        "dynasty": "唐",
        "collection_info": null
    },
    {
        "title": "金城宫",
        "author": "薛逢",
        "content": "忆昔明皇初御天，玉舆频此驻神仙。\n龙盘藻井喷红艳，兽坐金床吐碧烟。\n云外笙歌岐薛醉，月中台榭后妃眠。\n自从戎马生河雒，深锁篷莱一百年。",
        "dynasty": "唐",
        "collection_info": null
    },
    {
        "title": "惊秋",
        "author": "薛逢",
        "content": "露竹风蝉昨夜秋，百年心事付东流。\n明霜义分成虚话，阜俗文章惜暗投。\n长笑李斯称溷鼠，每多庄叟喻牺牛。\n五湖烟水盈归梦，芦荻花中一钓舟。",
        "dynasty": "唐",
        "collection_info": null
    },
    {
        "title": "六街尘",
        "author": "薛逢",
        "content": "六街尘起鼓冬冬，马足车输在处通。\n百役并驱衣食内，四民长走路岐中。\n年光与物随流水，世事如花落晓风。\n名利到身无了日，不知今古旋成空。",
        "dynasty": "唐",
        "collection_info": null
    },
    {
        "title": "悼古",
        "author": "薛逢",
        "content": "细推今古事堪愁，贵贱同归土一丘。\n汉武玉堂人岂在，石家金谷水空流。\n光阴自旦还将暮，草木从春又到秋。\n闲事与时俱不了，且将身暂醉乡游。",
        "dynasty": "唐",
        "collection_info": null
    },
    {
        "title": "九华观废月池",
        "author": "薛逢",
        "content": "曾发箫声水槛前，夜蟾寒沼两婵娟。\n微波有恨终归海，明月无情却上天。\n白鸟带将林外雪，绿荷枯尽渚中莲。\n荣华不肯人间住，须读庄生第一篇。",
        "dynasty": "唐",
        "collection_info": null
    },
    {
        "title": "社日游开元观",
        "author": "薛逢",
        "content": "松栢当轩蔓桂篱，古坛衰草暮风吹。\n荒凉院宇无人到，寂寞烟霞只自知。\n浪渍法堂余像设，水存虚殿半科仪。\n因求天宝年中梦，故事分明载折碑。",
        "dynasty": "唐",
        "collection_info": null
    },
    {
        "title": "九日曲池游眺",
        "author": "薛逢",
        "content": "陌上秋风动酒旗，江头丝竹竞相追。\n正当海晏河清日，便是修文偃武时。\n绣毂尽为行乐伴，艳歌皆属太平诗。\n微臣辛忝颁尧历，一望郊原惬所思。",
        "dynasty": "唐",
        "collection_info": null
    },
    {
        "title": "九日郡斋有感",
        "author": "薛逢",
        "content": "白日贪长夜更长，百般无意更思量。\n三冬不见秦中雪，九日惟添鬓畔霜。\n霞泛水文沈暮色，树凌金气发秋光。\n楼前野菊无多少，一雨重开一番黄。",
        "dynasty": "唐",
        "collection_info": null
    },
    {
        "title": "九日嘉州发军亭即事",
        "author": "薛逢",
        "content": "三江分注界平沙，何处云山是我家？\n无鹤洲中翻白浪，掬金滩上折黄花。\n不愁故国归无日，却恨浮名苦有涯。\n向暮洒酣宾客散，水天狼籍变余霞。",
        "dynasty": "唐",
        "collection_info": null
    },
    {
        "title": "九日雨中言怀",
        "author": "薛逢",
        "content": "餻果盈前益自愁，那堪风雨滞刀州。\n单床冷席他乡梦，紫榝黄花故国秋。\n万里音书何寂寂，百年生计甚悠悠。\n潜将满眼思家泪，洒寄长江东北流。",
        "dynasty": "唐",
        "collection_info": null
    },
    {
        "title": "题劒门先寄上西蜀杜司徒",
        "author": "薛逢",
        "content": "峭壁横空限一隅，划开元气建洪枢。\n梯航百货通邦计，键闭诸蛮屏帝都。\n西蹙犬戎威北狄，南吞荆郢制东吴。\n千年管钥谁熔范，只自先天造化炉。",
        "dynasty": "唐",
        "collection_info": null
    },
    {
        "title": "八月初一驾幸延喜楼看冠带降戎",
        "author": "薛逢",
        "content": "城头旭日照阑干，城下降戎綵仗攒。\n九陌尘埃千骑合，万方臣妾一声欢。\n楼台乍仰中天易，衣服初迴左袵难。\n清水莫教波浪浊，从今赤岭属长安。",
        "dynasty": "唐",
        "collection_info": null
    },
    {
        "title": "送司徒相公赴阙",
        "author": "薛逢",
        "content": "丞相衔恩赴阙时，锦城寒菊始离披。\n龙媒旧识朝天路，鸡树长虚入梦枝。\n十载殿廷连步武，雨来庸蜀抚疲羸。\n莫愁中土无人识，自有明明圣主知。",
        "dynasty": "唐",
        "collection_info": null
    },
    {
        "title": "送灵州田尚书",
        "author": "薛逢",
        "content": "阴风猎猎满旗竿，白草飕飕劒气攒。\n九姓羌浑随汉节，六州蕃落从戎鞍。\n霜中入塞琱弓硬，月下翻营玉帐寒。\n今曰路傍谁不指，穰苴门户惯登坛。",
        "dynasty": "唐",
        "collection_info": null
    },
    {
        "title": "座中走笔送前萧使君",
        "author": "薛逢",
        "content": "笙歌惨惨咽离筵，槐柳阴阴五月天。\n未学苏秦荣佩印，却思平子赋归田。\n芙蓉欲绽溪边蘂，杨柳初迷渡口烟。\n自笑无成今老大，送君垂泪郭门前。",
        "dynasty": "唐",
        "collection_info": null
    },
    {
        "title": "重送徐州李从事商隠",
        "author": "薛逢",
        "content": "晓乘征骑带犀渠，醉别都门惨袂初。\n莲府望高秦御史，柳营官重汉尚书。\n斩蛇泽畔人烟晓，戏马台前树影疎。\n尺组挂身何用处，古来名利尽丘墟。",
        "dynasty": "唐",
        "collection_info": null
    },
    {
        "title": "醉中闻甘州",
        "author": "薛逢",
        "content": "老听笙歌亦解愁，醉中因遣合甘州。\n行追赤岭千山外，坐想黄河一曲流。\n日暮岂堪征妇怨，路傍能结旅人愁。\n左绵刺史心先死，泪满朱弦催白头。",
        "dynasty": "唐",
        "collection_info": null
    },
    {
        "title": "北亭醉后叙旧赠东川陈书记",
        "author": "薛逢",
        "content": "二十年前事尽空，半随波浪半随风。\n谋身喜断韩鸡尾，辱命羞携楚鹊笼。\n符竹谬分锦水外，妻孥犹隔散关东。\n临岐莫怪朱弦绝，曾是君家入爨桐。",
        "dynasty": "唐",
        "collection_info": null
    },
    {
        "title": "宣政殿前陪位观册顺宗宪宗皇帝尊号",
        "author": "薛逢",
        "content": "楼头钟鼓遰相催，曙色当衙晓仗开。\n孔雀扇分香案出，兖龙衣动册函来。\n金泥照耀传中旨，玉节从容引上台。\n盛礼永尊徽号毕，圣慈南面不胜哀。",
        "dynasty": "唐",
        "collection_info": null
    },
    {
        "title": "元日楼前观仗 一",
        "author": "薛逢",
        "content": "千门曙色鏁寒梅，五夜疎钟晓箭催。\n宝马占堤朝阙去，香车争路进名来。\n天临玉几班初合，日照金鸡仗欲迴。\n更傍紫微瞻北斗，上林佳气满楼台。",
        "dynasty": "唐",
        "collection_info": null
    },
    {
        "title": "元日楼前观仗 二",
        "author": "薛逢",
        "content": "曈曈初日照楼台，漠漠祥云雉扇开。\n星驻冕旒三殿晓，云翻珠翠六宫来。\n山呼圣寿烟霞动，风转金章鸟兽迴。\n欲识普恩无远近，万方欢忭一声雷。",
        "dynasty": "唐",
        "collection_info": null
    },
    {
        "title": "醉中看花因思去岁之任",
        "author": "薛逢",
        "content": "去岁乘轺出上京，军机旦暮促前程。\n狂花野草途中恨，春月秋风劒外情。\n愁见瘴烟遮路色，厌闻溪水下滩声。\n不辞醉伴诸年少，羞对红妆白髮生。",
        "dynasty": "唐",
        "collection_info": null
    },
    {
        "title": "题白马驿",
        "author": "薛逢",
        "content": "晚麦芒干风似秋，旅人方作蜀门游。\n家林渐隔梁山远，客路长依汉水流。\n满壁存亡俱是梦，百年荣辱尽堪愁。\n胸中愤气文难遣，强指丰碑哭武侯。",
        "dynasty": "唐",
        "collection_info": null
    },
    {
        "title": "题筹笔驿",
        "author": "薛逢",
        "content": "天地三分魏蜀吴，武侯倔起赞讦谟。\n身依豪杰倾心术，目对云山演阵图。\n赤伏运衰功莫就，皇纲力振命先徂。\n出师表上留遗恳，犹自千年激壮夫。",
        "dynasty": "唐",
        "collection_info": null
    },
    {
        "title": "贺杨收作相",
        "author": "薛逢",
        "content": "阙下憧憧车马尘，沈浮相次宦游身。\n须知金印朝天客，同是沙堤避路人。\n威凤偶时因瑞圣，应龙无水谩通神。\n立门不是趋时客，始向穷途学问津。",
        "dynasty": "唐",
        "collection_info": null
    },
    {
        "title": "元日田家",
        "author": "薛逢",
        "content": "南村晴雪北村梅，树裏茅檐晓尽开。\n蛮榼出门儿妇去，乌龙迎路女郎来。\n相逢但祝新正寿，对举那愁暮景催。\n长笑士林因宦别，一官轻是十年迴。",
        "dynasty": "唐",
        "collection_info": null
    },
    {
        "title": "送庆上人归湖州因寄道儒座主",
        "author": "薛逢",
        "content": "上人今去白苹洲，霅水苕溪我旧游。\n夜雨暗江渔火出，夕阳沈浦鴈花收。\n闲听别鸟啼红树，醉看归僧棹碧流。\n若见儒公凭寄语，数茎霜鬓已惊秋。",
        "dynasty": "唐",
        "collection_info": null
    },
    {
        "title": "早发剡山",
        "author": "薛逢",
        "content": "正怀何谢俯长流，更览余封识嵊州。\n树色老依官舍晚，溪声凉傍客衣秋。\n南岩气爽横郛郭，天姥云晴拂寺楼。\n日暮不堪还上马，蓼花风起路悠悠。",
        "dynasty": "唐",
        "collection_info": null
    },
    {
        "title": "题春台观",
        "author": "薛逢",
        "content": "殿前松柏晦苍苍，杏遶仙坛水遶廊。\n垂露额题精思院，博山炉褭降真香。\n苔侵古碣迷陈事，云到中峯失上方。\n便拟寻溪弄花去，洞天谁更待刘郎。",
        "dynasty": "唐",
        "collection_info": null
    },
    {
        "title": "春晚东园晓思",
        "author": "薛逢",
        "content": "劒外春余日更长，东园留醉乐高张。\n松杉露滴无情泪，桃杏风飘不语香。\n莺恋叶深啼绿树，燕窥巢稳坐雕梁。\n也知留滞年华晚，争那罇前乐未央。",
        "dynasty": "唐",
        "collection_info": null
    },
    {
        "title": "芙蓉溪送前资州裴使君归京宁拜户部裴侍郎",
        "author": "薛逢",
        "content": "桑柘林枯𪍷麦干，欲分离袂百忧攒。\n临溪莫话前途远，举酒须歌后会难。\n薄宦未甘霜髪改，夹衣犹耐水风寒。\n遥知阮巷归宁日，几院儿童候马看。",
        "dynasty": "唐",
        "collection_info": null
    },
    {
        "title": "伏闻令公疾愈对见延英因有贺诗远封投献",
        "author": "薛逢",
        "content": "吉语云云海外传，令公疾愈起朝天。\n皇风再扇寰区内，人镜重开日月边。\n光启四门通寿域，深疏万顷溉情田。\n陪臣自讶迷津久，愿识方舟济巨川。",
        "dynasty": "唐",
        "collection_info": null
    },
    {
        "title": "题独孤处士村居",
        "author": "薛逢",
        "content": "江上园卢荆作扉，男驱耕犊妇鸣机。\n林峦当户茑萝暗，桑柘绕村姜芋肥。\n几亩稻田还谓业，两间茆舍亦言归。\n何如一被风尘染，到老云云相是非。",
        "dynasty": "唐",
        "collection_info": null
    },
    {
        "title": "题上皇观",
        "author": "薛逢",
        "content": "狂寇穷兵犯帝畿，上皇曾此振戎衣。\n门前卫士传清警，砌下奚官扫翠微。\n云驻寿宫三洞启，日迴仙仗六龙归。\n当时丹凤衔书处，老柏苍苍已合围。",
        "dynasty": "唐",
        "collection_info": null
    },
    {
        "title": "奉和仆射相公送东川李支使归使府夏侯相公",
        "author": "薛逢",
        "content": "两地交通布政和，上台深喜使星过。\n欢留白日千钟酒，调入青云一曲歌。\n寒柳翠添微雨重，腊梅香绽细枝多。\n平津万一言卑散，莫忘高松寄女萝。",
        "dynasty": "唐",
        "collection_info": null
    },
    {
        "title": "送封尚书节制兴元",
        "author": "薛逢",
        "content": "大封茅土镇襃中，醉出都门杀气雄。\n陌上晚花迎虎节，马前新月学弯弓。\n珂临响涧声先合，斾到春山色更红。\n欲识真心报天子，满旗全是发生风。",
        "dynasty": "唐",
        "collection_info": null
    },
    {
        "title": "送西川梁常侍之新筑龙山城幷锡赉两州刺史及部落酋长等",
        "author": "薛逢",
        "content": "圣主忧夷貊，屯师翦束钦。\n皇家思眷佑，星使忽登临。\n用命期开国，违天必衅碪。\n化须均草树，恩不间飞沈。\n束马凌苍壁，扪萝上碧岑。\n瘴川风自热，劒阁气长阴。\n迅濑从天急，乔松入地深。\n仰观唯一径，俯瞰即千寻。\n水作新城带，山为故垒襟。\n东开洞君听，南闢纳蛮心。\n渥泽濡三部，衣冠化雨林。\n带文雕白玉，符理篆黄金。\n鸟道经邛𤏡，星缠过觜参。\n迴轩如睿奖，休作苦辛吟。",
        "dynasty": "唐",
        "collection_info": null
    },
    {
        "title": "河满子",
        "author": "薛逢",
        "content": "繫马宫槐老，持杯店菊黄。\n故交今不见，流恨满川光。",
        "dynasty": "唐",
        "collection_info": null
    },
    {
        "title": "题黄花驿",
        "author": "薛逢",
        "content": "孤戍迢迢蜀路长，鸟鸣山馆客思乡。\n更看绝顶烟霞外，数树岩花照夕阳。",
        "dynasty": "唐",
        "collection_info": null
    },
    {
        "title": "凉州词",
        "author": "薛逢",
        "content": "昨夜蕃兵报国讐，沙州都护破凉州。\n黄河九曲今归汉，塞外纵横战血流。",
        "dynasty": "唐",
        "collection_info": null
    },
    {
        "title": "嘉陵江",
        "author": "薛逢",
        "content": "备问嘉陵江水湄，百川东去尔西之。\n但教清浅源流在，天路朝宗会有期。",
        "dynasty": "唐",
        "collection_info": null
    },
    {
        "title": "观猎",
        "author": "薛逢",
        "content": "马缩寒毛鹰落臕，角弓初暖箭新调。\n平原踏尽无禽出，竟日翻身望碧霄。",
        "dynasty": "唐",
        "collection_info": null
    },
    {
        "title": "狼烟",
        "author": "薛逢",
        "content": "三道狼烟过碛来，受降城上探旗开。\n传声却报边无事，自是官军入抄回。",
        "dynasty": "唐",
        "collection_info": null
    },
    {
        "title": "侠少年",
        "author": "薛逢",
        "content": "绿眼胡鹰踏锦鞴，五花騘马白貂裘。\n往来三市无人识，倒把金鞭上酒楼。",
        "dynasty": "唐",
        "collection_info": null
    },
    {
        "title": "感塞",
        "author": "薛逢",
        "content": "满塞旌旗镇上游，各分天子一方忧。\n无因得见哥舒翰，可惜西山十八州。",
        "dynasty": "唐",
        "collection_info": null
    },
    {
        "title": "听曹刚弹琵琶",
        "author": "薛逢",
        "content": "禁曲新翻下玉都，四弦掁触五音殊。\n不知天上弹多少，金凤衔花尾半无。",
        "dynasty": "唐",
        "collection_info": null
    },
    {
        "title": "定山寺",
        "author": "薛逢",
        "content": "十里松萝映碧苔，一川晴色镜中开。\n遥闻上界翻经处，片片香云出院来。",
        "dynasty": "唐",
        "collection_info": null
    },
    {
        "title": "越王楼送高梓州入朝",
        "author": "薛逢",
        "content": "乘递初登建外州，倾心喜事富人侯。\n方当游艺依仁日，便到攀辕卧辙秋。\n容听巴歌消子夜，许陪仙躅上危楼。\n欲知恨恋情深处，听取长江旦暮流。",
        "dynasty": "唐",
        "collection_info": null
    },
    {
        "title": "送李蕴赴郑州因献卢郎中",
        "author": "薛逢",
        "content": "仆射陂西想到时，满川晴色见旌旗。\n马融闲卧笛声远，王粲醉吟楼影移。\n几日赋诗秋水寺，经年草诏白云司。\n唯君此去人多羡，却是恩深自不知。",
        "dynasty": "唐",
        "collection_info": null
    },
    {
        "title": "送裴评事",
        "author": "薛逢",
        "content": "塞垣从事识兵机，只拟平戎不拟归。\n入夜茄声含白髪，报秋榆叶落征衣。\n城临战垒黄云晚，马渡寒沙夕照微。\n此别不应书断绝，满天霜雪有鸿飞。",
        "dynasty": "唐",
        "collection_info": null
    },
    {
        "title": "送沈单作尉江都",
        "author": "薛逢",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n焰焰花枝官舍晚，重重云影寺墙连。\n少年作尉须矜慎，莫向楼前坠马鞭。",
        "dynasty": "唐",
        "collection_info": null
    },
    {
        "title": "送薛耽先辈归谒汉南",
        "author": "薛逢",
        "content": "云绕千峰驿路长，谢家联句待檀郎。\n手持碧落新攀桂，月在东轩旧选床。\n几日旌幢延骏马，到时冰玉动华堂。\n孔门多少风流处，不遣颜回识醉乡。",
        "dynasty": "唐",
        "collection_info": null
    },
    {
        "title": "送同年郑祥先辈归汉南",
        "author": "薛逢",
        "content": "年来惊喜两心知，高处同攀次第枝。\n人倚绣屏闲赏夜，马嘶花径醉归时。\n声名本自文章得，藩溷曾劳笔砚随。\n家去恩门四千里，只应从此梦旌旗。",
        "dynasty": "唐",
        "collection_info": null
    },
    {
        "title": "李先辈擢第东归有赠送",
        "author": "薛逢",
        "content": "金榜前头无是非，平人分得一枝归。\n正怜日暖云飘路，何处宴迴风满衣？\n门掩长淮心更远，渡连芳草马如飞。\n茂陵自笑犹多病，空有书斋在翠微。",
        "dynasty": "唐",
        "collection_info": null
    },
    {
        "title": "送韩绛归淮南寄韩绰先辈",
        "author": "薛逢",
        "content": "岛上花枝繫钓船，隋家宫畔水连天。\n江帆自落鸟飞外，月观静依春色边。\n门巷草生车辙在，朝廷恩及鴈行联。\n相逢且问昭州事，曾鼓庄盆对逝川。",
        "dynasty": "唐",
        "collection_info": null
    },
    {
        "title": "送卢缄归扬州",
        "author": "薛逢",
        "content": "曾向雷塘寄掩扉，荀家灯火有余辉。\n关河日暮望空极，杨柳渡头人独归。\n隋苑荒台风褭褭，灞陵残雨梦依依。\n今年春色还相悞，为我江边谢钓矶。",
        "dynasty": "唐",
        "collection_info": null
    },
    {
        "title": "送剡客",
        "author": "薛逢",
        "content": "两重江外片帆斜，数里林塘遶一家。\n门掩右军余水石，路横诸谢旧烟霞。\n扁舟几处逢溪雪，长笛何人怨柳花。\n若到天台洞阳观，葛洪丹井在云涯。",
        "dynasty": "唐",
        "collection_info": null
    },
    {
        "title": "凉州词 一",
        "author": "薛逢",
        "content": "千里东归客，无心忆旧游。\n挂帆游□水，高枕到青州。",
        "dynasty": "唐",
        "collection_info": null
    },
    {
        "title": "凉州词 二",
        "author": "薛逢",
        "content": "君住孤山下，烟深夜径长。\n辕门渡绿水，游苑遶垂杨。",
        "dynasty": "唐",
        "collection_info": null
    },
    {
        "title": "凉州词 三",
        "author": "薛逢",
        "content": "树发花如锦，莺啼柳若丝。\n更游懽宴地，愁见别离时。",
        "dynasty": "唐",
        "collection_info": null
    },
    {
        "title": "送萧俛相公归山",
        "author": "薛逢",
        "content": "眼前轩冕是鸿毛，天上人情谩自劳。\n脱却朝衣便东去，青云不及白云高。",
        "dynasty": "唐",
        "collection_info": null
    },
    {
        "title": "石膏枕",
        "author": "薛逢",
        "content": "表裏通明不假雕，冷于春雪白于瑶。\n朝来送在凉床上，只怕风吹日炙销。",
        "dynasty": "唐",
        "collection_info": null
    },
    {
        "title": "句",
        "author": "薛逢",
        "content": "草荒留客院，泥卧餵生台。\n碧碎鸳鸯瓦，香埋菡萏垆。\n初日晖晖上彩旄。\n金鞍俯鞚尘开处，银镝离弦中处声。\n昨日鸿毛万钧重，今朝山岳一朝轻。",
        "dynasty": "唐",
        "collection_info": null
    },
    {
        "title": "汾上宴别",
        "author": "赵嘏",
        "content": "云物如故乡，山川知异路。\n年来未归客，马上春色暮。\n一尊花下酒，残日水西树。\n不待管弦终，摇鞭背花去。",
        "dynasty": "唐",
        "collection_info": null
    },
    {
        "title": "书斋雪后",
        "author": "赵嘏",
        "content": "拥褐坐茅檐，春晴喜初日。\n微风入桃径，爽气归缥帙。\n频时苦风雪，就景理巾栉。\n树暖高鸟来，窗闲曙云出。\n乡遥路难越，道蹇时易失。\n欲静又不能，东山负芝朮。",
        "dynasty": "唐",
        "collection_info": null
    },
    {
        "title": "寄道者",
        "author": "赵嘏",
        "content": "洞庭先生归路长，海云望极春茫茫。\n别来几度向蓬岛，自傍瑶台折灵草。",
        "dynasty": "唐",
        "collection_info": null
    },
    {
        "title": "虎丘寺赠渔处士",
        "author": "赵嘏",
        "content": "兰若云深处，前年客重过。\n岩空秋色动，水阔夕阳多。\n早负江湖志，今如鬓髮何。\n唯思闲胜我，钓艇在烟波。",
        "dynasty": "唐",
        "collection_info": null
    },
    {
        "title": "陪崔璞侍御和崔㻂春日有怀",
        "author": "赵嘏",
        "content": "诗家本多感，况值广陵春。\n暖驻含窗日，香余醉袖尘。\n浮名皆有分，一笑最关身。\n自此容依託，清才两故人。",
        "dynasty": "唐",
        "collection_info": null
    },
    {
        "title": "昔昔盐二十首 垂柳覆金堤",
        "author": "赵嘏",
        "content": "新年垂柳色，袅袅对空闺。\n不畏芳菲好，自缘离别啼。\n因风飘玉户，向日映金堤。\n驿使何时度，还将赠陇西。",
        "dynasty": "唐",
        "collection_info": null
    },
    {
        "title": "昔昔盐二十首 蘼芜叶復齐",
        "author": "赵嘏",
        "content": "提筐红叶下，度日采蘼芜。\n掬翠香盈袖，看花忆故夫。\n叶齐谁復见，风暖恨偏孤。\n一被春光累，容颜与昔殊。",
        "dynasty": "唐",
        "collection_info": null
    },
    {
        "title": "昔昔盐二十首 水溢芙蓉沼",
        "author": "赵嘏",
        "content": "渌沼春光后，青青草色浓。\n绮罗惊翡翠，暗粉妬芙蓉。\n云遍窗前见，荷翻镜裏逢。\n将心託流水，终日渺无从。",
        "dynasty": "唐",
        "collection_info": null
    },
    {
        "title": "昔昔盐二十首 花飞桃李蹊",
        "author": "赵嘏",
        "content": "远期难可託，桃李自依依。\n花径无容迹，戎裘未下机。\n随风开又落，度日扫还飞。\n欲折枝枝赠，那知归不归。",
        "dynasty": "唐",
        "collection_info": null
    },
    {
        "title": "昔昔盐二十首 采桑秦氏女",
        "author": "赵嘏",
        "content": "南陌采桑出，谁知妾姓秦。\n独怜倾国貌，不负早莺春。\n珠履荡花湿，龙钩折桂新。\n使君那驻马，自有侍中人。",
        "dynasty": "唐",
        "collection_info": null
    },
    {
        "title": "昔昔盐二十首 织锦窦家妻",
        "author": "赵嘏",
        "content": "当年谁不羡，分作窦家妻。\n锦字行行苦，罗帏日日啼。\n岂知登陇远，秪恨下机迷。\n直候阳关使，殷勤寄海西。",
        "dynasty": "唐",
        "collection_info": null
    },
    {
        "title": "昔昔盐二十首 关山别荡子",
        "author": "赵嘏",
        "content": "那堪闻荡子，迢递涉关山。\n肠为马嘶断，衣从泪滴斑。\n愁看塞上路，讵惜镜中颜。\n傥见征西雁，应传一字还。",
        "dynasty": "唐",
        "collection_info": null
    },
    {
        "title": "昔昔盐二十首 风月守空闺",
        "author": "赵嘏",
        "content": "良人犹远戍，耿耿夜闺空。\n绣户流宵月，罗帏坐晚风。\n魂飞沙帐北，肠断玉关中。\n尚自无消息，锦衾那得同。",
        "dynasty": "唐",
        "collection_info": null
    },
    {
        "title": "昔昔盐二十首 恆敛千金笑",
        "author": "赵嘏",
        "content": "玉颜恆自敛，羞出镜台前。\n早惑阳城客，今悲华锦筵。\n从军人更远，投喜鹊空传。\n夫壻交河北，迢迢路几千。",
        "dynasty": "唐",
        "collection_info": null
    },
    {
        "title": "昔昔盐二十首 长垂双玉啼",
        "author": "赵嘏",
        "content": "双双红泪堕，度日暗中啼。\n雁出居延北，人犹辽海西。\n向灯垂玉枕，对月洒金闺。\n不惜罗衣湿，惟愁归意迷。",
        "dynasty": "唐",
        "collection_info": null
    },
    {
        "title": "昔昔盐二十首 蟠龙随镜隐",
        "author": "赵嘏",
        "content": "鸾镜无由照，蛾眉岂忍看。\n不知愁髮换，空见隐龙蟠。\n那惬红颜改，偏伤白日残。\n今朝窥玉匣，双泪落阑干。",
        "dynasty": "唐",
        "collection_info": null
    },
    {
        "title": "昔昔盐二十首 彩凤逐帷低",
        "author": "赵嘏",
        "content": "巧绣双飞凤，朝朝伴下帷。\n春花那见照，暮色已频欺。\n欲卷思君处，将啼裛泪时。\n何年征戍客，传语报佳期。",
        "dynasty": "唐",
        "collection_info": null
    },
    {
        "title": "昔昔盐二十首 惊魂同夜鹊",
        "author": "赵嘏",
        "content": "万里无人见，众情难与论。\n思君常入梦，同鹊屡惊魂。\n孤寝红罗帐，双啼玉筯痕。\n妾心甘自保，岂復暂忘恩。",
        "dynasty": "唐",
        "collection_info": null
    },
    {
        "title": "昔昔盐二十首 倦寝听晨鸡",
        "author": "赵嘏",
        "content": "去去边城骑，愁眠掩夜闺。\n披衣窥落月，拭泪待鸣鸡。\n不愤连年别，那看长夜啼。\n功成应自恨，早晚发辽西。",
        "dynasty": "唐",
        "collection_info": null
    },
    {
        "title": "昔昔盐二十首 暗牑悬蛛网",
        "author": "赵嘏",
        "content": "暗中蛛网织，历乱绮窗前。\n万里终无信，一条徒自悬。\n分从珠露滴，愁见隟风牵。\n妾意何聊赖，看看剧断絃。",
        "dynasty": "唐",
        "collection_info": null
    },
    {
        "title": "昔昔盐二十首 空梁落燕泥",
        "author": "赵嘏",
        "content": "春至今朝燕，花时伴独啼。\n飞斜珠箔隔，语近画梁低。\n帷卷闲窥户，床空暗落泥。\n谁能长对此，双去復双栖。",
        "dynasty": "唐",
        "collection_info": null
    },
    {
        "title": "昔昔盐二十首 前年过代北",
        "author": "赵嘏",
        "content": "代北几千里，前年又復经。\n燕山云自合，胡塞草应青。\n铁马喧鼙鼓，蛾眉怨锦屏。\n不知羌笛曲，掩泪若为听。",
        "dynasty": "唐",
        "collection_info": null
    },
    {
        "title": "昔昔盐二十首 今岁往辽西",
        "author": "赵嘏",
        "content": "万里飞书至，闻君已渡辽。\n秪谙新别苦，忘却旧时娇。\n烽戍年将老，红颜日向雕。\n胡沙兼汉苑，相望几迢迢。",
        "dynasty": "唐",
        "collection_info": null
    },
    {
        "title": "昔昔盐二十首 一去无还意",
        "author": "赵嘏",
        "content": "良人征绝域，一去不言还。\n百战攻胡虏，三冬阻玉关。\n萧萧边马思，猎猎戍旗闲。\n独抱千重恨，连年未解颜。",
        "dynasty": "唐",
        "collection_info": null
    },
    {
        "title": "昔昔盐二十首 那能惜马蹄",
        "author": "赵嘏",
        "content": "云中路杳杳，江畔草凄凄。\n妾久垂珠泪，君何惜马蹄。\n边风悲晓角，营月怨春鼙。\n未道休征战，愁眉又復低。",
        "dynasty": "唐",
        "collection_info": null
    },
    {
        "title": "送韦处士归省朔方",
        "author": "赵嘏",
        "content": "映柳见行色，故山当落晖。\n青云知已殁，白首一身归。\n满袖萧关雨，连沙塞雁飞。\n到家翻有喜，借取老莱衣。",
        "dynasty": "唐",
        "collection_info": null
    },
    {
        "title": "送权先辈归觐信安",
        "author": "赵嘏",
        "content": "衣綵独归去，一枝兰更香。\n马嘶芳草渡，门掩百花塘。\n野色亭台晚，滩声枕簟凉。\n小斋松岛上，重叶覆书堂。",
        "dynasty": "唐",
        "collection_info": null
    },
    {
        "title": "风蝉",
        "author": "赵嘏",
        "content": "风蝉旦夕鸣，伴夜送秋声。\n故里客归尽，水边身独行。\n噪轩高树合，惊枕暮山横。\n听处无人见，尘埃满甑生。",
        "dynasty": "唐",
        "collection_info": null
    },
    {
        "title": "重寄卢中丞",
        "author": "赵嘏",
        "content": "贱子来还去，何人伴使君。\n放歌迎晚醉，指路上高云。\n此夜雁初至，空山雨独闻。\n别多头欲白，惆怅惜余醺。",
        "dynasty": "唐",
        "collection_info": null
    },
    {
        "title": "晓发",
        "author": "赵嘏",
        "content": "旅行宜蚤发，况復是南归。\n月影缘山尽，钟声隔浦微。\n星残萤共映，叶落鸟惊飞。\n去去渡南渚，树深人出稀。",
        "dynasty": "唐",
        "collection_info": null
    },
    {
        "title": "送友人郑州归觐",
        "author": "赵嘏",
        "content": "为有趋庭恋，应忘道路赊。\n风消荥泽冻，雨静圃田沙。\n古陌人来远，遥天雁势斜。\n园林新到日，春酒酌梨花。",
        "dynasty": "唐",
        "collection_info": null
    },
    {
        "title": "洛中逢卢郢石归觐",
        "author": "赵嘏",
        "content": "不堪俱失意，相送出东周。\n缘切倚门恋，倍添为客愁。\n春山和雪静，寒水带冰流。\n别后期君处，灵源紫阁秋。",
        "dynasty": "唐",
        "collection_info": null
    },
    {
        "title": "赠越客",
        "author": "赵嘏",
        "content": "故国波涛隔，明时心久留。\n献书双阙晚，看月五陵秋。\n南棹何当返，长江忆共游。\n定知钓鱼伴，相望在汀州。",
        "dynasty": "唐",
        "collection_info": null
    },
    {
        "title": "经无锡县醉后吟",
        "author": "赵嘏",
        "content": "客过无名姓，扁舟繫柳阴。\n穷秋南国泪，残日故乡心。\n京洛衣尘在，江湖酒病深。\n何须觅陶令，乘醉自横琴。",
        "dynasty": "唐",
        "collection_info": null
    },
    {
        "title": "东归道中二首 一",
        "author": "赵嘏",
        "content": "平生事行役，今日始知非。\n岁月老将至，江湖春未归。\n传家有天爵，主祭用儒衣。\n何必劳知己，无名亦息机。",
        "dynasty": "唐",
        "collection_info": null
    },
    {
        "title": "东归道中二首 二",
        "author": "赵嘏",
        "content": "未明唤僮仆，江上忆残春。\n风雨落花夜，山川驱马人。\n星星一镜髮，草草百年身。\n此日念前事，沧洲情更亲。",
        "dynasty": "唐",
        "collection_info": null
    },
    {
        "title": "旅次商山",
        "author": "赵嘏",
        "content": "役役依山水，何曾似问津。\n断崖如避马，芳树欲留人。\n日夕猿鸟伴，古今京洛尘。\n一枝甘已失，辜负故园春。",
        "dynasty": "唐",
        "collection_info": null
    },
    {
        "title": "长洲",
        "author": "赵嘏",
        "content": "扁舟殊不繫，浩荡路纔分。\n范蠡湖中树，吴王苑外云。\n悲心人望月，独夜雁离羣。\n明发还驱马，关城见日曛。",
        "dynasty": "唐",
        "collection_info": null
    },
    {
        "title": "江边",
        "author": "赵嘏",
        "content": "终日劳车马，江边款竹扉。\n残花春浪阔，小酒故人稀。\n戍鼓客帆远，津云夕照微。\n何由兄与弟，俱及暮春归。",
        "dynasty": "唐",
        "collection_info": null
    },
    {
        "title": "宿灵岩寺",
        "author": "赵嘏",
        "content": "明月溪头寺，虫声满橘洲。\n倚栏香径晚，移石太湖秋。\n古树云归尽，荒台水更流。\n无人见惆怅，独上最高楼。",
        "dynasty": "唐",
        "collection_info": null
    },
    {
        "title": "越中寺居",
        "author": "赵嘏",
        "content": "迟客疎林下，斜溪小艇通。\n野桥连寺月，高竹半楼风。\n水静鱼吹浪，枝闲鸟下空。\n数峰相向绿，日夕郡城东。",
        "dynasty": "唐",
        "collection_info": null
    },
    {
        "title": "赠金刚三藏",
        "author": "赵嘏",
        "content": "心法云无住，流沙归復来。\n锡随山鸟动，经附海船回。\n洗足柳遮寺，坐禅花委苔。\n惟将一童子，又欲过天台。",
        "dynasty": "唐",
        "collection_info": null
    },
    {
        "title": "长安晚秋",
        "author": "赵嘏",
        "content": "云物凄凉拂曙流，汉家宫阙动高秋。\n残星几点雁横塞，长笛一声人倚楼。\n紫艳半开篱菊静，红衣落尽渚莲愁。\n鲈鱼正美不归去，空戴南冠学楚囚。",
        "dynasty": "唐",
        "collection_info": null
    },
    {
        "title": "齐安早秋",
        "author": "赵嘏",
        "content": "流年堪惜又堪惊，砧杵风来满郡城。\n高鸟过时秋色动，征帆落处暮云平。\n思家正叹江南景，听角仍含塞北情。",
        "dynasty": "唐",
        "collection_info": null
    },
    {
        "title": "东望",
        "author": "赵嘏",
        "content": "楚江横在草堂前，杨柳洲西载酒船。\n两见梨花归不得，每逢寒食一潸然。\n斜阳映阁山当寺，微绿含风月满川。\n同郡故人攀桂尽，把诗吟向泬寥天。",
        "dynasty": "唐",
        "collection_info": null
    },
    {
        "title": "长安月夜与友人话故山",
        "author": "赵嘏",
        "content": "宅边秋水浸苔矶，日日持竿去不归。\n杨柳风多潮未落，蒹葭霜冷雁初飞。\n重嘶匹马吟红叶，却听疎钟忆翠微。\n今夜秦城满楼月，故人相见一沾衣。",
        "dynasty": "唐",
        "collection_info": null
    },
    {
        "title": "题横水驿双峰院松",
        "author": "赵嘏",
        "content": "故园溪上雪中别，野馆门前云外逢。\n白髮渐多何事苦，清阴长在好相容。\n迎风几拂朝天骑，带月犹含度岭钟。\n更忆葛洪丹井畔，数株临水欲成龙。",
        "dynasty": "唐",
        "collection_info": null
    },
    {
        "title": "发剡中",
        "author": "赵嘏",
        "content": "正怀何谢俯长流，更览余封识嵊州。\n树色老依官舍晚，溪声凉傍客衣秋。\n南岩气爽横郛郭，天姥云晴拂寺楼。\n日暮不堪还上马，蓼花风起路悠悠。",
        "dynasty": "唐",
        "collection_info": null
    },
    {
        "title": "登安陆西楼",
        "author": "赵嘏",
        "content": "楼上华筵日日开，眼前人事祗堪哀。\n征车自入红尘去，远水长穿绿树来。\n云雨暗更歌舞伴，山川不尽别离杯。\n无由併写春风恨，欲下郧城首重回。",
        "dynasty": "唐",
        "collection_info": null
    },
    {
        "title": "九日陪越州元相燕龟山寺",
        "author": "赵嘏",
        "content": "佳晨何处泛花游，丞相筵开水上头。\n双影斾摇山雨霁，一声歌动寺云秋。\n林光静带高城晚，湖色寒分半槛流。\n共贺万家逢此节，可怜风物似荆州。",
        "dynasty": "唐",
        "collection_info": null
    },
    {
        "title": "经汉武泉",
        "author": "赵嘏",
        "content": "芙蓉苑裏起清秋，汉武泉声落御沟。\n他日江山映蓬鬓，二年杨柳别渔舟。\n竹间驻马题诗去，物外何人识醉游。\n尽把归心付红叶，晚来随水向东流。",
        "dynasty": "唐",
        "collection_info": null
    },
    {
        "title": "曲江春望怀江南故人",
        "author": "赵嘏",
        "content": "杜若洲边人未归，水寒烟暖想柴扉。\n故园何处风吹柳，新雁南来雪满衣。\n目极思随原草遍，浪高书到海门稀。\n此时愁望情多少，万里春流遶钓矶。",
        "dynasty": "唐",
        "collection_info": null
    },
    {
        "title": "上令狐相公",
        "author": "赵嘏",
        "content": "鹗在卿云冰在壶，代天才业奉吁谟。\n荣同伊陟传朱户，秀比王商入画图。\n昨夜星辰回剑履，前年风月满江湖。\n不知机务时多暇，犹许诗家属和无。",
        "dynasty": "唐",
        "collection_info": null
    },
    {
        "title": "忆山阳",
        "author": "赵嘏",
        "content": "家在枚皋旧宅边，竹轩晴与楚坡连。\n芰荷香遶垂鞭袖，杨柳风横弄笛船。\n城碍十洲烟岛路，寺临千顷夕阳川。\n可怜时节堪归去，花落猿啼又一年。",
        "dynasty": "唐",
        "collection_info": null
    },
    {
        "title": "二",
        "author": "赵嘏",
        "content": "折柳城边起暮愁，可怜春色独怀忧。\n伤心正叹人间事，回首更惭江上鸥。\n鶗鴂声中寒食雨，芙蓉花外夕阳楼。\n凭高满眼送清渭，去傍故山山下流。",
        "dynasty": "唐",
        "collection_info": null
    },
    {
        "title": "送僧归庐山",
        "author": "赵嘏",
        "content": "禅栖忽忆五峰游，去着方袍谢列侯。\n经启楼台千叶曙，锡含风雨一枝秋。\n题诗片石侵云在，洗钵香泉覆菊流。\n却忆前年别师处，马嘶残月虎溪头。",
        "dynasty": "唐",
        "collection_info": null
    },
    {
        "title": "赠天卿寺神亮上人",
        "author": "赵嘏",
        "content": "五看春尽此江濆，花自飘零日自曛。\n空有慈悲随物念，已无踪迹在人羣。\n迎秋日色檐前见，入夜钟声竹外闻。\n笑指白莲心自得，世间烦恼是浮云。",
        "dynasty": "唐",
        "collection_info": null
    },
    {
        "title": "降虏",
        "author": "赵嘏",
        "content": "广武溪头降虏稀，一声寒角怨金微。\n河湟不在春风地，歌舞空裁雪夜衣。\n铁马半嘶边草去，狼烟高映塞鸿飞。\n扬雄尚白相如吃，今日何人从猎归。",
        "dynasty": "唐",
        "collection_info": null
    },
    {
        "title": "平戎",
        "author": "赵嘏",
        "content": "边声一夜殷秋鼙，牙帐连烽拥万蹄。\n武帝未能忘塞北，董生纔足使胶西。\n冰横晓渡胡兵合，雪满穷沙汉骑迷。\n自古平戎有良策，将军不用倚云梯。",
        "dynasty": "唐",
        "collection_info": null
    },
    {
        "title": "宿楚国寺有怀",
        "author": "赵嘏",
        "content": "风动衰荷寂寞香，断烟残月共苍苍。\n寒生晚寺波摇壁，红堕疎林叶满床。\n起雁似惊南浦棹，阴云欲护北楼霜。\n江边松菊荒应尽，八月长安夜正长。",
        "dynasty": "唐",
        "collection_info": null
    },
    {
        "title": "早发剡中石城寺",
        "author": "赵嘏",
        "content": "暂息劳生树色间，平明机虑又相关。\n吟辞宿处烟霞去，心负秋来水石閒。\n竹户半开钟未绝，松枝静霁鹤初还。\n明朝一倍堪惆怅，回首尘中见此山。",
        "dynasty": "唐",
        "collection_info": null
    },
    {
        "title": "寄归",
        "author": "赵嘏",
        "content": "三年踏尽化衣尘，只见长安不见春。\n马过雪街天未曙，客迷关路泪空频。\n桃花坞接啼猿寺，野竹庭通画鹢津。\n早晚相酬身事了，水边归去一閒人。",
        "dynasty": "唐",
        "collection_info": null
    },
    {
        "title": "献淮南李相公",
        "author": "赵嘏",
        "content": "傅岩高静见台星，庙畧当时讨不庭。\n万里有云归碧落，百川无浪到沧溟。\n军中老将传兵术，江上诸侯受政经。\n闻道国人思再入，镕金新铸鹤仪形。",
        "dynasty": "唐",
        "collection_info": null
    },
    {
        "title": "宛陵寓居上沈大夫二首 一",
        "author": "赵嘏",
        "content": "满耳歌谣满眼山，宛陵城郭翠微间。\n人情已觉春长在，溪户仍将水共閒。\n晓色入楼红蔼蔼，夜声寻砌碧潺潺。\n幽云高鸟俱无事，晚伴西风醉客还。",
        "dynasty": "唐",
        "collection_info": null
    },
    {
        "title": "宛陵寓居上沈大夫二首 二",
        "author": "赵嘏",
        "content": "溪树参差绿可攀，谢家云水满东山。\n能忘天上他年贵，来结林中一日閒。\n醉叩玉盘歌褭褭，暖鸣幽涧鸟关关。\n觥筹不尽须归去，路在春风缥缈间。",
        "dynasty": "唐",
        "collection_info": null
    },
    {
        "title": "淮信贺滕迈台州",
        "author": "赵嘏",
        "content": "凋瘵民思太古风，上贤绥辑副宸衷。\n舟移清镜禹祠北，路转翠屏天姥东。\n旌斾影前横竹马，咏歌声裏乐樵童。\n遥知到郡沧波晏，三岛离离一望中。",
        "dynasty": "唐",
        "collection_info": null
    },
    {
        "title": "下第寄宣城幕中诸公",
        "author": "赵嘏",
        "content": "一醉曾将万事齐，暂陪欢去便如泥。\n黄花李白墓前路，碧浪桓彝宅后溪。\n九月霜中随计吏，十年江上灌春畦。\n莫言春尽不惆怅，自有閒眠到日西。",
        "dynasty": "唐",
        "collection_info": null
    },
    {
        "title": "送令狐郎中赴郢州",
        "author": "赵嘏",
        "content": "佐幕才多始拜侯，一门清贵动神州。\n霜蹄晓驻秦云断，野斾晴翻郢树秋。\n几处尘生随候骑，半江帆尽见分流。\n大冯罢相吟诗地，莫惜频登白雪楼。",
        "dynasty": "唐",
        "collection_info": null
    },
    {
        "title": "送卢缄归扬州",
        "author": "赵嘏",
        "content": "曾向雷塘寄掩扉，荀家灯火有余辉。\n关河日暮望空极，杨柳渡头人独归。\n隋苑荒台风褭褭，灞陵残雨梦依依。\n今年春色还相悞，为我江边谢钓矶。",
        "dynasty": "唐",
        "collection_info": null
    },
    {
        "title": "送李裴评事",
        "author": "赵嘏",
        "content": "塞垣从事识兵机，只拟平戎不拟归。\n入夜笳声含白髮，报秋榆叶落征衣。\n城临战垒黄云晚，马渡寒沙夕照微。\n此别不应书断绝，满天霜雪有鸿飞。",
        "dynasty": "唐",
        "collection_info": null
    },
    {
        "title": "别麻氏",
        "author": "赵嘏",
        "content": "晓哭呱呱动四隣，于君我作负心人。\n出门便涉东西路，回首初惊枕席尘。\n满眼泪珠和语咽，旧窗风月更谁亲。\n分离况值花时节，从此东风不似春。",
        "dynasty": "唐",
        "collection_info": null
    },
    {
        "title": "代人赠别",
        "author": "赵嘏",
        "content": "月自斜窗梦自惊，衷肠中有万愁生。\n清猿处处三声尽，碧落悠悠一水横。\n平子定情词丽绝，诗人匪石誓分明。\n会须携手乘鸾去，箫史楼台在玉京。",
        "dynasty": "唐",
        "collection_info": null
    },
    {
        "title": "寒食新丰别友人",
        "author": "赵嘏",
        "content": "一百五日家未归，新丰鸡犬独依依。\n满楼春色傍人醉，半夜雨声前计非。\n缭绕沟塍含绿晚，荒凉树石向川微。\n东风吹泪对花落，憔悴故交相见稀。",
        "dynasty": "唐",
        "collection_info": null
    },
    {
        "title": "李侍御归山同宿华严寺",
        "author": "赵嘏",
        "content": "家有青山近玉京，风流柱史早知名。\n园林手植自含绿，霄汉眼看当去程。\n处处白云迷驻马，家家红树近流莺。\n相逢一宿最高寺，夜夜翠微泉落声。",
        "dynasty": "唐",
        "collection_info": null
    },
    {
        "title": "今年新先辈以遏密之际每有讌集必资清谈书此奉贺",
        "author": "赵嘏",
        "content": "天上高高月桂丛，分明三十一枝风。\n满怀春色向人动，遮路乱花迎马红。\n鹤驭迴飘云雨外，兰亭不在管絃中。\n居然自是前贤事，何必青楼倚翠空。",
        "dynasty": "唐",
        "collection_info": null
    },
    {
        "title": "自遣",
        "author": "赵嘏",
        "content": "晚树疎蝉起别愁，远人回首忆沧洲。\n江连故国无穷恨，日带残云一片秋。\n久客转谙时态薄，多情只共酒淹留。\n到头生长烟霞者，须向烟霞老始休。",
        "dynasty": "唐",
        "collection_info": null
    },
    {
        "title": "浙东陪元相公游云门寺",
        "author": "赵嘏",
        "content": "松下山前一径通，烛迎千骑满山红。\n溪云乍敛幽岩雨，晓气初高大斾风。\n小槛宴花容客醉，上方看竹与僧同。\n归来吹尽严城角，路转横塘乱水东。",
        "dynasty": "唐",
        "collection_info": null
    },
    {
        "title": "陪韦中丞宴扈都头花园",
        "author": "赵嘏",
        "content": "门下烟横载酒船，谢家携客醉华筵。\n寻花偶坐将军树，饮水方重刺史天。\n几曲艳歌春色裏，断行高鸟暮云边。\n分明听得舆人语，愿及行春更一年。",
        "dynasty": "唐",
        "collection_info": null
    },
    {
        "title": "花园即事呈常中丞",
        "author": "赵嘏",
        "content": "烟暖池塘柳覆台，百花园裏看花来。\n烧衣焰席三千树，破鼻醒愁一万杯。\n不肯为歌随拍落，却因令舞带香迴。\n山公仰尔延宾客，好傍春风次第开。",
        "dynasty": "唐",
        "collection_info": null
    },
    {
        "title": "宿何书记先辈延福新居",
        "author": "赵嘏",
        "content": "松下有琴闲未收，一灯高为石丛留。\n诗情似到山家夜，树色轻含御水秋。\n小榼提携终永日，半斑容鬓漫生愁。\n因君抚掌问时俗，紫阁堆檐不举头。",
        "dynasty": "唐",
        "collection_info": null
    },
    {
        "title": "秦中逢王处士",
        "author": "赵嘏",
        "content": "万水东流去不迴，先生独自负仙才。\n蘂宫横浪海边别，鹤翅驻云天上来。\n几处吹箫森羽卫，谁家残月下楼台。\n春风正好分琼液，乞取当时白玉杯。",
        "dynasty": "唐",
        "collection_info": null
    },
    {
        "title": "江上逢许逸人",
        "author": "赵嘏",
        "content": "是非处处生尘埃，唯君襟抱无嫌猜。\n收帆依雁湓浦宿，带雨别僧衡岳迴。\n芳罇稍驻落日唱，醉袖更拂长云开。\n清秋华髮好相似，却把钓竿归去来。",
        "dynasty": "唐",
        "collection_info": null
    },
    {
        "title": "和令狐补阙春日独游西街",
        "author": "赵嘏",
        "content": "左掖初辞近侍班，马嘶寻得过街闲。\n映鞭柳色微遮水，随步花枝欲碍山。\n暖泛鸟声来席上，醉从诗句落人间。\n此时失意哀吟客，更觉风流不可攀。",
        "dynasty": "唐",
        "collection_info": null
    },
    {
        "title": "广陵答崔琛",
        "author": "赵嘏",
        "content": "棹倚隋家旧院墻，柳金梅雪扑檐香。\n朱楼映日重重晚，碧水含光滟滟长。\n八斗已闻传姓字，一枝何足计行藏。\n声名官职应前定，且把旌麾入醉乡。",
        "dynasty": "唐",
        "collection_info": null
    },
    {
        "title": "答友人",
        "author": "赵嘏",
        "content": "诗家才子酒家仙，游宦曾依积水边。\n窗户动摇三岛树，琴尊安稳五湖船。\n罗浮道士分琼液，锦席佳人艳楚莲。\n今日相逢朗吟罢，满城砧杵一灯前。",
        "dynasty": "唐",
        "collection_info": null
    },
    {
        "title": "送张又新除温州",
        "author": "赵嘏",
        "content": "东晋江山称永嘉，莫辞红斾向天涯。\n凝絃夜醉松亭月，歇马晓寻溪寺花。\n地与剡川分水石，境将蓬岛共烟霞。\n却愁明诏征非晚，不得秋来见海槎。",
        "dynasty": "唐",
        "collection_info": null
    },
    {
        "title": "送滕迈郎中赴睦州",
        "author": "赵嘏",
        "content": "郡斋秋尽一江横，频命郎官地更清。\n星月去随新诏动，旌旗遥映故山明。\n诗寻片石依依晚，帆挂孤云杳杳轻。\n想到钓台逢竹马，只应歌咏伴猿声。",
        "dynasty": "唐",
        "collection_info": null
    },
    {
        "title": "送剡客",
        "author": "赵嘏",
        "content": "两重江外片帆斜，数里林塘遶一家。\n门掩右军余水石，路横诸谢旧烟霞。\n扁舟几处逢溪雪，长笛何人怨柳花。\n若到天台洞阳观，葛洪丹井在云涯。",
        "dynasty": "唐",
        "collection_info": null
    },
    {
        "title": "李先辈擢第东归有赠送",
        "author": "赵嘏",
        "content": "金榜前头无是非，平人分得一枝归。\n正怜日暖云飘路，何处宴迴风满衣？\n门掩长淮心更远，渡连芳草马如飞。\n茂陵自笑犹多病，空有书斋在翠微。",
        "dynasty": "唐",
        "collection_info": null
    },
    {
        "title": "送同年郑祥先辈归汉南",
        "author": "赵嘏",
        "content": "年来惊喜两心知，高处同攀次第枝。\n人倚绣屏闲赏夜，马嘶花径醉归时。\n声名本是文章得，藩阃曾劳笔砚随。\n家去恩门四千里，只应从此梦旌旗。",
        "dynasty": "唐",
        "collection_info": null
    },
    {
        "title": "送沈单作尉江都",
        "author": "赵嘏",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n焰焰花枝官舍晚，重重云影寺墻连。\n少年作尉须矜慎，莫向楼前坠马鞭。",
        "dynasty": "唐",
        "collection_info": null
    },
    {
        "title": "送李蕴赴郑州因献卢郎中俶",
        "author": "赵嘏",
        "content": "仆射陂西想到时，满川晴色见旌旗。\n马融闲卧笛声远，王粲醉吟楼影移。\n几日赋诗秋水寺，经年草诏白云司。\n唯君此去人多羡，却是恩深自不知。",
        "dynasty": "唐",
        "collection_info": null
    },
    {
        "title": "送韩绛归淮南寄韩绰先辈",
        "author": "赵嘏",
        "content": "岛上花枝繫钓船，隋家宫畔水连天。\n江帆自落鸟飞外，月观静依春色边。\n门巷草生车辙在，朝廷恩及雁行联。\n相逢且问昭州事，曾鼓庄盆对逝川。",
        "dynasty": "唐",
        "collection_info": null
    },
    {
        "title": "送薛耽先辈归谒汉南",
        "author": "赵嘏",
        "content": "云绕千峰驿路长，谢家联句待檀郎。\n手持碧落新攀桂，月在东轩旧选床。\n几日旌幢延骏马，到时冰玉动华堂。\n孔门多少风流处，不遣颜回识醉乡。",
        "dynasty": "唐",
        "collection_info": null
    },
    {
        "title": "送陈嘏登第作尉归觐",
        "author": "赵嘏",
        "content": "千峰归去旧林塘，溪县门前即故乡。\n曾把桂夸春里巷，重怜身称锦衣裳。\n洲迷翠羽云遮槛，露湿红蕉月满廊。\n就养举朝人共羡，清资让却校书郎。",
        "dynasty": "唐",
        "collection_info": null
    },
    {
        "title": "送裴延翰下第归觐滁州",
        "author": "赵嘏",
        "content": "失意何曾恨解携，问安归去秣陵西。\n郡斜杨柳春风岸，山映楼台明月溪。\n江上诗书悬素业，日边门户倚丹梯。\n一枝攀折回头是，莫向清秋惜马蹄。",
        "dynasty": "唐",
        "collection_info": null
    },
    {
        "title": "题崇圣寺简云端僧录",
        "author": "赵嘏",
        "content": "暮尘飘尽客愁长，来扣禅关月满廊。\n宋玉逢秋空雪涕，净名无地可容床。\n高云覆槛千岩树，疎磬含风一夜霜。\n回首故园红叶外，只将多病告医王。",
        "dynasty": "唐",
        "collection_info": null
    },
    {
        "title": "越中寺居寄上主人",
        "author": "赵嘏",
        "content": "野寺初容访静来，晚晴江上见楼台。\n中林有路到花尽，一日无人看竹迴。\n自晒诗书经雨后，别留门户为僧开。\n苦心若是酬恩事，不敢吟春忆酒杯。",
        "dynasty": "唐",
        "collection_info": null
    },
    {
        "title": "早出洞仙观",
        "author": "赵嘏",
        "content": "露浓如水洒苍苔，洞口烟萝密不开。\n残月色低当户后，晓钟声逈隔山来。\n春生药圃芝犹短，夜醮斋坛鹤未迴。\n愁是独寻归路去，人间步步是尘埃。",
        "dynasty": "唐",
        "collection_info": null
    },
    {
        "title": "题昭应王明府溪亭",
        "author": "赵嘏",
        "content": "靖节何须彭泽逢，菊洲松岛水悠溶。\n行人自折门前柳，高鸟不离溪畔峰。\n晓渭度檐帆的的，晚原含雨树重重。\n轩车过尽无公事，枕上一声长乐钟。",
        "dynasty": "唐",
        "collection_info": null
    },
    {
        "title": "赠王先生",
        "author": "赵嘏",
        "content": "太一真人隐翠霞，早年曾降蔡经家。\n羽衣使者峭于鹤，鸟爪侍娘飘若花。\n九鼎栏干归马齿，三山窕窈步云涯。\n时因弟子偷灵药，散落人间驻物华。",
        "dynasty": "唐",
        "collection_info": null
    },
    {
        "title": "赠道者",
        "author": "赵嘏",
        "content": "华盖飘飘绿鬓翁，往来朝谒蘂珠宫。\n几年山下阴阳鼎，尽日涧边桃李风。\n野迹似云无处着，仙容如水与谁同。\n应怜有客外妻子，思在长生一顾中。",
        "dynasty": "唐",
        "collection_info": null
    },
    {
        "title": "王先生不别而去",
        "author": "赵嘏",
        "content": "仙翁归袖拂烟霓，一卷素书还独携。\n劚药满囊身不病，抱琴何处鹤同栖？\n霑衣尽日看山坐，搔首残春向路迷。\n树树白云幽径绝，短船空倚武陵溪。",
        "dynasty": "唐",
        "collection_info": null
    },
    {
        "title": "山阳卢明府以双鹤寄遗白氏以诗回答因寄和",
        "author": "赵嘏",
        "content": "缑山双去羽翰轻，应为仙家好弟兄。\n茅固枕前秋对舞，陆云溪上夜同鸣。\n紫泥封处曾回首，碧落归时莫问程。\n自笑沧江一渔叟，何由似尔到层城。",
        "dynasty": "唐",
        "collection_info": null
    },
    {
        "title": "赠李秘书",
        "author": "赵嘏",
        "content": "束带临风气调新，孔门才业独谁伦。\n杉松韵冷雪溪暗，鸾鹤势高天路春。\n美玉韫来休问价，芳枝攀去正无尘。\n莫将芸阁轻科第，须作人间第一人。",
        "dynasty": "唐",
        "collection_info": null
    },
    {
        "title": "迴于道中寄舒州李珏相公",
        "author": "赵嘏",
        "content": "都无鄙吝隔尘埃，昨日丘门避席来。\n静语乍临清庙瑟，披风如在九层台。\n几烦命妓浮溪棹，再许论诗注酒杯。\n从此微尘知感恋，七真台上望三台。",
        "dynasty": "唐",
        "collection_info": null
    },
    {
        "title": "舒州献李相公",
        "author": "赵嘏",
        "content": "野人留得五湖船，丞相兴歌郡国年。\n醉笔倚风飘涧雪，静襟披月坐楼天。\n鹤归华表山河在，气返青云雨露全。\n闻说万方思旧德，一时倾望重陶甄。",
        "dynasty": "唐",
        "collection_info": null
    },
    {
        "title": "成名年献座主仆射兼呈同年",
        "author": "赵嘏",
        "content": "拂烟披月羽毛新，千里初辞九陌尘。\n曾失玄珠求[象罔]，不将双耳负伶伦。\n贾嵩词赋相如手，杨乘歌篇李白身。\n除却今年仙侣外，堂堂又见两三春。",
        "dynasty": "唐",
        "collection_info": null
    },
    {
        "title": "抒怀上歙州卢中丞宣州杜侍郎",
        "author": "赵嘏",
        "content": "东来珠履与旌旗，前者登朝亦一时。\n竹马迎呼逢稚子，柏台长告见男儿。\n花飘舞袖楼相倚，角送归轩客尽随。\n独有贱夫怀感激，十年两地负恩知。",
        "dynasty": "唐",
        "collection_info": null
    },
    {
        "title": "山阳韦中丞罢郡因献",
        "author": "赵嘏",
        "content": "笙歌只是旧笙歌，肠断风流奈别何。\n照物二年春色在，感恩千室泪痕多。\n尽将魂梦随西去，犹望旌旗暂一过。\n今日尊前无限思，万重云月隔烟波。",
        "dynasty": "唐",
        "collection_info": null
    },
    {
        "title": "山阳即席献裴中丞",
        "author": "赵嘏",
        "content": "早年天上见清尘，今日楼中醉一春。\n暂肯剖符临水石，几曾焚笔动星辰。\n琼台雪映迢迢鹤，蓬岛波横浩浩津。\n好是仙家羽衣使，欲敎垂涕问何人。",
        "dynasty": "唐",
        "collection_info": null
    },
    {
        "title": "西峰即事献沈大夫",
        "author": "赵嘏",
        "content": "松竹闲游道路身，衣襟落尽往来尘。\n山连谢宅余霞在，水映琴溪旧浪春。\n拂榻从容今有地，酬恩寂寞久无人。\n安知不及屠沽者，曾对青萍泪满巾。",
        "dynasty": "唐",
        "collection_info": null
    },
    {
        "title": "杜陵贻杜牧侍御",
        "author": "赵嘏",
        "content": "紫陌尘多不可寻，南溪酒熟一披襟。\n山高昼枕石床隐，泉落夜窗烟树深。\n白首寻人嗟问计，青云无路觅知音。\n唯君怀抱安如水，他日门墻许醉吟。",
        "dynasty": "唐",
        "collection_info": null
    },
    {
        "title": "下第后上李中丞",
        "author": "赵嘏",
        "content": "落第逢人恸哭初，平生志业欲何如。\n鬓毛洒尽一枝桂，泪血滴来千里书。\n谷外风高摧羽翮，江边春在忆樵渔。\n唯应感激知恩地，不待功成死有余。",
        "dynasty": "唐",
        "collection_info": null
    },
    {
        "title": "淛东赠李副使员外",
        "author": "赵嘏",
        "content": "妙尽戎机佐上台，少年清苦自霜台。\n马嘶深竹闲宜贵，花拂朱衣美称才。\n早入半缘分务重，晚吟多是看山迴。\n名高渐少翻飞伴，几度烟霄独去来。",
        "dynasty": "唐",
        "collection_info": null
    },
    {
        "title": "寄淮南幕中刘员外",
        "author": "赵嘏",
        "content": "郎官何逊最风流，爱月怜山不下楼。\n三佐戎旃换朱绂，一辞兰省见清秋。\n桂生岩石本潇洒，鹤到烟空更自由。\n休向西斋久闲卧，满朝倾盖是依刘。",
        "dynasty": "唐",
        "collection_info": null
    },
    {
        "title": "薛廷范从事自宣城至因赠",
        "author": "赵嘏",
        "content": "少年从事霍嫖姚，来自枫林度柳桥。\n金管别筵楼灼灼，玉溪回首马萧萧。\n清风气调真君辈，知己风流满圣朝。\n独有故人愁欲死，晚檐疎雨动空瓢。",
        "dynasty": "唐",
        "collection_info": null
    },
    {
        "title": "寄浔阳赵校书",
        "author": "赵嘏",
        "content": "帘下秋江夜影空，倚楼人在月明中。\n不将行止问朝列，唯脱衣裳与钓翁。\n几处别巢悲去燕，十年回首送归鸿。\n那应更结庐山社，见说心閒胜远公。",
        "dynasty": "唐",
        "collection_info": null
    },
    {
        "title": "赠李从贵",
        "author": "赵嘏",
        "content": "白马嘶风何处还，鞭梢拂地看南山。\n珠帘捲尽不回首，春色欲阑休闭关。\n花外鸟归残雨暮，竹边人语夕阳闲。\n知君旧隐嵩云下，岩桂从今几更攀。",
        "dynasty": "唐",
        "collection_info": null
    },
    {
        "title": "赠陈正字",
        "author": "赵嘏",
        "content": "鲁儒今日意何如，名挂春官选籍初。\n野艇几曾寻水去，故山从此与云疎。\n吟怜受露花阴足，行觉嘶风马力余。\n闻说晚心心更静，竹间依旧卧看书。",
        "dynasty": "唐",
        "collection_info": null
    },
    {
        "title": "洞庭寄所思",
        "author": "赵嘏",
        "content": "目断兰台空望归，锦衾香冷梦来稀。\n书中自报刀头约，天上三看破镜飞。\n孤浪谩疑红脸笑，轻云忽似舞罗衣。\n遥知不语坐相忆，寂寞洞房寒烛微。",
        "dynasty": "唐",
        "collection_info": null
    },
    {
        "title": "代人赠杜牧侍御",
        "author": "赵嘏",
        "content": "郎作东台御史时，妾长西望敛双眉。\n一从诏下人皆羡，岂料恩衰不自知。\n高阙如天萦晓梦，华筵似水隔秋期。\n坐来情态犹无限，更向楼前舞柘枝。",
        "dynasty": "唐",
        "collection_info": null
    },
    {
        "title": "旅馆闻雁别友人",
        "author": "赵嘏",
        "content": "路遶秋塘首独搔，背羣燕雁正呼号。\n故关何处重相失，碧落有云终自高。\n旅宿去缄他日恨，单飞谁见此生劳。\n行衣湿尽千山雪，肠断金笼好羽毛。",
        "dynasty": "唐",
        "collection_info": null
    },
    {
        "title": "泊凫矶江馆",
        "author": "赵嘏",
        "content": "风雪晴来岁欲除，孤舟晚下意何如。\n月当轩色湖平后，雁断云声夜起初。\n傍晓管絃何处静，犯寒杨柳遶津疎。\n三间茅屋东溪上，归去生涯竹与书。",
        "dynasty": "唐",
        "collection_info": null
    },
    {
        "title": "春尽独游慈恩寺南池",
        "author": "赵嘏",
        "content": "竹外池塘烟雨收，送春无伴亦迟留。\n秦城马上半年客，潘鬓水边今日愁。\n气变晚云红映阙，风含高树碧遮楼。\n杏园花落游人尽，独为圭峰一举头。",
        "dynasty": "唐",
        "collection_info": null
    },
    {
        "title": "重游楚国寺",
        "author": "赵嘏",
        "content": "往事飘然去不迴。\n空余山色在楼台，池塘风暖雁寻去。\n松桂寺高人独来，庄叟着书真达者。\n贾生挥涕信悠哉，老僧心地闲于水。\n犹被流年日日催。",
        "dynasty": "唐",
        "collection_info": null
    },
    {
        "title": "三像寺酬元秘书",
        "author": "赵嘏",
        "content": "官总芸香阁署崇，可怜诗句落春风。\n偶然侍坐水声裏，还许醉吟松影中。\n车马照来红树合，烟霞咏尽翠微空。\n不因高寺闲回首，谁识飘飘一塞翁。",
        "dynasty": "唐",
        "collection_info": null
    },
    {
        "title": "献淮南李仆射",
        "author": "赵嘏",
        "content": "早年曾谒富民侯，今日难甘失鹄羞。\n新诺似山无力负，旧恩如水满身流。\n马嘶红叶萧萧晚，日照长江滟滟秋。\n功德万重知不惜，一言抛得百生愁。",
        "dynasty": "唐",
        "collection_info": null
    },
    {
        "title": "江亭晚望",
        "author": "赵嘏",
        "content": "碧江凉冷雁来疎，閒望江云思有余。\n秋馆池亭荷叶歇，野人篱落豆花初。\n无愁自得仙翁术，多病能忘太史书。\n闻说故园香稻熟，片帆归去就鲈鱼。",
        "dynasty": "唐",
        "collection_info": null
    },
    {
        "title": "赠曹处士幽居",
        "author": "赵嘏",
        "content": "勾漏先生冰玉然，曾将八石问羣仙。\n中山暂醉一千日，南苑往来三百年。\n碁局不收花满洞，霓旌欲别浪翻天。\n何须更学鸱夷子，头白江湖一短船。",
        "dynasty": "唐",
        "collection_info": null
    },
    {
        "title": "重阳日示舍弟",
        "author": "赵嘏",
        "content": "多少乡心入酒杯，野塘今日菊花开。\n新霜何处雁初下，故国穷秋首正迴。\n渐老向人空感激，一生驱马傍尘埃。\n侯门无路提携尔，虚共扁舟万里来。",
        "dynasty": "唐",
        "collection_info": null
    },
    {
        "title": "客至",
        "author": "赵嘏",
        "content": "得路逢津更俊才，可怜鞍马照春来。\n残花几日小斋闭，大笑一声幽抱开。\n袖拂碧溪寒缭绕，冠欹红树晚裴回。\n相逢少别更堪恨，何必秋风江上台。",
        "dynasty": "唐",
        "collection_info": null
    },
    {
        "title": "岁暮江轩寄卢端公",
        "author": "赵嘏",
        "content": "积水生高浪，长风自北时。\n万艘俱拥棹，上客独吟诗。\n路以重湖阻，心将小谢期。\n渚云愁正断，江雁重惊悲。\n笑忆游星子，歌寻罢贵池。\n梦来孤岛在，醉醒百忧随。\n戍逈烟生晚，江寒鸟过迟。\n问山樵者对，经雨钓船移。\n敢叹今留滞，犹胜曩别离。\n醉从陶令得，善必丈人知。\n道蹇才何取，恩深剑不疑。\n此身同岸柳，只待变寒枝。",
        "dynasty": "唐",
        "collection_info": null
    },
    {
        "title": "秋日吴中观贡藕",
        "author": "赵嘏",
        "content": "野艇几西东，清泠映碧空。\n褰衣来水上，捧玉出泥中。\n叶乱田田绿，莲余片片红。\n激波纔入选，就日已生风。\n御洁玲珑膳，人怀拔擢功。\n梯山谩多品，不与世流同。",
        "dynasty": "唐",
        "collection_info": null
    },
    {
        "title": "华清宫和杜舍人",
        "author": "赵嘏",
        "content": "五十年天子，离宫仰峻墻。\n登封时正泰，御宇日何长。\n上位先名实，中兴事宪章。\n起戎轻甲胄，余地復河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦郊草半黄。\n马驯金勒细，鹰健玉铃锵。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，先赐荔枝尝。\n月锁千门静，天吹一笛凉。\n细音摇羽佩，轻步宛霓裳。\n祸乱基潜结，升平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n血埋妃子艳，刅断禄儿肠。\n近侍烟尘隔，前踪辇路荒。\n益知迷宠佞，遗恨丧贤良。\n北阙尊明主，南宫逊上皇。\n禁清余凤吹，池冷睡龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画粱。\n紫苔侵壁润，红树闭门芳。\n守吏齐鸳瓦，耕民得翠珰。\n登年齐酺乐，讲武旧兵场。\n暮草深岩翠，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "title": "下第",
        "author": "赵嘏",
        "content": "南溪抱瓮客，失意自怀羞。\n晚路谁携手，残春自白头。",
        "dynasty": "唐",
        "collection_info": null
    },
    {
        "title": "到家",
        "author": "赵嘏",
        "content": "童稚苦相问，归来何太迟。\n共谁争岁月，赢得鬓边丝。",
        "dynasty": "唐",
        "collection_info": null
    },
    {
        "title": "春酿",
        "author": "赵嘏",
        "content": "春酿正风流，梨花莫问愁。\n马卿思一醉，不惜鹔鹴裘。",
        "dynasty": "唐",
        "collection_info": null
    },
    {
        "title": "寒塘",
        "author": "赵嘏",
        "content": "晓髮梳临水，寒塘坐见秋。\n乡心正无限，一雁度南楼。",
        "dynasty": "唐",
        "collection_info": null
    },
    {
        "title": "寄前黄州窦使君",
        "author": "赵嘏",
        "content": "池上笙歌寂不闻，楼中愁杀碧虚云。\n玉壶凝尽重重泪，寄与风流旧使君。",
        "dynasty": "唐",
        "collection_info": null
    },
    {
        "title": "八月二十九日宿怀",
        "author": "赵嘏",
        "content": "秋天晴日菊还香，独坐书斋思已长。\n无奈风光易流转，强须倾酒一杯觞。",
        "dynasty": "唐",
        "collection_info": null
    },
    {
        "title": "泗上奉送相公",
        "author": "赵嘏",
        "content": "语堪铭座默含春，西汉公卿绝比伦。\n今日抱辕留不得，欲挥双涕学舒人。",
        "dynasty": "唐",
        "collection_info": null
    },
    {
        "title": "赠桐乡丞",
        "author": "赵嘏",
        "content": "舟触长松岸势回，潺湲一夜绕亭台。\n若敎靖节先生见，不肯更吟归去来。",
        "dynasty": "唐",
        "collection_info": null
    },
    {
        "title": "哭李进士",
        "author": "赵嘏",
        "content": "牵马街中哭送君，灵车辗雪隔城闻。\n唯有山僧与樵客，共舁孤榇入幽坟。",
        "dynasty": "唐",
        "collection_info": null
    },
    {
        "title": "重阳",
        "author": "赵嘏",
        "content": "节逢重九海门外，家在五湖烟水东。\n还向秋山觅诗句，伴僧吟对菊花风。",
        "dynasty": "唐",
        "collection_info": null
    },
    {
        "title": "重阳日即事",
        "author": "赵嘏",
        "content": "病酒坚辞绮席春，菊花空伴水边身。\n由来举止非闲雅，不是龙山落帽人。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 一",
        "author": "赵嘏",
        "content": "琴酒曾将风月须，谢公名迹满江湖。\n不知贵拥旌旗后，犹暇怜诗爱酒无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 二",
        "author": "赵嘏",
        "content": "东省南宫兴不孤，几因诗酒谬招呼。\n一从开署芙蓉幕，曾向风前记得无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 三",
        "author": "赵嘏",
        "content": "遥闻桂水遶城隅，城上江山满画图。\n为问訾家洲畔月，清秋拟许醉狂无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 四",
        "author": "赵嘏",
        "content": "日暮江边一小儒，空怜未有白髭鬚。\n马融已贵诸生老，犹自容窥绛帐无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 五",
        "author": "赵嘏",
        "content": "一种吟诗号孔徒，沧江有客独疎愚。\n初筵尽辟知名士，许到风前月下无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 六",
        "author": "赵嘏",
        "content": "望断南云日已晡，便应凭梦过重湖。\n不知自古登龙者，曾有因诗泥得无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 七",
        "author": "赵嘏",
        "content": "早游门馆一樵夫，祗爱吟诗傍药炉。\n旌斾满江身不见，思言记得颖川无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 八",
        "author": "赵嘏",
        "content": "孔融襟抱称名儒，爱物怜才与世殊。\n今日宾阶忘姓字，当时省记荐雄无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 九",
        "author": "赵嘏",
        "content": "僻爱江山俯坐隅，人间不是便为图。\n尊前为问神仙伴，肯向三清慰荐无。",
        "dynasty": "唐",
        "collection_info": null
    },
    {
        "title": "十无诗寄桂府杨中丞 十",
        "author": "赵嘏",
        "content": "膺门不避额逢珠，绝境由来卷轴须。\n早忝阿戎诗友契，趋庭曾荐祢生无。",
        "dynasty": "唐",
        "collection_info": null
    },
    {
        "title": "寄山僧",
        "author": "赵嘏",
        "content": "云裏幽僧不置房，橡花藤叶盖禅床。\n朝来逢着山中伴，闻说新移最上方。",
        "dynasty": "唐",
        "collection_info": null
    },
    {
        "title": "喜张濆及第",
        "author": "赵嘏",
        "content": "九转丹成最上仙，青天暖日踏云轩。\n春风贺喜无言语，排比花枝满杏园。",
        "dynasty": "唐",
        "collection_info": null
    },
    {
        "title": "赠张濆榜头被駮落",
        "author": "赵嘏",
        "content": "莫向花前泣酒杯，谪仙依旧是仙才。\n犹堪与世为祥瑞，曾到蓬山顶上来。",
        "dynasty": "唐",
        "collection_info": null
    },
    {
        "title": "悼亡二首 一",
        "author": "赵嘏",
        "content": "一烛从风到奈何，二年衾枕逐流波。\n虽知不得公然泪，时泣阑干恨更多。",
        "dynasty": "唐",
        "collection_info": null
    },
    {
        "title": "悼亡二首 二",
        "author": "赵嘏",
        "content": "明月萧萧海上风，君归泉路我飘蓬。\n门前虽有如花貌，争奈如花心不同。",
        "dynasty": "唐",
        "collection_info": null
    },
    {
        "title": "宫乌栖",
        "author": "赵嘏",
        "content": "宫乌栖处玉楼深，微月生檐夜夜心。\n香辇不回花自落，春来空佩辟寒金。",
        "dynasty": "唐",
        "collection_info": null
    },
    {
        "title": "长信宫",
        "author": "赵嘏",
        "content": "君恩已尽欲何归，犹有残香在舞衣。\n自恨身轻不如燕，春来长遶御帘飞。",
        "dynasty": "唐",
        "collection_info": null
    },
    {
        "title": "广陵城",
        "author": "赵嘏",
        "content": "红映高台绿绕城，城边春草傍墻生。\n隋家不向此中尽，汴水应无东去声。",
        "dynasty": "唐",
        "collection_info": null
    },
    {
        "title": "冷日过骊山",
        "author": "赵嘏",
        "content": "冷日微烟渭水愁，翠华宫树不胜秋。\n霓裳一曲千门锁，白尽梨园弟子头。",
        "dynasty": "唐",
        "collection_info": null
    },
    {
        "title": "下第后归永乐里自题二首 一",
        "author": "赵嘏",
        "content": "无地无媒只一身，归来空拂满床尘。\n尊前尽日谁相对，唯有南山似故人。",
        "dynasty": "唐",
        "collection_info": null
    },
    {
        "title": "下第后归永乐里自题二首 二",
        "author": "赵嘏",
        "content": "玄髮侵愁忽似翁，暖尘寒袖共东风。\n公卿门户不知处，立马九衢春影中。",
        "dynasty": "唐",
        "collection_info": null
    },
    {
        "title": "出试日独游曲江",
        "author": "赵嘏",
        "content": "江莎渐映花边绿，楼日自开池上春。\n双鹤遶空来又去，不知临水有愁人。",
        "dynasty": "唐",
        "collection_info": null
    },
    {
        "title": "题曹娥庙",
        "author": "赵嘏",
        "content": "青娥埋没此江滨，江树飕飗惨暮云。\n文字在碑碑已堕，波涛辜负色丝文。",
        "dynasty": "唐",
        "collection_info": null
    },
    {
        "title": "题段氏中台",
        "author": "赵嘏",
        "content": "看山台下水无尘，碧篠前头曲水春。\n独对一尊风雨夜，不知家有早朝人。",
        "dynasty": "唐",
        "collection_info": null
    },
    {
        "title": "华州座中献卢给事",
        "author": "赵嘏",
        "content": "送迎皆到三峰下，满面烟霜满马尘。\n自是追攀认知己，青云不假送迎人。",
        "dynasty": "唐",
        "collection_info": null
    },
    {
        "title": "商山道中",
        "author": "赵嘏",
        "content": "和如春色净如秋，五月商山是胜游。\n当昼火云生不得，一溪萦作万重愁。",
        "dynasty": "唐",
        "collection_info": null
    },
    {
        "title": "赠歙州妓",
        "author": "赵嘏",
        "content": "滟滟横波思有余，庾楼明月堕云初。\n扬州寒食春风寺，看遍花枝尽不如。",
        "dynasty": "唐",
        "collection_info": null
    },
    {
        "title": "赠王明府",
        "author": "赵嘏",
        "content": "五柳逢秋影渐微，陶潜恋酒不知归。\n但存物外醉乡在，谁向人间问是非。",
        "dynasty": "唐",
        "collection_info": null
    },
    {
        "title": "吕校书雨中见访",
        "author": "赵嘏",
        "content": "竹阁斜溪小槛明，惟君来赏见山情。\n马嘶风雨又归去，独听子规千万声。",
        "dynasty": "唐",
        "collection_info": null
    },
    {
        "title": "千秋岭下",
        "author": "赵嘏",
        "content": "知有岩前万树桃，未逢摇落思空劳。\n年年盛发无人见，三十六溪春水高。",
        "dynasty": "唐",
        "collection_info": null
    },
    {
        "title": "歙州道中仆逃",
        "author": "赵嘏",
        "content": "去跳风雨几奔波，曾共辛勤奈若何。\n莫遣穷归不知处，秋山重迭戍旗多。",
        "dynasty": "唐",
        "collection_info": null
    },
    {
        "title": "重阳日寄韦舍人",
        "author": "赵嘏",
        "content": "节过重阳菊委尘，江边病起杖扶身。\n不知此日龙山会，谁是风流落帽人。",
        "dynasty": "唐",
        "collection_info": null
    },
    {
        "title": "赠薛勋下第",
        "author": "赵嘏",
        "content": "一掷虽然未得卢，惊人不用绕床呼。\n牢之坐被青云逼，祗问君能酷似无。",
        "dynasty": "唐",
        "collection_info": null
    },
    {
        "title": "宛陵望月寄沈学士",
        "author": "赵嘏",
        "content": "一川如画敬亭东，待诏闲游处处同。\n天竺山前镜湖畔，何如今日庾楼中。",
        "dynasty": "唐",
        "collection_info": null
    },
    {
        "title": "翡翠岩",
        "author": "赵嘏",
        "content": "芙蓉幕裏千场醉，翡翠岩前半日闲。\n惆怅晋朝人不到，谢公抛力上东山。",
        "dynasty": "唐",
        "collection_info": null
    },
    {
        "title": "发新安后途中寄卢中丞二首 一",
        "author": "赵嘏",
        "content": "楼上风流庾使君，笙歌曾醉此中闻。\n目前已是陵阳路，回首丛山满眼云。",
        "dynasty": "唐",
        "collection_info": null
    },
    {
        "title": "发新安后途中寄卢中丞二首 二",
        "author": "赵嘏",
        "content": "晚树萧萧促织愁，风帘似水满床秋。\n千山不碍笙歌月，谁伴羊公上夜楼。",
        "dynasty": "唐",
        "collection_info": null
    },
    {
        "title": "留题兴唐寺",
        "author": "赵嘏",
        "content": "满水楼台满寺山，七年今日共跻攀。\n月高对菊问行客，去折芳枝早晚还。",
        "dynasty": "唐",
        "collection_info": null
    },
    {
        "title": "广陵道",
        "author": "赵嘏",
        "content": "鬬鸡台边花照尘，炀帝陵下水含春。\n青云回翅北归雁，白首哭途何处人。",
        "dynasty": "唐",
        "collection_info": null
    },
    {
        "title": "茅山道中",
        "author": "赵嘏",
        "content": "溪树重重水乱流，马嘶残雨晚程秋。\n门前便是仙山路，目送归云不得游。",
        "dynasty": "唐",
        "collection_info": null
    },
    {
        "title": "江上与兄别",
        "author": "赵嘏",
        "content": "楚国湘江两渺瀰，暖川晴雁背帆飞。\n人间离别尽堪哭，何况不知何日归。",
        "dynasty": "唐",
        "collection_info": null
    },
    {
        "title": "落第",
        "author": "赵嘏",
        "content": "九陌初晴处处春，不能回避看花尘。\n由来得丧非吾事，本是钓鱼船上人。",
        "dynasty": "唐",
        "collection_info": null
    },
    {
        "title": "宛陵馆冬青树",
        "author": "赵嘏",
        "content": "碧树如烟覆晚波，清秋欲尽客重过。\n故园亦有如烟树，鸿雁不来风雨多。",
        "dynasty": "唐",
        "collection_info": null
    },
    {
        "title": "赠五老韩尊师",
        "author": "赵嘏",
        "content": "有客斋心事玉晨，对山鬚鬓绿无尘。\n住山道士年如鹤，应识当时五老人。",
        "dynasty": "唐",
        "collection_info": null
    },
    {
        "title": "经汾阳旧宅",
        "author": "赵嘏",
        "content": "门前不改旧山河，破虏曾轻马伏波。\n今日独经歌舞地，古槐疎冷夕阳多。",
        "dynasty": "唐",
        "collection_info": null
    },
    {
        "title": "寄卢中丞",
        "author": "赵嘏",
        "content": "叶覆清溪滟滟红，路横秋色马嘶风。\n独携一榼郡斋酒，吟对青山忆谢公。",
        "dynasty": "唐",
        "collection_info": null
    },
    {
        "title": "途中",
        "author": "赵嘏",
        "content": "故园回首雁初来，马上千愁付一杯。\n惟有新诗似相识，暮山吟处共徘徊。",
        "dynasty": "唐",
        "collection_info": null
    },
    {
        "title": "寄裴澜",
        "author": "赵嘏",
        "content": "绮云初堕亭亭月，锦席惟横滟滟波。\n宋玉逢秋正高卧，一篇吟尽奈情何。",
        "dynasty": "唐",
        "collection_info": null
    },
    {
        "title": "淮南丞相坐赠歌者虞姹",
        "author": "赵嘏",
        "content": "绮筵无处避梁尘，虞姹清歌日日新。\n来值渚亭花欲尽，一声留得满城春。",
        "dynasty": "唐",
        "collection_info": null
    },
    {
        "title": "酬段侍御",
        "author": "赵嘏",
        "content": "莲花上客思闲闲，数首新诗到筚关。\n吟得楚天风雨霁，一条江水两三山。",
        "dynasty": "唐",
        "collection_info": null
    },
    {
        "title": "寻僧二首 一",
        "author": "赵嘏",
        "content": "台殿参差日堕尘，坞西归去一庵云。\n寒泉何处夜深落，声隔半岩疎叶闻。",
        "dynasty": "唐",
        "collection_info": null
    },
    {
        "title": "寻僧二首 二",
        "author": "赵嘏",
        "content": "溪户无人谷鸟飞，石桥横木挂禅衣。\n看云日暮倚松立，野水乱鸣僧未归。",
        "dynasty": "唐",
        "collection_info": null
    },
    {
        "title": "发栢梯寺",
        "author": "赵嘏",
        "content": "一泓秋水千竿竹，静得劳生半日身。\n犹有向西无限地，别僧骑马入红尘。",
        "dynasty": "唐",
        "collection_info": null
    },
    {
        "title": "西江晚泊",
        "author": "赵嘏",
        "content": "茫茫霭霭失西东，柳浦桑村处处同。\n戍鼓一声帆影尽，水禽飞起夕阳中。",
        "dynasty": "唐",
        "collection_info": null
    },
    {
        "title": "南池",
        "author": "赵嘏",
        "content": "照影池边多少愁，往来重见此塘秋。\n芙蓉苑外新经雨，红叶相随何处流。",
        "dynasty": "唐",
        "collection_info": null
    },
    {
        "title": "江楼旧感",
        "author": "赵嘏",
        "content": "独上江楼思渺然，月光如水水如天。\n同来望月人何处，风景依稀似去年。",
        "dynasty": "唐",
        "collection_info": null
    },
    {
        "title": "南园",
        "author": "赵嘏",
        "content": "雨过郊园绿尚微，落花惆怅满尘衣。\n芳尊有酒无人共，日暮看山还独归。",
        "dynasty": "唐",
        "collection_info": null
    },
    {
        "title": "南亭",
        "author": "赵嘏",
        "content": "孤亭影在乱花中，怅望无人此醉同。\n听尽暮钟犹独坐，水边襟袖起春风。",
        "dynasty": "唐",
        "collection_info": null
    },
    {
        "title": "赠女仙",
        "author": "赵嘏",
        "content": "水思云情小凤仙，月涵花态语如絃。\n不因金骨三清客，谁识吴州有洞天。",
        "dynasty": "唐",
        "collection_info": null
    },
    {
        "title": "宣州送判官",
        "author": "赵嘏",
        "content": "来时健笔佐嫖姚，去折槐花度野桥。\n谁见尊前此惆怅，一声歌尽路迢迢。",
        "dynasty": "唐",
        "collection_info": null
    },
    {
        "title": "宿僧院",
        "author": "赵嘏",
        "content": "月满长空树满霜，度云低拂近檐床。\n林中夜半一声磬，卧见高僧入道场。",
        "dynasty": "唐",
        "collection_info": null
    },
    {
        "title": "寻僧",
        "author": "赵嘏",
        "content": "斜日横窗起暗尘，水边门户闭閒春。\n千竿竹裏花枝动，只道无人似有人。",
        "dynasty": "唐",
        "collection_info": null
    },
    {
        "title": "经王先生故居",
        "author": "赵嘏",
        "content": "晚波东去海茫茫，谁识蓬山不死乡。\n弄玉已归萧史去，碧楼红树倚斜阳。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 一",
        "author": "赵嘏",
        "content": "扬雄词赋举天闻，万里油幢照塞云。\n仆射峰西几千骑，一时迎着汉将军。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 二",
        "author": "赵嘏",
        "content": "旌旗杳杳雁萧萧，春尽穷沙雪未消。\n料得坚昆受宣后，始知公主已归朝。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 三",
        "author": "赵嘏",
        "content": "虽言穷北海云中，属国当时事不同。\n九姓如今尽臣妾，归期那肯待秋风。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 四",
        "author": "赵嘏",
        "content": "牢山望断绝尘氛，滟滟河西拂地云。\n谁见鲁儒持汉节，玉关降尽可汗军。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 五",
        "author": "赵嘏",
        "content": "山川险易接胡尘，秦汉图来或未真。\n自此尽知边塞事，河湟更欲託何人。",
        "dynasty": "唐",
        "collection_info": null
    },
    {
        "title": "送从翁中丞奉使黠戛斯六首 六",
        "author": "赵嘏",
        "content": "秦皇无策建长城，刘氏仍穷北路兵。\n若遇单于旧牙帐，却应伤叹汉公卿。",
        "dynasty": "唐",
        "collection_info": null
    },
    {
        "title": "东亭柳",
        "author": "赵嘏",
        "content": "拂水斜烟一万条，几随春色倚河桥。\n不知别后谁攀折，犹自风流胜舞腰。",
        "dynasty": "唐",
        "collection_info": null
    },
    {
        "title": "僧舍二首 一",
        "author": "赵嘏",
        "content": "秖言双鬓未蹉跎，独奈牛羊送日何。\n禅客不归车马去，晚檐山色为谁多。",
        "dynasty": "唐",
        "collection_info": null
    },
    {
        "title": "僧舍二首 二",
        "author": "赵嘏",
        "content": "溪上禅关水木间，水南山色与僧闲。\n春风尽日无来客，幽磬一声高鸟还。",
        "dynasty": "唐",
        "collection_info": null
    },
    {
        "title": "新月",
        "author": "赵嘏",
        "content": "玉钩斜傍画檐生，云匣初开一寸明。\n何事最能悲少妇，夜来依约落边城。",
        "dynasty": "唐",
        "collection_info": null
    },
    {
        "title": "赠皇甫垣",
        "author": "赵嘏",
        "content": "养由弓箭已无功，牢落生涯事事同。\n相劝一杯寒食酒，几多辛苦到春风。",
        "dynasty": "唐",
        "collection_info": null
    },
    {
        "title": "四祖寺",
        "author": "赵嘏",
        "content": "千株松下双峰寺，一盏灯前万里身。\n自为心猿不调伏，祖师元是世间人。",
        "dynasty": "唐",
        "collection_info": null
    },
    {
        "title": "听蝉",
        "author": "赵嘏",
        "content": "噪蝉声乱日初曛，絃管楼中永不闻。\n独奈愁人数茎髮，故园秋隔五湖云。",
        "dynasty": "唐",
        "collection_info": null
    },
    {
        "title": "寄远",
        "author": "赵嘏",
        "content": "禁钟声尽见栖禽，关塞迢迢故国心。\n无限春愁莫相问，落花流水洞房深。",
        "dynasty": "唐",
        "collection_info": null
    },
    {
        "title": "池上",
        "author": "赵嘏",
        "content": "正怜佳月夜深坐，池上暖回燕雁声。\n犹有渔舟繫江岸，故人归尽独何情。",
        "dynasty": "唐",
        "collection_info": null
    },
    {
        "title": "春日书怀",
        "author": "赵嘏",
        "content": "暖莺春日舌难穷，枕上愁生晓听中。\n应褭绿窗残梦断，杏园零落满枝风。",
        "dynasty": "唐",
        "collection_info": null
    },
    {
        "title": "赠别",
        "author": "赵嘏",
        "content": "水边秋草暮萋萋，欲驻残阳恨马蹄。\n曾是管絃同醉伴，一声歌尽各东西。",
        "dynasty": "唐",
        "collection_info": null
    },
    {
        "title": "灵岩寺",
        "author": "赵嘏",
        "content": "馆娃宫伴千年寺，水阔云多客到稀。\n闻说春来更惆怅，百花深处一僧归。",
        "dynasty": "唐",
        "collection_info": null
    },
    {
        "title": "代人听琴二首 一",
        "author": "赵嘏",
        "content": "抱琴花夜不胜春，独奏相思泪满巾。\n第五指中心最恨，数声呜咽为何人。",
        "dynasty": "唐",
        "collection_info": null
    },
    {
        "title": "代人听琴二首 二",
        "author": "赵嘏",
        "content": "湘娥不葬九疑云，楚水连天坐忆君。\n惟有啼乌旧名在，忍敎呜咽夜长闻。",
        "dynasty": "唐",
        "collection_info": null
    },
    {
        "title": "访沈舍人不遇",
        "author": "赵嘏",
        "content": "溪翁强访紫微郎，晓鼓声中满鬓霜。\n知在禁闱人不见，好风飘下九天香。",
        "dynasty": "唐",
        "collection_info": null
    },
    {
        "title": "座上献元相公",
        "author": "赵嘏",
        "content": "寂寞堂前日又曛，阳台去作不归云。\n从来闻说沙[咤]利，今日青娥属使君。",
        "dynasty": "唐",
        "collection_info": null
    },
    {
        "title": "遣兴二首 一",
        "author": "赵嘏",
        "content": "溪花入夏渐稀疎，雨气如秋麦熟初。\n终日苦吟人不会，海边兄弟久无书。",
        "dynasty": "唐",
        "collection_info": null
    },
    {
        "title": "遣兴二首 二",
        "author": "赵嘏",
        "content": "读彻残书弄水回，暮天何处笛声哀？花前独立无人会，依旧去年双燕来。",
        "dynasty": "唐",
        "collection_info": null
    },
    {
        "title": "送李给事",
        "author": "赵嘏",
        "content": "眼前轩冕是鸿毛，天上人间漫自劳。\n脱却朝衣独归去，青云不及白云高。",
        "dynasty": "唐",
        "collection_info": null
    },
    {
        "title": "宿僧舍",
        "author": "赵嘏",
        "content": "高僧夜滴芙蓉漏，远客窗含杨柳风。\n何处相逢话心地，月明身在磬声中。",
        "dynasty": "唐",
        "collection_info": null
    },
    {
        "title": "吴门梦故山",
        "author": "赵嘏",
        "content": "心熟家山梦不迷，孤峰寒遶一条溪。\n秋窗觉后情无限，月堕馆娃宫树西。",
        "dynasty": "唐",
        "collection_info": null
    },
    {
        "title": "别李谱",
        "author": "赵嘏",
        "content": "尊前路映暮尘红，池上琴横醉席风。\n今日别君如别鹤，声容长在楚絃中。",
        "dynasty": "唐",
        "collection_info": null
    },
    {
        "title": "和杜侍郎题禅智寺南楼",
        "author": "赵嘏",
        "content": "楼畔花枝拂槛红，露天香动满帘风。\n谁知野寺遗钿处，尽在相如春思中。",
        "dynasty": "唐",
        "collection_info": null
    },
    {
        "title": "发青山",
        "author": "赵嘏",
        "content": "凫鹥声暖野塘春，鞍马嘶风驿路尘。\n一宿青山又前去，古来难得是闲人。",
        "dynasty": "唐",
        "collection_info": null
    },
    {
        "title": "入蓝关",
        "author": "赵嘏",
        "content": "微烟已辨秦中树，远梦更依江上台。\n看落晚花还怅望，鲤鱼时节入关来。",
        "dynasty": "唐",
        "collection_info": null
    },
    {
        "title": "落第寄沈询",
        "author": "赵嘏",
        "content": "穿杨力尽独无功，华髮相期一夜中。\n别到江头旧吟处，为将双泪问春风。",
        "dynasty": "唐",
        "collection_info": null
    },
    {
        "title": "送韦中丞",
        "author": "赵嘏",
        "content": "二年恩意是春辉，清净胸襟似者希。\n泣尽楚人多少泪，满船唯载酒西归。",
        "dynasty": "唐",
        "collection_info": null
    },
    {
        "title": "咏端正春树",
        "author": "赵嘏",
        "content": "一树繁阴先着名，异花奇叶俨天成。\n马嵬此去无多地，祗合杨妃墓上生。",
        "dynasty": "唐",
        "collection_info": null
    },
    {
        "title": "叙事献同州侍御三首 一",
        "author": "赵嘏",
        "content": "青云席中罗袜尘，白首江上吟诗人。\n登龙不及三千士，虚度膺门二十春。",
        "dynasty": "唐",
        "collection_info": null
    },
    {
        "title": "叙事献同州侍御三首 二",
        "author": "赵嘏",
        "content": "平生望断云层层，紫府杳是他人登。\n却应归访溪边寺，说向当时同社僧。",
        "dynasty": "唐",
        "collection_info": null
    },
    {
        "title": "叙事献同州侍御三首 三",
        "author": "赵嘏",
        "content": "尊前谁伴谢公游，莲岳晴来翠满楼。\n坐见一方金变化，独吟红药对残秋。",
        "dynasty": "唐",
        "collection_info": null
    },
    {
        "title": "婺州宴上留别",
        "author": "赵嘏",
        "content": "双溪楼影向云横，歌舞高台晚更清。\n独自下楼骑瘦马，摇鞭重入乱蝉声。",
        "dynasty": "唐",
        "collection_info": null
    },
    {
        "title": "别牛郎中门馆",
        "author": "赵嘏",
        "content": "整襟收泪别朱门，自料难酬顾念恩。\n招得片魂骑匹马，西风斜日入秋原。",
        "dynasty": "唐",
        "collection_info": null
    },
    {
        "title": "山中寄卢简求",
        "author": "赵嘏",
        "content": "竹西池上有花开，日日幽吟看又回。\n心忆郡中萧记室，何时暂别醉乡来。",
        "dynasty": "唐",
        "collection_info": null
    },
    {
        "title": "寄梁佾兄弟",
        "author": "赵嘏",
        "content": "桃李春多翠影重，竹楼当月夜无风。\n荀家兄弟来还去，独倚栏干花露中。",
        "dynasty": "唐",
        "collection_info": null
    },
    {
        "title": "同州南亭陪刘侍郎送刘先辈",
        "author": "赵嘏",
        "content": "处处云随晚望开，洞庭秋水管絃来。\n谢公待醉消离恨，莫惜临川酒一杯。",
        "dynasty": "唐",
        "collection_info": null
    },
    {
        "title": "赠馆驿刘巡官",
        "author": "赵嘏",
        "content": "云别青山马踏尘，负才难觅作闲人。\n莫言馆驿无公事，诗酒能消一半春。",
        "dynasty": "唐",
        "collection_info": null
    },
    {
        "title": "赠解头贾嵩",
        "author": "赵嘏",
        "content": "贾生名迹忽无伦，十月长安看尽春。\n顾我先鸣还自笑，空沾一第是何人。",
        "dynasty": "唐",
        "collection_info": null
    },
    {
        "title": "题僧壁",
        "author": "赵嘏",
        "content": "晓望疎林露满巾，碧山秋寺属闲人。\n溪头尽日看红叶，却笑高僧衣有尘。",
        "dynasty": "唐",
        "collection_info": null
    },
    {
        "title": "沙溪馆",
        "author": "赵嘏",
        "content": "翠湿衣襟山满楼，竹间溪水遶床流。\n行人莫羡邮亭吏，生向此中今白头。",
        "dynasty": "唐",
        "collection_info": null
    },
    {
        "title": "李侍御归炭谷山居同宿华严寺",
        "author": "赵嘏",
        "content": "家在青山近玉京，白云红树满归程。\n相逢一宿最高寺，半夜翠微泉落声。",
        "dynasty": "唐",
        "collection_info": null
    },
    {
        "title": "过喷玉泉",
        "author": "赵嘏",
        "content": "平生半为山淹留，马上欲去还回头。\n两京尘路一双鬓，不见玉泉千万秋。",
        "dynasty": "唐",
        "collection_info": null
    },
    {
        "title": "汉阴庭树",
        "author": "赵嘏",
        "content": "掘沟引水浇蔬圃，插竹为篱护药苗。\n杨柳如丝风易乱，梅花似雪日难消。",
        "dynasty": "唐",
        "collection_info": null
    },
    {
        "title": "送王龟拾遗谢官后归浐水山居",
        "author": "赵嘏",
        "content": "水边残雪照亭台，台上风襟向雪开。\n还似当时姓丁鹤，羽毛成后一归来。",
        "dynasty": "唐",
        "collection_info": null
    },
    {
        "title": "宿长水主人",
        "author": "赵嘏",
        "content": "白云溪北丛岩东，树石夜与潺湲通。\n行人一宿翠微月，二十五絃声满风。",
        "dynasty": "唐",
        "collection_info": null
    },
    {
        "title": "寒食离白沙",
        "author": "赵嘏",
        "content": "莫惊客路已经年，尚有青春一半妍。\n试上方垣望春野，万条杨柳拂青天。",
        "dynasty": "唐",
        "collection_info": null
    },
    {
        "title": "将发循州社日于所居馆宴送",
        "author": "赵嘏",
        "content": "浪花如雪迭江风，社过高秋万恨中。\n明日便随江燕去，依依俱是故巢空。",
        "dynasty": "唐",
        "collection_info": null
    },
    {
        "title": "句",
        "author": "赵嘏",
        "content": "浮云悲晚翠，落日泣秋风。\n语风双燕立，褭树百劳飞。\n松岛鹤归书信绝，橘洲风起梦魂香。\n徒知六国随斤斧，莫有羣儒定是非。\n一千里色中秋月，十万军声半夜潮。\n梁王旧馆已秋色，珠履少年轻绣衣。",
        "dynasty": "唐",
        "collection_info": null
    },
    {
        "title": "汉堤诗",
        "author": "卢肇",
        "content": "阴沴姦阳，来暴于襄。\n洎入大郛，波端若铓。\n触厚摧高，不知其防。\n骇溃颠委，万室皆毁。\n竈登蛟鼍，堂集鳣鲔。\n惟恩若雠，母不能子。\n洪溃既涸，闬闳其虚。\n以隳我堵，以剥我庐。\n酸伤顾望，若践丘墟。\n帝曰念嗟，朕日南顾。\n流灾降慝，天曷台怒。\n滔滔襄郊，捽我婴孺。\n于惟余甿，饥伤喘呼。\n斯为淫痍，孰往膏傅。\n惟汝元寮，佥举明哲。\n我公用谐，苴茅杖节。\n来视襄人，噢咻提挈。\n不日不月，咍乎抃悦。\n乃泳故堤，陷于沙泥。\n缺落坳圯，由东讫西。\n公曰呜呼，汉之有堤。\n实命襄人，不力乃力，则及乃身。\n具锸与畚，汉堤其新。\n帝廪有粟，帝府有缗。\n尔成尔堤，必锡尔勤。\n襄人怡怡，听命襄浒。\n背襄肩杵，奔走蹈舞。\n分之卒伍，令以麾鼓。\n寻尺既度，日月可数。\n登登嶪嶪，周旋上下。\n披岘斲楚，飞石輓土。\n举筑殷雷，骇汗霏雨。\n疲癃鳏独，奋有筋膂。\n呀吁来助，提筐负筥。\n不劳其劳，杂沓笑语。\n咸曰卢公，来赐我生。\n斯堤既成，蜿蜿而平。\n确尔山固，屹如云横。\n汉流虽狂，坚不可蚀。\n代千年亿，与天无极。\n惟公之堤，昔在人心。\n既筑既城，横之于南。\n萌渚不峻，此门不深。\n今復在兹，于汉之阴。\n斯堤已崇，兹民获佑。\n齯童相庆，室以完富。\n贻于襄人，愿保厥寿。\n繄公之功，赫焉如昼。\n捍此巨灾，崒若京阜。\n天子赐之，百姓载之。\n族孙作诗，昭示厥后。",
        "dynasty": "唐",
        "collection_info": null
    },
    {
        "title": "题甘露寺",
        "author": "卢肇",
        "content": "北固岩端寺，佳名自上台。\n地从京口断，山到海门迴。\n曙色烟中灭，潮声日下来。\n一隅通雉堞，千仞耸楼台。\n林暗疑降虎，江空想度杯。\n福庭增气象，仙磬落昭回。\n觉路花非染，流年景谩催。\n隋宫凋绿草，晋室散黄埃。\n西蜀波湍尽，东溟日月开。\n如登最高处，应得见蓬莱。",
        "dynasty": "唐",
        "collection_info": null
    },
    {
        "title": "江陵府初试澄心如水",
        "author": "卢肇",
        "content": "丹心何所喻，唯水并清虚。\n莫测千寻底，难知一勺初。\n内明非有物，上善本无鱼。\n澹泊随高下，波澜逐卷舒。\n养蒙方浩浩，出险每徐徐。\n若灌情田裏，常流尽不如。",
        "dynasty": "唐",
        "collection_info": null
    },
    {
        "title": "风不鸣条",
        "author": "卢肇",
        "content": "习习和风至，过条不自鸣。\n暗通青律起，远傍白苹生。\n拂树花仍落，经林鸟自惊。\n几牵萝蔓动，潜惹柳丝轻。\n入谷迷松响，开窗失竹声。\n熏弦方在御，万国仰皇情。",
        "dynasty": "唐",
        "collection_info": null
    },
    {
        "title": "别宜春赴举",
        "author": "卢肇",
        "content": "秋天草木正萧疎，西望秦关别旧居。\n筵上芳樽今日酒，箧中黄卷古人书。\n辞乡且伴衔芦雁，入海终为戴角鱼。\n长短九霄飞直上，不敎毛羽落空虚。",
        "dynasty": "唐",
        "collection_info": null
    },
    {
        "title": "射策后作",
        "author": "卢肇",
        "content": "射策明时愧不才，敢期青律变寒灰。\n晴怜断雁侵云去，暖见酰鸡傍酒来。\n箭发尚忧杨叶远，愁生只恐杏花开。\n曲江春浅人游少，尽日看山醉独回。",
        "dynasty": "唐",
        "collection_info": null
    },
    {
        "title": "和主司王起",
        "author": "卢肇",
        "content": "嵩高降德为时生，洪笔三题造化名。\n凤诏伫归专北极，骊珠搜得尽东瀛。\n褒衣已换金章贵，禁掖曾随玉树荣。\n明日定知同相印，青衿新列柳间营。",
        "dynasty": "唐",
        "collection_info": null
    },
    {
        "title": "及第送潘图归宜春",
        "author": "卢肇",
        "content": "三载皇都恨食贫，北溟今日化穷鳞。\n青云乍喜逢知己，白社犹悲送故人。\n对酒共惊千里别，看花自感一枝春。\n君归为说龙门寺，雷雨初生电遶身。",
        "dynasty": "唐",
        "collection_info": null
    },
    {
        "title": "将归宜春留题新安馆",
        "author": "卢肇",
        "content": "东里如今号郑乡，西家昔日近丘墻。\n芸台四部添新学，秘殿三年学老郎。\n天外鸳鸾愁不见，山中云鹤喜相忘。\n犹张皂盖归蓬荜，直谓时无许子将。",
        "dynasty": "唐",
        "collection_info": null
    },
    {
        "title": "竞渡诗",
        "author": "卢肇",
        "content": "石溪久住思端午，馆驿楼前看发机。\n鼙鼓动时雷隐隐，兽头凌处雪微微。\n衝波突出入齐[譀]，跃浪争先鸟退飞。\n向道是龙刚不信，果然夺得锦标归。",
        "dynasty": "唐",
        "collection_info": null
    },
    {
        "title": "除歙州途中寄座主王侍郎",
        "author": "卢肇",
        "content": "忽忝专城奉六条，自怜出谷屡迁乔。\n驱车虽道还家近，捧日惟愁去国遥。\n朱户昨经新棨戟，风帆常觉恋箪瓢。\n江天夜夜知消息，长见台星在碧霄。",
        "dynasty": "唐",
        "collection_info": null
    },
    {
        "title": "御沟水",
        "author": "卢肇",
        "content": "万壑朝溟海，萦迴岁月多。\n无如此沟水，咫尺奉天波。",
        "dynasty": "唐",
        "collection_info": null
    },
    {
        "title": "杨柳枝",
        "author": "卢肇",
        "content": "青鸟泉边草木春，黄云塞上是征人。\n归来若得长条赠，不惮风霜与苦辛。",
        "dynasty": "唐",
        "collection_info": null
    },
    {
        "title": "新植红茶花偶出被人移去以诗索之",
        "author": "卢肇",
        "content": "严恨柴门一树花，便随香远逐香车。\n花如解语还应道，欺我郎君不在家。",
        "dynasty": "唐",
        "collection_info": null
    },
    {
        "title": "戏题",
        "author": "卢肇",
        "content": "神女初离碧玉阶，彤云犹拥牡丹鞋。\n知道相公怜玉腕，强将纤手整金钗。",
        "dynasty": "唐",
        "collection_info": null
    },
    {
        "title": "成名后作",
        "author": "卢肇",
        "content": "桂在蟾宫不可攀，功成业熟也何难。\n今朝折得东归去，共与乡闾年少看。",
        "dynasty": "唐",
        "collection_info": null
    },
    {
        "title": "登祝融寺兰若",
        "author": "卢肇",
        "content": "祝融绝顶万余层，策杖攀萝步步登。\n行到月宫霞外寺，白云相伴两三僧。",
        "dynasty": "唐",
        "collection_info": null
    },
    {
        "title": "被谪连州",
        "author": "卢肇",
        "content": "黄绢外孙翻得罪，华颠故老莫相嗤。\n连州万里无亲戚，旧识唯应有荔枝。",
        "dynasty": "唐",
        "collection_info": null
    },
    {
        "title": "谪后再书一绝",
        "author": "卢肇",
        "content": "崆峒道士悞烧丹，赤鼠黄牙几许难。\n坠堕阎浮南斗下，不知何事犯星官。",
        "dynasty": "唐",
        "collection_info": null
    },
    {
        "title": "题清远峡观音院二首 一",
        "author": "卢肇",
        "content": "清潭洞澈深千丈，危岫攀萝上几层。\n秋尽更无黄叶树，夜阑唯对白头僧。",
        "dynasty": "唐",
        "collection_info": null
    },
    {
        "title": "题清远峡观音院二首 二",
        "author": "卢肇",
        "content": "风入古松添急雨，月临虚槛背残灯。\n老猨啸狖还欺客，来撼窗前百尺藤。",
        "dynasty": "唐",
        "collection_info": null
    },
    {
        "title": "喜杨舍人入翰林",
        "author": "卢肇",
        "content": "御笔亲批翰长衔，夜开金殿送瑶缄。\n平明玉案临宣室，已见龙光出傅岩。",
        "dynasty": "唐",
        "collection_info": null
    },
    {
        "title": "谪连州书春牛榜子",
        "author": "卢肇",
        "content": "阳和未解逐民忧，雪满羣山对白头。\n不得职田饥欲死，儿侬何事打春牛。",
        "dynasty": "唐",
        "collection_info": null
    },
    {
        "title": "送弟",
        "author": "卢肇",
        "content": "去日家无担石储，汝须勤苦事樵渔。\n古人尽向尘中远，白日耕田夜读书。",
        "dynasty": "唐",
        "collection_info": null
    },
    {
        "title": "牧童",
        "author": "卢肇",
        "content": "谁人得似牧童心，牛上横眠秋听深。\n时復往来吹一曲，何愁南北不知音。",
        "dynasty": "唐",
        "collection_info": null
    },
    {
        "title": "嘲小儿",
        "author": "卢肇",
        "content": "贪生只爱眼前珍，不觉风光度岁频。\n昨日见来骑竹马，今朝早是有年人。",
        "dynasty": "唐",
        "collection_info": null
    },
    {
        "title": "金钱花",
        "author": "卢肇",
        "content": "轮郭休夸四字书，红窠写出对庭除。\n时时买得佳人笑，本色金钱却不如。",
        "dynasty": "唐",
        "collection_info": null
    },
    {
        "title": "木笔花",
        "author": "卢肇",
        "content": "媆如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "title": "句",
        "author": "卢肇",
        "content": "君梦涔阳月，中秋忆棹歌。\n妙吹应谐凤，工书定得鹅。\n亭边古木昼阴阴，亭下寒潭百丈深。\n黄菊旧连陶令宅，青山遥负向平心。",
        "dynasty": "唐",
        "collection_info": null
    },
    {
        "title": "塞下曲",
        "author": "丁棱",
        "content": "北风鸣晚角，雨雪塞云低。\n烽举战军动，天寒征马嘶。\n出营红斾展，过碛暗沙迷。",
        "dynasty": "唐",
        "collection_info": null
    },
    {
        "title": "和主司王起",
        "author": "丁棱",
        "content": "公心独立副天心，三辖春闱冠古今。\n兰署门生皆入室，莲峰太守别知音。\n同升翰苑时名重，遍历朝端主意深。\n新有受恩江海客，坐听朝夕继为霖。",
        "dynasty": "唐",
        "collection_info": null
    },
    {
        "title": "和主司王起",
        "author": "高退之",
        "content": "昔年桃李已滋荣，今日兰荪又发生。\n葑菲采时皆有道，权衡分处且无情。\n叨陪鸳鹭朝天客，共作门阑出谷鸎。\n何事感恩偏觉重，忽闻金榜扣柴荆。",
        "dynasty": "唐",
        "collection_info": null
    },
    {
        "title": "和主司王起",
        "author": "孟球",
        "content": "当年门下化龙成，今日余波进后生。\n仙籍共知推丽藻，禁垣同得荐嘉名。\n桃蹊早茂夸新萼，菊圃初开耀晚英。\n谁料羽毛方出谷，许敎齐和九皋鸣。",
        "dynasty": "唐",
        "collection_info": null
    },
    {
        "title": "和主司王起",
        "author": "刘耕",
        "content": "孔门频建铸颜功，紫绶青衿感激同。\n一篑勤劳成太华，三年恩德仰维嵩。\n杨随前辈穿皆中，桂许平人折欲空。\n惭和周郎应见顾，感知大造竟无穷。",
        "dynasty": "唐",
        "collection_info": null
    },
    {
        "title": "和主司王起",
        "author": "裴翻",
        "content": "常将公道选羣生，犹被春闱屈重名。\n文柄久持殊岁纪，恩门三启动寰瀛。\n云霄幸接鸳鸾盛，变化欣同草木荣。\n乍得阳和如细柳，参差长近亚夫营。",
        "dynasty": "唐",
        "collection_info": null
    },
    {
        "title": "和主司王起",
        "author": "樊骧",
        "content": "满朝簪髮半门生，又见新书甲乙名。\n孤进自今开道路，至公依旧振寰瀛。\n云飞太华清词着，花发长安白屋荣。\n忝受恩光同上客，惟将报德是经营。",
        "dynasty": "唐",
        "collection_info": null
    },
    {
        "title": "和主司王起",
        "author": "崔轩",
        "content": "满朝朱紫半门生，新榜劳人又得名。\n国器旧知收片玉，朝宗转觉集登瀛。\n同升翰苑三年美，继入花源九族荣。\n共仰莲峰听雪唱，欲赓仙曲意怔营。",
        "dynasty": "唐",
        "collection_info": null
    },
    {
        "title": "和主司王起",
        "author": "蒯希逸",
        "content": "一振声华入紫薇，三开秦镜照春闱。\n龙门旧列金章贵，莺谷新迁碧落飞。\n恩感风雷宜变化，诗裁锦绣借光辉。\n谁知散质多荣忝，鸳鹭清尘接布衣。",
        "dynasty": "唐",
        "collection_info": null
    },
    {
        "title": "句",
        "author": "蒯希逸",
        "content": "蟾蜍醉裏破，蛱蝶梦中残。\n山险不曾离马后，酒醒长见在床前。",
        "dynasty": "唐",
        "collection_info": null
    },
    {
        "title": "望九华山",
        "author": "林滋",
        "content": "兹山突出何怪奇，上有万状无凡姿。\n大者嶙峋若奔兕，小者㠥嵬如婴儿。\n玉柱金茎相拄枝，干空踰碧势参差。\n虚中始讶巨灵擘，阧处乍惊愚叟移。\n萝烟石月相蔽亏，天风褭褭猨咿咿。\n龙潭万古喷飞溜，虎穴几人能得窥。\n吁予比年爱灵境，到此始觉魂神驰。\n如何独得百丈索，直上高峰抛俗羁。",
        "dynasty": "唐",
        "collection_info": null
    },
    {
        "title": "春望",
        "author": "林滋",
        "content": "春海镜长天，青郊丽上年。\n林光虚霁晓，山翠薄晴烟。\n气暖禽声变，风恬草色鲜。\n散襟披石磴，韶景自深怜。",
        "dynasty": "唐",
        "collection_info": null
    },
    {
        "title": "蠡泽旅怀",
        "author": "林滋",
        "content": "谁言行旅日，况復桃花时。\n水即沧溟远，星从天汉垂。\n川光独鸟暮，林色落英迟。\n岂是王程急，偏多游子悲。",
        "dynasty": "唐",
        "collection_info": null
    },
    {
        "title": "宴韦侍御新亭",
        "author": "林滋",
        "content": "烟磴披青霭，风筵藉紫苔。\n花香凌桂醑，竹影落藤桮。\n鸣籁将歌远，飞枝拂舞开。\n未愁留兴晚，明月度云来。",
        "dynasty": "唐",
        "collection_info": null
    },
    {
        "title": "人日",
        "author": "林滋",
        "content": "春辉新入碧烟开，芳院初将穆景来。\n共向花前图瑞胜，试看池上动轻苔。\n林香半落沾罗幌，蕙色微含近酒桮。\n闻道宸游方命赏，应随恩赉喜昭回。",
        "dynasty": "唐",
        "collection_info": null
    },
    {
        "title": "和主司王起",
        "author": "林滋",
        "content": "龙门一变荷生成，况是三传不朽名。\n美誉早闻喧北阙，颓波今见走东瀛。\n鸳行既接参差影，鸡树仍同次第荣。\n从此青衿与朱紫，升堂侍宴更何营。",
        "dynasty": "唐",
        "collection_info": null
    },
    {
        "title": "听蜀道士琴歌",
        "author": "李宣古",
        "content": "至道不可见，正声难得闻。\n忽逢羽客抱绿绮，西别峨嵋峰顶云。\n初排□面蹑轻响，似掷细珠鸣玉上。\n忽挥素爪画七弦，苍崖劈裂迸碎泉。\n愤声高，怨声咽，屈原呌天两妃绝。\n朝雉飞，双鹤离，属玉夜啼独鹜悲。\n吹我神飞碧霄裏，牵我心灵入秋水。\n有如驱逐太古来，邪淫辟荡贞心开。\n孝为子，忠为臣，不独语言能敎人。\n前弄啸，后弄嚬，一舒一惨非冬春。\n从朝至暮听不足，相将直说瀛洲宿。\n更深弹罢背孤灯，窗雪萧萧打寒竹。\n人间岂合值仙踪，此别多应不再逢。\n抱琴却上瀛洲去，一片白云千万峰。",
        "dynasty": "唐",
        "collection_info": null
    },
    {
        "title": "和主司王起",
        "author": "李宣古",
        "content": "恩光忽逐晓春生，金榜前头忝姓名。\n三感至公裨造化，重扬文德振寰瀛。\n伫为霖雨曾相贺，半在云霄觉更荣。\n何处新诗添照灼，碧莲峰下柳间营。",
        "dynasty": "唐",
        "collection_info": null
    },
    {
        "title": "杜司空席上赋",
        "author": "李宣古",
        "content": "红灯初上月轮高，照见堂前万朵桃。\n觱栗调清银象管，琵琶声亮紫檀槽。\n能歌姹女颜如玉，解引萧郎眼似刀。\n争奈夜深抛耍令，舞来挼去使人劳。",
        "dynasty": "唐",
        "collection_info": null
    },
    {
        "title": "赋寒食日亥时",
        "author": "李宣古",
        "content": "人定朱门尚未开，初星粲粲照人回。\n此时寒食无烟火，花柳苍苍月欲来。",
        "dynasty": "唐",
        "collection_info": null
    },
    {
        "title": "句",
        "author": "李宣古",
        "content": "翠盖不西来，池上天池歇。\n冉冉池上烟，盈盈池上柳。\n生贵非道傍，不断行人手。",
        "dynasty": "唐",
        "collection_info": null
    },
    {
        "title": "风不鸣条",
        "author": "黄颇",
        "content": "五纬起祥飙，无声瑞圣朝。\n稍开含露蘂，纔转惹烟条。\n密叶应潜变，低枝几暗摇。\n林间莺欲啭，花下蝶微飘。\n初满沿堤草，因生逐水苗。\n太平无一事，天外奏虞韶。",
        "dynasty": "唐",
        "collection_info": null
    },
    {
        "title": "和主司王起",
        "author": "黄颇",
        "content": "二十二年文敎主，三千上士满皇州。\n独陪宣父蓬瀛奏，方接颜生鲁卫游。\n多羡龙门齐变化，屡看鸡树第名流。\n升堂何处最荣美，朱紫环[尊]几处酬。",
        "dynasty": "唐",
        "collection_info": null
    },
    {
        "title": "闻宜春诸举子陪郡主登河梁翫月",
        "author": "黄颇",
        "content": "一年秋半月当空，遥羡飞觞接庾公。\n虹影迥分银汉上，兔辉全写玉筵中。\n笙歌送尽迎寒漏，冰雪吟消永夜风。\n虽向东堂先折桂，不如宾席此时同。",
        "dynasty": "唐",
        "collection_info": null
    },
    {
        "title": "和主司王起",
        "author": "张道符",
        "content": "三开文镜继芳声，暗暗云霄接去程。\n会压洪波先得路，早升清禁共垂名。\n莲峰对处朱轮贵，金榜传时玉韵成。\n更许下才听白雪，一枝今过郄诜荣。",
        "dynasty": "唐",
        "collection_info": null
    },
    {
        "title": "和主司王起",
        "author": "丘上卿",
        "content": "常将公道选诸生，不是鸳鸿不得名。\n天上宴回联步武，禁中麻出满寰瀛。\n簪裾尽过前贤贵，门馆仍叨旧学荣。\n看着凤池相继入，都堂那肯滞关营。",
        "dynasty": "唐",
        "collection_info": null
    },
    {
        "title": "和主司王起",
        "author": "石贯",
        "content": "重德由来为国生，五朝清显冠公卿。\n风波久伫济川檝，羽翼三迁出谷莺。\n绛帐青衿同日贵，春兰秋菊异时荣。\n孔门弟子皆贤哲，谁料穷儒忝一名。",
        "dynasty": "唐",
        "collection_info": null
    },
    {
        "title": "和主司王起",
        "author": "李潜",
        "content": "文学宗师心秤平，无私三用佐贞明。\n恩波旧是仙舟客，德宇新添月桂名。\n兰署崇资金色重，莲峰高唱玉音清。\n羽毛方荷生成力，难继鸾皇上汉声。",
        "dynasty": "唐",
        "collection_info": null
    },
    {
        "title": "和主司王起",
        "author": "孟守",
        "content": "科文又主守初时，光显门生济会期。\n美擅东堂登甲乙，荣同内署侍恩私。\n羣莺共喜新迁木，双凤皆当即入池。\n别有倍深知感士，曾经两度得芳枝。",
        "dynasty": "唐",
        "collection_info": null
    },
    {
        "title": "和主司王起",
        "author": "唐思言",
        "content": "儒雅皆传德敎行，几崇浮俗赞文明。\n龙门昔上波涛远，禁署同登渥泽荣。\n虚散谬当陪杞梓，后先宁异感生成。\n时方侧席征贤急，况说謌谣近帝京。",
        "dynasty": "唐",
        "collection_info": null
    },
    {
        "title": "风不鸣条",
        "author": "戈牢",
        "content": "旭日悬清景，微风在绿条。\n入松声不发，度柳影空摇。\n长养应潜变，扶疎每暗飘。\n有林时袅袅，无树渐萧萧。\n慢逐青烟散，轻和瑞气饶。\n丰年知有待，歌咏美唐尧。",
        "dynasty": "唐",
        "collection_info": null
    },
    {
        "title": "和主司王起",
        "author": "戈牢",
        "content": "圣干文德最称贤，自古儒生少比肩。\n再启龙门将二纪，两司莺谷已三年。\n蓬山皆美成荣贵，金榜谁知忝后先。\n正是感恩流涕日，但思旌斾碧峰前。",
        "dynasty": "唐",
        "collection_info": null
    },
    {
        "title": "风不鸣条",
        "author": "金厚载",
        "content": "寂寂曙风生，迟迟散野轻。\n露华摇有滴，林叶褭无声。\n暗翦藂芳发，空传谷鸟鸣。\n悠扬韶景静，澹荡霁烟横。\n远水波澜息，荒郊草树荣。\n吾君垂至化，万类共澄清。",
        "dynasty": "唐",
        "collection_info": null
    },
    {
        "title": "和主司王起",
        "author": "金厚载",
        "content": "长庆曾收间世英，果居台阁冠公卿。\n天书再受恩波远，金榜三开日月明。\n已见差肩趍翰苑，更期连步掌台衡。\n小儒谬蹟云霄路，心仰莲峰望太清。",
        "dynasty": "唐",
        "collection_info": null
    },
    {
        "title": "风不鸣条",
        "author": "王甚夷",
        "content": "圣日祥风起，韶晖助发生。\n蒙蒙遥野色，褭褭细条轻。\n荏弱看渐动，怡和吹不鸣。\n枝含余露湿，林霁晓烟平。\n缥缈春光媚，悠扬景气晴。\n康哉帝尧代，寰宇共澄清。",
        "dynasty": "唐",
        "collection_info": null
    },
    {
        "title": "和主司王起",
        "author": "王甚夷",
        "content": "春闱帝念主生成，长庆公闻两岁名。\n有蕴赤心分雨露，无私和气浃寰瀛。\n龙门乍出难胜幸，鸳侣先行是最荣。\n遥仰高峰看白雪，多惭属和意屏营。",
        "dynasty": "唐",
        "collection_info": null
    },
    {
        "title": "送李潜归绵州觐省",
        "author": "姚鹄",
        "content": "朱楼对翠微，红斾出重扉。\n此地千人望，寥天一鹤归。\n雪封山崦白，鸟拂栈梁飞。\n谁比趋庭恋，骊珠耀綵衣。",
        "dynasty": "唐",
        "collection_info": null
    },
    {
        "title": "塞外寄张侍御",
        "author": "姚鹄",
        "content": "千里入黄云，羁愁日日新。\n疎钟关路晓，远雨塞山春。\n南眺有归鴈，北来无故人。\n却思陪宴处，迴望与天隣。",
        "dynasty": "唐",
        "collection_info": null
    },
    {
        "title": "晓发",
        "author": "姚鹄",
        "content": "旅行宜早发，况復是南归。\n月影缘山尽，钟声隔浦微。\n残星萤共失，落叶鸟和飞。\n去去渡南浦，村中人出稀。",
        "dynasty": "唐",
        "collection_info": null
    },
    {
        "title": "题终南山隐者居",
        "author": "姚鹄",
        "content": "开门绝壑旁，蹑藓过花梁。\n路入峰峦影，风来芝朮香。\n夜吟明雪牖，春梦闭云房。\n尽室更何有，一琴兼一觞。",
        "dynasty": "唐",
        "collection_info": null
    },
    {
        "title": "嘉川驿楼晚望",
        "author": "姚鹄",
        "content": "楼压寒江上，开帘对翠微。\n斜阳诸岭暮，古渡一僧归。\n窗逈云衝起，汀遥鸟背飞。\n谁言坐多倦，目极自忘机。",
        "dynasty": "唐",
        "collection_info": null
    },
    {
        "title": "送人归吴",
        "author": "姚鹄",
        "content": "东吴与上国，万里路迢迢。\n为别晨昏久，全轻水陆遥。\n湘阴岛上寺，楚色月中潮。\n到此一长望，知君积恨销。",
        "dynasty": "唐",
        "collection_info": null
    },
    {
        "title": "送石贯归湖州",
        "author": "姚鹄",
        "content": "同志幸同年，高堂君独还。\n齐荣恩未报，共隐事应闲。\n访寺临湖岸，开楼见海山。\n洛中推二陆，莫久恋乡关。",
        "dynasty": "唐",
        "collection_info": null
    },
    {
        "title": "送刘耕归舒州",
        "author": "姚鹄",
        "content": "四座莫纷纷，须臾岐路分。\n自从同得意，谁不惜离羣。\n旧国连青海，归程在白云。\n弃繻当日路，应竞看终军。",
        "dynasty": "唐",
        "collection_info": null
    },
    {
        "title": "寄赠许璋少府",
        "author": "姚鹄",
        "content": "若说君高道，何人更得如。\n公庭唯树石，生计是琴书。\n诗句峭无敌，文才清有余。\n不知尺水内，争滞北溟鱼。",
        "dynasty": "唐",
        "collection_info": null
    },
    {
        "title": "寄雍陶先辈",
        "author": "姚鹄",
        "content": "知音杳何处，书札寄无由。\n独宿月中寺，相思天畔楼。\n露凝衰草白，萤度远烟秋。\n怅望难归枕，吟劳生夜愁。",
        "dynasty": "唐",
        "collection_info": null
    },
    {
        "title": "寄友人",
        "author": "姚鹄",
        "content": "西风又开菊，久客意如何。\n旧国天涯远，清砧月夜多。\n明时难际会，急景易蹉跎。\n抱玉终须献，谁言恋薜萝。",
        "dynasty": "唐",
        "collection_info": null
    },
    {
        "title": "感怀陈情",
        "author": "姚鹄",
        "content": "恩重空感激，何门誓杀身。\n谬曾分玉石，竟自困风尘。\n阴谷非因暖，幽丛岂望春。\n升沈在言下，应念异他人。",
        "dynasty": "唐",
        "collection_info": null
    },
    {
        "title": "送程秀才下第归蜀",
        "author": "姚鹄",
        "content": "莺迁与鶂退，十载泣岐分。\n蜀道重来老，巴猨此去闻。\n晓程侵岭雪，远栈入溪云。\n莫滞趋庭恋，荣亲祗待君。",
        "dynasty": "唐",
        "collection_info": null
    },
    {
        "title": "旱鱼词上苗相公",
        "author": "姚鹄",
        "content": "似龙鳞已足，唯是欠登门。\n日裏腮犹湿，泥中目未昏。\n乞锄防蚁穴，望水泻金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "title": "野寺寓居即事二首 一",
        "author": "姚鹄",
        "content": "南山色当户，初日半檐时。\n鹤去卧看远，僧来嫌起迟。\n窗明云影断，庭晓树阴移。\n何处题新句，连溪密叶垂。",
        "dynasty": "唐",
        "collection_info": null
    },
    {
        "title": "野寺寓居即事二首 二",
        "author": "姚鹄",
        "content": "古寺更何有，当庭唯折幢。\n伴僧青藓榻，对雨白云窗。\n暝色生前岭，离魂隔远江。\n沙洲半藜草，飞鹭白双双。",
        "dynasty": "唐",
        "collection_info": null
    },
    {
        "title": "襄州献卢尚书",
        "author": "姚鹄",
        "content": "立事成功尽远图，一方独与万方殊。\n藩臣皆竞师兵畧，相国今多揖庙谟。\n礼乐政行凋弊俗，歌谣声彻帝王都。\n即随凤诏归何处，祗是操持造化鑪。",
        "dynasty": "唐",
        "collection_info": null
    },
    {
        "title": "将归蜀留献恩地仆射二首 一",
        "author": "姚鹄",
        "content": "自持衡镜采幽沈，此事常闻旷古今。\n危叶只将终委地，焦桐谁料却为琴。\n蒿莱讵报生成德，犬马空怀感恋心。\n明日还家盈眼血，定应迴首即霑襟。",
        "dynasty": "唐",
        "collection_info": null
    },
    {
        "title": "将归蜀留献恩地仆射二首 二",
        "author": "姚鹄",
        "content": "江上长思狎钓翁，此心难与昨心同。\n自承丘壑新恩重，已分烟霞旧隐空。\n龙变偶因资巨浪，鸟飞谁肯借高风。\n应怜死节无门効，永叹潜怀似转蓬。",
        "dynasty": "唐",
        "collection_info": null
    },
    {
        "title": "随州献李侍御二首 一",
        "author": "姚鹄",
        "content": "彩笔曾专造化权，道尊翻向宦途闲。\n端居有地唯栽药，静坐无时不忆山。\n德望旧悬霄汉外，政声新溢路歧间。\n众知圣主搜贤相，朝夕欲徴黄霸还。",
        "dynasty": "唐",
        "collection_info": null
    },
    {
        "title": "随州献李侍御二首 二",
        "author": "姚鹄",
        "content": "再刖未甘何处说，但垂双泪出咸秦。\n风尘匹马来千里，蓬梗全家望一身。\n旧隐每怀空竟夕，愁眉不展几经春。\n今朝傥降非常顾，倒屐宁惟有古人。",
        "dynasty": "唐",
        "collection_info": null
    },
    {
        "title": "虢州献杨抑卿二首 一",
        "author": "姚鹄",
        "content": "盖世英华更有谁，赋成传写遍坤维。\n名科累中求贤日，苦节高标守郡时。\n楼上呌云秋鼓角，林间宿鹤夜旌旗。\n征归诏下应非久，德望人情在凤池。",
        "dynasty": "唐",
        "collection_info": null
    },
    {
        "title": "虢州献杨抑卿二首 二",
        "author": "姚鹄",
        "content": "碧山曾共惜分阴，暗学相如赋上林。\n到此敢逾千里恨，归家且遂十年心。\n疎愚祗怯膺门险，浅薄争窥孔室深。",
        "dynasty": "唐",
        "collection_info": null
    },
    {
        "title": "赠边将",
        "author": "姚鹄",
        "content": "三边近日往来通，尽是将军镇抚功。\n兵统万人为上将，威加千里慑西戎。\n清笳遶塞吹寒月，红斾当山肃晓风。\n却恨北荒霑雨露，无因扫尽虏庭空。",
        "dynasty": "唐",
        "collection_info": null
    },
    {
        "title": "送费[炼]师供奉赴上都",
        "author": "姚鹄",
        "content": "缩地周游不计程，古今应只有先生。\n已同化鹤临华表，又见骖龙向玉清。\n萝磴静攀云共过，雪坛当醮月孤明。\n无因相逐朝天帝，空羡烟霞得送迎。",
        "dynasty": "唐",
        "collection_info": null
    },
    {
        "title": "和徐先辈秋日游泾州南亭呈三二同年",
        "author": "姚鹄",
        "content": "多此欢情泛鹢舟，桂枝同折塞同游。\n声喧岛上巢松鹤，影落杯中过水鸥。\n送日暮钟交戍岭，呌云寒角动城楼。\n酒酣笑语秋风裏，谁道槐花更起愁。",
        "dynasty": "唐",
        "collection_info": null
    },
    {
        "title": "送黄颇归袁",
        "author": "姚鹄",
        "content": "莫倦连期在醉乡，孔门多恋惜分行。\n文章声价从来重，霄汉途程此去长。\n何处听猨临万壑，几宿因月滞三湘。\n鑪峰若上应相忆，不得同过惠远房。",
        "dynasty": "唐",
        "collection_info": null
    },
    {
        "title": "和陕州参军李通微首夏书怀呈同寮张裳段羣二先辈",
        "author": "姚鹄",
        "content": "公门何事更相牵，邵伯优贤任养闲。\n满院落花从覆地，半檐初日未开关。\n寻仙郑谷烟霞裏，避暑柯亭树石间。\n独为高怀谁和继，掾曹同处桂同攀。",
        "dynasty": "唐",
        "collection_info": null
    },
    {
        "title": "玉真观寻赵尊师不遇",
        "author": "姚鹄",
        "content": "羽客朝元昼掩扉，林中一径雪中微。\n松阴遶院鹤相对，山色满楼人未归。\n尽日独思风驭返，寥天几望野云飞。\n凭高目断无消息，自醉自吟愁落晖。",
        "dynasty": "唐",
        "collection_info": null
    },
    {
        "title": "及第后上主司王起",
        "author": "姚鹄",
        "content": "三年竭力向春闱，塞断浮华众路岐。\n盛选栋梁非昔日，平均雨露及明时。\n登龙旧美无邪径，折桂新荣尽直枝。\n莫道只陪金马贵，相期更在凤皇池。",
        "dynasty": "唐",
        "collection_info": null
    },
    {
        "title": "送贺知章入道",
        "author": "姚鹄",
        "content": "若非尧运及垂衣，肯许巢由脱俗机。\n太液始同黄鹤下，仙乡已驾白云归。\n还披旧褐辞金殿，却捧玄珠向翠微。\n羁束惭无仙药分，随车空有梦魂飞。",
        "dynasty": "唐",
        "collection_info": null
    },
    {
        "title": "送友人出塞",
        "author": "姚鹄",
        "content": "帝城春色着寒梅，去恨离怀醉不开。\n作别欲将何计免，此行应又隔年回。\n入河残日鵰西尽，卷雪惊蓬马上来。\n有思莫忘清塞学，众传君负佐王才。",
        "dynasty": "唐",
        "collection_info": null
    },
    {
        "title": "送僧归新罗",
        "author": "姚鹄",
        "content": "淼淼万余里，扁舟发落晖。\n沧溟何岁别，白首此时归。\n寒暑途中变，人烟岭外稀。\n惊天巨鰲鬬，蔽日大鹏飞。\n雪入行砂屦，云生坐石衣。\n汉风深习得，休恨本心违。",
        "dynasty": "唐",
        "collection_info": null
    },
    {
        "title": "奉和秘监从翁夏日陕州河亭晚望",
        "author": "姚鹄",
        "content": "洪河何处望，一境在孤烟。\n极野如蓝日，长波似镜年。\n卷帘花影裏，倚槛鹤巢边。\n霞焰侵旌斾，滩声杂管弦。\n钟微来迭岫，帆远落遥天。\n过客多相指，应疑会水仙。",
        "dynasty": "唐",
        "collection_info": null
    },
    {
        "title": "风不鸣条",
        "author": "姚鹄",
        "content": "吾君理化清，上瑞报时平。\n晓吹何曾歇，柔条自不鸣。\n花香知暗度，柳动觉潜生。\n只见低垂影，那闻击触声。\n大王初溥畅，少女正轻盈。\n幸遇无私力，幽芳愿发荣。",
        "dynasty": "唐",
        "collection_info": null
    },
    {
        "title": "书情献知己",
        "author": "姚鹄",
        "content": "日日恨何穷，巴云旧隐空。\n一为栖寓客，二见北归鸿。\n有道期攀桂，无门息转蓬。\n赁居将罄比，乞食与僧同。\n花月登临处，江山怅望中。\n众皆轻病骥，谁肯救焦桐。\n坐惜春还至，愁吟夜每终。\n谷寒思变律，叶晚怯迴风。\n谒蔡惭王粲，怜衡冀孔融。",
        "dynasty": "唐",
        "collection_info": null
    },
    {
        "title": "和工部杨尚书重送绝句",
        "author": "姚鹄",
        "content": "桂枝攀得献庭闱，何似空怀楚橘归。\n好控扶摇早迴首，人人思看大鹏飞。",
        "dynasty": "唐",
        "collection_info": null
    },
    {
        "title": "寄石桥僧",
        "author": "项斯",
        "content": "逢师入山日，道在石桥边。\n别后何人见，秋来几处禅。\n溪中云隔寺，夜半雪添泉。\n生有天台约，知无却出缘。",
        "dynasty": "唐",
        "collection_info": null
    },
    {
        "title": "送欧阳衮归闽中",
        "author": "项斯",
        "content": "秦城几年住，犹着故乡衣。\n失意时相识，成名后独归。\n海秋蛮树黑，岭夜瘴禽飞。\n为学心难满，知君更掩扉。",
        "dynasty": "唐",
        "collection_info": null
    },
    {
        "title": "古观",
        "author": "项斯",
        "content": "置观碑已折，看松年不分。\n洞中谁识药，门外日添坟。\n放去龟随水，呼来鹿怕熏。\n坛边见灰火，几烧祭星文。",
        "dynasty": "唐",
        "collection_info": null
    },
    {
        "title": "题令狐处士溪居",
        "author": "项斯",
        "content": "白髮已过半，无心离此溪。\n病尝山药徧，贫起草堂低。\n为月窗从破，因诗壁重泥。\n近来常夜坐，寂莫与僧齐。",
        "dynasty": "唐",
        "collection_info": null
    },
    {
        "title": "送僧归南岳",
        "author": "项斯",
        "content": "心知衡岳路，不怕去人稀。\n船裏谁鸣磬，沙头自曝衣。\n有家从小别，是寺即言归。\n料得逢春住，当禅云满扉。",
        "dynasty": "唐",
        "collection_info": null
    },
    {
        "title": "宁州春思",
        "author": "项斯",
        "content": "失意离城早，边城任见花。\n初为断酒客，旧识卖书家。\n寒寺稀无雪，春风亦有沙。\n思归频入梦，即路不言赊。",
        "dynasty": "唐",
        "collection_info": null
    },
    {
        "title": "山友赠藓花冠",
        "author": "项斯",
        "content": "尘污出华髮，惭君青藓冠。\n此身闲未得，终日戴应难。\n好就松阴挂，宜当枕石看。\n会须寻道士，簪去绕霜坛。",
        "dynasty": "唐",
        "collection_info": null
    },
    {
        "title": "蛮家",
        "author": "项斯",
        "content": "领得卖珠钱，还归铜柱边。\n看儿调小象，打鼓试新船。\n醉后眠神树，耕时语瘴烟。\n不逢寒便老，相问莫知年。",
        "dynasty": "唐",
        "collection_info": null
    },
    {
        "title": "早春题湖上顾氏新居二首 一",
        "author": "项斯",
        "content": "近得水云看，门长侵早开。\n到时微有雪，行处又无苔。\n劝酒客初醉，留茶僧未来。\n每逢晴暖日，唯见乞花栽。",
        "dynasty": "唐",
        "collection_info": null
    },
    {
        "title": "早春题湖上顾氏新居二首 二",
        "author": "项斯",
        "content": "门不当官道，行人到亦稀。\n故从餐后出，方至夜深归。\n开箧拣书卷，扫床移褐衣。\n几时同买宅，相近有柴扉。",
        "dynasty": "唐",
        "collection_info": null
    },
    {
        "title": "苍梧云气",
        "author": "项斯",
        "content": "何年化作愁，漠漠便难收。\n数点山能远，平铺水不流。\n湿连湘竹暮，浓盖舜坟秋。\n亦有思归客，看来尽白头。",
        "dynasty": "唐",
        "collection_info": null
    },
    {
        "title": "晚春花",
        "author": "项斯",
        "content": "阴洞日光薄，花开不及时。\n当春无半树，经烧足空枝。\n疎与香风会，细将泉影移。\n此中人到少，开尽几人知。",
        "dynasty": "唐",
        "collection_info": null
    },
    {
        "title": "宿胡氏溪亭",
        "author": "项斯",
        "content": "独住水声裏，有亭无热时。\n客来因月宿，床势向山移。\n鹤睡松枝定，萤归葛叶垂。\n寂寥犹欠伴，谁为报僧知。",
        "dynasty": "唐",
        "collection_info": null
    },
    {
        "title": "送华阴隐者",
        "author": "项斯",
        "content": "往往到城市，得非征药钱。\n世人空识面，弟子莫知年。\n自说能医死，相期更学仙。\n近来移住处，毛女旧峰前。",
        "dynasty": "唐",
        "collection_info": null
    },
    {
        "title": "落第后寄江南亲友",
        "author": "项斯",
        "content": "古巷槐阴合，愁多昼掩扉。\n独存过江马，强拂看花衣。\n送客心先醉，寻僧夜不归。\n龙钟易惆怅，莫遣寄书稀。",
        "dynasty": "唐",
        "collection_info": null
    },
    {
        "title": "欲别",
        "author": "项斯",
        "content": "花时人欲别，每日醉樱桃。\n买酒金钱尽，弹筝玉指劳。\n归期无岁月，客路有风涛。\n锦缎裁衣赠，麒麟落剪刀。",
        "dynasty": "唐",
        "collection_info": null
    },
    {
        "title": "留别张水部籍",
        "author": "项斯",
        "content": "省中重拜别，兼领寄人书。\n已念此行远，不应相问疎。\n子城西并宅，御水北同渠。\n要取春前到，乘闲候起居。",
        "dynasty": "唐",
        "collection_info": null
    },
    {
        "title": "小古镜",
        "author": "项斯",
        "content": "字已无人识，唯应记铸年。\n见来深似水，携去重于钱。\n鸾翅巢空月，菱花徧小天。\n宫中照黄帝，曾得化为仙。",
        "dynasty": "唐",
        "collection_info": null
    },
    {
        "title": "题太白山隐者",
        "author": "项斯",
        "content": "高居在幽岭，人得见时稀。\n写箓扃虚白，寻僧到翠微。\n扫坛星下宿，收药雨中归。\n从服小还后，自疑身解飞。",
        "dynasty": "唐",
        "collection_info": null
    },
    {
        "title": "病中怀王展先辈在天台",
        "author": "项斯",
        "content": "枕上用心静，唯应改旧诗。\n强行休去早，暂卧起还迟。\n因说来归处，却愁初病时。\n赤城山下寺，无计得相随。",
        "dynasty": "唐",
        "collection_info": null
    },
    {
        "title": "鲤鱼",
        "author": "项斯",
        "content": "似龙鳞又足，只是欠登门。\n月裏腮犹湿，泥中目未昏。\n乞锄防蚁穴，望水写金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "title": "子规",
        "author": "项斯",
        "content": "游魂自相叫，宁復记前身。\n飞过人家月，声连客路春。\n梦边催晓急，愁外送风频。\n自有霑花血，相和泪滴新。",
        "dynasty": "唐",
        "collection_info": null
    },
    {
        "title": "边州客舍",
        "author": "项斯",
        "content": "开门不成出，麦色徧前坡。\n自小诗名在，如今白髮多。\n经年无越信，终日厌蕃歌。\n近寺居僧少，春来亦懒过。",
        "dynasty": "唐",
        "collection_info": null
    },
    {
        "title": "赠道者",
        "author": "项斯",
        "content": "晏来知养气，度日语时稀。\n到处留丹井，终寒不絮衣。\n病乡多惠药，鬼俗有符威。\n自说身轻健，今年数梦飞。",
        "dynasty": "唐",
        "collection_info": null
    },
    {
        "title": "边游",
        "author": "项斯",
        "content": "古镇门前去，长安路在东。\n天寒明堠火，日晚裂旗风。\n塞馆皆无事，儒装亦有弓。\n防秋故乡卒，暂喜语音同。",
        "dynasty": "唐",
        "collection_info": null
    },
    {
        "title": "夜泊淮阴",
        "author": "项斯",
        "content": "夜入楚家烟，烟中人未眠。\n望来淮岸尽，坐到酒楼前。\n灯影半临水，筝声多在船。\n乘流向东去，别此易经年。",
        "dynasty": "唐",
        "collection_info": null
    },
    {
        "title": "远水",
        "author": "项斯",
        "content": "渺渺浸天色，一边生晚光。\n阔浮萍思远，寒入鴈愁长。\n北极连平地，东流即故乡。\n扁舟来宿处，髣髴似潇湘。",
        "dynasty": "唐",
        "collection_info": null
    },
    {
        "title": "黄州暮愁",
        "author": "项斯",
        "content": "凌澌衝泪眼，重迭自西来。\n即夜寒应合，非春暖不开。\n岂无登陆计，宜弃济川材。\n愿寄浮天外，高风万里回。",
        "dynasty": "唐",
        "collection_info": null
    },
    {
        "title": "晓发昭应",
        "author": "项斯",
        "content": "行人见雪愁，初作帝乡游。\n旅店开偏早，乡帆去未收。\n灯残催卷席，手冷怕梳头。\n是物寒无色，汤泉正自流。",
        "dynasty": "唐",
        "collection_info": null
    },
    {
        "title": "赠金州姚合使君",
        "author": "项斯",
        "content": "为郎名更重，领郡是蹉跎。\n官壁题诗尽，衙庭看鹤多。\n城池连草堑，篱落带椒坡。\n未觉旗旛贵，闲行触处过。",
        "dynasty": "唐",
        "collection_info": null
    },
    {
        "title": "送殷中丞游边",
        "author": "项斯",
        "content": "话别无长夜，灯前闻曙鵶。\n已行难避雪，何处合逢花？\n野寺门多闭，羌楼酒不赊。\n还须见边将，谁拟静尘沙。",
        "dynasty": "唐",
        "collection_info": null
    },
    {
        "title": "寄坐夏僧",
        "author": "项斯",
        "content": "坐夏日偏长，知师在律堂。\n多因束带热，更忆剃头凉。\n苔色侵经架，松阴到簟床。\n还应炼诗句，借卧石池傍。",
        "dynasty": "唐",
        "collection_info": null
    },
    {
        "title": "寄卢式",
        "author": "项斯",
        "content": "到处久南望，未知何日回。\n寄书频到海，得梦忽闻雷。\n岭日当秋暗，蛮花近腊开。\n白身居瘴疠，谁不惜君才。",
        "dynasty": "唐",
        "collection_info": null
    },
    {
        "title": "日东病僧",
        "author": "项斯",
        "content": "云水绝归路，来时风送船。\n不言身后事，犹坐病中禅。\n深壁藏灯影，空窗出艾烟。\n已无乡土信，起塔寺门前。",
        "dynasty": "唐",
        "collection_info": null
    },
    {
        "title": "泛溪",
        "author": "项斯",
        "content": "溪船泛渺瀰，渐觉灭炎辉。\n动水花连影，逢人鸟背飞。\n深犹见白石，凉好换生衣。\n未得多诗句，终须隔宿归。",
        "dynasty": "唐",
        "collection_info": null
    },
    {
        "title": "送顾少府",
        "author": "项斯",
        "content": "作尉年犹少，无辞去路赊。\n渔舟县前泊，山吏日高衙。\n幽景临溪寺，秋蝉织杼家。\n行程须过越，先醉镜湖花。",
        "dynasty": "唐",
        "collection_info": null
    },
    {
        "title": "咸阳别李处士",
        "author": "项斯",
        "content": "古道自迢迢，咸阳离别桥。\n越人闻水处，秦树带霜朝。\n驻马言难尽，分程望易遥。\n秋前未相见，此意转萧条。",
        "dynasty": "唐",
        "collection_info": null
    },
    {
        "title": "寄流人",
        "author": "项斯",
        "content": "毒草不曾枯，长添客健无。\n雾开蛮市合，船散海城孤。\n象迹频藏齿，龙涎远蔽珠。\n家人秦地老，泣对日南图。",
        "dynasty": "唐",
        "collection_info": null
    },
    {
        "title": "华顶道者",
        "author": "项斯",
        "content": "仙人掌中住，生有上天期。\n已废烧丹处，犹多种杏时。\n养龙于浅水，寄鹤在高枝。\n得道復无事，相逢尽日棊。",
        "dynasty": "唐",
        "collection_info": null
    },
    {
        "title": "酬从叔听夜泉见寄",
        "author": "项斯",
        "content": "梦罢更开户，寒泉声隔云。\n共谁寻最远，独自坐偏闻。\n岩际和风滴，溪中泛月分。\n岂知当此夜，流念到江濆。",
        "dynasty": "唐",
        "collection_info": null
    },
    {
        "title": "和李用夫栽小松",
        "author": "项斯",
        "content": "移来未换叶，已胜在空山。\n静对心标直，遥吟境助闲。\n影侵残雪际，声透小窗间。\n即耸凌空干，翛翛岂易攀。",
        "dynasty": "唐",
        "collection_info": null
    },
    {
        "title": "哭南流人",
        "author": "项斯",
        "content": "遥见南来使，江头哭问君。\n临终时有雪，旅葬处无云。\n官库空收劒，蛮僧共起坟。\n知名人尚少，谁为录遗文。",
        "dynasty": "唐",
        "collection_info": null
    },
    {
        "title": "经李白墓",
        "author": "项斯",
        "content": "夜郎归未老，醉死此江边。\n葬阙官家礼，诗残乐府篇。\n游魂应到蜀，小碣岂旌贤。\n身没犹何罪，遗坟野火燃。",
        "dynasty": "唐",
        "collection_info": null
    },
    {
        "title": "春夜樊川竹亭陪诸同年讌",
        "author": "项斯",
        "content": "相知皆是旧，每恨独游频。\n幸此同芳夕，宁辞倒醉身。\n灯光遥映烛，萼粉暗飘茵。\n明月分归骑，重来更几春。",
        "dynasty": "唐",
        "collection_info": null
    },
    {
        "title": "送僧",
        "author": "项斯",
        "content": "灵山巡未徧，不作住持心。\n逢寺暂投宿，是山皆独寻。\n有时过静界，在处想空林。\n从小即行脚，出家来至今。",
        "dynasty": "唐",
        "collection_info": null
    },
    {
        "title": "送苏处士归西山",
        "author": "项斯",
        "content": "南游何所为，一箧又空归。\n守道安清世，无心换白衣。\n深林蝉噪暮，绝顶客来稀。\n早晚重相见，论持更及微。",
        "dynasty": "唐",
        "collection_info": null
    },
    {
        "title": "游烂柯山",
        "author": "项斯",
        "content": "步步出尘氛，溪山别是春。\n坛边时过鹤，碁处寂无人。\n访古碑多缺，探幽路不真。\n翻疑归去晚，清世累移晨。",
        "dynasty": "唐",
        "collection_info": null
    },
    {
        "title": "送友人之永嘉",
        "author": "项斯",
        "content": "长贫知不易，去计拟何逃。\n相对人愁别，经过几处劳。\n城连沙岫远，山断夏云高。\n犹想成诗处，秋灯半照涛。",
        "dynasty": "唐",
        "collection_info": null
    },
    {
        "title": "巴中逢故人",
        "author": "项斯",
        "content": "劳思空积岁，偶会更无由。\n以分难相舍，将行且暂留。\n路歧何处极，江峡半猨愁。\n到此分南北，离怀岂易收。",
        "dynasty": "唐",
        "collection_info": null
    },
    {
        "title": "送归江州友人初下第",
        "author": "项斯",
        "content": "名高不俟召，收采献君门。\n偶屈应缘数，他人尽为冤。\n新春城外路，旧隐水边村。\n归去无劳久，知君更待论。",
        "dynasty": "唐",
        "collection_info": null
    },
    {
        "title": "舜城怀古",
        "author": "项斯",
        "content": "禅禹逊尧聪，巍巍盛此中。\n四隅咸启圣，万古赖成功。\n道德去弥远，山河势不穷。\n停车一再拜，帝业即今同。",
        "dynasty": "唐",
        "collection_info": null
    },
    {
        "title": "送刘道士之成都严真观",
        "author": "项斯",
        "content": "严君名不朽，道出二经中。\n归去精诚恳，还应梦寐通。\n池台镜定月，松桧雨余风。\n想对灵玄忆，人间恋若空。",
        "dynasty": "唐",
        "collection_info": null
    },
    {
        "title": "汉南遇友人",
        "author": "项斯",
        "content": "此身西復东，何计此相逢。\n梦尽吴越水，恨深襄汉钟。\n积云开去路，曙雪迭前峰。\n谁即知非旧，怜君忽见容。",
        "dynasty": "唐",
        "collection_info": null
    },
    {
        "title": "游头陀寺上方",
        "author": "项斯",
        "content": "高步陟崔嵬，吟闲路惜迴。\n寺知何代有，僧见梵天来。\n暮霭连沙积，余霞徧槛开。\n更期招静者，长啸上南台。",
        "dynasty": "唐",
        "collection_info": null
    },
    {
        "title": "送友人游河东",
        "author": "项斯",
        "content": "停车晓烛前，一语几潸然。\n路去干戈日，乡遥饥馑年。\n湖波晴见鴈，槐驿晚无蝉。\n莫纵经时住，东南书信偏。",
        "dynasty": "唐",
        "collection_info": null
    },
    {
        "title": "中秋夜怀",
        "author": "项斯",
        "content": "趋驰早晚休，一岁又残秋。\n若只如今日，何难至白头。\n沧波归处远，旅食尚边愁。\n赖见前贤说，穷通不自由。",
        "dynasty": "唐",
        "collection_info": null
    },
    {
        "title": "寄富春孙路处士",
        "author": "项斯",
        "content": "平生醉与吟，谁是见君心。\n上国一归去，沧江闲至今。\n钟繁秋寺近，峰阔晚涛深。\n疎放长如此，何人长得寻。",
        "dynasty": "唐",
        "collection_info": null
    },
    {
        "title": "送客归新罗",
        "author": "项斯",
        "content": "君家沧海外，一别见何因。\n风土虽知敎，程途自致贫。\n浸天波色晚，横笛鸟行春。\n明发千樯下，应无更远人。",
        "dynasty": "唐",
        "collection_info": null
    },
    {
        "title": "杭州江亭留题登眺",
        "author": "项斯",
        "content": "处处日驰销，凭轩夕似朝。\n渔翁闲鼓棹，沙鸟戏迎潮。\n树间津亭密，城连坞寺遥。\n因谁报隐者，向此得耕樵。",
        "dynasty": "唐",
        "collection_info": null
    },
    {
        "title": "荆州夜与友亲相遇",
        "author": "项斯",
        "content": "山海两分歧，停舟偶似期。\n别来何限意，相见却无辞。\n坐永神凝梦，愁繁鬓欲丝。\n趋名易迟晚，此去莫经时。",
        "dynasty": "唐",
        "collection_info": null
    },
    {
        "title": "送友人游边",
        "author": "项斯",
        "content": "方春到帝京，有恋有愁幷。\n万里江海思，半年沙塞程。\n绿阴斜向驿，残照远侵城。\n自可资新课，还期振盛名。",
        "dynasty": "唐",
        "collection_info": null
    },
    {
        "title": "题赠宣州亢拾遗",
        "author": "项斯",
        "content": "传骑一何催，山门昼未开。\n高人终避世，圣主不遗才。\n坐次欹临水，门中独举杯。\n谁为旦夕侣，深寺数僧来。",
        "dynasty": "唐",
        "collection_info": null
    },
    {
        "title": "姚氏池亭",
        "author": "项斯",
        "content": "池馆饶嘉致，幽人惬所闲。\n篠风能动浪，岸树不遮山。\n啸槛鱼惊后，眠窗鹤语间。\n何须说庐阜，深处更跻攀。",
        "dynasty": "唐",
        "collection_info": null
    },
    {
        "title": "送友人之江南",
        "author": "项斯",
        "content": "东南路苦辛，去路见无因。\n万里此相送，故交谁更亲。\n日浮汀草绿，烟霁海山春。\n握手无别赠，为予书札频。",
        "dynasty": "唐",
        "collection_info": null
    },
    {
        "title": "彭蠡湖春望",
        "author": "项斯",
        "content": "湖亭东极望，远棹不须迴。\n遍草新湖落，连天众鴈来。\n芦洲残照尽，云障积烟开。\n更想鸱夷子，扁舟安在哉。",
        "dynasty": "唐",
        "collection_info": null
    },
    {
        "title": "闻友人会裴明府县楼",
        "author": "项斯",
        "content": "闲阁雨吹尘，陶家揖上宾。\n湖山万迭翠，门树一行春。\n景遍归檐燕，歌喧已醉身。\n登临兴不足，喜有数来因。",
        "dynasty": "唐",
        "collection_info": null
    },
    {
        "title": "归家山行",
        "author": "项斯",
        "content": "献赋才何拙，经时不耻归。\n能知此意是，甘取众人非。\n遍陇耕无圃，缘溪钓有矶。\n此怀难自遣，期在振儒衣。",
        "dynasty": "唐",
        "collection_info": null
    },
    {
        "title": "长安书怀呈知己",
        "author": "项斯",
        "content": "江湖归不易，京邑计长贫。\n独夜有知己，论心无故人。\n一灯愁裏梦，九陌病中春。\n为问清平日，无门致出身。",
        "dynasty": "唐",
        "collection_info": null
    },
    {
        "title": "闻蝉",
        "author": "项斯",
        "content": "动叶復惊神，声声断续匀。\n坐来同听者，俱是未归人。\n一棹三湘浪，单车二蜀尘。\n伤秋各有日，千可念因循。",
        "dynasty": "唐",
        "collection_info": null
    },
    {
        "title": "李处土道院南楼",
        "author": "项斯",
        "content": "霜晚復秋残，楼明近远山。\n满壶邀我醉，一榻为僧闲。\n树簇孤汀眇，帆欹积浪间。\n从容更南望，殊欲外人寰。",
        "dynasty": "唐",
        "collection_info": null
    },
    {
        "title": "送顾非熊及第归茅山",
        "author": "项斯",
        "content": "吟诗三十载，成此一名难。\n自有恩门入，全无帝里欢。\n湖光愁裏碧，岩景梦中寒。\n到后松杉月，何人共晓看。",
        "dynasty": "唐",
        "collection_info": null
    },
    {
        "title": "春日题李中丞樊川别墅",
        "author": "项斯",
        "content": "心知受恩地，到此亦裴回。\n上路移时立，中轩隔宿来。\n川光通沼沚，寺影带楼台。\n无限成蹊树，花多向客开。",
        "dynasty": "唐",
        "collection_info": null
    },
    {
        "title": "龙州与韩将军夜会",
        "author": "项斯",
        "content": "庭绿草纤纤，边州白露沾。\n别歌缘劒起，客泪是愁添。\n见月鹊啼树，避风云满帘。\n将军尽尊酒，楼上赋星占。",
        "dynasty": "唐",
        "collection_info": null
    },
    {
        "title": "途中逢友人",
        "author": "项斯",
        "content": "长大有南北，山川各所之。\n相逢孤馆夜，共忆少年时。\n烂醉百花酒，狂题几首诗。\n来朝又分袂，后会鬓应丝。",
        "dynasty": "唐",
        "collection_info": null
    },
    {
        "title": "送友人下第归襄阳",
        "author": "项斯",
        "content": "失意已春残，归愁与别难。\n山分关路细，江遶夜城寒。\n草色连晴坂，鼍声离晓滩。\n差池是秋赋，何以暂怀安。",
        "dynasty": "唐",
        "collection_info": null
    },
    {
        "title": "宿山寺",
        "author": "项斯",
        "content": "栗叶重重覆翠微，黄昏溪上语人稀。\n月明古寺客初到，风度闲门僧未归。\n山果经霜多自落，水萤穿竹不停飞。\n中宵能得几时睡，又被钟声催着衣。",
        "dynasty": "唐",
        "collection_info": null
    },
    {
        "title": "病鹤",
        "author": "项斯",
        "content": "青云有意力犹微，岂料低回得所依。\n幸念翅因风雨困，岂敎身陷稻粱肥。\n曾游碧落宁无侣，见有清池不忍飞。\n纵使他年引仙驾，主人恩在亦应归。",
        "dynasty": "唐",
        "collection_info": null
    },
    {
        "title": "梦仙",
        "author": "项斯",
        "content": "昨宵魂梦到仙津，得见蓬山不死人。\n云叶许裁成野服，玉浆敎吃润愁身。\n红楼近月宜寒水，绿杏摇风占古春。\n次第引看行未徧，浮光牵入世间尘。",
        "dynasty": "唐",
        "collection_info": null
    },
    {
        "title": "古扇",
        "author": "项斯",
        "content": "昨日裁成夺夏威，忽逢秋节便相违。\n寒尘妬尽秦王女，凉殿恩随汉主妃。\n似月旧临红粉面，有风休动麝香衣。\n千年萧瑟关人事，莫语当时掩泪归。",
        "dynasty": "唐",
        "collection_info": null
    },
    {
        "title": "泾州听张处士弹琴",
        "author": "项斯",
        "content": "边州独夜正思乡，君又弹琴在客堂。\n髣髴不离灯影外，似闻流水到潇湘。",
        "dynasty": "唐",
        "collection_info": null
    },
    {
        "title": "赠别",
        "author": "项斯",
        "content": "鱼在深泉鸟在云，从来只得影相亲。\n他时纵有逢君处，应作人间白髮身。",
        "dynasty": "唐",
        "collection_info": null
    },
    {
        "title": "对鲙",
        "author": "项斯",
        "content": "行到鲈鱼乡裏时，鲙盘如雪怕风吹。\n犹怜醉裏江南路，马上垂鞭学钓时。",
        "dynasty": "唐",
        "collection_info": null
    },
    {
        "title": "忆朝阳峰前居",
        "author": "项斯",
        "content": "每忆闲眠处，朝阳最上峰。\n溪僧来自远，林路出无踪。\n败褐黏苔徧，新题出石重。\n霞光侵曙发，岚翠近秋浓。\n健羡机能破，安危道不逢。\n雪残猨到阁，庭午鹤离松。\n此地虚为别，人间久未容。\n何时无一事，却去养疎慵。",
        "dynasty": "唐",
        "collection_info": null
    },
    {
        "title": "暮上瞿唐峡",
        "author": "项斯",
        "content": "自古艰难地，孤舟旦暮程。\n独愁空託命，省已是轻生。\n有树皆相倚，无岩不倒倾。\n蛟螭波数怒，鬼怪火潜明。\n履道知无负，离心自要惊。\n何年面骨肉，细话苦辛行。",
        "dynasty": "唐",
        "collection_info": null
    },
    {
        "title": "和李中丞醉中期王征君月夜同游浐水旧居",
        "author": "项斯",
        "content": "醉后情俱远，难忘素浐间。\n照花深处月，当户旧时山。\n事想同清话，欢期一破颜。\n风流还爱竹，此夜尚思闲。",
        "dynasty": "唐",
        "collection_info": null
    },
    {
        "title": "浊水求珠",
        "author": "项斯",
        "content": "灵魄自沉浮，从来任浊流。\n愿从深处得，不向暗中投。\n圆月时堪惜，沧波路可求。\n沙寻龙窟远，泥访蚌津幽。\n是宝终知贵，唯恩且用酬。\n如能在公掌，的不负明眸。",
        "dynasty": "唐",
        "collection_info": null
    },
    {
        "title": "江村夜泊",
        "author": "项斯",
        "content": "日落江路黑，前村人语稀。\n几家深树裏，一火夜渔归。",
        "dynasty": "唐",
        "collection_info": null
    },
    {
        "title": "落第后归觐喜逢僧再阳",
        "author": "项斯",
        "content": "相逢须强笑，人世别离频。\n去晓长侵月，归乡动隔春。\n见僧心暂静，从俗事多屯。\n宇宙诗名小，山河客路新。\n翠桐犹入爨，青镜未辞尘。\n逸足常思骥，随羣且退鳞。\n宴乖红杏寺，愁在绿杨津。\n羞病难为药，开眉懒顾人。",
        "dynasty": "唐",
        "collection_info": null
    },
    {
        "title": "送越僧元瑞",
        "author": "项斯",
        "content": "静中无伴侣，今亦独随缘。\n昨夜离空室，焚香净去船。",
        "dynasty": "唐",
        "collection_info": null
    },
    {
        "title": "旧宫人",
        "author": "项斯",
        "content": "自出先皇玉殿中，衣裳不更染深红。\n宫钗折尽垂空鬓，内扇穿多减半风。\n桃熟亦曾君手赐，酒阑犹候妾歌终。\n如今还向城边住，御水东流意不通。",
        "dynasty": "唐",
        "collection_info": null
    },
    {
        "title": "梦游仙",
        "author": "项斯",
        "content": "梦游飞上天家楼，珠箔当风挂玉钩。\n鹦鹉隔帘呼再拜，水仙移镜懒梳头。\n丹霞不是人间晓，碧树仍逢岫外秋。\n将谓便长于此地，鸡声入耳所堪愁。",
        "dynasty": "唐",
        "collection_info": null
    },
    {
        "title": "送宫人入道",
        "author": "项斯",
        "content": "愿随仙女董双成，王母前头作伴行。\n初戴玉冠多悞拜，欲辞金殿别称名。\n将敲碧落新斋磬，却进昭阳旧赐筝。\n旦暮焚香绕坛上，步虚犹作按歌声。",
        "dynasty": "唐",
        "collection_info": null
    },
    {
        "title": "长安退将",
        "author": "项斯",
        "content": "塞外衝沙损眼明，归来养病住秦京。\n上高楼阁看星坐，着白衣裳把劒行。\n常说老身思鬬将，最悲无力制蕃营。\n翠眉红脸和回鹘，惆怅中原不用兵。",
        "dynasty": "唐",
        "collection_info": null
    },
    {
        "title": "遥装夜",
        "author": "项斯",
        "content": "卷席贫抛壁下床，且铺他处对灯光。\n欲行千里从今夜，犹惜残春发故乡。\n蚊蚋已生团扇急，衣裳未了剪刀忙。\n谁知更有芙蓉浦，南去令人愁思长。",
        "dynasty": "唐",
        "collection_info": null
    },
    {
        "title": "送苗七求职",
        "author": "项斯",
        "content": "相逢未得三回笑，风送离情入剪刀。\n客路最能销日月，梦魂空自畏波涛。\n独眠秋夜琴声急，未拜军城劒色高。\n去去缘多山与海，鹤身宁肯为飞劳。",
        "dynasty": "唐",
        "collection_info": null
    },
    {
        "title": "山行",
        "author": "项斯",
        "content": "青枥林深亦有人，一渠流水数家分。\n山当日午回峰影，草带泥痕过鹿羣。\n蒸茗气从茅舍出，缲丝声隔竹篱闻。\n行逢卖药归来客，不惜相随入岛云。",
        "dynasty": "唐",
        "collection_info": null
    },
    {
        "title": "题永忻寺影堂",
        "author": "项斯",
        "content": "不遇修寺日，无钱入影堂。\n故来空礼拜，临去重添香。\n僧得名难近，灯传火已长。\n发心依止后，借住有邻房。",
        "dynasty": "唐",
        "collection_info": null
    },
    {
        "title": "献令狐相公时相公郊坛行事回",
        "author": "项斯",
        "content": "鹗在卿云冰在壶，代天才业本吁谟。\n荣同伊陟传朱户，秀比王商入画图。\n昨夜星辰回劒履，前年风月满江湖。\n不知机务时多暇，还许诗家属和无。",
        "dynasty": "唐",
        "collection_info": null
    },
    {
        "title": "句",
        "author": "项斯",
        "content": "佳人背江坐，眉际列烟树。\n马蹄没青莎，船迹成空波。\n春风吹两意，何意更相值。\n更望会稽何处是，沙连竹箭白鷴羣。",
        "dynasty": "唐",
        "collection_info": null
    },
    {
        "title": "校猎曲",
        "author": "马戴",
        "content": "楚子畋郊野，布罟笼天涯。\n浮云张作罗，万草结成罝。\n意在绝飞鸟，臂弓腰镆鎁。\n远将射句践，次欲诛夫差。\n壮志一朝尽，他□□繁华。\n当时能猎贤，保国兼保家。",
        "dynasty": "唐",
        "collection_info": null
    },
    {
        "title": "蛮家",
        "author": "马戴",
        "content": "领得卖珠钱，还归铜柱边。\n看儿调小象，打鼓放新船。\n醉后眠神树，耕时语瘴烟。\n又逢衰蹇老，相问莫知年。",
        "dynasty": "唐",
        "collection_info": null
    },
    {
        "title": "春思",
        "author": "马戴",
        "content": "初日照杨柳，玉楼含翠阴。\n啼春独鸟思，望远佳人心。\n幽怨贮瑶瑟，韶光凝碧林。\n所思曾不见，芳草意空深。",
        "dynasty": "唐",
        "collection_info": null
    },
    {
        "title": "送从叔赴南海幕",
        "author": "马戴",
        "content": "洞庭秋色起，哀狖更难闻。\n身往海边郡，帆悬天际云。\n炎州罗翠鸟，瘴岭控蛮军。\n信息来非易，堪悲此路分。",
        "dynasty": "唐",
        "collection_info": null
    },
    {
        "title": "江行留别",
        "author": "马戴",
        "content": "吴楚半秋色，渡江逢苇花。\n云侵帆影尽，风逼雁行斜。\n返照开岚翠，寒潮荡浦沙。\n余将何所往，海峤拟营家。",
        "dynasty": "唐",
        "collection_info": null
    },
    {
        "title": "将别寄友人",
        "author": "马戴",
        "content": "帝乡归未得，辛苦事羇游。\n别馆一尊酒，客程千里秋。\n霜风红叶寺，夜雨白苹洲。\n长恐此时泪，不禁和恨流。",
        "dynasty": "唐",
        "collection_info": null
    },
    {
        "title": "客行",
        "author": "马戴",
        "content": "路岐长不尽，客恨杳难通。\n芦荻晚汀雨，柳花南浦风。\n乱钟嘶马急，残日半帆红。\n却羡渔樵侣，闲歌落照中。",
        "dynasty": "唐",
        "collection_info": null
    },
    {
        "title": "过野叟居",
        "author": "马戴",
        "content": "野人闲种树，树老野人前。\n居止白云内，渔樵沧海边。\n呼儿采山药，放犊饮溪泉。\n自着养生论，无烦忧暮年。",
        "dynasty": "唐",
        "collection_info": null
    },
    {
        "title": "答光州王使君",
        "author": "马戴",
        "content": "信来淮上郡，楚岫入秦云。\n自顾为儒者，何由答使君。\n蜕风蝉半失，阻雨鴈频闻。\n欲识平生分，他时别纪勋。",
        "dynasty": "唐",
        "collection_info": null
    },
    {
        "title": "下第再过崔邵池阳居",
        "author": "马戴",
        "content": "岂无故乡路，路远未成归。\n关内相知少，海边来信稀。\n离云空石穴，芳草偃郊扉。\n谢子一留宿，此心聊息机。",
        "dynasty": "唐",
        "collection_info": null
    },
    {
        "title": "夕次淮口",
        "author": "马戴",
        "content": "天涯秋光尽，木末羣鸟还。\n夜久游子息，月明岐路闲。\n风生淮水上，帆落楚云间。\n此意竟谁见，行行非故关。",
        "dynasty": "唐",
        "collection_info": null
    },
    {
        "title": "落日怅望",
        "author": "马戴",
        "content": "孤云与归鸟，千里片时间。\n念我一何滞，辞家久未还。\n微阳下乔木，远色隐秋山。\n临水不敢照，恐惊平昔颜。",
        "dynasty": "唐",
        "collection_info": null
    },
    {
        "title": "早发故山作",
        "author": "马戴",
        "content": "云门夹峭石，石路荫长松。\n谷响猨相应，山深水復重。\n餐霞人不见，采药客犹逢。\n独宿灵潭侧，时闻岳顶钟。",
        "dynasty": "唐",
        "collection_info": null
    },
    {
        "title": "下第别郜扶",
        "author": "马戴",
        "content": "穷途别故人，京洛泣风尘。\n在世即应老，他乡又欲春。\n平生空志学，晚岁拙谋身。\n静话归休计，唯将海上亲。",
        "dynasty": "唐",
        "collection_info": null
    },
    {
        "title": "寄终南真空禅师",
        "author": "马戴",
        "content": "闲想白云外，了然清净僧。\n松门山半寺，夜雨佛前灯。\n此境可长住，浮生自不能。\n一从林下别，瀑布几成冰。",
        "dynasty": "唐",
        "collection_info": null
    },
    {
        "title": "长安寓居寄赠贾岛",
        "author": "马戴",
        "content": "岁暮见华髮，平生志半空。\n孤云不我弃，归隐与谁同。\n枉道紫宸谒，妨栽丹桂丛。\n何如随野鹿，栖止石岩中。",
        "dynasty": "唐",
        "collection_info": null
    },
    {
        "title": "秋郊夕望",
        "author": "马戴",
        "content": "度鸟向栖急，阴虫逢夜多。\n余霞媚秋汉，迥月濯沧波。\n蔓草将萎绝，流年其奈何。\n耿然摇落思，独酌不成歌。",
        "dynasty": "唐",
        "collection_info": null
    },
    {
        "title": "赠越客",
        "author": "马戴",
        "content": "故国波涛隔，明时已久留。\n献书双阙晚，看月五陵秋。\n南棹何时返，长江忆共游。\n遥知钓船畔，相望在汀洲。",
        "dynasty": "唐",
        "collection_info": null
    },
    {
        "title": "送顾非熊下第归江南",
        "author": "马戴",
        "content": "无成西别秦，返驾江南春。\n草际楚田鴈，舟中吴苑人。\n残云挂绝岛，迥树入通津。\n想到长洲日，门前多白苹。",
        "dynasty": "唐",
        "collection_info": null
    },
    {
        "title": "汧上劝旧友",
        "author": "马戴",
        "content": "斗酒故人同，长歌起北风。\n斜阳高垒闭，秋角暮山空。\n鴈叫寒流上，萤飞薄雾中。\n坐来生白髮，况復久从戎。",
        "dynasty": "唐",
        "collection_info": null
    },
    {
        "title": "送狄参军赴杭州",
        "author": "马戴",
        "content": "新官非次受，圣主宠前勋。\n关雪发车晚，风涛挂席闻。\n海门山迭翠，湖岸郡藏云。\n执简从公后，髯参岂胜君。",
        "dynasty": "唐",
        "collection_info": null
    },
    {
        "title": "过故人所迁新居",
        "author": "马戴",
        "content": "金马诏何晚，茂陵居近修。\n客来云雨散，鸟下梧桐秋。\n迥汉衔天阙，遥泉响御沟。\n坐看凉月上，为子一淹留。",
        "dynasty": "唐",
        "collection_info": null
    },
    {
        "title": "落照",
        "author": "马戴",
        "content": "照曜天山外，飞鸦几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "title": "宿崔邵池阳别墅",
        "author": "马戴",
        "content": "杨柳色已改，郊原日復低。\n烟生寒渚上，霞散乱山西。\n待月人相对，惊风鴈不齐。\n此心君莫问，旧国去将迷。",
        "dynasty": "唐",
        "collection_info": null
    },
    {
        "title": "楚江怀古三首 一",
        "author": "马戴",
        "content": "露气寒光集，微阳下楚丘。\n猨啼洞庭树，人在木兰舟。\n广泽生明月，苍山夹乱流。\n云中君不降，竟夕自悲秋。",
        "dynasty": "唐",
        "collection_info": null
    },
    {
        "title": "楚江怀古三首 二",
        "author": "马戴",
        "content": "惊鸟去无际，寒蛩鸣我傍。\n芦洲生早雾，兰隰下微霜。\n列宿分穷野，空流注大荒。\n看山候明月，聊自整云装。",
        "dynasty": "唐",
        "collection_info": null
    },
    {
        "title": "楚江怀古三首 三",
        "author": "马戴",
        "content": "野风吹蕙带，骤雨滴兰桡。\n屈宋魂冥寞，江山思寂寥。\n阴霓侵晚景，海树入迴潮。\n欲折寒芳荐，明神讵可招。",
        "dynasty": "唐",
        "collection_info": null
    },
    {
        "title": "远水",
        "author": "马戴",
        "content": "荡漾空沙际，虚明入远天。\n秋光照不极，鸟影去无边。\n势引长云断，波轻片雪连。\n汀洲杳难到，万古覆苍烟。",
        "dynasty": "唐",
        "collection_info": null
    },
    {
        "title": "夕发邠宁寄从弟",
        "author": "马戴",
        "content": "半酣走马别，别后锁边城。\n日落月未上，鸟栖人独行。\n方驰故国恋，復怆长年情。\n入夜不能息，何当闲此生。",
        "dynasty": "唐",
        "collection_info": null
    },
    {
        "title": "赠别北客",
        "author": "马戴",
        "content": "君生游侠地，感激气何高。\n饮尽玉壶酒，赠留金错刀。\n鴈关飞霰雪，鲸海落云涛。\n决去如征鸟，离心空自劳。",
        "dynasty": "唐",
        "collection_info": null
    },
    {
        "title": "夜下湘中",
        "author": "马戴",
        "content": "洞庭人夜别，孤棹下湘中。\n露洗寒山遍，波摇楚月空。\n密林飞暗狖，广泽发鸣鸿。\n行值扬帆者，江分又不同。",
        "dynasty": "唐",
        "collection_info": null
    },
    {
        "title": "送吕郎中牧东海郡",
        "author": "马戴",
        "content": "假道经淮泗，樯乌集隼旟。\n芜城沙菼接，波岛石林疎。\n海鹤空庭下，夷人远岸居。\n山乡足遗老，伫听荐贤书。",
        "dynasty": "唐",
        "collection_info": null
    },
    {
        "title": "山行偶作",
        "author": "马戴",
        "content": "缘危路忽穷，投宿值樵翁。\n鸟下山含暝，蝉鸣露滴空。\n石门斜月入，云窦暗泉通。\n寂寞生幽思，心疑旧隐同。",
        "dynasty": "唐",
        "collection_info": null
    },
    {
        "title": "巴江夜猨",
        "author": "马戴",
        "content": "日饮巴江水，还啼巴岸边。\n秋声巫峡断，夜影楚云连。\n露滴青枫树，山空明月天。\n谁知泊船者，听此不能眠。",
        "dynasty": "唐",
        "collection_info": null
    },
    {
        "title": "送田使君牧蔡州",
        "author": "马戴",
        "content": "主意思政理，牧人官不轻。\n树多淮右地，山远汝南城。\n望稼周田隔，登楼楚月生。\n悬知蒋亭下，渚鹤伴闲行。",
        "dynasty": "唐",
        "collection_info": null
    },
    {
        "title": "雀台怨",
        "author": "马戴",
        "content": "魏宫歌舞地，蝶戏鸟还鸣。\n玉座人难到，铜台雨滴平。\n西陵树不见，漳浦草空生。\n万恨尽埋此，徒悬千载名。",
        "dynasty": "唐",
        "collection_info": null
    },
    {
        "title": "早发故园",
        "author": "马戴",
        "content": "语别在中夜，登车离故乡。\n曙钟寒出岳，残月迥凝霜。\n风柳条多折，沙云气尽黄。\n行逢海西鴈，零落不成行。",
        "dynasty": "唐",
        "collection_info": null
    },
    {
        "title": "赠别江客",
        "author": "马戴",
        "content": "湘中有岑穴，君去挂帆过。\n露细蒹葭广，潮迴岛屿多。\n汀洲延夕照，枫叶坠寒波。\n应使同渔者，生涯许钓歌。",
        "dynasty": "唐",
        "collection_info": null
    },
    {
        "title": "宿翠微寺",
        "author": "马戴",
        "content": "处处松阴满，樵开一径通。\n鸟归云壑静，僧语石楼空。\n积翠含微月，遥泉韵细风。\n经行心不厌，忆在故山中。",
        "dynasty": "唐",
        "collection_info": null
    },
    {
        "title": "霁后寄白阁僧",
        "author": "马戴",
        "content": "苍翠霾高雪，西峯鸟外看。\n久披山衲坏，孤坐石床寒。\n盥手水泉滴，燃灯夜烧残。\n终期老云峤，煮药伴中餐。",
        "dynasty": "唐",
        "collection_info": null
    },
    {
        "title": "送僧归金山寺",
        "author": "马戴",
        "content": "金陵山色裏，蝉急向秋分。\n迥寺横洲岛，归僧渡水云。\n夕阳依岸尽，清磬隔潮闻。\n遥想禅林下，鑪香带月焚。",
        "dynasty": "唐",
        "collection_info": null
    },
    {
        "title": "新秋雨霁宿王处士东郊",
        "author": "马戴",
        "content": "夕阳逢一雨，夜木洗清阴。\n露气竹窗静，秋光云月深。\n煎尝灵药味，话及故山心。\n得意两不寐，微风生玉琴。",
        "dynasty": "唐",
        "collection_info": null
    },
    {
        "title": "关山曲二首 一",
        "author": "马戴",
        "content": "金甲耀兜鍪，黄金拂紫骝。\n叛羌旗下戮，陷壁夜中收。\n霜霰戎衣月，关河碛气秋。\n箭疮殊未合，更遣击兰州。",
        "dynasty": "唐",
        "collection_info": null
    },
    {
        "title": "关山曲二首 二",
        "author": "马戴",
        "content": "火发龙山北，中宵易左贤。\n勒兵临汉水，惊鴈散胡天。\n木落防河急，军孤受敌偏。\n犹闻汉皇怒，按劒待开边。",
        "dynasty": "唐",
        "collection_info": null
    },
    {
        "title": "塞下曲二首 一",
        "author": "马戴",
        "content": "旌旗倒北风，霜霰逐南鸿。\n夜救龙城急，朝焚虏帐空。\n骨销金镞在，鬓改玉关中。\n却想羲轩氏，无人尚战功。",
        "dynasty": "唐",
        "collection_info": null
    },
    {
        "title": "塞下曲二首 二",
        "author": "马戴",
        "content": "广漠云凝惨，日斜飞霰生。\n烧山搜猛兽，伏道击迴兵。\n风折旗竿曲，沙埋树杪平。\n黄云飞旦夕，偏奏苦寒声。",
        "dynasty": "唐",
        "collection_info": null
    },
    {
        "title": "广陵曲",
        "author": "马戴",
        "content": "葱茏桂树枝，高繫黄金羁。\n叶隐青蛾翠，花飘白玉墀。\n上鸣间关鸟，下醉游侠儿。\n炀帝国已破，此中都不知。",
        "dynasty": "唐",
        "collection_info": null
    },
    {
        "title": "送人游蜀",
        "author": "马戴",
        "content": "别离杨柳陌，迢遰蜀门行。\n若听清猨后，应多白髮生。\n虹霓侵栈道，风雨杂江声。\n过尽愁人处，烟花是锦城。",
        "dynasty": "唐",
        "collection_info": null
    },
    {
        "title": "宿无可上人房",
        "author": "马戴",
        "content": "稀逢息心侣，细话远山期。\n河汉秋深夜，杉梧露滴时。\n风传林磬响，月掩草堂迟。\n坐卧禅心在，浮生皆不知。",
        "dynasty": "唐",
        "collection_info": null
    },
    {
        "title": "旅次夏州",
        "author": "马戴",
        "content": "嘶马发相续，行次夏王台。\n锁郡云阴暮，鸣笳烧色来。\n霜繁边上宿，鬓改碛中迴。\n怅望胡沙晓，惊蓬朔吹催。",
        "dynasty": "唐",
        "collection_info": null
    },
    {
        "title": "同庄秀才宿镇星观",
        "author": "马戴",
        "content": "的的星河落，霑苔復洒松。\n湿光微泛草，石翠澹摇峰。\n野观云和月，秋城漏间钟。\n知君亲此境，九陌少相逢。",
        "dynasty": "唐",
        "collection_info": null
    },
    {
        "title": "鹳雀楼晴望",
        "author": "马戴",
        "content": "尧女楼西望，人怀太古时。\n海波通禹凿，山木闭虞祠。\n鸟道残虹挂，龙潭返照移。\n行云如可驭，万里赴心期。",
        "dynasty": "唐",
        "collection_info": null
    },
    {
        "title": "赠淮南将",
        "author": "马戴",
        "content": "何事淮南将，功高业未成。\n风涛辞海郡，雷雨镇山营。\n度碛黄云起，防秋白髮生。\n密机曾制敌，忧国更论兵。\n塞色侵旗动，寒光锁甲明。\n自怜心有作，独立望专征。",
        "dynasty": "唐",
        "collection_info": null
    },
    {
        "title": "寄贾岛",
        "author": "马戴",
        "content": "海上不同来，关中俱久住。\n寻思别山日，老尽经行树。\n志业人未闻，时光鸟空度。\n风悲汉苑秋，雨滴秦城暮。\n佩玉与锵金，非亲亦非故。\n朱颜枉自毁，明代空相遇。\n岁晏各能归，心知旧歧路。",
        "dynasty": "唐",
        "collection_info": null
    },
    {
        "title": "湘川弔舜",
        "author": "马戴",
        "content": "伊予生好古，弔舜苍梧间。\n白日坐将没，游波凝不还。\n九疑云动影，旷野竹成班。\n鴈集蒹葭渚，猨啼雾露山。\n南风吹早恨，瑶瑟怨长闲。\n元化谁能问，天门恨久关。",
        "dynasty": "唐",
        "collection_info": null
    },
    {
        "title": "送僧归闽中旧寺",
        "author": "马戴",
        "content": "寺隔海山遥，帆前落叶飘。\n断猨通楚塞，惊鹭出兰桡。\n星月浮波岛，烟萝渡石桥。\n钟声催野饭，秋色落寒潮。\n旧社人多老，闲房树半凋。\n空林容病士，岁晚待相招。",
        "dynasty": "唐",
        "collection_info": null
    },
    {
        "title": "寄远",
        "author": "马戴",
        "content": "坐想亲爱远，行嗟天地阔。\n积疹甘毁颜，沈忧更销骨。\n迢迢游子心，望望归云没。\n乔木非故里，高楼共明月。\n夜深秋风多，闻鴈来天末。",
        "dynasty": "唐",
        "collection_info": null
    },
    {
        "title": "经咸阳北原",
        "author": "马戴",
        "content": "秦山曾共转，秦云自舒卷。\n古来争雄图，到此多不返。\n野狖穴孤坟，农人耕废苑。\n川长波又逝，日与岁俱晚。\n夜入咸阳中，悲吞不能饭。",
        "dynasty": "唐",
        "collection_info": null
    },
    {
        "title": "冬日寄洛中杨少尹",
        "author": "马戴",
        "content": "黄河岸柳衰，城下渡流澌。\n年长从公懒，天寒入府迟。\n家山望几遍，魏阙赴何时。\n怀古心谁识，应多谒舜祠。",
        "dynasty": "唐",
        "collection_info": null
    },
    {
        "title": "浙江夜宿",
        "author": "马戴",
        "content": "落帆人更起，露草满汀洲。\n远狖啼荒峤，孤萤溺漫流。\n积阴开片月，爽气集高秋。\n去去胡为恋，搴芳时一游。",
        "dynasty": "唐",
        "collection_info": null
    },
    {
        "title": "寄西岳白石僧",
        "author": "马戴",
        "content": "挂锡中峯上，经行踏石梯。\n云房出定后，岳月在池西。\n峭壁残霞照，欹松积雪齐。\n年年着山屐，曾得到招提。",
        "dynasty": "唐",
        "collection_info": null
    },
    {
        "title": "同州冬日陪吴常侍闲宴",
        "author": "马戴",
        "content": "中天白云散，集客郡斋时。\n陶性聊飞爵，看山忽罢碁。\n雪花凝始散，木叶脱无遗。\n静理良多暇，招邀惬所思。",
        "dynasty": "唐",
        "collection_info": null
    },
    {
        "title": "答鄜畤友人同宿见示",
        "author": "马戴",
        "content": "为客自堪悲，风尘日满衣。\n承明无计入，旧隐但怀归。\n雪积孤城暗，灯残晓角微。\n相逢喜同宿，此地故人稀。",
        "dynasty": "唐",
        "collection_info": null
    },
    {
        "title": "题僧禅院",
        "author": "马戴",
        "content": "虚室焚香久，禅心悟几生。\n滤泉侵月起，扫径避虫行。\n树隔前朝在，苔滋废渚平。\n我来风雨夜，像设一灯明。",
        "dynasty": "唐",
        "collection_info": null
    },
    {
        "title": "怀故山寄贾岛",
        "author": "马戴",
        "content": "心偶羡明代，学诗观国风。\n自从来阙下，未胜在山中。\n丹桂日应老，白云居久空。\n谁能谢诗去，聊与此生同。",
        "dynasty": "唐",
        "collection_info": null
    },
    {
        "title": "灞上秋居",
        "author": "马戴",
        "content": "灞原风雨定，晚见鴈行频。\n落叶他乡树，寒灯独夜人。\n空园白露滴，孤壁野僧隣。\n寄卧郊扉久，何门致此身。",
        "dynasty": "唐",
        "collection_info": null
    },
    {
        "title": "寄崇德里居作",
        "author": "马戴",
        "content": "扫君园林地，泽我清凉襟。\n高鸟云路晚，孤蝉杨柳深。\n风微汉宫漏，月迥秦城砧。\n光景坐如此，徒怀经济心。",
        "dynasty": "唐",
        "collection_info": null
    },
    {
        "title": "河梁别",
        "author": "马戴",
        "content": "河梁送别者，行哭半非亲。\n此路足征客，胡天多杀人。\n金罍照离思，宝瑟凝残春。\n早晚期相见，垂杨凋復新。",
        "dynasty": "唐",
        "collection_info": null
    },
    {
        "title": "留别定襄卢军事",
        "author": "马戴",
        "content": "行行与君别，路在鴈门西。\n秋色见边草，军声闻戍鼙。\n酣歌击宝劒，跃马上金堤。\n归去咸阳里，平生志不迷。",
        "dynasty": "唐",
        "collection_info": null
    },
    {
        "title": "送杜秀才东游",
        "author": "马戴",
        "content": "羇游年復长，去日值秋残。\n草出函关白，云藏野渡寒。\n鸿多霜雪重，山广道途难。\n心事何人识，斗牛应数看。",
        "dynasty": "唐",
        "collection_info": null
    },
    {
        "title": "怀黄颇",
        "author": "马戴",
        "content": "有客南浮去，平生与我同。\n炎州结遥思，芳杜采应空。\n秦鴈归侵月，湘猿戏褭枫。\n期君翼明代，未可恋山中。",
        "dynasty": "唐",
        "collection_info": null
    },
    {
        "title": "陇上独望",
        "author": "马戴",
        "content": "斜日挂边树，萧萧独望间。\n阴云藏汉垒，飞火照胡山。\n陇首行人绝，河源夕鸟还。\n谁为立勋者，可惜宝刀闲。",
        "dynasty": "唐",
        "collection_info": null
    },
    {
        "title": "长安书怀",
        "author": "马戴",
        "content": "岐路今如此，还堪恸哭频。\n关中成久客，海上老诸亲。\n谷口田应废，乡山草又春。\n年年销壮志，空作献书人。",
        "dynasty": "唐",
        "collection_info": null
    },
    {
        "title": "邯郸驿楼作",
        "author": "马戴",
        "content": "芜没丛台久，清漳废御沟。\n蝉鸣河外树，人在驿西楼。\n云烧天中赤，山当日落秋。\n近郊经战后，处处骨成丘。",
        "dynasty": "唐",
        "collection_info": null
    },
    {
        "title": "别家后次飞狐西即事",
        "author": "马戴",
        "content": "远归从此别，亲爱失天涯。\n去国频迴首，方秋不在家。\n鸣蛩闻塞路，冷鴈背龙沙。\n西次桑干曲，洲中见荻花。",
        "dynasty": "唐",
        "collection_info": null
    },
    {
        "title": "题青龙寺镜公房",
        "author": "马戴",
        "content": "一室意何有，闲门为我开。\n炉香寒自灭，履雪饭初迴。\n窗迥孤山入，灯残片月来。\n禅心方此地，不必访天台。",
        "dynasty": "唐",
        "collection_info": null
    },
    {
        "title": "边城独望",
        "author": "马戴",
        "content": "聊凭危堞望，倍起异乡情。\n霜落蒹葭白，山昏雾露生。\n河滩胡鴈下，戎垒汉鼙惊。\n独树残秋色，狂歌泪满缨。",
        "dynasty": "唐",
        "collection_info": null
    },
    {
        "title": "江亭赠别",
        "author": "马戴",
        "content": "长亭晚送君，秋色渡江濆。\n衰柳风难定，寒涛雪不分。\n猨声离楚峡，帆影入湘云。\n独泛扁舟夜，山钟可卧闻。",
        "dynasty": "唐",
        "collection_info": null
    },
    {
        "title": "旅次寄贾岛兼简无可上人",
        "author": "马戴",
        "content": "相思边草长，迴望水连空。\n鴈过当行次，蝉鸣復客中。\n壮年看即改，羸病计多同。\n傥宿林中寺，深凭问远公。",
        "dynasty": "唐",
        "collection_info": null
    },
    {
        "title": "寄剡中友人",
        "author": "马戴",
        "content": "故人今在剡，秋草意如何。\n岭暮云霞杂，潮迴岛屿多。\n沃洲僧几访，天姥客谁过。\n岁晚偏相忆，风生隔楚波。",
        "dynasty": "唐",
        "collection_info": null
    },
    {
        "title": "送国子韦丞",
        "author": "马戴",
        "content": "临水独相送，归期千里间。\n云迴逢过雨，路转入连山。\n一骑行芳草，新蝉发故关。\n遥聆茂陵下，夜启竹扉闲。",
        "dynasty": "唐",
        "collection_info": null
    },
    {
        "title": "题吴发原南居",
        "author": "马戴",
        "content": "闲居谁厌僻，门掩汉祠前。\n山色夏云映，树阴幽草连。\n晴光分渚曲，绿气冒原田。\n何日远游罢，高枝已噪蝉。",
        "dynasty": "唐",
        "collection_info": null
    },
    {
        "title": "雒中寒夜姚侍御宅怀贾岛",
        "author": "马戴",
        "content": "夜木动寒色，雒阳城阙深。\n如何异乡思，更抱故人心。\n微月关山远，闲阶霜霰侵。\n谁知石门路，待与子同寻。",
        "dynasty": "唐",
        "collection_info": null
    },
    {
        "title": "征妇叹",
        "author": "马戴",
        "content": "稚子在我抱，送君登远道。\n稚子今已行，念君上边城。\n蓬根既无定，蓬子焉用生。\n但见请防胡，不闻言罢兵。\n及老能得归，少者还长征。",
        "dynasty": "唐",
        "collection_info": null
    },
    {
        "title": "山中寄姚合员外",
        "author": "马戴",
        "content": "朝与城阙别，暮同麋鹿归。\n鸟鸣松观静，人过石桥稀。\n木叶摇山翠，泉痕入涧扉。\n敢招仙署客，暂此拂朝衣。",
        "dynasty": "唐",
        "collection_info": null
    },
    {
        "title": "中秋月",
        "author": "马戴",
        "content": "阴魄出海上，望之增苦吟。\n冷搜骊颔重，寒彻蚌胎深。\n皓气笼诸夏，清光射万岑。\n悠然天地内，皎洁一般心。",
        "dynasty": "唐",
        "collection_info": null
    },
    {
        "title": "下第寄友人",
        "author": "马戴",
        "content": "金门君待问，石室我思归。\n圣主尊黄屋，何人荐白衣。\n年来御沟柳，赠别雨霏霏。",
        "dynasty": "唐",
        "collection_info": null
    },
    {
        "title": "寄广州杨参军",
        "author": "马戴",
        "content": "南方春景好，念子缓归心。\n身方脱野服，冠未繫朝簪。\n足恣平生赏，无虞外役侵。\n汀洲观鸟戏，向月和猨吟。\n税驾楚山广，扬帆湘水深。\n采奇搜石穴，怀胜即枫林。\n怅望极霞际，流情堕海阴。\n前朝杳难问，叹息洒鸣琴。",
        "dynasty": "唐",
        "collection_info": null
    },
    {
        "title": "离夜二首 一",
        "author": "马戴",
        "content": "东征辽水迥，北近单于台。\n戎衣挂宝剑，玉筯衔金杯。\n红烛暗将灭，翠蛾终不开。",
        "dynasty": "唐",
        "collection_info": null
    },
    {
        "title": "离夜二首 二",
        "author": "马戴",
        "content": "凝夜照离色，恐闻啼晚鸦。\n前年营鴈塞，明月戍龙沙。\n曾与五陵子，休装孤剑花。",
        "dynasty": "唐",
        "collection_info": null
    },
    {
        "title": "荅太原从军杨员外送别",
        "author": "马戴",
        "content": "君将海月佩，赠之光我行。\n见知言不浅，怀报意非轻。\n反照临歧思，中年未达情。\n河梁人送别，秋汉鴈相鸣。\n衰柳摇边吹，寒云冒古城。\n西游还献赋，应许託平生。",
        "dynasty": "唐",
        "collection_info": null
    },
    {
        "title": "送从叔重赴海南从事",
        "author": "马戴",
        "content": "又从连帅请，还作岭南行。\n穷海何时到，孤帆累月程。\n乱蝉吟暮色，哀狖落秋声。\n晚路潮波起，寒葭雾雨生。\n沙埋铜柱没，山簇瘴云平。\n念此别离苦，其如宗从情。",
        "dynasty": "唐",
        "collection_info": null
    },
    {
        "title": "送韩校书江西从事",
        "author": "马戴",
        "content": "出关寒色尽，云梦草生新。\n鴈背岳阳雨，客行江上春。\n遥程随水阔，枉路倒帆频。\n夕照临孤馆，朝霞发广津。\n湖山潮半隔，郡壁岸斜邻。\n自此钟陵道，裁书有故人。",
        "dynasty": "唐",
        "collection_info": null
    },
    {
        "title": "送顾少府之永康",
        "author": "马戴",
        "content": "婺女星边去，春生即有花。\n寒关云復雪，古渡草连沙。\n宿次吴江晚，行侵日徼斜。\n官传梅福政，县顾赤松家。\n烧起明山翠，潮迴动海霞。\n清高宜阅此，莫叹近天涯。",
        "dynasty": "唐",
        "collection_info": null
    },
    {
        "title": "幽上留别令狐侍郎",
        "author": "马戴",
        "content": "自别丘中隐，频年哭路岐。\n辛勤今若是，少壮岂多时。\n露滴阴虫苦，秋声远客悲。\n晚营严鼓角，红叶拂旌旗。\n北阙虚延望，西林久见思。\n川流寒水急，云返故山迟。\n落照游人去，长空独鸟随。\n不堪风景隔，忠信寡相知。",
        "dynasty": "唐",
        "collection_info": null
    },
    {
        "title": "襄阳席上呈于司空",
        "author": "马戴",
        "content": "花枝临水復临堤，也照清江也照泥。\n寄语东君好抬举，夜来曾伴凤皇栖。",
        "dynasty": "唐",
        "collection_info": null
    },
    {
        "title": "宿裴氏溪居怀厉玄先辈",
        "author": "马戴",
        "content": "树下孤石坐，草间微有霜。\n同人不同北，云鸟自南翔。\n迢遰夜山色，清泠泉月光。\n西风耿离抱，江海遥相望。",
        "dynasty": "唐",
        "collection_info": null
    },
    {
        "title": "集宿姚殿中宅期僧无可不至",
        "author": "马戴",
        "content": "殿中日相命，开尊话旧时。\n余钟催鸟绝，积雪阻僧期。\n林静寒光远，天阴曙色迟。\n今夕復何夕，人谒去难追。",
        "dynasty": "唐",
        "collection_info": null
    },
    {
        "title": "宿贾岛原居",
        "author": "马戴",
        "content": "寒鴈过原急，渚边秋色深。\n烟霞向海岛，风雨宿园林。\n俱住明时愿，同怀故国心。\n未能先隐迹，聊此一相寻。",
        "dynasty": "唐",
        "collection_info": null
    },
    {
        "title": "赠别空公",
        "author": "马戴",
        "content": "云门秋却入，微径久无人。\n后夜中峰月，空林百衲身。\n寂寥寒磬尽，盥漱瀑泉新。\n履迹谁相见，松风扫石尘。",
        "dynasty": "唐",
        "collection_info": null
    },
    {
        "title": "府试观开元皇帝东封图",
        "author": "马戴",
        "content": "俨若翠华举，登封图乍开。\n冕旒明主立，冠剑侍臣陪。\n迹类飞仙去，光同拜日来。\n粉痕疑检玉，黛色讶生苔。\n挂壁云将起，陵风仗若迴。\n何年復东幸，鲁叟望悠哉。",
        "dynasty": "唐",
        "collection_info": null
    },
    {
        "title": "府试水始冰",
        "author": "马戴",
        "content": "南池寒色动，北陆岁阴生。\n薄薄流澌聚，灕灕翠潋平。\n暗霑霜稍厚，迴照日还轻。\n乳窦悬残滴，湘流减恨声。\n即堪金井贮，会映玉壶清。\n洁白心虽识，空期饮此明。",
        "dynasty": "唐",
        "collection_info": null
    },
    {
        "title": "边馆逢贺秀才",
        "author": "马戴",
        "content": "贫病无疎我与君，不知何事久离羣。\n鹿裘共弊同为客，龙阙将移拟献文。\n空馆夕阳鸦绕树，荒城寒色鴈和云。\n不堪吟断边笳晓，叶落东西客又分。",
        "dynasty": "唐",
        "collection_info": null
    },
    {
        "title": "宿王屋天坛",
        "author": "马戴",
        "content": "星斗半沈苍翠色，红霞远照海涛分。\n折松晓拂天坛雪，投简寒窥玉洞云。\n绝顶醮迴人不见，深林磬度鸟应闻。\n未知谁与传金箓，独向仙祠拜老君。",
        "dynasty": "唐",
        "collection_info": null
    },
    {
        "title": "岐阳逢曲阳故人话旧",
        "author": "马戴",
        "content": "异地还相见，平生问可知。\n壮年俱欲暮，往事尽堪悲。\n道路频艰阻，亲朋久别离。\n解兵逃白刃，谒帝值明时。\n淹疾生涯故，因官事业移。\n鸡鸣关月落，鴈度朔风吹。\n客泪翻岐下，乡心落海湄。\n积愁何计遣，满酌浣相思。",
        "dynasty": "唐",
        "collection_info": null
    },
    {
        "title": "赠禅僧",
        "author": "马戴",
        "content": "弟子人天遍，童年在沃洲。\n开禅山木长，浣衲海沙秋。\n振锡摇汀月，持瓶接瀑流。\n赤城何日上，鄙愿从师游。",
        "dynasty": "唐",
        "collection_info": null
    },
    {
        "title": "题庐山寺",
        "author": "马戴",
        "content": "白茅为屋宇编荆，数处阶墀石迭成。\n东谷笑言西谷响，下方云雨上方晴。\n鼠惊樵客缘苍壁，猨戏山头撼紫柽。\n别有一条投涧水，竹筒斜引入茶铛。",
        "dynasty": "唐",
        "collection_info": null
    },
    {
        "title": "题石瓮寺",
        "author": "马戴",
        "content": "僧室并皇宫，云门辇路同。\n渭分双阙北，山迥五陵东。\n修绠悬林表，深泉汲洞中。\n人烟窥垤蚁，鸳瓦拂冥鸿。\n藓壁松生峭，龛灯月照空。\n稀逢息心侣，独礼竺干公。",
        "dynasty": "唐",
        "collection_info": null
    },
    {
        "title": "谒仙观二首 一",
        "author": "马戴",
        "content": "我生求羽化，斋沐造仙居。\n葛蔓没丹井，石函盛道书。\n寒松多偃侧，灵洞遍清虚。\n一就泉西饮，云中采药蔬。",
        "dynasty": "唐",
        "collection_info": null
    },
    {
        "title": "谒仙观二首 二",
        "author": "马戴",
        "content": "山空蕙气香，乳管折云房。\n愿值壶中客，亲传肘后方。\n三更礼星斗，寸匕服丹霜。\n默坐树阴下，仙经横石床。",
        "dynasty": "唐",
        "collection_info": null
    },
    {
        "title": "送朴山人归新罗",
        "author": "马戴",
        "content": "浩渺行无极，扬帆但信风。\n云山过海半，乡树入舟中。\n波定遥天出，沙平远岸穷。\n离心寄何处，目断曙霞东。",
        "dynasty": "唐",
        "collection_info": null
    },
    {
        "title": "题静住寺钦用上人房",
        "author": "马戴",
        "content": "寺近朝天路，多闻玉佩音。\n鉴人开慧眼，归鸟息禅心。\n磬接星河曙，窗连夏木深。\n此中能宴坐，何必在云林。",
        "dynasty": "唐",
        "collection_info": null
    },
    {
        "title": "赠杨先辈",
        "author": "马戴",
        "content": "平生闲放久，野鹿许为羣。\n居止邻西岳，轩窗度白云。\n斋心饭松子，话道接茅君。\n汉主思清净，休书谏猎文。",
        "dynasty": "唐",
        "collection_info": null
    },
    {
        "title": "詶李景章先辈",
        "author": "马戴",
        "content": "平生诗句忝多同，不得陪君奉至公。\n金镝自宜先中鹄，铅刀甘且学雕虫。\n莺啼细柳临关路，燕接飞花遶汉宫。\n九陌芳菲人竞赏，此时心在别离中。",
        "dynasty": "唐",
        "collection_info": null
    },
    {
        "title": "赠祠部令狐郎中",
        "author": "马戴",
        "content": "官初执宪称雄才，省转为郎雅望催。\n待制松阴移玉殿，分宵露气静天台。\n算棋默向孤云坐，随鹤闲穷片水迴。\n忽忆十年相识日，小儒新自海边来。",
        "dynasty": "唐",
        "collection_info": null
    },
    {
        "title": "送册东夷王使",
        "author": "马戴",
        "content": "越海传金册，华夷礼命行。\n片帆秋色动，万里信潮生。\n日映孤舟出，沙连绝岛明。\n翳空翻大鸟，飞雪洒长鲸。\n旧鬓迴应改，遐荒梦易惊。\n何当理风檝，天外问来程。",
        "dynasty": "唐",
        "collection_info": null
    },
    {
        "title": "送武陵王将军",
        "author": "马戴",
        "content": "河外今无事，将军有战名。\n艰难长剑缺，功业少年成。\n晓仗亲云陛，寒宵突禁营。\n朱旗身外色，玉漏耳边声。\n开閤谈宾至，调弓过鴈惊。\n为儒多不达，见学请长缨。",
        "dynasty": "唐",
        "collection_info": null
    },
    {
        "title": "赠鄠县尉李先辈二首 一",
        "author": "马戴",
        "content": "同人家鄠杜，相见罢官时。\n野坐苔生石，荒居菊入篱。\n听蝉临水久，送鹤背山迟。\n未拟还城阙，溪僧别有期。",
        "dynasty": "唐",
        "collection_info": null
    },
    {
        "title": "赠鄠县尉李先辈二首 二",
        "author": "马戴",
        "content": "休官不到阙，求静匪营他。\n种药唯愁晚，看云肯厌多。\n渚边逢鹭下，林表伴僧过。\n闲检仙方试，松花酒自和。",
        "dynasty": "唐",
        "collection_info": null
    },
    {
        "title": "边将",
        "author": "马戴",
        "content": "玉榼酒频倾，论功笑李陵。\n红缰跑骏马，金镞掣秋鹰。\n塞迥连天雪，河深彻底冰。\n谁言提一剑，勤苦事中兴。",
        "dynasty": "唐",
        "collection_info": null
    },
    {
        "title": "下第别令狐员外",
        "author": "马戴",
        "content": "论文期雨夜，饮酒及芳晨。\n坐叹百花发，潜惊双鬓新。\n旧交多得路，别业远仍贫。\n便欲辞知己，归耕海上春。",
        "dynasty": "唐",
        "collection_info": null
    },
    {
        "title": "送春坊董正字浙右归觐",
        "author": "马戴",
        "content": "去觐毘陵日，秋残建业中。\n莎垂石城古，山阔海门空。\n灌木寒樯远，层波皓月同。\n何当復雠校，春集少阳宫。",
        "dynasty": "唐",
        "collection_info": null
    },
    {
        "title": "送和北虏使",
        "author": "马戴",
        "content": "路始阴山北，迢迢雨雪天。\n长城人过少，沙碛马难前。\n日入流沙际，阴生瀚海边。\n刀镮向月动，旌纛冒霜悬。\n逐兽孤围合，交兵一箭传。\n穹庐移斥候，烽火绝祁连。\n汉将行持节，胡儿坐控弦。\n明妃的迴面，南送使君旋。",
        "dynasty": "唐",
        "collection_info": null
    },
    {
        "title": "摅情留别幷州从事",
        "author": "马戴",
        "content": "浅学长自鄙，谬承贤达知。\n才希汉主召，玉任楚人疑。\n年长惭漂泊，恩深惜别离。\n秋光独鸟过，暝色一蝉悲。\n鹤髮生何速，龙门上苦迟。\n雕虫羞朗鉴，干禄贵明时。\n故国诚难返，青云致未期。\n空将感激泪，一自洒临岐。",
        "dynasty": "唐",
        "collection_info": null
    },
    {
        "title": "酬田卿送西游",
        "author": "马戴",
        "content": "华堂开翠簟，惜别玉壶深。\n客去当烦暑，蝉鸣復此心。\n废城乔木在，古道浊河侵。\n莫虑西游远，西关绝陇阴。",
        "dynasty": "唐",
        "collection_info": null
    },
    {
        "title": "雪中送青州薛评事",
        "author": "马戴",
        "content": "腊景不可犯，从戎难自由。\n怜君急王事，走马赴边州。\n岳雪明日观，海云冒营丘。\n惭无斗酒泻，敢望御重裘。",
        "dynasty": "唐",
        "collection_info": null
    },
    {
        "title": "哭京兆庞尹",
        "author": "马戴",
        "content": "神州丧贤尹，父老泣关中。\n未尽羣生愿，纔留及物功。\n清光沈皎月，素业振遗风。\n履迹莓苔掩，珂声紫陌空。\n从来受知者，会葬汉陵东。",
        "dynasty": "唐",
        "collection_info": null
    },
    {
        "title": "路傍树",
        "author": "马戴",
        "content": "古树何人种，清阴减昔时。\n莓苔根半露，风雨节偏危。\n虫蠹心将穴，蝉催叶向衰。\n樵童不须翦，聊起邵公思。",
        "dynasty": "唐",
        "collection_info": null
    },
    {
        "title": "送客南游",
        "author": "马戴",
        "content": "拟卜何山隐，高秋指岳阳。\n苇干云梦色，橘熟洞庭香。\n疎雨残虹影，[回]云背鸟行。\n灵均如可问，一为哭清湘。",
        "dynasty": "唐",
        "collection_info": null
    },
    {
        "title": "寄襄阳王公子",
        "author": "马戴",
        "content": "君马勒金羁，君家贮玉笄。\n白云登岘首，碧树醉铜鞮。\n泽广荆州北，山多汉水西。\n鹿门知不隐，芳草自萋萋。",
        "dynasty": "唐",
        "collection_info": null
    },
    {
        "title": "集宿姚侍御宅怀永乐宰殷侍御",
        "author": "马戴",
        "content": "石田虞芮接，种树白云阴。\n穴闭神踪古，河流禹凿深。\n樵人应满郭，僊鸟几巢林。\n此会偏相语，曾供雪夜吟。",
        "dynasty": "唐",
        "collection_info": null
    },
    {
        "title": "易水怀古",
        "author": "马戴",
        "content": "荆卿西去不復返，易水东流无尽期。\n落日萧条蓟城北，黄沙白草任风吹。",
        "dynasty": "唐",
        "collection_info": null
    },
    {
        "title": "送僧二首 一",
        "author": "马戴",
        "content": "亲在平阳忆久归，洪河雨涨出关迟。\n独过旧寺人稀识，一一杉松老别时。",
        "dynasty": "唐",
        "collection_info": null
    },
    {
        "title": "送僧二首 二",
        "author": "马戴",
        "content": "龛中破衲自持行，树下禅床坐一生。\n来往白云知岁久，满山猨鸟会经声。",
        "dynasty": "唐",
        "collection_info": null
    },
    {
        "title": "赠友人边游回",
        "author": "马戴",
        "content": "游子新从绝塞回，自言曾上李陵台。\n尊前语尽北风起，秋色萧条胡鴈来。",
        "dynasty": "唐",
        "collection_info": null
    },
    {
        "title": "山中作",
        "author": "马戴",
        "content": "屐齿无泥竹策轻，莓苔梯滑夜难行。\n独开石室松门裏，月照前山空水声。",
        "dynasty": "唐",
        "collection_info": null
    },
    {
        "title": "出塞词",
        "author": "马戴",
        "content": "金带连环束战袍，马头衝雪度临洮。\n卷旗夜劫单于帐，乱斫胡儿缺宝刀。",
        "dynasty": "唐",
        "collection_info": null
    },
    {
        "title": "寄云台观田秀才",
        "author": "马戴",
        "content": "云压松枝拂石窗，幽人独坐鹤成双。\n晚来漱齿敲冰渚，闲读仙书倚翠幢。",
        "dynasty": "唐",
        "collection_info": null
    },
    {
        "title": "边上送杨侍御鞫狱回",
        "author": "马戴",
        "content": "狱成冤雪晚云开，豸角威清塞鴈回。\n飞将送迎遥避马，离亭不敢劝金杯。",
        "dynasty": "唐",
        "collection_info": null
    },
    {
        "title": "射鵰骑",
        "author": "马戴",
        "content": "蕃面将军着鼠裘，酣歌衝雪在边州。\n猎过黑山犹走马，寒鵰射落不回头。",
        "dynasty": "唐",
        "collection_info": null
    },
    {
        "title": "高司马移竹",
        "author": "马戴",
        "content": "丛居堂下幸君移，翠掩灯窗露叶垂。\n莫羡孤生在山者，无人看着拂云枝。",
        "dynasty": "唐",
        "collection_info": null
    },
    {
        "title": "赠前蔚州崔使君",
        "author": "马戴",
        "content": "战回脱剑绾铜鱼，塞鴈迎风避隼旟。\n欲识前时为郡政，校成上下考新书。",
        "dynasty": "唐",
        "collection_info": null
    },
    {
        "title": "秋思二首 一",
        "author": "马戴",
        "content": "万木秋霖后，孤山夕照余。\n田园无岁计，寒近忆樵渔。",
        "dynasty": "唐",
        "collection_info": null
    },
    {
        "title": "秋思二首 二",
        "author": "马戴",
        "content": "亭树霜霰满，野塘凫鸟多。\n蕙兰不可折，楚老徒悲歌。",
        "dynasty": "唐",
        "collection_info": null
    },
    {
        "title": "黄神谷纪事",
        "author": "马戴",
        "content": "霹雳振秋岳，折松横洞门。\n云龙忽变化，但觉玉潭昏。",
        "dynasty": "唐",
        "collection_info": null
    },
    {
        "title": "过亡友墓",
        "author": "马戴",
        "content": "忆昨送君葬，今看坟树高。\n寻思后期者，只是益生劳。",
        "dynasty": "唐",
        "collection_info": null
    },
    {
        "title": "闻瀑布冰折",
        "author": "马戴",
        "content": "万仞冰峭折，寒声投白云。\n光摇山月堕，我向石床闻。",
        "dynasty": "唐",
        "collection_info": null
    },
    {
        "title": "赠道者",
        "author": "马戴",
        "content": "深居白云穴，静注赤松经。\n往往龙潭上，焚香礼斗星。",
        "dynasty": "唐",
        "collection_info": null
    },
    {
        "title": "华下逢杨侍御",
        "author": "马戴",
        "content": "巨灵掌上月，玉女盆中泉。\n柱史息车看，孤云心浩然。",
        "dynasty": "唐",
        "collection_info": null
    },
    {
        "title": "新春闻赦",
        "author": "马戴",
        "content": "道在猜谗息，仁深疾苦除。\n尧聪能下听，汤网本来疎。",
        "dynasty": "唐",
        "collection_info": null
    },
    {
        "title": "送李侍御福建从事",
        "author": "马戴",
        "content": "晋安来越国，蔓草故宫迷。\n钓渚龙应在，琴台鹤乱栖。\n泛涛明月广，边海众山齐。\n宾府通兰棹，蛮僧接石梯。\n片云和瘴湿，孤屿映帆低。\n上客多诗兴，秋猨足夜啼。",
        "dynasty": "唐",
        "collection_info": null
    },
    {
        "title": "酬刑部姚郎中",
        "author": "马戴",
        "content": "路岐人不见，尚得记心中。\n月忆潇湘渚，春生兰杜丛。\n鸟啼花半落，人散爵方空。\n所赠诚难荅，泠然一雅风。",
        "dynasty": "唐",
        "collection_info": null
    },
    {
        "title": "送柳秀才往连州看弟",
        "author": "马戴",
        "content": "离人非逆旅，有弟谪连州。\n楚雨霑猨暮，湘云拂鴈秋。\n蒹葭行广泽，星月棹寒流。\n何处江关鏁，风涛阻客愁。",
        "dynasty": "唐",
        "collection_info": null
    },
    {
        "title": "晚眺有怀",
        "author": "马戴",
        "content": "点点抱离念，旷怀成怨歌。\n高台试延望，落照在寒波。\n此地芳草歇，旧山乔木多。\n悠然暮天际，但见鸟相过。",
        "dynasty": "唐",
        "collection_info": null
    },
    {
        "title": "山中兴作",
        "author": "马戴",
        "content": "高高丹桂枝，袅袅女萝衣。\n密叶浮云过，幽阴暮鸟归。\n月和风翠动，花落瀑泉飞。\n欲翦兰为佩，中林露未晞。",
        "dynasty": "唐",
        "collection_info": null
    },
    {
        "title": "送皇甫协律淮南从事",
        "author": "马戴",
        "content": "辟书丞相草，招作广陵行。\n隋柳疎淮岸，汀洲接海城。\n楚樯经雨泊，烟月隔潮生。\n谁与同尊俎，鸡鸾集虎营。",
        "dynasty": "唐",
        "collection_info": null
    },
    {
        "title": "别灵武令狐校书",
        "author": "马戴",
        "content": "北风吹别思，落月度关河。\n树隐流沙短，山平近塞多。\n鴈池戎马饮，鵰帐戍人过。\n莫虑行军苦，华夷道正和。",
        "dynasty": "唐",
        "collection_info": null
    },
    {
        "title": "田氏南楼对月",
        "author": "马戴",
        "content": "主人同露坐，明月在高台。\n咽咽阴虫叫，萧萧寒鴈来。\n影摇疎木落，魄转曙钟开。\n幸免丹霞映，清光溢酒杯。",
        "dynasty": "唐",
        "collection_info": null
    },
    {
        "title": "送宗密上人",
        "author": "马戴",
        "content": "门前九陌尘，石上定中身。\n近放辽天鹤，曾为南岳人。\n腊高松叶换，雪尽茗芽新。\n一自传香后，名山愿卜邻。",
        "dynasty": "唐",
        "collection_info": null
    },
    {
        "title": "白鹿原晚望",
        "author": "马戴",
        "content": "浐曲鴈飞下，秦原人葬回。\n丘坟与城阙，草树共尘埃。",
        "dynasty": "唐",
        "collection_info": null
    },
    {
        "title": "失意书怀呈知己",
        "author": "马戴",
        "content": "直道何由启圣君，非才谁敢议论文。\n心存黄箓兼丹诀，家忆青山与白云。\n麋鹿幽栖闲可近，鸳鸾高举势宜分。\n微生不学刘琨辈，剑刃相交拟立勋。",
        "dynasty": "唐",
        "collection_info": null
    },
    {
        "title": "春日寻浐川王处士",
        "author": "马戴",
        "content": "碧草径微断，白云扉晚开。\n罢琴松韵发，鉴水月光来。\n宿鸟排花动，樵童浇竹迴。\n与君同露坐，涧石拂青苔。",
        "dynasty": "唐",
        "collection_info": null
    },
    {
        "title": "宿阳台观",
        "author": "马戴",
        "content": "玉洞仙何在，炉香客自焚。\n醮坛围古木，石磬响寒云。\n曙月孤霞映，悬流峭壁分。\n心知人世隔，坐与鹤为羣。",
        "dynasty": "唐",
        "collection_info": null
    },
    {
        "title": "寄金州姚使君员外",
        "author": "马戴",
        "content": "老怀清净化，乞去守洵阳。\n废井人应满，空林虎自藏。\n迸泉疎石窦，残雨发椒香。\n山缺通巴峡，江流带楚樯。\n忧农生野思，祷庙结云装。\n覆局松移影，听琴月堕光。\n鸟鸣开郡印，僧去置禅床。\n罢贡金休凿，凌寒笋更长。\n退公披鹤氅，高步隔鹓行。\n相见朱门内，麾幢拂曙霜。",
        "dynasty": "唐",
        "collection_info": null
    },
    {
        "title": "中秋夜坐有怀",
        "author": "马戴",
        "content": "秋光动河汉，耿耿曙难分。\n堕露垂丛药，残星间薄云。\n心悬赤城峤，志向紫阳君。\n鴈过海风起，萧萧时独闻。",
        "dynasty": "唐",
        "collection_info": null
    },
    {
        "title": "题镜湖野老所居",
        "author": "马戴",
        "content": "湖裏寻君去，樵风往返吹。\n树喧巢鸟出，路细葑田移。\n沤苎成鱼网，枯根是酒巵。\n老年唯自适，生事任羣儿。",
        "dynasty": "唐",
        "collection_info": null
    },
    {
        "title": "题女道士居",
        "author": "马戴",
        "content": "不饵住云溪，休丹罢药畦。\n杏花虚结子，石髓任成泥。\n扫地青牛卧，栽松白鹤栖。\n共知仙女丽，莫是阮郎妻。",
        "dynasty": "唐",
        "collection_info": null
    },
    {
        "title": "送王道士",
        "author": "马戴",
        "content": "真人俄整舃，双鹤屡飞翔。\n恐入壶中住，须传肘后方。\n霓裳云气润，石径朮苗香。\n一去何时见，仙家日月长。",
        "dynasty": "唐",
        "collection_info": null
    },
    {
        "title": "送道友入天台山作",
        "author": "马戴",
        "content": "却忆天台去，移居海岛空。\n观寒琪树碧，雪浅石桥通。\n漱齿飞泉外，餐霞早境中。\n终期赤城裏，披氅与君同。",
        "dynasty": "唐",
        "collection_info": null
    },
    {
        "title": "题章野人山居",
        "author": "马戴",
        "content": "带郭茅亭诗兴饶，回看一曲倚危桥。\n门前山色能深浅，壁上湖光自动摇。\n闲花散落填书帙，戏鸟低飞碍柳条。\n向此隐来经几载，如今已是汉家朝。",
        "dynasty": "唐",
        "collection_info": null
    },
    {
        "title": "江中遇客",
        "author": "马戴",
        "content": "危石江中起，孤云岭上还。\n相逢皆得意，何处是乡关。",
        "dynasty": "唐",
        "collection_info": null
    },
    {
        "title": "期王炼师不至",
        "author": "马戴",
        "content": "黄精蒸罢洗琼桮，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": null
    },
    {
        "title": "秋日送僧志幽归山寺",
        "author": "马戴",
        "content": "禅室绳床在翠微，松间荷笠一僧归。\n磬声寂历宜秋夜，手冷灯前自衲衣。",
        "dynasty": "唐",
        "collection_info": null
    },
    {
        "title": "句",
        "author": "马戴",
        "content": "申胥任向秦庭哭，靳尚终贻楚国忧。",
        "dynasty": "唐",
        "collection_info": null
    },
    {
        "title": "寄宜阳兄弟",
        "author": "易重",
        "content": "六年雁序恨分离，诏下今朝遇已知。\n上国皇风初喜日，御阶恩渥属身时。\n内庭再考称文异，圣主宣名奖艺奇。\n故里仙才若相问，一春攀得两重枝。",
        "dynasty": "唐",
        "collection_info": null
    },
    {
        "title": "发蕙风馆遇阴不见九华山有作",
        "author": "孟迟",
        "content": "我来淮阴城，千江万山无不经。\n山青水碧千万丈，奇峯急派何纵横。\n又闻九华山，山顶连青冥。\n太白有逸韵，使我西南行。\n一步一攀策，前行正鸡鸣。\n阴云冉冉忽飞起，千里万里危峥嵘。\n譬如天之有日蚀，使我昏沈犹不明。\n人家敲镜救不得，光阴却属贪狼星。\n恨亦不能通，言亦不足听。\n长鞭挥马出门去，是以九华为不平。",
        "dynasty": "唐",
        "collection_info": null
    },
    {
        "title": "寄浙右旧幕僚",
        "author": "孟迟",
        "content": "由来恶舌驷难追，自古无媒谤所归。\n勾践岂能容范蠡，李斯何暇救韩非。\n巨拳岂为鸡挥肋，强弩那因鼠发机。\n惭愧故人同鲍叔，此心江柳尚依依。",
        "dynasty": "唐",
        "collection_info": null
    },
    {
        "title": "壮士吟",
        "author": "孟迟",
        "content": "壮士何曾悲，悲即无回期。\n如何易水上，未歌泪先垂。",
        "dynasty": "唐",
        "collection_info": null
    },
    {
        "title": "徐波渡",
        "author": "孟迟",
        "content": "晓月千重树，春烟十里溪。\n过来还过去，此路不知迷。",
        "dynasty": "唐",
        "collection_info": null
    },
    {
        "title": "题嘉祥驿",
        "author": "孟迟",
        "content": "树顶烟微绿，山根菊暗香。\n何人独鞭马，落日上嘉祥。",
        "dynasty": "唐",
        "collection_info": null
    },
    {
        "title": "怀郑洎",
        "author": "孟迟",
        "content": "风兰舞幽香，雨叶堕寒滴。\n美人来不来，前山看向夕。",
        "dynasty": "唐",
        "collection_info": null
    },
    {
        "title": "长信宫",
        "author": "孟迟",
        "content": "君恩已尽欲何归，犹有残香在舞衣。\n自恨身轻不如燕，春来还遶御帘飞。",
        "dynasty": "唐",
        "collection_info": null
    },
    {
        "title": "闺情",
        "author": "孟迟",
        "content": "山上有山归不得，湘江暮雨鹧鸪飞。\n蘼芜亦是王孙草，莫送春香入客衣。",
        "dynasty": "唐",
        "collection_info": null
    },
    {
        "title": "莲塘",
        "author": "孟迟",
        "content": "脉脉低回殷袖遮，脸横秋水髻盘鸦。\n莲茎有刺不成折，尽日岸傍空看花。",
        "dynasty": "唐",
        "collection_info": null
    },
    {
        "title": "还淮却寄睢阳",
        "author": "孟迟",
        "content": "梁王池苑已苍然，满树斜阳极浦烟。\n尽日回头看不见，两行愁泪上南船。",
        "dynasty": "唐",
        "collection_info": null
    },
    {
        "title": "乌江",
        "author": "孟迟",
        "content": "中分岂是无遗策，百战空劳不逝骓。\n大叶固非人事及，乌江亭长又何知。",
        "dynasty": "唐",
        "collection_info": null
    },
    {
        "title": "新安故关",
        "author": "孟迟",
        "content": "汉帝英雄重武材，崇山险处凿门开。\n如今更有将军否，移取潼关向北来。",
        "dynasty": "唐",
        "collection_info": null
    },
    {
        "title": "广陵城",
        "author": "孟迟",
        "content": "红遶高台绿遶城，城边春草傍墙生。\n隋家不向此中尽，汴水应无东去声。",
        "dynasty": "唐",
        "collection_info": null
    },
    {
        "title": "过骊山",
        "author": "孟迟",
        "content": "冷日微烟渭水愁，华清宫树不胜秋。\n霓裳一曲千门锁，白尽梨园弟子头。",
        "dynasty": "唐",
        "collection_info": null
    },
    {
        "title": "吴故宫",
        "author": "孟迟",
        "content": "越女歌长君且听，芙蓉香满水边城。\n岂知一日终非主，犹自如今有怨声。",
        "dynasty": "唐",
        "collection_info": null
    },
    {
        "title": "兰昌宫",
        "author": "孟迟",
        "content": "宫门两片掩埃尘，墙上无花草不春。\n谁见当时禁中事，阿娇解佩与何人。",
        "dynasty": "唐",
        "collection_info": null
    },
    {
        "title": "宫人斜",
        "author": "孟迟",
        "content": "云惨烟愁苑路斜，路傍丘冢尽宫娃。\n茂陵不是同归处，空寄香魂着野花。",
        "dynasty": "唐",
        "collection_info": null
    },
    {
        "title": "句",
        "author": "孟迟",
        "content": "天地有时饶一掷，江山无主任平分。",
        "dynasty": "唐",
        "collection_info": null
    },
    {
        "title": "和于兴宗登越王楼诗",
        "author": "王铎",
        "content": "谢眺题诗处，危楼压郡城。\n雨余江水碧，云断雪山明。\n锦绣来仙境，风光入帝京。\n恨无青玉案，何以报高情。",
        "dynasty": "唐",
        "collection_info": null
    },
    {
        "title": "谒梓潼张恶子庙",
        "author": "王铎",
        "content": "盛唐圣主解青萍，欲振新封济顺名。\n夜雨龙抛三尺匣，春云凤入九重城。\n劒门喜气随雷动，玉垒韶光待贼平。\n惟报关东诸将相，柱天功业赖阴兵。",
        "dynasty": "唐",
        "collection_info": null
    },
    {
        "title": "罢都统守镇滑州作",
        "author": "王铎",
        "content": "用军何事敢迁延，恩重才轻分使然。\n黜诏已闻来阙下，檄书犹未遍军前。\n腰间尽解苏秦印，波上虚迎范蠡船。\n正会星辰扶北极，却驱戈甲镇南燕。\n三尘上相逢明主，九合诸侯媿昔贤。\n看却中兴扶大业，杀身无路好归田。",
        "dynasty": "唐",
        "collection_info": null
    },
    {
        "title": "句",
        "author": "王铎",
        "content": "华表尚迷丁令鹤，竹坡犹认葛溪龙。",
        "dynasty": "唐",
        "collection_info": null
    },
    {
        "title": "中秋月直禁苑",
        "author": "郑畋",
        "content": "禁署方怀忝，纶闱已再加。\n暂来西掖路，还整上清槎。\n恍惚归丹地，深严宿绛霞。\n幽襟聊自适，闲弄紫薇花。",
        "dynasty": "唐",
        "collection_info": null
    },
    {
        "title": "麦穗两岐",
        "author": "郑畋",
        "content": "圣虑忧千亩，嘉苗荐两岐。\n如云方表盛，成穗忽标奇。\n瑞露纵横滴，祥风左右吹。\n讴歌连上苑，化日遍平陂。\n史册书堪重，丹青画更宜。\n愿依连理树，俱作万年枝。",
        "dynasty": "唐",
        "collection_info": null
    },
    {
        "title": "五月一日紫宸候对时属禁直穿内而行因书六韵",
        "author": "郑畋",
        "content": "朱夏五更后，步廊三里余。\n有人从翰苑，穿入内中书。\n漏响飘银箭，灯光照玉除。\n禁扉犹鏁钥，宫妓已妆梳。\n紫府游应似，钧天梦不如。\n尘埃九重外，谁信在清虚。",
        "dynasty": "唐",
        "collection_info": null
    },
    {
        "title": "题缑山王子晋庙",
        "author": "郑畋",
        "content": "有昔灵王子，吹笙遡泬㵳。\n六宫攀不住，三岛去相招。\n亡国原陵古，宾天岁月遥。\n无蹊窥海曲，有庙访山椒。\n石帐龙蛇拱，云栊彩翠销。\n露坛装琬琰，真像写松乔。\n珠馆青童宴，琳宫阿母朝。\n气舆仙女侍，天马吏兵调。\n湘妓红丝瑟，秦郎白管箫。\n西城要绰约，南岳命娇娆。\n句曲觞金洞，天台啸石桥。\n晚花珠弄蘂，春茹玉生苗。\n二景神光秘，三元宝箓饶。\n雾垂鸦翅髮，冰束虎章腰。\n鹤驭争衔箭，龙妃合献绡。\n衣从星渚浣，丹就日宫烧。\n物外花尝满，人间叶自凋。\n望台悲汉戾，阅水笑梁昭。\n古殿香残炧，荒阶柳长条。\n几曾期七日，无復降重霄。\n嵩岭连天汉，伊澜入海潮。\n何由得真诀，使我佩环飘。",
        "dynasty": "唐",
        "collection_info": null
    },
    {
        "title": "初秋寓直三首 一",
        "author": "郑畋",
        "content": "晓星独挂结麟楼，三殿风高药树秋。\n玉笛数声飘不住，问人依约在东头。",
        "dynasty": "唐",
        "collection_info": null
    },
    {
        "title": "初秋寓直三首 二",
        "author": "郑畋",
        "content": "宿鸟翩翩落照微，石台楼阁锁重扉。\n步廊无限金羁响，应是诸司扈从归。",
        "dynasty": "唐",
        "collection_info": null
    },
    {
        "title": "初秋寓直三首 三",
        "author": "郑畋",
        "content": "幽阁焚香万虑凝，下帘胎息过禅僧。\n玉堂分照无人后，消尽金盆一碗冰。",
        "dynasty": "唐",
        "collection_info": null
    },
    {
        "title": "夜景又作",
        "author": "郑畋",
        "content": "铃绦无响闭珠宫，小阁凉添玉蘂风。\n枕簟满床明月到，自疑身在五云中。",
        "dynasty": "唐",
        "collection_info": null
    },
    {
        "title": "杪秋夜直",
        "author": "郑畋",
        "content": "蘂宫裁诏与宵分，虽在青云忆白云。\n待报君恩了归去，山翁何急草移文。",
        "dynasty": "唐",
        "collection_info": null
    },
    {
        "title": "禁直寄崔员外",
        "author": "郑畋",
        "content": "银台楼北蘂珠宫，敻与人间路不同。\n在省五更春睡侣，早来分梦玉堂中。",
        "dynasty": "唐",
        "collection_info": null
    },
    {
        "title": "闻号",
        "author": "郑畋",
        "content": "陛兵偏近羽林营，夜静仍传禁号声。\n应笑执金双阙下，近南犹隔两重城。",
        "dynasty": "唐",
        "collection_info": null
    },
    {
        "title": "禁直和人饮酒",
        "author": "郑畋",
        "content": "卉醴陀花物外香，清浓标格胜椒浆。\n我来尚有钧天会，犹得金尊半日尝。",
        "dynasty": "唐",
        "collection_info": null
    },
    {
        "title": "下直早出",
        "author": "郑畋",
        "content": "诸司人尽马蹄稀，紫帕云竿九钉归。\n偏觉石台清贵处，牓悬金字射晴晖。",
        "dynasty": "唐",
        "collection_info": null
    },
    {
        "title": "金銮坡上南望",
        "author": "郑畋",
        "content": "玉晨钟韵上清虚，画戟祥烟拱帝居。\n极眼向南无限地，绿烟深处认中书。",
        "dynasty": "唐",
        "collection_info": null
    },
    {
        "title": "酬隐珪舍人寄红烛",
        "author": "郑畋",
        "content": "蜜炬殷红画不如，且将归去照吾庐。\n今来併得三般事，灵运诗篇逸少书。",
        "dynasty": "唐",
        "collection_info": null
    },
    {
        "title": "马嵬坡",
        "author": "郑畋",
        "content": "[玄]宗回马杨妃死，云雨虽亡日月新。\n终是圣明天子事，景阳宫井又何人。",
        "dynasty": "唐",
        "collection_info": null
    },
    {
        "title": "句",
        "author": "郑畋",
        "content": "圆明青[䭀]饭，光润碧霞浆。\n浴殿晴秋倘中谢，残英犹可醉琼杯。",
        "dynasty": "唐",
        "collection_info": null
    },
    {
        "title": "题九华山",
        "author": "谭铢",
        "content": "忆闻九华山，尚在童稚年。\n浮沈任名路，窥仰会无缘。\n罢职池阳时，復遭迎送牵。\n因兹契诚愿，瞩望枕席前。\n况值春正浓，气色无不全。\n或如碧玉静，或似青霭鲜。\n或接白云堆，或暎红霞天。\n呈姿既不一，变态何啻千。\n巍峩本无动，崇峻性岂偏。\n外景自隐隐，潜虚固幽玄。\n我来暗凝情，务道志更坚。\n色与山异性，性併山亦然。\n境变山不动，性存形自迁。\n自迁不阻俗，自定不失贤。\n浮华与朱紫，安可迷心田。",
        "dynasty": "唐",
        "collection_info": null
    },
    {
        "title": "真娘墓",
        "author": "谭铢",
        "content": "武丘山下冢纍纍，松柏萧条尽可悲。\n何事世人偏重色，真娘墓上独题诗。",
        "dynasty": "唐",
        "collection_info": null
    },
    {
        "title": "望九华山",
        "author": "卢嗣立",
        "content": "九华深翠落轩楹，迥眺澄江气象明。\n不遇阴霾孤岫隐，正当寒日众峯呈。\n坐观风雪销烦思，惜别烟岚驻晓行。\n得路归山期早诀，夜来潜已告精诚。",
        "dynasty": "唐",
        "collection_info": null
    },
    {
        "title": "应举日寄兄弟",
        "author": "朱可名",
        "content": "废刈镜湖田，上书紫阁前。\n愁人久委地，诗道未闻天。\n不是烧金手，徒抛钓月船。\n多惭兄弟意，不敢问林泉。",
        "dynasty": "唐",
        "collection_info": null
    },
    {
        "title": "河出荣光",
        "author": "张良器",
        "content": "引派昆山峻，朝宗海路长。\n千龄逢圣主，五色瑞荣光。\n隐暎浮中国，晶明助太阳。\n坤维连浩漫，天汉接微茫。\n丹阙清氛裏，函关紫气旁。\n位尊常守伯，道泰每呈祥。\n习坎灵逾久，居卑德有常。\n龙门如可涉，忠信是舟梁。",
        "dynasty": "唐",
        "collection_info": null
    },
    {
        "title": "新雪八韵",
        "author": "薛能",
        "content": "大雪满初晨，开门万象新。\n龙钟鸡未起，萧索我何贫。\n耀若花前境，清如物外身。\n细飞斑户牖，干洒乱松筠。\n正色凝高岭，随流助要津。\n鼎消微是滓，车碾半和尘。\n茶兴留诗客，瓜情想戍人。\n终篇本无字，谁别胜阳春。",
        "dynasty": "唐",
        "collection_info": null
    },
    {
        "title": "国学试风化下",
        "author": "薛能",
        "content": "霁阙露穹崇，含生仰圣聪。\n英明高比日，声敎下如风。\n静发宸居内，低来品物中。\n南熏歌自溥，北极响皆通。\n苹末看无状，人间觉有功。\n因今委泥者，覩此忘途穷。",
        "dynasty": "唐",
        "collection_info": null
    },
    {
        "title": "昇平词十首 一",
        "author": "薛能",
        "content": "瑞气遶宫楼，皇居信上游。\n远冈连圣祚，平地载神州。\n会合皆重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "title": "昇平词十首 二",
        "author": "薛能",
        "content": "寥泬敞延英，朝班立位横。\n宣传无草动，拜舞有衣声。\n鸳瓦霜消湿，虫丝日照明。\n辛勤自不到，遥见似前程。",
        "dynasty": "唐",
        "collection_info": null
    },
    {
        "title": "昇平词十首 三",
        "author": "薛能",
        "content": "处处是欢心，时康岁已深。\n不同三尺劒，应似五弦琴。\n寿笑山犹尽，明嫌日有阴。\n何当怜一物，亦遣断愁吟。",
        "dynasty": "唐",
        "collection_info": null
    },
    {
        "title": "昇平词十首 四",
        "author": "薛能",
        "content": "曙质绝埃氛，彤庭列禁军。\n圣颜初对日，龙尾竞缘云。\n佩响交成韵，帘阴暖带纹。\n逍遥岂有事，于此咏南熏。",
        "dynasty": "唐",
        "collection_info": null
    },
    {
        "title": "昇平词十首 五",
        "author": "薛能",
        "content": "一物至周天，洪纤尽晏然。\n车书无异俗，甲子并丰年。\n奇技皆归朴，征夫亦服田。\n君王故不有，台鼎合韦弦。",
        "dynasty": "唐",
        "collection_info": null
    },
    {
        "title": "昇平词十首 六",
        "author": "薛能",
        "content": "日日听歌谣，区中尽祝尧。\n虫蝗初不害，夷狄近全销。\n史笔惟书瑞，天台绝见妖。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "title": "昇平词十首 七",
        "author": "薛能",
        "content": "品物尽昭苏，神功復帝谟。\n他时应有寿，当代且无虞。\n赐历通遐俗，移关入半胡。\n鹪鹩一何幸，于此寄微躯。",
        "dynasty": "唐",
        "collection_info": null
    },
    {
        "title": "昇平词十首 八",
        "author": "薛能",
        "content": "无战復无私，尧时即此时。\n焚香临极早，待月卷帘迟。\n端拱干坤内，何言黈纩垂。\n君看圣明验，只此是神龟。",
        "dynasty": "唐",
        "collection_info": null
    },
    {
        "title": "昇平词十首 九",
        "author": "薛能",
        "content": "旭日上清穹，明堂坐圣聪。\n衣裳承瑞气，冠冕盖重瞳。\n花木经宵露，旌旗入仗风。\n何期于此地，见说是神工。",
        "dynasty": "唐",
        "collection_info": null
    },
    {
        "title": "昇平词十首 十",
        "author": "薛能",
        "content": "五帝三皇主，萧曹魏邴臣。\n文章惟返朴，戈甲尽生尘。\n谏纸应无用，朝纲自有伦。\n昇平不可记，所见是闲人。",
        "dynasty": "唐",
        "collection_info": null
    },
    {
        "title": "送冯温往河外",
        "author": "薛能",
        "content": "琴劒事行装，河关出北方。\n秦音尽河内，魏画自黎阳。\n野日村苗熟，秋霜馆叶黄。\n风沙问船处，应得立清漳。",
        "dynasty": "唐",
        "collection_info": null
    },
    {
        "title": "送从兄之太原副使",
        "author": "薛能",
        "content": "少载琴书去，须知暂佐军。\n初程见西岳，尽室渡横汾。\n元日何州在，枯风宿馆闻。\n都门送行处，青紫骑纷纷。",
        "dynasty": "唐",
        "collection_info": null
    },
    {
        "title": "送马戴书记之太原",
        "author": "薛能",
        "content": "一曲大河声，全家几日行。\n从容长约夜，差互忽离城。\n镇北胡沙浅，途中霍岳横。\n相逢莫已讯，诗雅负雄名。",
        "dynasty": "唐",
        "collection_info": null
    },
    {
        "title": "送友人出塞",
        "author": "薛能",
        "content": "榆关到不可，何况出榆关。\n春草临岐断，边楼带日闲。\n人归穹帐外，鸟乱废营间。\n此地堪愁想，霜前作意还。",
        "dynasty": "唐",
        "collection_info": null
    },
    {
        "title": "送李溟出塞",
        "author": "薛能",
        "content": "边城官尚恶，况乃是羁游。\n别路应相忆，离亭更少留。\n黄沙人外阔，飞雪马前稠。\n甚险穹庐宿，无为过代州。",
        "dynasty": "唐",
        "collection_info": null
    },
    {
        "title": "寄终南隐者",
        "author": "薛能",
        "content": "海日东南出，应开岭上扉。\n扫坛花入篲，科竹露霑衣。\n饭后嫌身重，茶中见鸟归。\n相思爱民者，难说与亲违。",
        "dynasty": "唐",
        "collection_info": null
    },
    {
        "title": "赠隐者",
        "author": "薛能",
        "content": "自得高闲性，平生向北栖。\n月潭云影断，山叶雨声齐。\n庭树人书匝，栏花鸟坐低。\n相留永不忘，经宿话丹梯。",
        "dynasty": "唐",
        "collection_info": null
    },
    {
        "title": "惜春",
        "author": "薛能",
        "content": "花开亦花落，时节暗中迁。\n无计延春日，可能留少年。\n小丛初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "title": "送人自苏州之长沙县官",
        "author": "薛能",
        "content": "驱马復乘流，何时发虎丘？\n全家上南岳，一尉事诸侯。\n茶煮朝宗水，船停调角州。\n炎方好将息，卑湿旧堪忧。",
        "dynasty": "唐",
        "collection_info": null
    },
    {
        "title": "早春归山中旧居",
        "author": "薛能",
        "content": "茫茫驱匹马，归处是荒榛。\n猨迹破庭雪，鼠踪生甑尘。\n开门衝网断，扫叶放苔匀。\n为惜诗情错，应难致此身。",
        "dynasty": "唐",
        "collection_info": null
    },
    {
        "title": "麟中寓居寄蒲中友人",
        "author": "薛能",
        "content": "萧条秋雨地，独院阻同羣。\n一夜惊为客，多年不见君。\n边心生落日，乡思羡归云。\n更在相思处，子规灯下闻。",
        "dynasty": "唐",
        "collection_info": null
    },
    {
        "title": "关中送别",
        "author": "薛能",
        "content": "一行千里外，几事寸心间。\n才子贫堪叹，男儿别是闲。\n黄河淹华岳，白日照潼关。\n若值乡人问，终军贱不还。",
        "dynasty": "唐",
        "collection_info": null
    },
    {
        "title": "中秋夜寄李溟",
        "author": "薛能",
        "content": "满魄断埃氛，牵吟并舍闻。\n一年唯此夜，到晚愿无云。\n待赏从初出，看行过二分。\n严城亦已闭，悔不预期君。",
        "dynasty": "唐",
        "collection_info": null
    },
    {
        "title": "赠禅师",
        "author": "薛能",
        "content": "梦想青山寺，前年住此中。\n夜堂吹竹雨，春地落花风。\n旧句师曾见，清斋我亦同。\n浮生蹇莫问，辛苦未成功。",
        "dynasty": "唐",
        "collection_info": null
    },
    {
        "title": "送禅僧",
        "author": "薛能",
        "content": "寒空孤鸟度，落日一僧归。\n近寺路闻梵，出郊风满衣。\n步摇瓶浪起，盂戛磬声微。\n还坐栖禅所，荒山月照扉。",
        "dynasty": "唐",
        "collection_info": null
    },
    {
        "title": "赠隐者",
        "author": "薛能",
        "content": "门前虽有径，绝向世间行。\n薙草因逢药，移花便得莺。\n甘贫原是道，苦学不为名。\n莫怪苍髭晚，无机任世情。",
        "dynasty": "唐",
        "collection_info": null
    },
    {
        "title": "冬日送僧归吴中旧居",
        "author": "薛能",
        "content": "去扫冬林下，闲持未徧经。\n为山低凿牖，容月广开庭。\n旧叶云千里，生涯水一瓶。\n还应觅新句，看雪倚禅扃。",
        "dynasty": "唐",
        "collection_info": null
    },
    {
        "title": "恭禧皇太后挽歌词三首 一",
        "author": "薛能",
        "content": "八月曾殊选，三星固异仪。\n祔陵经灞浐，归赗杂华夷。\n旌去题新谥，宫存鏁素帏。\n重泉应不恨，生见太平时。",
        "dynasty": "唐",
        "collection_info": null
    },
    {
        "title": "恭禧皇太后挽歌词三首 二",
        "author": "薛能",
        "content": "月落娥兼隐，宫空后岂还。\n衔哀穷地界，亲莅泣天颜。\n旧住留丹药，新陵在碧山。\n国人伤莫及，应只咏关关。",
        "dynasty": "唐",
        "collection_info": null
    },
    {
        "title": "恭禧皇太后挽歌词三首 三",
        "author": "薛能",
        "content": "配圣三朝隔，灵仪万姓哀。\n多年好黄老，旧日荐贤才。\n道着标彤管，宫闲闭绿苔。\n平生六衣在，曾着祀高禖。",
        "dynasty": "唐",
        "collection_info": null
    },
    {
        "title": "送胡澳下第归蒲津",
        "author": "薛能",
        "content": "无媒甘下飞，君子尚麻衣。\n岁月终荣在，家园近且归。\n山光临舜庙，河气隔王畿。\n甚积汤原思，青青宿麦肥。",
        "dynasty": "唐",
        "collection_info": null
    },
    {
        "title": "春日闲居",
        "author": "薛能",
        "content": "权门多见薄，吾道岂终行。\n散地徒忧国，良时不在城。\n花繁春正王，茶美梦初惊。\n赖有兹文在，犹堪畅此生。",
        "dynasty": "唐",
        "collection_info": null
    },
    {
        "title": "题逃户",
        "author": "薛能",
        "content": "几世瞢农桑，凶年竟失乡。\n朽关生湿菌，倾屋照斜阳。\n雨水淹残臼，葵花压倒墙。\n明时岂致此，应自负苍苍。",
        "dynasty": "唐",
        "collection_info": null
    },
    {
        "title": "郊居荅客",
        "author": "薛能",
        "content": "傍舍虫声满，残秋宿雨村。\n远劳才子骑，光顾野人门。\n败叶盘空蔓，雕丛露暗根。\n相携未尽语，川月照黄昏。",
        "dynasty": "唐",
        "collection_info": null
    },
    {
        "title": "早春归山中旧居",
        "author": "薛能",
        "content": "绿草闭闲院，悄然花正开。\n新年人未去，戊日燕还来。\n雨地残枯沫，灯窗积旧煤。\n归田语不忘，樗散料非才。",
        "dynasty": "唐",
        "collection_info": null
    },
    {
        "title": "下第后春日长安寓居三首 一",
        "author": "薛能",
        "content": "一榜尽精选，此身犹陆沈。\n自无功谠分，敢抱怨尤心。\n暖陌开花气，春居闭日阴。\n相知岂不有，知浅未知深。",
        "dynasty": "唐",
        "collection_info": null
    },
    {
        "title": "下第后春日长安寓居三首 二",
        "author": "薛能",
        "content": "暂屈固何恨，所忧无此时。\n隔年空仰望，临日又参差。\n劳力且成病，壮心能不衰。\n犹将琢磨意，更欲候宗师。",
        "dynasty": "唐",
        "collection_info": null
    },
    {
        "title": "下第后春日长安寓居三首 三",
        "author": "薛能",
        "content": "关东归不得，岂是爱他乡。\n草碧余花落，春闲白日长。\n全家期圣泽，半路敢农桑。\n独立应无侣，浮生欲自伤。",
        "dynasty": "唐",
        "collection_info": null
    },
    {
        "title": "春早选寓长安二首 一",
        "author": "薛能",
        "content": "疎拙自沈昏，长安岂是村。\n春非闲客事，花在五侯门。\n道僻惟忧祸，诗深不敢论。\n扬雄若有荐，君圣合承恩。",
        "dynasty": "唐",
        "collection_info": null
    },
    {
        "title": "春早选寓长安二首 二",
        "author": "薛能",
        "content": "旧论已浮海，此心犹滞秦。\n上僚如报国，公道岂无人。\n岩隐悬溪瀑，城居入榻尘。\n渔舟即拟去，不待晚年身。",
        "dynasty": "唐",
        "collection_info": null
    },
    {
        "title": "送进士许棠下第东归",
        "author": "薛能",
        "content": "长安那不住，西笑又东行。\n若以贫无计，何因事有成。\n云峰天外出，江色草中明。\n谩忝相于分，吾言世甚轻。",
        "dynasty": "唐",
        "collection_info": null
    },
    {
        "title": "咏岛",
        "author": "薛能",
        "content": "孤岛如江上，诗家犹闭门。\n一池分倒影，空舸繫荒根。\n烟湿高吟石，云生偶坐痕。\n登临有新句，公退与谁论。",
        "dynasty": "唐",
        "collection_info": null
    },
    {
        "title": "冬日写怀",
        "author": "薛能",
        "content": "幕府尽平蛮，客留戎阃间。\n急流霜夹水，轻霭日连山。\n设醴徒惭楚，为郎未姓颜。\n斯文苦不胜，会拟老民间。",
        "dynasty": "唐",
        "collection_info": null
    },
    {
        "title": "和杨中丞早春即事",
        "author": "薛能",
        "content": "贵宅登临地，春来见物华。\n远江桥外色，繁杏竹边花。\n戍客烽楼迥，文君酒幔斜。\n新题好不极，珠府未穷奢。",
        "dynasty": "唐",
        "collection_info": null
    },
    {
        "title": "闻官军破吉浪戎小而固虑史氏遗忽因记为二章 一",
        "author": "薛能",
        "content": "一战便抽兵，蛮孤吉浪平。\n通连无旧穴，要害有新城。\n昼卒烽前寝，春农界上耕。\n高楼一拟望，新雨劒南清。",
        "dynasty": "唐",
        "collection_info": null
    },
    {
        "title": "闻官军破吉浪戎小而固虑史氏遗忽因记为二章 二",
        "author": "薛能",
        "content": "泸水断嚣氛，妖巢已自焚。\n汉江无敌国，蛮物在迴军。\n越雟通游国，苴哶闭聚蚊。\n空余罗凤曲，哀思满边云。",
        "dynasty": "唐",
        "collection_info": null
    },
    {
        "title": "寒食有怀",
        "author": "薛能",
        "content": "流落伤寒食，登临望岁华。\n村毬高过索，坟树绿和花。\n晋聚应搜火，秦喧定走车。\n谁知恨榆柳，风景似吾家。",
        "dynasty": "唐",
        "collection_info": null
    },
    {
        "title": "绵楼",
        "author": "薛能",
        "content": "溪边人浣纱，楼下海棠花。\n极望虽怀土，多情拟置家。\n前山应象外，此地已天涯。\n未有销忧赋，梁王礼欲奢。",
        "dynasty": "唐",
        "collection_info": null
    },
    {
        "title": "雕堂",
        "author": "薛能",
        "content": "丈室久多病，小园晴独游。\n鸣蛩孤烛雨，啅雀一篱秋。\n圣主恩难谢，生灵志亦忧。\n他年谁识我，心迹在徐州。",
        "dynasty": "唐",
        "collection_info": null
    },
    {
        "title": "赠歌人",
        "author": "薛能",
        "content": "温燠坐相侵，罗襦一水沈。\n拜深知有意，令背不无心。\n近住应名玉，前生约姓阴。\n东山期已定，相许便抽簪。",
        "dynasty": "唐",
        "collection_info": null
    },
    {
        "title": "柘枝词三首 一",
        "author": "薛能",
        "content": "同营三十万，震鼓伐西羌。\n战血黏秋草，征尘搅夕阳。\n归来人不识，帝里独戎装。",
        "dynasty": "唐",
        "collection_info": null
    },
    {
        "title": "柘枝词三首 二",
        "author": "薛能",
        "content": "悬军征拓羯，内地隔萧关。\n日色昆崙上，风声朔漠间。\n何当千万骑，飒飒贰师还。",
        "dynasty": "唐",
        "collection_info": null
    },
    {
        "title": "柘枝词三首 三",
        "author": "薛能",
        "content": "意气成功日，春风起絮天。\n楼台新邸第，歌舞小婵娟。\n急破[催]摇曳，罗衫半脱肩。",
        "dynasty": "唐",
        "collection_info": null
    },
    {
        "title": "咏柳花",
        "author": "薛能",
        "content": "浮生失意频，起絮又飘沦。\n发自谁家树，飞来独院春。\n朝容萦断砌，晴影过诸邻。\n乱掩宫中蝶，繁衝陌上人。\n随波应到海，霑雨或依尘。\n会向慈恩日，轻轻对此身。",
        "dynasty": "唐",
        "collection_info": null
    },
    {
        "title": "一叶落",
        "author": "薛能",
        "content": "轻叶独悠悠，天高片影流。\n随风来此地，何树落先秋。\n变色黄应近，辞林绿尚稠。\n无双浮水面，孤绝落关头。\n乍减诚难觉，将凋势未休。\n客心空自比，谁肯问新愁。",
        "dynasty": "唐",
        "collection_info": null
    },
    {
        "title": "行路难",
        "author": "薛能",
        "content": "何处力堪殚，人心险万端。\n藏山难测度，暗水自波澜。\n对面如千里，迴肠似七盘。\n已经吴坂困，欲向鴈门难。\n南北诚须泣，高深不可干。\n无因善行止，车辙得平安。",
        "dynasty": "唐",
        "collection_info": null
    },
    {
        "title": "蔡州蒋亭",
        "author": "薛能",
        "content": "草径彻林间，过桥如入山。\n蔡侯添水榭，蒋氏本柴关。\n静泛穷幽趣，惊飞湿醉颜。\n恨无优俸买，来得暂时闲。\n步与招提接，舟临夕照还。\n春风应不到，前想负花湾。",
        "dynasty": "唐",
        "collection_info": null
    },
    {
        "title": "戏题",
        "author": "薛能",
        "content": "闪闪动鸣珰，初来烛影傍。\n拥头珠翠重，萦步绮罗长。\n静发歌如磬，连飘气觉香。\n不言微有笑，多媚总无妆。\n坐缺初离席，帘垂却入房。\n思惟不是梦，此会胜高唐。",
        "dynasty": "唐",
        "collection_info": null
    },
    {
        "title": "酬曹侍御见寄",
        "author": "薛能",
        "content": "儒道苦不胜，迩来惟慕禅。\n触途非巧者，于世分沈然。\n要地羞难入，闲居钝更便。\n清和挑菜食，闷寂闭花眠。\n累遣期抛俸，机忘怕与权。\n妨春愁筦榷，响夜忆林泉。\n匪石从遭刖，殊膏枉被煎。\n讨论唯子厚，藏退合吾先。\n旧制羣英伏，来章六义全。\n休旬一拟和，乡思乱情田。",
        "dynasty": "唐",
        "collection_info": null
    },
    {
        "title": "送赵道士归天目旧山",
        "author": "薛能",
        "content": "愚朴尚公平，此心邻道情。\n有缘终自鄙，何计逐师行。\n日者闻高躅，时人盖强名。\n口无滋味入，身有羽仪生。\n奏乞还乡远，诗曾对御成。\n土毛珍到越，尘髮倦离京。\n符叱风雷恶，朝修月露清。\n观临天目顶，家住海潮声。\n道引图看足，参同注解精。\n休粮一拟问，窗草俟回程。",
        "dynasty": "唐",
        "collection_info": null
    },
    {
        "title": "除夜作",
        "author": "薛能",
        "content": "和吹度穹旻，虚徐接建寅。\n不辞加一岁，唯喜到三春。\n燎照云烟好，幡悬井邑新。\n祯祥应北极，调燮验平津。\n树欲含迟日，山将退旧尘。\n兰萎残此夜，竹爆和诸邻。\n祝寿思明圣，驱傩看鬼神。\n团圆多少辈，眠寝独劳筋。\n茜斾犹双节，雕盘又五辛。\n何当平贼后，归作自由身。",
        "dynasty": "唐",
        "collection_info": null
    },
    {
        "title": "桃花",
        "author": "薛能",
        "content": "香色自天种，千年岂易逢。\n开齐全未落，繁极欲相重。\n泠湿朝如淡，晴干午更浓。\n风光新社燕，时节旧春农。\n篱落欹临竹，亭台盛间松。\n乱缘堪羡蚁，深入不如蜂。\n有影宜暄煦，无言自冶容。\n洞连非俗世，溪静接仙踪。\n子熟河应变，根盘土已封。\n西王潜爱惜，东朔盗过从。\n醉席眠英好，题诗恋景慵。\n芳菲聊一望，何必在临邛。",
        "dynasty": "唐",
        "collection_info": null
    },
    {
        "title": "黄河",
        "author": "薛能",
        "content": "何处发昆崙，连干復浸坤。\n波浑经鴈塞，声振自龙门。\n岸裂新衝势，滩余旧落痕。\n横沟通海上，远色尽山根。\n勇逗三峰坼，雄标四渎尊。\n湾中秋景树，阔外夕阳村。\n沫乱知鱼呴，槎来见鸟蹲。\n飞沙当白日，凝雾接黄昏。\n润可资农亩，清能表帝恩。\n雨吟堪极目，风度想惊魂。\n显瑞龟曾出，阴灵伯固存。\n盘涡寒渐急，浅濑暑微温。\n九曲终柔胜，常流可暗吞。\n人间无博望，谁復到穷源。",
        "dynasty": "唐",
        "collection_info": null
    },
    {
        "title": "华岳",
        "author": "薛能",
        "content": "簇簇復亭亭，三峰卓杳冥。\n每思穷本末，应合记图经。\n发地连宫观，衝天接井星。\n河微临巨势，秦重载奇形。\n太古朝羣后，中央擘巨灵。\n邻州犹映槛，几县恰当庭。\n鹤毳坛风乱，龙漦洞水腥。\n望遥通北极，上彻见东溟。\n客翫晴难偶，农祈雨必零。\n度关无暑气，过路得愁醒。\n羽客时应见，霜猨夜可听。\n顶悬飞瀑峻，崦合白云青。\n混石猜良玉，寻苗得茯苓。\n从官知侧近，悉俸致岩扃。",
        "dynasty": "唐",
        "collection_info": null
    },
    {
        "title": "秋雨",
        "author": "薛能",
        "content": "宿雨觉纔初，亭林忽復徐。\n簇声诸树密，悬滴四檐疎。\n省漏疑方丈，愁炊问斗储。\n步难多入屐，窗浅欲飘书。\n动蠖苍苔静，藏蚕落叶虚。\n吹交来翕习，雷慢歇踌躇。\n滞已妨行路，晴应好荷锄。\n醉楼思蜀客，鯹市想淮鱼。\n径草因缘合，栏花自此除。\n有形皆霢霂，无地不污潴。\n境晦宜甘寝，风清□退居。\n我魂惊晓簟，邻话喜秋蔬。\n既用功成岁，旋应惨变舒。\n仓箱足可恃，归去傲吾庐。",
        "dynasty": "唐",
        "collection_info": null
    },
    {
        "title": "春色满皇州",
        "author": "薛能",
        "content": "蔼蔼復悠悠，春归十二楼。\n最明云裏阙，先满日边州。\n色媚青门外，光摇紫陌头。\n上林荣旧树，太液镜新流。\n暖带祥烟起，清添瑞景浮。\n阳和如启蛰，从此事芳游。",
        "dynasty": "唐",
        "collection_info": null
    },
    {
        "title": "寄唁张乔喻坦之",
        "author": "薛能",
        "content": "何事尽参差，惜哉吾子诗。\n日令销此道，天亦负明时。\n有路当重振，无门即不知。\n何当见尧日，相与啜浇漓。",
        "dynasty": "唐",
        "collection_info": null
    },
    {
        "title": "赠僧",
        "author": "薛能",
        "content": "尽日行方到，何年独此林。\n客归惟鹤伴，人少似师心。\n坐石落松子，禅床摇竹阴。\n山灵怕惊定，不遣夜猨吟。",
        "dynasty": "唐",
        "collection_info": null
    },
    {
        "title": "春日旅舍书怀",
        "author": "薛能",
        "content": "出去归来旅食人，麻衣长带几坊尘。\n开门草色朝无客，落案灯花夜一身。\n贫舍卧多消永日，故园莺老忆残春。\n蹉跎冠盖谁相念，二十年中尽苦辛。",
        "dynasty": "唐",
        "collection_info": null
    },
    {
        "title": "秋日将离滑台酬所知二首 一",
        "author": "薛能",
        "content": "身起中宵骨亦惊，一分年少已无成。\n松吹竹簟朝眠冷，雨湿蔬飡宿疾生。\n僮汲野泉兼土味，马磨霜树作秋声。\n相知莫话诗心苦，未似前贤取得名。",
        "dynasty": "唐",
        "collection_info": null
    },
    {
        "title": "秋日将离滑台酬所知二首 二",
        "author": "薛能",
        "content": "灯涩秋光静不眠，叶声身影客窗前。\n闲园露湿鸣蛩夜，急雨风吹落木天。\n城见远山应北岳，野多空地本南燕。\n明朝欲别忘形处，愁把离杯听管弦。",
        "dynasty": "唐",
        "collection_info": null
    },
    {
        "title": "下第后夷门乘舟至永城驿题",
        "author": "薛能",
        "content": "秋赋春还计尽违，自知身是拙求知。\n唯思旷海为休处，忽喜孤舟似去时。\n连浦一城兼汴宋，夹堤千柳杂唐隋。\n从来此恨皆前达，敢负吾君作楚辞。",
        "dynasty": "唐",
        "collection_info": null
    },
    {
        "title": "秋夜旅舍寓怀",
        "author": "薛能",
        "content": "庭锁荒芜独夜吟，西风吹动故山心。\n三秋木落半年客，满地月明何处砧？\n渔唱乱沿汀鹭合，鴈声寒咽陇云深。\n平生只有松堪对，露浥霜欺不受侵。",
        "dynasty": "唐",
        "collection_info": null
    },
    {
        "title": "洛下寓怀",
        "author": "薛能",
        "content": "胡为遭遇孰为官，朝野君亲各自欢。\n敢向官途争虎首，尚嫌身累爱猪肝。\n冰霜谷口晨樵远，星火炉边夜坐寒。\n唯有报恩心未剖，退居犹欲佩芄兰。",
        "dynasty": "唐",
        "collection_info": null
    },
    {
        "title": "题平湖",
        "author": "薛能",
        "content": "平湖湖畔雨晴新，南北东西不隔尘。\n映野烟波浮动日，损花风雨寂寥春。\n山无俗路藏高士，岸泊仙舟忆主人。\n那得载来都未保，此心离此甚情亲。",
        "dynasty": "唐",
        "collection_info": null
    },
    {
        "title": "平阳寓怀",
        "author": "薛能",
        "content": "晋国风流阻洳川，家家弦管路岐边。\n曾为郡职随分竹，亦作歌词乞采莲。\n北榭远峰闲即望，西湖残景醉常眠。\n墙花此日休迴避，不是当时恶少年。",
        "dynasty": "唐",
        "collection_info": null
    },
    {
        "title": "留题汾上旧居",
        "author": "薛能",
        "content": "乡园一别五年归，迴首人间总祸机。\n尚胜邻翁常寂寞，敢嫌裘马未轻肥。\n尘颜不见应消落，庭树曾栽已合围。\n难说累牵还却去，可怜榆柳尚依依。",
        "dynasty": "唐",
        "collection_info": null
    },
    {
        "title": "怀汾上旧居",
        "author": "薛能",
        "content": "素汾千载傍吾家，常忆衡门对浣纱。\n好事喜逢投宿客，刈田因得自生瓜。\n山头鼓笛阴沈庙，陌上薪蒸突兀车。\n投暗作珠何所用，被人专拟害灵蛇。",
        "dynasty": "唐",
        "collection_info": null
    },
    {
        "title": "送同儒大德归柏梯寺",
        "author": "薛能",
        "content": "柏梯还拟谢微官，遥拟千峰送法兰。\n行径未曾青石断，拂床终有白云残。\n京尘濯后三衣洁，山舍禅初万象安。\n薇蕨纵多师莫踏，我心犹欲尽图看。",
        "dynasty": "唐",
        "collection_info": null
    },
    {
        "title": "春日使府寓怀二首 一",
        "author": "薛能",
        "content": "一想流年百事惊，已抛渔父戴尘缨。\n青春背我堂堂去，白髮欺人故故生。\n道困古来应有分，诗传身后亦何荣。\n谁怜合负清朝力，独把风骚破郑声。",
        "dynasty": "唐",
        "collection_info": null
    },
    {
        "title": "春日使府寓怀二首 二",
        "author": "薛能",
        "content": "平生无解亦无操，永日书生坐独劳。\n唯觉宦情如水薄，不知人事有山高。\n孤心好直迍犹强，病髮慵梳痒更搔。\n何事故溪归未得，几抛清浅泛红桃。",
        "dynasty": "唐",
        "collection_info": null
    },
    {
        "title": "许州题德星亭",
        "author": "薛能",
        "content": "瀵水南流东有堤，堤边亭是武陵溪。\n槎松配石堪僧坐，蘂杏含春欲鸟啼。\n高树月生沧海外，远郊山在夕阳西。\n频来不似军从事，只戴纱巾曳杖藜。",
        "dynasty": "唐",
        "collection_info": null
    },
    {
        "title": "送人归上党",
        "author": "薛能",
        "content": "燕台基壤穴狐蛇，计拙因循岁月赊。\n兵革未销王在镐，桑蚕临熟客还家。\n霏微对岸漳边雨，堆阜邻疆蓟北沙。\n若到长平战场地，为求遗镞辟魔邪。",
        "dynasty": "唐",
        "collection_info": null
    },
    {
        "title": "春日重游平湖",
        "author": "薛能",
        "content": "湖上春风发管弦，须临三十此离筵。\n离人忽有重来日，游女初非旧少年。\n官职已辜疲瘵望，诗名空被后生传。\n啼莺莫惜蹉跎恨，闲事听吟一两篇。",
        "dynasty": "唐",
        "collection_info": null
    },
    {
        "title": "幷州",
        "author": "薛能",
        "content": "少年流落在幷州，裘脱文君取次游。\n携挈共过芳草渡，登临齐凭绿杨楼。\n庭前蛱蝶春方好，床上樗蒲宿未收。\n坊号偃松人在否，饼炉南畔曲西头。",
        "dynasty": "唐",
        "collection_info": null
    },
    {
        "title": "相国陇西公南征能以留务独宿府城作",
        "author": "薛能",
        "content": "吾君贤相事南征，独宿军厨负请缨。\n灯室卧孤如怨别，月阶簪草似临行。\n高墉撼铎思巴栈，老木嘷风念野营。\n殊忆好僧招不及，夜来仓卒鏁严城。",
        "dynasty": "唐",
        "collection_info": null
    },
    {
        "title": "早春书事",
        "author": "薛能",
        "content": "百蛮降伏委三秦，锦里风迴岁已新。\n渠滥水泉花巷湿，日销冰雪柳营春。\n何年道胜苏羣物，尽室天涯是旅人。\n焚却蜀书宜不读，武侯无可律余身。",
        "dynasty": "唐",
        "collection_info": null
    },
    {
        "title": "春日书怀",
        "author": "薛能",
        "content": "伯牙琴绝岂求知，往往情牵自有诗。\n壠月正当寒食夜，春阴初过海棠时。\n耽书未必酬良相，断酒唯堪作老师。\n多病不任衣更薄，东风台上莫相吹。",
        "dynasty": "唐",
        "collection_info": null
    },
    {
        "title": "投杜舍人",
        "author": "薛能",
        "content": "床上新诗诏草和，栏边清酒落花多。\n閒消白日舍人宿，梦觉紫薇山鸟过。\n春刻几分添禁漏，夏桐初叶满庭柯。\n风骚委地苦无主，此事圣君终若何。",
        "dynasty": "唐",
        "collection_info": null
    },
    {
        "title": "献仆射相公",
        "author": "薛能",
        "content": "清如冰雪重如山，百辟严趋礼绝攀。\n强虏外闻应丧胆，平人相见尽开颜。\n朝廷有道青春好，门馆无私白日闲。\n致却垂衣更何事，几多诗句咏关关。",
        "dynasty": "唐",
        "collection_info": null
    },
    {
        "title": "上盐铁尚书",
        "author": "薛能",
        "content": "南宫环雉隔嚣尘，况值清斋宿大臣。\n城绝鼓钟更点后，雨凉烟树月华新。\n檐前漱晓穹苍碧，庭下眠秋沆瀣津。\n闻说务闲心更静，此时忧国合求人。",
        "dynasty": "唐",
        "collection_info": null
    },
    {
        "title": "汉南春望",
        "author": "薛能",
        "content": "独寻春色上高台，三月皇州驾未回。\n几处松筠烧后死，谁家桃李乱中开。\n奸邪用法原非法，唱和求才不是才。\n自古浮云蔽白日，洗天风雨几时来。",
        "dynasty": "唐",
        "collection_info": null
    },
    {
        "title": "晚春",
        "author": "薛能",
        "content": "恶怜风景极交亲，每恨年年作瘦人。\n卧晚不曾抛好夜，情多唯欲哭残春。\n阴成杏叶纔通日，雨着杨花已污尘。\n无限后期知有在，只愁烦作总戎身。",
        "dynasty": "唐",
        "collection_info": null
    },
    {
        "title": "将赴镇过太康县有题",
        "author": "薛能",
        "content": "纔入东郊便太康，自听何暮岂龚黄。\n晴村透日桑榆影，晓露湿秋禾黍香。\n十万旌旗移巨镇，几多輗軏负孤庄。\n时人欲识征东将，看取欃枪落太荒。",
        "dynasty": "唐",
        "collection_info": null
    },
    {
        "title": "彭门解嘲二首 一",
        "author": "薛能",
        "content": "呜呜吹角贰师营，落日身闲笑傲行。\n尽觉文章尊万事，却嫌官职剩双旌。\n终休未拟降低屈，忽遇还须致太平。\n频上水楼谁会我，泗滨浮磬是同声。",
        "dynasty": "唐",
        "collection_info": null
    },
    {
        "title": "彭门解嘲二首 二",
        "author": "薛能",
        "content": "伤禽栖后意犹惊，偶向黐竿脱此生。\n身外不思簪组事，耳中唯要管弦声。\n耽吟乍可妨时务，浅饮无因致宿酲。\n秦客莫嘲瓜戍远，水风潇洒是彭城。",
        "dynasty": "唐",
        "collection_info": null
    },
    {
        "title": "清河泛舟",
        "author": "薛能",
        "content": "都人层立似山丘，坐啸将军拥棹游。\n遶郭烟波浮泗水，一船丝竹载凉州。\n城中覩望皆丹雘，旗裏惊飞尽白鸥。\n儒将不须夸郄縠，未闻诗句解风流。",
        "dynasty": "唐",
        "collection_info": null
    },
    {
        "title": "新竹",
        "author": "薛能",
        "content": "柳营茅土倦麤材，因向山家乞翠栽。\n清露便敎终夜滴，好风疑是故园来。\n栏边匠去朱犹湿，溉后虫浮穴暗开。\n他日会应威凤至，莫辞公府受尘埃。",
        "dynasty": "唐",
        "collection_info": null
    },
    {
        "title": "晚春",
        "author": "薛能",
        "content": "征东留滞一年年，又向军前遇火前。\n画出鹢舟宜祓禊，镂成鸡卵有秋韆。\n澄明烟水孤城立，狼藉风花落日眠。\n赖指清和樱笋熟，不然愁杀暮春天。",
        "dynasty": "唐",
        "collection_info": null
    },
    {
        "title": "题彭祖楼",
        "author": "薛能",
        "content": "新晴天状湿融融，徐国滩声上下洪。\n极目澄鲜无限景，入怀轻好可怜风。\n身防潦倒师彭祖，妓拥登临媿谢公。\n谁致此楼潜惠我，万家残照在河东。",
        "dynasty": "唐",
        "collection_info": null
    },
    {
        "title": "汉庙祈雨回阳春亭有怀",
        "author": "薛能",
        "content": "南荣轩槛接城闉，适罢祈农此访春。\n九九已从南至尽，芊芊初傍北篱新。\n池中水是前秋雨，陌上风惊自古尘。\n欲召罗敷倾一盏，乘閒言语不容人。",
        "dynasty": "唐",
        "collection_info": null
    },
    {
        "title": "送李倍秀才",
        "author": "薛能",
        "content": "南朝才子尚途穷，毕竟应须问叶公。\n书劒伴身离泗上，雪风吹面立船中。\n家园枣熟归圭窦，会府槐疎试射弓。\n相顾日偏留不得，夜深聊欲一桮同。",
        "dynasty": "唐",
        "collection_info": null
    },
    {
        "title": "重游德星亭感事",
        "author": "薛能",
        "content": "颖水川中枕水台，当时难别此重来。\n舟沈土岸生新草，诗映纱笼有薄埃。\n事繫兴亡人少到，地当今古我迟迴。\n残阳照树明于旭，犹向池边把酒桮。",
        "dynasty": "唐",
        "collection_info": null
    },
    {
        "title": "许州题观察判官厅",
        "author": "薛能",
        "content": "三载从戎类繫匏，重游全许尚分茅。\n刘郎别后无遗履，丁令归来有旧巢。\n冬暖井梧多未落，夜寒窗竹自相敲。\n纤腰弟子知千恨，笑与扬雄作解嘲。",
        "dynasty": "唐",
        "collection_info": null
    },
    {
        "title": "閒题",
        "author": "薛能",
        "content": "八年藩翰似侨居，只此谁知报玉除。\n旧将已成三仆射，老身犹是六尚书。\n时丁厚讟终无咎，道致中兴尚有余。\n为问春风谁是主，空催弱柳拟何如。",
        "dynasty": "唐",
        "collection_info": null
    },
    {
        "title": "送福建李大夫",
        "author": "薛能",
        "content": "洛州良牧帅瓯闽，曾是西垣作谏臣。\n红斾已胜前尹正，尺书犹带旧丝纶。\n秋来海有幽都鴈，船到城添外国人。\n行过小藩应大笑，只知夸近不知贫。",
        "dynasty": "唐",
        "collection_info": null
    },
    {
        "title": "送李倍巡官归永乐旧居",
        "author": "薛能",
        "content": "羡君归去五峰前，往往星河实见仙。\n麦壠夏枯成废地，枣枝秋赤近高天。\n山泉饮犊流多变，村酒经蚕味可怜。\n曾约道门终老住，步虚声裏寄闲眠。",
        "dynasty": "唐",
        "collection_info": null
    },
    {
        "title": "赠歌者",
        "author": "薛能",
        "content": "一字新声一颗珠，转喉疑是击珊瑚。\n听时坐部音中有，唱后樱花叶裏无。\n汉浦蔑闻虚解佩，临邛焉用枉当垆。\n谁人得向青楼宿，便是仙郎不是夫。",
        "dynasty": "唐",
        "collection_info": null
    },
    {
        "title": "舞者",
        "author": "薛能",
        "content": "绿毛钗动小相思，一唱南轩日午时。\n慢靸轻裾行欲近，待调诸曲起来迟。\n筵停匕筯无非听，吻带宫商尽是词。\n为问倾城年几许，更胜琼树是琼枝。",
        "dynasty": "唐",
        "collection_info": null
    },
    {
        "title": "天际识归舟",
        "author": "薛能",
        "content": "斜日满江楼，天涯照背流。\n同人在何处，远目认孤舟。\n帆省当时席，歌声旧日讴。\n人浮津济晚，棹倚泬寥秋。\n晴阔忻全见，归迟怪久游。\n离居意无限，贪此望难休。",
        "dynasty": "唐",
        "collection_info": null
    },
    {
        "title": "和曹侍御除夜有怀",
        "author": "薛能",
        "content": "有病无媒客，多慵亦太疎。\n自怜成叔夜，谁与荐相如。\n嗜退思年老，谙空笑岁除。\n迹闲过寺宿，头暖近阶梳。\n春立穷冬后，阳生旧物初。\n叶多庭不扫，根在径新锄。\n田事终归彼，心情倦老于。\n斵材须见像，藏劒岂为鱼。\n效浅惭尹禄，恩多负辟书。\n醻知必拟共，勿使浪踌躇。",
        "dynasty": "唐",
        "collection_info": null
    },
    {
        "title": "华清宫和杜舍人",
        "author": "薛能",
        "content": "五十年天子，离宫仰峻墙。\n登封时正泰，御宇日何长。\n上位先名实，中兴事宪章。\n起戎轻甲胄，余地復河湟。\n道降玄元祖，儒封孔子王。\n因缘百司署，聚会一人汤。\n渭水波摇绿，秦山草半黄。\n马驯金勒细，鹰健玉铃锵。\n下箭朱方满，鸣鞭皓腕攘。\n畋思获吕望，谏祗避周昌。\n兔迹贪前逐，枭心不早防。\n几添鹦鹉劝，先赐荔枝尝。\n月锁千门静，天吹一笛凉。\n细音摇羽佩，轻步宛霓裳。\n祸乱基潜结，昇平意遽忘。\n衣冠逃犬虏，鼙鼓动渔阳。\n外戚心殊迫，中原事可量。\n血埋妃子艳，刃断禄儿肠。\n近侍烟尘隔，前踪辇路荒。\n益知迷宠佞，遗恨丧贤良。\n北阙尊明主，南宫逊上皇。\n禁清余凤吹，池冷睡龙光。\n祝寿山犹在，流年水共伤。\n杜鹃魂厌蜀，蝴蝶梦悲壮。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n登年昔酺乐，讲武旧兵场。\n暮草深岩翠，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "title": "送浙东王大夫",
        "author": "薛能",
        "content": "天爵擅忠贞，皇恩復宠荣。\n远源过晋史，甲族本缑笙。\n亚相兼尤美，周行历尽清。\n制除天近晓，衙谢草初生。\n宾客招闲地，戎装拥上京。\n九街鸣玉勒，一宅照红旌。\n细雨当离席，遥花显去程。\n佩刀畿甸色，歌吹馆桥声。\n騕褭从秦赐，艅艎到汴迎。\n步沙逢霁月，宿岸致严更。\n渤澥流东鄙，天台压属城。\n众谈称重镇，公意念疲甿。\n井邑曾多难，疮痍此未平。\n察应均赋敛，逃必復桑耕。\n隼重权兼帅，鼍雄设有兵。\n越台随厚俸，剡硾得尤名。\n夜蜡州中宴，春风部外行。\n香奁扃凤诏，朱篆动龙坑。\n报后功何患，投虚论素精。\n征还真指掌，感激自关情。\n旧业怀昏作，微班负旦评。\n空余骚雅事，千古傲刘桢。",
        "dynasty": "唐",
        "collection_info": null
    },
    {
        "title": "送李殷游京西",
        "author": "薛能",
        "content": "立马送君地，黯然愁到身。\n万途皆有匠，六义独无人。\n莫怪敢言此，已能甘世贫。\n时来贵亦在，事是掩何因。\n投刺皆羁旅，游边更苦辛。\n岐山终蜀境，泾水復蛮尘。\n埋没飡须强，炎蒸醉莫频。\n俗徒欺合得，吾道死终新。\n展分先难许，论诗永共亲。\n归京稍作意，充斥犯西邻。",
        "dynasty": "唐",
        "collection_info": null
    },
    {
        "title": "长安送友人之黔南",
        "author": "薛能",
        "content": "衡岳犹云过，君家独几千。\n心从贱游话，分向禁城偏。\n陆路终何处，三湘在素船。\n琴书去迢递，星路照潺湲。\n台镜簪秋晚，盘蔬饭雨天。\n同文到乡尽，殊国共行连。\n后会应多日，归程自一年。\n贫交永无忘，孤进合相怜。",
        "dynasty": "唐",
        "collection_info": null
    },
    {
        "title": "寄李频",
        "author": "薛能",
        "content": "长安千万蹊，迷者自多迷。\n直性身难达，良时日易低。\n环檐消旧雪，晴气满春泥。\n那得同君去，逢峰苦爱齐。",
        "dynasty": "唐",
        "collection_info": null
    },
    {
        "title": "赠苗端公二首 一",
        "author": "薛能",
        "content": "繁总近何如，君才必有余。\n身欢步兵酒，吏写鲁连书。\n坐默闻鼙吹，庭班见雪初。\n沈碑若果去，一为访邻居。",
        "dynasty": "唐",
        "collection_info": null
    },
    {
        "title": "赠苗端公二首 二",
        "author": "薛能",
        "content": "至老不相疎，斯言不是虚。\n两心宜一体，同舍又邻居。\n晓角秋砧外，清云白月初。\n从军何有用，未造鲁连书。",
        "dynasty": "唐",
        "collection_info": null
    },
    {
        "title": "寄河南郑侍郎",
        "author": "薛能",
        "content": "三峡与三壕，门阑梦去劳。\n细冰和洛水，初雪洒嵩高。\n大雅何由接，微荣亦已逃。\n寒窗不可寐，风地叶萧骚。",
        "dynasty": "唐",
        "collection_info": null
    },
    {
        "title": "蒙恩除侍御史行次华州寄蒋相",
        "author": "薛能",
        "content": "林下天书起遁逃，不堪移疾入尘劳。\n黄河近岸阴风急，仙掌临关旭日高。\n行野众喧闻鴈发，宿亭孤寂有狼嗥。\n荀家位极兼禅理，应笑埋轮着所操。",
        "dynasty": "唐",
        "collection_info": null
    },
    {
        "title": "寄唐州杨郎中",
        "author": "薛能",
        "content": "关雎憔悴一儒生，忽把鱼鬚事圣明。\n贫得俸钱还乍喜，晚登朝序却无荣。\n前年坐蜀同樽俎，此日边淮独斾旌。\n班列道孤君不见，曲江春暖共僧行。",
        "dynasty": "唐",
        "collection_info": null
    },
    {
        "title": "塞上蒙汝州任中丞寄书",
        "author": "薛能",
        "content": "三省推贤两掖才，关东深许稍迟迴。\n舟浮汝水通淮去，雨出嵩峰到郡来。\n投札转京忧不远，枉缄经虏喜初开。\n西楼一望知无极，更与何人把酒桮。",
        "dynasty": "唐",
        "collection_info": null
    },
    {
        "title": "题盐铁李尚书浐州别业",
        "author": "薛能",
        "content": "鹿原阴面浐州湄，坐觉林泉逼梦思。\n闲景院开花落后，湿香风好雨来时。\n邻惊麦野闻雏雉，别创茅亭住老师。\n备足好中还有阙，许昌军裏李陵诗。",
        "dynasty": "唐",
        "collection_info": null
    },
    {
        "title": "送刘驾归京",
        "author": "薛能",
        "content": "相逢听一吟，惟我不降心。\n在世忧何事，前生得至音。\n蒲多南去远，汾尽北游深。\n为宿关亭日，苍苍晓欲临。",
        "dynasty": "唐",
        "collection_info": null
    },
    {
        "title": "夏日寺中有怀",
        "author": "薛能",
        "content": "亭午四邻睡，院中唯鸟鸣。\n当门塞鸿去，欹枕世人情。\n地燥苍苔裂，天凉晚月生。\n归家岂不愿，辛苦未知名。",
        "dynasty": "唐",
        "collection_info": null
    },
    {
        "title": "夏日蒲津寺居二首 一",
        "author": "薛能",
        "content": "日日闲车马，谁来访此身。\n一门兼鹤静，四院与僧邻。\n雨室墙穿溜，风窗笔染尘。\n空余气长在，天子用平人。",
        "dynasty": "唐",
        "collection_info": null
    },
    {
        "title": "夏日蒲津寺居二首 二",
        "author": "薛能",
        "content": "故国有如梦，省来长远游。\n清晨起闲院，疎雨似深秋。\n宿寝书棱迭，行吟杖迹稠。\n天晴岂能出，春暖未更裘。",
        "dynasty": "唐",
        "collection_info": null
    },
    {
        "title": "北都题崇福寺",
        "author": "薛能",
        "content": "此地潜龙寺，何基即帝台。\n细花庭树荫，清气殿门开。\n长老多相识，旬休暂一来。\n空空亦拟解，干进幸无媒。",
        "dynasty": "唐",
        "collection_info": null
    },
    {
        "title": "题龙兴寺",
        "author": "薛能",
        "content": "高户列禅房，松门到上方。\n像开祇树岭，人施蜀城香。\n地遍磷磷石，江移孑孑樯。\n林僧语不尽，身役事梁王。",
        "dynasty": "唐",
        "collection_info": null
    },
    {
        "title": "题大云寺西阁",
        "author": "薛能",
        "content": "阁临偏险寺当山，独坐西城笑满颜。\n四野有歌行路乐，五营无战射堂闲。\n鼙和调角秋空外，砧办征衣落照间。\n方拟杀身酬圣主，敢于高处恋乡关。",
        "dynasty": "唐",
        "collection_info": null
    },
    {
        "title": "舟行至平羌",
        "author": "薛能",
        "content": "貔虎直沙壖，严更护早眠。\n簇霜孤驿树，落日下江船。\n暂去非吴起，终休爱鲁连。\n平羌无一术，候吏莫加笾。",
        "dynasty": "唐",
        "collection_info": null
    },
    {
        "title": "题开元寺阁",
        "author": "薛能",
        "content": "一阁见一郡，乱流仍乱山。\n未能终日住，尤爱暂时闲。\n唱棹吴门去，啼林杜宇还。\n高僧不可羡，西景掩禅关。",
        "dynasty": "唐",
        "collection_info": null
    },
    {
        "title": "凌云寺",
        "author": "薛能",
        "content": "像阁与山齐，何人致石梯。\n万烟生聚落，一崦露招提。\n斋月人来上，残阳鸽去栖。\n从边亦已极，烽火是沈黎。",
        "dynasty": "唐",
        "collection_info": null
    },
    {
        "title": "石堂溪",
        "author": "薛能",
        "content": "三面接渔樵，前门向郡桥。\n岸沙崩橘树，山径入茶苗。\n夜拥军烟合，春浮妓舸邀。\n此心无与醉，花影莫相烧。",
        "dynasty": "唐",
        "collection_info": null
    },
    {
        "title": "荔枝楼",
        "author": "薛能",
        "content": "高槛起边愁，荔枝谁致楼。\n会须敎匠坼，不欲见蛮陬。\n树痹无春影，天连觉汉流。\n仲宣如可拟，即此是荆州。",
        "dynasty": "唐",
        "collection_info": null
    },
    {
        "title": "圣冈",
        "author": "薛能",
        "content": "古迹是何王，平身入石房。\n远村通后径，一郡隔前冈。\n昼静唯禅客，春来有女郎。\n独醒迴不得，无事可焚香。",
        "dynasty": "唐",
        "collection_info": null
    },
    {
        "title": "蜀州郑史君寄鸟觜茶因以赠答八韵",
        "author": "薛能",
        "content": "鸟觜撷浑牙，精灵胜镆铘。\n烹尝方带酒，滋味更无茶。\n拒碾干声细，撑封利颖斜。\n衔芦齐劲实，啄木聚菁华。\n盐损添常诫，姜宜着更夸。\n得来抛道药，携去就僧家。\n旋觉前瓯浅，还愁后信赊。\n千惭故人意，此惠敌丹砂。",
        "dynasty": "唐",
        "collection_info": null
    },
    {
        "title": "暇日寓怀寄朝中亲友",
        "author": "薛能",
        "content": "命与才违岂自由，我身何负我身愁。\n临生白髮方监郡，遥耻青衣懒上楼。\n过客闷嫌疎妓乐，小儿憨爱□貔貅。\n闲吟一寄清朝侣，未必淮阴不拜侯。",
        "dynasty": "唐",
        "collection_info": null
    },
    {
        "title": "春日寓怀",
        "author": "薛能",
        "content": "幽拙未谋身，无端患不均。\n盗憎犹念物，花尽不知春。\n井邑常多弊，江山岂有神。\n犍为何处在，一拟弔埋轮。",
        "dynasty": "唐",
        "collection_info": null
    },
    {
        "title": "监郡犍为舟中寓题寄同舍",
        "author": "薛能",
        "content": "一寝闲身万事空，任天敎作假文翁。\n旗穿岛树孤舟上，家在山亭每日中。\n迭果盘飱丹橘地，若花床席早梅风。\n佳期说尽君应笑，刘表尊前且不同。",
        "dynasty": "唐",
        "collection_info": null
    },
    {
        "title": "江柳",
        "author": "薛能",
        "content": "条绿似垂缨，离筵日照轻。\n向人虽有态，伤我为无情。\n桥远孤临水，墙低半出营。\n天津曾此见，亦是怆行行。",
        "dynasty": "唐",
        "collection_info": null
    },
    {
        "title": "寄吉谏议",
        "author": "薛能",
        "content": "将迎须学返抽身，合致蹉跎敢效颦。\n性静拟归无上士，迹疎常负有情人。\n终凭二顷谋婚嫁，谬着千篇断斧斤。\n闻说旧交贤且达，欲弹章甫自羞贫。",
        "dynasty": "唐",
        "collection_info": null
    },
    {
        "title": "江上寄情",
        "author": "薛能",
        "content": "天际归舟浩荡中，我关王泽道何穷。\n未为时彦徒经国，尚有边兵耻佐戎。\n酿黍气香村欲社，斫桑春尽野无风。\n年来断定知休处，一树繁花一亩宫。",
        "dynasty": "唐",
        "collection_info": null
    },
    {
        "title": "平盖观",
        "author": "薛能",
        "content": "巨柏与山高，玄门静有猱。\n春风开野杏，落日照江涛。\n白璧心难说，青云世未遭。\n天涯望不极，谁识咏离骚。",
        "dynasty": "唐",
        "collection_info": null
    },
    {
        "title": "春霁",
        "author": "薛能",
        "content": "久客孤舟上，天涯漱晓津。\n野芳桤似柳，江霁雪和春。\n吏叫能惊鹭，官麤实害身。\n何当穷蜀境，却忆滞游人。",
        "dynasty": "唐",
        "collection_info": null
    },
    {
        "title": "春居即事",
        "author": "薛能",
        "content": "云密露晨晖，西园独掩扉。\n雨新临断火，春冷着单衣。\n榆荚奔风健，兰芽负土肥。\n交亲不是变，自作寄书稀。",
        "dynasty": "唐",
        "collection_info": null
    },
    {
        "title": "边城寓题",
        "author": "薛能",
        "content": "孤蹇復飘零，天涯若堕萤。\n东风吹痼疾，暖日极青冥。\n蚕市归农醉，渔舟钓客醒。\n论邦苦不早，祗此负王庭。",
        "dynasty": "唐",
        "collection_info": null
    },
    {
        "title": "春日江居寓怀",
        "author": "薛能",
        "content": "归兴乍离边，兰桡復锦川。\n斫春槎枿树，消雪土膏田。\n岸暖寻新菜，舟寒着旧绵。\n临邛若箇是，欲向酒家眠。",
        "dynasty": "唐",
        "collection_info": null
    },
    {
        "title": "边城作",
        "author": "薛能",
        "content": "行止象分符，监州是戏儒。\n管排蛮户远，出箐鸟巢孤。\n北向秦何在，南来蜀已无。\n怀沙悔不及，只有便乘桴。",
        "dynasty": "唐",
        "collection_info": null
    },
    {
        "title": "闻李夷遇下第东归因以寄赠",
        "author": "薛能",
        "content": "囊中书是居山写，海畔家贫乞食还。\n吾子莫愁登第晚，古人惟爱贱游闲。\n舟行散适江亭上，郡宴歌吟蜡烛间。\n从此乐章休叙战，汉兵无阵亦无蛮。",
        "dynasty": "唐",
        "collection_info": null
    },
    {
        "title": "留题",
        "author": "薛能",
        "content": "茶兴復诗心，一瓯还一吟。\n压春甘蔗冷，喧雨荔枝深。\n骤去无遗恨，幽栖已徧寻。\n峨眉不可到，高处望千岑。",
        "dynasty": "唐",
        "collection_info": null
    },
    {
        "title": "春日北归舟中有怀",
        "author": "薛能",
        "content": "尽日遶盘飧，归舟向蜀门。\n雨干杨柳渡，山热杏花村。\n净镜空山晓，孤灯极浦昏。\n边城不是意，迴首未终恩。",
        "dynasty": "唐",
        "collection_info": null
    },
    {
        "title": "初发嘉州寓题",
        "author": "薛能",
        "content": "劳我是犍为，南征又北移。\n唯闻杜鹃夜，不见海棠时。\n在闇曾无负，含灵合有知。\n州人若爱树，莫损召南诗。",
        "dynasty": "唐",
        "collection_info": null
    },
    {
        "title": "题汉州西湖",
        "author": "薛能",
        "content": "西湖天下名，可以濯吾缨。\n况是携家赏，从妨半驿程。\n尝茶春味渴，断酒晚怀清。\n尽得幽人趣，犹嫌守吏迎。\n重湌逢角暮，百事喜诗成。\n坐阻湘江谪，谁为话政声。",
        "dynasty": "唐",
        "collection_info": null
    },
    {
        "title": "自广汉游三学山",
        "author": "薛能",
        "content": "残阳终日望栖贤，归路携家得访禅。\n世缺一来应薄命，雨留三宿是前缘。\n诗题不忍离岩下，屐齿难忘在水边。\n猨鸟可知僧可会，此心常似有香烟。",
        "dynasty": "唐",
        "collection_info": null
    },
    {
        "title": "三学山开照寺",
        "author": "薛能",
        "content": "尽室徧相将，中方上下方。\n夜深楠树远，春气陌林香。\n圣迹留岩险，灵灯出混茫。\n何因将慧劒，割爱事空王。",
        "dynasty": "唐",
        "collection_info": null
    },
    {
        "title": "雨霁北归留题三学山",
        "author": "薛能",
        "content": "远树平川半夕阳，锦城遥辨立危墙。\n闲思胜事多遗恨，却悔公心是谩忙。\n灌口阙寻惭远客，峨嵋乖约负支郎。\n灵龛一望终何得，谬有人情满蜀乡。",
        "dynasty": "唐",
        "collection_info": null
    },
    {
        "title": "行次灵龛驿寄西蜀尚书",
        "author": "薛能",
        "content": "北客推车指蜀门，干阳知已近临坤。\n从辞府郭常迴首，欲别封疆更感恩。\n援寡圣朝难望阙，暑催蚕麦得归村。\n雷公解斸衝天气，白日何辜遣戴盆。",
        "dynasty": "唐",
        "collection_info": null
    },
    {
        "title": "雨霁宿望喜驿",
        "author": "薛能",
        "content": "风雷一罢思何清，江水依然浩浩声。\n飞鸟旋生啼鸟在，后人常似古人情。\n将来道路终须达，过去山川实不平。\n闲想更逢知旧否，馆前杨柳种初成。",
        "dynasty": "唐",
        "collection_info": null
    },
    {
        "title": "筹笔驿",
        "author": "薛能",
        "content": "葛相终宜马革还，未开天意便开山。\n生欺仲达徒增气，死见王阳合厚颜。\n流运有功终是扰，阴符多术得非姦。",
        "dynasty": "唐",
        "collection_info": null
    },
    {
        "title": "通仙洞",
        "author": "薛能",
        "content": "高龛险欲催，百尺洞门开。\n白日仙何在，清风客暂来。\n临崖松直上，避石水低迴。\n贾掾曾空去，题诗岂易哉。",
        "dynasty": "唐",
        "collection_info": null
    },
    {
        "title": "嘉陵驿见贾岛旧题",
        "author": "薛能",
        "content": "贾子命堪悲，唐人独解诗。\n左迁今已矣，清绝更无之。\n毕竟吾犹许，商量众莫疑。\n嘉陵四十字，一一是天资。",
        "dynasty": "唐",
        "collection_info": null
    },
    {
        "title": "嘉陵驿",
        "author": "薛能",
        "content": "江涛千迭阁千层，衔尾相随尽室登。\n稠树蔽山闻杜宇，午烟熏日食嘉陵。\n频题石上程多破，暂歇泉边起不能。\n如此幸非名利切，益州来日合携僧。",
        "dynasty": "唐",
        "collection_info": null
    },
    {
        "title": "嘉陵驿",
        "author": "薛能",
        "content": "尽室可招魂，蛮余出蜀门。\n雹凉随雨气，江热傍山根。\n蚕月缲丝路，农时碌碡村。\n干将磨欲尽，无位可酬恩。",
        "dynasty": "唐",
        "collection_info": null
    },
    {
        "title": "西县途中二十韵",
        "author": "薛能",
        "content": "野客误桑麻，从军带镆铘。\n岂论之白帝，未合过黄花。\n落日投江县，征尘漱齿牙。\n蜀音连井络，秦分隔褒斜。\n硖路商逢使，山邮雀啅蛇。\n忆归临角黍，良遇得新瓜。\n食久庭阴转，行多屐齿洼。\n气清岩下瀑，烟漫雨余畬。\n黄鸟当蚕候，稀蒿杂麦查。\n汗凉风似雪，浆度蜜如沙。\n野色生肥芋，乡仪捣散茶。\n梯航经杜宇，烽候彻苴咩。\n逗石流何险，通关运固赊。\n葛侯真竭泽，刘主合亡家。\n陷彼贪功吠，贻为黩武夸。\n阵图谁许可，庙貌我揄揶。\n闲事休征汉，斯行且咏巴。\n音繁来有铎，軏尽去无车。\n溢目看风景，清怀啸月华。\n焰樵烹紫笋，腰簟憩乌纱。\n杞国忧寻悟，临邛渴自加。\n移文莫有诮，必不滞天涯。",
        "dynasty": "唐",
        "collection_info": null
    },
    {
        "title": "西县作",
        "author": "薛能",
        "content": "三年西蜀去如沈，西县西来出万岑。\n树石向闻清汉浪，水风初见绿萍阴。\n平郊不爱行增气，好井无疑漱入心。\n从此渐知光景异，锦都回首尽愁吟。",
        "dynasty": "唐",
        "collection_info": null
    },
    {
        "title": "分水岭望灵宝峰",
        "author": "薛能",
        "content": "千寻万仞峰，灵宝号何从。\n盛立同吾道，贪程阻圣踪。\n岭奇应有药，壁峭尽无松。\n那得休于是，蹉跎亦卧龙。",
        "dynasty": "唐",
        "collection_info": null
    },
    {
        "title": "水帘吟",
        "author": "薛能",
        "content": "万滴相随万响兼，路尘天产尽旁霑。\n源从颢气何因绝，派助前溪岂觉添。\n豪客每来清夏葛，愁人才见认愁檐。\n嘉名已极终难称，别是风流不是帘。",
        "dynasty": "唐",
        "collection_info": null
    },
    {
        "title": "褒斜道中",
        "author": "薛能",
        "content": "十驿褒斜到处慵，眼前常似接灵踪。\n江遥旋入旁来水，山豁犹藏向后峰。\n鸟径恶时应立虎，畬田闲日自烧松。\n行吟却笑公车役，夜发星驰半不逢。",
        "dynasty": "唐",
        "collection_info": null
    },
    {
        "title": "褒城驿有故元相公旧题诗因仰叹而作",
        "author": "薛能",
        "content": "鄂相顷题应好池，题云万竹与千棃。\n我来已变当初地，前过应无继此诗。\n敢叹临行殊旧境，惟愁后事劣今时。\n闲吟四壁堪搔首，频见青苹白鹭鸶。",
        "dynasty": "唐",
        "collection_info": null
    },
    {
        "title": "题褒城驿池",
        "author": "薛能",
        "content": "池馆通秦槛向衢，旧闻佳赏此踟蹰。\n清凉不散亭犹在，事力何销舫已无。\n钓客坐风临岛屿，牧牛当雨食菰蒲。\n西川吟吏偏思葺，只恐归寻水亦枯。",
        "dynasty": "唐",
        "collection_info": null
    },
    {
        "title": "送崔学士赴东川",
        "author": "薛能",
        "content": "羽人仙籍冠浮丘，欲作酇侯且蜀侯。\n导骑已多行劒阁，亲军全到近绵州。\n文翁劝学人应恋，魏绛和戎戍自休。\n唯有夜罇懽莫厌，庙堂他日少闲游。",
        "dynasty": "唐",
        "collection_info": null
    },
    {
        "title": "海棠",
        "author": "薛能",
        "content": "酷烈復离披，玄功莫我知。\n青苔浮落处，暮柳间开时。\n带醉游人插，连阴被叟移。\n晨前清露湿，晏后恶风吹。\n香少传何许，妍多画半遗。\n岛苏涟水脉，庭绽粒松枝。\n偶泛因沈砚，闲飘欲乱碁。\n遶山生玉垒，和郡徧坤维。\n负赏惭休饮，牵吟分失饥。\n明年应不见，留此赠巴儿。",
        "dynasty": "唐",
        "collection_info": null
    },
    {
        "title": "咏夹径菊",
        "author": "薛能",
        "content": "夹径尽黄英，不通人并行。\n几曾相对绽，元自两行生。\n丛比高低等，香连左右幷。\n畔摇风势断，中夹日华明。\n间隔蛩吟隔，交横蝶乱横。\n频应泛桑落，摘处近前楹。",
        "dynasty": "唐",
        "collection_info": null
    },
    {
        "title": "碧鲜亭春题竹",
        "author": "薛能",
        "content": "竹少竹更重，碧鲜疆更名。\n有栏常凭立，无径独穿行。\n夕月阴何乱，春风叶尽轻。\n已闻图画客，兼写薛先生。",
        "dynasty": "唐",
        "collection_info": null
    },
    {
        "title": "竹径",
        "author": "薛能",
        "content": "盘径入依依，旋惊幽鸟飞。\n寻多苔色古，踏碎箨声微。\n鞭节横妨户，枝梢动拂衣。\n前溪闻到处，应接钓鱼矶。",
        "dynasty": "唐",
        "collection_info": null
    },
    {
        "title": "新柳",
        "author": "薛能",
        "content": "轻轻须重不须轻，众木难成独早成。\n柔性定胜刚性立，一枝还引万枝生。\n天钟和气元无力，时遇风光别有情。\n谁道少逢知己用，将军因此建雄名。",
        "dynasty": "唐",
        "collection_info": null
    },
    {
        "title": "牡丹四首 一",
        "author": "薛能",
        "content": "异色禀陶甄，常疑主者偏。\n众芳殊不类，一笑独奢妍。\n颗折羞含懒，藂虚隐陷圆。\n亚心堆胜被，美色艳于莲。\n品格如寒食，精光似少年。\n种堪收子子，价合易贤贤。\n迥秀应无妬，奇香称有仙。\n深阴宜映幕，富贵助开筵。\n蜀水争能染，巫山未可怜。\n数难忘次第，立困恋傍边。\n逐日愁风雨，和星祝夜天。\n且从留尽赏，离此便归田。",
        "dynasty": "唐",
        "collection_info": null
    },
    {
        "title": "牡丹四首 二",
        "author": "薛能",
        "content": "万朵照初筵，狂游忆少年。\n晓光如曲水，颜色似西川。\n白向庚辛受，朱从造化研。\n众开成伴侣，相笑极神仙。\n见焰宁劳火，闻香不带烟。\n自高轻月桂，非偶贱池莲。\n影接雕盘动，藂遭恶草偏。\n招欢忧事阻，就卧觉情牵。\n四面宜绨锦，当头称管弦。\n泊来莺定忆，粉扰蝶何颠。\n苏息承朝露，滋荣仰霁天。\n压栏多尽好，敌国贵宜然。\n未落须迷醉，因兹任病缠。\n人谁知极物，空负感麟篇。",
        "dynasty": "唐",
        "collection_info": null
    },
    {
        "title": "牡丹四首 三",
        "author": "薛能",
        "content": "去年零落暮春时，泪湿红笺怨别离。\n常恐便随巫峡散，何因重有武陵期。\n传情每向馨香得，不语还应彼此知。\n欲就栏边安枕席，夜深闲共说相思。",
        "dynasty": "唐",
        "collection_info": null
    },
    {
        "title": "牡丹四首 四",
        "author": "薛能",
        "content": "牡丹愁为牡丹饥，自惜多情欲瘦羸。\n浓艳冷香初盖后，好风干雨正开时。\n吟蜂遍坐无闲蘂，醉客曾偷有折枝。\n京国别来谁占翫，此花光景属吾诗。",
        "dynasty": "唐",
        "collection_info": null
    },
    {
        "title": "使院栽苇",
        "author": "薛能",
        "content": "戛戛復差差，一丛千万枝。\n格如僧住处，栽得吏闲时。\n笋自厅中出，根从府外移。\n从军无宿例，空想夜风吹。",
        "dynasty": "唐",
        "collection_info": null
    },
    {
        "title": "失鹤二首 一",
        "author": "薛能",
        "content": "偶背雕笼与我违，四方端伫竟忘归。\n谁家白日云间见，何处沧洲雨裏飞。\n曾啄稻粱残粒在，旧翘泥潦半踪稀。\n凭人转觉多相误，尽道皤然作令威。",
        "dynasty": "唐",
        "collection_info": null
    },
    {
        "title": "失鹤二首 二",
        "author": "薛能",
        "content": "华表翘风未可期，变丁投卫两堪疑。\n应缘失路防人损，空有归心最我知。\n但见空笼抛夕月，若何无树宿荒陂。\n不然直道高空外，白水青山属腊师。",
        "dynasty": "唐",
        "collection_info": null
    },
    {
        "title": "答贾支使寄鹤",
        "author": "薛能",
        "content": "瑞羽奇姿踉跄形，称为仙驭过清冥。\n何年厚禄曾居卫，几世前身本姓丁。\n幸有远云兼远水，莫临华表望华亭。\n劳君赠我清歌侣，将去田园夜坐听。",
        "dynasty": "唐",
        "collection_info": null
    },
    {
        "title": "陈州刺史寄鹤",
        "author": "薛能",
        "content": "临风高视耸奇形，渡海冲天想尽经。\n因得羽仪来合浦，便无魂梦去华亭。\n春飞见境乘桴切，夜唳闻时醉枕醒。\n南守欲知多少重，抚毛千万唤丁丁。",
        "dynasty": "唐",
        "collection_info": null
    },
    {
        "title": "孔雀",
        "author": "薛能",
        "content": "偶有功名正俗才，灵禽何事降瑶台。\n天仙黼黻毛应是，宫后屏帏尾忽开。\n曾处嶂中真雾隐，每过庭下似春来。\n佳人为我和衫拍，遣作傞傞送一杯。",
        "dynasty": "唐",
        "collection_info": null
    },
    {
        "title": "鄜州进白野鹊",
        "author": "薛能",
        "content": "轻毛迭雪翅开霜，红觜能深练尾长。\n名应玉符朝北阙，色柔金性瑞西方。\n不忧云路填河远，为对天颜送喜忙。\n从此定知栖息处，月宫琼树是仙乡。",
        "dynasty": "唐",
        "collection_info": null
    },
    {
        "title": "早蝉",
        "author": "薛能",
        "content": "不见上庭树，日高声忽吟。\n他人岂无耳，远客自关心。\n暂落还因雨，横飞亦向林。\n分明去年意，从此渐闻砧。",
        "dynasty": "唐",
        "collection_info": null
    },
    {
        "title": "申湖",
        "author": "薛能",
        "content": "昔年依峡寺，每日见申湖。\n下泪重来此，知心一已无。\n雨霖舟色暗，岸拔木形枯。\n旧境深相恼，新春宛不殊。\n方来寻熟侣，起去恨惊凫。\n忍事花何笑，喧吟瀑正麤。\n堪忧从宦到，倍遣曩怀孤。\n上马终回首，傍人怪感吁。",
        "dynasty": "唐",
        "collection_info": null
    },
    {
        "title": "谢刘相寄天柱茶",
        "author": "薛能",
        "content": "两串春团敌夜光，名题天柱印维扬。\n偷嫌曼倩桃无味，捣觉嫦娥药不香。\n惜恐被分缘利市，尽应难觅为供堂。\n麤官寄与真抛却，赖有诗情合得尝。",
        "dynasty": "唐",
        "collection_info": null
    },
    {
        "title": "题后集",
        "author": "薛能",
        "content": "诗源何代失澄清，处处狂波污后生。\n常感道孤吟有泪，却缘风坏语无情。\n难甘恶少欺韩信，枉被诸侯杀祢衡。\n纵到缑山也无益，四方联络尽蛙声。",
        "dynasty": "唐",
        "collection_info": null
    },
    {
        "title": "秋晚送无可上人",
        "author": "薛能",
        "content": "半夜觉松雨，照书灯悄然。\n河声纔淅沥，旧业近潺湲。\n坐滴寒更尽，吟惊宿鹤迁。\n相思不相见，日短復愁牵。",
        "dynasty": "唐",
        "collection_info": null
    },
    {
        "title": "赠源寂禅师",
        "author": "薛能",
        "content": "缾钵镇随腰，怡然处寂寥。\n门禅从北祖，僧格似南朝。\n性近徒相许，缘多媿未销。\n何传能法慧，此岸要津桥。",
        "dynasty": "唐",
        "collection_info": null
    },
    {
        "title": "赠禅师",
        "author": "薛能",
        "content": "嗜慾本无性，此生长在禅。\n九州空有路，一室独多年。\n鸣磬微尘落，移缾湿地圆。\n相寻偶同宿，星月坐忘眠。",
        "dynasty": "唐",
        "collection_info": null
    },
    {
        "title": "夏日青龙寺寻僧二首 一",
        "author": "薛能",
        "content": "帝里欲何待，人间无阙遗。\n不能安旧隐，都属扰明时。\n违理须齐辱，雄图岂藉知。\n纵横悉已悞，斯语是吾师。",
        "dynasty": "唐",
        "collection_info": null
    },
    {
        "title": "夏日青龙寺寻僧二首 二",
        "author": "薛能",
        "content": "得官殊未喜，失计是忘愁。\n不是无心速，焉能有自由。\n凉风盈夏扇，蜀茗半形瓯。\n笑向权门客，应难见道流。",
        "dynasty": "唐",
        "collection_info": null
    },
    {
        "title": "寄题巨源禅师",
        "author": "薛能",
        "content": "风雨禅思外，应残木槿花。\n何年别乡土，一衲代袈裟。\n日气侵瓶暖，雷声动枕斜。\n还当扫楼影，天晚自煎茶。",
        "dynasty": "唐",
        "collection_info": null
    },
    {
        "title": "题河中亭子",
        "author": "薛能",
        "content": "河擘双流岛在中，岛中亭上正南空。\n蒲根旧浸临关道，沙色遥飞傍苑风。\n晴见树卑知岳大，晚闻车乱觉桥通。\n无穷胜事应须宿，霜白蒹葭月在东。",
        "dynasty": "唐",
        "collection_info": null
    },
    {
        "title": "逢友人边游迴",
        "author": "薛能",
        "content": "游子新从绝塞迴，自言曾上李陵台。\n尊前语尽北风起，秋色萧条胡雁来。",
        "dynasty": "唐",
        "collection_info": null
    },
    {
        "title": "春雨",
        "author": "薛能",
        "content": "电阔照潺潺，惊流往復还。\n远声如有洞，迷色似无山。\n利物干坤内，幷风竹树间。\n静思来朔漠，愁望满柴关。\n迸湿消尘虑，吹风触疾颜。\n谁知草茅径，霑此尚虚闲。",
        "dynasty": "唐",
        "collection_info": null
    },
    {
        "title": "夏雨",
        "author": "薛能",
        "content": "何处发天涯，风雷一道赊。\n去声随地急，残势傍楼斜。\n透树垂红叶，霑尘带落花。\n潇湘无限思，闲看下蒹葭。",
        "dynasty": "唐",
        "collection_info": null
    },
    {
        "title": "秋夜山中述事",
        "author": "薛能",
        "content": "初宵门未掩，独坐对霜空。\n极目故乡月，满溪寒草风。\n樵声当岭上，僧语在云中。\n正恨归期晚，萧萧闻塞鸿。",
        "dynasty": "唐",
        "collection_info": null
    },
    {
        "title": "长安道",
        "author": "薛能",
        "content": "汲汲復营营，东西连两京。\n关繻古若在，山岳累应成。\n各自有身事，不相知姓名。\n交驰兼众类，分散入重城。\n此去应无尽，万方人旋生。\n空余片言苦，来往觅刘桢。",
        "dynasty": "唐",
        "collection_info": null
    },
    {
        "title": "酬泗州韦中丞埇上日寄赠兼次本韵",
        "author": "薛能",
        "content": "鲁儒相悟欲成空，学尽文章不见功。\n官自掖垣飘海上，镇从随岸入山中。\n尝遭火发瞿云宅，争得天如老氏弓。\n何意杜陵怀宝客，也随迷路出关东。",
        "dynasty": "唐",
        "collection_info": null
    },
    {
        "title": "泛觞池",
        "author": "薛能",
        "content": "通咽远华罇，泛觞名自君。\n净看筹见影，轻动酒生纹。\n细滴随杯落，来声就浦分。\n便应半酣后，清冷漱兼云。",
        "dynasty": "唐",
        "collection_info": null
    },
    {
        "title": "荔枝",
        "author": "薛能",
        "content": "颗如松子色如樱，未识蹉跎欲半生。\n岁杪监州曾见树，时新入座久闻名。",
        "dynasty": "唐",
        "collection_info": null
    },
    {
        "title": "丁巳上元日放三雉",
        "author": "薛能",
        "content": "婴网虽皆困，褰笼喜共归。\n无心期尔报，相见莫惊飞。",
        "dynasty": "唐",
        "collection_info": null
    },
    {
        "title": "寓题",
        "author": "薛能",
        "content": "王泽犹来雅在新，尚词微事可愁人。\n淫哇满眼关雎弱，犹贺清朝有此身。",
        "dynasty": "唐",
        "collection_info": null
    },
    {
        "title": "望蜀亭",
        "author": "薛能",
        "content": "树簇烟迷蜀国深，岭头分界恋登临。\n前轩一望无他处，从此西川只在心。",
        "dynasty": "唐",
        "collection_info": null
    },
    {
        "title": "游嘉州后溪",
        "author": "薛能",
        "content": "山屐经过满径踪，隔溪遥见夕阳舂。\n当时诸葛成何事，只合终身作卧龙。",
        "dynasty": "唐",
        "collection_info": null
    },
    {
        "title": "自讽",
        "author": "薛能",
        "content": "千题万咏过三旬，忘食贪魔作瘦人。\n行处便吟君莫笑，就中诗病不任春。",
        "dynasty": "唐",
        "collection_info": null
    },
    {
        "title": "乞假归题候馆",
        "author": "薛能",
        "content": "仆带雕弓马似飞，老莱衣上着戎衣。\n邮亭不暇吟山水，塞外经年皆未归。",
        "dynasty": "唐",
        "collection_info": null
    },
    {
        "title": "监郡犍为将归使府登楼寓题",
        "author": "薛能",
        "content": "几日监临向蜀春，错抛歌酒强忧人。\n江楼一望西归去，不负嘉州只负身。",
        "dynasty": "唐",
        "collection_info": null
    },
    {
        "title": "过象耳山二首 一",
        "author": "薛能",
        "content": "一色青松几万栽，异香熏路带花开。\n山门欲别心潜愿，更到蜀中还到来。",
        "dynasty": "唐",
        "collection_info": null
    },
    {
        "title": "过象耳山二首 二",
        "author": "薛能",
        "content": "到处逢山便欲登，自疑身作往来僧。\n徒行至此三千里，不是有缘应不能。",
        "dynasty": "唐",
        "collection_info": null
    },
    {
        "title": "圣灯",
        "author": "薛能",
        "content": "莽莽空中稍稍灯，坐看迷浊变[清澄]。\n须知火尽烟无益，一夜栏边说向僧。",
        "dynasty": "唐",
        "collection_info": null
    },
    {
        "title": "过昌利观有怀",
        "author": "薛能",
        "content": "万仞云峯八石泉，李君仙后更谁仙。\n我来驻马人何问，老柏无多不种田。",
        "dynasty": "唐",
        "collection_info": null
    },
    {
        "title": "蜀路",
        "author": "薛能",
        "content": "劒阁缘云拂斗魁，疾风生树过龙媒。\n前程憩罢知无益，但是驽蹄亦到来。",
        "dynasty": "唐",
        "collection_info": null
    },
    {
        "title": "山下偶作",
        "author": "薛能",
        "content": "零雨霑山百草香，树梢高顶尽斜阳。\n横流巨石皆堪住，何事无僧有石房。",
        "dynasty": "唐",
        "collection_info": null
    },
    {
        "title": "伏牛山",
        "author": "薛能",
        "content": "虎蹲峰状屈名牛，落日连村好望秋。\n不为时危耕不得，一犁风雨便归休。",
        "dynasty": "唐",
        "collection_info": null
    },
    {
        "title": "老圃堂",
        "author": "薛能",
        "content": "邵平瓜地接吾庐，谷雨干时偶自锄。\n昨日春风欺不在，就床吹落读残书。",
        "dynasty": "唐",
        "collection_info": null
    },
    {
        "title": "春题",
        "author": "薛能",
        "content": "柳莫摇摇花莫开，此心因病亦成灰。\n人生只有家园乐，及取春农归去来。",
        "dynasty": "唐",
        "collection_info": null
    },
    {
        "title": "幷州寓怀",
        "author": "薛能",
        "content": "人多知遇独难求，人负知音独爱酬。\n常恐此心无乐处，枉称年少在幷州。",
        "dynasty": "唐",
        "collection_info": null
    },
    {
        "title": "中秋旅舍",
        "author": "薛能",
        "content": "云卷庭虚月逗空，一方秋草尽鸣虫。\n是时兄弟正南北，黄叶满阶来去风。",
        "dynasty": "唐",
        "collection_info": null
    },
    {
        "title": "符亭二首 一",
        "author": "薛能",
        "content": "符亭之地雅离羣，万古悬泉一旦新。\n若念农桑也如此，县人应得似行人。",
        "dynasty": "唐",
        "collection_info": null
    },
    {
        "title": "符亭二首 二",
        "author": "薛能",
        "content": "山如巫峡烟云好，路似嘉祥水木清。\n大抵游人总应爱，就中难说是诗情。",
        "dynasty": "唐",
        "collection_info": null
    },
    {
        "title": "秋夜听任郎中琴",
        "author": "薛能",
        "content": "十指宫商膝上秋，七条丝动雨修修。\n空堂半夜孤灯冷，弹着乡心欲白头。",
        "dynasty": "唐",
        "collection_info": null
    },
    {
        "title": "留别关东旧游",
        "author": "薛能",
        "content": "我去君留十载中，未曾相见及花红。\n他时住得君应老，长短看花心不同。",
        "dynasty": "唐",
        "collection_info": null
    },
    {
        "title": "赠出塞客",
        "author": "薛能",
        "content": "出郊征骑逐飞埃，此别惟愁春未回。\n寒叶夕阳投宿意，芦关门向远河开。",
        "dynasty": "唐",
        "collection_info": null
    },
    {
        "title": "秋溪独坐",
        "author": "薛能",
        "content": "黄叶分飞砧上下，白云零落马东西。\n人生万意此端坐，日暮水深流出溪。",
        "dynasty": "唐",
        "collection_info": null
    },
    {
        "title": "蒲中霁后晚望",
        "author": "薛能",
        "content": "河边霁色无人见，身带春风立岸头。\n浊水茫茫有何意，日斜还向古蒲州。",
        "dynasty": "唐",
        "collection_info": null
    },
    {
        "title": "宋氏林亭",
        "author": "薛能",
        "content": "地湿莎青雨后天，桃花红近竹林边。\n行人本是农桑客，记得春深欲种田。",
        "dynasty": "唐",
        "collection_info": null
    },
    {
        "title": "云花寺寓居赠海岸上人",
        "author": "薛能",
        "content": "暂寄空门未是归，上方林榭独儒衣。\n吾师不语应相怪，频惹街尘入寺飞。",
        "dynasty": "唐",
        "collection_info": null
    },
    {
        "title": "关中秋夕",
        "author": "薛能",
        "content": "簟湿秋庭岳在烟，露光明滑竹苍然。\n何人意绪还相似，鹤宿松枝月半天。",
        "dynasty": "唐",
        "collection_info": null
    },
    {
        "title": "西县道中有短亭岩穴飞泉隔江洒至因成二首 一",
        "author": "薛能",
        "content": "风凉津湿共微微，隔岸泉衝石窍飞。\n争得巨灵从野性，旧乡无此擘将归。",
        "dynasty": "唐",
        "collection_info": null
    },
    {
        "title": "西县道中有短亭岩穴飞泉隔江洒至因成二首 二",
        "author": "薛能",
        "content": "一瀑三峰赤日天，路人才见便翛然。\n谁能夜向山根宿，凉月初生的有仙。",
        "dynasty": "唐",
        "collection_info": null
    },
    {
        "title": "省试夜",
        "author": "薛能",
        "content": "白莲千朵照廊明，一片承平雅颂声。\n更报第三条烛尽，文昌风景画难成。",
        "dynasty": "唐",
        "collection_info": null
    },
    {
        "title": "过骊山",
        "author": "薛能",
        "content": "丹雘苍苍簇背山，路尘应满旧帘间。\n玄宗不是偏行乐，只为当时四海闲。",
        "dynasty": "唐",
        "collection_info": null
    },
    {
        "title": "曲江醉题",
        "author": "薛能",
        "content": "闲身行止属年华，马上怀中尽落花。\n狂遍曲江还醉卧，觉来人静日西斜。",
        "dynasty": "唐",
        "collection_info": null
    },
    {
        "title": "参军厅新池",
        "author": "薛能",
        "content": "帘外无尘胜物外，墙根有竹似山根。\n流泉不至客来久，坐见新池落旧痕。",
        "dynasty": "唐",
        "collection_info": null
    },
    {
        "title": "太原使院晚出",
        "author": "薛能",
        "content": "青门无路入清朝，滥作将军最下僚。\n同舍尽归身独在，晚风开印叶萧萧。",
        "dynasty": "唐",
        "collection_info": null
    },
    {
        "title": "寒食日曲江",
        "author": "薛能",
        "content": "曲水池边青草岸，春风林下落花杯。\n都门此日是寒食，人去看多身独来。",
        "dynasty": "唐",
        "collection_info": null
    },
    {
        "title": "盩厔官舍新竹",
        "author": "薛能",
        "content": "心觉清凉体似吹，满风轻撼叶垂垂。\n无端种在幽闲地，众鸟嫌寒凤未知。",
        "dynasty": "唐",
        "collection_info": null
    },
    {
        "title": "京中客舍闻筝",
        "author": "薛能",
        "content": "十二三弦共五音，每声如截远人心。\n当时向秀闻邻笛，不是离家岁月深。",
        "dynasty": "唐",
        "collection_info": null
    },
    {
        "title": "铜雀台",
        "author": "薛能",
        "content": "魏帝当时铜雀台，黄花深映棘丛开。\n人生富贵须回首，此地岂无歌舞来。",
        "dynasty": "唐",
        "collection_info": null
    },
    {
        "title": "寿安水馆",
        "author": "薛能",
        "content": "地接山林兼有石，天悬星月更无云。\n惊鸥上树满池水，瀺灂一声中夜闻。",
        "dynasty": "唐",
        "collection_info": null
    },
    {
        "title": "雨后早发永宁",
        "author": "薛能",
        "content": "春霖朝罢客西东，雨足泥声路未通。\n独爱千峰最高处，一峰初日白云中。",
        "dynasty": "唐",
        "collection_info": null
    },
    {
        "title": "宿仙游寺望月生峰",
        "author": "薛能",
        "content": "公门身入洞门行，出穽离笼似有情。\n僧语夜凉云树黑，月生峰上月初生。",
        "dynasty": "唐",
        "collection_info": null
    },
    {
        "title": "秋题",
        "author": "薛能",
        "content": "独坐东南见晓星，白云微透泬寥清。\n磷磷甃石堪僧坐，一叶梧桐落半庭。",
        "dynasty": "唐",
        "collection_info": null
    },
    {
        "title": "和友人寄怀",
        "author": "薛能",
        "content": "从来行乐近来希，蘧瑗知言与我违。\n自是衰心不如旧，非关四十九年非。",
        "dynasty": "唐",
        "collection_info": null
    },
    {
        "title": "子夜",
        "author": "薛能",
        "content": "嫖姚家宴敌吴王，子夜歌声满画堂。\n此日相逢眉翠尽，女真行李乞斋粮。",
        "dynasty": "唐",
        "collection_info": null
    },
    {
        "title": "鴈和韦侍御",
        "author": "薛能",
        "content": "肃肃雍雍义有余，九天鸾凤莫相疎。\n唯应静向山窗过，激发英雄夜读书。",
        "dynasty": "唐",
        "collection_info": null
    },
    {
        "title": "和府帅相公",
        "author": "薛能",
        "content": "竹映高墙似傍山，邹阳归后令威还。\n君看将相才多少，两首诗成七步间。",
        "dynasty": "唐",
        "collection_info": null
    },
    {
        "title": "又和留山鸡",
        "author": "薛能",
        "content": "五色文胜百鸟王，相思兼绝寄芸香。\n由来不是池中物，鸡树归时即取将。",
        "dynasty": "唐",
        "collection_info": null
    },
    {
        "title": "舟中酬杨中丞春早见寄",
        "author": "薛能",
        "content": "锦楼春望忆丹楹，更遇高情说早莺。\n江上境寒吟不得，湿风梅雨满船轻。",
        "dynasty": "唐",
        "collection_info": null
    },
    {
        "title": "寒食日题",
        "author": "薛能",
        "content": "美人寒食事春风，折尽青青赏尽红。\n夜半无灯还有睡，秋韆悬在月明中。",
        "dynasty": "唐",
        "collection_info": null
    },
    {
        "title": "杏花",
        "author": "薛能",
        "content": "活色生香第一流，手中移得近青楼。\n谁知艳性终相负，乱向春风笑不休。",
        "dynasty": "唐",
        "collection_info": null
    },
    {
        "title": "黄蜀葵",
        "author": "薛能",
        "content": "娇黄新嫩欲题诗，尽日含毫有所思。\n记得玉人初病起，道家粧束厌禳时。",
        "dynasty": "唐",
        "collection_info": null
    },
    {
        "title": "春咏",
        "author": "薛能",
        "content": "春来还似去年时，手把花枝唱竹枝。\n狂瘦未曾餐有味，不缘中酒却缘诗。",
        "dynasty": "唐",
        "collection_info": null
    },
    {
        "title": "赠欢娘",
        "author": "薛能",
        "content": "一束龙吟细竹枝，青娥擎在手中吹。\n当时纵使双成在，不得如伊是小时。",
        "dynasty": "唐",
        "collection_info": null
    },
    {
        "title": "戏瞻相",
        "author": "薛能",
        "content": "失意蹉跎到旧游，见吹杨柳便遮羞。\n瞻相赵女休相拽，不及人前诈摆头。",
        "dynasty": "唐",
        "collection_info": null
    },
    {
        "title": "赠解诗歌人",
        "author": "薛能",
        "content": "同有诗情自合亲，不须歌调更含嚬。\n朝天御史非韩寿，莫窃香来带累人。",
        "dynasty": "唐",
        "collection_info": null
    },
    {
        "title": "赠韦氏歌人二首 一",
        "author": "薛能",
        "content": "弦管声凝发唱高，几人心地暗伤刀。\n思量更有何堪比，王母新开一树桃。",
        "dynasty": "唐",
        "collection_info": null
    },
    {
        "title": "赠韦氏歌人二首 二",
        "author": "薛能",
        "content": "一曲新声惨画堂，可能心事忆周郎。\n朝来为客频开口，绽尽桃花几许香。",
        "dynasty": "唐",
        "collection_info": null
    },
    {
        "title": "加阶",
        "author": "薛能",
        "content": "二年中散似稽康，此日无功换宠光。\n唯有一般酬圣主，胜于东晋是文章。",
        "dynasty": "唐",
        "collection_info": null
    },
    {
        "title": "野园",
        "author": "薛能",
        "content": "野园无鼓又无旗，鞍马传杯用柳枝。\n娇养翠娥无怕惧，插人头上任风吹。",
        "dynasty": "唐",
        "collection_info": null
    },
    {
        "title": "郊亭",
        "author": "薛能",
        "content": "郊亭宴罢欲回车，满郭传呼调角初。\n尚拥笙歌归未得，笑娥扶着醉尚书。",
        "dynasty": "唐",
        "collection_info": null
    },
    {
        "title": "老僧",
        "author": "薛能",
        "content": "清瘦形容八十余，匏悬篱落似村居。\n劝师莫羡人间有，幸是元无免破除。",
        "dynasty": "唐",
        "collection_info": null
    },
    {
        "title": "僧窗",
        "author": "薛能",
        "content": "不悟时机滞有余，近来为事更乖疎。\n朱轮皂盖蹉跎尽，犹爱明窗好读书。",
        "dynasty": "唐",
        "collection_info": null
    },
    {
        "title": "题平等院",
        "author": "薛能",
        "content": "十里城中一院僧，各持巾钵事南能。\n还应笑我功名客，未解嫌官学大乘。",
        "dynasty": "唐",
        "collection_info": null
    },
    {
        "title": "影灯夜二首 一",
        "author": "薛能",
        "content": "偃王灯塔古徐州，二十年来乐事休。\n此日将军心似海，四更身领万人游。",
        "dynasty": "唐",
        "collection_info": null
    },
    {
        "title": "影灯夜二首 二",
        "author": "薛能",
        "content": "十万军城百万灯，酥油香暖夜如烝。\n红粧满地烟光好，只恐笙歌引上昇。",
        "dynasty": "唐",
        "collection_info": null
    },
    {
        "title": "许州旌节到作",
        "author": "薛能",
        "content": "两地旌旗拥一身，半缘伤旧半荣新。\n州人若忆将军面，写取雕堂报国真。",
        "dynasty": "唐",
        "collection_info": null
    },
    {
        "title": "重游通波亭",
        "author": "薛能",
        "content": "十年抛掷故园花，最忆红桃竹外斜。\n此日郊亭心乍喜，败榆芳草似还家。",
        "dynasty": "唐",
        "collection_info": null
    },
    {
        "title": "戏舸",
        "author": "薛能",
        "content": "远舸衝开一路萍，岸傍偷上小茅亭。\n游人莫觅杯盘分，此地纔应聚德星。",
        "dynasty": "唐",
        "collection_info": null
    },
    {
        "title": "偶题",
        "author": "薛能",
        "content": "到处吟兼上马吟，总无愁恨自伤心。\n无端梦得钧天乐，尽觉宫商不是音。",
        "dynasty": "唐",
        "collection_info": null
    },
    {
        "title": "折杨柳十首 一",
        "author": "薛能",
        "content": "华清高树出离宫，南陌柔条带暖风。\n谁见轻阴是良夜，瀑泉声畔月明中。",
        "dynasty": "唐",
        "collection_info": null
    },
    {
        "title": "折杨柳十首 二",
        "author": "薛能",
        "content": "洛桥晴影覆江船，羌笛秋声湿塞烟。\n闲想习池公宴罢，水蒲风絮夕阳天。",
        "dynasty": "唐",
        "collection_info": null
    },
    {
        "title": "折杨柳十首 三",
        "author": "薛能",
        "content": "嫩绿轻悬似缀旒，路人遥见隔宫楼。\n谁能更近丹墀种，解播皇风入九州。",
        "dynasty": "唐",
        "collection_info": null
    },
    {
        "title": "折杨柳十首 四",
        "author": "薛能",
        "content": "暖风晴日断浮埃，废路新条发钓台。\n处处轻阴可惆怅，后人攀处古人栽。",
        "dynasty": "唐",
        "collection_info": null
    },
    {
        "title": "折杨柳十首 五",
        "author": "薛能",
        "content": "潭上江边袅袅垂，日高风静絮相随。\n青楼一树无人见，正是女郎眠觉时。",
        "dynasty": "唐",
        "collection_info": null
    },
    {
        "title": "折杨柳十首 六",
        "author": "薛能",
        "content": "汴水高悬百万条，风清两岸一时摇。\n隋家力尽虚栽得，无限春风属圣朝。",
        "dynasty": "唐",
        "collection_info": null
    },
    {
        "title": "折杨柳十首 七",
        "author": "薛能",
        "content": "和风烟树九重城，夹路春阴十万营。\n唯向边头不堪望，一株顦顇少人行。",
        "dynasty": "唐",
        "collection_info": null
    },
    {
        "title": "折杨柳十首 八",
        "author": "薛能",
        "content": "窗外齐垂旭日初，楼边轻暖好风徐。\n游人莫道栽无益，桃李清阴却不如。",
        "dynasty": "唐",
        "collection_info": null
    },
    {
        "title": "折杨柳十首 九",
        "author": "薛能",
        "content": "众木犹寒独早青，御沟桥畔曲江亭。\n陶家旧日应如此，一院春条绿遶厅。",
        "dynasty": "唐",
        "collection_info": null
    },
    {
        "title": "折杨柳十首 十",
        "author": "薛能",
        "content": "帐偃缨垂细復繁，令人心想石家园。\n风条月影皆堪重，何事侯门爱树萱。",
        "dynasty": "唐",
        "collection_info": null
    },
    {
        "title": "柳枝四首 一",
        "author": "薛能",
        "content": "数首新诗带恨成，柳丝牵我我伤情。\n柔娥幸有腰支稳，试踏吹声作唱声。",
        "dynasty": "唐",
        "collection_info": null
    },
    {
        "title": "柳枝四首 二",
        "author": "薛能",
        "content": "高出军营远映桥，贼兵曾斫火曾烧。\n风流性在终难改，依旧春来万万条。",
        "dynasty": "唐",
        "collection_info": null
    },
    {
        "title": "柳枝四首 三",
        "author": "薛能",
        "content": "县依陶令想嫌迂，营畔将军即大麤。\n此日与君除万恨，数篇风调更应无。",
        "dynasty": "唐",
        "collection_info": null
    },
    {
        "title": "柳枝四首 四",
        "author": "薛能",
        "content": "狂似纤腰嫩胜绵，自多情态竟谁怜。\n游人不折还堪恨，抛向桥边与路边。",
        "dynasty": "唐",
        "collection_info": null
    },
    {
        "title": "柳枝词五首 一",
        "author": "薛能",
        "content": "朝阳晴照绿杨烟，一别通波十七年。\n应有旧枝无处觅，万株风裏卓旌旃。",
        "dynasty": "唐",
        "collection_info": null
    },
    {
        "title": "柳枝词五首 二",
        "author": "薛能",
        "content": "晴垂芳态吐牙新，雨摆轻条湿面春。\n别有出墻高数尺，不知摇动是何人。",
        "dynasty": "唐",
        "collection_info": null
    },
    {
        "title": "柳枝词五首 三",
        "author": "薛能",
        "content": "暖梳簪朵事登楼，因挂垂杨立地愁。\n牵断绿丝攀不得，半空悬着玉搔头。",
        "dynasty": "唐",
        "collection_info": null
    },
    {
        "title": "柳枝词五首 四",
        "author": "薛能",
        "content": "西园高树后庭根，处处寻芳有折痕。\n终忆旧游桃叶舍，一株斜映竹篱门。",
        "dynasty": "唐",
        "collection_info": null
    },
    {
        "title": "柳枝词五首 五",
        "author": "薛能",
        "content": "刘白苏台总近时，当初章句是谁推。\n纤腰舞尽春杨柳，未有侬家一首诗。",
        "dynasty": "唐",
        "collection_info": null
    },
    {
        "title": "吴姬十首 一",
        "author": "薛能",
        "content": "夜锁重门昼亦监，眼波娇利瘦岩岩。\n偏怜不怕傍人笑，自把春罗等舞衫。",
        "dynasty": "唐",
        "collection_info": null
    },
    {
        "title": "吴姬十首 二",
        "author": "薛能",
        "content": "龙麝熏多骨亦香，因经寒食好风光。\n何人画得天生态，枕破施朱隔宿粧。",
        "dynasty": "唐",
        "collection_info": null
    },
    {
        "title": "吴姬十首 三",
        "author": "薛能",
        "content": "滴滴春霖透荔枝，笔题笺动手中垂。\n天阴不得君王召，嚬着青蛾作小诗。",
        "dynasty": "唐",
        "collection_info": null
    },
    {
        "title": "吴姬十首 四",
        "author": "薛能",
        "content": "钿合重盛绣结深，昭阳初幸赐同心。\n君知一夜恩多少，明日宣敎放德音。",
        "dynasty": "唐",
        "collection_info": null
    },
    {
        "title": "吴姬十首 五",
        "author": "薛能",
        "content": "退红香汗湿轻纱，高捲蚊厨独卧斜。\n娇泪半垂珠不破，恨君瞋折后庭花。",
        "dynasty": "唐",
        "collection_info": null
    },
    {
        "title": "吴姬十首 六",
        "author": "薛能",
        "content": "取次衣裳尽带珠，别添龙脑裛罗襦。\n年来寄与乡中伴，杀尽春蚕税亦无。",
        "dynasty": "唐",
        "collection_info": null
    },
    {
        "title": "吴姬十首 七",
        "author": "薛能",
        "content": "画烛烧兰暖復迷，殿帏深密下银泥。\n开门欲作侵晨散，已是明朝日向西。",
        "dynasty": "唐",
        "collection_info": null
    },
    {
        "title": "吴姬十首 八",
        "author": "薛能",
        "content": "楼台重迭满天云，殷殷鸣鼍世上闻。\n此日杨花初似雪，女儿弦管弄参军。",
        "dynasty": "唐",
        "collection_info": null
    },
    {
        "title": "吴姬十首 九",
        "author": "薛能",
        "content": "冠剪黄绡帔紫罗，薄施铅粉画青娥。\n因将素手夸纤巧，从此椒房宠更多。",
        "dynasty": "唐",
        "collection_info": null
    },
    {
        "title": "吴姬十首 十",
        "author": "薛能",
        "content": "身是三千第一名，内家丛裏独分明。\n芙蓉殿上中元日，水拍银台弄化生。",
        "dynasty": "唐",
        "collection_info": null
    },
    {
        "title": "题于公花园",
        "author": "薛能",
        "content": "含桃庄主后园深，繁实初成静扫阴。\n若使明年花可待，应须恼破事花心。",
        "dynasty": "唐",
        "collection_info": null
    },
    {
        "title": "登城",
        "author": "薛能",
        "content": "偶作闲身上古城，路人遥望不相惊。\n无端将吏逡巡至，又作都头一队行。",
        "dynasty": "唐",
        "collection_info": null
    },
    {
        "title": "好客",
        "author": "薛能",
        "content": "好客连宵在醉乡，蜡烟红暖胜春光。\n谁人肯信山僧语，寒雨唯煎治气汤。",
        "dynasty": "唐",
        "collection_info": null
    },
    {
        "title": "赠普恭禅师",
        "author": "薛能",
        "content": "一日迢迢每一飡，我心难伏我无难。\n南檐十月绳床暖，背卷真经向日看。",
        "dynasty": "唐",
        "collection_info": null
    },
    {
        "title": "赠无表禅师",
        "author": "薛能",
        "content": "笠戴圆阴楚地椶，磬敲清响蜀山铜。\n秋来说偈寅朝殿，爽爽杨枝满手风。",
        "dynasty": "唐",
        "collection_info": null
    },
    {
        "title": "彭门偶题",
        "author": "薛能",
        "content": "淮王西舍固非夫，柳恽偏州未是都。\n直到春秋诸列国，拥旄才子也应无。",
        "dynasty": "唐",
        "collection_info": null
    },
    {
        "title": "嘲赵璘",
        "author": "薛能",
        "content": "巡关每傍摴蒲局，望月还登乞巧楼。\n第一莫敎娇太过，缘人衣带上人头。",
        "dynasty": "唐",
        "collection_info": null
    },
    {
        "title": "句",
        "author": "薛能",
        "content": "百首如一首，卷初如卷终。\n坐久仆头出，语多僧齿寒。\n西塞长云尽，南湖片月斜。\n李白终无取，陶潜固不刊。\n我身若在开元日，争遣名为李翰林。",
        "dynasty": "唐",
        "collection_info": null
    },
    {
        "title": "早春",
        "author": "刘威",
        "content": "晓来庭户外，草树似依依。\n一夜东风起，万山春色归。\n冰消泉派动，日暖露珠晞。\n已酝看花酒，娇莺莫预飞。",
        "dynasty": "唐",
        "collection_info": null
    },
    {
        "title": "伤春感怀",
        "author": "刘威",
        "content": "花飞惜不得，年长更堪悲。\n春尽有归日，老来无去时。\n风前千片雪，镜裏数茎丝。\n肠断青山暮，独攀杨柳枝。",
        "dynasty": "唐",
        "collection_info": null
    },
    {
        "title": "闰三月",
        "author": "刘威",
        "content": "三年皆一闰，此闰胜常时。\n莫怪花开晚，都缘春尽迟。\n节分炎气近，律应蕙风移。\n梦得成胡蝶，芳菲幸不遗。",
        "dynasty": "唐",
        "collection_info": null
    },
    {
        "title": "早秋游湖上亭",
        "author": "刘威",
        "content": "危亭秋尚早，野思已无穷。\n竹叶一尊酒，荷香四座风。\n晓烟孤屿外，归鸟夕阳中。\n渐爱湖光冷，移舟月满空。",
        "dynasty": "唐",
        "collection_info": null
    },
    {
        "title": "宿渔家",
        "author": "刘威",
        "content": "竹屋清江上，风烟四五家。\n水园分芰叶，邻界认芦花。\n雨到鱼翻浪，洲迴鸟傍沙。\n月明何处去，片片席帆斜。",
        "dynasty": "唐",
        "collection_info": null
    },
    {
        "title": "旅中早秋",
        "author": "刘威",
        "content": "金威生止水，爽气遍遥空。\n草色萧条路，槐花零落风。\n夜来万里月，觉后一声鸿。\n莫问前程事，飒然沙上蓬。",
        "dynasty": "唐",
        "collection_info": null
    },
    {
        "title": "早秋西归有怀",
        "author": "刘威",
        "content": "求归方有计，惜别更堪愁。\n上马江城暮，出郊山戍秋。\n暗销何限事，白尽去年头。\n莫怪频惆怅，异乡难再游。",
        "dynasty": "唐",
        "collection_info": null
    },
    {
        "title": "冬夜旅怀",
        "author": "刘威",
        "content": "寒窗危竹枕，月过半床阴。\n嫩叶不归梦，晴虫成苦吟。\n酒无通夜力，事满五更心。\n寂寞谁相似，残灯与素琴。",
        "dynasty": "唐",
        "collection_info": null
    },
    {
        "title": "塞上作",
        "author": "刘威",
        "content": "萧萧陇水侧，落日客愁中。\n古塞一声笛，长沙千里风。\n鸟无栖息处，人爱战争功。\n数夜城头月，弯弯如引弓。",
        "dynasty": "唐",
        "collection_info": null
    },
    {
        "title": "秋日寄陈景孚秀才",
        "author": "刘威",
        "content": "征车日已远，物候尚凄凄。\n风叶青桐落，露花红槿低。\n心随秦国远，梦到楚山迷。\n却恨衔芦鴈，秋飞不向西。",
        "dynasty": "唐",
        "collection_info": null
    },
    {
        "title": "冬日送友人西归",
        "author": "刘威",
        "content": "北风吹别思，杳杳度云山。\n满望是归处，一生犹未闲。\n知音方见誉，浮宦久相关。\n空有心如月，同居千里还。",
        "dynasty": "唐",
        "collection_info": null
    },
    {
        "title": "感寓",
        "author": "刘威",
        "content": "海竭山移岁月深，分明齐得世人心。\n颜回徒恨少成古，彭祖何曾老至今。\n须向道中平贵贱，还从限内任浮沈。\n他年免似骊山鬼，信有蓬莱不可寻。",
        "dynasty": "唐",
        "collection_info": null
    },
    {
        "title": "七夕",
        "author": "刘威",
        "content": "乌鹊桥成上界通，千秋灵会此宵同。\n云收喜气星楼晓，香拂轻尘玉殿空。\n翠辇不行青草路，金銮徒候白榆风。\n綵盘花阁无穷意，只在游丝一缕中。",
        "dynasty": "唐",
        "collection_info": null
    },
    {
        "title": "晚春陪王员外东塘游宴",
        "author": "刘威",
        "content": "水绿山青春日长，政成因暇泛回塘。\n初移柳岸笙歌合，欲过苹洲罗绮香。\n共济已惊依玉树，随流还许醉金觞。\n一声画角严城暮，云雨分时满路光。",
        "dynasty": "唐",
        "collection_info": null
    },
    {
        "title": "游东湖黄处士园林",
        "author": "刘威",
        "content": "偶向东湖更向东，数声鸡犬翠微中。\n遥知杨柳是门处，似隔芙蓉无路通。\n樵客出来山带雨，渔舟过去水生风。\n物情多与闲相称，所恨求安计不同。",
        "dynasty": "唐",
        "collection_info": null
    },
    {
        "title": "题许子正处士新池",
        "author": "刘威",
        "content": "坐爱风尘日已西，功成得与化工齐。\n巧分孤岛思何远，欲似五湖心易迷。\n渐有野禽来试水，又怜春草自侵堤。\n那堪更到芙蓉拆，晚夕香联桃李蹊。",
        "dynasty": "唐",
        "collection_info": null
    },
    {
        "title": "旅怀",
        "author": "刘威",
        "content": "物态人心渐渺茫，十年徒学钓沧浪。\n老将何面还吾土，梦有惊魂在楚乡。\n自是一身嫌苟合，谁怜今日欲佯狂。\n无名无位却无事，醉落乌纱卧夕阳。",
        "dynasty": "唐",
        "collection_info": null
    },
    {
        "title": "早秋归",
        "author": "刘威",
        "content": "数口飘零身未迴，梦魂遥断越王台。\n家书欲寄鴈飞远，客恨正深秋又来。\n风解绿杨三署冷，月当银汉四山开。\n茫茫归路在何处，砧杵一声心已摧。",
        "dynasty": "唐",
        "collection_info": null
    },
    {
        "title": "欧阳示新诗因贻四韵",
        "author": "刘威",
        "content": "衝戛瑶琼得至音，数篇清越应南金。\n都由苦思无休日，已证前贤不到心。\n风入寒松声自古，水归沧海意皆深。\n欲知字字惊神鬼，一气秋时试夜吟。",
        "dynasty": "唐",
        "collection_info": null
    },
    {
        "title": "尉迟将军",
        "author": "刘威",
        "content": "天仗拥门希授钺，重臣入梦岂安金。\n江河定后威风在，社稷危来寄託深。\n扶病暂将弓试力，感恩重与剑论心。\n明妃若遇英雄世，青冢何由怨陆沈。",
        "dynasty": "唐",
        "collection_info": null
    },
    {
        "title": "赠欧阳秀才",
        "author": "刘威",
        "content": "桐上知音日下身，道光谁不仰清尘。\n偶来水馆逢为客，旧熟诗名似故人。\n永日空惊沧海阔，何年重见白头新。\n权门要路应行遍，闲伴山夫一夜贫。",
        "dynasty": "唐",
        "collection_info": null
    },
    {
        "title": "赠道者",
        "author": "刘威",
        "content": "五云深处有真仙，岁月催多却少年。\n入郭不知今世事，卖丹犹觅古时钱。\n闲寻白鹿眠瑶草，暗摘红桃去洞天。\n时向人间深夜坐，鬼神长在药囊边。",
        "dynasty": "唐",
        "collection_info": null
    },
    {
        "title": "赠道者",
        "author": "刘威",
        "content": "道帔轻裾三岛云，绿髯长占镜中春。\n高风已驾祥鸾驭，浮世休惊野马尘。\n过海独辞王母面，度关谁识老聃身。\n儒生也爱长生术，不见人间大笑人。",
        "dynasty": "唐",
        "collection_info": null
    },
    {
        "title": "遣怀寄欧阳秀才",
        "author": "刘威",
        "content": "地上江河天上乌，百年流转只须臾。\n平生闲过日将日，欲老始知吾负吾。\n似豹一班时或有，如龟三顾岂全无。\n古来晚达人何限，莫笑空枝犹望苏。",
        "dynasty": "唐",
        "collection_info": null
    },
    {
        "title": "送元秀才入道",
        "author": "刘威",
        "content": "不教荣乐损天机，愿逐鸾皇次第飞。\n明月满时开道帔，俗尘飘处脱儒衣。\n只携仙籍还金洞，便与时流隔翠微。\n空有缄题报亲爱，一千年后始西归。",
        "dynasty": "唐",
        "collection_info": null
    },
    {
        "title": "三闾大夫",
        "author": "刘威",
        "content": "三闾一去湘山老，烟水悠悠痛古今。\n青史已书殷鉴在，词人劳咏楚江深。\n竹移低影潜贞节，月入中流洗恨心。\n再引离骚见微旨，肯敎渔父会昇沈。",
        "dynasty": "唐",
        "collection_info": null
    },
    {
        "title": "伤曾秀才马",
        "author": "刘威",
        "content": "买得龙媒越水濆，轻桃细杏色初分。\n秋归未过阳关日，夜魄忽销阴塞云。\n吴练已知随影没，朔风犹想带嘶闻。\n临轩振策休惆怅，坐致烟霄只在君。",
        "dynasty": "唐",
        "collection_info": null
    },
    {
        "title": "喷玉泉冥会诗八首 白衣叟途中吟二首 一",
        "author": "李玖",
        "content": "春草萋萋春水绿，野棠开尽飘香玉。\n绣岭宫前鹤髮人，犹唱开元太平曲。",
        "dynasty": "唐",
        "collection_info": null
    },
    {
        "title": "喷玉泉冥会诗八首 白衣叟途中吟二首 二",
        "author": "李玖",
        "content": "厌世逃名者，谁能荅姓名。\n曾闻王乐否，眷取路傍情。",
        "dynasty": "唐",
        "collection_info": null
    },
    {
        "title": "喷玉泉冥会诗八首 白衣叟述甘棠馆西楹诗",
        "author": "李玖",
        "content": "浮云凄惨日微明，沈痛将军负罪名。\n白昼叫阍无近戚，缟衣饮气只门生。\n佳人暗泣填宫泪，廐马连嘶换主声。\n六合茫茫皆汉土，此身无处哭田横。",
        "dynasty": "唐",
        "collection_info": null
    },
    {
        "title": "喷玉泉冥会诗八首 白衣叟喷玉泉感旧游书怀",
        "author": "李玖",
        "content": "树色川光向晚晴，旧曾游处事分明。\n鼠穿月榭荆榛合，草掩花园畦壠平。\n迹陷黄沙仍未寤，罪标青简竟何名。\n伤心谷口东流水，犹喷当时寒玉声。",
        "dynasty": "唐",
        "collection_info": null
    },
    {
        "title": "喷玉泉冥会诗八首 四丈夫同赋 一",
        "author": "李玖",
        "content": "鸟啼莺语思何穷，一世荣华一梦中。\n李固有冤藏蠹简，邓攸无子续清风。\n文章高韵传流水，丝管遗音託草虫。\n春月不知人事改，闲垂光影照洿宫。",
        "dynasty": "唐",
        "collection_info": null
    },
    {
        "title": "喷玉泉冥会诗八首 四丈夫同赋 二",
        "author": "李玖",
        "content": "桃蹊李径尽荒凉，访旧寻新益自伤。\n虽有衣衾藏李固，终无表疏雪王章。\n羁魂尚觉霜风冷，朽骨徒惊月桂香。\n天爵竟为人爵悞，谁能高叫问苍苍。",
        "dynasty": "唐",
        "collection_info": null
    },
    {
        "title": "喷玉泉冥会诗八首 四丈夫同赋 三",
        "author": "李玖",
        "content": "落花寂寂草绵绵，云影山光尽宛然。\n坏室基摧新石鼠，潴宫水引故山泉。\n青云自致惭天爵，白首同[归]感昔贤。\n惆怅林间中夜月，孤光曾照读书筵。",
        "dynasty": "唐",
        "collection_info": null
    },
    {
        "title": "喷玉泉冥会诗八首 四丈夫同赋 四",
        "author": "李玖",
        "content": "新荆棘路旧衡门，又驻高车会一尊。\n寒骨未沾新雨露，春风不长败兰荪。\n丹诚岂分埋幽壤，白日终希照覆盆。\n珍重昔年金谷友，共来泉际话幽魂。",
        "dynasty": "唐",
        "collection_info": null
    },
    {
        "title": "下第归宜春酬黄颇饯别",
        "author": "潘唐",
        "content": "圣代澄清雨露均，独怀惆怅出咸秦。\n承明未荐相如赋，故国犹惭季子贫。\n御苑钟声临远水，都门树色背行尘。\n一从此地曾携手，益羡江头桃李春。",
        "dynasty": "唐",
        "collection_info": null
    },
    {
        "title": "题泐潭",
        "author": "裴休",
        "content": "泐潭形胜地，祖塔在云湄。\n浩劫有穷日，真风无坠时。\n岁华空自老，消息竟谁知。\n到此轻尘虑，功名自可遗。",
        "dynasty": "唐",
        "collection_info": null
    },
    {
        "title": "赠黄蘖山僧希运",
        "author": "裴休",
        "content": "曾传达士心中印，额有圆珠七尺身。\n挂锡十年栖蜀水，浮杯今日渡漳滨。\n一千龙象随高步，万里香华结胜因。\n拟欲事师为弟子，不知将法付何人。",
        "dynasty": "唐",
        "collection_info": null
    },
    {
        "title": "登望京楼赋",
        "author": "令狐绹",
        "content": "夷门一镇五经秋，未得朝天不免愁。\n因上此楼望京国，便名楼作望京楼。",
        "dynasty": "唐",
        "collection_info": null
    },
    {
        "title": "享太庙乐章",
        "author": "夏侯孜",
        "content": "于铄令主，圣祚重昌。\n兴起敎义，申明典章。\n俗尚素朴，人皆乐康。\n积德可报，流庆无疆。",
        "dynasty": "唐",
        "collection_info": null
    },
    {
        "title": "和重阳锡宴御制诗",
        "author": "魏謩",
        "content": "四方无事去，宸豫杪秋来。\n八水寒光起，千山霁色开。",
        "dynasty": "唐",
        "collection_info": null
    },
    {
        "title": "贺王仆射放榜",
        "author": "周墀",
        "content": "文场三化鲁儒生，三十余年振重名。\n曾忝木鸡夸羽翼，又陪金马入蓬瀛。\n虽欣月桂居先折，更羡春兰最后荣。\n欲到龙门看风雨，关防不许暂离营。",
        "dynasty": "唐",
        "collection_info": null
    },
    {
        "title": "酬李常侍立秋日奉诏祭岳见寄",
        "author": "周墀",
        "content": "秋祠灵岳奉尊罍，风过深林古柏开。\n莲掌月高珪币列，金天雨露鬼神陪。\n质明三献虽终礼，祈寿千年别上杯。\n岂是琐才能祀事，洪农太守主张来。",
        "dynasty": "唐",
        "collection_info": null
    },
    {
        "title": "寄华州周侍郎立秋日奉诏祭岳诗",
        "author": "李景让",
        "content": "关河豁静晓云开，承诏秋祠太守来。\n山霁莲花添翠黛，路阴桐叶少尘埃。\n朱轓入庙威仪肃，玉佩昇坛步武回。\n往岁今朝几时事，谢君非重我非才。",
        "dynasty": "唐",
        "collection_info": null
    },
    {
        "title": "句",
        "author": "李景让",
        "content": "成都十万户，抛若一鸿毛。",
        "dynasty": "唐",
        "collection_info": null
    },
    {
        "title": "续梦中十韵",
        "author": "郑颢",
        "content": "间岁流虹节，归轩出禁扃。\n奔波陶畏景，萧洒梦殊庭。\n境象非曾到，崇严昔未经。\n日斜乌敛翼，风动鹤飘翎。\n异苑人争集，凉台笔不停。\n石门雾露白，玉殿莓苔青。\n若匪灾先兆，何缘思入冥。\n御炉虚仗马，华盖负云亭。\n白日成千古，金縢閟九龄。\n小臣哀绝笔，湖上泣青萍。",
        "dynasty": "唐",
        "collection_info": null
    },
    {
        "title": "扬州送人",
        "author": "郑颢",
        "content": "桂檝木兰舟，枫江竹箭流。\n故人从此去，望远不胜愁。\n落日低帆影，归风引棹讴。\n思君折杨柳，泪尽武昌楼。",
        "dynasty": "唐",
        "collection_info": null
    },
    {
        "title": "置酒",
        "author": "郑颢",
        "content": "酒熟人须饮，春还鬓已秋。\n愿逢千日醉，得逭百年愁。\n卒卒周姬旦，栖栖鲁孔丘。\n平生能几日，不及且遨游。",
        "dynasty": "唐",
        "collection_info": null
    },
    {
        "title": "重阳宴东观山亭和从事卢顺之",
        "author": "张固",
        "content": "乱山青翠郡城东，爽节凭高一望通。\n交友会时丝管合，羽觞飞处笑言同。\n金英耀彩晴云外，玉树凝霜暮雨中。\n高咏已劳潘岳思，醉欢惭道自车公。",
        "dynasty": "唐",
        "collection_info": null
    },
    {
        "title": "独秀山",
        "author": "张固",
        "content": "孤峰不与众山俦，直入青云势未休。\n会得干坤融结意，擎天一柱在南州。",
        "dynasty": "唐",
        "collection_info": null
    },
    {
        "title": "长门怨",
        "author": "刘皋",
        "content": "营营孤思通，寂寂长门夜。\n妾妬亦知非，君恩那不借。\n携琴就玉阶，调悲声未谐。\n将心寄明月，流影入君怀。",
        "dynasty": "唐",
        "collection_info": null
    },
    {
        "title": "宿日观东房诗",
        "author": "李质",
        "content": "曾入桃溪路，仙源信少双。\n洞霞飘素练，藓壁画阴窗。\n古木愁撑月，危峰欲堕江。\n自吟空向寂，谁共倒秋缸。",
        "dynasty": "唐",
        "collection_info": null
    },
    {
        "title": "赠副戎",
        "author": "南卓",
        "content": "翱翔曾在玉京天，堕落江南路几千。\n从事不须轻县宰，满身犹带御炉烟。",
        "dynasty": "唐",
        "collection_info": null
    },
    {
        "title": "命妓盛小丛歌饯崔侍御还阙",
        "author": "李讷",
        "content": "绣衣奔命去情多，南国佳人敛翠娥。\n曾向敎坊听国乐，为君重唱盛丛歌。",
        "dynasty": "唐",
        "collection_info": null
    },
    {
        "title": "李尚书命妓歌饯有作奉酬",
        "author": "崔元范",
        "content": "羊公留宴岘山亭，洛浦高歌五夜情。\n独向柏台为老吏，可怜林木响余声。",
        "dynasty": "唐",
        "collection_info": null
    },
    {
        "title": "和李尚书命妓歌饯崔侍御",
        "author": "杨知至",
        "content": "燕赵能歌有几人，为花回雪似含颦。\n声随御史西归去，谁伴文翁怨九春。",
        "dynasty": "唐",
        "collection_info": null
    },
    {
        "title": "覆落后呈同年",
        "author": "杨知至",
        "content": "由来梁鴈与冥鸿，不合翩翩向碧空。\n寒谷谩劳邹氏律，长天独遇宋都风。\n此时泣玉情虽异，他日衔环事亦同。\n二月春光正摇荡，无因得醉杏园中。",
        "dynasty": "唐",
        "collection_info": null
    },
    {
        "title": "送韦觐谪潘州",
        "author": "李明远",
        "content": "北鸟飞不到，南人谁去游。\n天涯浮瘴水，岭外向潘州。\n草木春秋暮，猨猱日夜愁。\n定知迁客泪，应只对君流。",
        "dynasty": "唐",
        "collection_info": null
    },
    {
        "title": "前望江曲令颂德",
        "author": "萧缜",
        "content": "政绩虽殊道且同，无辞买石纪前功。\n谁论重德光青史，过里犹歌卧辙风。",
        "dynasty": "唐",
        "collection_info": null
    },
    {
        "title": "重阳东观席上赠侍郎张固",
        "author": "卢顺之",
        "content": "渡江旌斾动鱼龙，令节开筵上碧峰。\n翡翠巢低岩桂小，茱萸房湿露香浓。\n白云郊外无尘事，黄菊筵中尽醉容。\n好是谢公高兴处，夕阳归骑出疎松。",
        "dynasty": "唐",
        "collection_info": null
    },
    {
        "title": "责汉水辞",
        "author": "李善夷",
        "content": "汉之广兮，风波四起。\n虽有风波，不如蹄涔之水。\n蹄涔之水，不为下国而倾天子。\n汉之深兮，其堤莫量。\n虽云莫量，不如行潦之汪。\n行潦之汪，不为下国而溺天王。\n汉之美者曰鲂，吾虽饥不食其鲂，恐污吾之饥肠。",
        "dynasty": "唐",
        "collection_info": null
    },
    {
        "title": "大堤曲",
        "author": "李善夷",
        "content": "酒旗相望大堤头，堤下连墙堤上楼。\n日暮行人争渡急，桨声幽轧满中流。",
        "dynasty": "唐",
        "collection_info": null
    },
    {
        "title": "金灯",
        "author": "卢溵",
        "content": "疎茎秋拥翠，幽艳夕添红。\n有月长灯在，无烟烬火同。\n香浓初受露，势庳不知风。\n应笑金台上，先随晓漏终。",
        "dynasty": "唐",
        "collection_info": null
    },
    {
        "title": "和李尚书命妓饯崔侍御",
        "author": "卢溵",
        "content": "乌台上客紫髯公，共捧天书静境中。\n桃朵不辞歌白苎，耶溪暮雨起樵风。",
        "dynasty": "唐",
        "collection_info": null
    },
    {
        "title": "对酒",
        "author": "赵牧",
        "content": "云翁耕扶桑，种黍养日乌。\n手挼六十花甲子，循环落落如弄珠。\n长绳繫日未是愚，有翁临镜捋白鬚。\n饥魂弔骨吟古书，冯唐八十无高车。\n人生如云在须臾，何乃自苦八尺躯。\n裂衣换酒且为娱，劝君朝饮一瓢。\n夜饮一壶，杞天崩。\n雷腾腾，桀非尧是何足凭。\n桐君桂父岂胜我，醉裏白龙多上昇。\n菖蒲花开鱼尾定，金丹始可延君命。",
        "dynasty": "唐",
        "collection_info": null
    },
    {
        "title": "南歌子词三首 一",
        "author": "裴諴",
        "content": "不是厨中丳，争知{炙火=肉}裏心。\n井边银钏落，展转恨还深。",
        "dynasty": "唐",
        "collection_info": null
    },
    {
        "title": "南歌子词三首 二",
        "author": "裴諴",
        "content": "不信长相忆，抬头问取天。\n风吹荷叶动，无夜不摇莲。",
        "dynasty": "唐",
        "collection_info": null
    },
    {
        "title": "南歌子词三首 三",
        "author": "裴諴",
        "content": "簳蜡为红烛，情知不自由。\n细丝斜结网，争奈眼相钩。",
        "dynasty": "唐",
        "collection_info": null
    },
    {
        "title": "新添声杨柳枝词 一",
        "author": "裴諴",
        "content": "思量大是恶姻缘，只得相看不得怜。\n愿作琵琶槽那畔，得他长抱在胷前。",
        "dynasty": "唐",
        "collection_info": null
    },
    {
        "title": "新添声杨柳枝词 二",
        "author": "裴諴",
        "content": "独房莲子没人看，偷折莲时命也𢬵。\n若有所由来借问，但道偷莲是下官。",
        "dynasty": "唐",
        "collection_info": null
    },
    {
        "title": "夏杪登越王楼临涪江望雪山寄朝中知友",
        "author": "于兴宗",
        "content": "巴西西北楼，堪望亦堪愁。\n山乱江迴远，川清树欲秋。\n晴明中雪岭，烟霭下渔舟。\n写寄朝天客，知余恨独游。",
        "dynasty": "唐",
        "collection_info": null
    },
    {
        "title": "东阳涵碧亭",
        "author": "于兴宗",
        "content": "高低竹杂松，积翠復留风。\n路剧阴溪裏，寒生暑气中。",
        "dynasty": "唐",
        "collection_info": null
    },
    {
        "title": "奉酬绵州中丞以江山小图远垂赐及兼寄诗",
        "author": "李朋",
        "content": "巴江与雪山，井邑共迴环。\n图写丹青内，分明烟霭间。\n移君名郡兴，助我小斋闲。\n日想登临处，高踪不可攀。",
        "dynasty": "唐",
        "collection_info": null
    },
    {
        "title": "奉酬于中丞登越王楼见寄之什",
        "author": "杨牢",
        "content": "劒外书来日，惊忙自折封。\n丹青得山水，强健慰心胸。\n事少胜诸郡，江迴见几重。\n宁悲久作别，且似一相逢。\n诗合焚香咏，愁应赖酒浓。\n庾楼寒更忆，肠断雪千峰。",
        "dynasty": "唐",
        "collection_info": null
    },
    {
        "title": "赠舍弟",
        "author": "杨牢",
        "content": "秦云蜀浪两堪愁，尔养晨昏我远游。\n千里客心难寄梦，两行乡泪为君流。\n早驱风雨知龙圣，饿食鱼鰕觉虎羞。\n袖裏镆铘光似水，丈夫不合等闲休。",
        "dynasty": "唐",
        "collection_info": null
    },
    {
        "title": "句",
        "author": "杨牢",
        "content": "虾𢋙欲吃月，保让常敎圆。\n心明外不察，月向怀中圆。\n罗帏若不卷，谁道中无人。\n魁形下方天顶亚，二十四寸窗中月。",
        "dynasty": "唐",
        "collection_info": null
    },
    {
        "title": "和绵州于中丞登越王楼见寄",
        "author": "李续",
        "content": "早年登此楼，退想不胜愁。\n地远二千里，时将四十秋。\n邅迍多失路，华皓任虚舟。\n诗酒虽堪使，何因得共游。",
        "dynasty": "唐",
        "collection_info": null
    },
    {
        "title": "和绵州于中丞登越王楼作",
        "author": "李汶濡",
        "content": "珍重巴西守，殷勤寄远情。\n劒峰当户碧，诗韵满楼清。\n日照涪川阔，烟笼雪峤明。\n征黄看即及，莫叹滞江城。",
        "dynasty": "唐",
        "collection_info": null
    },
    {
        "title": "和于中丞夏杪登越王楼望雪山见寄",
        "author": "田章",
        "content": "志乖多感物，临眺更增愁。\n暑候虽云夏，江声已似秋。\n雪遥难辨木，村近好维舟。\n莫恨归朝晚，朝簪拟胜游。",
        "dynasty": "唐",
        "collection_info": null
    },
    {
        "title": "和绵州于中丞登越王楼作",
        "author": "薛蒙",
        "content": "左绵江上楼，五马此销愁。\n暑退千山雪，风来万木秋。\n邅迴犹刺郡，繫滞似维舟。\n即有征黄日，名川莫厌游。",
        "dynasty": "唐",
        "collection_info": null
    },
    {
        "title": "和绵州于中丞登越王楼作",
        "author": "李邺",
        "content": "长听巴西事，看图胜所闻。\n江楼明返照，雪岭乱晴云。\n景象诗情在，幽奇笔迹分。\n使君徒说好，不祗怨离羣。",
        "dynasty": "唐",
        "collection_info": null
    },
    {
        "title": "和绵州于中丞登越王楼作二首 一",
        "author": "于瓌",
        "content": "楼因藩邸号，川势似依楼。\n显敞含清暑，岚光入素秋。\n山宜姑射貌，江泛李膺舟。\n郢曲思朋执，轻纱画胜游。",
        "dynasty": "唐",
        "collection_info": null
    },
    {
        "title": "和绵州于中丞登越王楼作二首 二",
        "author": "于瓌",
        "content": "极目郡城楼，浮云拂槛愁。\n政成多暇日，诗思动先秋。\n远霁千岩雪，随波一叶舟。\n昔曾窥粉绘，今愿许陪游。",
        "dynasty": "唐",
        "collection_info": null
    },
    {
        "title": "和于中丞登越王楼",
        "author": "王严",
        "content": "雉堞临朱槛，登兹便散愁。\n蝉声怨炎夏，山色报新秋。\n江转穿云树，心闲随叶舟。\n仲[宣]徒有叹，谢守几追游。",
        "dynasty": "唐",
        "collection_info": null
    },
    {
        "title": "题越王楼寄献中丞使君",
        "author": "刘暌",
        "content": "朱轩迥压碧烟州，昔岁贤王是胜游。\n山簇劒峰朝阙远，水如巴字遶城流。\n人间物象分千里，天上笙歌醉五侯。\n今日登临无限意，同霑惠化自销愁。",
        "dynasty": "唐",
        "collection_info": null
    },
    {
        "title": "秋日登越王楼献于中丞",
        "author": "李渥",
        "content": "越王曾牧劒南州，因向城隅建此楼。\n横玉远开千峤雪，暗雷下听一江流。\n画檐先弄朝阳色，朱槛低临众木秋。\n徒学仲宣聊四望，且将词赋好依刘。",
        "dynasty": "唐",
        "collection_info": null
    },
    {
        "title": "洋州于中丞顷牧左绵题诗越王楼上朝贤继和輙课四韵",
        "author": "刘璐",
        "content": "隔政代君侯，多惭迹令猷。\n山光来户牖，江鸟满汀洲。\n雅韵征朝客，清词写郡楼。\n至今谣未已，注意在洋州。",
        "dynasty": "唐",
        "collection_info": null
    },
    {
        "title": "和于中丞登越王楼作",
        "author": "卢栯",
        "content": "图[画]越王楼，开缄慰别愁。\n山光涵雪冷，水色带江秋。\n云岛孤征鴈，烟帆一叶舟。\n嚮风舒霁景，如伴谢公游。",
        "dynasty": "唐",
        "collection_info": null
    },
    {
        "title": "飞鸿响远音",
        "author": "李体仁",
        "content": "漠漠微霜夕，翩翩出渚鸿。\n清声流逈野，高韵入寥空。\n旧质经寒塞，残音响远风。\n萦云犹类网，避月尚疑弓。\n弱羽虽能振，丹霄竟未通。\n欲知多怨思，听取暮烟中。",
        "dynasty": "唐",
        "collection_info": null
    },
    {
        "title": "春愁",
        "author": "韩琮",
        "content": "金乌长飞玉兔走，青鬓长青古无有。\n秦娥十六语如弦，未解贪花惜杨柳。\n吴鱼岭鴈无消息，水誓兰情别来久。\n劝君年少莫游春，暖风迟日浓于酒。",
        "dynasty": "唐",
        "collection_info": null
    },
    {
        "title": "牡丹",
        "author": "韩琮",
        "content": "残花何处藏，尽在牡丹房。\n嫩蘂包金粉，重葩结绣囊。\n云凝巫峡梦，帘闭景阳粧。\n应恨年华促，迟迟待日长。",
        "dynasty": "唐",
        "collection_info": null
    },
    {
        "title": "兴平县野中得落星石移置县斋",
        "author": "韩琮",
        "content": "的的堕芊苍，茫茫不记年。\n几逢疑虎将，应逐犯牛仙。\n择地依兰畹，题诗间锦钱。\n何时成五色，却上女娲天。",
        "dynasty": "唐",
        "collection_info": null
    },
    {
        "title": "题商山店",
        "author": "韩琮",
        "content": "商山驿路几经过，未到仙娥见谢娥。\n红锦机头抛皓腕，绿云鬟下送横波。\n佯嗔阿母留宾客，暗为王孙换绮罗。\n碧涧门前一条水，岂知平地有天河。",
        "dynasty": "唐",
        "collection_info": null
    },
    {
        "title": "风",
        "author": "韩琮",
        "content": "竞持飘忽意何穷，为盛为衰半不同。\n偃草喜逢新雨后，鸣条愁听晓霜中。\n凉飞玉管来秦甸，暗褭花枝入楚宫。\n莫见东风便无定，满帆还有济川功。",
        "dynasty": "唐",
        "collection_info": null
    },
    {
        "title": "云",
        "author": "韩琮",
        "content": "深惹离情霭落晖，如车如盖早依依。\n山头触石应常在，天际从龙自不归。\n莫向隙窗笼夜月，好来仙洞湿行衣。\n春风淡荡无心后，见说襄王梦亦稀。",
        "dynasty": "唐",
        "collection_info": null
    },
    {
        "title": "露",
        "author": "韩琮",
        "content": "长随圣泽堕尧天，濯遍幽兰叶叶鲜。\n纔喜轻尘销陌上，已愁新月到阶前。\n文腾要地成非久，珠缀秋荷偶得圆。\n几处花枝抱离恨，晓风残月正澘然。",
        "dynasty": "唐",
        "collection_info": null
    },
    {
        "title": "霞",
        "author": "韩琮",
        "content": "应是行云未拟归，变成春态媚晴晖。\n深如绮色斜分阁，碎似花光散满衣。\n天际欲销重惨淡，镜中闲照正依稀。\n晓来何处低临水，无限鸳鸯妬不飞。",
        "dynasty": "唐",
        "collection_info": null
    },
    {
        "title": "颍亭",
        "author": "韩琮",
        "content": "颍上新亭瞰一川，几重旧址敞幽关。\n寒声北下当轩水，翠影西来扑槛山。\n远目静随孤鹤去，高情常共白云闲。\n知君久负巢由志，早晚相忘寂寞间。",
        "dynasty": "唐",
        "collection_info": null
    },
    {
        "title": "咏马",
        "author": "韩琮",
        "content": "曾经伯乐识长鸣，不似龙行不敢行。\n金埒未登嘶若是，盐车犹驾瘦何惊。\n难逢王济知音癖，欲就燕昭买骏名。\n早晚飞黄引同皂，碧云天上作鸾鸣。",
        "dynasty": "唐",
        "collection_info": null
    },
    {
        "title": "题圭峰下长孙家林亭",
        "author": "韩琮",
        "content": "赵国林亭二百年，绿苔如毯葛如烟。\n闲期竹色摇霜看，醉惜松声枕月眠。\n出树圭峰寒压坐，入篱沙濑碧流天。\n明知富贵非身物，莫为金章堕地仙。",
        "dynasty": "唐",
        "collection_info": null
    },
    {
        "title": "牡丹",
        "author": "韩琮",
        "content": "桃时杏日不争浓，叶帐阴成始放红。\n晓艳远分金掌露，暮香深惹玉堂风。\n名移兰杜千年后，贵擅笙歌百醉中。\n如梦如仙忽零落，暮霞何处绿屏空。",
        "dynasty": "唐",
        "collection_info": null
    },
    {
        "title": "雨",
        "author": "韩琮",
        "content": "阴云拂地散丝轻，长得为霖济物名。\n夜浦涨归天堑阔，春风洒入御沟平。\n轩车几处归频湿，罗绮何人去欲生。\n不及流他荷叶上，似珠无数转分明。",
        "dynasty": "唐",
        "collection_info": null
    },
    {
        "title": "京西即事",
        "author": "韩琮",
        "content": "秋草河兰起阵云，凉州唯向管弦闻。\n豺狼毳幕三千帐，貔虎金戈十万军。\n候骑北来惊有说，戍楼西望悔为文。\n昭阳亦待平安火，谁握旌旗不见勋。",
        "dynasty": "唐",
        "collection_info": null
    },
    {
        "title": "公子行",
        "author": "韩琮",
        "content": "紫袖长衫色，银蝉半臂花。\n带装盘水玉，鞍绣坐云霞。\n别殿承恩泽，飞龙赐渥洼。\n控罗青褭辔，镂象碧熏葩。\n意气倾歌舞，阑珊走钿车。\n袖障云缥缈，钗转凤欹斜。\n珠卷迎归箔，雕笼晃醉纱。\n唯无难夜日，不得似仙家。",
        "dynasty": "唐",
        "collection_info": null
    },
    {
        "title": "秋晚信州推院亲友或责无书即事寄答",
        "author": "韩琮",
        "content": "官信安仁拙，书非叔夜慵。\n谬驰骢马传，难附鲤鱼封。\n万里劳何补，千年运忝逢。\n不量横草力，虚慕入云踪。\n洁水空澄鑑，持铅亦砺锋。\n月寒深夜桂，霜凛近秋松。\n宪摘无逃魏，冤申得梦冯。\n问貍将挟虎，歼虿敢虞蜂。\n商吹移砧调，春华改镜容。\n归期方畹积，愁思暮山重。\n仙鼠犹惊燕，莎鸡欲变蛩。\n唯应碧湘浦，云落及芙蓉。",
        "dynasty": "唐",
        "collection_info": null
    },
    {
        "title": "晚春江晴寄友人",
        "author": "韩琮",
        "content": "晚日低霞绮，晴山远画眉。\n春青河畔草，不是望乡时。",
        "dynasty": "唐",
        "collection_info": null
    },
    {
        "title": "凉州词",
        "author": "韩琮",
        "content": "树发花如锦，莺啼柳若丝。\n更游欢宴地，悲见别离时。",
        "dynasty": "唐",
        "collection_info": null
    },
    {
        "title": "莫春浐水送别",
        "author": "韩琮",
        "content": "绿暗红稀出凤城，暮云楼阁古今情。\n行人莫听宫前水，流尽年光是此声。",
        "dynasty": "唐",
        "collection_info": null
    },
    {
        "title": "骆谷晚望",
        "author": "韩琮",
        "content": "秦川如画渭如丝，去国还家一望时。\n公子王孙莫来好，岭花多是断肠枝。",
        "dynasty": "唐",
        "collection_info": null
    },
    {
        "title": "二月二日游洛源",
        "author": "韩琮",
        "content": "旧苑新晴草似苔，人还香在踏青迴。\n今朝此地成惆怅，已后逢春更莫来。",
        "dynasty": "唐",
        "collection_info": null
    },
    {
        "title": "柳",
        "author": "韩琮",
        "content": "折柳歌中得翠条，远移金殿种青霄。\n上阳宫女含声送，不忿先归舞细腰。",
        "dynasty": "唐",
        "collection_info": null
    },
    {
        "title": "杨柳枝",
        "author": "韩琮",
        "content": "梁苑隋堤事已空，万条犹舞旧春风。\n那堪更想千年后，谁见杨花入汉宫。",
        "dynasty": "唐",
        "collection_info": null
    },
    {
        "title": "杨柳枝词",
        "author": "韩琮",
        "content": "枝鬬纤腰叶鬬眉，春来无处不如丝。\n霸陵原上多离别，少有长条拂地垂。",
        "dynasty": "唐",
        "collection_info": null
    },
    {
        "title": "和襄阳徐相公商贺徐副使加章绶",
        "author": "王传",
        "content": "朱紫联辉照日新，芳菲全属断金人。\n华筵重处宗盟地，白雪飞时郢曲春。\n仙府色饶攀桂侣，莲花光让握兰身。\n自怜亦是膺门客，吟想恩荣气益振。",
        "dynasty": "唐",
        "collection_info": null
    },
    {
        "title": "和李尚书命妓饯崔侍御",
        "author": "卢邺",
        "content": "何郎载酒别贤侯，更吐歌珠宴庾楼。\n莫道江南不同醉，即陪舟檝上京游。",
        "dynasty": "唐",
        "collection_info": null
    },
    {
        "title": "松",
        "author": "陆肱",
        "content": "雪霜知劲质，今古占嘉名。\n断砌盘根远，疎林偃盖清。\n鹤栖何代色，僧老四时声。\n郁郁心弥久，烟高万井生。",
        "dynasty": "唐",
        "collection_info": null
    },
    {
        "title": "赠王福娘",
        "author": "崔澹",
        "content": "怪得清风送异香，娉婷仙子曳霓裳。\n惟应错认偷桃客，曼倩曾为汉侍郎。",
        "dynasty": "唐",
        "collection_info": null
    },
    {
        "title": "荅问读书居",
        "author": "莫宣卿",
        "content": "书屋倚麒麟，不同牛马路。\n床头万卷书，溪上五龙渡。\n井汲冽寒泉，桂花香玉露。\n茅檐无外物，只见青云护。",
        "dynasty": "唐",
        "collection_info": null
    },
    {
        "title": "百官乘月早朝听残漏",
        "author": "莫宣卿",
        "content": "建礼俨朝冠，重门耿夜阑。\n碧空蟾魄度，清禁漏声残。\n候晓车舆合，凌霜剑佩寒。\n星河犹皎皎，银箭尚珊珊。\n杳霭祥光起，霏微瑞气攒。\n忻逢圣明代，长愿接鹓鸾。",
        "dynasty": "唐",
        "collection_info": null
    },
    {
        "title": "赋得水怀珠",
        "author": "莫宣卿",
        "content": "长川含媚色，波底孕灵珠。\n素魄生苹末，圆规照水隅。\n沦涟冰彩动，荡漾瑞光铺。\n迥夜星同贯，清秋岸不枯。\n江妃思在掌，海客亦忘躯。\n合浦当还日，恩威信已敷。",
        "dynasty": "唐",
        "collection_info": null
    },
    {
        "title": "句",
        "author": "莫宣卿",
        "content": "我本南山凤，岂同凡鸟羣。",
        "dynasty": "唐",
        "collection_info": null
    },
    {
        "title": "和李尚书命妓饯崔侍御",
        "author": "封彦卿",
        "content": "莲府纔为绿水宾，忽乘骢马入咸秦。\n为君唱作西[河]调，日暮偏伤去住人。",
        "dynasty": "唐",
        "collection_info": null
    },
    {
        "title": "一",
        "author": "封彦卿",
        "content": "湘川狺狺兮俗犷且佷，利杀业偷兮吏莫之驯。\n繄释氏兮易暴使仁，释何在兮释在斯文。",
        "dynasty": "唐",
        "collection_info": null
    },
    {
        "title": "二",
        "author": "封彦卿",
        "content": "湘水滔滔兮四望何依，猨狖腾拏兮云树飞飞。\n月沈浦兮烟暝山，樯席卷兮橹床闲。",
        "dynasty": "唐",
        "collection_info": null
    },
    {
        "title": "三",
        "author": "封彦卿",
        "content": "湘川超忽兮落日晼晼，松覆秋亭兮兰被春苑。\n上人去兮几千里，何日同游兮湘川水。",
        "dynasty": "唐",
        "collection_info": null
    },
    {
        "title": "和柯古穷居苦日喜雨",
        "author": "韦蟾",
        "content": "贞机澹少思，雅尚防多僻。\n揽葛犹不畏，劳形同处瘠。\n头焦讵是焚，背汗宁关炙。\n方欣见润础，那虞悲铄石。\n道与古人期，情难物外适。\n几怀朱邸绶，颇旷金门籍。\n清奥已萧萧，陈柯将槭槭。\n玉律诗调正，琼巵酒肠窄。\n衣桁袭中单，浴床抛下绤。\n黎侯寓于卫，六义非凡格。",
        "dynasty": "唐",
        "collection_info": null
    },
    {
        "title": "岳麓道林寺",
        "author": "韦蟾",
        "content": "石门逈接苍梧野，愁色阴深二妃寡。\n广殿崔嵬万壑间，长廊诘曲千岩下。\n静听林飞念佛鸟，细看壁画驮经马。\n暖日斜明螮蝀梁，湿烟散幂鸳鸯瓦。\n北方部落檀香塑，西国文书贝叶写。\n坏栏迸竹醉好题，窄路垂藤困堪把。\n沈裴笔力鬬雄壮，宋杜词源两风雅。\n他方居士来施斋，彼岸上人投结夏。\n悲我未离扰扰徒，劝我休学悠悠者。\n何时得与刘遗民，同入东林远公社。",
        "dynasty": "唐",
        "collection_info": null
    },
    {
        "title": "上元三首 一",
        "author": "韦蟾",
        "content": "新正圆月夜，尤重看灯时。\n累塔嫌沙细，成文讶笔迟。\n归牛疑燧落，过鴈悞书迟。\n生惜兰膏烬，还为隔岁期。",
        "dynasty": "唐",
        "collection_info": null
    },
    {
        "title": "上元三首 二",
        "author": "韦蟾",
        "content": "举烛光纔起，挥毫势竞分。\n点时惊坠石，挑处接崩云。\n辞异秦丞相，铭非窦冠军。\n唯愁残焰落，逢玉亦俱焚。",
        "dynasty": "唐",
        "collection_info": null
    },
    {
        "title": "上元三首 三",
        "author": "韦蟾",
        "content": "多宝神光动，生金瑞色浮。\n照人低入郭，伴月夜当楼。\n熏穴应无取，焚林固有求。\n夜阑陪玉帐，不见九枝留。",
        "dynasty": "唐",
        "collection_info": null
    },
    {
        "title": "梅",
        "author": "韦蟾",
        "content": "高树临溪艳，低枝隔竹繁。\n何须是桃李，然后欲忘言。\n拟折魂先断，须看眼更昏。\n谁知南陌草，却解望王孙。",
        "dynasty": "唐",
        "collection_info": null
    },
    {
        "title": "送卢潘尚书之灵武",
        "author": "韦蟾",
        "content": "贺兰山下果园成，塞北江南旧有名。\n水木万家朱户暗，弓刀千队铁衣鸣。\n心源落落堪为将，胆气堂堂合用兵。\n却使六番诸子弟，马前不信是书生。",
        "dynasty": "唐",
        "collection_info": null
    },
    {
        "title": "题僧壁",
        "author": "韦蟾",
        "content": "一竹横檐挂净巾，竈无烟火地无尘。\n剃头未必知心法，要且闲于名利人。",
        "dynasty": "唐",
        "collection_info": null
    },
    {
        "title": "赠商山僧",
        "author": "韦蟾",
        "content": "商岭东西路欲分，两间茅屋一溪云。\n师言耳重知师意，人是人非不欲闻。",
        "dynasty": "唐",
        "collection_info": null
    },
    {
        "title": "长乐驿谑李汤给事题名",
        "author": "韦蟾",
        "content": "渭水秦川拂眼明，希仁何事寡诗情。\n只应学得虞姬壻，书字纔能记姓名。",
        "dynasty": "唐",
        "collection_info": null
    },
    {
        "title": "句",
        "author": "韦蟾",
        "content": "争挥钩弋手，竞耸踏摇身。\n伤颊讵关舞，捧心非効嚬。",
        "dynasty": "唐",
        "collection_info": null
    },
    {
        "title": "赋得寿星见",
        "author": "卢渥",
        "content": "玄象今何应，时和政亦平。\n祥为一人寿，色映九霄明。\n皎洁垂银汉，光芒近斗城。\n含规同月满，表瑞得天清。\n甘露盈条降，非烟向日生。\n无如此嘉祉，率土荷秋成。",
        "dynasty": "唐",
        "collection_info": null
    },
    {
        "title": "题嘉祥驿",
        "author": "卢渥",
        "content": "交亲荣饯洛城空，秉钺戎装上将同。\n星使自天丹诏下，雕鞍照地数程中。\n马嘶静谷声偏响，斾映晴山色更红。\n到后定知人易化，满街棠树有遗风。",
        "dynasty": "唐",
        "collection_info": null
    },
    {
        "title": "九华山",
        "author": "郭夔",
        "content": "岩翠凌云出迥然，岧嶤万丈倚秋天。\n暮风飘送当轩色，晓雾斜飞入槛烟。\n帘捲倚屏双影聚，镜开朱户九条悬。\n画图何必家家有，自有画图来目前。",
        "dynasty": "唐",
        "collection_info": null
    },
    {
        "title": "送莫仲节状元归省",
        "author": "柳珪",
        "content": "青骢聚送谪仙人，南国荣亲不及君。\n椰子味从今日近，鹧鸪声向旧山闻。\n孤猨夜呌三湘月，匹马时侵五岭云。\n想到故乡应腊过，药栏犹有异花熏。",
        "dynasty": "唐",
        "collection_info": null
    },
    {
        "title": "津阳门诗",
        "author": "郑嵎",
        "content": "津阳门北临通逵，雪风猎猎飘酒旗。\n泥寒欵段蹶不进，疲童退问前何为。\n酒家顾客催解装，案前罗列樽与巵。\n青钱琐屑安足数，白醪软美甘如饴。\n开垆引满相献酬，枯肠渴肺忘朝饥。\n愁忧似见出门去，渐觉春色入四肢。\n主翁移客挑华灯，双肩隐膝乌帽欹。\n笑云鲐老不为礼，飘萧雪鬓双垂颐。\n问余何往凌寒曦，顾翁枯朽郎岂知。\n翁曾豪盛客不见，我自为君陈昔时。\n时平亲卫号羽林，我纔十五为孤儿。\n射熊搏虎众莫敌，弯弧出入随佽飞。\n此时初创观风楼，檐高百尺堆华榱。\n楼南更起鬬鸡殿，晨光出影相参差。\n其年十月移禁仗，山下栉比罗百司。\n朝元阁成老君见，会昌县以新丰移。\n幽州晓进供奉马，玉珂宝勒黄金羁。\n五王扈驾夹城路，传声校猎渭水湄。\n羽林六军各出射，笼山络野张罝维。\n雕弓绣韣不知数，翻身灭没皆蛾眉。\n赤鹰黄鹘云中来，妖狐狡兔无所依。\n人烦马殆禽兽尽，百里腥膻禾黍稀。\n暖山度腊东风微，宫娃赐浴长汤池。\n刻成玉莲喷香液，漱迴烟浪深逶迤。\n犀屏象荐杂罗列，锦凫绣雁相追随。\n破簪碎钿不足拾，金沟残溜和缨緌。\n上皇宽容易承事，十家三国争光辉。\n绕床呼卢恣樗博，张灯达昼相谩欺。\n相君侈拟纵骄横，日从秦虢多游嬉。\n朱衫马前未满足，更驱武卒罗旌旗。\n画轮宝轴从天来，云中笑语声融怡。\n鸣鞭后骑何躞蹀，宫粧襟袖皆仙姿。\n青门紫陌多春风，风中数日残春遗。\n骊驹吐沬一奋迅，路人拥篲争珠玑。\n八姨新起合欢堂，翔鵾贺燕无由窥。\n万金酬工不肯去，矜能恃巧犹嗟咨。\n四方节制倾附媚，穷奢极侈沽恩私。\n堂中特设夜明枕，银烛不张光鉴帷。\n瑶光楼南皆紫禁，梨园仙宴临花枝。\n迎娘歌喉玉𥦖窱，蛮儿舞带金葳蕤。\n三郎紫笛弄烟月，怨如别鹤呼羁雌。\n玉奴琵琶龙香拨，倚歌促酒声娇悲。\n饮鹿泉边春露晞，粉梅檀杏飘朱墀。\n金沙洞口长生殿，玉蘂峰头王母祠。\n禁庭术士多幻化，上前较胜纷相持。\n罗公如意夺颜色，三藏袈裟成散丝。\n蓬莱池上望秋月，无云万里悬清辉。\n上皇夜半月中去，三十六宫愁不归。\n月中秘乐天半间，丁珰玉石和埙篪。\n宸聪听览未终曲，却到人间迷是非。\n千秋御节在八月，会同万国朝华夷。\n花萼楼南大合乐，八音九奏鸾来仪。\n都卢寻橦诚龌龊，公孙劒伎方神奇。\n马知舞彻下床榻，人惜曲终更羽衣。\n禄山此时侍御侧，金鸡画障当罘罳。\n绣{衤羽}衣褓日屃赑，甘言狡计愈娇痴。\n诏令上路建甲第，楼通走马如飞翚。\n大开内府恣供给，玉缶金筐银簸箕。\n异谋潜炽促归去，临轩赐带盈十围。\n忠臣张公识逆状，日日切谏上弗疑。\n汤成召浴果不至，潼关已溢渔阳师。\n御街一夕无禁鼓，玉辂顺动西南驰。\n九门回望尘坌多，六龙夜驭兵卫疲。\n县官无人具军顿，行宫彻屋屠云螭。\n马嵬驿前驾不发，宰相射杀冤者谁。\n长眉鬒髮作凝血，空有君王潜涕洟。\n青泥坂上到三蜀，金堤城边止九旗。\n移文泣祭昔臣墓，度曲悲歌秋雁辞。\n明年尚父上捷书，洗清观阙收封畿。\n两君相见望贤顿，君臣鼓舞皆歔欷。\n宫中亲呼高骠骑，潜令改葬杨真妃。\n花肤雪艳不復见，空有香囊和泪滋。\n鉴舆却入华清宫，满山红实垂相思。\n飞霜殿前月悄悄，迎春亭下风飔飔。\n雪衣女失玉笼在，长生鹿瘦铜牌垂。\n象床尘凝罨飒被，画檐虫网颇梨碑。\n碧菱花覆云母陵，风篁雨菊低离披。\n真人影帐偏生草，果老药堂空掩扉。\n鼎湖一日失弓劒，桥山烟草俄霏霏。\n空闻玉椀入金市，但见铜壶飘翠帷。\n开元到今踰十纪，当初事迹皆残隳。\n竹花唯养栖梧凤，水藻周游巢叶龟。\n会昌御宇斥内典，去留二敎分黄缁。\n庆山污潴石瓮毁，红楼绿阁皆支离。\n奇松怪柏为樵苏，童山眢谷亡崄巇。\n烟中壁碎摩诘画，云间字失玄宗诗。\n石鱼岩底百寻井，银床下卷红绠迟。\n当时清影荫红叶，一旦飞埃埋素规。\n韩家烛台倚林杪，千枝灿若山霞摛。\n昔年光彩夺天月，昨日销镕当路岐。\n龙宫御榜高可惜，火焚牛挽临崎峗。\n孔雀松残赤琥珀，鸳鸯瓦碎青琉璃。\n今我前程能几许，徒有余息筋力羸。\n逢君话此空洒涕，却忆欢娱无见期。\n主翁莫泣听我语，宁劳感旧休吁嘻。\n河清海宴不难覩，我皇已上昇平基。\n湟中土地昔湮没，昨夜收復无疮痍。\n戎王北走弃青冢，虏马西奔空月支。\n两逢尧年岂易偶，愿翁颐养丰肤肌。\n平明酒醒便分首，今夕一樽翁莫违。",
        "dynasty": "唐",
        "collection_info": null
    },
    {
        "title": "春日即事",
        "author": "崔橹",
        "content": "一百五日又欲来，梨花梅花参差开。\n行人自笑不归去，瘦马独吟真可哀。\n杏酪渐香邻舍粥，榆烟将变旧炉灰。\n画桥春暖清歌夜，肯信愁肠日九迴。",
        "dynasty": "唐",
        "collection_info": null
    },
    {
        "title": "春晚岳阳言怀二首 一",
        "author": "崔橹",
        "content": "烟花零落过清明，异国光阴老客情。\n云梦夕阳愁裏色，洞庭春浪坐来声。\n天边一与旧山别，江上几看芳草生。\n独倚阑干意难写，暮笳呜咽调孤城。",
        "dynasty": "唐",
        "collection_info": null
    },
    {
        "title": "春晚岳阳言怀二首 二",
        "author": "崔橹",
        "content": "翠烟如钿柳如环，晴倚南楼独看山。\n江国草花三月暮，帝城尘梦一年间。\n虚舟尚叹萦难解，飞鸟空惭倦未还。\n何似不羁詹父伴，睡烟歌月老潺潺。",
        "dynasty": "唐",
        "collection_info": null
    },
    {
        "title": "过蛮溪渡",
        "author": "崔橹",
        "content": "绿杨如髮雨如烟，立马危桥独唤船。\n山口断云迷旧路，渡头芳草忆前年。\n身随远道徒悲梗，诗卖明时不直钱。\n归去楚台还有计，钓船春雨日高眠。",
        "dynasty": "唐",
        "collection_info": null
    },
    {
        "title": "岸梅",
        "author": "崔橹",
        "content": "含情含怨一枝枝，斜压渔家短短篱。\n惹袖尚余香半日，向人如诉雨多时。\n初开偏称雕梁画，未落先愁玉笛吹。\n行客见来无去意，解帆烟浦为题诗。",
        "dynasty": "唐",
        "collection_info": null
    },
    {
        "title": "重阳日次荆南路经武宁驿",
        "author": "崔橹",
        "content": "茱萸冷吹溪口香，菊花倒遶山脚黄。\n家山去此强百里，弟妹待我醉重阳。\n风健旱鸿高晓景，露清圆碧照秋光。\n莫看时节年年好，暗送搔头逐手霜。",
        "dynasty": "唐",
        "collection_info": null
    },
    {
        "title": "述怀",
        "author": "崔橹",
        "content": "白首成何事，无欢可替悲。\n空余酒中兴，犹似少年时。",
        "dynasty": "唐",
        "collection_info": null
    },
    {
        "title": "三月晦日送客",
        "author": "崔橹",
        "content": "野酌乱无巡，送君兼送春。\n明年春色至，莫作未归人。",
        "dynasty": "唐",
        "collection_info": null
    },
    {
        "title": "华清宫三首 一",
        "author": "崔橹",
        "content": "草遮回蹬绝鸣銮，云树深深碧殿寒。\n明月自来还自去，更无人倚玉栏干。",
        "dynasty": "唐",
        "collection_info": null
    },
    {
        "title": "华清宫三首 二",
        "author": "崔橹",
        "content": "障掩金鸡蓄祸机，翠华西拂蜀云飞。\n珠帘一闭朝元阁，不见人归见燕归。",
        "dynasty": "唐",
        "collection_info": null
    },
    {
        "title": "华清宫三首 三",
        "author": "崔橹",
        "content": "门横金锁悄无人，落日秋声渭水滨。\n红叶下山寒寂寂，湿云如梦雨如尘。",
        "dynasty": "唐",
        "collection_info": null
    },
    {
        "title": "题云梦亭",
        "author": "崔橹",
        "content": "薄烟如梦雨如尘，霜景晴来却胜春。\n好住池西红叶树，何年今日伴何人。",
        "dynasty": "唐",
        "collection_info": null
    },
    {
        "title": "有酒失于虔州陆郎中肱以诗谢之",
        "author": "崔橹",
        "content": "醉时颠蹶醒时羞，曲糵推人不自由。\n叵耐一双穷相眼，不堪花卉在前头。",
        "dynasty": "唐",
        "collection_info": null
    },
    {
        "title": "闻笛",
        "author": "崔橹",
        "content": "银河漾漾月晖晖，楼碍星边织女机。\n横玉叫云天似水，满空霜逐一声飞。",
        "dynasty": "唐",
        "collection_info": null
    },
    {
        "title": "山路见花",
        "author": "崔橹",
        "content": "晓红初拆露香新，独立空山冷笑人。\n春意自知无主惜，恣风吹逐马蹄尘。",
        "dynasty": "唐",
        "collection_info": null
    },
    {
        "title": "暮春对花",
        "author": "崔橹",
        "content": "病香无力被风欺，多在青苔少在枝。\n马上行人莫回首，断君肠是欲残时。",
        "dynasty": "唐",
        "collection_info": null
    },
    {
        "title": "句",
        "author": "崔橹",
        "content": "强半瘦因前夜雪，数枝愁向晚天来。\n无人解把无尘袖，盛取残香尽日怜。\n一番春雨吹巢冷，半朵山花咽觜香。\n云生柱础降龙地，露洗林峦放鹤天。\n菱叶乍翻人采后，荇花初没舸行时。",
        "dynasty": "唐",
        "collection_info": null
    },
    {
        "title": "乌夜号",
        "author": "李羣玉",
        "content": "层波隔梦渚，一望青枫林。\n有鸟在其间，达晓自悲吟。\n是时月黑天，四野烟雨深。\n如闻生离哭，其声痛人心。\n悄悄夜正长，空山响哀音。\n远客不可听，坐愁华髮侵。\n既非蜀帝魂，恐是桓山禽。\n四子各分散，母声犹至今。",
        "dynasty": "唐",
        "collection_info": null
    },
    {
        "title": "昇仙操",
        "author": "李羣玉",
        "content": "嬴女去秦宫，琼笙飞碧空。\n凤台闭烟雾，鸾吹飘天风。\n復闻周太子，亦遇浮丘公。\n丛簧发天弄，轻举紫霞中。\n浊世不久驻，清都路何穷。\n一去霄汉上，世人那得逢。",
        "dynasty": "唐",
        "collection_info": null
    },
    {
        "title": "雨夜呈长官",
        "author": "李羣玉",
        "content": "远客坐长夜，雨声孤寺秋。\n请量东海水，看取浅深愁。\n愁穷重于山，终年压人头。\n朱颜与芳景，暗赴东波流。\n鳞翼思风水，青云方阻修。\n孤灯冷素艳，虫响寒房幽。\n借问陶渊明，何物号忘忧。\n无因一酩酊，高枕万情休。",
        "dynasty": "唐",
        "collection_info": null
    },
    {
        "title": "小弟艎南游近书来",
        "author": "李羣玉",
        "content": "湘南客帆稀，游子寡消息。\n经时停尺素，望尽云边翼。\n笑言频梦寐，独立想容色。\n落景无来人，修江入天白。\n停停倚门念，瑟瑟风雨夕。\n何处泊扁舟，迢遰湍波侧。\n秋归旧窗竹，永夜一凄寂。\n吟尔鹡鸰篇，中宵慰相忆。",
        "dynasty": "唐",
        "collection_info": null
    },
    {
        "title": "赠方处士",
        "author": "李羣玉",
        "content": "白衣方外人，高闲溪中鹤。\n无心恋稻粱，但以林泉乐。\n赤霄终得意，天池俟飞跃。\n岁晏入帝乡，期君在寥廓。",
        "dynasty": "唐",
        "collection_info": null
    },
    {
        "title": "秋怨",
        "author": "李羣玉",
        "content": "瑟瑟凉海气，西来送愁容。\n金风死绿蕙，玉露生寒松。\n所思在溟碧，无因一相逢。\n登楼睇去翼，目尽沧波重。\n虚窗度流萤，斜月啼幽蛩。\n疎红落残艳，冷水凋芙蓉。\n岁暮空太息，年华逐遗踪。\n凝情耿不寐，揽涕起疎慵。",
        "dynasty": "唐",
        "collection_info": null
    },
    {
        "title": "感春",
        "author": "李羣玉",
        "content": "春情不可状，艳艳令人醉。\n暮水绿杨愁，深窗落花思。\n吴宫新暖日，海燕双飞至。\n秋思逐烟光，空蒙满天地。",
        "dynasty": "唐",
        "collection_info": null
    },
    {
        "title": "山中秋夕",
        "author": "李羣玉",
        "content": "抱琴出南楼，气爽浮云灭。\n松风吹天箫，竹路踏碎月。\n后山鹤唳定，前浦荷香发。\n境寂良夜深，了与人间别。",
        "dynasty": "唐",
        "collection_info": null
    },
    {
        "title": "将游罗浮登广陵楞伽台别羽客",
        "author": "李羣玉",
        "content": "清远登高台，晃朗纵览历。\n濯泉唤仙风，于此荡灵魄。\n冷光邀远目，百里见海色。\n送云归蓬壶，望鹤灭秋碧。\n波澜收日气，天自回澄寂。\n百越落掌中，十洲点空白。\n身居飞鸟上，口咏玄元籍。\n飘如出尘笼，想望吹箫客。\n冥冥人间世，歌笑不足惜。\n朅来罗浮巅，披云炼琼液。\n谢公云岑兴，可以蹑高迹。\n吾将抱瑶琴，绝境纵所适。",
        "dynasty": "唐",
        "collection_info": null
    },
    {
        "title": "卢溪道中",
        "author": "李羣玉",
        "content": "晓发潺湲亭，夜宿潺湲水。\n风篁扫石濑，琴声九十里。\n光奔觉来眼，寒落梦中耳。\n曾向三峡行，巴江亦如此。",
        "dynasty": "唐",
        "collection_info": null
    },
    {
        "title": "湖中古愁三首 一",
        "author": "李羣玉",
        "content": "凉风西海来，直渡洞庭水。\n翛翛木叶下，白浪连天起。\n蘅兰委皓雪，百草一时死。\n摧残负志人，感叹何穷已。",
        "dynasty": "唐",
        "collection_info": null
    },
    {
        "title": "湖中古愁三首 二",
        "author": "李羣玉",
        "content": "昔我覩云梦，穷秋经汨罗。\n灵均竟不返，怨气成微波。\n奠桂开古祠，朦胧入幽萝。\n落日潇湘上，凄凉吟九歌。",
        "dynasty": "唐",
        "collection_info": null
    },
    {
        "title": "湖中古愁三首 三",
        "author": "李羣玉",
        "content": "南云哭重华，水死悲二女。\n天边九点黛，白骨迷处所。\n朦胧波上瑟，清夜降北渚。\n万古一双魂，飘飘在烟雨。",
        "dynasty": "唐",
        "collection_info": null
    },
    {
        "title": "别狄佩",
        "author": "李羣玉",
        "content": "翠竹不着花，凤雏长忍饥。\n未开丹霄翮，空把碧梧枝。\n圣人奏云韶，祥凤一来仪。\n文章耀白日，众鸟莫敢窥。\n郁抑不自言，凡鸟何由知。\n当看九千仞，飞出太平时。",
        "dynasty": "唐",
        "collection_info": null
    },
    {
        "title": "古镜",
        "author": "李羣玉",
        "content": "明月何处来，朦胧在人境。\n得非轩辕作，妙绝世莫并。\n瑶匣开旭日，白电走孤影。\n泓澄一尺天，彻底寒霜景。\n冰辉凛毛髮，使我肝胆冷。\n忽惊行深幽，面落九秋井。\n云天入掌握，爽朗神魂净。\n不必负局仙，金沙发光炯。\n阴沈蓄灵怪，可与天地永。\n恐为悲龙吟，飞去在俄顷。",
        "dynasty": "唐",
        "collection_info": null
    },
    {
        "title": "我思何所在",
        "author": "李羣玉",
        "content": "我思何所在，乃在阳台侧。\n良宵相望时，空此明月色。\n归魂泊湘云，飘荡去不得。\n觉来理舟檝，波浪春湖白。\n烟光浩楚秋，瑶草不忍摘。\n因书天末心，繫此双飞翼。",
        "dynasty": "唐",
        "collection_info": null
    },
    {
        "title": "送萧绾之桂林",
        "author": "李羣玉",
        "content": "兰香佩兰人，弄兰兰江春。\n尔为兰林秀，芳藻惊常伦。\n灿灿凤池裔，一毛今再新。\n竹花不给口，憔悴清湘滨。\n一朝南溟飞，彩翮不可亲。\n苍梧云水晚，离思空凝颦。\n我亦纵烟棹，西浮彭蠡津。\n丈夫未虎变，落魄甘风尘。\n大禹惜寸阴，况我无才身。\n流光销道路，以此生嗟辛。\n万里阔分袂，相思杳难申。\n桂水秋更碧，寄书西上鳞。",
        "dynasty": "唐",
        "collection_info": null
    },
    {
        "title": "感兴四首 一",
        "author": "李羣玉",
        "content": "子云吞白凤，遂吐太玄书。\n幽微十万字，枝叶何扶疎。\n婉娈猛虎口，甘言累其初。\n一覩美新作，斯瑕安可除。",
        "dynasty": "唐",
        "collection_info": null
    },
    {
        "title": "感兴四首 二",
        "author": "李羣玉",
        "content": "昔窃不死药，奔空有嫦娥。\n盈盈天上艳，孤洁栖金波。\n织女了无语，长宵隔银河。\n轧轧挥素手，几时停玉梭。",
        "dynasty": "唐",
        "collection_info": null
    },
    {
        "title": "感兴四首 三",
        "author": "李羣玉",
        "content": "洞房三五夕，金釭凝焰灭。\n美人抱云和，斜倚纱窗月。\n沈吟想幽梦，闺思深不说。\n弦冷玉指寒，含颦待明发。",
        "dynasty": "唐",
        "collection_info": null
    },
    {
        "title": "感兴四首 四",
        "author": "李羣玉",
        "content": "朔雁衔边秋，寒声落燕代。\n先惊愁人耳，颜髮潜消改。\n凝云蔽洛浦，梦寐劳光彩。\n天边无书来，相思泪成海。",
        "dynasty": "唐",
        "collection_info": null
    },
    {
        "title": "将之吴越留别坐中文酒诸侣",
        "author": "李羣玉",
        "content": "秋色满水国，江湖兴萧然。\n氛埃敛八极，万里净澄鲜。\n涔浦纵孤棹，吴门渺三千。\n迴随衡阳雁，南入洞庭天。\n早闻陆士龙，矫掌跨山川。\n非思鲈鱼脍，且弄五湖船。\n暝泊远浦霞，晓饭芦洲烟。\n风流访王谢，佳境恣洄沿。\n霜剪别岸柳，香枯北池莲。\n岁华坐摇落，寂寂感流年。\n明朝即漂萍，离憾无由宣。",
        "dynasty": "唐",
        "collection_info": null
    },
    {
        "title": "大云池泛舟",
        "author": "李羣玉",
        "content": "九月莲花死，萍枯霜水清。\n船浮天光远，棹拂翠澜轻。\n古木□□□，了无烟霭生。\n游鳞泳皎洁，洞见逍遥情。\n渔父一曲歌，沧浪遂知名。\n未知斯水上，可以濯吾缨。",
        "dynasty": "唐",
        "collection_info": null
    },
    {
        "title": "送友人之峡",
        "author": "李羣玉",
        "content": "东吴有赋客，愿识阳台仙。\n彩毫飞白云，不减郢中篇。\n楚水五月浪，轻舟入暮烟。\n巫云多感梦，桂檝早回旋。",
        "dynasty": "唐",
        "collection_info": null
    },
    {
        "title": "登宜春醉宿景星寺寄郑判官兼简空上人",
        "author": "李羣玉",
        "content": "晓发碧水阳，暝宿金山寺。\n松风洒寒雨，淅沥醒余醉。\n夜中香积饭，蔬粒俱精异。\n境寂灭尘愁，神高得诗思。\n皎皎荥阳子，芳春富才义。\n涨海豁心源，冰壶见门地。\n碧霄有鸠序，未展联行翅。\n俱笑一尺绳，三年绊骐骥。\n摧藏担簦客，郁抑胸襟事。\n名业尔未从，临风嘿舒志。\n一身渺云岭，中夜空涕泗。\n侧枕对孤灯，衾寒不成寐。\n粮薪极桂玉，大道生榛刺。\n耻息恶木阴，难书劒歌意。\n扬鞭入莽苍，山驿凌烟翠。\n越鸟日南飞，芳音愿相次。",
        "dynasty": "唐",
        "collection_info": null
    },
    {
        "title": "江楼独酌怀从叔",
        "author": "李羣玉",
        "content": "水国发爽气，川光静高秋。\n酣歌金尊醁，送此清风愁。\n楚色忽满目，滩声落西楼。\n云翻天边叶，月弄波上钩。\n芳意长摇落，蘅兰谢汀洲。\n长吟碧云合，怅望江之幽。",
        "dynasty": "唐",
        "collection_info": null
    },
    {
        "title": "登章华楼",
        "author": "李羣玉",
        "content": "楚子故宫地，苍然云水秋。\n我来览从事，落景空生愁。\n伯业没荆棘，雄图成古丘。\n沈吟问鼎语，但见东波流。\n征鸿引乡心，一去何悠悠。\n晴湖碧云晚，暝色空高楼。\n迢遰趋远峤，微茫入孤舟。\n空路不堪望，西风白浪稠。",
        "dynasty": "唐",
        "collection_info": null
    },
    {
        "title": "骢马",
        "author": "李羣玉",
        "content": "浮云何权奇，绝足世未知。\n长嘶清海风，蹀躞振云丝。\n由来渥洼种，本是苍龙儿。\n穆满不再活，无人昆阆骑。\n若识跃峤怯，宁劳耀金羁。\n青刍与白水，空笑驽骀肥。\n伯乐傥一见，应惊耳长垂。\n当思八荒外，逐日向瑶池。",
        "dynasty": "唐",
        "collection_info": null
    },
    {
        "title": "赠方处士兼以写别",
        "author": "李羣玉",
        "content": "天与云鹤情，人间恣诗酒。\n龙宫奉采觅，澒洞一千首。\n清如南熏丝，韵若黄钟吼。\n喜于风骚地，忽见陶谢手。\n籍籍九江西，篇篇在人口。\n芙蓉为芳菲，未落诸花后。\n所知心眼大，别自开户牖。\n才力似风鹏，谁能算升斗。\n无营傲云竹，琴帙静为友。\n鸾凤戢羽仪，骐骥在郊薮。\n镜湖春水绿，越客忆归否。\n白衣四十秋，逍遥一何久。\n此身无定迹，又逐浮云走。\n离思书不穷，残阳落江柳。",
        "dynasty": "唐",
        "collection_info": null
    },
    {
        "title": "湘西寺霁夜",
        "author": "李羣玉",
        "content": "雨过琉璃宫，佳兴浩清绝。\n松风冷晴滩，竹路踏碎月。\n月波荡如水，气爽星朗灭。\n皓夜千树寒，峥嵘万岩雪。\n后山鹤唳断，前池荷香发。\n境寂凉夜深，神思空飞越。",
        "dynasty": "唐",
        "collection_info": null
    },
    {
        "title": "伤思",
        "author": "李羣玉",
        "content": "八月白露浓，芙蓉抱香死。\n红枯金粉堕，寥落寒塘水。\n西风团叶下，迭縠参差起。\n不见棹歌人，空垂绿房子。",
        "dynasty": "唐",
        "collection_info": null
    },
    {
        "title": "送郑京昭之云安",
        "author": "李羣玉",
        "content": "君吟高唐赋，路过巫山渚。\n莫令巫山下，幽梦惹云雨。\n往事几千年，芬菲今尚传。\n空留荆王馆，岩嶂深苍然。\n楚水五月浪，轻舟入苹烟。\n送君扬檝去，愁绝郢城篇。",
        "dynasty": "唐",
        "collection_info": null
    },
    {
        "title": "送处士自番禺东游便归苏台别业",
        "author": "李羣玉",
        "content": "哑轧暮江上，橹声摇落心。\n宛陵三千里，路指吴云深。\n莼菜动归兴，忽然闻会吟。\n南浮龙川月，东下敬亭岑。\n多君咏逍遥，结萝碧溪阴。\n高笼华表鹤，静对幽兰琴。\n汗漫江海思，傲然抽冠簪。\n归屿未云寂，还家应追寻。\n二陆文苑秀，岧嶤怀所钦。\n惜我入洛晚，不睹双南金。\n江左风流尽，名贤成古今。\n送君无限意，别酒但加斟。",
        "dynasty": "唐",
        "collection_info": null
    },
    {
        "title": "法华微上人盛话金山境胜旧游在目吟成此篇",
        "author": "李羣玉",
        "content": "江上青莲宫，人间蓬莱岛。\n烟霞与波浪，隐暎楼台好。\n潮门梵音静，海日天光早。\n愿与灵鹫人，吟经此终老。",
        "dynasty": "唐",
        "collection_info": null
    },
    {
        "title": "洞庭入澧江寄巴丘故人",
        "author": "李羣玉",
        "content": "四月桑半枝，吴蚕初弄丝。\n江行好风日，燕舞轻波时。\n去事旋成梦，来欢难预期。\n唯凭东流水，日夜寄相思。",
        "dynasty": "唐",
        "collection_info": null
    },
    {
        "title": "自澧浦东游江表途出巴丘投员外从公虞",
        "author": "李羣玉",
        "content": "短翮后飞者，前攀鸾鹤翔。\n力微应万里，矫首空苍苍。\n谁昔探花源，考槃西岳阳。\n高风动商洛，绮皓无馨香。\n一朝下蒲轮，清辉照岩廊。\n孤醒立众醉，古道何由昌。\n经术震浮荡，国风扫齐梁。\n文襟即玄圃，笔下成琳琅。\n霞水散吟啸，松筠奉琴觞。\n冰壶避皎洁，武库羞锋铓。\n小子书代耕，束髮颇自强。\n艰哉水投石，壮志空摧藏。\n十年侣龟鱼，垂头在沅湘。\n巴歌揜白雪，鲍肆埋兰芳。\n骚雅道未丧，何忧名不彰。\n饥寒束困厄，默塞飞星霜。\n百志不成一，东波掷年光。\n尘生脱粟甑，万里违高堂。\n中夜恨火来，焚烧九回肠。\n平明梁山泪，缘枕霑匡床。\n依泊洞庭波，木叶忽已黄。\n哀碪捣秋色，晓月啼寒螀。\n復此棹孤舟，云涛浩茫茫。\n朱门待媒势，短褐谁揄扬。\n仰羡野陂凫，无心忧稻粱。\n不如天边雁，南北皆成行。\n男儿白日间，变化未可量。\n所希困辱地，剪拂成腾骧。\n咋笔话肝肺，咏兹枯鱼章。\n何由首西路，目断白云乡。",
        "dynasty": "唐",
        "collection_info": null
    },
    {
        "title": "洞庭驿楼雪夜讌集奉赠前湘州张员外",
        "author": "李羣玉",
        "content": "昔与张湘州，闲登岳阳楼。\n目穷衡巫表，兴尽荆吴秋。\n掷笔落郢曲，巴人不能酬。\n是时簪裾会，景物穷冥搜。\n误忝玳筵秀，得陪文苑游。\n几篇云楣上，风雨沈银钩。\n□□□□□，□□□沧洲。\n童儿待郭伋，竹马空迟留。\n路指云汉津，谁能吟四愁。\n银壶傲海雪，青管罗名讴。\n贱子迹未安，谋身拙如鸠。\n分随烟霞老，岂有风云求。\n不逐万物化，但贻知己羞。\n方穷立命说，战胜心悠悠。\n不然蹲会稽，钩下三五牛。\n所期波涛助，燀赫呈吞舟。",
        "dynasty": "唐",
        "collection_info": null
    },
    {
        "title": "送郑子宽弃官东游便归女几",
        "author": "李羣玉",
        "content": "八月湖浸天，扬帆入秋色。\n岷峨雪气来，寒涨潇湘碧。\n子真冥鸿志，不逐笼下翼。\n九女迭云屏，于焉恣栖息。\n新诗山水思，静入陶谢格。\n困醉松花春，追攀紫烟客。\n相逢十年旧，嚬笑等欢慽。\n一饭玉露蔬，中肠展堆积。\n停食不尽意，倾意怅可惜。\n云水一分飞，离忧洞庭侧。\n迴车三乡路，仙菊正堪摘。\n寄谢杜兰香，何年别张硕。",
        "dynasty": "唐",
        "collection_info": null
    },
    {
        "title": "长沙九日登东楼观舞 一",
        "author": "李羣玉",
        "content": "南国有佳人，轻盈绿腰舞。\n华筵九秋暮，飞袂拂云雨。\n翩如兰苕翠，婉如游龙举。\n越艳罢前溪，吴姬停白纻。",
        "dynasty": "唐",
        "collection_info": null
    },
    {
        "title": "长沙九日登东楼观舞 二",
        "author": "李羣玉",
        "content": "慢态不能穷，繁姿曲向终。\n低回莲破浪，凌乱雪萦风。\n坠珥时流盻，修裾欲遡空。\n唯愁捉不住，飞去逐惊鸿。",
        "dynasty": "唐",
        "collection_info": null
    },
    {
        "title": "龙山人惠石廪方及团茶",
        "author": "李羣玉",
        "content": "客有衡岳隐，遗余石廪茶。\n自云凌烟露，采掇春山芽。\n珪璧相压迭，积芳莫能加。\n碾成黄金粉，轻嫩如松花。\n红鑪爨霜枝，越儿斟井华。\n滩声起鱼眼，满鼎漂清霞。\n凝澄坐晓灯，病眼如蒙纱。\n一瓯拂昏寐，襟鬲开烦拏。\n顾渚与方山，谁人留品差。\n持瓯默吟味，摇膝空咨嗟。",
        "dynasty": "唐",
        "collection_info": null
    },
    {
        "title": "宿鸟远峡化台遇风雨",
        "author": "李羣玉",
        "content": "孤鹤长松颠，独宿万岩雨。\n龙湫在石脚，引袂时一取。\n惊风折乔木，飞焰猎窗户。\n半夜霹雳声，高斋有人语。",
        "dynasty": "唐",
        "collection_info": null
    },
    {
        "title": "岳阳春晚",
        "author": "李羣玉",
        "content": "不觉春物老，块然湖上楼。\n云沙鹧鸪思，风日沅湘愁。\n去翼灭云梦，来帆指昭丘。\n所嗟芳桂晚，寂寞对汀洲。",
        "dynasty": "唐",
        "collection_info": null
    },
    {
        "title": "汉阳春晚",
        "author": "李羣玉",
        "content": "汉阳抱青山，飞楼暎湘渚。\n白云蔽黄鹤，绿树藏鹦鹉。\n凭高送春目，流恨伤千古。\n遐思祢衡才，令人怨黄祖。",
        "dynasty": "唐",
        "collection_info": null
    },
    {
        "title": "将离澧浦置酒野屿奉怀沈正字昆弟三人联登高第",
        "author": "李羣玉",
        "content": "春月三改兔，花枝成绿阴。\n年光东流水，浩叹伤羁心。\n酌桂烟屿晚，鴂鸣江草深。\n良图一超忽，万恨空相寻。\n上国刈翘楚，才微甘陆沈。\n无灯假贫女，有泪沾牛衾。\n衡岳三麒麟，各振黄钟音。\n卿云被文彩，芳价摇词林。\n夫子芸阁英，养鳞湘水浔。\n晴沙踏兰菊，隐几当青岑。\n明月洞庭上，悠扬挂离襟。\n停觞一摇笔，聊寄生刍吟。",
        "dynasty": "唐",
        "collection_info": null
    },
    {
        "title": "湘中别成威阇黎",
        "author": "李羣玉",
        "content": "至哉彼上人，冰霜凛规则。\n游心杳何境，宴坐入冥默。\n解空与密行，名腊信崇德。\n吐论驾秋涛，龙宫发胸臆。\n羣迷行大夜，浩浩一昏黑。\n赤水千丈深，玄珠几人得。\n持桮挹溟涨，至理安可测。\n宁假喻芭蕉，真成嗅薝卜。\n松声扫白月，霁夜来静域。\n清梵罢法筵，天香满衣襋。\n何方济了岸，秪仗慈航力。\n愿与十八贤，同栖翠莲国。",
        "dynasty": "唐",
        "collection_info": null
    },
    {
        "title": "别尹炼师",
        "author": "李羣玉",
        "content": "吾家五千言，至道悬日月。\n若非函谷令，谁注流沙说。\n多君飞昇志，机悟独超拔。\n学道玉笥山，烧丹白云穴。\n南穷衡疑秀，采药历幽绝。\n夜卧瀑布风，朝行碧岩雪。\n洞宫四百日，玉籍恣探阅。\n徒以菌蟪姿，缅攀修真诀。\n尘笼罩浮世，遐思空飞越。\n一罢棋酒欢，离情满寥泬。\n愿骑紫盖鹤，早向黄金阙。\n城市不可留，尘埃秽仙骨。",
        "dynasty": "唐",
        "collection_info": null
    },
    {
        "title": "饭僧",
        "author": "李羣玉",
        "content": "好读天竺书，为寻无生理。\n焚香面金偈，一室唯巾水。\n交信方外言，二三空门子。\n峻范照秋霜，高标揜僧史。\n清晨洁蔬茗，延请良有以。\n一落喧譁竞，栖心愿依止。\n奔曦入半百，冉冉颓蒙汜。\n云泛名利心，风轻是非齿。\n向为情爱缚，未尽金仙旨。\n以静制猨心，将虞瞥然起。\n纶巾与藜杖，此意真已矣。\n他日云壑间，来寻幽居士。",
        "dynasty": "唐",
        "collection_info": null
    },
    {
        "title": "赠回雪",
        "author": "李羣玉",
        "content": "回雪舞萦盈，萦盈若回雪。\n腰支一把玉，秪恐风吹折。\n如能买一笑，满斗量明月。\n安得金莲花，步步承罗袜。",
        "dynasty": "唐",
        "collection_info": null
    },
    {
        "title": "将之京国赠薛员外",
        "author": "李羣玉",
        "content": "黄叶下空馆，寂寥寒雨愁。\n平居岁华晏，络纬啼林幽。\n节物凋壮志，咄嗟不能休。\n空怀赵鞅叹，变化良无由。\n所思杳何如，侧身仰皇州。\n苍烟晦楚野，寒浪埋昭丘。\n赵壹赋命薄，陈思多世忧。\n翻然羡鱼鸟，畅矣山川游。\n薛公龙泉姿，其气在斗牛。\n南冠束秀髮，白石劳悲讴。\n圭衮照崇阅，文儒嗣箕裘。\n旷然方寸地，霁海浮云舟。\n澧浦一遗佩，郢南再悲秋。\n叫阍路既阻，浩荡怀灵修。\n莫奏武溪笛，且登仲宣楼。\n亨通与否闭，物理相沈浮。\n天子坐宣室，夔龙奉谟猷。\n行当赐环去，岂作遗贤羞。",
        "dynasty": "唐",
        "collection_info": null
    },
    {
        "title": "送魏珪觐省",
        "author": "李羣玉",
        "content": "木落楚色深，风高浪花白。\n送君飞一叶，鸟逝入空碧。\n猗欤白华秀，伤心倚门夕。\n不知云涨遥，万里看咫尺。\n萧萧青枫岸，去掩江山宅。\n离觞有黄花，节物助凄戚。\n潇湘入𤃩桂，一路萦水石。\n烟萝拂行舟，玉濑锵枕席。\n多君林泉趣，耽翫日成癖。\n长啸凌清晖，襟情当雪涤。\n登龙屈指内，飞誉甚籍籍。\n未折月中枝，宁随宋都鶂。\n曰余吞声地，举足伤瓦砾。\n见尔一开颜，温明乃珠璧。\n春风到云峤，把酒时相忆。\n荳蔻花入船，鹧鸪啼送客。\n扬天与瘴海，此去备沿历。\n珍重春官英，加餐数刀帛。",
        "dynasty": "唐",
        "collection_info": null
    },
    {
        "title": "始忝四座奏状闻荐蒙恩授官旋进歌诗延英宣赐言怀纪事呈同馆诸公二十四韵",
        "author": "李羣玉",
        "content": "两鬓有二毛，光阴流浪中。\n形骸日土木，志气随云风。\n冥默楚江畔，萧条林巷空。\n幽鸟事翔翥，敛翼依蒿蓬。\n一饭五放箸，愀然念途穷。\n孟门在步武，所向何由通。\n秖征大易言，物否不可终。\n庶期白雪调，一奏惊凡聋。\n昨忝丞相召，扬鞭指冥鸿。\n姓名挂丹诏，文句飞天聪。\n解薜龙凤署，怀铅兰桂丛。\n声名仰闻见，烟汉陪高踪。\n峨峨羣玉山，肃肃紫殿东。\n神飙泛钟漏，佳气浮筠松。\n自顾珉玞璞，何缘侣圭琮。\n羣贤垂重价，省已增磨砻。\n天子栖穆清，三台付夔龙。\n九霄降雨露，万国望时雍。\n巍巍致君期，勋华将比崇。\n承天四柱石，嶷若窥衡嵩。\n日见帝道昇，谋猷垂景钟。\n寰瀛纳寿域，翔泳皆冲融。\n百神俨云亭，伫将告成功。\n吾徒事文藻，骧首歌登封。",
        "dynasty": "唐",
        "collection_info": null
    },
    {
        "title": "穆天子",
        "author": "李羣玉",
        "content": "穆满恣逸志，而轻天下君。\n一朝得八骏，逐日西溟濆。\n寂漠崦嵫幽，绝迹留空文。\n三千閟宫艳，怨绝宁胜云。\n或言帝轩辕，乘龙凌紫氛。\n桥山葬弓劒，暧昧竟难分。\n不思五弦琴，作歌咏南熏。\n但听西王母，瑶池吟白云。",
        "dynasty": "唐",
        "collection_info": null
    },
    {
        "title": "广州重别方处士之封川 一",
        "author": "李羣玉",
        "content": "楚国傲名客，九州徧芳声。\n白衣谢簪绂，云卧重岩扃。\n长波飞素舸，五月下南溟。\n大笑相逢日，天边作酒星。",
        "dynasty": "唐",
        "collection_info": null
    },
    {
        "title": "广州重别方处士之封川 二",
        "author": "李羣玉",
        "content": "七年一云雨，常恨辉容隔。\n天末又分襟，离忧鬓堪白。\n顾回凌潮檝，且着登山屐。\n共期罗浮秋，与子醉海色。",
        "dynasty": "唐",
        "collection_info": null
    },
    {
        "title": "洞庭遇秋",
        "author": "李羣玉",
        "content": "尘愁老来颜，久与江山隔。\n逍遥澄湖上，洗眼见秋色。\n凉波弄轻棹，湖月生远碧。\n未减遥客情，西望杳何极。",
        "dynasty": "唐",
        "collection_info": null
    },
    {
        "title": "寄短书歌",
        "author": "李羣玉",
        "content": "骨肉萍蓬各天末，十度附书九不达。\n孤台冷眼无来人，楚水秦天莽空阔。\n翔雁横秋过洞庭，西风落日浪峥嵘。\n三年音信凝颦外，一曲哀歌白髮生。",
        "dynasty": "唐",
        "collection_info": null
    },
    {
        "title": "王内人琵琶引",
        "author": "李羣玉",
        "content": "檀槽一曲黄钟羽，细拨紫云金凤语。\n万里胡天海塞秋，分明弹出风沙愁。\n三千宫嫔推第一，敛黛倾鬟艳兰室。\n嬴女停吹降浦箫，嫦娥净揜空波瑟。\n翠幕横云蜡燄光，银龙吐酒菊花香。\n皓魄翻。",
        "dynasty": "唐",
        "collection_info": null
    },
    {
        "title": "醒起独酌怀友",
        "author": "李羣玉",
        "content": "西风静夜吹莲塘，芙蓉破红金粉香。\n摘花把酒弄秋芳，吴云楚水愁茫茫。\n美人此夕不入梦，独宿高楼明月凉。",
        "dynasty": "唐",
        "collection_info": null
    },
    {
        "title": "竞渡时在湖外偶为成章",
        "author": "李羣玉",
        "content": "雷奔电逝三千儿，彩舟画檝射初晖。\n喧江雷鼓鳞甲动，三十六龙衔浪飞。\n灵均昔日投湘死，千古沈魂在湘水。\n绿草斜烟日暮时，笛声幽远愁江鬼。",
        "dynasty": "唐",
        "collection_info": null
    },
    {
        "title": "新荷",
        "author": "李羣玉",
        "content": "田田八九叶，散点绿池初。\n嫩碧纔平水，圆阴已蔽鱼。\n浮萍遮不合，弱荇绕犹疎。\n半在春波底，芳心卷未舒。",
        "dynasty": "唐",
        "collection_info": null
    },
    {
        "title": "初月二首 一",
        "author": "李羣玉",
        "content": "滟滟流光浅，娟娟泛露轻。\n云间龙爪落，帘上玉钩明。\n桂树枝犹小，仙人影未成。\n欲为千里别，倚幌独含情。",
        "dynasty": "唐",
        "collection_info": null
    },
    {
        "title": "初月二首 二",
        "author": "李羣玉",
        "content": "凝颦立户前，细魄向娟娟。\n破镜徒相问，刀头恐隔年。\n轻轻摇远水，脉脉下春烟。",
        "dynasty": "唐",
        "collection_info": null
    },
    {
        "title": "石潴",
        "author": "李羣玉",
        "content": "古岸陶为器，高林尽一焚。\n燄红湘浦口，烟浊洞庭云。\n迥野煤飞乱，遥空爆响闻。\n地形穿凿势，恐到祝融坟。",
        "dynasty": "唐",
        "collection_info": null
    },
    {
        "title": "云安",
        "author": "李羣玉",
        "content": "滩恶黄牛吼，城孤白帝秋。\n水寒巴字急，歌迥竹枝愁。\n树暗荆王馆，云昏蜀客舟。\n瑶姬不可见，行雨在高丘。",
        "dynasty": "唐",
        "collection_info": null
    },
    {
        "title": "石头城",
        "author": "李羣玉",
        "content": "伯业随流水，寒芜上古城。\n长空横海色，断岸落潮声。\n八极悲扶拄，五湖来止倾。\n东南天子气，扫地入函京。",
        "dynasty": "唐",
        "collection_info": null
    },
    {
        "title": "湖阔",
        "author": "李羣玉",
        "content": "楚色笼青草，秋风洗洞庭。\n夕霏生水寺，初月尽云汀。\n棹响来空阔，渔歌发杳冥。\n欲浮阑下艇，一到斗牛星。",
        "dynasty": "唐",
        "collection_info": null
    },
    {
        "title": "失鹤",
        "author": "李羣玉",
        "content": "瑶台烟雾外，一去不迴心。\n清海蓬壶远，秋风碧落深。\n堕翎留片雪，雅操入孤琴。\n岂是笼中物，云萝莫更寻。",
        "dynasty": "唐",
        "collection_info": null
    },
    {
        "title": "腊夜雪霁月彩交光开阁临轩竟睡不得命家仆吹笙数曲独引一壶奉寄江陵副使杜中丞",
        "author": "李羣玉",
        "content": "月华临霁雪，皓彩射貂裘。\n桂酒寒无醉，银笙冻不流。\n怀哉梁苑客，思作剡溪游。\n竟夕吟琼树，川途恨阻修。",
        "dynasty": "唐",
        "collection_info": null
    },
    {
        "title": "长沙陪裴大夫登北楼",
        "author": "李羣玉",
        "content": "岩嶂随高步，琴尊奉胜游。\n金风吹绿簟，湘水入朱楼。\n朗抱云开月，高情鹤见秋。\n登临多暇日，非为赋消忧。",
        "dynasty": "唐",
        "collection_info": null
    },
    {
        "title": "登蒲涧寺后二岩三首 一",
        "author": "李羣玉",
        "content": "五仙骑五羊，何代降兹乡。\n涧有尧年韭，山余禹日粮。\n楼台笼海色，草树发天香。\n浩啸波光裏，浮溟兴甚长。",
        "dynasty": "唐",
        "collection_info": null
    },
    {
        "title": "登蒲涧寺后二岩三首 二",
        "author": "李羣玉",
        "content": "行尽崎岖路，惊从汗漫游。\n青天豁眼快，碧海醒心秋。\n便欲寻河汉，因之犯斗牛。\n九霄身自致，何必遇浮丘。",
        "dynasty": "唐",
        "collection_info": null
    },
    {
        "title": "登蒲涧寺后二岩三首 三",
        "author": "李羣玉",
        "content": "南溟吞越绝，极望碧鸿蒙。\n龙渡潮声裏，雷喧雨气中。\n赵佗丘壠灭，马援鼓鼙空。\n遐想鱼鹏化，开襟九万风。",
        "dynasty": "唐",
        "collection_info": null
    },
    {
        "title": "早鸿",
        "author": "李羣玉",
        "content": "木落波浪动，南飞闻夜鸿。\n参差天汉雾，嘹唳月明风。\n野水莲茎折，寒泥稻穗空。\n无令一行侣，相失五湖中。",
        "dynasty": "唐",
        "collection_info": null
    },
    {
        "title": "旅泊",
        "author": "李羣玉",
        "content": "摇落江天裏，飘零倚客舟。\n短篇纔遣闷，小酿不供愁。\n沙雨潮痕细，林风月影稠。\n书空闲度日，深拥破貂裘。",
        "dynasty": "唐",
        "collection_info": null
    },
    {
        "title": "半醉",
        "author": "李羣玉",
        "content": "处俗常如病，看花亦似秋。\n若无时復酒，宁遣镇长愁。\n渐觉身非我，都迷蝶与周。\n何烦五色药，尊下即丹丘。",
        "dynasty": "唐",
        "collection_info": null
    },
    {
        "title": "昼寐",
        "author": "李羣玉",
        "content": "筠桂晚萧疎，任人嘲宰予。\n鸟惊林下梦，风展枕前书。\n正作庄生蝶，谁知惠子鱼。\n人间无乐事，直拟到华胥。",
        "dynasty": "唐",
        "collection_info": null
    },
    {
        "title": "晚莲",
        "author": "李羣玉",
        "content": "露冷芳意尽，稀疎空碧荷。\n残香随暮雨，枯蘂堕寒波。\n楚客罢奇服，吴姬停棹歌。\n涉江无可寄，幽恨竟如何。",
        "dynasty": "唐",
        "collection_info": null
    },
    {
        "title": "将之番禺留别湖南府幕",
        "author": "李羣玉",
        "content": "本乏烟霞志，那随鸳鹭游。\n一枝仍未定，数粒欲何求。\n溟涨道途远，荆吴云雪愁。\n会登梅岭翠，南翥入炎洲。",
        "dynasty": "唐",
        "collection_info": null
    },
    {
        "title": "宵民",
        "author": "李羣玉",
        "content": "大雅无忧怨，宵民有爱憎。\n鲁侯天不遇，臧氏尔何能。\n惨惨心如虺，营营舌似蝇。\n谁于销骨地，一鉴玉壶冰。",
        "dynasty": "唐",
        "collection_info": null
    },
    {
        "title": "吾道",
        "author": "李羣玉",
        "content": "吾道成微哂，时情付绝言。\n凤兮衰已尽，犬也吠何繁。\n轻重忧衡曲，妍媸虑镜昏。\n方忻耳目净，谁到翟公门。",
        "dynasty": "唐",
        "collection_info": null
    },
    {
        "title": "与三山人夜话",
        "author": "李羣玉",
        "content": "静谈云鹤趣，高会两三贤。\n酒思弹琴夜，茶芳向火天。\n兔裘堆膝暖，鸠杖倚床偏。\n各厌池笼窄，相看意浩然。",
        "dynasty": "唐",
        "collection_info": null
    },
    {
        "title": "春寒",
        "author": "李羣玉",
        "content": "拨火垂帘夕，将暄向冷天。\n闷斟壶酒暖，愁听雨声眠。\n处世心悠尔，干时思索然。\n春光看已半，明日又藏烟。",
        "dynasty": "唐",
        "collection_info": null
    },
    {
        "title": "广江驿饯筵留别",
        "author": "李羣玉",
        "content": "别筵欲尽秋，一醉海西楼。\n夜雨寒潮水，孤灯万里舟。\n酒飞鹦鹉重，歌送鹧鸪愁。\n惆怅三年客，难期此处游。",
        "dynasty": "唐",
        "collection_info": null
    },
    {
        "title": "桑落洲",
        "author": "李羣玉",
        "content": "九江寒露夕，微浪北风生。\n浦屿渔人火，蒹葭凫鴈声。\n颓云晦庐岳，微鼓辨湓城。\n远忆天边弟，曾从此路行。",
        "dynasty": "唐",
        "collection_info": null
    },
    {
        "title": "杜门",
        "author": "李羣玉",
        "content": "且咏闲居赋，飞翔去未能。\n春风花屿酒，秋雨竹溪灯。\n世路变陵谷，时情验友朋。\n达生书一卷，名利付春冰。",
        "dynasty": "唐",
        "collection_info": null
    },
    {
        "title": "池州封员外郡斋双鹤丹顶霜翎仙态浮旷罢政之日因呈此章",
        "author": "李羣玉",
        "content": "潇洒二白鹤，对之高兴清。\n寒溪侣云水，朱阁伴琴笙。\n顾慕稻粱惠，超遥江海情。\n应携帝乡去，仙阙看飞鸣。",
        "dynasty": "唐",
        "collection_info": null
    },
    {
        "title": "经费拾遗所居呈封员外",
        "author": "李羣玉",
        "content": "云卧竟不起，少微空陨光。\n唯应孔北海，为立郑公乡。\n旧馆苔藓合，幽斋松菊荒。\n空余书带草，日日上阶长。",
        "dynasty": "唐",
        "collection_info": null
    },
    {
        "title": "送秦炼师",
        "author": "李羣玉",
        "content": "紫府静沈沈，松轩思别琴。\n水流宁有意，云泛本无心。\n锦洞桃花远，青山竹叶深。\n不因时卖药，何路更相寻。",
        "dynasty": "唐",
        "collection_info": null
    },
    {
        "title": "湘阴县送迁客北归",
        "author": "李羣玉",
        "content": "不须留薏苡，重遣世人疑。\n瘴染面如蘗，愁熏头似丝。\n黄梅住雨外，青草过湖时。\n今日开汤网，冥飞亦未迟。",
        "dynasty": "唐",
        "collection_info": null
    },
    {
        "title": "九日陪崔大夫讌清河亭",
        "author": "李羣玉",
        "content": "玉醴浮金菊，云亭敞玳筵。\n晴山低画浦，斜雁远书天。\n谢朓离都日，殷公出守年。\n不知瑶水讌，谁和白云篇。",
        "dynasty": "唐",
        "collection_info": null
    },
    {
        "title": "送房处士闲游",
        "author": "李羣玉",
        "content": "采药陶贞白，寻山许远游。\n刀圭藏妙用，岩洞契冥搜。\n花月三江水，琴尊一叶舟。\n羡君随野鹤，长揖稻粱愁。",
        "dynasty": "唐",
        "collection_info": null
    },
    {
        "title": "赠花",
        "author": "李羣玉",
        "content": "酒为看花酝，花须趁酒红。\n莫令芳树晚，使我绿尊空。\n金谷园无主，桃源路不通。\n纵非乘露折，长短尽随风。",
        "dynasty": "唐",
        "collection_info": null
    },
    {
        "title": "洞庭风雨二首 一",
        "author": "李羣玉",
        "content": "面南一片黑，俄起北风颠。\n浪泼巴陵树，雷烧鹿角田。\n鱼龙方簸荡，云雨正喧阗。\n想赭君山日，秦皇怒赫然。",
        "dynasty": "唐",
        "collection_info": null
    },
    {
        "title": "洞庭风雨二首 二",
        "author": "李羣玉",
        "content": "巨浸吞湘澧，西风忽怒号。\n水将天共黑，云与浪争高。\n羽化思乘鲤，山漂欲抃鳌。\n阳乌犹曝翅，真恐湿蟠桃。",
        "dynasty": "唐",
        "collection_info": null
    },
    {
        "title": "临水蔷薇",
        "author": "李羣玉",
        "content": "堪爱復堪伤，无情不久长。\n浪摇千脸笑，风舞一丛芳。\n似濯文君锦，如窥汉女妆。",
        "dynasty": "唐",
        "collection_info": null
    },
    {
        "title": "中秋维舟君山看月二首 一",
        "author": "李羣玉",
        "content": "汗漫铺澄碧，朦胧吐玉盘。\n雨师清滓秽，川后扫波澜。\n气射繁星灭，光笼八表寒。\n来从云涨迥，路上碧霄宽。",
        "dynasty": "唐",
        "collection_info": null
    },
    {
        "title": "中秋维舟君山看月二首 二",
        "author": "李羣玉",
        "content": "熠耀游何处，蟾蜍食渐残。\n棹翻银浪急，林映白虹攒。\n练彩连河晓，冰晖压树干。\n夜深高不动，天下仰头看。",
        "dynasty": "唐",
        "collection_info": null
    },
    {
        "title": "桂州经佳人故居琪树",
        "author": "李羣玉",
        "content": "种树人何在，攀枝空叹嗟。\n人无重见日，树有每年花。\n满院雀声莫，半庭春景斜。\n东风不知恨，徧地落余霞。",
        "dynasty": "唐",
        "collection_info": null
    },
    {
        "title": "赠元绂",
        "author": "李羣玉",
        "content": "相逢在总角，与子即同心。\n隐石那知玉，披沙始遇金。\n兰秋香不死，松晚翠方深。\n各保芳坚性，宁忧霜霰侵。",
        "dynasty": "唐",
        "collection_info": null
    },
    {
        "title": "中秋广江驿示韦益",
        "author": "李羣玉",
        "content": "莫惜三更坐，难消万里情。\n同看一片月，俱在广州城。\n泪逐金波满，魂随夜鹊惊。\n支颐乡思断，无语到鸡鸣。",
        "dynasty": "唐",
        "collection_info": null
    },
    {
        "title": "九日越台",
        "author": "李羣玉",
        "content": "旭日高山上，秋天大海隅。\n黄花罗粔籹，绛实簇茱萸。\n病久欢情薄，乡遥客思孤。\n无心同落帽，天际望归途。",
        "dynasty": "唐",
        "collection_info": null
    },
    {
        "title": "中秋越台看月",
        "author": "李羣玉",
        "content": "海雨洗尘埃，月从空碧来。\n水光笼草树，练影挂楼台。\n皓曜迷鲸目，晶荧失蚌胎。\n宵分凭槛望，应合见蓬莱。",
        "dynasty": "唐",
        "collection_info": null
    },
    {
        "title": "长沙开元寺昔与故长林许侍御题松竹联句",
        "author": "李羣玉",
        "content": "墻阴数行字，怀旧惨伤情。\n薜荔侵年月，莓苔压姓名。\n逝川前后水，浮世短长生。\n独立秋风暮，凝颦隔郢城。",
        "dynasty": "唐",
        "collection_info": null
    },
    {
        "title": "伤友",
        "author": "李羣玉",
        "content": "玉棺来九天，凫舃掩穷泉。\n芜没池塘屿，凄凉翰墨筵。\n短期存大梦，旧好委浮烟。\n我有幽兰曲，因君遂绝弦。",
        "dynasty": "唐",
        "collection_info": null
    },
    {
        "title": "法性寺六祖戒坛",
        "author": "李羣玉",
        "content": "初地无阶级，余基数尺低。\n天香开茉莉，梵树落菩提。\n惊俗生真性，青莲出淤泥。\n何人得心法，衣钵在曹溪。",
        "dynasty": "唐",
        "collection_info": null
    },
    {
        "title": "东湖二首 一",
        "author": "李羣玉",
        "content": "晚景微雨歇，逍遥湖上亭。\n波闲鱼弄饵，树静鸟遗翎。\n性野难依俗，诗玄自入冥。\n何繇遂潇洒，高枕对云汀。",
        "dynasty": "唐",
        "collection_info": null
    },
    {
        "title": "东湖二首 二",
        "author": "李羣玉",
        "content": "雨气消残暑，苍苍月欲升。\n林间风捲簟，栏下水摇灯。\n迥野垂银镜，层峦挂玉绳。\n重期浮小檝，来摘半湖菱。",
        "dynasty": "唐",
        "collection_info": null
    },
    {
        "title": "湖阁晓晴寄呈从翁二首 一",
        "author": "李羣玉",
        "content": "岭日开寒雾，湖光荡霁华。\n风乌摇径柳，水蝶恋幽花。\n蜀国地西极，吴门天一涯。\n轻舟栏下去，点点入湘霞。",
        "dynasty": "唐",
        "collection_info": null
    },
    {
        "title": "湖阁晓晴寄呈从翁二首 二",
        "author": "李羣玉",
        "content": "高秋凭远槛，万里看新晴。\n重雾披天急，千云触石轻。\n湖山四五点，湘雁两三声。\n遥想潘园裏，琴尊兴转清。",
        "dynasty": "唐",
        "collection_info": null
    },
    {
        "title": "同张明府游溇水亭",
        "author": "李羣玉",
        "content": "草色绿溪晚，梅香生縠文。\n云天敛余霁，水木笼微曛。\n垂钓坐方屿，幽禽时一闻。\n何当五柳下，酌醴吟庭筠。",
        "dynasty": "唐",
        "collection_info": null
    },
    {
        "title": "七月十五夜看月",
        "author": "李羣玉",
        "content": "朦胧南溟月，汹涌出云涛。\n下射长鲸眼，遥分玉兔毫。\n势来星斗动，路越青冥高。\n竟夕瞻光彩，昂头把白醪。",
        "dynasty": "唐",
        "collection_info": null
    },
    {
        "title": "北风",
        "author": "李羣玉",
        "content": "病髮干垂枕，临风强起梳。\n蝶飞魂尚弱，蚁鬬体犹虚。\n瘦骨呻吟后，羸容几杖初。\n庭幽行药静，凉暑翠筠疎。",
        "dynasty": "唐",
        "collection_info": null
    },
    {
        "title": "游玉芝观",
        "author": "李羣玉",
        "content": "寻仙向玉清，独倚雪初晴。\n木落寒郊迥，烟开迭嶂明。\n片云盘鹤影，孤磬杂松声。\n且共探玄理，归途月未生。",
        "dynasty": "唐",
        "collection_info": null
    },
    {
        "title": "中秋夜南楼寄友人",
        "author": "李羣玉",
        "content": "海月出银浪，湖光射高楼。\n朗吟无渌酒，贱价买清秋。\n气冷鱼龙寂，轮高星汉幽。\n他乡此夜客，对景饯多愁。",
        "dynasty": "唐",
        "collection_info": null
    },
    {
        "title": "三月五日陪裴大夫泛长沙东湖",
        "author": "李羣玉",
        "content": "上巳余风景，芳辰集远垧。\n綵舟浮滉荡，绣毂下娉婷。\n林榭回葱蒨，笙歌转杳冥。\n湖光迷翡翠，草色醉蜻蜓。\n鸟弄桐花日，鱼翻谷雨萍。\n从今留胜会，谁肯画兰亭。",
        "dynasty": "唐",
        "collection_info": null
    },
    {
        "title": "龟",
        "author": "李羣玉",
        "content": "静养千年寿，重泉自隐居。\n不应随跛鼈，宁肯滞凡鱼。\n灵腹唯玄露，芳巢必翠蕖。\n扬花输蚌蛤，犇月恨蟾蜍。\n曳尾辞泥后，支床得水初。\n冠山期不小，铸印事宁虚。\n有志酬毛宝，无心畏豫且。\n他时清洛汭，会荐帝尧书。",
        "dynasty": "唐",
        "collection_info": null
    },
    {
        "title": "长沙春望寄涔阳故人",
        "author": "李羣玉",
        "content": "清明别后雨晴时，极浦空颦一望眉。\n湖畔春山烟黯黯，云中远树黑离离。\n依微水戍闻疎鼓，掩映河桥见酒旗。\n风暖草长愁自醉，行吟无处寄相思。",
        "dynasty": "唐",
        "collection_info": null
    },
    {
        "title": "金塘路中",
        "author": "李羣玉",
        "content": "山连楚越復吴秦，蓬梗何年是住身。\n黄叶黄花古城路，秋风秋雨别家人。\n冰霜想度商于冻，桂玉愁居帝里贫。\n十口繫心抛不得，每回回首即长颦。",
        "dynasty": "唐",
        "collection_info": null
    },
    {
        "title": "自遣",
        "author": "李羣玉",
        "content": "翻覆升沈百岁中，前途一半已成空。\n浮生暂寄梦中梦，世事如闻风裏风。\n修竹万竿资阒寂，古书千卷要穷通。\n一壶浊酒暄和景，谁会陶然失马翁。",
        "dynasty": "唐",
        "collection_info": null
    },
    {
        "title": "送于少监自广州还紫逻",
        "author": "李羣玉",
        "content": "鸣皋山水似麻源，谢监东还忆故园。\n海峤烟霞轻逸翰，洛川花木待回轩。\n宦情薄去诗千首，世事闲来酒一尊。\n明日中书见颜范，始应通籍入金门。",
        "dynasty": "唐",
        "collection_info": null
    },
    {
        "title": "石门韦明府为致东阳潭石鲫鲙",
        "author": "李羣玉",
        "content": "锦鳞衔饵出清涟，暖日江亭动鲙筵。\n迭雪乱飞消箸底，散丝繁洒拂刀前。\n太湖浪说朱衣鲋，汉浦休夸缩项鳊。\n隽味品流知第一，更劳霜橘助芳鲜。",
        "dynasty": "唐",
        "collection_info": null
    },
    {
        "title": "规公业在净名得甚深义仆近获顾长康月宫真影对戴安道所画文殊走笔此篇以屈瞻礼",
        "author": "李羣玉",
        "content": "五浊之世尘冥冥，达观栖心于此经。\n但用须弥藏芥子，安知牛迹笑东溟。\n生公吐辩真无敌，顾氏传神实有灵。\n今日净开方丈室，一飞白足到茅亭。",
        "dynasty": "唐",
        "collection_info": null
    },
    {
        "title": "玉真观",
        "author": "李羣玉",
        "content": "高情帝女慕乘鸾，绀髮初簪玉叶冠。\n秋月无云生碧落，素蕖寒露出清澜。\n层城烟雾将归远，浮世尘埃久住难。\n一自箫声飞去后，洞宫深掩碧瑶坛。",
        "dynasty": "唐",
        "collection_info": null
    },
    {
        "title": "辱绵州于中丞书信",
        "author": "李羣玉",
        "content": "一缄垂露到云林，中有孙阳念骥心。\n万木自凋山不动，百川皆旱海长深。\n风标想见瑶台鹤，诗韵如闻渌水琴。\n他日纵陪池上酌，已应难到暝猨吟。",
        "dynasty": "唐",
        "collection_info": null
    },
    {
        "title": "送崔使君萧山祷雨甘泽遽降",
        "author": "李羣玉",
        "content": "谢公一拜敬亭祠，五马旋归下散丝。\n不假土龙呈夭矫，自然石燕起参差。\n预听禾稼如云语，应有空蒙似雾时。\n已向为霖报消息，颍川征诏是前期。",
        "dynasty": "唐",
        "collection_info": null
    },
    {
        "title": "重经巴丘追感",
        "author": "李羣玉",
        "content": "昔年高接李膺欢，日泛仙舟醉碧澜。\n诗句乱随青草发，酒肠俱逐洞庭宽。\n浮生聚散云相似，往事微茫梦一般。\n今日片帆城下去，秋风回首泪阑干。",
        "dynasty": "唐",
        "collection_info": null
    },
    {
        "title": "湘阴江亭却寄友人",
        "author": "李羣玉",
        "content": "湘岸初晴淑景迟，风光正是客愁时。\n幽花暮落骚人浦，芳草春深帝子祠。\n往事隔年如过梦，旧游回首谩劳思。\n烟波自此扁舟去，小酌文园杳未期。",
        "dynasty": "唐",
        "collection_info": null
    },
    {
        "title": "哭郴州王使君",
        "author": "李羣玉",
        "content": "银章朱绂照云骢，六换鱼书惠化崇。\n瑶树忽倾沧海裏，醉乡翻在夜台中。\n东山妓逐飞花散，北海尊随逝水空。\n曾是绮罗筵上客，一来长恸向春风。",
        "dynasty": "唐",
        "collection_info": null
    },
    {
        "title": "九日巴丘杨公台上讌集",
        "author": "李羣玉",
        "content": "凄凄霜日上高台，水国秋深客思哀。\n万迭银山寒浪起，一行斜字早鸿来。\n谁家捣练孤城暮，何处题衣远信回？\n江汉路长身不定，菊花三笑旅萍开。",
        "dynasty": "唐",
        "collection_info": null
    },
    {
        "title": "奉和张舍人送秦炼师归岑公山",
        "author": "李羣玉",
        "content": "仙翁归卧翠微岑，一夜西风月峡深。\n松径定知芳草合，玉书应念素尘侵。\n闲云不繫东西影，野鹤宁知去住心。\n兰浦苍苍春欲暮，落花流水怨离琴。",
        "dynasty": "唐",
        "collection_info": null
    },
    {
        "title": "送陶少府赴选",
        "author": "李羣玉",
        "content": "陶君官兴本萧疎，长傍青山碧水居。\n久向三茅穷艺术，仍传五柳旧琴书。\n迹同飞鸟栖高树，心似闲云在太虚。\n自是葛洪求药价，不关梅福恋簪裾。",
        "dynasty": "唐",
        "collection_info": null
    },
    {
        "title": "寄张祜",
        "author": "李羣玉",
        "content": "越水吴山任兴行，五湖云月挂高情。\n不游都邑称平子，只向江东作步兵。\n昔岁芳声到童稚，老来佳句徧公卿。\n如君气力波澜地，留取阴何沈范名。",
        "dynasty": "唐",
        "collection_info": null
    },
    {
        "title": "寄长沙许侍御",
        "author": "李羣玉",
        "content": "三年文会许追随，和徧南朝杂体诗。\n未把彩毫还郭璞，乞留残锦与丘迟。\n竹斋琴酒欢成梦，水寺烟霞赏对谁。\n今日秋风满湘浦，秪应搔首咏琼枝。",
        "dynasty": "唐",
        "collection_info": null
    },
    {
        "title": "望月怀友",
        "author": "李羣玉",
        "content": "浮云卷尽看朣胧，直出沧溟上碧空。\n盈手水光寒不湿，流天素彩静无风。\n酒花荡漾金尊裏，棹影飘飖玉浪中。\n川路正长难可越，美人千里思何穷。",
        "dynasty": "唐",
        "collection_info": null
    },
    {
        "title": "和吴中丞悼笙妓",
        "author": "李羣玉",
        "content": "丽质仙姿烟逐风，凤皇声断吹台空。\n多情草色怨还绿，无主杏花春自红。\n堕珥尚存芳树下，余香渐减玉堂中。\n唯应去抱云和管，从此长归阿母宫。",
        "dynasty": "唐",
        "collection_info": null
    },
    {
        "title": "薛侍御处乞鞾",
        "author": "李羣玉",
        "content": "越客南来夸桂麖，良工用意巧缝成。\n看时共说茱萸皱，着处嫌无鸜鹆鸣。\n百里奚身悲甚似，五羊皮价敢全轻。\n日于文苑陪高步，赢得芳尘接武名。",
        "dynasty": "唐",
        "collection_info": null
    },
    {
        "title": "九子坡闻鹧鸪",
        "author": "李羣玉",
        "content": "落照苍茫秋草明，鹧鸪啼处远人行。\n正穿诘曲崎岖路，更听钩辀格磔声。\n曾泊桂江深岸雨，亦于梅岭阻归程。\n此时为尔肠千断，乞放今宵白髮生。",
        "dynasty": "唐",
        "collection_info": null
    },
    {
        "title": "凉公从叔春祭广利王庙",
        "author": "李羣玉",
        "content": "龙骧伐鼓下长川，直济云涛古庙前。\n海客敛威惊火斾，天吴收浪避楼船。\n阴灵向作南溟主，祀典高齐五岳肩。\n从此华夷封域静，潜熏玉烛奉尧年。",
        "dynasty": "唐",
        "collection_info": null
    },
    {
        "title": "长沙紫极宫雨夜愁坐",
        "author": "李羣玉",
        "content": "独坐高斋寒拥衾，洞宫台殿窅沈沈。\n春灯含思静相伴，夜雨滴愁更向深。\n穷达未知他日事，是非皆到此时心。\n羁栖摧剪平生志，抱膝时为梁甫吟。",
        "dynasty": "唐",
        "collection_info": null
    },
    {
        "title": "送人隐居",
        "author": "李羣玉",
        "content": "碁局茅亭幽涧滨，竹寒江静远无人。\n邨梅尚敛风前笑，沙草初偷雪后春。\n鹏鷃喻中消日月，沧浪歌裏放心神。\n平生自有烟霞志，久欲抛身狎隐沦。",
        "dynasty": "唐",
        "collection_info": null
    },
    {
        "title": "江楼闲望怀关中亲故",
        "author": "李羣玉",
        "content": "摇落江天欲尽秋，远鸿高送一行愁。\n音书寂绝秦云外，身世蹉跎楚水头。\n年貌暗随黄叶去，时情深付碧波流。\n风凄日冷江湖晚，驻目寒空独倚楼。",
        "dynasty": "唐",
        "collection_info": null
    },
    {
        "title": "请告南归留别同馆",
        "author": "李羣玉",
        "content": "一点灯前独坐身，西风初动帝城砧。\n不胜庾信乡关思，遂作陶潜归去吟。\n书閤乍离情黯黯，彤庭迴望肃沈沈。\n应怜一别瀛洲侣，万里单飞云外深。",
        "dynasty": "唐",
        "collection_info": null
    },
    {
        "title": "仙明洲口号",
        "author": "李羣玉",
        "content": "长爱沙洲水竹居，暮江春树绿阴初。\n浪翻新月金波浅，风损轻云玉叶疎。\n半浦夜歌闻荡桨，一星幽火照叉鱼。\n二年此处寻佳句，景物常输楚客书。",
        "dynasty": "唐",
        "collection_info": null
    },
    {
        "title": "送萧十二校书赴郢州婚姻",
        "author": "李羣玉",
        "content": "蓬莱才子即萧郎，綵服青书卜凤皇。\n玉佩定催红粉色，锦衾应惹翠云香。\n马穿暮雨荆山远，人宿寒灯郢梦长。\n领取和鸣好风景，石城花月送归乡。",
        "dynasty": "唐",
        "collection_info": null
    },
    {
        "title": "送隐者归罗浮",
        "author": "李羣玉",
        "content": "春山杳杳日迟迟，路入云峰白犬随。\n两卷素书留贳酒，一柯樵斧坐看棋。\n蓬莱道士飞霞履，清远仙人寄好诗。\n自此尘寰音信断，山川风月永相思。",
        "dynasty": "唐",
        "collection_info": null
    },
    {
        "title": "献王中丞",
        "author": "李羣玉",
        "content": "登仙望绝李膺舟，从此青蝇点遂稠。\n半夜劒吹牛斗动，二年门掩雀罗愁。\n张仪会展平生舌，韩信那惭跨下羞。\n他日图勋画麟阁，定呈肝胆始应休。",
        "dynasty": "唐",
        "collection_info": null
    },
    {
        "title": "哭小女痴儿",
        "author": "李羣玉",
        "content": "平生未省梦熊罴，稚女如花坠晓枝。\n条蔓纵横输葛藟，子孙蕃育羡螽斯。\n方同王衍钟情切，犹念商瞿有庆迟。\n负尔五年恩爱泪，眼中惟有涸泉知。",
        "dynasty": "唐",
        "collection_info": null
    },
    {
        "title": "醉后赠冯姬",
        "author": "李羣玉",
        "content": "黄昏歌舞促琼筵，银烛台西见小莲。\n二寸横波回慢水，一双纤手语香弦。\n桂形浅拂梁家黛，瓜字初分碧玉年。\n愿託襄王云雨梦，阳台今夜降神仙。",
        "dynasty": "唐",
        "collection_info": null
    },
    {
        "title": "广州陪凉公从叔越台讌集",
        "author": "李羣玉",
        "content": "一径松梢踏石梯，步穷身在白云西。\n日衔赤浪金车没，天拂沧波翠幕低。\n高鸟散飞惊大斾，长风万里卷秋鼙。\n玉钩挂海笙歌合，珠履三千半似泥。",
        "dynasty": "唐",
        "collection_info": null
    },
    {
        "title": "留别马使君",
        "author": "李羣玉",
        "content": "俱来海上叹烟波，君佩银鱼我触罗。\n蜀国才微甘放荡，专城年少岂蹉跎。\n应怜旅梦千重思，共怆离心一曲歌。\n唯有管弦知客意，分明吹出感恩多。",
        "dynasty": "唐",
        "collection_info": null
    },
    {
        "title": "将欲南行陪崔八讌海榴亭",
        "author": "李羣玉",
        "content": "朝讌华堂暮未休，几人偏得谢公留。\n风传鼓角霜侵戟，云卷笙歌月上楼。\n宾馆尽开徐孺榻，客帆空恋李膺舟。\n谩夸书劒无归处，水远山长步步愁。",
        "dynasty": "唐",
        "collection_info": null
    },
    {
        "title": "湖寺清明夜遣怀",
        "author": "李羣玉",
        "content": "柳暗花香愁不眠，独凭危槛思凄然。\n野云将雨渡微月，沙鸟带声飞远天。\n久向饥寒抛弟妹，每因时节忆团圆。",
        "dynasty": "唐",
        "collection_info": null
    },
    {
        "title": "九日",
        "author": "李羣玉",
        "content": "年年羞见菊花开，十度悲秋上楚台。\n半岭残阳衔树落，一行斜雁向人来。\n行云永绝襄王梦，野水偏伤宋玉怀。\n丝管阑珊归客尽，黄昏独自咏诗迴。",
        "dynasty": "唐",
        "collection_info": null
    },
    {
        "title": "同郑相幷歌姬小饮戏赠",
        "author": "李羣玉",
        "content": "裙拖六幅湘江水，鬓耸巫山一段云。\n风格只应天上有，歌声岂合世间闻。\n胸前瑞雪灯斜照，眼底桃花酒半醺。\n不是相如怜赋客，争敎容易见文君。",
        "dynasty": "唐",
        "collection_info": null
    },
    {
        "title": "秣陵怀古",
        "author": "李羣玉",
        "content": "野花黄叶旧吴宫，六代豪华烛散风。\n龙虎势衰佳气歇，凤皇名在故台空。\n市朝迁变秋芜绿，坟冢高低落照红。\n霸业鼎图人去尽，独来惆怅水云中。",
        "dynasty": "唐",
        "collection_info": null
    },
    {
        "title": "黄陵庙",
        "author": "李羣玉",
        "content": "小姑洲北浦云边，二女容华自俨然。\n野庙向江春寂寂，古碑无字草芊芊。\n风迴日暮吹芳芷，月落山深哭杜鹃。\n犹似含颦望巡狩，九疑愁断隔湘川。",
        "dynasty": "唐",
        "collection_info": null
    },
    {
        "title": "送唐侍御福建省兄",
        "author": "李羣玉",
        "content": "桂枝攀尽贾家才，霄汉春风棣萼开。\n世掌纶言传大笔，官分鸿序压霜台。\n闽山翠卉迎飞斾，越水清纹散落梅。\n到日池塘春草绿，谢公应梦惠连来。",
        "dynasty": "唐",
        "collection_info": null
    },
    {
        "title": "送秦炼师归岑公山",
        "author": "李羣玉",
        "content": "紫泥飞诏下金銮，列象分明世仰观。\n北省谏书藏旧草，南宫郎署握新兰。\n春归凤沼恩波暖，晓入鸳行瑞气寒。\n偏是此生栖息者，满衣零泪一时干。",
        "dynasty": "唐",
        "collection_info": null
    },
    {
        "title": "浔阳观水",
        "author": "李羣玉",
        "content": "朝宗汉水接阳台，唅呀填坑吼作雷。\n莫见九江平稳去，还从三峡崄巇来。\n南经梦泽宽浮日，西出岷山劣泛杯。\n直至沧溟涵贮尽，深沈不动浸昭回。",
        "dynasty": "唐",
        "collection_info": null
    },
    {
        "title": "谪仙吟赠赵道士",
        "author": "李羣玉",
        "content": "汗漫东游黄鹤雏，缙云仙子住清都。\n三元麟凤推高座，六甲风雷閟小壶。\n日月暗资灵寿药，山河直拟化生符。\n若为失意居蓬岛，鳌足尘飞桑树枯。",
        "dynasty": "唐",
        "collection_info": null
    },
    {
        "title": "长沙陪裴大夫夜讌",
        "author": "李羣玉",
        "content": "东山夜讌酒成河，银烛荧煌照绮罗。\n四面雨声笼笑语，满堂香气泛笙歌。\n泠泠玉漏初三滴，滟滟金觞已半酡。\n共向柏台窥雅量，澄陂万顷见天和。",
        "dynasty": "唐",
        "collection_info": null
    },
    {
        "title": "宝剑",
        "author": "李羣玉",
        "content": "雷焕丰城掘剑池，年深事远迹依稀。\n泥沙难掩衝天气，风雨终思发匣时。\n夜电尚摇池底影，秋莲空吐锷边辉。\n自从星坼中台后，化作双龙去不归。",
        "dynasty": "唐",
        "collection_info": null
    },
    {
        "title": "人日梅花病中作",
        "author": "李羣玉",
        "content": "去年今日湘南寺，独把寒梅愁断肠。\n今年此日江边宅，卧见琼枝低压墻。\n半落半开临野岸，团情团思醉韶光。\n玉鳞寂寂飞斜月，素艳亭亭对夕阳。\n已被儿童苦攀折，更遭风雨损馨香。\n洛阳桃李渐撩乱，回首行宫春景长。",
        "dynasty": "唐",
        "collection_info": null
    },
    {
        "title": "静夜相思",
        "author": "李羣玉",
        "content": "山空天籁寂，水榭延轻凉。\n浪定一浦月，藕花闲自香。",
        "dynasty": "唐",
        "collection_info": null
    },
    {
        "title": "桂州经佳人故居",
        "author": "李羣玉",
        "content": "桂水依旧绿，佳人本不还。\n秖应随暮雨，飞入九疑山。",
        "dynasty": "唐",
        "collection_info": null
    },
    {
        "title": "放鱼",
        "author": "李羣玉",
        "content": "早觅为龙去，江湖莫漫游。\n须知香饵下，触口是铦钩。",
        "dynasty": "唐",
        "collection_info": null
    },
    {
        "title": "莲叶",
        "author": "李羣玉",
        "content": "根是泥中玉，心承露下珠。\n在君塘下种，埋没任春蒲。",
        "dynasty": "唐",
        "collection_info": null
    },
    {
        "title": "客愁二首 一",
        "author": "李羣玉",
        "content": "客愁看柳色，日日逐春深。\n荡漾春风起，谁知历乱心。",
        "dynasty": "唐",
        "collection_info": null
    },
    {
        "title": "客愁二首 二",
        "author": "李羣玉",
        "content": "客愁看柳色，日日逐春长。\n凭送湘流水，绵绵入帝乡。",
        "dynasty": "唐",
        "collection_info": null
    },
    {
        "title": "洞庭干二首 一",
        "author": "李羣玉",
        "content": "借问蓬莱水，谁逢清浅年。\n伤心云梦泽，岁岁作桑田。",
        "dynasty": "唐",
        "collection_info": null
    },
    {
        "title": "洞庭干二首 二",
        "author": "李羣玉",
        "content": "朱宫紫贝阙，一旦作沙洲。\n八月还平在，鱼虾不用愁。",
        "dynasty": "唐",
        "collection_info": null
    },
    {
        "title": "病起别主人",
        "author": "李羣玉",
        "content": "益媿千金少，情将一饭殊。\n恨无泉客泪，尽泣感恩珠。",
        "dynasty": "唐",
        "collection_info": null
    },
    {
        "title": "火炉前坐",
        "author": "李羣玉",
        "content": "孤灯照不寐，风雨满西林。\n多少关心事，书灰到夜深。",
        "dynasty": "唐",
        "collection_info": null
    },
    {
        "title": "古词",
        "author": "李羣玉",
        "content": "一合相思泪，临江洒素秋。\n碧波如会意，却与向西流。",
        "dynasty": "唐",
        "collection_info": null
    },
    {
        "title": "嘲卖药翁",
        "author": "李羣玉",
        "content": "斸尽春山土，辛勤卖药翁。\n莫抛破笠子，留作败天公。",
        "dynasty": "唐",
        "collection_info": null
    },
    {
        "title": "伤小女痴儿",
        "author": "李羣玉",
        "content": "哭尔春日短，支颐长叹嗟。\n不如半死树，犹吐一枝花。",
        "dynasty": "唐",
        "collection_info": null
    },
    {
        "title": "青鹢",
        "author": "李羣玉",
        "content": "独立蒹葭雨，低飞浦屿风。\n须知毛色下，莫入鹭鸶丛。",
        "dynasty": "唐",
        "collection_info": null
    },
    {
        "title": "池塘晚景",
        "author": "李羣玉",
        "content": "风荷珠露倾，惊起睡鵁鶄。\n月落池塘静，金刀剪一声。",
        "dynasty": "唐",
        "collection_info": null
    },
    {
        "title": "投从叔",
        "author": "李羣玉",
        "content": "可惜出羣蹄，毛焦久卧泥。\n孙阳如不顾，骐骥向谁嘶。",
        "dynasty": "唐",
        "collection_info": null
    },
    {
        "title": "恼自澄",
        "author": "李羣玉",
        "content": "常闻天女会，玉指散天花。\n莫遣春风裏，红芳点袈裟。",
        "dynasty": "唐",
        "collection_info": null
    },
    {
        "title": "读贾谊传",
        "author": "李羣玉",
        "content": "卑湿长沙地，空抛出世才。\n已齐生死理，服鸟莫为灾。",
        "dynasty": "唐",
        "collection_info": null
    },
    {
        "title": "寄人",
        "author": "李羣玉",
        "content": "寄语双莲子，须知用意深。\n莫嫌一点苦，便拟弃莲心。",
        "dynasty": "唐",
        "collection_info": null
    },
    {
        "title": "寄韦秀才",
        "author": "李羣玉",
        "content": "荆台兰渚客，寥落共含情。\n空馆相思夜，孤灯照雨声。",
        "dynasty": "唐",
        "collection_info": null
    },
    {
        "title": "春日寄友",
        "author": "李羣玉",
        "content": "晴气熏樱蘂，丰蒙雪满林。\n请君三斗酒，醉卧白罗岑。",
        "dynasty": "唐",
        "collection_info": null
    },
    {
        "title": "题竹",
        "author": "李羣玉",
        "content": "一顷含秋绿，森风十万竿。\n气吹朱夏转，声扫碧霄寒。",
        "dynasty": "唐",
        "collection_info": null
    },
    {
        "title": "怀初公",
        "author": "李羣玉",
        "content": "不见休上人，空伤碧云思。\n何处开宝书，秋风海光寺。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 一",
        "author": "李羣玉",
        "content": "团团明月面，冉冉柳枝腰。\n未入鸳鸯被，心长似火烧。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 二",
        "author": "李羣玉",
        "content": "见面知何益，闻名忆转深。\n拳挛荷叶子，未得展莲心。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 三",
        "author": "李羣玉",
        "content": "欲摘不得摘，如看波上花。\n若敎亲玉树，情愿作蒹葭。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 四",
        "author": "李羣玉",
        "content": "门路穿茶焙，房门映竹烟。\n会须随鹿女，乞火到窗前。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 五",
        "author": "李羣玉",
        "content": "不是求心印，都缘爱绿珠。\n何须同泰寺，然后始为奴。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 六",
        "author": "李羣玉",
        "content": "既为金界客，任改净人名。\n愿扫琉璃地，烧香过一生。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 七",
        "author": "李羣玉",
        "content": "素腕撩金索，轻红约翠纱。\n不如栏下水，终日见桃花。",
        "dynasty": "唐",
        "collection_info": null
    },
    {
        "title": "龙安寺佳人阿最歌八首 八",
        "author": "李羣玉",
        "content": "第一龙宫女，相怜是阿谁。\n好鱼输獭尽，白鹭镇长饥。",
        "dynasty": "唐",
        "collection_info": null
    },
    {
        "title": "野鸭",
        "author": "李羣玉",
        "content": "鸂鶒借毛衣，喧呼鹰隼稀。\n云披菱藻地，任汝作羣飞。",
        "dynasty": "唐",
        "collection_info": null
    },
    {
        "title": "题二妃庙",
        "author": "李羣玉",
        "content": "黄陵庙前春已空，子规啼血滴松风。\n不知精爽归何处，疑是行云秋色中。",
        "dynasty": "唐",
        "collection_info": null
    },
    {
        "title": "寄友二首 一",
        "author": "李羣玉",
        "content": "野水晴山雪后时，独行邨落更相思。\n无因一向溪头醉，处处寒梅映酒旗。",
        "dynasty": "唐",
        "collection_info": null
    },
    {
        "title": "寄友二首 二",
        "author": "李羣玉",
        "content": "花落轻寒酒熟迟，醉眠不及落花期。\n愁人相忆春山暮，烟树苍苍播谷时。",
        "dynasty": "唐",
        "collection_info": null
    },
    {
        "title": "桃源",
        "author": "李羣玉",
        "content": "我到瞿真上升处，山川四望使人愁。\n紫云白鹤去不返，唯有桃花溪水流。",
        "dynasty": "唐",
        "collection_info": null
    },
    {
        "title": "题王侍御宅",
        "author": "李羣玉",
        "content": "门向沧江碧岫开，地多鸥鹭少尘埃。\n绿阴十里滩声裏，闲自王家看竹来。",
        "dynasty": "唐",
        "collection_info": null
    },
    {
        "title": "闻湘南从叔朝觐",
        "author": "李羣玉",
        "content": "长沙地窄却回时，舟檝骎骎向凤池。\n为报湘川神女道，莫敎云雨湿旌旗。",
        "dynasty": "唐",
        "collection_info": null
    },
    {
        "title": "汉阳太白楼",
        "author": "李羣玉",
        "content": "江上层楼翠霭间，满帘春水满窗山。\n青枫绿草将愁去，远入吴云暝不还。",
        "dynasty": "唐",
        "collection_info": null
    },
    {
        "title": "送客",
        "author": "李羣玉",
        "content": "沅水罗文海燕回，柳条牵恨到荆台。\n定知行路春愁裏，故郢城边见落梅。",
        "dynasty": "唐",
        "collection_info": null
    },
    {
        "title": "醴陵道中",
        "author": "李羣玉",
        "content": "别酒离亭十里强，半醒半醉引愁长。\n无端寂寂春山路，雪打溪梅狼籍香。",
        "dynasty": "唐",
        "collection_info": null
    },
    {
        "title": "校书叔遗暑服",
        "author": "李羣玉",
        "content": "翠云箱裏迭樬栊，楚葛湘纱净似空。\n便着清江明月夜，轻凉与挂一身风。",
        "dynasty": "唐",
        "collection_info": null
    },
    {
        "title": "赠魏三十七",
        "author": "李羣玉",
        "content": "名珪字玉净无瑕，美誉芳声有数车。\n莫放燄光高二丈，来年烧杀杏园花。",
        "dynasty": "唐",
        "collection_info": null
    },
    {
        "title": "酬崔表仁",
        "author": "李羣玉",
        "content": "昨日朱门一见君，忽惊野鹤在鸡羣。\n不应长啄潢污水，早晚归飞碧落云。",
        "dynasty": "唐",
        "collection_info": null
    },
    {
        "title": "旅游番禺献凉公",
        "author": "李羣玉",
        "content": "帝乡羣侣杳难寻，独立沧洲岁暮心。\n野鹤栖飞无远近，稻粱多处是恩深。",
        "dynasty": "唐",
        "collection_info": null
    },
    {
        "title": "长沙元门寺张璪员外壁画",
        "author": "李羣玉",
        "content": "片石长松倚素楹，翛然云壑见高情。\n世人只爱凡花鸟，无处不知粱广名。",
        "dynasty": "唐",
        "collection_info": null
    },
    {
        "title": "请告出春明门",
        "author": "李羣玉",
        "content": "本不将心挂名利，亦无情意在樊笼。\n鹿裘藜杖且归去，富贵荣华春梦中。",
        "dynasty": "唐",
        "collection_info": null
    },
    {
        "title": "引水行",
        "author": "李羣玉",
        "content": "一条寒玉走秋泉，引出深萝洞口烟。\n十里暗流声不断，行人头上过潺湲。",
        "dynasty": "唐",
        "collection_info": null
    },
    {
        "title": "移松竹",
        "author": "李羣玉",
        "content": "龙髯凤尾乱飕飕，带雾停风一亩秋。\n待取满庭苍翠合，酒尊书案闭门休。",
        "dynasty": "唐",
        "collection_info": null
    },
    {
        "title": "叹灵鹫寺山榴",
        "author": "李羣玉",
        "content": "水蝶岩蜂俱不知，露红凝艳数千枝。\n山深春晚无人赏，即是杜鹃催落时。",
        "dynasty": "唐",
        "collection_info": null
    },
    {
        "title": "黄陵庙",
        "author": "李羣玉",
        "content": "黄陵庙前莎草春，黄陵女儿茜裙新。\n轻舟短棹唱歌去，水远山长愁杀人。",
        "dynasty": "唐",
        "collection_info": null
    },
    {
        "title": "北亭",
        "author": "李羣玉",
        "content": "斜雨飞丝织晓空，疎帘半捲野亭风。\n荷花向尽秋光晚，零落残红绿沼中。",
        "dynasty": "唐",
        "collection_info": null
    },
    {
        "title": "送客往涔阳",
        "author": "李羣玉",
        "content": "春与春愁逐日长，远人天畔远思乡。\n苹生水绿不归去，孤负东溪七里庄。",
        "dynasty": "唐",
        "collection_info": null
    },
    {
        "title": "寄友人鹿胎冠子",
        "author": "李羣玉",
        "content": "数点疎星紫锦斑，仙家新样剪三山。\n宜与谢公松下戴，净簪云髮翠微间。",
        "dynasty": "唐",
        "collection_info": null
    },
    {
        "title": "江南",
        "author": "李羣玉",
        "content": "鳞鳞别浦起微波，泛泛轻舟桃叶歌。\n斜雪北风何处宿，江南一路酒旗多。",
        "dynasty": "唐",
        "collection_info": null
    },
    {
        "title": "荅友人寄新茗",
        "author": "李羣玉",
        "content": "满火芳香碾曲尘，吴瓯湘水绿花新。\n媿君千里分滋味，寄与春风酒渴人。",
        "dynasty": "唐",
        "collection_info": null
    },
    {
        "title": "峡山寺上方",
        "author": "李羣玉",
        "content": "满院泉声水殿凉，疎帘微雨野松香。\n东峰下视南溟月，笑踏金波看海光。",
        "dynasty": "唐",
        "collection_info": null
    },
    {
        "title": "秋登涔阳城二首 一",
        "author": "李羣玉",
        "content": "万户砧声水国秋，凉风吹起故乡愁。\n行人望远偏伤思，白浪青枫满北楼。",
        "dynasty": "唐",
        "collection_info": null
    },
    {
        "title": "秋登涔阳城二首 二",
        "author": "李羣玉",
        "content": "穿针楼上闭秋烟，织女佳期又隔年。\n斜笛夜深吹不落，一条银汉挂秋天。",
        "dynasty": "唐",
        "collection_info": null
    },
    {
        "title": "钓鱼",
        "author": "李羣玉",
        "content": "七尺青竿一丈丝，菰蒲叶裏逐风吹。\n几回举手抛芳饵，惊起沙滩水鸭儿。",
        "dynasty": "唐",
        "collection_info": null
    },
    {
        "title": "酬魏三十七",
        "author": "李羣玉",
        "content": "静裏寒香触思初，开缄忽见二琼琚。\n一吟丽句风流极，没得弘文李校书。",
        "dynasty": "唐",
        "collection_info": null
    },
    {
        "title": "赠琵琶妓",
        "author": "李羣玉",
        "content": "我见鸳鸯飞水上，君还望月苦相思。\n一双裙带同心结，早寄黄鹂孤鴈儿。",
        "dynasty": "唐",
        "collection_info": null
    },
    {
        "title": "落帆后赋得二绝 一",
        "author": "李羣玉",
        "content": "平湖茫茫春日落，危樯独映沙洲泊。\n上岸闲寻细草行，古查飞起黄金鹗。",
        "dynasty": "唐",
        "collection_info": null
    },
    {
        "title": "落帆后赋得二绝 二",
        "author": "李羣玉",
        "content": "水浮秋烟沙晓雪，皎洁无风灯影彻。\n海客云帆未挂时，相与缘江拾明月。",
        "dynasty": "唐",
        "collection_info": null
    },
    {
        "title": "赠人",
        "author": "李羣玉",
        "content": "曾留宋玉旧衣裳，惹得巫山梦裏香。\n云雨无情难管领，任他别嫁楚襄王。",
        "dynasty": "唐",
        "collection_info": null
    },
    {
        "title": "赠妓人",
        "author": "李羣玉",
        "content": "谁家少女字千金，省向人间逐处寻。\n今日分明花裏见，一双红脸动春心。",
        "dynasty": "唐",
        "collection_info": null
    },
    {
        "title": "山榴",
        "author": "李羣玉",
        "content": "洞中春气蒙笼暄，尚有红英千树繁。\n可怜夹水锦步障，羞数石家金谷园。",
        "dynasty": "唐",
        "collection_info": null
    },
    {
        "title": "鸂鶒",
        "author": "李羣玉",
        "content": "锦羽相呼暮沙曲，波上双声戛哀玉。\n霞明川静极望中，一时飞灭青山绿。",
        "dynasty": "唐",
        "collection_info": null
    },
    {
        "title": "沅江渔者",
        "author": "李羣玉",
        "content": "倚棹汀洲沙日晚，江鲜野菜桃花饭。\n长歌一曲烟霭深，归去沧江绿波远。",
        "dynasty": "唐",
        "collection_info": null
    },
    {
        "title": "题金山寺石堂",
        "author": "李羣玉",
        "content": "白波四面照楼台，日夜潮声绕寺迴。\n千叶红莲高会处，几曾龙女献珠来。",
        "dynasty": "唐",
        "collection_info": null
    },
    {
        "title": "戏赠魏十四",
        "author": "李羣玉",
        "content": "兰浦秋来烟雨深，几多情思在琴心。\n知君调得东家子，早晚和鸣入锦衾。",
        "dynasty": "唐",
        "collection_info": null
    },
    {
        "title": "和人赠别",
        "author": "李羣玉",
        "content": "嚬黛低红别怨多，深亭芳恨满横波。\n声中唱出缠绵意，泪落灯前一曲歌。",
        "dynasty": "唐",
        "collection_info": null
    },
    {
        "title": "宿巫山庙二首 一",
        "author": "李羣玉",
        "content": "寂寞高堂别楚君，玉人天上逐行云。\n停舟十二峰峦下，幽佩仙香半夜闻。",
        "dynasty": "唐",
        "collection_info": null
    },
    {
        "title": "宿巫山庙二首 二",
        "author": "李羣玉",
        "content": "庙闭春山晓月光，波声回合树苍苍。\n自从一别襄王梦，云雨空飞巫峡长。",
        "dynasty": "唐",
        "collection_info": null
    },
    {
        "title": "伤柘枝妓",
        "author": "李羣玉",
        "content": "曾见双鸾舞镜中，联飞接影对春风。\n今来独在花筵散，月满秋天一半空。",
        "dynasty": "唐",
        "collection_info": null
    },
    {
        "title": "题樱桃",
        "author": "李羣玉",
        "content": "春初携酒此花间，几度临风倒玉山。\n今日叶深黄满树，再来惆怅不能攀。",
        "dynasty": "唐",
        "collection_info": null
    },
    {
        "title": "恼从兄",
        "author": "李羣玉",
        "content": "芳草萋萋新燕飞，芷汀南望鴈书稀。\n武陵洞裏寻春客，已被桃花迷不归。",
        "dynasty": "唐",
        "collection_info": null
    },
    {
        "title": "紫极宫斋后",
        "author": "李羣玉",
        "content": "紫府空歌碧落寒，晓星寥亮月光残。\n一羣白鹤高飞上，唯有松风吹石坛。",
        "dynasty": "唐",
        "collection_info": null
    },
    {
        "title": "春晚",
        "author": "李羣玉",
        "content": "思乡之客空凝嚬，天边欲尽未尽春。\n独攀江树深不语，芳草落花愁杀人。",
        "dynasty": "唐",
        "collection_info": null
    },
    {
        "title": "喜浑吉见访",
        "author": "李羣玉",
        "content": "公子春衫桂水香，远衝飞雪过书堂。\n贫家冷落难消日，唯有松筠满院凉。",
        "dynasty": "唐",
        "collection_info": null
    },
    {
        "title": "索曲送酒",
        "author": "李羣玉",
        "content": "帘外春风正落梅，须求狂药解愁回。\n烦君玉指轻拢捻，慢拨鸳鸯送一杯。",
        "dynasty": "唐",
        "collection_info": null
    },
    {
        "title": "山驿梅花",
        "author": "李羣玉",
        "content": "生在幽崖独无主，溪萝涧鸟为俦侣。\n行人陌上不留情，愁香空谢深山雨。",
        "dynasty": "唐",
        "collection_info": null
    },
    {
        "title": "重阳日上渚宫杨尚书",
        "author": "李羣玉",
        "content": "落帽台边菊半黄，行人惆怅对重阳。\n荆州一见桓宣武，为趁悲秋入帝乡。",
        "dynasty": "唐",
        "collection_info": null
    },
    {
        "title": "书院二小松",
        "author": "李羣玉",
        "content": "一双幽色出凡尘，数粒秋烟二尺鳞。\n从此静牕闻细韵，琴声长伴读书人。",
        "dynasty": "唐",
        "collection_info": null
    },
    {
        "title": "劝人庐山读书",
        "author": "李羣玉",
        "content": "怜君少隽利如锋，气爽神清刻骨聪。\n片玉若磨唯转莹，莫辞云水入庐峰。",
        "dynasty": "唐",
        "collection_info": null
    },
    {
        "title": "言怀",
        "author": "李羣玉",
        "content": "白鹤高飞不逐羣，嵇康琴酒鲍昭文。\n此身未有栖归处，天下人间一片云。",
        "dynasty": "唐",
        "collection_info": null
    },
    {
        "title": "闻笛",
        "author": "李羣玉",
        "content": "冉冉生山草何异，截而吹之动天地。\n望乡台上望乡时，不独落梅兼落泪。",
        "dynasty": "唐",
        "collection_info": null
    },
    {
        "title": "晓讌",
        "author": "李羣玉",
        "content": "金波西倾银汉落，绿树含烟倚朱阁。\n晓华胧𦝰闻调笙，一点残灯隔罗幕。",
        "dynasty": "唐",
        "collection_info": null
    },
    {
        "title": "将游荆州投魏中丞",
        "author": "李羣玉",
        "content": "贫埋病压老巑岏，拂拭菱花不喜看。\n又恐无人肯青眼，事须凭仗小还丹。",
        "dynasty": "唐",
        "collection_info": null
    },
    {
        "title": "二辛夷",
        "author": "李羣玉",
        "content": "狂吟乱舞双白鹤，霜翎玉羽纷纷落。\n空庭向晚春雨微，却敛寒香抱瑶萼。",
        "dynasty": "唐",
        "collection_info": null
    },
    {
        "title": "题龙潭西斋",
        "author": "李羣玉",
        "content": "寂寞幽斋暝烟起，满径西风落松子。\n远公一去兜率宫，唯有面前虎溪水。",
        "dynasty": "唐",
        "collection_info": null
    },
    {
        "title": "中秋寄南海梁侍御",
        "author": "李羣玉",
        "content": "海静天高景气殊，鲸晴失彩蚌潜珠。\n不知今夜越台上，望见瀛洲方丈无。",
        "dynasty": "唐",
        "collection_info": null
    },
    {
        "title": "戏赠姬人",
        "author": "李羣玉",
        "content": "骰子巡抛裹手拈，无因得见玉纤纤。\n但知谑道金钗落，图向人前露指尖。",
        "dynasty": "唐",
        "collection_info": null
    },
    {
        "title": "大庾山岭别友人",
        "author": "李羣玉",
        "content": "篔筜无子鸳雏饥，毛彩凋摧不得归。\n谁念火云千嶂裏，低身犹傍鹧鸪飞。",
        "dynasty": "唐",
        "collection_info": null
    },
    {
        "title": "石门戍",
        "author": "李羣玉",
        "content": "到此空思吴隐之，潮痕草蔓上幽碑。\n人来皆望珠玑去，谁咏贪泉四句诗。",
        "dynasty": "唐",
        "collection_info": null
    },
    {
        "title": "文殊院避暑",
        "author": "李羣玉",
        "content": "赤日黄埃满世间，松声入耳即心闲。\n愿寻五百仙人去，一世清凉住雪山。",
        "dynasty": "唐",
        "collection_info": null
    },
    {
        "title": "南庄春晚二首 一",
        "author": "李羣玉",
        "content": "连云草映一条陂，鸂鶒双双带水飞。\n南邨小路桃花落，细雨斜风独自归。",
        "dynasty": "唐",
        "collection_info": null
    },
    {
        "title": "南庄春晚二首 二",
        "author": "李羣玉",
        "content": "草暖沙长望去舟，微茫烟浪向巴丘。\n沅江寂寂春归尽，水绿苹香人自愁。",
        "dynasty": "唐",
        "collection_info": null
    },
    {
        "title": "湘妃庙",
        "author": "李羣玉",
        "content": "少将风月怨平湖，见尽扶桑水到枯。\n相约杏花坛上去，画栏红紫鬬樗蒲。",
        "dynasty": "唐",
        "collection_info": null
    },
    {
        "title": "古意",
        "author": "贾岛",
        "content": "碌碌復碌碌，百年双转毂。\n志士终夜心，良马白日足。\n俱为不等闲，谁是知音目。\n眼中两行泪，曾弔三献玉。",
        "dynasty": "唐",
        "collection_info": null
    },
    {
        "title": "望山",
        "author": "贾岛",
        "content": "南山三十里，不见踰一旬。\n冒雨时立望，望之如朋亲。\n虬龙一掬波，洗荡千万春。\n日日雨不断，愁杀望山人。\n天事不可长，劲风来如奔。\n阴霪一以扫，浩翠写国门。\n长安百万家，家家张屏新。\n谁家最好山，我愿为其邻。",
        "dynasty": "唐",
        "collection_info": null
    },
    {
        "title": "北岳庙",
        "author": "贾岛",
        "content": "天地有五岳，恒岳居其北。\n岩峦迭万重，诡怪浩难测。\n人来不敢入，祠宇白日黑。\n有时起霖雨，一洒天地德。\n神兮安在哉，永康我王国。",
        "dynasty": "唐",
        "collection_info": null
    },
    {
        "title": "朝饥",
        "author": "贾岛",
        "content": "市中有樵山，此舍朝无烟。\n井底有甘泉，釜中乃空然。\n我要见白日，雪来塞青天。\n坐闻西床琴，冻折两三弦。\n饥莫诣他门，古人有拙言。",
        "dynasty": "唐",
        "collection_info": null
    },
    {
        "title": "哭卢仝",
        "author": "贾岛",
        "content": "贤人无官死，不亲者亦悲。\n空令古鬼哭，更得新邻比。\n平生四十年，惟着白布衣。\n天子未辟召，地府谁来追。\n长安有交友，託孤遽弃移。\n冢侧志石短，文字行参差。\n无钱买松栽，自生蒿草枝。\n在日赠我文，泪流把读时。\n从兹加敬重，深藏恐失遗。",
        "dynasty": "唐",
        "collection_info": null
    },
    {
        "title": "剑客",
        "author": "贾岛",
        "content": "十年磨一剑，霜刃未曾试。\n今日把似君，谁为不平事。",
        "dynasty": "唐",
        "collection_info": null
    },
    {
        "title": "口号",
        "author": "贾岛",
        "content": "中夜忽自起，汲此百尺泉。\n林木含白露，星斗在青天。",
        "dynasty": "唐",
        "collection_info": null
    },
    {
        "title": "寄远",
        "author": "贾岛",
        "content": "别肠多郁纡，岂能肥肌肤。\n始知相结密，不及相结疎。\n疎别恨应少，密离恨难袪。\n门前南流水，中有北飞鱼。\n鱼飞向北海，可以寄远书。\n不惜寄远书，故人今在无。\n况此数尺身，阻彼万里途。\n自非日月光，难以知子躯。",
        "dynasty": "唐",
        "collection_info": null
    },
    {
        "title": "斋中",
        "author": "贾岛",
        "content": "眈静非谬为，本性实疎索。\n斋中一就枕，不觉白日落。\n低扉碍轩辔，寡德谢接诺。\n丛菊在墙阴，秋穷未开萼。\n所餐类病马，动影似移岳。\n欲驻迫逃衰，岂殊乱绠缚。\n已见饱时雨，应丰蔬与药。",
        "dynasty": "唐",
        "collection_info": null
    },
    {
        "title": "感秋",
        "author": "贾岛",
        "content": "商气飒已来，岁华又虚掷。\n朝云藏奇峰，暮雨洒疎滴。\n几蜩嘿凉叶，数蛩思阴壁。\n落日空馆中，归心远山碧。\n昔人多秋感，今人何异昔。\n四序驰百年，玄髮坐成白。\n喧喧徇声利，扰扰同辙迹。\n傥无世上怀，去偃松下石。",
        "dynasty": "唐",
        "collection_info": null
    },
    {
        "title": "翫月",
        "author": "贾岛",
        "content": "寒月破东北，贾生立西南。\n西南立倚何，立倚青青杉。\n近月有数星，星名未详谙。\n但爱杉倚月，我倚杉为三。\n月乃不上杉，上杉难相参。\n眙𥈭子细视，睛瞳桂枝劖。\n目常有热疾，久视无烦炎。\n以手扪衣裳，零露已濡霑。\n久立双足冻，时向股䏶淹。\n立久病足折，兀然黐胶黏。\n他人应已睡，转喜此景恬。\n此景亦胡及，而我苦淫耽。\n无异市井人，见金不知廉。\n不知此夜中，几人同无厌。\n待得上顶看，未拟归枕函。\n强步望寝斋，步步情不堪。\n步到竹丛西，东望如隔帘。\n却坐竹丛外，清思刮幽潜。\n量知爱月人，身愿化为蟾。",
        "dynasty": "唐",
        "collection_info": null
    },
    {
        "title": "辞二知己",
        "author": "贾岛",
        "content": "一双千岁鹤，立别孤翔鸿。\n波岛忽已暮，海雨寒蒙蒙。\n离人闻美弹，亦与哀弹同。\n况兹切切弄，绕彼行行躬。\n云飞北岳碧，火息西山红。\n何以代远诚，折芳腊雪中。",
        "dynasty": "唐",
        "collection_info": null
    },
    {
        "title": "义雀行和朱评事",
        "author": "贾岛",
        "content": "玄鸟雄雌俱，春雷惊蛰余。\n口衔黄河泥，空即翔天隅。\n一夕皆莫归，哓哓遗众雏。\n双雀抱仁义，哺食劳劬劬。\n雏既逦迤飞，云间声相呼。\n燕雀虽微类，感媿诚不殊。\n禽贤难自彰，幸得主人书。",
        "dynasty": "唐",
        "collection_info": null
    },
    {
        "title": "宿悬泉驿",
        "author": "贾岛",
        "content": "晓行沥水楼，暮到悬泉驿。\n林月值云遮，山灯照愁寂。",
        "dynasty": "唐",
        "collection_info": null
    },
    {
        "title": "辩士",
        "author": "贾岛",
        "content": "辩士多毁訾，不闻谈己非。\n猛虎恣杀暴，未尝啮妻儿。\n此理天所感，所感当问谁。\n求食饲雏禽，吐出美言词。\n善哉君子人，扬光掩瑕玼。",
        "dynasty": "唐",
        "collection_info": null
    },
    {
        "title": "不欺",
        "author": "贾岛",
        "content": "上不欺星辰，下不欺鬼神。\n知心两如此，然后何所陈。\n食鱼味在鲜，食蓼味在辛。\n掘井须到流，结交须到头。\n此语诚不谬，敌君三万秋。",
        "dynasty": "唐",
        "collection_info": null
    },
    {
        "title": "绝句",
        "author": "贾岛",
        "content": "海底有明月，圆于天上轮。\n得之一寸光，可买千里春。",
        "dynasty": "唐",
        "collection_info": null
    },
    {
        "title": "寓兴",
        "author": "贾岛",
        "content": "莫居暗室中，开目闭目同。\n莫趋碧霄路，容飞不容步。\n暗室未可居，碧霄未可趋。\n劝君跨仙鹤，日下云为衢。",
        "dynasty": "唐",
        "collection_info": null
    },
    {
        "title": "游仙",
        "author": "贾岛",
        "content": "借得孤鹤骑，高近金乌飞。\n掬河洗老貌，照月生光辉。\n天中鹤路直，天尽鹤一息。\n归来不骑鹤，身自有羽翼。\n若人无仙骨，芝朮徒烦食。",
        "dynasty": "唐",
        "collection_info": null
    },
    {
        "title": "枕上吟",
        "author": "贾岛",
        "content": "夜长忆白日，枕上吟千诗。\n何当苦寒气，忽被东风吹。\n冰开鱼龙别，天波殊路岐。",
        "dynasty": "唐",
        "collection_info": null
    },
    {
        "title": "双鱼谣",
        "author": "贾岛",
        "content": "天河堕双鲂，飞我庭中央。\n掌握尺余雪，劈开肠有璜。\n见令馋舌短，烹遶邻舍香。\n一得古诗字，与玉含异藏。",
        "dynasty": "唐",
        "collection_info": null
    },
    {
        "title": "易水怀古",
        "author": "贾岛",
        "content": "荆卿重虚死，节烈书前史。\n我叹方寸心，谁论一时事。\n至今易水桥，寒风兮萧萧。\n易水流得尽，荆卿名不消。",
        "dynasty": "唐",
        "collection_info": null
    },
    {
        "title": "早起",
        "author": "贾岛",
        "content": "北客入西京，北鴈再离北。\n秋寝独前兴，天梭星落织。\n耽翫余恬爽，顾盼轻痾力。\n旅途少颜尽，明镜劝仙食。\n出门路纵横，张家路最直。\n昨夜梦见书，张家厅上壁。",
        "dynasty": "唐",
        "collection_info": null
    },
    {
        "title": "客喜",
        "author": "贾岛",
        "content": "客喜非实喜，客悲非实悲。\n百迴信到家，未当身一归。\n未归长嗟愁，嗟愁填中怀。\n开口吐愁声，还却入耳来。\n常恐泪滴多，自损两目辉。\n鬓边虽有丝，不堪织寒衣。",
        "dynasty": "唐",
        "collection_info": null
    },
    {
        "title": "延寿里精舍寓居",
        "author": "贾岛",
        "content": "旅託避华馆，荒楼遂愚慵。\n短庭无繁植，珍果春亦浓。\n侧庐废扃枢，纤魄时卧逢。\n耳目乃鄽井，肺肝即岩峰。\n汲泉饮酌余，见我闲静容。\n霜蹊犹舒英，寒蝶断来踪。\n双履与谁逐，一寻青瘦筇。",
        "dynasty": "唐",
        "collection_info": null
    },
    {
        "title": "赠智朗禅师",
        "author": "贾岛",
        "content": "上人分明见，玉兔潭底没。\n上人光惨貌，古来恨峭发。\n涕辞孔颜庙，笑访禅寂室。\n步随青山影，坐学白塔骨。\n解听无弄琴，不礼有身佛。\n欲问师何之，忽与我相别。\n率赋赠远言，言惭非子曰。",
        "dynasty": "唐",
        "collection_info": null
    },
    {
        "title": "送沈秀才下第东归",
        "author": "贾岛",
        "content": "曲言恶者谁，悦耳如弹丝。\n直言好者谁，刺耳如长锥。\n沈生才俊秀，心肠无邪欺。\n君子忌苟合，择交如求师。\n毁出疾夫口，腾入礼部闱。\n下第子不耻，遗才人耻之。\n东归家室远，掉辔时参差。\n浙云近吴见，汴柳接楚垂。\n明年春光别，回首不復疑。",
        "dynasty": "唐",
        "collection_info": null
    },
    {
        "title": "酬栖上人",
        "author": "贾岛",
        "content": "夜久城馆闲，情幽出在山。\n新月有微辉，朗朗空庭间。\n处世虽识机，伊余多掩关。\n松姿度腊见，篱药知春还。\n静览冰雪词，厚为酬赠颜。\n东林有踯躅，脱屣期共攀。",
        "dynasty": "唐",
        "collection_info": null
    },
    {
        "title": "冬月长安雨中见终南雪",
        "author": "贾岛",
        "content": "秋节新已尽，雨疎露山雪。\n西峰稍觉明，残滴犹未绝。\n气侵瀑布水，冻着白云穴。\n今朝灞浐鴈，何夕潇湘月。\n想彼石房人，对雪扉不闭。",
        "dynasty": "唐",
        "collection_info": null
    },
    {
        "title": "寄孟协律",
        "author": "贾岛",
        "content": "我有弔古泣，不泣向路岐。\n挥泪洒暮天，滴着桂树枝。\n别后冬节至，离心北风吹。\n坐孤雪扉夕，泉落石桥时。\n不惊猛虎啸，难辱君子词。\n欲酬空觉老，无以堪远持。\n岧嶤倚角窗，王屋悬清思。",
        "dynasty": "唐",
        "collection_info": null
    },
    {
        "title": "和刘涵",
        "author": "贾岛",
        "content": "京官始云满，野人依旧闲。\n闭扉一亩居，中有古风还。\n市井日已午，幽窗梦南山。\n乔木覆北斋，有鸟鸣其间。\n前日远岳僧，来时与开关。\n新题惊我瘦，窥镜见丑颜。\n陶情惜清澹，此意復谁攀。",
        "dynasty": "唐",
        "collection_info": null
    },
    {
        "title": "明月山怀独孤崇鱼琢",
        "author": "贾岛",
        "content": "明月长在目，明月长在心。\n在心復在目，何得稀去寻。\n试望明月人，孟夏树蔽岑。\n想彼嘆此怀，乐喧忘幽林。\n乡本北岳外，悔恨东夷深。\n愿缩地脉还，岂待天恩临。\n非不渴隐秀，却嫌他事侵。\n或云岳楼钟，来绕草堂吟。\n当从令伊后，再往步柏林。",
        "dynasty": "唐",
        "collection_info": null
    },
    {
        "title": "投张太祝",
        "author": "贾岛",
        "content": "风骨高更老，向春初阳葩。\n[泠泠]月下韵，一一落海涯。\n有子不敢和，一听千嘆嗟。\n身卧东北泥，魂挂西南霞。\n手把一枝栗，往轻觉程赊。\n水天朔方色，暖日嵩根花。\n达闲幽栖山，遣寻种药家。\n欲买双琼瑶，惭无一木瓜。",
        "dynasty": "唐",
        "collection_info": null
    },
    {
        "title": "咏韩氏二子",
        "author": "贾岛",
        "content": "千岩一尺璧，八月十五夕。\n清露堕桂花，白鸟舞虚碧。",
        "dynasty": "唐",
        "collection_info": null
    },
    {
        "title": "送别",
        "author": "贾岛",
        "content": "丈夫未得意，行行且低眉。\n素琴弹復弹，会有知音知。",
        "dynasty": "唐",
        "collection_info": null
    },
    {
        "title": "携新文诣张籍韩愈途中成",
        "author": "贾岛",
        "content": "袖有新成诗，欲见张韩老。\n青竹未生翼，一步万里道。\n仰望青冥天，云雪压我脑。\n失却终南山，惆怅满怀抱。\n安得西北风，身愿变蓬草。\n地祇闻此语，突出惊我倒。",
        "dynasty": "唐",
        "collection_info": null
    },
    {
        "title": "上谷送客游江湖",
        "author": "贾岛",
        "content": "莫叹迢遰分，何殊咫尺别。\n江楼到夜登，还见南台月。",
        "dynasty": "唐",
        "collection_info": null
    },
    {
        "title": "重酬姚少府",
        "author": "贾岛",
        "content": "隙月斜枕旁，讽咏夏贻什。\n如今何时节，虫虺亦已蛰。\n答迟礼涉傲，抱疾思加涩。\n仆本胡为者，衔肩贡客集。\n茫然九州内，譬如一锥立。\n欺暗少此怀，自明曾沥泣。\n量无趫勇士，诚欲戈矛戢。\n原阁期跻攀，潭舫偶俱入。\n深斋竹木合，毕夕风雨急。\n俸利沐均分，价称烦嘘噏。\n百篇见删罢，一命嗟未及。\n沧浪愚将还，知音激所习。",
        "dynasty": "唐",
        "collection_info": null
    },
    {
        "title": "投孟郊",
        "author": "贾岛",
        "content": "月中有孤芳，天下聆熏风。\n江南有高唱，海北初来通。\n容飘清冷余，自蕴襟抱中。\n止息乃流溢，推寻却冥蒙。\n我知雪山子，谒彼偈句空。\n必竟获所实，尔焉遂深衷。\n录之孤灯前，犹恨百首终。\n一吟动狂机，万疾辞顽躬。\n生平面未交，永夕梦辄同。\n叙诘谁君师，讵言无吾宗。\n余求履其迹，君曰可但攻。\n啜波肠易饱，揖险神难从。\n前岁曾入洛，差池阻从龙。\n萍家復从赵，云思长萦萦。\n嵩海每可诣，长途追再穷。\n愿倾肺肠事，尽入焦梧桐。",
        "dynasty": "唐",
        "collection_info": null
    },
    {
        "title": "代边将",
        "author": "贾岛",
        "content": "持戈簇边日，战罢浮云收。\n露草泣寒霁，夜泉鸣陇头。\n三尺握中铁，气衝星斗牛。\n报国不拘贵，愤将平虏雠。",
        "dynasty": "唐",
        "collection_info": null
    },
    {
        "title": "寄刘栖楚",
        "author": "贾岛",
        "content": "趋走与偃卧，去就自殊分。\n当窗一重树，上有万里云。\n离披不相顾，髣髴类人羣。\n友生去更远，来书绝如焚。\n蝉吟我为听，我歌蝉岂闻。\n岁暮傥旋归，晤言桂氛氲。",
        "dynasty": "唐",
        "collection_info": null
    },
    {
        "title": "寄丘儒",
        "author": "贾岛",
        "content": "地近轻数见，地远重一面。\n一面如何重，重甚珍宝片。\n自经失欢笑，几度腾霜霰。\n此心镇悬悬，天象固迴转。\n长安秋风高，子在东甸县。\n仪形信寂蔑，风雨岂乖间。\n凭人报消息，何易凭笔砚。\n俱不尽我心，终须对君宴。",
        "dynasty": "唐",
        "collection_info": null
    },
    {
        "title": "送陈商",
        "author": "贾岛",
        "content": "古道长荆棘，新岐路交横。\n君于荒榛中，寻得古辙行。\n足踏圣人路，貌端禅士形。\n我曾接夜谈，似听讲一经。\n联翩曾数举，昨登高第名。\n釜底绝烟火，晓行皇帝京。\n上客远府游，主人须目明。\n青云别青山，何日復可升。",
        "dynasty": "唐",
        "collection_info": null
    },
    {
        "title": "送张校书季霞",
        "author": "贾岛",
        "content": "从京去容州，马在船上多。\n容州几千里，直傍青天涯。\n掌记试校书，未称高词华。\n义往不可屈，出家如入家。\n城市七月初，热与夏未差。\n饯君到野地，秋凉满山坡。\n南境异北候，风起无尘沙。\n秦吟宿楚泽，海酒落桂花。\n暂醉即还醒，彼土生桂茶。",
        "dynasty": "唐",
        "collection_info": null
    },
    {
        "title": "寄友人",
        "author": "贾岛",
        "content": "同人半年别，一别寂来音。\n赖有别时文，相思时一吟。\n我常倦投迹，君亦知此衿。\n笔砚且勿弃，苏张曾陆沈。\n但存舌在口，当冀身遂心。\n君看明月夜，松桂寒森森。",
        "dynasty": "唐",
        "collection_info": null
    },
    {
        "title": "答王参",
        "author": "贾岛",
        "content": "寸晷不相待，四时互如竞。\n客思先觉秋，虫声苦知暝。\n霜松积旧翠，露月团如镜。\n诗负属景同，琴孤坐堂听。\n相期黄菊节，别约红桃径。\n每把式微篇，临风一长咏。",
        "dynasty": "唐",
        "collection_info": null
    },
    {
        "title": "延康吟",
        "author": "贾岛",
        "content": "寄居延寿里，为与延康邻。\n不爱延康里，爱此里中人。\n人非十年故，人非九族亲。\n人有不朽语，得之烟山春。",
        "dynasty": "唐",
        "collection_info": null
    },
    {
        "title": "戏赠友人",
        "author": "贾岛",
        "content": "一日不作诗，心源如废井。\n笔砚为辘轳，吟咏作縻绠。\n朝来重汲引，依旧得清[冷]。\n书赠同怀人，词中多苦辛。",
        "dynasty": "唐",
        "collection_info": null
    },
    {
        "title": "寓兴",
        "author": "贾岛",
        "content": "真集道方至，貌殊妬还多。\n山泉入城池，自然生浑波。\n今时出古言，在众翻为讹。\n有琴含正韵，知音者如何。\n一生足感激，世言忽嵯峨。\n不得市井味，思响吾岩阿。\n浮华岂我事，日月徒蹉跎。\n旷哉颍阳风，千载无其他。",
        "dynasty": "唐",
        "collection_info": null
    },
    {
        "title": "怀郑从志",
        "author": "贾岛",
        "content": "西风吹阴云，雨雪半夜收。\n忽忆天涯人，起看斗与牛。\n故人别二年，我意如百秋。\n音信两杳杳，谁云昔绸缪。\n平明一封书，寄向东北舟。\n翩翩春归鸟，会自为匹俦。",
        "dynasty": "唐",
        "collection_info": null
    },
    {
        "title": "易州登龙兴寺楼望郡北高峰",
        "author": "贾岛",
        "content": "郡北最高峰，巉岩绝云路。\n朝来上楼望，稍觉得幽趣。\n朦胧碧烟裏，羣岭若相附。\n何时一登陟，万物皆下顾。",
        "dynasty": "唐",
        "collection_info": null
    },
    {
        "title": "送郑山人游江湖",
        "author": "贾岛",
        "content": "南游衡岳上，东往天台裏。\n足蹑华顶峰，目观沧海水。",
        "dynasty": "唐",
        "collection_info": null
    },
    {
        "title": "就峰公宿",
        "author": "贾岛",
        "content": "河出鸟宿后，萤火白露中。\n上人坐不倚，共我论量空。\n残月华晻暧，远水响玲珑。\n尔时无了梦，兹宵方未穷。",
        "dynasty": "唐",
        "collection_info": null
    },
    {
        "title": "刘景阳东斋",
        "author": "贾岛",
        "content": "松阴连竹影，中有芜苔井。\n清风此地多，白日空自永。\n景阳公干孙，诗句得真景。\n劝我不须归，月出东斋静。",
        "dynasty": "唐",
        "collection_info": null
    },
    {
        "title": "对菊",
        "author": "贾岛",
        "content": "九日不出门，十日见黄菊。\n灼灼尚繁英，美人无消息。",
        "dynasty": "唐",
        "collection_info": null
    },
    {
        "title": "送集文上人游方",
        "author": "贾岛",
        "content": "来从道陵井，双木溪边会。\n分首芳草时，远意青天外。\n此游诣几岳，嵩华衡恒泰。",
        "dynasty": "唐",
        "collection_info": null
    },
    {
        "title": "题岸上人郡内闲居",
        "author": "贾岛",
        "content": "静向方寸求，不居山嶂幽。\n池开菡萏香，门闭莓苔秋。\n金玉重四句，粃糠轻九流。\n鑪烟上乔木，钟磬下危楼。\n手种一株松，贞心与师俦。",
        "dynasty": "唐",
        "collection_info": null
    },
    {
        "title": "游子",
        "author": "贾岛",
        "content": "游子喜乡远，非吾忆归庐。\n谁知奔他山，自欲早旋车。\n朝赏暮已足，图归愿无余。\n当期附鹏翼，未偶方踌躇。",
        "dynasty": "唐",
        "collection_info": null
    },
    {
        "title": "寄山中王参",
        "author": "贾岛",
        "content": "我看岳西云，君看岳北月。\n长怀燕城南，相送十里别。\n别来千余日，日日忆不歇。\n远寄一纸书，数字论白髮。",
        "dynasty": "唐",
        "collection_info": null
    },
    {
        "title": "送汲鹏",
        "author": "贾岛",
        "content": "淮南卧理后，復逢君姓汲。\n文采非寻常，志愿期卓立。\n深江东泛舟，夕阳眺原隰。\n夏夜言诗会，往往追不及。",
        "dynasty": "唐",
        "collection_info": null
    },
    {
        "title": "寄令狐相公",
        "author": "贾岛",
        "content": "策杖驰山驿，逢人问梓州。\n长江那可到，行客替生愁。",
        "dynasty": "唐",
        "collection_info": null
    },
    {
        "title": "哭柏岩和尚",
        "author": "贾岛",
        "content": "苔覆石床新，师曾占几春。\n写留行道影，焚却坐禅身。\n塔院关松雪，经房锁隙尘。\n自嫌双泪下，不是解空人。",
        "dynasty": "唐",
        "collection_info": null
    },
    {
        "title": "山中道士",
        "author": "贾岛",
        "content": "头髮梳千下，休粮带瘦容。\n养雏成大鹤，种子作高松。\n白石通宵煮，寒泉尽日舂。\n不曾离隐处，那得世人逢。",
        "dynasty": "唐",
        "collection_info": null
    },
    {
        "title": "就可公宿",
        "author": "贾岛",
        "content": "十里寻幽寺，寒流数派分。\n僧同雪夜坐，鴈向草堂闻。\n静语终灯焰，余生许峤云。\n由来多抱疾，声不达明君。",
        "dynasty": "唐",
        "collection_info": null
    },
    {
        "title": "旅游",
        "author": "贾岛",
        "content": "此心非一事，书札若为传。\n旧国别多日，故人无少年。\n空巢霜叶落，疎牖水萤穿。\n留得林僧宿，中宵坐默然。",
        "dynasty": "唐",
        "collection_info": null
    },
    {
        "title": "送邹明府游灵武",
        "author": "贾岛",
        "content": "曾宰西畿县，三年马不肥。\n债多平剑与，官满载书归。\n边雪藏行径，林风透卧衣。\n灵州听晓角，客馆未开扉。",
        "dynasty": "唐",
        "collection_info": null
    },
    {
        "title": "题皇甫荀蓝田厅",
        "author": "贾岛",
        "content": "任官经一年，县与玉峰连。\n竹笼拾山果，瓦瓶担石泉。\n客归秋雨后，印锁暮钟前。\n久别丹阳浦，时时梦钓船。",
        "dynasty": "唐",
        "collection_info": null
    },
    {
        "title": "赠王将军",
        "author": "贾岛",
        "content": "宿卫炉烟近，除书墨未干。\n马曾金镞中，身有宝刀瘢。\n父子同时捷，君王画阵看。\n何当为外帅，白日出长安。",
        "dynasty": "唐",
        "collection_info": null
    },
    {
        "title": "下第",
        "author": "贾岛",
        "content": "下第只空囊，如何住帝乡。\n杏园啼百舌，谁醉在花傍。\n泪落故山远，病来春草长。\n知音逢岂易，孤棹负三湘。",
        "dynasty": "唐",
        "collection_info": null
    },
    {
        "title": "寄贺兰朋吉",
        "author": "贾岛",
        "content": "往往东林下，花香似火焚。\n故园从小别，夜雨近秋闻。\n野菜连寒水，枯株簇古坟。\n泛舟同远客，寻寺入幽云。\n斜日扉多掩，荒田径细分。\n相思蝉几处，偶坐蝶成羣。\n会宿曾论道，登高省议文。\n苦吟遥可想，边叶向纷纷。",
        "dynasty": "唐",
        "collection_info": null
    },
    {
        "title": "忆吴处士",
        "author": "贾岛",
        "content": "半夜长安雨，灯前越客吟。\n孤舟行一月，万水与千岑。\n岛屿夏云起，汀洲芳草深。\n何当折松叶，拂石剡溪阴。",
        "dynasty": "唐",
        "collection_info": null
    },
    {
        "title": "哭孟郊",
        "author": "贾岛",
        "content": "身死声名在，多应万古传。\n寡妻无子息，破宅带林泉。\n冢近登山道，诗随过海船。\n故人相弔后，斜日下寒天。",
        "dynasty": "唐",
        "collection_info": null
    },
    {
        "title": "送崔定",
        "author": "贾岛",
        "content": "未知游子意，何不避炎蒸？\n几日到汉水，新蝉鸣杜陵。\n秋江待得月，夜语恨无僧。\n巴峡吟过否，连天十二层。",
        "dynasty": "唐",
        "collection_info": null
    },
    {
        "title": "寄白阁默公",
        "author": "贾岛",
        "content": "已知归白阁，山远晚晴看。\n石室人心静，冰潭月影残。\n微云分片灭，古木落薪干。\n后夜谁闻磬，西峰绝顶寒。",
        "dynasty": "唐",
        "collection_info": null
    },
    {
        "title": "雨后宿刘司马池上",
        "author": "贾岛",
        "content": "蓝溪秋漱玉，此地涨清澄。\n芦苇声兼雨，芰荷香遶灯。\n岸头秦古道，亭面汉荒陵。\n静想泉根本，幽崖落几层。",
        "dynasty": "唐",
        "collection_info": null
    },
    {
        "title": "送朱可久归越中",
        "author": "贾岛",
        "content": "石头城下泊，北固暝钟初。\n汀鹭潮衝起，船窗月过虚。\n吴山侵越众，隋柳入唐疎。\n日欲躬调膳，辟来何府书。",
        "dynasty": "唐",
        "collection_info": null
    },
    {
        "title": "送田卓入华山",
        "author": "贾岛",
        "content": "幽深足暮蝉，惊觉石床眠。\n瀑布五千仞，草堂瀑布边。\n坛松涓滴露，岳月泬寥天。\n鹤过君须看，上头应有仙。",
        "dynasty": "唐",
        "collection_info": null
    },
    {
        "title": "送董正字常州觐省",
        "author": "贾岛",
        "content": "相逐一行鸿，何时出碛中？\n江流翻白浪，木叶落青枫。\n轻檝浮吴国，繁霜下楚空。\n春来懽侍阻，正字在东宫。",
        "dynasty": "唐",
        "collection_info": null
    },
    {
        "title": "酬姚少府",
        "author": "贾岛",
        "content": "梅树与山木，俱应摇落初。\n柴门掩寒雨，虫响出秋蔬。\n枯槁彰清镜，孱愚友道书。\n刊文非不朽，君子自相于。",
        "dynasty": "唐",
        "collection_info": null
    },
    {
        "title": "送无可上人",
        "author": "贾岛",
        "content": "圭峰霁色新，送此草堂人。\n麈尾同离寺，蛩鸣暂别亲。\n独行潭底影，数息树边身。\n终有烟霞约，天台作近邻。",
        "dynasty": "唐",
        "collection_info": null
    },
    {
        "title": "送李骑曹",
        "author": "贾岛",
        "content": "归骑双旌远，懽生此别中。\n萧关分碛路，嘶马背寒鸿。\n朔色晴天北，河源落日东。\n贺兰山顶草，时动捲帆风。",
        "dynasty": "唐",
        "collection_info": null
    },
    {
        "title": "送乌行中石淙别业",
        "author": "贾岛",
        "content": "寒水长绳汲，丁泠数滴翻。\n草通石淙脉，砚带海潮痕。\n岳色何曾远，蝉声尚未繁。\n劳思当此夕，苗稼在西原。",
        "dynasty": "唐",
        "collection_info": null
    },
    {
        "title": "送觉兴上人归中条山兼谒河中李司空",
        "author": "贾岛",
        "content": "又忆西岩寺，秦原草白时。\n山寻樵径上，人到雪房迟。\n暮磬潭泉冻，荒林野烧移。\n闻师新译偈，说拟对旌麾。",
        "dynasty": "唐",
        "collection_info": null
    },
    {
        "title": "寄无可上人",
        "author": "贾岛",
        "content": "僻寺多高树，凉天忆重游。\n磬过沟水尽，月入草堂秋。\n穴蚁苔痕静，藏蝉柏叶稠。\n名山思徧往，早晚到嵩丘。",
        "dynasty": "唐",
        "collection_info": null
    },
    {
        "title": "南池",
        "author": "贾岛",
        "content": "萧条微雨绝，荒岸抱清源。\n入舫山侵塞，分泉稻接村。\n秋声依树色，月影在蒲根。\n淹泊方难遂，他宵关梦魂。",
        "dynasty": "唐",
        "collection_info": null
    },
    {
        "title": "寄龙池寺贞空二上人",
        "author": "贾岛",
        "content": "受请终南住，俱妨去石桥。\n林中秋信绝，峰顶夜禅遥。\n寒草烟藏虎，高松月照鵰。\n霜天期到寺，寺置即前朝。",
        "dynasty": "唐",
        "collection_info": null
    },
    {
        "title": "送贞空二上人",
        "author": "贾岛",
        "content": "林下中餐后，天涯欲去时。\n衡阳过有伴，梦泽出应迟。\n石磬疎寒韵，铜瓶结夜澌。\n殷勤讶此别，且未定归期。",
        "dynasty": "唐",
        "collection_info": null
    },
    {
        "title": "送裴校书",
        "author": "贾岛",
        "content": "拜官从秘省，署职在藩维。\n多故长疎索，高秋远别离。\n天寒泗上醉，夜静岳阳碁。\n使府临南海，帆飞到不迟。",
        "dynasty": "唐",
        "collection_info": null
    },
    {
        "title": "昇道精舍南台对月寄姚合",
        "author": "贾岛",
        "content": "月向南台见，秋霖洗涤余。\n出逢危叶落，静看众峰疎。\n[冷]露常时有，禅窗此夜虚。\n相思聊怅望，润气徧衣初。",
        "dynasty": "唐",
        "collection_info": null
    },
    {
        "title": "即事",
        "author": "贾岛",
        "content": "索莫对孤灯，阴云积几层。\n自嗟怜十上，谁肯待三征。\n心被通人见，文叨大匠称。\n悲秋秦塞草，怀古汉家陵。\n城静高崖树，漏多幽沼冰。\n过声沙岛鹭，绝行石庵僧。\n岂谓旧庐在，谁言归未曾。",
        "dynasty": "唐",
        "collection_info": null
    },
    {
        "title": "黄子陂上韩吏部",
        "author": "贾岛",
        "content": "石楼云一别，二十二三春。\n相逐升堂者，几为埋骨人。\n涕流闻度瘴，病起喜还秦。\n曾是令勤道，非惟恤在迍。\n疎衣蕉缕细，爽味茗芽新。\n钟绝滴残雨，萤多无近邻。\n溪潭承到数，位秩见辞频。\n若箇山招隐，机忘任此身。",
        "dynasty": "唐",
        "collection_info": null
    },
    {
        "title": "投李益",
        "author": "贾岛",
        "content": "四十归燕字，千年外始吟。\n已将书北岳，不用比南金。",
        "dynasty": "唐",
        "collection_info": null
    },
    {
        "title": "弔孟协律",
        "author": "贾岛",
        "content": "才行古人齐，生前品位低。\n葬时贫卖马，远日哭惟妻。\n孤冢北邙外，空斋中岳西。\n集诗应万首，物象徧曾题。",
        "dynasty": "唐",
        "collection_info": null
    },
    {
        "title": "送人适越",
        "author": "贾岛",
        "content": "高城满夕阳，何事欲霑裳。\n迁客蓬蒿暮，游人道路长。\n晴湖胜镜碧，寒柳似金黄。\n若有相思梦，殷勤载八行。",
        "dynasty": "唐",
        "collection_info": null
    },
    {
        "title": "送僧游衡岳",
        "author": "贾岛",
        "content": "心知衡岳路，不怕去人稀。\n船裏犹鸣磬，溪头自曝衣。\n有家从小别，无寺不言归。\n料得逢寒住，当禅雪满扉。",
        "dynasty": "唐",
        "collection_info": null
    },
    {
        "title": "送路",
        "author": "贾岛",
        "content": "别我就蓬蒿，日斜飞伯劳。\n龙门流水急，嵩岳片云高。\n叹命无知己，梳头落白毛。\n从军当此去，风起广陵涛。",
        "dynasty": "唐",
        "collection_info": null
    },
    {
        "title": "洛阳道中寄弟",
        "author": "贾岛",
        "content": "趋走迫流年，惭经此路偏。\n密云埋二室，积雪度三川。\n生类梗萍泛，悲无金石坚。\n翻鸿有归翼，极目仰联翩。",
        "dynasty": "唐",
        "collection_info": null
    },
    {
        "title": "登江亭晚望",
        "author": "贾岛",
        "content": "浩渺浸云根，烟岚没远村。\n鸟归沙有迹，帆过浪无痕。\n望水知柔性，看山欲倦魂。\n纵情犹未已，迴马欲黄昏。",
        "dynasty": "唐",
        "collection_info": null
    },
    {
        "title": "送耿处士",
        "author": "贾岛",
        "content": "一瓶离别酒，未尽即言行。\n万水千山路，孤舟几月程。\n川原秋色静，芦苇晚风鸣。\n迢遰不归客，人传虚隐名。",
        "dynasty": "唐",
        "collection_info": null
    },
    {
        "title": "过唐校书书斋",
        "author": "贾岛",
        "content": "池满风吹竹，时时得爽神。\n声齐雏鸟语，画卷老僧真。\n月出行几步，花开到四邻。\n江湖心自切，未可挂头巾。",
        "dynasty": "唐",
        "collection_info": null
    },
    {
        "title": "送杜秀才东游",
        "author": "贾岛",
        "content": "东游谁见待，尽室寄长安。\n别后叶频落，去程山已寒。\n大河风色度，旷野烧烟残。\n匣有青铜镜，时将照鬓看。",
        "dynasty": "唐",
        "collection_info": null
    },
    {
        "title": "送天台僧",
        "author": "贾岛",
        "content": "远梦归华顶，扁舟背岳阳。\n寒蔬修净食，夜浪动禅床。\n鴈过孤峰晓，猨啼一树霜。\n身心无别念，余习在诗章。",
        "dynasty": "唐",
        "collection_info": null
    },
    {
        "title": "怀紫阁隐者",
        "author": "贾岛",
        "content": "寂寥思隐者，孤烛坐秋霖。\n梨栗猨喜熟，云山僧说深。\n寄书应不到，结伴拟同寻。\n废寝方终夕，迢迢紫阁心。",
        "dynasty": "唐",
        "collection_info": null
    },
    {
        "title": "雨夜同厉玄怀皇甫荀",
        "author": "贾岛",
        "content": "桐竹遶庭匝，雨多风更吹。\n还如旧山夜，卧听瀑泉时。\n碛鴈来期近，秋钟到梦迟。\n沟西吟苦客，中夕话兼思。",
        "dynasty": "唐",
        "collection_info": null
    },
    {
        "title": "秋暮",
        "author": "贾岛",
        "content": "北门杨柳叶，不觉已缤纷。\n值鹤因临水，迎僧忽背云。\n白鬚相并出，清泪两行分。\n默默空朝夕，苦吟谁喜闻。",
        "dynasty": "唐",
        "collection_info": null
    },
    {
        "title": "哭胡遇",
        "author": "贾岛",
        "content": "夭寿知齐理，何曾免叹嗟。\n祭迴收朔雪，弔后折寒花。\n野水秋吟断，空山暮影斜。\n弟兄相识徧，犹得到君家。",
        "dynasty": "唐",
        "collection_info": null
    },
    {
        "title": "送丹师归闽中",
        "author": "贾岛",
        "content": "波涛路杳然，衰柳落阳蝉。\n行李经雷电，禅前漱岛泉。\n归林久别寺，过越未离船。\n自说从今去，身应老海边。",
        "dynasty": "唐",
        "collection_info": null
    },
    {
        "title": "送安南惟鉴法师",
        "author": "贾岛",
        "content": "讲经春殿裏，花遶御床飞。\n南海几迴渡，旧山临老归。\n潮摇蛮草落，月湿岛松微。\n空水既如彼，往来消息稀。",
        "dynasty": "唐",
        "collection_info": null
    },
    {
        "title": "题李凝幽居",
        "author": "贾岛",
        "content": "闲居少邻并，草径入荒园。\n鸟宿池边树，僧敲月下门。\n过桥分野色，移石动云根。\n暂去还来此，幽期不负言。",
        "dynasty": "唐",
        "collection_info": null
    },
    {
        "title": "送韩湘",
        "author": "贾岛",
        "content": "挂席从古路，长风起广津。\n楚城花未发，上苑蝶来新。\n半没湖波月，初生岛草春。\n孤霞临石镜，极浦映村神。\n细响吟干苇，余馨动远苹。\n欲凭将一札，寄与沃洲人。",
        "dynasty": "唐",
        "collection_info": null
    },
    {
        "title": "寄董武",
        "author": "贾岛",
        "content": "虽同一城裏，少省得从容。\n门掩园林僻，日高巾帻慵。\n孤鸿来半夜，积雪在诸峰。\n正忆毗陵客，声声隔水钟。",
        "dynasty": "唐",
        "collection_info": null
    },
    {
        "title": "宿赟上人房",
        "author": "贾岛",
        "content": "阶前多是竹，闲地拟栽松。\n朱点草书疏，雪平麻履踪。\n御沟寒夜雨，宫寺静时钟。\n此时无他事，来寻不厌重。",
        "dynasty": "唐",
        "collection_info": null
    },
    {
        "title": "访李甘原居",
        "author": "贾岛",
        "content": "原西居处静，门对曲江开。\n石缝衔枯草，查根上净苔。\n翠微泉夜落，紫阁鸟时来。\n仍忆寻淇岸，同行采蕨回。",
        "dynasty": "唐",
        "collection_info": null
    },
    {
        "title": "题山寺井",
        "author": "贾岛",
        "content": "沈沈百尺余，功就岂斯须。\n汲早僧出定，凿新虫自无。\n藏源重嶂底，澄翳大空隅。\n此地如经劫，凉潭会共枯。",
        "dynasty": "唐",
        "collection_info": null
    },
    {
        "title": "僻居无可上人相访",
        "author": "贾岛",
        "content": "自从居此地，少有事相关。\n积雨荒邻圃，秋池照远山。\n砚中枯叶落，枕上断云闲。\n野客将禅子，依依偏往还。",
        "dynasty": "唐",
        "collection_info": null
    },
    {
        "title": "送李余及第归蜀",
        "author": "贾岛",
        "content": "知音伸久屈，觐省去光辉。\n津渡逢清夜，途程尽翠微。\n云当绵竹迭，鸟离锦江飞。\n肯寄书来否，原居出亦稀。",
        "dynasty": "唐",
        "collection_info": null
    },
    {
        "title": "荒斋",
        "author": "贾岛",
        "content": "草合径微微，终南对掩扉。\n晚凉疎雨绝，初晓远山稀。\n落叶无青地，闲身着白衣。\n朴愚犹本性，不是学忘机。",
        "dynasty": "唐",
        "collection_info": null
    },
    {
        "title": "夜喜贺兰三见访",
        "author": "贾岛",
        "content": "漏钟仍夜浅，时节欲秋分。\n泉聒栖松鹤，风除翳月云。\n踏苔行引兴，枕石卧论文。\n即此寻常静，来多秖是君。",
        "dynasty": "唐",
        "collection_info": null
    },
    {
        "title": "题青龙寺镜公房",
        "author": "贾岛",
        "content": "一夕曾留宿，终南摇落时。\n孤灯冈舍掩，残磬雪风吹。\n树老因寒折，泉深出井迟。\n疎慵岂有事，多失上方期。",
        "dynasty": "唐",
        "collection_info": null
    },
    {
        "title": "送陈判官赴绥德",
        "author": "贾岛",
        "content": "将军邀入幕，束带便离家。\n身暖蕉衣窄，天寒碛日斜。\n火烧冈断苇，风卷雪平沙。\n丝竹丰州有，春来秖欠花。",
        "dynasty": "唐",
        "collection_info": null
    },
    {
        "title": "送唐环归敷水庄",
        "author": "贾岛",
        "content": "毛女峰当户，日高头未梳。\n地侵山影扫，叶带露痕书。\n松径僧寻药，沙泉鹤见鱼。\n一川风景好，恨不有吾庐。",
        "dynasty": "唐",
        "collection_info": null
    },
    {
        "title": "原东居喜唐温琪频至",
        "author": "贾岛",
        "content": "曲江春草生，紫阁雪分明。\n汲井尝泉味，听钟问寺名。\n墨研秋日雨，茶试老僧铛。\n地近劳频访，乌纱出送迎。",
        "dynasty": "唐",
        "collection_info": null
    },
    {
        "title": "送扬法师",
        "author": "贾岛",
        "content": "度岁不相见，严冬始出关。\n孤烟寒色树，高雪夕阳山。\n瀑布寺应到，牡丹房甚闲。\n南朝遗迹在，此去几时还。",
        "dynasty": "唐",
        "collection_info": null
    },
    {
        "title": "寄钱庶子",
        "author": "贾岛",
        "content": "曲江春水满，北岸掩柴关。\n秖有僧邻舍，全无物映山。\n树阴终日扫，药债隔年还。\n犹记听琴夜，寒灯竹屋间。",
        "dynasty": "唐",
        "collection_info": null
    },
    {
        "title": "原上秋居",
        "author": "贾岛",
        "content": "关西又落木，心事復如何。\n岁月辞山久，秋霖入夜多。\n鸟从井口出，人自洛阳过。\n倚杖聊闲望，田家未翦禾。",
        "dynasty": "唐",
        "collection_info": null
    },
    {
        "title": "夏夜",
        "author": "贾岛",
        "content": "原寺偏邻近，开门物景澄。\n磬通多叶罅，月离片云棱。\n寄宿山中鸟，相寻海畔僧。\n唯愁秋色至，乍可在炎蒸。",
        "dynasty": "唐",
        "collection_info": null
    },
    {
        "title": "冬夜",
        "author": "贾岛",
        "content": "羁旅復经冬，瓢空盎亦空。\n泪流寒枕上，迹绝旧山中。\n凌结浮萍水，雪和衰柳风。\n曙光鸡未报，嘹唳两三鸿。",
        "dynasty": "唐",
        "collection_info": null
    },
    {
        "title": "送厉宗上人",
        "author": "贾岛",
        "content": "拥策背岷峨，终南雨雪和。\n漱泉秋鹤至，禅树夜猨过。\n高顶白云尽，前山黄叶多。\n曾吟庐岳上，月动九江波。",
        "dynasty": "唐",
        "collection_info": null
    },
    {
        "title": "寄李存穆",
        "author": "贾岛",
        "content": "闻道船中病，似忧亲弟兄。\n信来从水路，身去到柴城。\n久别长鬚鬓，相思书姓名。\n忽然消息绝，频梦却还京。",
        "dynasty": "唐",
        "collection_info": null
    },
    {
        "title": "赠无怀禅师",
        "author": "贾岛",
        "content": "身从劫劫修，果以此生周。\n禅定石床暖，月移山树秋。\n捧盂观宿饭，敲磬过清流。\n不掩玄关路，敎人问白头。",
        "dynasty": "唐",
        "collection_info": null
    },
    {
        "title": "寄武功姚主簿",
        "author": "贾岛",
        "content": "居枕江沱北，情悬渭曲西。\n数宵曾梦见，几处得书披。\n驿路穿荒坂，公田带淤泥。\n静棊功奥妙，闲作韵清凄。\n锄草留丛药，寻山上石梯。\n客迴河水涨，风起夕阳低。\n空地苔连井，孤村火隔溪。\n卷帘黄叶落，锁印子规啼。\n陇色澄秋月，边声入战鼙。\n会须过县去，况是屡招携。",
        "dynasty": "唐",
        "collection_info": null
    },
    {
        "title": "题刘华书斋",
        "author": "贾岛",
        "content": "白石床无尘，青松树有鳞。\n一莺啼带雨，两树合从春。\n荒榭苔胶砌，幽丛果堕榛。\n偶来疎或数，当暑夕胜晨。\n露滴星河水，巢重草木薪。\n终南同往意，赵北独游身。\n渡叶司天漏，惊蛩远地人。\n机清公干族，也莫卧漳滨。",
        "dynasty": "唐",
        "collection_info": null
    },
    {
        "title": "送卢秀才游潞府",
        "author": "贾岛",
        "content": "雨余滋润在，风不起尘沙。\n边日寡文思，送君吟月华。\n过山干相府，临水宿僧家。\n能赋焉长屈，芳春宴杏花。",
        "dynasty": "唐",
        "collection_info": null
    },
    {
        "title": "送南康姚明府",
        "author": "贾岛",
        "content": "铜章美少年，小邑在南天。\n版籍多迁客，封疆接洞田。\n静江鸣野鼓，发缆带村烟。\n却笑陶元亮，何须忆醉眠。",
        "dynasty": "唐",
        "collection_info": null
    },
    {
        "title": "送友人弃官游江左",
        "author": "贾岛",
        "content": "羡君休作尉，万事且全身。\n寰海多虞日，江湖独往人。\n姓名何处变，鸥鸟几时亲。\n别后吴中使，应须访子真。",
        "dynasty": "唐",
        "collection_info": null
    },
    {
        "title": "雨中怀友人",
        "author": "贾岛",
        "content": "对雨思君子，尝茶近竹幽。\n儒家邻古寺，不到又逢秋。",
        "dynasty": "唐",
        "collection_info": null
    },
    {
        "title": "寄远",
        "author": "贾岛",
        "content": "家住锦水上，身征辽海边。\n十书九不到，一到忽经年。",
        "dynasty": "唐",
        "collection_info": null
    },
    {
        "title": "南斋",
        "author": "贾岛",
        "content": "独自南斋卧，神闲景亦空。\n有山来枕上，无事到心中。\n帘卷侵床月，屏遮入座风。\n望春春未至，应在海门东。",
        "dynasty": "唐",
        "collection_info": null
    },
    {
        "title": "早春题友人湖上新居二首 一",
        "author": "贾岛",
        "content": "近得云中路，门长侵早开。\n到时犹有雪，行处已无苔。\n劝酒客初醉，留茶僧未来。\n每逢晴暖日，惟见乞花栽。",
        "dynasty": "唐",
        "collection_info": null
    },
    {
        "title": "早春题友人湖上新居二首 二",
        "author": "贾岛",
        "content": "门不当官道，行人到亦稀。\n故从餐后出，多是夜深归。\n开箧收诗卷，扫床移卧衣。\n几时同买宅，相送有柴扉。",
        "dynasty": "唐",
        "collection_info": null
    },
    {
        "title": "送雍陶入蜀",
        "author": "贾岛",
        "content": "江山事若谙，那肯滞云南。\n草色分危磴，杉阴近古潭。\n日斜襃谷鸟，夏浅巂州蚕。\n吾自疑双鬓，相逢更不堪。",
        "dynasty": "唐",
        "collection_info": null
    },
    {
        "title": "张郎中过原东居",
        "author": "贾岛",
        "content": "年长惟添懒，经旬止掩关。\n高人餐药后，下马此林间。\n对坐天将暮，同来客亦闲。\n几时能重至，水味似深山。",
        "dynasty": "唐",
        "collection_info": null
    },
    {
        "title": "荅王建秘书",
        "author": "贾岛",
        "content": "人皆闻蟋蟀，我独恨蹉跎。\n白髮无心镊，青山去意多。\n信来漳浦岸，期负洞庭波。\n时扫高槐影，朝迴或恐过。",
        "dynasty": "唐",
        "collection_info": null
    },
    {
        "title": "送李余往湖南",
        "author": "贾岛",
        "content": "昔去候温凉，秋山满楚乡。\n今来从辟命，春物徧涔阳。\n岳石挂海雪，野枫堆渚樯。\n若寻吾祖宅，寂寞在潇湘。",
        "dynasty": "唐",
        "collection_info": null
    },
    {
        "title": "偶作",
        "author": "贾岛",
        "content": "野步随吾意，那知是与非。\n稔年时雨足，闰月暮蝉稀。\n独树依冈老，遥峰出草微。\n园林自有主，宿鸟且同归。",
        "dynasty": "唐",
        "collection_info": null
    },
    {
        "title": "过雍秀才居",
        "author": "贾岛",
        "content": "夏木鸟巢边，终南岭色鲜。\n就凉安坐石，煮茗汲邻泉。\n钟远清霄半，蜩稀暑雨前。\n幽斋如葺罢，约我一来眠。",
        "dynasty": "唐",
        "collection_info": null
    },
    {
        "title": "寄顾非熊",
        "author": "贾岛",
        "content": "知君归有处，山水亦难齐。\n犹去潇湘远，不闻猨狖啼。\n穴通茆岭下，潮满石头西。\n独立生遥思，秋原日渐低。",
        "dynasty": "唐",
        "collection_info": null
    },
    {
        "title": "送神邈法师",
        "author": "贾岛",
        "content": "柳絮落蒙蒙，西州道路中。\n相逢春忽尽，独去讲初终。\n行疾遥山雨，眠迟后夜风。\n绕房三两树，迴日叶应红。",
        "dynasty": "唐",
        "collection_info": null
    },
    {
        "title": "送慈恩寺霄韵法师谒太原李司空",
        "author": "贾岛",
        "content": "何故谒司空，云山知几重。\n碛遥来鴈尽，雪急去僧逢。\n清磬先寒角，禅灯彻晓烽。\n旧房闲片石，倚着最高松。",
        "dynasty": "唐",
        "collection_info": null
    },
    {
        "title": "送知兴上人",
        "author": "贾岛",
        "content": "久住巴兴寺，如今始拂衣。\n欲临秋水别，不向故园归。\n锡挂天涯树，房开岳顶扉。\n下看千里晓，霜海日生微。",
        "dynasty": "唐",
        "collection_info": null
    },
    {
        "title": "送惠雅法师归玉泉",
        "author": "贾岛",
        "content": "秖到潇湘水，洞庭湖未游。\n饮泉看月别，下峡听猨愁。\n讲不停雷雨，吟当近海流。\n降霜归楚夕，星冷玉泉秋。",
        "dynasty": "唐",
        "collection_info": null
    },
    {
        "title": "忆江上吴处士",
        "author": "贾岛",
        "content": "闽国扬帆去，蟾蜍亏復团。\n秋风生渭水，落叶满长安。\n此地聚会夕，当时雷雨寒。\n兰桡殊未返，消息海云端。",
        "dynasty": "唐",
        "collection_info": null
    },
    {
        "title": "题张博士新居",
        "author": "贾岛",
        "content": "青枫何不种，林在洞庭村。\n应为三湘远，难移万里根。\n斗牛初过伏，菡萏欲香门。\n旧即湖山隐，新庐葺此原。",
        "dynasty": "唐",
        "collection_info": null
    },
    {
        "title": "石门陂留辞从叔謩",
        "author": "贾岛",
        "content": "幽鸟飞不远，此行千里间。\n寒衝陂水雾，醉下菊花山。\n有耻长为客，无成又入关。\n何时临涧柳，吾党共来攀。",
        "dynasty": "唐",
        "collection_info": null
    },
    {
        "title": "送朱兵曹迴越",
        "author": "贾岛",
        "content": "星彩练中见，澄江岂有泥。\n潮生垂钓罢，楚尽去樯西。\n碛鸟辞沙至，山鼯隔水啼。\n会稽半侵海，涛白禹祠溪。",
        "dynasty": "唐",
        "collection_info": null
    },
    {
        "title": "怀博陵故人",
        "author": "贾岛",
        "content": "孤城易水头，不忘旧交游。\n雪压围碁石，风吹饮酒楼。\n路遥千万里，人别十三秋。\n吟苦相思处，天寒水急流。",
        "dynasty": "唐",
        "collection_info": null
    },
    {
        "title": "夕思",
        "author": "贾岛",
        "content": "秋宵已难曙，漏向二更分。\n我忆山水坐，虫当寂寞闻。\n洞庭风落木，天姥月离云。\n会自东浮去，将何欲致君。",
        "dynasty": "唐",
        "collection_info": null
    },
    {
        "title": "寄河中杨少尹",
        "author": "贾岛",
        "content": "非惟咎曩时，投刺诣门迟。\n怅望三秋后，参差万里期。\n禹留疏凿迹，舜在寂寥祠。\n此到杳难共，迴风逐所思。",
        "dynasty": "唐",
        "collection_info": null
    },
    {
        "title": "孟融逸人",
        "author": "贾岛",
        "content": "孟君临水居，不食水中鱼。\n衣褐唯麤帛，筐箱秖素书。\n树林幽鸟恋，世界此心疎。\n拟棹孤舟去，何峰又结庐。",
        "dynasty": "唐",
        "collection_info": null
    },
    {
        "title": "晚晴见终南诸峰",
        "author": "贾岛",
        "content": "秦分积多峰，连巴势不穷。\n半旬藏雨裏，此日到窗中。\n圆魄将昇兔，高空欲呌鸿。\n故山思不见，碣石泬寥东。",
        "dynasty": "唐",
        "collection_info": null
    },
    {
        "title": "宿池上",
        "author": "贾岛",
        "content": "泉来从绝壑，亭敞在中流。\n竹密无空岸，松长可绊舟。\n蟪蛄潭上夜，河汉岛前秋。\n异夕期深涨，携琴却此游。",
        "dynasty": "唐",
        "collection_info": null
    },
    {
        "title": "喜姚郎中自杭州迴",
        "author": "贾岛",
        "content": "路多枫树林，累日泊清阴。\n来去泛流水，翛然适此心。\n一披江上作，三起月中吟。\n东省期司谏，云门悔不寻。",
        "dynasty": "唐",
        "collection_info": null
    },
    {
        "title": "送郑长史之岭南",
        "author": "贾岛",
        "content": "云林颇重迭，岑渚復幽奇。\n汨水斜阳岸，骚人正则祠。\n苍梧多蟋蟀，白露湿江蓠。\n擢第荣南去，晨昏近九疑。",
        "dynasty": "唐",
        "collection_info": null
    },
    {
        "title": "送李溟谒宥州李权使君",
        "author": "贾岛",
        "content": "英雄典宥州，迢遰苦吟游。\n风宿骊山下，月斜灞水流。\n去时初落叶，回日定非秋。\n太守携才子，看鹏百尺楼。",
        "dynasty": "唐",
        "collection_info": null
    },
    {
        "title": "永福湖和杨郑州",
        "author": "贾岛",
        "content": "积水还平岸，春来引郑溪。\n旧渠通郭下，新堰绝湖西。\n嵩少分明对，潇湘阔狭齐。\n客游随庶子，孤屿草萋萋。",
        "dynasty": "唐",
        "collection_info": null
    },
    {
        "title": "题长江",
        "author": "贾岛",
        "content": "言心俱好静，廨署落晖空。\n归吏封宵钥，行蛇入古桐。\n长江频雨后，明月众星中。\n若任迁人去，西溪与剡通。",
        "dynasty": "唐",
        "collection_info": null
    },
    {
        "title": "泥阳馆",
        "author": "贾岛",
        "content": "客愁何併起，暮送故人回。\n废馆秋萤出，空城寒雨来。\n夕阳飘白露，树影扫青苔。\n独坐离容惨，孤灯照不开。",
        "dynasty": "唐",
        "collection_info": null
    },
    {
        "title": "送徐员外赴河中",
        "author": "贾岛",
        "content": "原野正萧瑟，中间分散情。\n吏从甘扈罢，诏许朔方行。\n边日沈残角，河关截夜城。\n云居闲独往，长老出房迎。",
        "dynasty": "唐",
        "collection_info": null
    },
    {
        "title": "送贺兰上人",
        "author": "贾岛",
        "content": "野僧来别我，略坐傍泉沙。\n远道擎空钵，深山蹋落花。\n无师禅自解，有格句堪夸。\n此去非缘事，孤云不定家。",
        "dynasty": "唐",
        "collection_info": null
    },
    {
        "title": "送令狐绹相公",
        "author": "贾岛",
        "content": "梁园趋戟节，海草几枯春。\n风水难遭便，差池未振鳞。\n姓名犹语及，门馆阻何因。\n苦拟修文卷，重擎献匠人。\n吟看青岛处，朝退赤墀晨。\n根爱杉栽活，枝怜雪霰新。\n缀篇嗟调逸，不知揣才贫。\n早晚还霖雨，滂沱洗月轮。\n揠苗方灭裂，成器待陶钧。\n困坂思迴顾，迷邦輙问津。\n数行望外札，绝句握中珍。\n是日荣游汴，当时怯往陈。\n鸿舂乖汉爵，[桢]病卧漳滨。\n岳整五千仞，云惟一片身。\n故山离未死，秋水宿经旬。\n下第能无恧，高科恐有神。\n罢耕田料废，省钓岸应榛。\n慷慨知音在，谁能泪堕巾。",
        "dynasty": "唐",
        "collection_info": null
    },
    {
        "title": "寄沧州李尚书",
        "author": "贾岛",
        "content": "沧溟深绝阔，西岸郭东门。\n弋者罗夷鸟，桴人思峤猨。\n威棱高腊冽，煦育极春温。\n陂淀封疆内，蒹葭壁垒根。\n摇鞞边地脉，愁箭虎狼魂。\n水县卖纱市，盐田煮海村。\n枝条分御叶，家世食唐恩。\n武可纵横讲，功从战伐论。\n天涯生月片，屿顶涌泉源。\n非是泥池物，方因雷雨尊。\n沈谋藏未露，隣境帖无喧。\n青冢骄回鹘，萧关陷吐蕃。\n何时霖岁旱，早晚雪邦冤。\n迢遰瞻旌纛，浮阳寄咏言。",
        "dynasty": "唐",
        "collection_info": null
    },
    {
        "title": "逢旧识",
        "author": "贾岛",
        "content": "几岁阻干戈，今朝劝酒歌。\n羡君无白髮，走马过黄河。\n旧宅兵烧尽，新宫日奏多。\n妖星还有角，数尺铁重磨。",
        "dynasty": "唐",
        "collection_info": null
    },
    {
        "title": "崇圣寺斌公房",
        "author": "贾岛",
        "content": "近来惟一食，树下掩禅扉。\n落日寒山磬，多年坏衲衣。\n白鬚长更剃，青霭远还归。\n仍说游南岳，经行是息机。",
        "dynasty": "唐",
        "collection_info": null
    },
    {
        "title": "送李傅侍郎劒南行营",
        "author": "贾岛",
        "content": "走马从边事，新恩受外台。\n勇看双节出，期破八蛮回。\n许国家无恋，盘江栈不摧。\n移军刁斗逐，报捷劒门开。\n角咽狝猴呌，鼙干霹雳来。\n去年新甸邑，犹滞佐时才。",
        "dynasty": "唐",
        "collection_info": null
    },
    {
        "title": "别徐明府",
        "author": "贾岛",
        "content": "抱琴非本意，生事偶相萦。\n口尚袁安节，身无子贱名。\n地寒春雪盛，山浅夕风轻。\n百战余荒野，千夫渐耦耕。\n一杯宜独夜，孤客恋交情。\n明日疲骖去，萧条过古城。",
        "dynasty": "唐",
        "collection_info": null
    },
    {
        "title": "岐下送友人归襄阳",
        "author": "贾岛",
        "content": "蹉跎随泛梗，羁旅到西州。\n举翮笼中鸟，知心海上鸥。\n山光分首暮，草色向家秋。\n若更登高岘，看碑定泪流。",
        "dynasty": "唐",
        "collection_info": null
    },
    {
        "title": "送友人游蜀",
        "author": "贾岛",
        "content": "万岑深积翠，路向此中难。\n欲暮多羁思，因高莫远看。\n卓家人寂寞，扬子业凋残。\n唯有岷江水，悠悠带月寒。",
        "dynasty": "唐",
        "collection_info": null
    },
    {
        "title": "送郑少府",
        "author": "贾岛",
        "content": "江岸一相见，空令惜此分。\n夕阳行带月，酌水少留君。\n野地初烧草，荒山过雪云。\n明年还调集，蝉可在家闻。",
        "dynasty": "唐",
        "collection_info": null
    },
    {
        "title": "子规",
        "author": "贾岛",
        "content": "游魂自相呌，宁復记前身。\n飞过隣家月，声连野路春。\n梦边催晓急，愁处送风频。\n自有霑花血，相和雨滴新。",
        "dynasty": "唐",
        "collection_info": null
    },
    {
        "title": "送僧归天台",
        "author": "贾岛",
        "content": "辞秦经越过，归寺海西峯。\n石磵双流水，山门九里松。\n曾闻清禁漏，却听赤城钟。\n妙宇研磨讲，应齐智者踪。",
        "dynasty": "唐",
        "collection_info": null
    },
    {
        "title": "让糺曹上乐使君",
        "author": "贾岛",
        "content": "战战復兢兢，犹如履薄冰。\n虽然叨一掾，还似说三乘。\n瓶汲南溪水，书来北岳僧。\n戆愚兼抱疾，权纪不相应。",
        "dynasty": "唐",
        "collection_info": null
    },
    {
        "title": "赠友人",
        "author": "贾岛",
        "content": "五字诗成卷，清新韵具偕。\n不同狂客醉，自伴律僧斋。\n春别和花树，秋辞带月淮。\n却归登第日，名近榜头排。",
        "dynasty": "唐",
        "collection_info": null
    },
    {
        "title": "送雍陶及第归成都宁亲",
        "author": "贾岛",
        "content": "不唯诗着籍，兼又赋知名。\n议论于题称，春秋对问精。\n半应阴隲与，全赖有司平。\n归去峯峦众，别来松桂生。\n涨江流水品，当道白云坑。\n勿以攻文捷，而将学劒轻。\n制衣新濯锦，开酝旧烧罂。\n同日昇科士，谁同膝下荣。",
        "dynasty": "唐",
        "collection_info": null
    },
    {
        "title": "谢令狐绹相公赐衣九事",
        "author": "贾岛",
        "content": "长江飞鸟外，主簿跨驴归。\n逐客寒前夜，元戎予厚衣。\n雪来松更绿，霜降月弥辉。\n即日调殷鼎，朝分是与非。",
        "dynasty": "唐",
        "collection_info": null
    },
    {
        "title": "送金州鉴周上人",
        "author": "贾岛",
        "content": "地必寻天目，溪仍住若耶。\n帆随风便发，月不要云遮。\n极浦浮霜雁，迴潮落海查。\n峨嵋省春上，立雪指流沙。",
        "dynasty": "唐",
        "collection_info": null
    },
    {
        "title": "送谭远上人",
        "author": "贾岛",
        "content": "下视白云时，山房盖树皮。\n垂枝松落子，侧顶鹤听棋。\n清净从沙劫，中终未日欹。\n金光明本行，同侍出峨嵋。",
        "dynasty": "唐",
        "collection_info": null
    },
    {
        "title": "新年",
        "author": "贾岛",
        "content": "嗟以龙钟身，如何岁復新。\n石门思隐久，铜镜强窥频。\n花发新移树，心知故国春。\n谁能平此恨，岂是北宗人。",
        "dynasty": "唐",
        "collection_info": null
    },
    {
        "title": "送僧",
        "author": "贾岛",
        "content": "出家从丱岁，解论造玄门。\n不惜挥谈柄，谁能听至言。\n中时山果熟，后夏竹阴繁。\n此去逢何日，峨嵋晓復昏。",
        "dynasty": "唐",
        "collection_info": null
    },
    {
        "title": "送姚杭州",
        "author": "贾岛",
        "content": "白云峯下城，日夕白云生。\n人老江波钓，田侵海树耕。\n吴山钟入越，莲叶吹摇旌。\n诗异石门思，涛来向越迎。",
        "dynasty": "唐",
        "collection_info": null
    },
    {
        "title": "夜集田卿宅",
        "author": "贾岛",
        "content": "朗咏高斋下，如将古调弹。\n翻鸿向桂水，来雪渡桑干。\n滴滴玉漏曙，翛翛竹籁残。\n曩年曾宿此，亦值五陵寒。",
        "dynasty": "唐",
        "collection_info": null
    },
    {
        "title": "寄山友长孙栖峤",
        "author": "贾岛",
        "content": "此时气萧飒，琴院可应关。\n鹤似君无事，风吹雨遍山。\n松生青石上，泉落白云间。\n有径连高顶，心期相与还。",
        "dynasty": "唐",
        "collection_info": null
    },
    {
        "title": "詶厉玄",
        "author": "贾岛",
        "content": "我来从北鄙，子省涉西陵。\n白髮初相识，秋山拟共登。\n邻居帝城雨，会宿御沟冰。\n未报见贻作，耿然中夜兴。",
        "dynasty": "唐",
        "collection_info": null
    },
    {
        "title": "送刘式洛中觐省",
        "author": "贾岛",
        "content": "晴峯三十六，侍立上春台。\n同宿别离恨，共看星月迴。\n野莺临苑语，河棹历江来。\n便寄相思札，缄封花下开。",
        "dynasty": "唐",
        "collection_info": null
    },
    {
        "title": "送空公往金州",
        "author": "贾岛",
        "content": "七百里山水，手中楖栗麤。\n松生师坐石，潭涤祖传盂。\n长拟老岳峤，又闻思海湖。\n惠能同俗姓，不是岭南卢。",
        "dynasty": "唐",
        "collection_info": null
    },
    {
        "title": "赠绍明上人",
        "author": "贾岛",
        "content": "未住青云室，中秋独往年。\n上方嵩若寺，下视雨和烟。\n祖岂无言去，心因断臂传。\n不知能已后，更有几灯然。",
        "dynasty": "唐",
        "collection_info": null
    },
    {
        "title": "赠弘泉上人",
        "author": "贾岛",
        "content": "洗足下蓝岭，古师精进同。\n心知溪卉长，居此玉林空。\n西殿宵灯磬，东林曙雨风。\n旧峯邻太白，石座雨苔蒙。",
        "dynasty": "唐",
        "collection_info": null
    },
    {
        "title": "送宣皎上人游太白",
        "author": "贾岛",
        "content": "剃髮鬓无雪，去年三十三。\n山过春草寺，磬度落花潭。\n得句才邻约，论宗意在南。\n峯灵疑懒下，苍翠太虚参。",
        "dynasty": "唐",
        "collection_info": null
    },
    {
        "title": "病起",
        "author": "贾岛",
        "content": "高丘归未得，空自责迟迴。\n身事岂能遂，兰花又已开。\n病令新作少，雨阻故人来。\n灯下南华卷，袪愁当酒杯。",
        "dynasty": "唐",
        "collection_info": null
    },
    {
        "title": "送殷侍御赴同州",
        "author": "贾岛",
        "content": "冯翊蒲西郡，沙冈拥地形。\n中条全离岳，清渭半和泾。\n夜暮眠明月，秋深至洞庭。\n犹来交辟士，事别偃林扃。",
        "dynasty": "唐",
        "collection_info": null
    },
    {
        "title": "送沈鹤",
        "author": "贾岛",
        "content": "家楚壻于秦，携妻去养亲。\n陆行千里外，风卷一帆新。\n夜泊疏山雨，秋吟捣药轮。\n芜城登眺作，才动广陵人。",
        "dynasty": "唐",
        "collection_info": null
    },
    {
        "title": "秋夜仰怀钱孟二公琴客会",
        "author": "贾岛",
        "content": "月色四时好，秋光君子知。\n南山昨夜雨，为我写清规。\n独鹤耸寒骨，高杉韵细飔。\n仙家缥缈弄，髣髴此中期。",
        "dynasty": "唐",
        "collection_info": null
    },
    {
        "title": "赠李金州",
        "author": "贾岛",
        "content": "绮里祠前后，山程践白云。\n泝流随大斾，登岸见全军。\n晓角吹人梦，秋风卷雁羣。\n雾开方露日，汉水底沙分。",
        "dynasty": "唐",
        "collection_info": null
    },
    {
        "title": "酬姚合校书",
        "author": "贾岛",
        "content": "因贫行远道，得见旧交游。\n美酒易倾尽，好诗难卒酬。\n公堂朝共到，私第夜相留。\n不觉入关晚，别来林木秋。",
        "dynasty": "唐",
        "collection_info": null
    },
    {
        "title": "送独孤马二秀才居明月山读书",
        "author": "贾岛",
        "content": "濯志俱高洁，儒科慕冉颜。\n家辞临水郡，雨到读书山。\n栖鸟椶花上，声钟砾阁间。\n寂寥窗户外，时见一舟还。",
        "dynasty": "唐",
        "collection_info": null
    },
    {
        "title": "病蝉",
        "author": "贾岛",
        "content": "病蝉飞不得，向我掌中行。\n拆翼犹能薄，酸吟尚极清。\n露华凝在腹，尘点误侵睛。\n黄雀幷鸢鸟，俱怀害尔情。",
        "dynasty": "唐",
        "collection_info": null
    },
    {
        "title": "青门里作",
        "author": "贾岛",
        "content": "燕存鸿已过，海内几人愁。\n欲问南宗理，将归北岳修。\n若无攀桂分，秖是卧云休。\n泉树一为别，依稀三十秋。",
        "dynasty": "唐",
        "collection_info": null
    },
    {
        "title": "卢秀才南台",
        "author": "贾岛",
        "content": "居在青门里，台当千万岑。\n下因冈助势，上有树交阴。\n陵远根纔近，空长畔可寻。\n新晴登啸处，惊起宿枝禽。",
        "dynasty": "唐",
        "collection_info": null
    },
    {
        "title": "寄李辀侍郎",
        "author": "贾岛",
        "content": "终过盟津书，分明梦不虚。\n人从清渭别，地隔太行余。\n宾幕谁嫌静，公门但晏如。\n櫑鞞干霹雳，斜汉湿蟾蜍。\n追琢垂今后，敦庞得古初。\n井台怜操筑，漳岸想丕疏。\n亦冀铿珉佩，终当直石渠。\n此身多抱疾，幽里近营居。\n忆漱苏门涧，经浮楚泽潴。\n松栽侵古影，荤断尚芹葅。\n语嘿曾延接，心源离滓淤。\n谁言姓琴氏，独跨角生鱼。",
        "dynasty": "唐",
        "collection_info": null
    },
    {
        "title": "寄令狐绹相公",
        "author": "贾岛",
        "content": "驴骏胜羸马，东川路匪赊。\n一缄论贾谊，三蜀寄严家。\n澄彻霜江水，分明露石沙。\n话言声及政，栈阁谷离斜。\n自着衣偏暖，谁忧雪六花。\n裹裳留阔幞，防患与通茶。\n山馆中宵起，星河残月华。\n双僮前日雇，数口向天涯。\n良乐知骐骥，张雷验镆铘。\n谦光贤将相，别纸圣龙蛇。\n岂有斯言玷，应无白璧瑕。\n不妨圆魄裏，人亦指虾蟇。",
        "dynasty": "唐",
        "collection_info": null
    },
    {
        "title": "再投李益常侍",
        "author": "贾岛",
        "content": "何处初投刺，当时赴尹京。\n淹留花柳变，然诺肺肠倾。\n避暑蝉移树，高眠雁过城。\n人家嵩岳色，公府洛河声。\n联句逢秋尽，尝茶见月生。\n新衣裁白苎，思从曲江行。",
        "dynasty": "唐",
        "collection_info": null
    },
    {
        "title": "积雪",
        "author": "贾岛",
        "content": "昔属时霖滞，今逢腊雪多。\n南猜飘桂渚，北讶雨交河。\n尽灭平芜色，弥重古木柯。\n空中离白气，岛外下沧波。\n隐者迷樵道，朝人冷玉珂。\n夕繁仍昼密，漏间復钟和。\n想积高嵩顶，新秋皎月过。",
        "dynasty": "唐",
        "collection_info": null
    },
    {
        "title": "过杨道士居",
        "author": "贾岛",
        "content": "先生修道处，茆屋远嚣氛。\n叩齿坐明月，搘颐望白云。\n精神含药色，衣服带霞纹。\n无话瀛洲路，多年别少君。",
        "dynasty": "唐",
        "collection_info": null
    },
    {
        "title": "赠僧",
        "author": "贾岛",
        "content": "乱山秋木穴，裏有灵蛇藏。\n铁锡挂临海，石楼闻异香。\n出尘头未白，入定衲凝霜。\n莫话五湖事，令人心欲狂。",
        "dynasty": "唐",
        "collection_info": null
    },
    {
        "title": "送友人游塞",
        "author": "贾岛",
        "content": "飘蓬多塞下，君见益潸然。\n逈碛沙衔日，长河水接天。\n夜泉行客火，晓戍向京烟。\n少结相思恨，佳期芳草前。",
        "dynasty": "唐",
        "collection_info": null
    },
    {
        "title": "思游边友人",
        "author": "贾岛",
        "content": "凝愁对孤烛，昨日饮离杯。\n叶下故人去，天中新雁来。\n连沙秋草薄，带雪暮山开。\n苑北红尘道，何时见远迴。",
        "dynasty": "唐",
        "collection_info": null
    },
    {
        "title": "秋暮寄友人",
        "author": "贾岛",
        "content": "寥落关河暮，霜风树叶低。\n远天垂地外，寒日下峯西。\n有志烟霞切，无家岁月迷。\n清宵话白阁，已负十年栖。",
        "dynasty": "唐",
        "collection_info": null
    },
    {
        "title": "寄令狐绹相公",
        "author": "贾岛",
        "content": "官高频敕授，老免把犁锄。\n一主长江印，三封东省书。\n不无濠上思，唯食圃中蔬。\n梦幻将泡影，浮生事只如。",
        "dynasty": "唐",
        "collection_info": null
    },
    {
        "title": "和孟逸人林下道情",
        "author": "贾岛",
        "content": "四气相陶铸，中庸道岂销。\n夏云生此日，春色尽今朝。\n陋巷贫无闷，毘耶疾未调。\n已栽天末柏，合抱岂非遥。",
        "dynasty": "唐",
        "collection_info": null
    },
    {
        "title": "宿姚少府北斋",
        "author": "贾岛",
        "content": "石溪同夜泛，復此北斋期。\n鸟绝吏归后，蛩鸣客卧时。\n鏁城凉雨细，开印曙钟迟。\n忆此漳川岸，如今是别离。",
        "dynasty": "唐",
        "collection_info": null
    },
    {
        "title": "雪晴晚望",
        "author": "贾岛",
        "content": "倚杖望晴雪，溪云几万重。\n樵人归白屋，寒日下危峯。\n野火烧冈草，断烟生石松。\n却回山寺路，闻打暮天钟。",
        "dynasty": "唐",
        "collection_info": null
    },
    {
        "title": "送崔峤游潇湘",
        "author": "贾岛",
        "content": "功烈尚书孙，琢磨风雅言。\n渡河山凿处，陟岘汉滩喧。\n梦想吟天目，宵同话石门。\n枫林叶欲下，极浦月清暾。",
        "dynasty": "唐",
        "collection_info": null
    },
    {
        "title": "寄朱锡珪",
        "author": "贾岛",
        "content": "远泊与谁同，来从古木中。\n长江人钓月，旷野火烧风。\n梦泽吞楚大，闽山阨海丛。\n此时樯底水，涛起屈原通。",
        "dynasty": "唐",
        "collection_info": null
    },
    {
        "title": "马戴居华山因寄",
        "author": "贾岛",
        "content": "玉女洗头盆，孤高不可言。\n瀑流莲岳顶，河注华山根。\n绝雀林藏鹘，无人境有猨。\n秋蟾纔过雨，石上古松门。",
        "dynasty": "唐",
        "collection_info": null
    },
    {
        "title": "寄胡遇",
        "author": "贾岛",
        "content": "一自残春别，经炎復到凉。\n萤从枯树出，蛩入破阶藏。\n落叶书胜纸，闲砧坐当林。\n东门因送客，相访也何妨。",
        "dynasty": "唐",
        "collection_info": null
    },
    {
        "title": "送李戎扶侍往寿安",
        "author": "贾岛",
        "content": "二千余里路，一半是波涛。\n未晓着衣起，出城逢日高。\n关山多寇盗，扶侍带弓刀。\n临别不挥泪，谁知心郁陶。",
        "dynasty": "唐",
        "collection_info": null
    },
    {
        "title": "送孙逸人",
        "author": "贾岛",
        "content": "衣屦犹同俗，妻儿亦宛然。\n不餐能累月，无病已多年。\n是药皆谙性，令人渐信仙。\n杖头书数卷，荷入翠微烟。",
        "dynasty": "唐",
        "collection_info": null
    },
    {
        "title": "寄华山僧",
        "author": "贾岛",
        "content": "遥知白石室，松柏隐朦胧。\n月落看心次，云生闭目中。\n五更钟隔岳，万尺水悬空。\n苔藓嵌岩所，依稀有径通。",
        "dynasty": "唐",
        "collection_info": null
    },
    {
        "title": "送李登少府",
        "author": "贾岛",
        "content": "伊阳耽酒尉，朗咏醉醒新。\n应见嵩山裏，明年踯躅春。\n一千寻树直，三十六峯邻。\n流水潺潺处，坚贞玉涧珉。",
        "dynasty": "唐",
        "collection_info": null
    },
    {
        "title": "易州过郝逸人居",
        "author": "贾岛",
        "content": "每逢词翰客，邀我共寻君。\n果见闲居赋，未曾流俗闻。\n也知邻市井，宛似出嚣氛。\n却笑巢由辈，何须隐白云。",
        "dynasty": "唐",
        "collection_info": null
    },
    {
        "title": "詶鄠县李廓少府见寄",
        "author": "贾岛",
        "content": "稍怜公事退，復遇夕阳时。\n北朔霜凝竹，南山水入篱。\n吟怀沧海侣，空问白云师。\n恨不相从去，心惟野鹤知。",
        "dynasty": "唐",
        "collection_info": null
    },
    {
        "title": "净业寺与前鄠县李廓少府同宿",
        "author": "贾岛",
        "content": "来从城上峯，京寺暮相逢。\n往往语復默，微微雨洒松。\n家贫初罢吏，年长畏闻蛩。\n前日独拘束，披衣起晓钟。",
        "dynasty": "唐",
        "collection_info": null
    },
    {
        "title": "送南卓归京",
        "author": "贾岛",
        "content": "残春别镜陂，罢郡未霜髭。\n行李逢炎暑，山泉满路岐。\n云藏巢鹤树，风触啭莺枝。\n三省同虚位，双旌带去思。\n入城宵梦后，待漏月沈时。\n长策幷忠告，从容写玉墀。",
        "dynasty": "唐",
        "collection_info": null
    },
    {
        "title": "卧疾走笔詶韩愈书问",
        "author": "贾岛",
        "content": "一卧三四旬，数书惟独君。\n愿为出海月，不作归山云。\n身上衣频寄，瓯中物亦分。\n欲知强健否，病鹤未离羣。",
        "dynasty": "唐",
        "collection_info": null
    },
    {
        "title": "长孙霞李溟自紫阁白阁二峯见访",
        "author": "贾岛",
        "content": "寂寞吾庐贫，同来二阁人。\n所论唯野事，招作住云邻。\n古寺期秋宿，平林散早春。\n漱流今已矣，巢许岂尧臣。",
        "dynasty": "唐",
        "collection_info": null
    },
    {
        "title": "送惟一游清凉寺",
        "author": "贾岛",
        "content": "去有巡台侣，荒溪众树分。\n瓶残秦地水，锡入晋山云。\n秋月离喧见，寒泉出定闻。\n人间临欲别，旬日雨纷纷。",
        "dynasty": "唐",
        "collection_info": null
    },
    {
        "title": "郑尚书新开涪江二首 一",
        "author": "贾岛",
        "content": "岸凿青山破，江开白浪寒。\n日沈源出海，春至草生滩。\n梓匠防波溢，蓬仙畏水干。\n从今疏决后，任雨滞峯峦。",
        "dynasty": "唐",
        "collection_info": null
    },
    {
        "title": "郑尚书新开涪江二首 二",
        "author": "贾岛",
        "content": "不侵南亩务，已拔北江流。\n涪水方移岸，浔阳有到舟。\n潭澄初捣药，波动乍垂钩。\n山可疏三里，从知历亿秋。",
        "dynasty": "唐",
        "collection_info": null
    },
    {
        "title": "寄乔侍郎",
        "author": "贾岛",
        "content": "大宁犹未到，曾渡北浮桥。\n晓出爬船寺，手擎紫栗条。\n差池不相见，怅望至今朝。\n近日营家计，绳悬一小瓢。",
        "dynasty": "唐",
        "collection_info": null
    },
    {
        "title": "送去华法师",
        "author": "贾岛",
        "content": "在越居何寺，东南水路归。\n秋江洗一钵，寒日晒三衣。\n默听鸿声尽，行看叶影飞。\n囊中无宝货，船户夜扃稀。",
        "dynasty": "唐",
        "collection_info": null
    },
    {
        "title": "送蔡京",
        "author": "贾岛",
        "content": "跃蹄归鲁日，带漏别秦星。\n易折芳条桂，难穷邃义经。\n登封多泰岳，巡狩徧沧溟。\n家在何林下，梁山翠满庭。",
        "dynasty": "唐",
        "collection_info": null
    },
    {
        "title": "慈恩寺上座院",
        "author": "贾岛",
        "content": "未委衡山色，何如对塔峯。\n曩宵曾宿此，今夕值秋浓。\n羽族栖烟竹，寒流带月钟。\n井甘源起异，泉涌渍苔封。",
        "dynasty": "唐",
        "collection_info": null
    },
    {
        "title": "题朱庆余所居",
        "author": "贾岛",
        "content": "天寒吟竟晓，古屋瓦生松。\n寄信船一隻，隔乡山万重。\n树来沙岸鸟，窗度雪楼钟。\n每忆江中屿，更看城上峯。",
        "dynasty": "唐",
        "collection_info": null
    },
    {
        "title": "送黄知新归安南",
        "author": "贾岛",
        "content": "池亭沈饮徧，非独曲江花。\n地远路穿海，春归冬到家。\n火山难下雪，瘴土不生茶。\n知决移来计，相逢期尚赊。",
        "dynasty": "唐",
        "collection_info": null
    },
    {
        "title": "赠胡禅归",
        "author": "贾岛",
        "content": "自是根机钝，非关夏腊深。\n秋来江上寺，夜坐岭南心。\n井凿山含月，风吹磬出林。\n祖师携隻履，去路杳难寻。",
        "dynasty": "唐",
        "collection_info": null
    },
    {
        "title": "元日女道士受箓",
        "author": "贾岛",
        "content": "元日更新夜，斋身称净衣。\n数星连斗出，万里断云飞。\n霜下磬声在，月高坛影微。\n立听师语了，左肘繫符归。",
        "dynasty": "唐",
        "collection_info": null
    },
    {
        "title": "重与彭兵曹",
        "author": "贾岛",
        "content": "故人在城裏，休寄海边书。\n渐去老不远，别来情岂疎。\n砚冰催腊日，山雀到贫居。\n每有平戎计，官家别敕除。",
        "dynasty": "唐",
        "collection_info": null
    },
    {
        "title": "赠庄上人",
        "author": "贾岛",
        "content": "不语焚香坐，心知道已成。\n流年衰此世，定力见他生。\n暮雪余春冷，寒灯续昼明。\n寻常五侯至，敢望下阶迎。",
        "dynasty": "唐",
        "collection_info": null
    },
    {
        "title": "落第东归逢僧伯阳",
        "author": "贾岛",
        "content": "相逢须语笑，人世别离频。\n晓至长侵月，思乡动隔春。\n见僧心暂静，从俗事多迍。\n宇宙诗名小，山河客路新。\n翠桐犹入爨，清镜未辞尘。\n逸足思奔骥，随羣且退鳞。\n宴乖红杏寺，愁在绿杨津。\n老病难为乐，开眉赖故人。",
        "dynasty": "唐",
        "collection_info": null
    },
    {
        "title": "皇甫主簿期游山不及赴",
        "author": "贾岛",
        "content": "休官匹马在，新意入山中。\n更住应难遂，前期恨不同。\n集蝉苔树僻，留客雨堂空。\n深夜谁相访，惟当清净翁。",
        "dynasty": "唐",
        "collection_info": null
    },
    {
        "title": "宿成湘林下",
        "author": "贾岛",
        "content": "相访夕阳时，千株木未衰。\n石泉流出谷，山雨滴栖鸱。\n漏向灯听数，酒因客寝迟。\n今宵不尽兴，更有月明期。",
        "dynasty": "唐",
        "collection_info": null
    },
    {
        "title": "喜雍陶至",
        "author": "贾岛",
        "content": "今朝笑语同，几日百忧中。\n鸟度劒门静，蛮归泸水空。\n步霜吟菊畔，待月坐林东。\n且莫孤此兴，勿论穷与通。",
        "dynasty": "唐",
        "collection_info": null
    },
    {
        "title": "酬胡遇",
        "author": "贾岛",
        "content": "丽句传人口，科名立可图。\n移居见山烧，买树带巢乌。\n游远风涛急，吟清雪月孤。\n却思初识面，仍未有多鬚。",
        "dynasty": "唐",
        "collection_info": null
    },
    {
        "title": "宿慈恩寺郁公房",
        "author": "贾岛",
        "content": "病身来寄宿，自扫一床闲。\n反照临江磬，新秋过雨山。\n竹阴移冷月，荷气带禅关。\n独住天台意，方从内请还。",
        "dynasty": "唐",
        "collection_info": null
    },
    {
        "title": "送褚山人归日本",
        "author": "贾岛",
        "content": "悬帆待秋水，去入杳冥间。\n东海几年别，中华此日还。\n岸遥生白髮，波尽露青山。\n隔水相思在，无书也是闲。",
        "dynasty": "唐",
        "collection_info": null
    },
    {
        "title": "寄韩湘",
        "author": "贾岛",
        "content": "过岭行多少，潮州涨满川。\n花开南去后，水冻北归前。\n望鹭吟登阁，听猨泪滴船。\n相思堪面话，不着尺书传。",
        "dynasty": "唐",
        "collection_info": null
    },
    {
        "title": "雨夜寄马戴",
        "author": "贾岛",
        "content": "芳林杏花树，花落子西东。\n今夕曲江雨，寒催朔北风。\n乡书沧海绝，隐路翠微通。\n寂寂相思际，孤釭残漏中。",
        "dynasty": "唐",
        "collection_info": null
    },
    {
        "title": "喜无可上人游山回",
        "author": "贾岛",
        "content": "一食復何如，寻山无定居。\n相逢新夏满，不见半年余。\n听话龙潭雪，休传鸟道书。\n别来还似旧，白髮日高梳。",
        "dynasty": "唐",
        "collection_info": null
    },
    {
        "title": "寄毘陵彻公",
        "author": "贾岛",
        "content": "身依吴寺老，黄叶几迴看。\n早讲林霜在，孤禅隙月残。\n井通潮浪远，钟与角声寒。\n已有南游约，谁言礼谒难。",
        "dynasty": "唐",
        "collection_info": null
    },
    {
        "title": "送韦琼校书",
        "author": "贾岛",
        "content": "宾佐兼归觐，此行江汉心。\n别离从阙下，道路向山阴。\n孤屿消寒沫，空城滴夜霖。\n若邪溪畔寺，秋色共谁寻。",
        "dynasty": "唐",
        "collection_info": null
    },
    {
        "title": "寄刘侍御",
        "author": "贾岛",
        "content": "衣多苔藓痕，犹拟更趋门。\n自夏虽无病，经秋不过原。\n积泉留岱鸟，迭岫隔巴猨。\n琴月西斋集，如今岂復言。",
        "dynasty": "唐",
        "collection_info": null
    },
    {
        "title": "送穆少府知眉州",
        "author": "贾岛",
        "content": "劒门倚青汉，君昔未曾过。\n日暮行人少，山深异鸟多。\n猨啼和峡雨，栈尽到江波。\n一路白云裏，飞泉洒薜萝。",
        "dynasty": "唐",
        "collection_info": null
    },
    {
        "title": "二月晦日留别鄠中友人",
        "author": "贾岛",
        "content": "立马柳花裏，别君当酒酣。\n春风渐向北，云雁不飞南。\n明晓日初一，今年月又三。\n鞭羸去暮色，远岳起烟岚。",
        "dynasty": "唐",
        "collection_info": null
    },
    {
        "title": "送李校书赴吉期",
        "author": "贾岛",
        "content": "筮算重重吉，良期讵可迁。\n不同牛女夜，是配凤凰年。\n佩玉春风裏，题章蜡烛前。\n诗书与箴训，夫哲又妻贤。",
        "dynasty": "唐",
        "collection_info": null
    },
    {
        "title": "宿孤馆",
        "author": "贾岛",
        "content": "落日投村戍，愁生为客途。\n寒山晴后绿，秋月夜来孤。\n橘树千株在，渔家一半无。\n自知风水静，舟繫岸边芦。",
        "dynasty": "唐",
        "collection_info": null
    },
    {
        "title": "哭宗密禅师",
        "author": "贾岛",
        "content": "鸟道雪岑巅，师亡谁去禅。\n几尘增灭后，树色改生前。\n层塔当松吹，残踪傍野泉。\n唯嗟听经虎，时到坏庵边。",
        "dynasty": "唐",
        "collection_info": null
    },
    {
        "title": "宿山寺",
        "author": "贾岛",
        "content": "众岫耸寒色，精庐向此分。\n流星透疎木，走月逆行云。\n绝顶人来少，高松鹤不羣。\n一僧年八十，世事未曾闻。",
        "dynasty": "唐",
        "collection_info": null
    },
    {
        "title": "送友人如边",
        "author": "贾岛",
        "content": "去日重阳后，前程菊正芳。\n行车辗秋岳，落叶坠寒霜。\n云入汉天白，风高碛色黄。\n蒲轮待恐晚，求荐向诸方。",
        "dynasty": "唐",
        "collection_info": null
    },
    {
        "title": "题竹谷上人院",
        "author": "贾岛",
        "content": "禅庭高鸟道，迴望极川原。\n樵径连峯顶，石泉通竹根。\n木深犹积雪，山浅未闻猨。\n欲别尘中苦，愿师贻一言。",
        "dynasty": "唐",
        "collection_info": null
    },
    {
        "title": "京北原作",
        "author": "贾岛",
        "content": "登原见城阙，策蹇思炎天。\n日午路中客，槐花风处蝉。\n远山秦木上，清渭汉陵前。\n何事居人世，皆从名利牵。",
        "dynasty": "唐",
        "collection_info": null
    },
    {
        "title": "寄江上人",
        "author": "贾岛",
        "content": "紫阁旧房在，新家中岳东。\n烟波千里隔，消息一朝通。\n寒日汀洲路，秋晴岛屿风。\n分明杜陵叶，别后两经红。",
        "dynasty": "唐",
        "collection_info": null
    },
    {
        "title": "送僧归太白山",
        "author": "贾岛",
        "content": "坚冰连夏处，太白接青天。\n云塞石房路，峯明雨外巅。\n夜禅临虎穴，寒漱撇龙泉。\n后会不期日，相逢应信缘。",
        "dynasty": "唐",
        "collection_info": null
    },
    {
        "title": "暮过山村",
        "author": "贾岛",
        "content": "数里闻寒水，山家少四邻。\n怪禽啼旷野，落日恐行人。\n初月未终夕，边烽不过秦。\n萧条桑柘外，烟火渐相亲。",
        "dynasty": "唐",
        "collection_info": null
    },
    {
        "title": "鹭鸶",
        "author": "贾岛",
        "content": "求鱼未得食，沙岸往来行。\n岛月独栖影，暮天寒过声。\n堕巢因木折，失侣遇弦惊。\n频向烟霄望，吾知尔去程。",
        "dynasty": "唐",
        "collection_info": null
    },
    {
        "title": "内道场僧弘绍",
        "author": "贾岛",
        "content": "麟德燃香请，长安春几回。\n夜闲同像寂，昼定为吾开。\n讲罢松根老，经浮海水来。\n六年双足履，只步院中苔。",
        "dynasty": "唐",
        "collection_info": null
    },
    {
        "title": "蒋亭和蔡湘州",
        "author": "贾岛",
        "content": "蒋宅为亭榭，蔡城东郭门。\n潭连秦相井，松老汉朝根。\n已积苍苔徧，何曾旧径存。\n高斋无事后，时復一携尊。",
        "dynasty": "唐",
        "collection_info": null
    },
    {
        "title": "光州王建使君水亭作",
        "author": "贾岛",
        "content": "楚水临轩积，澄鲜一亩余。\n柳根连岸尽，荷叶出萍初。\n极浦清相似，幽禽到不虚。\n夕阳庭际眺，槐雨滴疎疎。",
        "dynasty": "唐",
        "collection_info": null
    },
    {
        "title": "留别光州王使君建",
        "author": "贾岛",
        "content": "杜陵千里外，期在末秋归。\n既见林花落，须防木叶飞。\n楚从何地尽，淮隔数峯微。\n迴首余霞失，斜阳照客衣。",
        "dynasty": "唐",
        "collection_info": null
    },
    {
        "title": "宿姚合宅寄张司业籍",
        "author": "贾岛",
        "content": "闲宵因集会，柱史话先生。\n身爱无一事，心期往四明。\n松枝影摇动，石磬响寒清。\n谁伴南斋宿，月高霜满城。",
        "dynasty": "唐",
        "collection_info": null
    },
    {
        "title": "哭张籍",
        "author": "贾岛",
        "content": "精灵归恍惚，石磬韵曾闻。\n即日是前古，谁人耕此坟。\n旧游孤棹远，故域九江分。\n本欲蓬瀛去，餐芝御白云。",
        "dynasty": "唐",
        "collection_info": null
    },
    {
        "title": "灵准上人院",
        "author": "贾岛",
        "content": "掩扉当太白，腊数等松椿。\n禁漏来遥夜，山泉落近邻。\n经声终卷晓，草色几芽春。\n海内知名士，交游准上人。",
        "dynasty": "唐",
        "collection_info": null
    },
    {
        "title": "寄柳舍人宗元",
        "author": "贾岛",
        "content": "格与功俱造，何人意不降。\n一宵三梦柳，孤泊九秋江。\n擢第名重列，冲天字几双。\n誓为仙者仆，侧执驭风幢。",
        "dynasty": "唐",
        "collection_info": null
    },
    {
        "title": "送玄岩上人归西蜀",
        "author": "贾岛",
        "content": "玉垒山中寺，幽深胜概多。\n药成彭祖捣，顶受七轮摩。\n去腊催今夏，流光等逝波。\n会当依粪扫，五岳徧头陀。",
        "dynasty": "唐",
        "collection_info": null
    },
    {
        "title": "寄宋州田中丞",
        "author": "贾岛",
        "content": "古郡近南徐，关河万里余。\n相思深夜后，未荅去秋书。\n自别知音少，难忘识面初。\n旧山期已久，门掩数畦蔬。",
        "dynasty": "唐",
        "collection_info": null
    },
    {
        "title": "送朱休归劒南",
        "author": "贾岛",
        "content": "劒南归受贺，太学赋声雄。\n山路长江岸，朝阳十月中。\n芽新抽雪茗，枝重集猨枫。\n卓氏琴台废，深芜想径通。",
        "dynasty": "唐",
        "collection_info": null
    },
    {
        "title": "寄长武朱尚书",
        "author": "贾岛",
        "content": "不日即登坛，枪旗一万竿。\n角吹边月没，鼓绝爆雷残。\n中国今如此，西荒可取难。\n白衣思请谒，徒步在长安。",
        "dynasty": "唐",
        "collection_info": null
    },
    {
        "title": "送皇甫侍御",
        "author": "贾岛",
        "content": "晓钟催早朝，自是赴嘉招。\n舟泊湘江阔，田收楚泽遥。\n雁惊起衰草，猨渴下寒条。\n来使黔南日，时应问寂寥。",
        "dynasty": "唐",
        "collection_info": null
    },
    {
        "title": "郊居即事",
        "author": "贾岛",
        "content": "住此园林久，其如未是家。\n叶书传野意，檐溜煮胡茶。\n雨后逢行鹭，更深听远蛙。\n自然还往裏，多是爱烟霞。",
        "dynasty": "唐",
        "collection_info": null
    },
    {
        "title": "夜集姚合宅期可公不至",
        "author": "贾岛",
        "content": "公堂秋雨夜，已是念园林。\n何事疾病日，重论山水心。\n孤灯明腊后，微雪下更深。\n释子乖来约，泉西寒磬音。",
        "dynasty": "唐",
        "collection_info": null
    },
    {
        "title": "喜李余自蜀至",
        "author": "贾岛",
        "content": "迢遰岷峨外，西南驿路高。\n几程寻崄栈，独宿听寒涛。\n白鸟飞还立，青猨断更号。\n往来从此过，词体近风骚。",
        "dynasty": "唐",
        "collection_info": null
    },
    {
        "title": "王侍御南原庄",
        "author": "贾岛",
        "content": "买得足云地，新栽药数窠。\n峰头盘一径，原下注双河。\n春寺闲眠久，晴台独上多。\n南斋宿雨后，仍许重来么。",
        "dynasty": "唐",
        "collection_info": null
    },
    {
        "title": "送康秀才",
        "author": "贾岛",
        "content": "俱为落第年，相识落花前。\n酒泻两三盏，诗吟十数篇。\n行岐逢塞雨，嘶马上津船。\n树影高堂下，迴时应有蝉。",
        "dynasty": "唐",
        "collection_info": null
    },
    {
        "title": "送僧",
        "author": "贾岛",
        "content": "此生披衲过，在世得身闲。\n日午游都市，天寒往华山。\n言归文字外，意出有无间。\n仙掌云边树，巢禽时出关。",
        "dynasty": "唐",
        "collection_info": null
    },
    {
        "title": "寄魏少府",
        "author": "贾岛",
        "content": "来时乖面别，终日使人惭。\n易记卷中句，难忘灯下谈。\n湿苔黏树瘿，瀑布溅房庵。\n音信如相惠，移居古井南。",
        "dynasty": "唐",
        "collection_info": null
    },
    {
        "title": "原居即事言怀赠孙员外",
        "author": "贾岛",
        "content": "出入土门偏，秋深石色泉。\n径通原上草，地接水中莲。\n采菌依余枿，拾薪逢刈田。\n镊挦白髮断，兵阻尺书传。\n避路来华省，抄诗上彩笺。\n高斋久不到，犹喜未经年。",
        "dynasty": "唐",
        "collection_info": null
    },
    {
        "title": "登楼",
        "author": "贾岛",
        "content": "秋日登高望，凉风吹海初。\n山川明已久，河汉没无余。\n远近涯寥敻，高低中太虚。\n赋因王阁笔，思比谢游疎。",
        "dynasty": "唐",
        "collection_info": null
    },
    {
        "title": "上乐使君救康成公",
        "author": "贾岛",
        "content": "曾梦诸侯笑，康囚议脱枷。\n千根池裏藕，一朵火中花。",
        "dynasty": "唐",
        "collection_info": null
    },
    {
        "title": "[昆]明池泛舟",
        "author": "贾岛",
        "content": "一枝青竹榜，泛泛绿萍裏。\n不见钓鱼人，渐入秋塘水。",
        "dynasty": "唐",
        "collection_info": null
    },
    {
        "title": "送僧",
        "author": "贾岛",
        "content": "大内曾持论，天南化俗行。\n旧房山雪在，春草岳阳生。\n晓了莲经义，堪任宝盖迎。\n王侯皆护法，何寺讲钟鸣。",
        "dynasty": "唐",
        "collection_info": null
    },
    {
        "title": "送刘知新往襄阳",
        "author": "贾岛",
        "content": "此别诚堪恨，荆襄是旧游。\n眼光悬欲落，心绪乱难收。\n花木三层寺，烟波五相楼。\n因君两地去，长使梦悠悠。",
        "dynasty": "唐",
        "collection_info": null
    },
    {
        "title": "寄慈恩寺郁上人",
        "author": "贾岛",
        "content": "中秋期夕望，虚室省相容。\n北斗生清漏，南山出碧重。\n露寒鸠宿竹，鸿过月圆钟。\n此夜情应切，衡阳旧住峯。",
        "dynasty": "唐",
        "collection_info": null
    },
    {
        "title": "送饶州张使君",
        "author": "贾岛",
        "content": "终南云雨连城阙，去路西江白浪头。\n滁上郡斋离昨日，鄱阳农事劝今秋。\n道心生向前朝寺，文思来因静夜楼。\n借问泊帆干谒者，谁人曾听峡猨愁。",
        "dynasty": "唐",
        "collection_info": null
    },
    {
        "title": "观冬设上东川杨尚书",
        "author": "贾岛",
        "content": "匏革奏冬非独乐，军城未晓启重门。\n何时却入三台贵，此日空知八座尊。\n罗绮舞中收雨点，貔貅阃外卷云根。\n逐迁属吏随宾列，拨棹扁舟不忘恩。",
        "dynasty": "唐",
        "collection_info": null
    },
    {
        "title": "巴兴作",
        "author": "贾岛",
        "content": "三年未省闻鸿呌，九月何曾见草枯。\n寒暑气均思白社，星辰位正忆皇都。\n苏卿持节终还汉，葛相行师自渡泸。\n乡味朔山林果别，北归期挂海帆孤。",
        "dynasty": "唐",
        "collection_info": null
    },
    {
        "title": "早蝉",
        "author": "贾岛",
        "content": "早蝉孤抱芳槐叶，噪向残阳意度秋。\n也任一声催我老，堪听两耳畏吟休。\n得非下第无高韵，须是青山隐白头。\n若问此心嗟嘆否，天人不可怨而尤。",
        "dynasty": "唐",
        "collection_info": null
    },
    {
        "title": "投元郎中",
        "author": "贾岛",
        "content": "心在潇湘归未期，卷中多是得名诗。\n高台聊望清秋色，片水堪留白鹭鸶。\n省宿有时闻急雨，朝迴尽日伴禅师。\n旧文去岁曾将献，蒙与人来说始知。",
        "dynasty": "唐",
        "collection_info": null
    },
    {
        "title": "阮籍啸台",
        "author": "贾岛",
        "content": "如闻长啸春风裏，荆棘丛边访旧踪。\n地接苏门山近远，荒台突兀抵高峰。",
        "dynasty": "唐",
        "collection_info": null
    },
    {
        "title": "滕校书使院小池",
        "author": "贾岛",
        "content": "小池谁见凿时初，走水南来十里余。\n楼上日斜吹暮角，院中人出锁游鱼。",
        "dynasty": "唐",
        "collection_info": null
    },
    {
        "title": "送陕府王建司马",
        "author": "贾岛",
        "content": "司马虽然听晓钟，尚犹高枕恣疎慵。\n请诗僧过三门水，卖药人归五老峰。\n移舫绿阴深处息，登楼凉夜此时逢。\n杜陵惆怅临相饯，未寝月前多屐踪。",
        "dynasty": "唐",
        "collection_info": null
    },
    {
        "title": "上谷旅夜",
        "author": "贾岛",
        "content": "世难那堪恨旅游，龙钟更是对穷秋。\n故园千里数行泪，邻杵一声终夜愁。\n月到寒窗空皓皛，风翻落叶更飕飗。\n此心不向常人说，倚识平津万户侯。",
        "dynasty": "唐",
        "collection_info": null
    },
    {
        "title": "寄无得头陀",
        "author": "贾岛",
        "content": "夏腊今应三十余，不离树下冢间居。\n貌堪良匠抽毫写，行称高僧续传书。\n落涧水声来远远，当空月色自如如。\n白衣只在青门裏，心每相亲迹且疎。",
        "dynasty": "唐",
        "collection_info": null
    },
    {
        "title": "崔卿池上双白鹭",
        "author": "贾岛",
        "content": "鹭雏相逐出深笼，顶各有丝茎数同。\n洒石多霜移足冷，隔城远树挂巢空。\n其如尽在滩声外，何似双飞浦色中。\n见此池潭卿自凿，清泠太液底潜通。",
        "dynasty": "唐",
        "collection_info": null
    },
    {
        "title": "送胡道士",
        "author": "贾岛",
        "content": "短褐身披满渍苔，灵溪深处观门开。\n却从城裏移琴去，许到山中寄药来。\n临水古坛秋醮罢，宿杉幽鸟夜飞迴。\n丹梯愿逐真人上，日夕归心白髮催。",
        "dynasty": "唐",
        "collection_info": null
    },
    {
        "title": "寄韩潮州愈",
        "author": "贾岛",
        "content": "此心曾与木兰舟，直到天南潮水头。\n隔岭篇章来华岳，出关书信过泷流。\n峰悬驿路残云断，海浸城根老树秋。\n一夕瘴烟风卷尽，月明初上浪西楼。",
        "dynasty": "唐",
        "collection_info": null
    },
    {
        "title": "詶张籍王建",
        "author": "贾岛",
        "content": "疎林荒宅古坡前，久住还因太守怜。\n渐老更思深处隐，多闲数得上方眠。\n鼠抛贫屋收田日，鴈度寒江拟雪天。\n身是龙钟应是分，水曹芸阁枉来篇。",
        "dynasty": "唐",
        "collection_info": null
    },
    {
        "title": "逢博陵故人彭兵曹",
        "author": "贾岛",
        "content": "曲阳分散会京华，见说三年住海涯。\n别后解餐蓬虆子，向前未识牡丹花。\n偶逢日者敎求禄，终傍泉声拟置家。\n蹋雪携琴相就宿，夜深开户斗牛斜。",
        "dynasty": "唐",
        "collection_info": null
    },
    {
        "title": "赠牛山人",
        "author": "贾岛",
        "content": "二十年中饵茯苓，致书半是老君经。\n东都旧住商人宅，南国新修道士亭。\n凿石养蜂休买蜜，坐山秤药不争星。\n古来隐者多能卜，欲就先生问丙丁。",
        "dynasty": "唐",
        "collection_info": null
    },
    {
        "title": "送于中丞使回纥册立",
        "author": "贾岛",
        "content": "君立天骄发使车，册文字字着金书。\n渐通青冢乡山尽，欲达皇情译语初。\n调角寒城边色动，下霜秋碛鴈行疎。\n旌旗来往几多日，应向途中见岁除。",
        "dynasty": "唐",
        "collection_info": null
    },
    {
        "title": "送刘侍御重使江西",
        "author": "贾岛",
        "content": "时当苦热远行人，石壁飞泉溅马身。\n又到钟陵知务大，还浮湓浦属秋新。\n早程猨呌云深极，宿馆禽惊叶动频。\n前者已闻廉使荐，兼言有画静边尘。",
        "dynasty": "唐",
        "collection_info": null
    },
    {
        "title": "赠圆上人",
        "author": "贾岛",
        "content": "诵经千纸得为僧，麈尾持行不拂蝇。\n古塔月高闻呪水，新坛日午见烧灯。\n一双童子浇红药，百八真珠贯綵绳。\n且说近来心裏事，仇雠相对似亲朋。",
        "dynasty": "唐",
        "collection_info": null
    },
    {
        "title": "处州李使君改任遂州因寄赠",
        "author": "贾岛",
        "content": "庭树几株阴入户，主人何在客闻蝉。\n钥开原上高楼锁，瓶汲池东古井泉。\n趂静野禽曾后到，休吟邻叟始安眠。\n仙都山水谁能忆，西去风涛书满船。",
        "dynasty": "唐",
        "collection_info": null
    },
    {
        "title": "酬慈恩寺文郁上人",
        "author": "贾岛",
        "content": "袈裟影入禁池清，犹忆乡山近赤城。\n篱落罅间寒蟹过，莓苔石上晚蛩行。\n期登野阁闲应甚，阻宿山房疾未平。\n闻说又寻南岳去，无端诗思忽然生。",
        "dynasty": "唐",
        "collection_info": null
    },
    {
        "title": "访鉴玄师侄",
        "author": "贾岛",
        "content": "维摩青石讲初休，缘访亲宗到普州。\n我有军持凭弟子，岳阳溪裏汲寒流。",
        "dynasty": "唐",
        "collection_info": null
    },
    {
        "title": "夜坐",
        "author": "贾岛",
        "content": "蟋蟀渐多秋不浅，蟾蜍已没夜应深。\n三更两鬓几枝雪，一念双峰四祖心。",
        "dynasty": "唐",
        "collection_info": null
    },
    {
        "title": "送别",
        "author": "贾岛",
        "content": "门外便伸千里别，无车不得到河梁。\n高楼直上百余尺，今日为君南望长。",
        "dynasty": "唐",
        "collection_info": null
    },
    {
        "title": "闻蝉感怀",
        "author": "贾岛",
        "content": "新蝉忽发最高枝，不觉立听无限时。\n正遇友人来告别，一心分作两般悲。",
        "dynasty": "唐",
        "collection_info": null
    },
    {
        "title": "夏夜上谷宿开元寺",
        "author": "贾岛",
        "content": "诗成一夜月中题，便卧松风到曙鸡。\n带月时闻山鸟语，郡城知近武陵溪。",
        "dynasty": "唐",
        "collection_info": null
    },
    {
        "title": "送于总持归京",
        "author": "贾岛",
        "content": "出家初隷何方寺，上国西明御水东。\n却见旧房阶下树，别来二十一春风。",
        "dynasty": "唐",
        "collection_info": null
    },
    {
        "title": "崔卿池上鹤",
        "author": "贾岛",
        "content": "月中时呌叶纷纷，不异洞庭霜夜闻。\n翎羽如今从放长，犹能飞起向孤云。",
        "dynasty": "唐",
        "collection_info": null
    },
    {
        "title": "登田中丞高亭",
        "author": "贾岛",
        "content": "高亭林表迥嵯峨，独坐秋宵不寝多。\n玉兔玉人歌裏出，白云难似莫相和。",
        "dynasty": "唐",
        "collection_info": null
    },
    {
        "title": "友人婚杨氏催妆",
        "author": "贾岛",
        "content": "不知今夕是何夕，催促阳台近镜台。\n谁道芙蓉水中种，青铜镜裏一枝开。",
        "dynasty": "唐",
        "collection_info": null
    },
    {
        "title": "酬朱侍御望月见寄",
        "author": "贾岛",
        "content": "他寝此时吾不寝，近秋三五日逢晴。\n相思唯有霜台月，望尽孤光见却生。",
        "dynasty": "唐",
        "collection_info": null
    },
    {
        "title": "题韦云叟草堂",
        "author": "贾岛",
        "content": "新起此堂开北窗，当窗山隔一重江。\n白茅草苫重重密，爱此秋天夜雨淙。",
        "dynasty": "唐",
        "collection_info": null
    },
    {
        "title": "和韩吏部泛南溪",
        "author": "贾岛",
        "content": "溪裏晚从池岸出，石泉秋急夜深闻。\n木兰船共山人上，月映渡头零落云。",
        "dynasty": "唐",
        "collection_info": null
    },
    {
        "title": "方镜",
        "author": "贾岛",
        "content": "背如刀截机头锦，面似升量涧底泉。\n铜雀台南秋日后，照来照去已三年。",
        "dynasty": "唐",
        "collection_info": null
    },
    {
        "title": "詶姚合",
        "author": "贾岛",
        "content": "黍穗豆苗侵古道，晴原午后早秋时。\n故人相忆僧来说，杨柳无风蝉满枝。",
        "dynasty": "唐",
        "collection_info": null
    },
    {
        "title": "送灵应上人",
        "author": "贾岛",
        "content": "遍参尊宿游方久，名岳奇峰问此公。\n五月半间看瀑布，青城山裏白云中。",
        "dynasty": "唐",
        "collection_info": null
    },
    {
        "title": "赠丘先生",
        "author": "贾岛",
        "content": "常言吃药全胜饭，华岳松边采茯神。\n不遣髭鬚一茎白，拟为白日上昇人。",
        "dynasty": "唐",
        "collection_info": null
    },
    {
        "title": "渡桑干",
        "author": "贾岛",
        "content": "客舍幷州已十霜，归心日夜忆咸阳。\n无端更渡桑干水，却望幷州是故乡。",
        "dynasty": "唐",
        "collection_info": null
    },
    {
        "title": "夜期啸客吕逸人不至",
        "author": "贾岛",
        "content": "逸人期宿石床中，遣我开扉对晚空。\n不知何处啸秋月，闲着松门一夜风。",
        "dynasty": "唐",
        "collection_info": null
    },
    {
        "title": "夜集乌行中所居",
        "author": "贾岛",
        "content": "环炉促席復持杯，松院双扉向月开。\n座上同声半先达，名山独入此心来。",
        "dynasty": "唐",
        "collection_info": null
    },
    {
        "title": "赠梁浦秀才斑竹拄杖",
        "author": "贾岛",
        "content": "拣得林中最细枝，结根石上长身迟。\n莫嫌滴沥红斑少，恰似湘妃泪尽时。",
        "dynasty": "唐",
        "collection_info": null
    },
    {
        "title": "寻石瓮寺上方",
        "author": "贾岛",
        "content": "野寺入时春雪后，崎岖得到此房前。\n老僧不出迎朝客，已住上方三十年。",
        "dynasty": "唐",
        "collection_info": null
    },
    {
        "title": "早秋寄题天竺灵隐寺",
        "author": "贾岛",
        "content": "峰前峰后寺新秋，绝顶高窗见沃洲。\n人在定中闻蟋蟀，鹤从栖处挂猕猴。\n山钟夜渡空江水，汀月寒生古石楼。\n心忆悬帆身未遂，谢公此地昔年游。",
        "dynasty": "唐",
        "collection_info": null
    },
    {
        "title": "黎阳寄姚合",
        "author": "贾岛",
        "content": "魏都城裏曾游熟，才子斋中止泊多。\n去日绿杨垂紫陌，归时白草夹黄河。\n新诗不觉千迴咏，古镜曾经几度磨。\n惆怅心思滑台北，满杯浓酒与愁和。",
        "dynasty": "唐",
        "collection_info": null
    },
    {
        "title": "送崔约秀才",
        "author": "贾岛",
        "content": "归宁髣髴三千里，月向船窗见几宵。\n野鼠独偷高树果，前山渐见短禾苗。\n更深栅锁淮波疾，苇动风生雨气遥。\n重入石头城下寺，南朝杉老未干燋。",
        "dynasty": "唐",
        "collection_info": null
    },
    {
        "title": "咏怀",
        "author": "贾岛",
        "content": "纵把书看未省勤，一生生计秖长贫。\n可能在世无成事，不觉离家作老人。\n中岳深林秋独往，南原多草夜无邻。\n经年抱疾谁来问，野鸟相过啄木频。",
        "dynasty": "唐",
        "collection_info": null
    },
    {
        "title": "夏日寄高洗马",
        "author": "贾岛",
        "content": "三十年来长在客，两三行泪忽然垂。\n白衣苍鬓经过懒，赤日朱门偃息迟。\n花发应耽新熟酒，草颠还写早朝诗。\n不缘马死西州去，画角堪听是晓吹。",
        "dynasty": "唐",
        "collection_info": null
    },
    {
        "title": "送周判官元范赴越",
        "author": "贾岛",
        "content": "原下相逢便别离，蝉鸣关路使迴时。\n过淮渐有悬帆兴，到越应将坠叶期。\n城上秋山生菊早，驿西寒渡落潮迟。\n已曾几遍随旌斾，去谒荒郊大禹祠。",
        "dynasty": "唐",
        "collection_info": null
    },
    {
        "title": "送罗少府归牛渚",
        "author": "贾岛",
        "content": "作尉长安始三日，忽思牛渚梦天台。\n楚山远色独归去，灞水空流相送回。\n霜覆鹤身松子落，月分萤影石房开。\n白云多处应频到，寒涧泠泠漱古苔。",
        "dynasty": "唐",
        "collection_info": null
    },
    {
        "title": "题童真上人",
        "author": "贾岛",
        "content": "江上修持积岁年，滩声未拟住潺湲。\n誓从五十身披衲，便向三千界坐禅。\n月峡青城那有滞，天台庐岳岂无缘。\n昨宵忽梦游沧海，万里波涛在目前。",
        "dynasty": "唐",
        "collection_info": null
    },
    {
        "title": "赠温观主",
        "author": "贾岛",
        "content": "一别罗浮竟未还，观深廊古院多关。\n君来几日行虚洞，仙去空坛在远山。\n胎息存思当黑处，井华悬绠取朝间。\n弊庐道室虽邻近，自乐冬阳炙背闲。",
        "dynasty": "唐",
        "collection_info": null
    },
    {
        "title": "贺庞少尹除太常少卿",
        "author": "贾岛",
        "content": "太白山前终日见，十旬假满拟秋寻。\n中峰绝顶非无路，北阙除书阻入林。\n朝谒此时闲野屐，宿斋何处止鸣砧？\n省中石镫陪随步，唯赏烟霞不厌深。",
        "dynasty": "唐",
        "collection_info": null
    },
    {
        "title": "上邠宁邢司徒",
        "author": "贾岛",
        "content": "箭头破帖浑无敌，杖底敲毬远有声。\n马走千蹄朝万乘，地分三郡拥双旌。\n春风欲尽山花发，晓角初吹客梦惊。\n不是邢公来镇此，长安西北未能行。",
        "dynasty": "唐",
        "collection_info": null
    },
    {
        "title": "欲游嵩岳留别李少尹益",
        "author": "贾岛",
        "content": "孤策迟迴洛水湄，孤禽嘹唳幸人知。\n嵩岳望中常待我，河梁欲上未题诗。\n新秋爱月愁多雨，古观逢仙看尽棋。\n微眇此来将敢问，凤凰何日定归池。",
        "dynasty": "唐",
        "collection_info": null
    },
    {
        "title": "病鹘吟",
        "author": "贾岛",
        "content": "俊鸟还投高处栖，腾身戛戛下云梯。\n有时透雾凌空去，无事随风入草迷。\n迅疾月边捎玉兔，迟迴日裏拂金鸡。\n不缘毛羽遭零落，焉肯雄心向尔低。",
        "dynasty": "唐",
        "collection_info": null
    },
    {
        "title": "赠僧",
        "author": "贾岛",
        "content": "从来多是游山水，省泊禅舟月下涛。\n初过石桥年尚少，久辞天柱腊应高。\n青松带雪悬铜锡，白髮如霜落铁刀。\n常恐画工援笔写，身长七尺有眉毫。",
        "dynasty": "唐",
        "collection_info": null
    },
    {
        "title": "赠翰林",
        "author": "贾岛",
        "content": "清重无过知内制，从前礼绝外庭人。\n看花在处多随驾，召宴无时不及身。\n马自赐来骑觉稳，诗缘见彻语长新。\n应怜独向名场苦，曾十余年浪过春。",
        "dynasty": "唐",
        "collection_info": null
    },
    {
        "title": "颂德上贾常侍",
        "author": "贾岛",
        "content": "边臣说使朝天子，发语轰然激夏雷。\n高节羽书期独传，分符绛郡滞长材。\n啁啾鸟恐鹰鹯起，流散人归父母来。\n自顾此身无所立，恭谈祖德朵颐开。",
        "dynasty": "唐",
        "collection_info": null
    },
    {
        "title": "田将军书院",
        "author": "贾岛",
        "content": "满庭花木半新栽，石自平湖远岸来。\n笋迸邻家还长竹，地经山雨几层苔。\n井当深夜泉微上，阁入高秋户尽开。\n行背曲江谁到此，琴书锁着未朝迴。",
        "dynasty": "唐",
        "collection_info": null
    },
    {
        "title": "投庞少尹",
        "author": "贾岛",
        "content": "闭户息机搔白首，中庭一树有清阴。\n年年不改风尘趣，日日转多泉石心。\n病起望山台上立，觉来听雨烛前吟。\n庞公相识元和岁，眷分依依直至今。",
        "dynasty": "唐",
        "collection_info": null
    },
    {
        "title": "夏夜登南楼",
        "author": "贾岛",
        "content": "水岸寒楼带月跻，夏林初见岳阳溪。\n一㸃新萤报秋信，不知何处是菩提。",
        "dynasty": "唐",
        "collection_info": null
    },
    {
        "title": "题青龙寺",
        "author": "贾岛",
        "content": "碣石山人一轴诗，终南山北数人知。\n拟看青龙寺裏月，待无一点夜云时。",
        "dynasty": "唐",
        "collection_info": null
    },
    {
        "title": "赠李文通",
        "author": "贾岛",
        "content": "营当万胜冈头下，誓立千年不朽功。\n天子手擎新钺斧，谏官请赠李文通。",
        "dynasty": "唐",
        "collection_info": null
    },
    {
        "title": "题虢州三堂赠吴郎中",
        "author": "贾岛",
        "content": "无穷草树昔谁栽，新起临湖白石台。\n半岸泥沙孤鹤立，三堂风雨四门开。\n荷翻团露惊秋近，柳转斜阳过水来。\n昨夜北楼堪朗咏，虢城初锁月裴回。",
        "dynasty": "唐",
        "collection_info": null
    },
    {
        "title": "送僧",
        "author": "贾岛",
        "content": "池上时时松雪落，焚香烟起见孤灯。\n静夜忆谁来对坐，曲江南岸寺中僧。",
        "dynasty": "唐",
        "collection_info": null
    },
    {
        "title": "三月晦日赠刘评事",
        "author": "贾岛",
        "content": "三月正当三十日，风光别我苦吟身。\n共君今夜不须睡，未到晓钟犹是春。",
        "dynasty": "唐",
        "collection_info": null
    },
    {
        "title": "送张道者",
        "author": "贾岛",
        "content": "新岁抱琴何处去，洛阳三十六峰西。\n生来未识山人面，不得一听乌夜啼。",
        "dynasty": "唐",
        "collection_info": null
    },
    {
        "title": "题鱼尊师院",
        "author": "贾岛",
        "content": "老子堂前花万树，先生曾见几迴春。\n夜煎白石平明吃，不拟敎人哭此身。",
        "dynasty": "唐",
        "collection_info": null
    },
    {
        "title": "宿村家亭子",
        "author": "贾岛",
        "content": "床头枕是溪中石，井底泉通竹下池。\n宿客未眠过夜半，独闻山雨到来时。",
        "dynasty": "唐",
        "collection_info": null
    },
    {
        "title": "送称上人",
        "author": "贾岛",
        "content": "归蜀拟从巫峡过，何时得入旧房禅。\n寺中来后谁身化，起塔栽松向野田。",
        "dynasty": "唐",
        "collection_info": null
    },
    {
        "title": "杨秘书新居",
        "author": "贾岛",
        "content": "城角新居邻静寺，时从新阁上经楼。\n南山泉入宫中去，先向诗人门外流。",
        "dynasty": "唐",
        "collection_info": null
    },
    {
        "title": "听乐山人弹易水",
        "author": "贾岛",
        "content": "朱丝弦底燕泉急，燕将云孙白日弹。\n嬴氏归山陵已掘，声声犹带髮衝冠。",
        "dynasty": "唐",
        "collection_info": null
    },
    {
        "title": "经苏秦墓",
        "author": "贾岛",
        "content": "沙埋古篆折碑文，六国兴亡事繫君。\n今日凄凉无处说，乱山秋尽有寒云。",
        "dynasty": "唐",
        "collection_info": null
    },
    {
        "title": "题戴胜",
        "author": "贾岛",
        "content": "星点花冠道士衣，紫阳宫女化身飞。\n能传上界春消息，若到蓬山莫放归。",
        "dynasty": "唐",
        "collection_info": null
    },
    {
        "title": "题隐者居",
        "author": "贾岛",
        "content": "虽有柴门常不关，片云孤木伴身闲。\n犹嫌住久人知处，见拟移家更上山。",
        "dynasty": "唐",
        "collection_info": null
    },
    {
        "title": "哭孟东野",
        "author": "贾岛",
        "content": "兰无香气鹤无声，哭尽秋天月不明。\n自从东野先生死，侧近云山得散行。",
        "dynasty": "唐",
        "collection_info": null
    },
    {
        "title": "过京索先生坟",
        "author": "贾岛",
        "content": "京索先生三尺坟，秋风漠漠吐寒云。\n从来有恨君多哭，今日何人更哭君。",
        "dynasty": "唐",
        "collection_info": null
    },
    {
        "title": "客思",
        "author": "贾岛",
        "content": "促织声尖尖似针，更深刺着旅人心。\n独言独语月明裏，惊觉眠童与宿禽。",
        "dynasty": "唐",
        "collection_info": null
    },
    {
        "title": "盐池院观鹿",
        "author": "贾岛",
        "content": "条峰五老势相连，此鹿来从若箇边。\n别有野麋人不见，一生长饮白云泉。",
        "dynasty": "唐",
        "collection_info": null
    },
    {
        "title": "黄鹄下太液池",
        "author": "贾岛",
        "content": "高飞空外鹄，下向禁中池。\n岸印行踪浅，波摇立影危。\n来从千里岛，舞拂万年枝。\n踉跄孤风起，裴回水沫移。\n幽音清露滴，野性白云随。\n太液无弹射，灵禽翅不垂。",
        "dynasty": "唐",
        "collection_info": null
    },
    {
        "title": "代旧将",
        "author": "贾岛",
        "content": "旧事说如梦，谁当信老夫。\n战场几处在，部曲一人无。\n落日收病马，晴天晒阵图。\n犹希圣朝用，自镊白髭鬚。",
        "dynasty": "唐",
        "collection_info": null
    },
    {
        "title": "老将",
        "author": "贾岛",
        "content": "胆壮乱鬚白，金疮蠹百骸。\n旌旗犹入梦，歌舞不开怀。\n燕雀来鹰架，尘埃满箭靫。\n自夸勋业重，开府是官阶。",
        "dynasty": "唐",
        "collection_info": null
    },
    {
        "title": "春行",
        "author": "贾岛",
        "content": "去去行人远，尘随马不穷。\n旅情斜日后，春色早烟中。\n流水穿空馆，闲花发故宫。\n旧乡千里思，池上绿杨风。",
        "dynasty": "唐",
        "collection_info": null
    },
    {
        "title": "题郑常侍厅前竹",
        "author": "贾岛",
        "content": "绿竹临诗酒，婵娟思不穷。\n乱枝低积雪，繁叶亚寒风。\n萧飒疑泉过，萦迴有径通。\n侵庭根出土，隔壁笋成丛。\n疎影纱窗外，清音宝瑟中。\n卷帘终日看，欹枕几秋同。\n万顷歌王子，千竿伴阮公。\n露光怜片片，雨润爱蒙蒙。\n嶰谷蛮湖北，湘川灀水东。\n何如轩槛侧，苍翠褭长空。",
        "dynasty": "唐",
        "collection_info": null
    },
    {
        "title": "早行",
        "author": "贾岛",
        "content": "早起赴前程，邻鸡尚未鸣。\n主人灯下别，羸马暗中行。\n蹋石新霜滑，穿林宿鸟惊。\n远山钟动后，曙色渐分明。",
        "dynasty": "唐",
        "collection_info": null
    },
    {
        "title": "送人南归",
        "author": "贾岛",
        "content": "分手向天涯，迢迢泛海波。\n虽然南地远，见说北人多。\n山暖花常发，秋深鴈不过。\n炎方饶胜事，此去莫蹉跎。",
        "dynasty": "唐",
        "collection_info": null
    },
    {
        "title": "送人南游",
        "author": "贾岛",
        "content": "此别天涯远，孤舟泛海中。\n夜行常认火，帆去每因风。\n蛮国人多富，炎方语不同。\n鴈飞难度岭，书信若为通。",
        "dynasty": "唐",
        "collection_info": null
    },
    {
        "title": "送道者",
        "author": "贾岛",
        "content": "独向山中见，今朝又别离。\n一心无挂住，万里独何之。\n到处绝烟火，逢人话古时。\n此行无弟子，白犬自相随。",
        "dynasty": "唐",
        "collection_info": null
    },
    {
        "title": "风蝉",
        "author": "贾岛",
        "content": "风蝉旦夕鸣，伴叶送新声。\n故里客归尽，水边身独行。\n噪轩高树合，惊枕暮山横。\n听处无人见，尘埃满甑生。",
        "dynasty": "唐",
        "collection_info": null
    },
    {
        "title": "清明日园林寄友人",
        "author": "贾岛",
        "content": "今日清明节，园林胜事偏。\n晴风吹柳絮，新火起厨烟。\n杜草开三径，文章忆二贤。\n几时能命驾，对酒落花前。",
        "dynasty": "唐",
        "collection_info": null
    },
    {
        "title": "上杜驸马",
        "author": "贾岛",
        "content": "玉山突兀压干坤，出得朱门入戟门。\n妻是九重天子女，身为一品令公孙。\n鸳鸯殿裏参皇后，龙凤堂前贺至尊。\n今日澧阳非久驻，伫为霖雨拜新恩。",
        "dynasty": "唐",
        "collection_info": null
    },
    {
        "title": "莲峰歌",
        "author": "贾岛",
        "content": "锦砾潺湲玉溪水，晓来微雨藤花紫。\n冉冉山鸡红尾长，一声樵斧惊飞起。\n松刺梳空石差齿，烟香风软人参蕊。\n阳崖一梦伴云根，仙菌灵芝梦魂裏。",
        "dynasty": "唐",
        "collection_info": null
    },
    {
        "title": "壮士吟",
        "author": "贾岛",
        "content": "壮士不曾悲，悲即无回期。\n如何易水上，未歌先泪垂。",
        "dynasty": "唐",
        "collection_info": null
    },
    {
        "title": "题兴化园亭",
        "author": "贾岛",
        "content": "破却千家作一池，不栽桃李种蔷薇。\n蔷薇花落秋风起，荆棘满庭君始知。",
        "dynasty": "唐",
        "collection_info": null
    },
    {
        "title": "竹",
        "author": "贾岛",
        "content": "篱外清阴接药栏，晓风交戛碧琅玕。\n子猷没后知音少，粉节霜筠漫岁寒。",
        "dynasty": "唐",
        "collection_info": null
    },
    {
        "title": "李斯井",
        "author": "贾岛",
        "content": "井存上蔡南门外，置此井时来相秦。\n断绠数寻垂古甃，取将寒水是何人。",
        "dynasty": "唐",
        "collection_info": null
    },
    {
        "title": "题诗后",
        "author": "贾岛",
        "content": "二句三年得，一吟双泪流。\n知音如不赏，归卧故山秋。",
        "dynasty": "唐",
        "collection_info": null
    },
    {
        "title": "送友人之南陵",
        "author": "贾岛",
        "content": "莫叹徒劳向宦途，不羣气岸有谁如。\n南陵暂掌仇香印，北阙终行贾谊书。\n好趂江山寻胜境，莫辞韦杜别幽居。\n少年跃马同心使，免得诗中道跨驴。",
        "dynasty": "唐",
        "collection_info": null
    },
    {
        "title": "寻人不遇",
        "author": "贾岛",
        "content": "闻说到扬州，吹箫有旧游。\n人来多不见，莫是上迷楼。",
        "dynasty": "唐",
        "collection_info": null
    },
    {
        "title": "寻隐者不遇",
        "author": "贾岛",
        "content": "松下问童子，言师采药去。\n只在此山中，云深不知处。",
        "dynasty": "唐",
        "collection_info": null
    },
    {
        "title": "行次汉上",
        "author": "贾岛",
        "content": "习家池沼草萋萋，岚树光中信马蹄。\n汉主庙前湘水碧，一声风角夕阳低。",
        "dynasty": "唐",
        "collection_info": null
    },
    {
        "title": "马嵬",
        "author": "贾岛",
        "content": "长川几处树青青，孤驿危楼对翠屏。\n一自上皇惆怅后，至今来往马蹄腥。",
        "dynasty": "唐",
        "collection_info": null
    },
    {
        "title": "冬夜送人",
        "author": "贾岛",
        "content": "平明走马上村桥，花落梅溪雪未消。\n日短天寒愁送客，楚山无限路迢迢。",
        "dynasty": "唐",
        "collection_info": null
    },
    {
        "title": "句",
        "author": "贾岛",
        "content": "晴风吹柳絮，新火起厨烟。\n长江风送客，孤馆雨留人。\n古岸崩将尽，平沙长未休。\n不如牛与羊，犹得日暮归。",
        "dynasty": "唐",
        "collection_info": null
    },
    {
        "title": "鸡鸣埭曲",
        "author": "温庭筠",
        "content": "南朝天子射雉时，银河耿耿星参差。\n铜壶漏断梦初觉，宝马尘高人未知。\n鱼跃莲东荡宫沼，蒙蒙御柳悬栖鸟。\n红妆万户镜中春，碧树一声天下晓。\n盘踞势穷三百年，朱方杀气成愁烟。\n彗星拂地浪连海，战鼓渡江尘涨天。\n绣龙画雉填宫井，野火风驱烧九鼎。\n殿巢江燕砌生蒿，十二金人霜炯炯。\n芊绵平绿台城基，暖色春容荒古陂。\n宁知玉树后庭曲，留待野棠如雪枝。",
        "dynasty": "唐",
        "collection_info": null
    },
    {
        "title": "织锦词",
        "author": "温庭筠",
        "content": "丁东细漏侵琼瑟，影转高梧月初出。\n簇簌金梭万缕红，鸳鸯艳锦初成匹。\n锦中百结皆同心，蘂乱云盘相间深。\n此意欲传传不得，玫瑰作柱朱弦琴。\n为君裁破合欢被，星斗迢迢共千里。\n象尺熏炉未觉秋，碧池已有新莲子。",
        "dynasty": "唐",
        "collection_info": null
    },
    {
        "title": "夜宴谣",
        "author": "温庭筠",
        "content": "长钗坠髮双蜻蜓，碧尽山斜开画屏。\n虬鬚公子五侯客，一饮千钟如建瓴。\n鸾咽奼唱圆无节，眉敛湘烟袖迴雪。\n清夜恩情四座同，莫令沟水东西别。\n亭亭蜡泪香珠残，暗露晓风罗幕寒。\n飘飖戟带俨相次，二十四枝龙画竿。\n裂管萦弦共繁曲，芳樽细浪倾春醁。\n高楼客散杏花多，脉脉新蟾如瞪目。",
        "dynasty": "唐",
        "collection_info": null
    },
    {
        "title": "莲浦谣",
        "author": "温庭筠",
        "content": "鸣桡轧轧溪溶溶，废绿平烟吴苑东。\n水清莲媚两相向，镜裏见愁愁更红。\n白马金鞭大堤上，西江日夕多风浪。\n荷心有露似骊珠，不是真圆亦摇荡。",
        "dynasty": "唐",
        "collection_info": null
    },
    {
        "title": "郭处士击瓯歌",
        "author": "温庭筠",
        "content": "佶栗金虬石潭古，勺陂潋滟幽修语。\n湘君宝马上神云，碎佩丛铃满烟雨。\n吾闻三十六宫花离离，软风吹春星斗稀。\n玉晨冷磬破昏梦，天露未干香着衣。\n兰钗委坠垂云髮，小响丁当逐迴雪。\n晴碧烟滋重迭山，罗屏半掩桃花月。\n太平天子驻云车，龙鑪勃郁双蟠拏。\n宫中近臣抱扇立，侍女低鬟落翠花。\n乱珠触续正跳荡，倾头不觉金乌斜。\n我亦为君长叹息，缄情远寄愁无色。\n莫霑香梦绿杨丝，千里春风正无力。",
        "dynasty": "唐",
        "collection_info": null
    },
    {
        "title": "遐水谣",
        "author": "温庭筠",
        "content": "天兵九月渡遐水，马踏沙鸣惊雁起。\n杀气空高万里情，塞寒如箭伤眸子。\n狼烟堡上霜漫漫，枯叶号风天地干。\n犀带鼠裘无暖色，清光炯冷黄金鞍。\n虏尘如雾昏亭障，陇首年年汉飞将。\n麟阁无名期未归，楼中思妇徒相望。",
        "dynasty": "唐",
        "collection_info": null
    },
    {
        "title": "晓仙谣",
        "author": "温庭筠",
        "content": "玉妃唤月归海宫，月色澹白涵春空。\n银河欲转星靥靥，碧浪迭山埋早红。\n宫花有露如新泪，小苑丛丛入寒翠。\n绮阁空传唱漏声，网轩未辨凌云字。\n遥遥珠帐连湘烟，鹤扇如霜金骨仙。\n碧箫曲尽彩霞动，下视九州皆悄然。\n秦王女骑红尾凤，半空回首晨鸡弄。\n雾盖狂尘亿兆家，世人犹作牵情梦。",
        "dynasty": "唐",
        "collection_info": null
    },
    {
        "title": "锦城曲",
        "author": "温庭筠",
        "content": "蜀山攒黛留晴雪，簝笋蕨芽萦九折。\n江风吹巧剪霞绡，花上千枝杜鹃血。\n杜鹃飞入岩下丛，夜呌思归山月中。\n巴水漾情情不尽，文君织得春机红。\n怨魄未归芳草死，江头学种相思子。\n树成寄与望乡人，白帝荒城五千里。",
        "dynasty": "唐",
        "collection_info": null
    },
    {
        "title": "生禖屏风歌",
        "author": "温庭筠",
        "content": "玉墀暗接昆仑井，井上无人金索冷。\n画壁阴森九子堂，阶前细月铺花影。\n绣屏银鸭香蓊蒙，天上梦归花绕丛。\n宜男漫作后庭草，不似樱桃千子红。",
        "dynasty": "唐",
        "collection_info": null
    },
    {
        "title": "嘲春风",
        "author": "温庭筠",
        "content": "春风何处好，别殿饶芳草。\n苒袅转鸾旗，萎蕤吹雉葆。\n扬芳历九门，澹荡入兰荪。\n争奈白团扇，时时偷主恩。",
        "dynasty": "唐",
        "collection_info": null
    },
    {
        "title": "舞衣曲",
        "author": "温庭筠",
        "content": "藕肠纤缕抽轻春，烟机漠漠娇娥嚬。\n金梭淅沥透空薄，剪落交刀吹断云。\n张家公子夜闻雨，夜向兰堂思楚舞。\n蝉衫麟带压愁香，偷得莺簧鏁金缕。\n管含兰气娇语悲，胡槽雪腕鸳鸯丝。\n芙蓉力弱应难定，杨柳风多不自持。\n迴嚬笑语西牕客，星斗寥寥波脉脉。\n不逐秦王卷象床，满楼明月梨花白。",
        "dynasty": "唐",
        "collection_info": null
    },
    {
        "title": "张静婉采莲歌",
        "author": "温庭筠",
        "content": "兰膏坠髮红玉春，燕钗拖颈抛盘云。\n城边杨柳向娇晚，门前沟水波粼粼。\n麒麟公子朝天客，珂马珰珰度春陌。\n掌中无力舞衣轻，剪断鲛绡破春碧。\n抱月飘烟一尺腰，麝脐龙髓怜娇娆。\n秋罗拂水碎光动，露重花多香不销。\n鸂鶒交交塘水满，绿芒如粟莲茎短。\n一夜西风送雨来，粉痕零落愁红浅。\n船头折藕丝暗牵，藕根莲子相留连。\n郎心似月月未缺，十五十六清光圆。",
        "dynasty": "唐",
        "collection_info": null
    },
    {
        "title": "湘宫人歌",
        "author": "温庭筠",
        "content": "池塘芳草湿，夜半东风起。\n生绿画罗屏，金壶贮春水。\n黄粉楚宫人，芳花玉刻鳞。\n娟娟照棊烛，不语两含嚬。",
        "dynasty": "唐",
        "collection_info": null
    },
    {
        "title": "黄昙子歌",
        "author": "温庭筠",
        "content": "参差绿蒲短，摇艳云塘满。\n红潋荡融融，莺翁鸂鶒暖。\n萋芊小成路，马上修蛾懒。\n罗衫褭回风，点粉金鹂卵。",
        "dynasty": "唐",
        "collection_info": null
    },
    {
        "title": "觱篥歌",
        "author": "温庭筠",
        "content": "蜡烟如纛新蟾满，门外平沙草芽短。\n黑头丞相九天归，夜听飞琼吹朔管。\n情远气调兰蕙熏，天香瑞彩含絪缊。\n皓然纤指都揭血，日暖碧霄无片云。\n含商咀征双幽咽，软縠疎罗共萧屑。\n不尽长圆迭翠愁，柳风吹破澄潭月。\n鸣梭淅沥金丝蘂，恨语殷勤陇头水。\n汉将营前万里沙，更深一一霜鸿起。\n十二楼前花正繁，交枝簇蔕连壁门。\n景阳宫女正愁绝，莫使此声催断魂。",
        "dynasty": "唐",
        "collection_info": null
    },
    {
        "title": "照影曲",
        "author": "温庭筠",
        "content": "景阳妆罢琼牕暖，欲照澄明香步懒。\n桥上衣多抱彩云，金鳞不动春塘满。\n黄印额山轻为尘，翠鳞红穉俱含嚬。\n桃花百媚如欲语，曾为无双今两身。",
        "dynasty": "唐",
        "collection_info": null
    },
    {
        "title": "拂舞词",
        "author": "温庭筠",
        "content": "黄河怒浪连天来，大响谹谹如殷雷。\n龙伯驱风不敢上，百川喷雪高崔嵬。\n二十三弦何太哀，请公勿渡立徘徊。\n下有狂蛟锯为尾，裂帆截棹磨霜齿。\n神椎凿石塞神潭，白马䟃𧽼赤尘起。\n公乎跃马扬玉鞭，灭没高蹄日千里。",
        "dynasty": "唐",
        "collection_info": null
    },
    {
        "title": "太液池歌",
        "author": "温庭筠",
        "content": "腥鲜龙气连清防，花风漾漾吹细光。\n迭澜不定照天井，倒影荡摇晴翠长。\n平碧浅春生绿塘，云容雨态连青苍。\n夜深银汉通柏梁，二十八宿朝玉堂。",
        "dynasty": "唐",
        "collection_info": null
    },
    {
        "title": "雉场歌",
        "author": "温庭筠",
        "content": "茭叶萋萋接烟曙，鸡鸣埭上梨花露。\n彩杖锵锵已合围，绣翎白颈遥相妬。\n雕尾扇张金缕高，碎铃素拂骊驹豪。\n绿场红迹未相接，箭发铜牙伤彩毛。\n麦陇桑阴小山晚，六虬归去凝笳远。\n城头却望几含情，青亩春芜连石苑。",
        "dynasty": "唐",
        "collection_info": null
    },
    {
        "title": "雍台歌",
        "author": "温庭筠",
        "content": "太子池南楼百尺，入窓新树疎帘隔。\n黄金铺首画钩陈，羽葆停幢拂交戟。\n盘纡阑楯临高台，帐殿临流鸾扇开。\n早鴈惊鸣细波起，映花卤簿龙飞迴。",
        "dynasty": "唐",
        "collection_info": null
    },
    {
        "title": "吴苑行",
        "author": "温庭筠",
        "content": "锦雉双飞梅结子，平春远绿牕中起。\n吴江澹画水连空，三尺屏风隔千里。\n小苑有门红扇开，天丝舞蝶共徘徊。\n绮户雕楹长若此，韶光岁岁如归来。",
        "dynasty": "唐",
        "collection_info": null
    },
    {
        "title": "常林欢歌",
        "author": "温庭筠",
        "content": "宜城酒熟花覆桥，沙晴绿鸭鸣咬咬。\n秾桑绕舍麦如尾，幽轧鸣机双燕巢。\n马声特特荆门道，蛮水扬光色如草。\n锦荐金炉梦正长，东家咿喔鸡鸣早。",
        "dynasty": "唐",
        "collection_info": null
    },
    {
        "title": "塞寒行",
        "author": "温庭筠",
        "content": "燕弓弦劲霜封瓦，朴簌寒鵰睇平野。\n一点黄尘起鴈喧，白龙堆下千蹄马。\n河源怒浊风如刀，剪断朔云天更高。\n晚出榆关逐征北，惊沙飞迸衝貂袍。\n心许凌烟名不灭，年年锦字伤离别。\n彩毫一画竟何荣，空使青楼泪成血。",
        "dynasty": "唐",
        "collection_info": null
    },
    {
        "title": "湖阴词",
        "author": "温庭筠",
        "content": "祖龙黄鬚珊瑚鞭，铁骢金面青连钱。\n虎髯拔劒欲成梦，日压贼营如血鲜。\n海旗风急惊眠起，甲重光摇照湖水。\n苍黄追骑尘外归，森索妖星阵前死。\n五陵愁碧春萋萋，霸川玉马空中嘶。\n羽书如电入青璅，雪腕如槌催画鞞。\n白虬天子金煌铓，高临帝座迴龙章。\n吴波不动楚山晚，花压阑干春昼长。",
        "dynasty": "唐",
        "collection_info": null
    },
    {
        "title": "蒋侯神歌",
        "author": "温庭筠",
        "content": "楚神铁马金鸣珂，夜动蛟潭生素波。\n商风刮水报西帝，庙前古树蟠白虵。\n吴王赤斧斫云阵，画堂列壁丛霜刃。\n巫娥传意托悲丝，铎语琅琅理双鬓。\n湘烟刷翠湘山斜，东方日出飞神鸦。\n青云自有黑龙子，潘妃莫结丁香花。",
        "dynasty": "唐",
        "collection_info": null
    },
    {
        "title": "汉皇迎春词",
        "author": "温庭筠",
        "content": "春草芊芊晴扫烟，宫城大锦红殷鲜。\n海日初融照仙掌，淮王小队缨铃响。\n猎猎东风燄赤旗，画神金甲葱茏网。\n鉅公步辇迎句芒，复道扫尘燕彗长。\n豹尾竿前赵飞燕，柳风吹尽眉间黄。\n碧草含情杏花喜，上林莺啭游丝起。\n宝马摇环万骑归，恩光暗入帘栊裏。",
        "dynasty": "唐",
        "collection_info": null
    },
    {
        "title": "兰塘词",
        "author": "温庭筠",
        "content": "塘水汪汪凫唼喋，忆上江南木兰檝。\n绣颈金鬚荡倒光，团团皱绿鸡头叶。\n露凝荷卷珠净圆，紫菱刺短浮根缠。\n小姑归晚红妆浅，镜裏芙蓉照水鲜。\n东沟潏潏劳迴首，欲寄一杯琼液酒。\n知道无郎却有情，长敎月照相思柳。",
        "dynasty": "唐",
        "collection_info": null
    },
    {
        "title": "晚归曲",
        "author": "温庭筠",
        "content": "格格水禽飞带波，孤光斜起夕阳多。\n湖西山浅似相笑，菱刺惹衣攒黛蛾。\n青丝繫船向江木，兰芽出土吴江曲。\n水极晴摇泛滟红，草平春染烟绵绿。\n玉鞭骑马杨叛儿，刻金作凤光参差。\n丁丁暖漏滴花影，催入景阳人不知。\n弯堤弱柳遥相瞩，雀扇团圆掩香玉。\n莲塘艇子归不归，柳暗桑秾闻布谷。",
        "dynasty": "唐",
        "collection_info": null
    },
    {
        "title": "故城曲",
        "author": "温庭筠",
        "content": "漠漠沙堤烟，堤西雉子斑。\n雉声何角角，麦秀桑阴闲。\n游丝荡平绿，明灭时相续。\n白马金络头，东风故城曲。\n故城殷贵嫔，曾占未来春。\n自从香骨化，飞作马蹄尘。",
        "dynasty": "唐",
        "collection_info": null
    },
    {
        "title": "昆明池水战词",
        "author": "温庭筠",
        "content": "汪汪积水光连空，重迭细纹晴漾红。\n赤帝龙孙鳞甲怒，临流一盼生阴风。\n鼍鼓三声报天子，雕旌兽舰凌波起。\n雷吼涛惊白石山，石鲸眼裂蟠蛟死。\n溟池海浦俱喧豗，青帜白旌相次来。\n箭羽枪缨三百万，踏翻西海生尘埃。\n茂陵仙去菱花老，唼唼游鱼近烟岛。\n渺莽残阳钓艇归，绿头江鸭眠沙草。",
        "dynasty": "唐",
        "collection_info": null
    },
    {
        "title": "谢公墅歌",
        "author": "温庭筠",
        "content": "朱雀航南绕香陌，谢郎东墅连春碧。\n鸠眠高柳日方融，绮榭飘飖紫庭客。\n文楸方罫花参差，心阵未成星满池。\n四座无喧梧竹静，金蝉玉柄俱持颐。\n对局含情见千里，都城已得长虵尾。\n江南王气繫疎襟，未许苻坚过淮水。",
        "dynasty": "唐",
        "collection_info": null
    },
    {
        "title": "罩鱼歌",
        "author": "温庭筠",
        "content": "朝罩罩城南，暮罩罩城西。\n两浆鸣幽幽，莲子相高低。\n持罩入深水，金鳞大如手。\n鱼尾迸圆波，千珠落湘藕。\n风飔飔，雨离离，菱尖茭刺鸂鶒飞。\n水连网眼白如影，淅沥篷声寒点微。\n楚岸有花花盖屋，金塘柳色前溪曲。\n悠溶杳若去无穷，五色澄潭鸭头绿。",
        "dynasty": "唐",
        "collection_info": null
    },
    {
        "title": "春洲曲",
        "author": "温庭筠",
        "content": "韶光染色如蛾翠，绿湿红鲜水容媚。\n苏小慵多兰渚闲，融融浦日鵁鶄寐。\n紫骝蹀躞金衔嘶，岸上扬鞭烟草迷。\n门外平桥连柳堤，归来晚树黄莺啼。",
        "dynasty": "唐",
        "collection_info": null
    },
    {
        "title": "台城晓朝曲",
        "author": "温庭筠",
        "content": "司马门前火千炬，兰干星斗天将曙。\n朱网龛鬖丞相车，晓随迭鼓朝天去。\n博山镜树香䒠茸，褭褭浮航金画龙。\n大江敛势避辰极，两阙深严烟翠浓。",
        "dynasty": "唐",
        "collection_info": null
    },
    {
        "title": "走马楼三更曲",
        "author": "温庭筠",
        "content": "春姿暖气昏神沼，李树拳枝紫芽小。\n玉皇夜入未央宫，长火千条照栖鸟。\n马过平桥通画堂，虎幡龙戟风飘扬。\n帘间清唱报寒点，丙舍无人遗烬香。",
        "dynasty": "唐",
        "collection_info": null
    },
    {
        "title": "达摩支曲",
        "author": "温庭筠",
        "content": "捣麝成尘香不灭，拗莲作寸丝难绝。\n红泪文姬洛水春，白头苏武天山雪。\n君不见无愁高纬花漫漫，漳浦宴余清露寒。\n一旦臣僚共囚虏，欲吹羌管先汍澜。\n旧臣头鬓霜华早，可惜雄心醉中老。\n万古春归梦不归，邺城风雨连天草。",
        "dynasty": "唐",
        "collection_info": null
    },
    {
        "title": "阳春曲",
        "author": "温庭筠",
        "content": "云母空牕晓烟薄，香昏龙气凝晖阁。\n霏霏雾雨杏花天，帘外春威着罗幕。\n曲阑伏槛金麒麟，沙苑芳郊连翠茵。\n廐马何能嚙芳草，路人不敢随流尘。",
        "dynasty": "唐",
        "collection_info": null
    },
    {
        "title": "湘东宴曲",
        "author": "温庭筠",
        "content": "湘东夜宴金貂人，楚女含情娇翠嚬。\n玉管将吹插钿带，锦囊斜拂双麒麟。\n重城漏断孤帆去，唯恐琼籤报天曙。\n万户沈沈碧树圆，云飞雨散知何处。\n欲上香车俱脉脉，清歌响断银屏隔。\n堤外红尘蜡炬归，楼前澹月连江白。",
        "dynasty": "唐",
        "collection_info": null
    },
    {
        "title": "东郊行",
        "author": "温庭筠",
        "content": "鬬鸡台下东西道，柳覆班骓蝶萦草。\n坱霭韶容鏁澹愁，青筐叶尽蚕应老。\n绿渚幽香生白苹，差差小浪吹鱼鳞。\n王孙骑马有归意，林彩着空如细尘。\n安得人生各相守，烧船破栈休驰走。\n世上方应无别离，路傍更长千株柳。",
        "dynasty": "唐",
        "collection_info": null
    },
    {
        "title": "水仙谣",
        "author": "温庭筠",
        "content": "水客夜骑红鲤鱼，赤鸾双鹤蓬瀛书。\n轻尘不起雨新霁，万里孤光含碧虚。\n露魄冠轻见云髮，寒丝七炷香泉咽。\n夜深天碧乱山姿，光碎平波满船月。",
        "dynasty": "唐",
        "collection_info": null
    },
    {
        "title": "东峯歌",
        "author": "温庭筠",
        "content": "锦砾潺湲玉溪水，晓来微雨藤花紫。\n冉冉山鸡红尾长，一声樵斧惊飞起。\n松刺梳空石差齿，烟香风软人参蘂。\n阳崖一梦伴云根，仙菌灵芝梦魂裏。",
        "dynasty": "唐",
        "collection_info": null
    },
    {
        "title": "会昌丙寅丰岁歌",
        "author": "温庭筠",
        "content": "丙寅岁，休牛马。\n风如吹烟，日如渥赭。\n九重天子调天下，春绿将年到西野。\n西野翁，生儿童。\n门前好树青䒠茸，䒠茸单衣麦田路。\n村南娶妇桃花红，新姑车右及门柱，粉项韩凭双扇中。\n喜气自能成岁丰，农祥尔物来争功。",
        "dynasty": "唐",
        "collection_info": null
    },
    {
        "title": "碌碌古词",
        "author": "温庭筠",
        "content": "左亦不碌碌，右亦不碌碌。\n野草自根肥，羸牛生健犊。\n融蜡作杏蒂，男儿不恋家。\n春风破红意，女颊如桃花。\n忠言未见信，巧语翻咨嗟。\n一鞘无两刃，徒劳油壁车。",
        "dynasty": "唐",
        "collection_info": null
    },
    {
        "title": "春野行",
        "author": "温庭筠",
        "content": "草浅浅，春如剪。\n花压李娘愁，饥蚕欲成茧。\n东城年少气堂堂，金丸惊起双鸳鸯。\n含羞更问卫公子，月到枕前春梦长。",
        "dynasty": "唐",
        "collection_info": null
    },
    {
        "title": "醉歌",
        "author": "温庭筠",
        "content": "檐柳初黄燕新乳，晓碧芊绵过微雨。\n树色深含台榭情，莺声巧作烟花主。\n锦袍公子陈杯觞，拨醅百瓮春酒香。\n入门下马问谁在，降阶握手登华堂。\n临邛美人连山眉，低抱琵琶含怨思。\n朔风绕指我先笑，明月入怀君自知。\n劝君莫惜金樽酒，年少须臾如覆手。\n辛勤到老慕箪瓢，于我悠悠竟何有。\n洛阳卢仝称文房，妻子脚秃舂黄粮。\n阿耋光颜不识字，指麾豪儁如驱羊。\n天犀压断朱鼹鼠，瑞锦惊飞金凤皇。\n其余岂足霑牙齿，欲用何能报天子。\n驽马垂头抢暝尘，骅骝一日行千里。\n但有沈冥醉客家，支颐瞪目持流霞。\n唯恐南国风雨落，碧芜狼籍棠梨花。",
        "dynasty": "唐",
        "collection_info": null
    },
    {
        "title": "江南曲",
        "author": "温庭筠",
        "content": "妾家白苹浦，日上芙蓉檝。\n轧轧摇浆声，移舟入茭叶。\n溪长茭叶深，作底难相寻。\n避郎郎不见，鸂鶒自浮沈。\n拾萍萍无根，采莲莲有子。\n不作浮萍生，宁为藕花死。\n岸傍骑马郎，乌帽紫游缰。\n含愁復含笑，回首问横塘。\n妾住金陵浦，门前朱雀航。\n流苏持作帐，芙蓉持作梁。\n出入金犊幰，兄弟侍中郎。\n前年学歌舞，定得郎相许。\n连娟眉绕山，依约腰如杵。\n凤管悲若咽，鸾弦娇欲语。\n扇薄露红铅，罗轻压金缕。\n明月西南楼，珠帘玳瑁钩。\n横波巧能笑，弯蛾不识愁。\n花开子留树，草长根依土。\n早闻金沟远，底事归郎许。\n不学杨白花，朝朝泪如雨。",
        "dynasty": "唐",
        "collection_info": null
    },
    {
        "title": "堂堂曲",
        "author": "温庭筠",
        "content": "钱唐岸上春如织，淼淼寒潮带睛色。\n淮南游客马连嘶，碧草迷人归不得。\n风飘客意如吹烟，纤指殷勤伤雁弦。\n一曲堂堂红烛筵，长鲸泻酒如飞泉。",
        "dynasty": "唐",
        "collection_info": null
    },
    {
        "title": "惜春词",
        "author": "温庭筠",
        "content": "百舌问花花不语，低迴似恨横塘雨。\n蜂争粉蘂蝶分香，不似垂杨惜金缕。\n愿君留得长妖韶，莫逐东风还荡摇。\n秦女含嚬向烟月，愁红带露空迢迢。",
        "dynasty": "唐",
        "collection_info": null
    },
    {
        "title": "春愁曲",
        "author": "温庭筠",
        "content": "红丝穿露珠帘冷，百尺哑哑下纤绠。\n远翠愁山入卧屏，两重云母空烘影。\n凉簪坠髮春眠重，玉兔煴香柳如梦。\n锦迭空床委堕红，飔飔扫尾双金凤。\n蜂喧蝶驻俱悠扬，柳拂赤栏纤草长。\n觉后梨花委平绿，春风和雨吹池塘。",
        "dynasty": "唐",
        "collection_info": null
    },
    {
        "title": "苏小小歌",
        "author": "温庭筠",
        "content": "买莲莫破券，买酒莫解金。\n酒裏春容抱离恨，水中莲子怀芳心。\n吴宫女儿腰似束，家在钱唐小江曲。\n一自檀郎逐便风，门前春水年年绿。",
        "dynasty": "唐",
        "collection_info": null
    },
    {
        "title": "春江花月夜词",
        "author": "温庭筠",
        "content": "玉树歌阑海云黑，花庭忽作青芜国。\n秦淮有水水无情，还向金陵漾春色。\n杨家二世安九重，不御华芝嫌六龙。\n百幅锦帆风力满，连天展尽金芙蓉。\n珠翠丁星復明灭，龙头劈浪哀笳发。\n千里涵空澄水魂，万枝破鼻飘香雪。\n漏转霞高沧海西，颇黎枕上闻天鸡。\n蛮弦代写曲如语，一醉昏昏天下迷。\n四方倾动烟尘起，犹在浓香梦魂裏。\n后主荒宫有晓莺，飞来只隔西江水。",
        "dynasty": "唐",
        "collection_info": null
    },
    {
        "title": "懊恼曲",
        "author": "温庭筠",
        "content": "藕丝作线难胜鍼，蘂粉染黄那得深。\n玉白兰芳不相顾，青楼一笑轻千金。\n莫言自古皆如此，健劒刜钟铅绕指。\n三秋庭绿尽迎霜，惟有荷花守红死。\n庐江小吏朱斑轮，柳缕吐芽香玉春。\n两股金钗已相许，不令独作空成尘。\n悠悠楚水流如马，恨紫愁红满平野。\n野土千年怨不平，至今烧作鸳鸯瓦。",
        "dynasty": "唐",
        "collection_info": null
    },
    {
        "title": "三洲词",
        "author": "温庭筠",
        "content": "团圆莫作波中月，洁白莫为枝上雪。\n月随波动碎潾潾，雪似梅花不堪折。\n李娘十六青丝髮，画带双花为君结。\n门前有路轻别离，唯恐归来旧香灭。",
        "dynasty": "唐",
        "collection_info": null
    },
    {
        "title": "春晓曲",
        "author": "温庭筠",
        "content": "家临长信往来道，乳燕双双拂烟草。\n油壁车轻金犊肥，流苏帐晓春鸡早。\n笼中娇鸟暖犹睡，帘外落花闲不扫。\n衰桃一树近前池，似惜红颜镜中老。",
        "dynasty": "唐",
        "collection_info": null
    },
    {
        "title": "猎骑辞",
        "author": "温庭筠",
        "content": "早辞平扆殿，夕奉湘南宴。\n香兔抱微烟，重鳞迭轻扇。\n蚕饥使君马，雁避将军箭。\n宝柱惜离弦，流黄悲赤县。\n理钗低舞鬓，换袖迴歌面。\n晚柳未如丝，春花已如霰。\n所嗟故里曲，不及青楼宴。",
        "dynasty": "唐",
        "collection_info": null
    },
    {
        "title": "西州词",
        "author": "温庭筠",
        "content": "悠悠復悠悠，昨日下西州。\n西州风色好，遥见武昌楼。\n武昌何郁郁，侬家定无匹。\n小妇被流黄，登楼抚瑶瑟。\n朱弦繁復轻，素手直凄清。\n一弹三四解，掩抑似含情。\n南楼登且望，西江广復平。\n艇子摇两桨，催过石头城。\n门前乌臼树，惨澹天将曙。\n鸂鶒飞復还，郎随早帆去。\n迴头语同伴，定復负情侬。\n去帆不安幅，作抵使西风。\n他日相寻索，莫作西州客。\n西州人不归，春草年年碧。",
        "dynasty": "唐",
        "collection_info": null
    },
    {
        "title": "烧歌",
        "author": "温庭筠",
        "content": "起来望南山，山火烧山田。\n微红夕如灭，短燄復相连。\n差差向岩石，冉冉凌青壁。\n低随迴风尽，远照檐茅赤。\n邻翁能楚言，倚插欲澘然。\n自言楚越俗，烧畬为早田。\n豆苗虫促促，篱上花当屋。\n废栈豕归栏，广场鸡啄粟。\n新年春雨晴，处处赛神声。\n持钱就人卜，敲瓦隔林鸣。\n卜得山上卦，归来桑枣下。\n吹火向白茅，腰镰映赪蔗。\n风驱槲叶烟，槲树连平山。\n迸星拂霞外，飞烬落阶前。\n仰面呻復嚏，鸦娘咒丰岁。\n谁知苍翠容，尽作官家税。",
        "dynasty": "唐",
        "collection_info": null
    },
    {
        "title": "长安寺",
        "author": "温庭筠",
        "content": "仁祠写露宫，长安佳气浓。\n烟树含葱蒨，金剎映䒠茸。\n绣户香焚象，珠网玉盘龙。\n宝题斜翡翠，天井倒芙蓉。\n幡长迴远吹，牕虚含晓风。\n游骑迷青锁，归鸟思华钟。\n云栱承跗逦，羽葆背花重。\n所嗟莲社客，轻荡不相从。",
        "dynasty": "唐",
        "collection_info": null
    },
    {
        "title": "和沈参军招友生观芙蓉池",
        "author": "温庭筠",
        "content": "桂栋坐清晓，瑶琴商凤丝。\n况闻楚泽香，适与秋风期。\n遂从棹萍客，静啸烟草湄。\n倒影迴澹荡，愁红媚涟漪。\n湘茎久鲜涩，宿雨增离披。\n而我江海意，楚游动梦思。\n北渚水云叶，南塘烟雾枝。\n岂亡台榭芳，独与鸥鸟知。\n珠坠鱼迸浅，影多凫泛迟。\n落英不可攀，返照昏澄陂。",
        "dynasty": "唐",
        "collection_info": null
    },
    {
        "title": "寓怀",
        "author": "温庭筠",
        "content": "诚足不顾得，妄矜徒有言。\n语斯谅未尽，隐显何悠然。\n洵彼都邑盛，眷惟车马喧。\n自期尊客卿，非意干王孙。\n衔知有贞爵，处实非厚颜。\n苟无海岱气，奚取壶浆恩。\n唯丝南山杨，适我松菊香。\n鹏鵾诚未忆，谁谓凌风翔。",
        "dynasty": "唐",
        "collection_info": null
    },
    {
        "title": "余昔自西滨得兰数本移艺于庭亦既逾岁而芃然蕃殖自余游者未始以芳草为遇矣因悲夫物有厌常而反不若混然者有之焉遂寄情于此",
        "author": "温庭筠",
        "content": "寓赏本殊致，意幽非我情。\n吾常有流浅，外物无重轻。\n各言艺幽深，彼美香素茎。\n岂为赏者设，自保孤根生。\n易地无赤株，丽土亦同荣。\n赏际林壑近，泛余烟露清。\n余怀既郁陶，尔类徒纵横。\n妍蚩苟不信，宠辱何为惊。\n贞隐谅无迹，激时犹拣名。\n幽丛霭绿畹，岂必怀归耕。",
        "dynasty": "唐",
        "collection_info": null
    },
    {
        "title": "秋日",
        "author": "温庭筠",
        "content": "爽气变昏旦，神皋徧原隰。\n烟华久荡摇，石涧仍清急。\n柳闇山犬吠，蒲荒水禽立。\n菊花明欲迷，枣叶光如湿。\n天籁思林岭，车尘倦都邑。\n诪张夙所违，悔恡何由入。\n芳草秋可藉，幽泉晓堪汲。\n牧羊烧外鸣，林果雨中拾。\n復此遂闲旷，翛然脱羇絷。\n田收鸟雀喧，气肃龙蛇蛰。\n佳节足丰穰，良朋阻游集。\n沈机日寂寥，葆素常呼吸。\n投迹倦攸往，放怀志所执。\n良时有东菑，吾将事蓑笠。",
        "dynasty": "唐",
        "collection_info": null
    },
    {
        "title": "七夕",
        "author": "温庭筠",
        "content": "鸣机札札停金梭，芙蓉澹荡生池波。\n神轩红粉陈香罗，凤低蝉薄愁双蛾。\n微光奕奕凌天河，鸾咽鹤唳飘飖歌。\n弯桥销尽愁奈何，天气骀荡云陂陁。\n平明花木有秋意，露湿綵盘蛛网多。",
        "dynasty": "唐",
        "collection_info": null
    },
    {
        "title": "酬友人",
        "author": "温庭筠",
        "content": "辞荣亦素尚，倦游非夙心。\n宁復思金籍，独此卧烟林。\n闲云无定貌，佳树有余阴。\n坐久芰荷发，钓阑茭苇深。\n游鱼自摇漾，浴鸟故浮沈。\n唯君清露夕，一为洒烦襟。",
        "dynasty": "唐",
        "collection_info": null
    },
    {
        "title": "观舞妓",
        "author": "温庭筠",
        "content": "朔音悲嘒管，瑶踏动芳尘。\n总袖时增怨，听破復含嚬。\n凝腰倚风软，花题照锦春。\n朱弦固凄紧，琼树亦迷人。",
        "dynasty": "唐",
        "collection_info": null
    },
    {
        "title": "边笳曲",
        "author": "温庭筠",
        "content": "朔管迎秋动，雕阴雁来早。\n上郡隐黄云，天山吹白草。\n嘶马悲寒碛，朝阳照霜堡。\n江南戍客心，门外芙蓉老。",
        "dynasty": "唐",
        "collection_info": null
    },
    {
        "title": "经西坞偶题",
        "author": "温庭筠",
        "content": "摇摇弱柳黄鹂啼，芳草无情人自迷。\n日影明灭金色鲤，杏花唼喋青头鸡。\n微红柰蔕惹蜂粉，洁白芹芽穿燕泥。\n借问含嚬向何事，昔年曾到武陵溪。",
        "dynasty": "唐",
        "collection_info": null
    },
    {
        "title": "金虎台",
        "author": "温庭筠",
        "content": "碧草连金虎，青苔蔽石麟。\n皓齿芳尘起，纤腰玉树春。\n倚瑟红铅湿，分香翠黛嚬。\n谁言奉陵寝，相顾復沾巾。",
        "dynasty": "唐",
        "collection_info": null
    },
    {
        "title": "侠客行",
        "author": "温庭筠",
        "content": "欲出鸿都门，阴云蔽城阙。\n宝劒黯如水，微红湿余血。\n白马夜频惊，三更霸陵雪。",
        "dynasty": "唐",
        "collection_info": null
    },
    {
        "title": "咏晓",
        "author": "温庭筠",
        "content": "虫歇纱牕静，鸦散碧梧寒。\n稍惊朝佩动，犹传清漏残。\n乱珠凝烛泪，微红上露盘。\n褰衣復理鬓，余润拂芝兰。",
        "dynasty": "唐",
        "collection_info": null
    },
    {
        "title": "芙蓉",
        "author": "温庭筠",
        "content": "刺茎澹荡碧，花片参差红。\n吴歌秋水冷，湘庙夜云空。\n浓艳香露裏，美人青镜中。\n南楼未归客，一夕练塘东。",
        "dynasty": "唐",
        "collection_info": null
    },
    {
        "title": "勅勒歌塞北",
        "author": "温庭筠",
        "content": "敕勒金𭘵壁，阴山无岁华。\n帐外风飘雪，营前月照沙。\n羌儿吹玉管，胡姬踏锦花。\n却笑江南客，梅落不归家。",
        "dynasty": "唐",
        "collection_info": null
    },
    {
        "title": "邯郸郭公词",
        "author": "温庭筠",
        "content": "金笳悲故曲，玉座积深尘。\n言是邯郸伎，不见邺城人。\n青苔竟埋骨，红粉自伤神。\n唯有漳河柳，还向旧营春。",
        "dynasty": "唐",
        "collection_info": null
    },
    {
        "title": "古意",
        "author": "温庭筠",
        "content": "莫莫復莫莫，丝萝缘涧壑。\n散木无斧斤，纤茎得依託。\n枝低浴鸟歇，根静悬泉落。\n不虑见春迟，空伤致身错。",
        "dynasty": "唐",
        "collection_info": null
    },
    {
        "title": "齐宫",
        "author": "温庭筠",
        "content": "白马杂金饰，言从雕辇迴。\n粉香随笑度，鬓态伴愁来。\n远水斜如剪，青莎绿似裁。\n所恨章华日，冉冉下层台。",
        "dynasty": "唐",
        "collection_info": null
    },
    {
        "title": "春日",
        "author": "温庭筠",
        "content": "柳岸杏花稀，梅梁乳燕飞。\n美人鸾镜笑，嘶马雁门归。\n楚宫云影薄，台城心赏违。\n从来千里恨，边色满戎衣。",
        "dynasty": "唐",
        "collection_info": null
    },
    {
        "title": "咏春幡",
        "author": "温庭筠",
        "content": "闲庭见早梅，花影为谁栽。\n碧烟随刃落，蝉鬓觉春来。\n代郡嘶金勒，梵声悲镜台。\n玉钗风不定，香步独徘徊。",
        "dynasty": "唐",
        "collection_info": null
    },
    {
        "title": "陈宫词",
        "author": "温庭筠",
        "content": "鸡鸣人草草，香辇出宫花。\n妓语细腰转，马嘶金面斜。\n早莺随綵仗，惊雉避凝笳。\n淅沥湘风外，红轮映曙霞。",
        "dynasty": "唐",
        "collection_info": null
    },
    {
        "title": "春日野行",
        "author": "温庭筠",
        "content": "骑马踏烟莎，青春奈怨何。\n蝶翎朝粉尽，鸦背夕阳多。\n柳艳欺芳带，山愁萦翠蛾。\n别情无处说，方寸是星河。",
        "dynasty": "唐",
        "collection_info": null
    },
    {
        "title": "咏嚬",
        "author": "温庭筠",
        "content": "毛羽敛愁翠，黛娇攒艳春。\n恨容偏落泪，低态定思人。\n枕上梦随月，扇边歌遶尘。\n玉钩鸾不住，波浅石磷磷。",
        "dynasty": "唐",
        "collection_info": null
    },
    {
        "title": "中书令裴公挽歌词二首 一",
        "author": "温庭筠",
        "content": "王俭风华首，萧何社稷臣。\n丹阳布衣客，莲渚白头人。\n铭勒燕山暮，碑沈汉水春。\n从今虚醉饱，无復污车茵。",
        "dynasty": "唐",
        "collection_info": null
    },
    {
        "title": "中书令裴公挽歌词二首 二",
        "author": "温庭筠",
        "content": "箭下妖星落，风前杀气回。\n国香荀令去，楼月庾公来。\n玉玺终无虑，金縢意不开。\n空嗟荐贤路，芳草满燕台。",
        "dynasty": "唐",
        "collection_info": null
    },
    {
        "title": "唐庄恪太子挽歌词二首 一",
        "author": "温庭筠",
        "content": "迭鼓辞宫殿，悲笳降杳冥。\n影离云外日，光灭火前星。\n邺客瞻秦苑，商公下汉庭。\n依依陵树色，空绕古原青。",
        "dynasty": "唐",
        "collection_info": null
    },
    {
        "title": "唐庄恪太子挽歌词二首 二",
        "author": "温庭筠",
        "content": "东府虚容卫，西园寄梦思。\n凤悬吹曲夜，鸡断问安时。\n尘陌都人恨，霜郊赗马悲。\n唯余埋璧地，烟草近丹墀。",
        "dynasty": "唐",
        "collection_info": null
    },
    {
        "title": "秘书刘尚书挽歌词二首 一",
        "author": "温庭筠",
        "content": "王笔活鸾凤，谢诗生芙蓉。\n学筵开绛帐，谈柄发洪钟。\n粉署见飞鵩，玉山猜卧龙。\n遗风丽清韵，萧散九原松。",
        "dynasty": "唐",
        "collection_info": null
    },
    {
        "title": "秘书刘尚书挽歌词二首 二",
        "author": "温庭筠",
        "content": "麈尾近良玉，鹤裘吹素丝。\n坏陵殷浩谪，春墅谢安棊。\n京口贵公子，襄阳诸女儿。\n折花兼踏月，多唱柳郎词。",
        "dynasty": "唐",
        "collection_info": null
    },
    {
        "title": "太子西池二首 一",
        "author": "温庭筠",
        "content": "梨花雪压枝，莺啭柳如丝。\n懒逐粧成晓，春融梦觉迟。\n鬓轻全作影，嚬浅未成眉。\n莫信张公子，窗间断暗期。",
        "dynasty": "唐",
        "collection_info": null
    },
    {
        "title": "太子西池二首 二",
        "author": "温庭筠",
        "content": "花红兰紫茎，愁草雨新晴。\n柳占三春色，莺偷百鸟声。\n日长嫌辇重，风暖觉衣轻。\n薄暮香尘起，长杨落照明。",
        "dynasty": "唐",
        "collection_info": null
    },
    {
        "title": "西陵道士茶歌",
        "author": "温庭筠",
        "content": "乳窦溅溅通石脉，绿尘愁草春江色。\n涧花入井水味香，山月当人松影直。\n仙翁白扇霜鸟翎，拂坛夜读黄庭经。\n疎香皓齿有余味，更觉鹤心通杳冥。",
        "dynasty": "唐",
        "collection_info": null
    },
    {
        "title": "过西堡塞北",
        "author": "温庭筠",
        "content": "浅草干河阔，丛棘废城高。\n白马犀匕首，黑裘金佩刀。\n霜清彻兔目，风急吹鵰毛。\n一经何用厄，日暮涕沾袍。",
        "dynasty": "唐",
        "collection_info": null
    },
    {
        "title": "送李亿东归",
        "author": "温庭筠",
        "content": "黄山远隔秦树，紫禁斜通渭城。\n别路青青柳弱，前溪漠漠苔生。\n和风澹荡归客，落月殷勤早莺。\n灞上金樽未饮，讌歌已有余声。",
        "dynasty": "唐",
        "collection_info": null
    },
    {
        "title": "开圣寺",
        "author": "温庭筠",
        "content": "路分溪石夹烟丛，十里萧萧古树风。\n出寺马嘶秋色裏，向陵鸦乱夕阳中。\n竹间泉落山厨静，塔下僧归影殿空。\n犹有南朝旧碑在，耻将兴废问休公。",
        "dynasty": "唐",
        "collection_info": null
    },
    {
        "title": "赠蜀府将",
        "author": "温庭筠",
        "content": "十年分散劒关秋，万事皆随锦水流。\n志气已曾明汉节，功名犹自滞吴钩。\n鵰边认箭寒云重，马上听笳塞草愁。\n今日逢君倍惆怅，灌婴韩信尽封侯。",
        "dynasty": "唐",
        "collection_info": null
    },
    {
        "title": "西江贻钓叟骞生",
        "author": "温庭筠",
        "content": "晴江如镜月如钩，泛滟苍茫送客愁。\n夜泪潜生竹枝曲，春潮遥上木兰舟。\n事随云去身难到，梦逐烟销水自流。\n昨日欢娱竟何在，一枝梅谢楚江头。",
        "dynasty": "唐",
        "collection_info": null
    },
    {
        "title": "寄清源寺僧",
        "author": "温庭筠",
        "content": "石路无尘竹径开，昔年曾伴戴颙来。\n窗间半偈闻钟后，松下残棊送客回。\n帘向玉峰藏夜雪，砌因蓝水长秋苔。\n白莲社裹如相问，为说游人是姓雷。",
        "dynasty": "唐",
        "collection_info": null
    },
    {
        "title": "重游圭峰宗密禅师精庐",
        "author": "温庭筠",
        "content": "百尺青崖三尺坟，微言已绝杳难闻。\n戴颙今日称居士，支遁他年识领军。\n暂对杉松如结社，偶同麋鹿自成羣。\n故山弟子空回首，葱岭唯应见宋云。",
        "dynasty": "唐",
        "collection_info": null
    },
    {
        "title": "题李处士幽居",
        "author": "温庭筠",
        "content": "水玉簪头白角巾，瑶琴寂历拂轻尘。\n浓阴似帐红薇晚，细雨如烟碧草春。\n隔竹见笼疑有鹤，捲帘看画静无人。\n南山自是忘年友，谷口徒称郑子真。",
        "dynasty": "唐",
        "collection_info": null
    },
    {
        "title": "利州南渡",
        "author": "温庭筠",
        "content": "澹然空水对斜晖，曲岛苍茫接翠微。\n波上马嘶看棹去，柳边人歇待船归。\n数丛沙草羣鸥散，万顷江田一鹭飞。\n谁解乘舟寻范蠡，五湖烟水独忘机。",
        "dynasty": "唐",
        "collection_info": null
    },
    {
        "title": "赠李将军",
        "author": "温庭筠",
        "content": "谁言荀羡爱功勋，年少登坛众所闻。\n曾以能书称内史，又因明易号将军。\n金沟故事春长在，玉轴遗文火半焚。\n不学龙骧画山水，醉乡无迹似闲云。",
        "dynasty": "唐",
        "collection_info": null
    },
    {
        "title": "寒食日作",
        "author": "温庭筠",
        "content": "红深绿暗径相交，抱暖含芳披紫袍。\n綵索平时墙婉娩，轻毬落处晚寥梢。\n窗中草色妬鸡卵，盘上芹泥憎燕巢。\n自有玉楼春意在，不能骑马度烟郊。",
        "dynasty": "唐",
        "collection_info": null
    },
    {
        "title": "李羽处士寄新醖走笔戏酬",
        "author": "温庭筠",
        "content": "高谈有伴还成薮，沈醉无期即是乡。\n已恨流莺欺谢客，更将浮蚁与刘郎。\n檐前柳色分张绿，窗外花枝借助香。\n所恨玳筵红烛夜，草玄寥落近回塘。",
        "dynasty": "唐",
        "collection_info": null
    },
    {
        "title": "郊居秋日有怀一二知己",
        "author": "温庭筠",
        "content": "稻田凫雁满晴沙，钓渚归来一径斜。\n门带果林招邑吏，井分蔬圃属邻家。\n皋原寂历垂禾穗，桑竹参差映豆花。\n自笑谩怀经济策，不将心事许烟霞。",
        "dynasty": "唐",
        "collection_info": null
    },
    {
        "title": "题友人池亭",
        "author": "温庭筠",
        "content": "月榭风亭绕曲池，粉垣回互瓦参差。\n侵帘片白摇翻影，落镜愁红写倒枝。\n鸂鶒刷毛花荡漾，鹭鸶拳足雪离披。\n山翁醉后如相忆，羽扇清樽我自知。",
        "dynasty": "唐",
        "collection_info": null
    },
    {
        "title": "南湖",
        "author": "温庭筠",
        "content": "湖上微风入槛凉，翻翻菱荇满回塘。\n野船着岸偎春草，水鸟带波飞夕阳。\n芦叶有声疑雾雨，浪花无际似潇湘。\n飘然篷艇东归客，尽日相看忆楚乡。",
        "dynasty": "唐",
        "collection_info": null
    },
    {
        "title": "赠袁司录",
        "author": "温庭筠",
        "content": "一朝辞满有心期，花发杨园雪压枝。\n刘尹故人谙往事，谢郎诸弟得新知。\n金钗醉就胡姬画，玉管闲留洛客吹。\n记得襄阳耆旧语，不堪风景岘山碑。",
        "dynasty": "唐",
        "collection_info": null
    },
    {
        "title": "题西明寺僧院",
        "author": "温庭筠",
        "content": "曾识匡山远法师，低松片石对前墀。\n为寻名画来过院，因访闲人得看棊。\n新雁参差云碧处，寒鸦辽乱叶红时。\n自知终有张华识，不向沧洲州理钓丝。",
        "dynasty": "唐",
        "collection_info": null
    },
    {
        "title": "偶题",
        "author": "温庭筠",
        "content": "微风和暖日鲜明，草色迷人向渭城。\n吴客捲帘闲不语，楚娥攀树独含情。\n红垂果蔕樱桃重，黄染花丛蝶粉轻。\n自恨青楼无近信，不将心事许卿卿。",
        "dynasty": "唐",
        "collection_info": null
    },
    {
        "title": "寄湘阴阎少府乞钓轮子",
        "author": "温庭筠",
        "content": "钓轮形与月轮同，独茧和烟影似空。\n若向三湘逢雁信，莫辞千里寄渔翁。\n篷声夜滴松江雨，菱叶秋传镜水风。\n终日垂钩还有意，尺书多在锦鳞中。",
        "dynasty": "唐",
        "collection_info": null
    },
    {
        "title": "哭王元裕",
        "author": "温庭筠",
        "content": "闻说萧郎逐逝川，伯牙因此绝清弦。\n柳边犹忆青骢影，坟上俄生碧草烟。\n箧裏诗书疑谢后，梦中风貌似潘前。\n他时若到相寻处，碧树红楼自宛然。",
        "dynasty": "唐",
        "collection_info": null
    },
    {
        "title": "法云寺双桧",
        "author": "温庭筠",
        "content": "晋朝名辈此离羣，想对浓阴去住分。\n题处尚寻王内史，画时应是顾将军。\n长廊夜静声疑雨，古殿秋深影胜云。\n一下南台到人世，晓泉清籁更难闻。",
        "dynasty": "唐",
        "collection_info": null
    },
    {
        "title": "送陈嘏之侯官兼简李常侍",
        "author": "温庭筠",
        "content": "纵得步兵无绿蚁，不缘句漏有丹砂。\n殷勤为报同袍友，我亦无心似海槎。\n春服照尘连草色，夜船闻雨滴芦花。\n梅仙自是青云客，莫羡相如却到家。",
        "dynasty": "唐",
        "collection_info": null
    },
    {
        "title": "春日野行",
        "author": "温庭筠",
        "content": "雨涨西塘金堤斜，碧草芊芊晴吐芽。\n野岸明媚山芍药，水田呌噪官虾蟇。\n镜中有浪动菱蔓，陌上无风飘柳花。\n何事轻桡句溪客，绿萍方好不归家。",
        "dynasty": "唐",
        "collection_info": null
    },
    {
        "title": "溪上行",
        "author": "温庭筠",
        "content": "绿塘漾漾烟蒙蒙，张翰此来情不穷。\n雪羽䙰褷立倒影，金鳞拨剌跳晴空。\n风翻荷叶一向白，雨湿蓼花千穗红。\n心羡夕阳波上客，片时归梦钓船中。",
        "dynasty": "唐",
        "collection_info": null
    },
    {
        "title": "投翰林萧舍人",
        "author": "温庭筠",
        "content": "人间鹓鹭杳难从，独恨金扉直九重。\n万象晚归仁寿镜，百花春隔景阳钟。\n紫微芒动词初出，红烛香残诰未封。\n每过朱门爱庭树，一枝何日许相容。",
        "dynasty": "唐",
        "collection_info": null
    },
    {
        "title": "春日偶作",
        "author": "温庭筠",
        "content": "西园一曲艳阳歌，扰扰车尘负薜萝。\n自欲放怀犹未得，不知经世竟如何。\n夜闻猛雨判花尽，寒恋重衾觉梦多。\n钓渚别来应更好，春风还为起微波。",
        "dynasty": "唐",
        "collection_info": null
    },
    {
        "title": "春暮宴罢寄宋寿先辈",
        "author": "温庭筠",
        "content": "斜掩朱门花外钟，晓莺时节好相逢。\n窗间桃蘂宿粧在，雨后牡丹春睡浓。\n苏小风姿迷下蔡，马卿才调似临邛。\n谁怜芳草生三径，参佐桥西陆士龙。",
        "dynasty": "唐",
        "collection_info": null
    },
    {
        "title": "马嵬驿",
        "author": "温庭筠",
        "content": "穆满曾为物外游，六龙经此暂淹留。\n返魂无验青烟灭，埋血空生碧草愁。\n香辇却归长乐殿，晓钟还下景阳楼。\n甘泉不復重相见，谁道文成是故侯。",
        "dynasty": "唐",
        "collection_info": null
    },
    {
        "title": "和道溪君别业",
        "author": "温庭筠",
        "content": "积润初销碧草新，凤阳晴日带雕轮。\n风飘弱柳平桥晚，雪点寒梅小苑春。\n屏上楼台陈后主，镜中金翠李夫人。\n花房透露红珠落，蛱蝶双飞护粉尘。",
        "dynasty": "唐",
        "collection_info": null
    },
    {
        "title": "奉天西佛寺",
        "author": "温庭筠",
        "content": "忆昔狂童犯顺年，玉虬闲暇出甘泉。\n宗臣欲舞千钧劒，追骑犹观七宝鞭。\n星背紫垣终埽地，日归黄道却当天。\n至今南顿诸耆旧，犹指榛芜作弄田。",
        "dynasty": "唐",
        "collection_info": null
    },
    {
        "title": "题望苑驿",
        "author": "温庭筠",
        "content": "弱柳千条杏一枝，半含春雨半垂丝。\n景阳寒井人难到，长乐晨钟鸟自知。\n花影至今通博望，树名从此号相思。\n分明十二楼前月，不向西陵照盛姬。",
        "dynasty": "唐",
        "collection_info": null
    },
    {
        "title": "寄分司元庶子兼呈元处士",
        "author": "温庭筠",
        "content": "闭门高卧莫长嗟，水木凝晖属谢家。\n缑岭参差残晓雪，洛波清浅露晴沙。\n刘公春尽芜菁色，华[廙]愁深苜蓿花。\n月榭知君还怅望，碧霄烟阔雁行斜。",
        "dynasty": "唐",
        "collection_info": null
    },
    {
        "title": "题柳",
        "author": "温庭筠",
        "content": "杨柳千条拂面丝，绿烟金穗不胜吹。\n香随静婉歌尘起，影伴娇娆舞袖垂。\n羌管一声何处曲，流莺百啭最高枝。\n千门九陌花如雪，飞过宫墙两自知。",
        "dynasty": "唐",
        "collection_info": null
    },
    {
        "title": "和友人悼亡",
        "author": "温庭筠",
        "content": "玉貌潘郎泪满衣，画罗轻鬓[雨]霏微。\n红兰委露愁难尽，白马朝天望不归。\n宝镜尘昏鸾影在，钿筝弦断雁行稀。\n春来多少伤心事，碧草侵阶粉蝶飞。",
        "dynasty": "唐",
        "collection_info": null
    },
    {
        "title": "李羽处士故里",
        "author": "温庭筠",
        "content": "柳不成丝草带烟，海槎东去鹤归天。\n愁肠断处春何限，病眼开时月正圆。\n花若有情还怅望，水应无事莫潺湲。\n终知此恨销难尽，辜负南华第一篇。",
        "dynasty": "唐",
        "collection_info": null
    },
    {
        "title": "却经商山寄昔同行人",
        "author": "温庭筠",
        "content": "曾道逍遥第一篇，尔来无处不恬然。\n便同南郭能忘象，兼笑东林学坐禅。\n人事转新花烂熳，客程依旧水潺湲。\n若敎犹作当时意，应有垂丝在鬓边。",
        "dynasty": "唐",
        "collection_info": null
    },
    {
        "title": "池塘七夕",
        "author": "温庭筠",
        "content": "月出西南露气秋，绮罗河汉在斜沟。\n杨家绣作鸳鸯幔，张氏金为翡翠钩。\n香烛有花妨宿燕，画屏无睡待牵牛。\n万家砧杵三篙水，一夕横塘似旧游。",
        "dynasty": "唐",
        "collection_info": null
    },
    {
        "title": "偶游",
        "author": "温庭筠",
        "content": "曲巷斜临一水间，小门终日不开关。\n红珠斗帐樱桃熟，金尾屏风孔雀闲。\n云髻几迷芳草蝶，额黄无限夕阳山。\n与君便是鸳鸯侣，休向人间觅往还。",
        "dynasty": "唐",
        "collection_info": null
    },
    {
        "title": "寄河南杜少尹",
        "author": "温庭筠",
        "content": "十载归来鬓未凋，玳簪珠履见常僚。\n岂关名利分荣路，自有才华作庆霄。\n鸟影参差经上苑，骑声断续过中桥。\n夕阳亭畔山如画，应念田歌正寂寥。",
        "dynasty": "唐",
        "collection_info": null
    },
    {
        "title": "赠知音",
        "author": "温庭筠",
        "content": "翠羽花冠碧树鸡，未明先向短墙啼。\n窗间谢女青蛾敛，门外萧郎白马嘶。\n星汉渐移庭竹影，露珠犹缀野花迷。\n景阳宫裏钟初动，不语垂鞭上柳堤。",
        "dynasty": "唐",
        "collection_info": null
    },
    {
        "title": "过陈琳墓",
        "author": "温庭筠",
        "content": "曾于青史见遗文，今日飘蓬过古坟。\n词客有灵应识我，霸才无主始怜君。\n石麟埋没藏春草，铜雀荒凉对暮云。\n莫怪临风倍惆怅，欲将书劒学从军。",
        "dynasty": "唐",
        "collection_info": null
    },
    {
        "title": "题崔公池旧游",
        "author": "温庭筠",
        "content": "皎镜方塘菡萏秋，此来重见采莲舟。\n谁能不逐当年乐，还恐添成异日愁。\n红艳影多风袅袅，碧空云断水悠悠。\n檐前依旧青山色，尽日无人独上楼。",
        "dynasty": "唐",
        "collection_info": null
    },
    {
        "title": "回中作",
        "author": "温庭筠",
        "content": "苍莽寒空远色愁，呜呜戍角上高楼。\n吴姬怨思吹双管，燕客悲歌别五侯。\n千里关山边草暮，一星烽火朔云秋。\n夜来霜重西风起，陇水无声冻不流。",
        "dynasty": "唐",
        "collection_info": null
    },
    {
        "title": "西江上送渔父",
        "author": "温庭筠",
        "content": "却逐严光向若耶，钓轮菱棹寄年华。\n三秋梅雨愁枫叶，一夜篷舟宿苇花。\n不见水云应有梦，偶随鸥鹭便成家。\n白苹风起楼船暮，江燕双双五两斜。",
        "dynasty": "唐",
        "collection_info": null
    },
    {
        "title": "经故秘书崔监扬州南塘旧居",
        "author": "温庭筠",
        "content": "昔年曾识范安成，松竹风姿鹤性情。\n西掖曙河横漏响，北山秋月照江声。\n乘舟觅吏经舆县，为酒求官得步兵。\n千顷水流通故墅，至今留得谢公名。",
        "dynasty": "唐",
        "collection_info": null
    },
    {
        "title": "经故秘书崔监扬州南塘旧居",
        "author": "温庭筠",
        "content": "昔年曽识谢宣城，松竹风姿鹤性情。\n唯向旧山留月色，偶逢秋涧似琴声。\n乗舟觅吏经舆县，为酒求官得步兵。\n玉柄寂寥谭客散，却寻池阁泪纵横。",
        "dynasty": "唐",
        "collection_info": null
    },
    {
        "title": "七夕",
        "author": "温庭筠",
        "content": "鹊归燕去两悠悠，青琐西南月似钩。\n天上岁时星右转，世间离别水东流。\n金风入树千门夜，银汉横空万象秋。\n苏小横塘通桂檝，未应清浅隔牵牛。",
        "dynasty": "唐",
        "collection_info": null
    },
    {
        "title": "题韦筹博士草堂",
        "author": "温庭筠",
        "content": "玄晏先生已白头，不随鹓鹭狎羣鸥。\n元卿谢免开三径，平仲朝归卧一裘。\n醉后独知殷甲子，病来犹作晋春秋。\n沧浪未濯尘缨在，野水无情处处流。",
        "dynasty": "唐",
        "collection_info": null
    },
    {
        "title": "和友人题壁",
        "author": "温庭筠",
        "content": "冲尚犹来出范围，肯将经世作风徽。\n三台位缺严陵卧，百战功高范蠡归。\n自欲一鸣惊鹤寝，不应孤愤学牛衣。\n西州未有看棋暇，涧户何由得掩扉。",
        "dynasty": "唐",
        "collection_info": null
    },
    {
        "title": "春日将欲东归寄新及第苗绅先辈",
        "author": "温庭筠",
        "content": "几年辛苦与君同，得丧悲欢尽是空。\n犹喜故人先折桂，自怜羁客尚飘蓬。\n三春月照千山道，十日花开一夜风。\n知有杏园无路入，马前惆怅满枝红。",
        "dynasty": "唐",
        "collection_info": null
    },
    {
        "title": "经李征君故居",
        "author": "温庭筠",
        "content": "露浓烟重草萋萋，树映阑干柳拂堤。\n一院落花无客醉，五更残月有莺啼。\n芳筵想像情难尽，故榭荒凉路已迷。\n惆怅羸骖往来惯，每经门巷亦长嘶。",
        "dynasty": "唐",
        "collection_info": null
    },
    {
        "title": "送崔郎中赴幕",
        "author": "温庭筠",
        "content": "一别黔巫似断弦，故交东去更凄然。\n心游目送三千里，雨散云飞二十年。\n发迹岂劳天上桂，属词还得幕中莲。\n相思休话长安远，江月随人处处圆。",
        "dynasty": "唐",
        "collection_info": null
    },
    {
        "title": "经旧游",
        "author": "温庭筠",
        "content": "珠箔金钩对彩桥，昔年于此见娇娆。\n香灯怅望飞琼鬓，凉月慇勤碧玉箫。\n屏倚故窗山六扇，柳垂寒砌露千条。\n坏墙经雨苍苔遍，拾得当时旧翠翘。",
        "dynasty": "唐",
        "collection_info": null
    },
    {
        "title": "老君庙",
        "author": "温庭筠",
        "content": "紫气氤氲捧半岩，莲峰仙掌共巉巉。\n庙前晚色连寒水，天外斜阳带远帆。\n百二关山扶玉座，五千文字閟瑶缄。\n自怜金骨无人识，知有飞龟在石函。",
        "dynasty": "唐",
        "collection_info": null
    },
    {
        "title": "过五丈原",
        "author": "温庭筠",
        "content": "铁马云雕久绝尘，柳阴高压汉营春。\n天晴杀气屯关右，夜半妖星照渭滨。\n下国卧龙空误主，中原逐鹿不因人。\n象床锦帐无言语，从此谯周是老臣。",
        "dynasty": "唐",
        "collection_info": null
    },
    {
        "title": "和友人伤歌姬",
        "author": "温庭筠",
        "content": "月缺花残莫怆然，花须终发月终圆。\n更能何事销芳念，亦有浓华委逝川。\n一曲艳歌留婉转，九原春草妬婵娟。\n王孙莫学多情客，自古多情损少年。",
        "dynasty": "唐",
        "collection_info": null
    },
    {
        "title": "山中与诸道友夜坐闻边防不宁因示同志",
        "author": "温庭筠",
        "content": "龙砂铁马犯烟尘，迹近羣鸥意倍亲。\n风卷蓬根屯戊己，月移松影守庚申。\n韬钤岂足为经济，岩壑何尝是隐沦。\n心许故人知此意，古来知者竟谁人。",
        "dynasty": "唐",
        "collection_info": null
    },
    {
        "title": "秘书省有贺监知章草题诗笔力遒健风尚高远拂尘寻玩因有此作",
        "author": "温庭筠",
        "content": "越溪渔客贺知章，任达怜才爱酒狂。\n鸂鶒苇花随钓艇，蛤蜊菰菜梦横塘。\n几年凉月拘华省，一宿秋风忆故乡。\n荣路脱身终自得，福庭迴首莫相忘。\n出笼鸾鹤归辽海，落笔龙蛇满坏墙。\n李白死来无醉客，可怜神彩弔残阳。",
        "dynasty": "唐",
        "collection_info": null
    },
    {
        "title": "题裴晋公林亭",
        "author": "温庭筠",
        "content": "谢傅林亭暑气微，山丘零落閟音徽。\n东山终为苍生起，南浦虚言白首归。\n池凤已传春水浴，渚禽犹带夕阳飞。\n悠然到此忘情处，一日何妨有万几。",
        "dynasty": "唐",
        "collection_info": null
    },
    {
        "title": "车驾西游因而有作",
        "author": "温庭筠",
        "content": "宣曲长杨瑞气凝，上林狐兔待秋鹰。\n谁将词赋陪雕辇，寂寞相如卧茂林。",
        "dynasty": "唐",
        "collection_info": null
    },
    {
        "title": "伤温德彝",
        "author": "温庭筠",
        "content": "昔年戎虏犯榆关，一败龙城匹马还。\n侯印不闻封李广，他人丘垄似天山。",
        "dynasty": "唐",
        "collection_info": null
    },
    {
        "title": "赠少年",
        "author": "温庭筠",
        "content": "江海相逢客恨多，秋风叶下洞庭波。\n酒酣夜别淮阴市，月照高楼一曲歌。",
        "dynasty": "唐",
        "collection_info": null
    },
    {
        "title": "赠郑征君家匡山首春与丞相赞皇公游止",
        "author": "温庭筠",
        "content": "一抛兰棹逐燕鸿，曾向江湖识谢公。\n每到朱门还怅望，故山多在画屏中。",
        "dynasty": "唐",
        "collection_info": null
    },
    {
        "title": "夏中病痁作",
        "author": "温庭筠",
        "content": "山鬼扬威正气愁，便辞珍簟袭狐裘。\n西窗一夕悲人事，团扇无情不待秋。",
        "dynasty": "唐",
        "collection_info": null
    },
    {
        "title": "题友人居",
        "author": "温庭筠",
        "content": "尽日松堂看画图，绮疏岑寂似清都。\n若敎烟水无鸥鸟，张翰何由到五湖。",
        "dynasty": "唐",
        "collection_info": null
    },
    {
        "title": "题李相公勅赐锦屏风",
        "author": "温庭筠",
        "content": "丰沛曾为社稷臣，赐书名画墨犹新。\n几人同保山河誓，犹自栖栖九陌尘。",
        "dynasty": "唐",
        "collection_info": null
    },
    {
        "title": "蔡中郎坟",
        "author": "温庭筠",
        "content": "古坟零落野花春，闻说中郎有后身。\n今日爱才非昔日，莫抛心力作词人。",
        "dynasty": "唐",
        "collection_info": null
    },
    {
        "title": "元处士池上",
        "author": "温庭筠",
        "content": "蓼穗菱丛思蟪蛄，水萤江鸟满烟蒲。\n愁红一片风前落，池上秋波似五湖。",
        "dynasty": "唐",
        "collection_info": null
    },
    {
        "title": "华阴韦氏林亭",
        "author": "温庭筠",
        "content": "自有林亭不得闲，陌尘宫树是非间。\n终南长在茅檐外，别向人间看华山。",
        "dynasty": "唐",
        "collection_info": null
    },
    {
        "title": "寄裴生乞钓钩",
        "author": "温庭筠",
        "content": "一随菱棹谒王侯，深媿移文负钓舟。\n今日太湖风色好，却将诗句乞鱼钩。",
        "dynasty": "唐",
        "collection_info": null
    },
    {
        "title": "长安春晚二首 一",
        "author": "温庭筠",
        "content": "曲江春半日迟迟，正是王孙怅望时。\n杏花落尽不归去，江上东风吹柳丝。",
        "dynasty": "唐",
        "collection_info": null
    },
    {
        "title": "长安春晚二首 二",
        "author": "温庭筠",
        "content": "四方无事太平年，万象鲜明禁火前。\n九重细雨惹春色，轻染龙池杨柳烟。",
        "dynasty": "唐",
        "collection_info": null
    },
    {
        "title": "三月十八日雪中作",
        "author": "温庭筠",
        "content": "芍药蔷薇语早梅，不知谁是艳阳才。\n今朝领得春风意，不復饶君雪裏开。",
        "dynasty": "唐",
        "collection_info": null
    },
    {
        "title": "咸阳值雨",
        "author": "温庭筠",
        "content": "咸阳桥上雨如悬，万点空蒙隔钓船。\n还似洞庭春水色，晚云将入岳阳天。",
        "dynasty": "唐",
        "collection_info": null
    },
    {
        "title": "弹筝人",
        "author": "温庭筠",
        "content": "天宝年中事玉皇，曾将新曲敎宁王。\n钿蝉金雁今零落，一曲伊州泪万行。",
        "dynasty": "唐",
        "collection_info": null
    },
    {
        "title": "瑶瑟怨",
        "author": "温庭筠",
        "content": "冰簟银床梦不成，碧天如水夜云轻。\n雁声远过潇湘去，十二楼中月自明。",
        "dynasty": "唐",
        "collection_info": null
    },
    {
        "title": "题端正树",
        "author": "温庭筠",
        "content": "路傍佳树碧云愁，曾侍金舆幸驿楼。\n草木荣枯似人事，绿阴寂寞汉陵秋。",
        "dynasty": "唐",
        "collection_info": null
    },
    {
        "title": "渭上题三首 一",
        "author": "温庭筠",
        "content": "吕公荣达子陵归，万古烟波遶钓矶。\n桥上一通名利迹，至今江鸟背人飞。",
        "dynasty": "唐",
        "collection_info": null
    },
    {
        "title": "渭上题三首 二",
        "author": "温庭筠",
        "content": "目极云霄思浩然，风帆一片水连天。\n轻桡便是东归路，不肯忘机作钓船。",
        "dynasty": "唐",
        "collection_info": null
    },
    {
        "title": "渭上题三首 三",
        "author": "温庭筠",
        "content": "烟水何曾息世机，暂时相向亦依依。\n所嗟白首磻溪叟，一下渔舟更不归。",
        "dynasty": "唐",
        "collection_info": null
    },
    {
        "title": "经故翰林袁学士居",
        "author": "温庭筠",
        "content": "劒逐惊波玉委尘，谢安门下更何人。\n西州城外花千树，尽是羊昙醉后春。",
        "dynasty": "唐",
        "collection_info": null
    },
    {
        "title": "题城南杜邠公林亭",
        "author": "温庭筠",
        "content": "卓氏垆前金线柳，隋家堤畔锦帆风。\n贪为两地分霖雨，不见池莲照水红。",
        "dynasty": "唐",
        "collection_info": null
    },
    {
        "title": "夜看牡丹",
        "author": "温庭筠",
        "content": "高低深浅一阑红，把火殷勤遶露丛。\n希逸近来成懒病，不能容易向春风。",
        "dynasty": "唐",
        "collection_info": null
    },
    {
        "title": "宿城南亡友别墅",
        "author": "温庭筠",
        "content": "水流花落叹浮生，又伴游人宿杜城。\n还似昔年残梦裏，透帘斜月独闻莺。",
        "dynasty": "唐",
        "collection_info": null
    },
    {
        "title": "过分水岭",
        "author": "温庭筠",
        "content": "溪水无情似有情，入山三日得同行。\n岭头更是分头处，惜别潺湲一夜声。",
        "dynasty": "唐",
        "collection_info": null
    },
    {
        "title": "鄠杜郊居",
        "author": "温庭筠",
        "content": "槿篱芳援近樵家，壠麦青青一径斜。\n寂寞游人寒食后，夜来风雨送梨花。",
        "dynasty": "唐",
        "collection_info": null
    },
    {
        "title": "题河中紫极宫",
        "author": "温庭筠",
        "content": "昔年曾伴玉真游，每到仙宫即是秋。\n曼倩不归花落尽，满丛烟露月当楼。",
        "dynasty": "唐",
        "collection_info": null
    },
    {
        "title": "四皓",
        "author": "温庭筠",
        "content": "商于甪里便成功，一寸沈机万古同。\n但得戚姬甘定分，不应真有紫芝翁。",
        "dynasty": "唐",
        "collection_info": null
    },
    {
        "title": "赠张炼师",
        "author": "温庭筠",
        "content": "丹溪药尽变金骨，清洛月寒吹玉笙。\n他日隐居无访处，碧桃花发水纵横。",
        "dynasty": "唐",
        "collection_info": null
    },
    {
        "title": "病中书怀呈友人",
        "author": "温庭筠",
        "content": "逸足皆先路，穷郊独向隅。\n顽童逃广柳，羸马卧平芜。\n黄卷嗟谁问，朱弦偶自娱。\n鹿鸣皆缀士，雌伏竟非夫。\n采地荒遗野，爰田失故都。\n亡羊犹博簺，牧马倦呼卢。\n奕世参周禄，承家学鲁儒。\n功庸留劒舃，铭戒在盘盂。\n经济怀良画，行藏识远图。\n未能鸣楚玉，空欲握隋珠。\n定为鱼缘木，曾因兔守株。\n五车堆缥帙，三径阖绳枢。\n适与羣英集，将期善价沽。\n叶龙图夭矫，燕鼠笑胡卢。\n赋分知前定，寒心畏厚诬。\n蹑尘追庆忌，操劒学班输。\n文囿陪多士，神州试大巫。\n对虽希鼓瑟，名亦滥吹竽。\n正使猜奔竞，何尝计有无。\n镏惔虚访觅，王霸竟揶揄。\n市义虚焚券，关讥谩弃繻。\n至言今信矣，微尚亦悲夫。\n白雪调歌响，清风乐舞雩。\n胁肩难黾勉，搔首易嗟吁。\n角胜非能者，推贤见射乎。\n兕觥增恐竦，杯水失锱铢。\n粉垛收丹采，金髇隐仆姑。\n垂櫜羞尽爵，扬觯辱弯弧。\n虎拙休言画，龙希莫学屠。\n转蓬随欵段，耘草闢墁垆。\n受业乡名郑，藏机谷号愚。\n质文精等贯，琴筑韵相须。\n筑室连中野，诛茅接上腴。\n苇花纶虎落，松瘿鬬栾栌。\n静语莺相对，闲眠鹤浪俱。\n蘂多劳蝶翅，香酷坠蜂鬚。\n芳草迷三岛，澄波似五湖。\n跃鱼翻藻荇，愁鹭睡葭芦。\n暝洘藏鸂鶒，幽屏卧鹧鸪。\n苦辛随蓻殖，甘旨仰樵苏。\n笑语空怀橘，穷愁亦据梧。\n尚能甘半菽，非敢薄生刍。\n钓石封苍藓，芳蹊艳绛跗。\n树兰畦缭绕，穿竹路萦纡。\n机杼非桑女，林园异木奴。\n横竿窥赤鲤，持翳望青鸬。\n泮水思芹味，琅琊得稻租。\n杖轻藜拥肿，衣破芰披敷。\n芳意忧鶗鴂，愁声觉蟪蛄。\n短檐喧语燕，高木堕饥鼯。\n事迫离幽墅，贫牵犯畏途。\n爱憎防杜挚，悲叹似杨朱。\n旅食常过卫，羇游欲渡泸。\n塞歌伤督护，边角思单于。\n堡戍标枪槊，关河鏁舳舻。\n威容尊大树，邢法避秋荼。\n远目穷千里，归心寄九衢。\n寝甘诚繫滞，浆馈贵睢盱。\n怀刺名先远，干时道自孤。\n齿牙频激发，簦笈尚崎岖。\n莲府侯门贵，霜台帝命俞。\n骥蹄初蹑景，鹏翅欲抟扶。\n寓直回骢马，分曹对暝乌。\n百神歆彷佛，孤竹韵含胡。\n凤阙分班立，鹓行竦劒趋。\n触邪承密勿，持法奉吁谟。\n鸣玉锵登降，衡牙嚮曳娄。\n祀亲和氏璧，香近博山鑪。\n瑞景森琼树，轻冰莹玉壶。\n豸冠簪铁柱，螭首对金铺。\n内史书千卷，将军画一厨。\n眼明惊气象，心死伏规模。\n岂意观文物，何劳琢碔砆。\n草肥牧騕褭，苔涩淬昆吾。\n乡思巢枝鸟，年华过隙驹。\n衔恩空抱影，酬德未捐躯。\n时辈推良友，家声继令图。\n致身伤短翮，骧首顾疲驽。\n班马方齐骛，陈雷亦并驱。\n昔皆言尔志，今亦畏吾徒。\n有气干牛斗，无人辩辘轳。\n客来斟绿蚁，妻试踏青蚨。\n积毁方销骨，微瑕惧掩瑜。\n蛇矛犹转战，鱼服自囚拘。\n欲就欺人事，何能逭鬼诛。\n是非迷觉梦，行役议秦吴。\n凛冽风埃惨，萧条草木枯。\n低徊伤志气，蒙犯变肌肤。\n旅雁唯闻呌，饥鹰不待呼。\n梦梭抛促织，心茧学蜘蛛。\n宁復机难料，庸非信未孚。\n激扬衔箭虎，疑惧听冰狐。\n处己将营窟，论心若合符。\n浪言辉棣萼，何所託葭莩。\n乔木能求友，危巢莫吓雏。\n风华飘领袖，诗礼拜衾繻。\n欹枕情何苦，同舟道岂殊。\n放怀亲蕙芷，收迹异桑榆。\n赠远聊攀柳，栽书欲截蒲。\n瞻风无限泪，回首更踟蹰。",
        "dynasty": "唐",
        "collection_info": null
    },
    {
        "title": "感旧陈情五十韵献淮南李仆射",
        "author": "温庭筠",
        "content": "嵇绍垂髫日，山涛筮仕年。\n琴樽陈席上，纨绮拜床前。\n邻里纔三徙，云霄已九迁。\n感深情戃怳，言发泪潺湲。\n忆昔龙图盛，方今鹤羽全。\n桂枝香可袭，杨叶旧频穿。\n玉籍标人瑞，金丹化地仙。\n赋成攒笔写，歌出满城传。\n既矫排虚翅，将持造物权。\n万灵思鼓铸，羣品待陶甄。\n视草丝纶出，持纲雨露悬。\n法行黄道内，居近翠华边。\n书迹临汤鼎，吟声接舜絃。\n白麻红烛夜，清漏紫微天。\n雷电随神笔，鱼龙落彩笺。\n闲宵陪雍畤，清暑在甘泉。\n耿介非持禄，优游是养贤。\n冰清临百粤，风靡化三川。\n委寄崇推毂，威仪压控弦。\n梁园提彀骑，淮水换戎旃。\n照日青油湿，迎风锦帐鲜。\n黛蛾陈二八，珠履列三千。\n舞转回红袖，歌愁敛翠钿。\n满堂开照曜，分座俨婵娟。\n油额芙蓉帐，香尘玳瑁筵。\n绣旗随影合，金阵似波旋。\n缇幕深回互，朱门暗接连。\n彩虬蟠画戟，花马立金鞭。\n有客将谁託，无媒窃自怜。\n抑扬中散曲，漂泊孝廉船。\n未展干时策，徒抛负郭田。\n转蓬犹邈尔，怀橘更澘然。\n投足乖蹊径，冥心向简编。\n未知鱼跃地，空媿鹿鸣篇。\n稷下期方至，漳滨病未痊。\n定非笼外鸟，真是壳中蝉。\n蕙径邻幽澹，荆扉兴静便。\n草堂苔点点，蔬囿水溅溅。\n钓罢溪云重，樵归涧月圆。\n懒多成宿疢，愁甚似春眠。\n木直终难怨，膏明只自煎。\n郑乡空健羡，陈榻未招延。\n旅食逢春尽，羁游为事牵。\n宦无毛义檄，婚乏阮修钱。\n冉弱营中柳，披敷幕下莲。\n傥能容委质，非敢望差肩。\n涩劒犹堪淬，余朱或可研。\n从师当鼓箧，穷理久忘筌。\n折简能荣瘁，遗簪莫弃捐。\n韶光如见借，寒谷变风烟。",
        "dynasty": "唐",
        "collection_info": null
    },
    {
        "title": "题翠微寺二十二韵",
        "author": "温庭筠",
        "content": "邠土初成邑，虞宾竟让王。\n干符初得位，天弩夜收铓。\n偃息齐三代，优游念四方。\n万灵扶正寝，千嶂抱重冈。\n幽石归阶陛，乔柯入栋梁。\n火云如沃雪，汤殿似含霜。\n涧籁添仙曲，岩花借御香。\n野麋陪兽舞，林鸟逐鹓行。\n镜写三秦色，窗摇八水光。\n问云征楚女，疑粉试何郎。\n兰芷承雕辇，杉萝入画堂。\n受朝松露晓，颁朔桂烟凉。\n岚湿金铺外，溪鸣锦幄傍。\n倚丝忧汉祖，持璧告秦皇。\n短景催风驭，长星属羽觞。\n储君犹问竖，元老已登床。\n鹤盖趋平乐，鸡人下建章。\n龙髯悲满眼，螭首泪沾裳。\n迭鼓严灵杖，吹笙送夕阳。\n断泉辞劒佩，昏日伴旗常。\n遗庙青莲在，颓垣碧草芳。\n无因奏韶濩，流涕对幽篁。",
        "dynasty": "唐",
        "collection_info": null
    },
    {
        "title": "过孔北海墓二十韵",
        "author": "温庭筠",
        "content": "抚事如神遇，临风独涕零。\n墓平春草绿，碑折古苔青。\n珪玉埋英气，山河孕炳灵。\n发言惊辨囿，撝翰动文星。\n蕴策期干世，持权欲反经。\n激扬思壮志，流落叹颓龄。\n恶木人皆息，贪泉我独醒。\n轮辕无匠石，刀几有庖丁。\n碌碌迷藏器，规规守挈瓶。\n愤容凌鼎镬，公议动朝廷。\n故国将辞宠，危邦竟缓刑。\n钝工磨白璧，凡石砺青萍。\n揭日昭东夏，抟风滞北溟。\n后尘遵轨辙，前席咏仪型。\n木秀当忧悴，弦伤不底宁。\n矜夸遭斥鷃，光彩困飞萤。\n白羽留谈柄，清风袭德馨。\n鸾凰婴雪刃，狼虎犯云屏。\n兰蕙荒遗址，榛芜蔽旧垧。\n轘辕近沂水，何事恋明庭。",
        "dynasty": "唐",
        "collection_info": null
    },
    {
        "title": "过华清宫二十二韵",
        "author": "温庭筠",
        "content": "忆昔开元日，承平事胜游。\n贵妃专宠幸，天子富春秋。\n月白霓裳殿，风干羯鼓楼。\n鬬鸡花蔽膝，骑马玉搔头。\n绣毂千门妓，金鞍万户侯。\n薄云欹雀扇，轻雪犯貂裘。\n过客闻韶濩，居人识冕旒。\n气和春不觉，烟暖霁难收。\n涩浪和琼甃，晴阳上彩斿。\n卷衣轻鬓懒，窥镜澹蛾羞。\n屏掩芙蓉帐，帘褰玳瑁钩。\n重瞳分渭曲，纤手指神州。\n御案迷萱草，天袍妬石榴。\n深岩藏浴凤，鲜隰媚潜虬。\n不料邯郸蝨，俄成即墨牛。\n劒锋挥太皞，旗焰拂蚩尤。\n内嬖陪行在，孤臣预坐筹。\n瑶簪遗翡翠，霜仗驻骅骝。\n艳笑双飞断，[香]魂一哭休。\n早梅悲蜀道，高树隔昭丘。\n朱阁重霄近，苍崖万古愁。\n至今汤殿水，呜咽县前流。",
        "dynasty": "唐",
        "collection_info": null
    },
    {
        "title": "洞户二十二韵",
        "author": "温庭筠",
        "content": "洞户连珠网，方疏隐碧浔。\n烛盘烟坠烬，帘压月通阴。\n粉白仙郎署，霜清玉女砧。\n醉乡高窈窈，棊阵静愔愔。\n素手琉璃扇，玄髫玳瑁簪。\n昔邪看寄迹，栀子咏同心。\n树列千秋胜，楼悬七夕鍼。\n旧词翻白纻，新赋换黄金。\n唳鹤调蛮鼓，惊蝉应宝琴。\n舞疑繁易度，歌转断难寻。\n露委花相妬，风欹柳不禁。\n桥弯双表逈，池涨一篙深。\n清跸传恢囿，黄旗幸上林。\n神鹰参翰苑，天马破蹄涔。\n武库方题品，文园有好音。\n朱茎殊菌蠢，丹桂欲萧森。\n黼帐回瑶席，华灯对锦衾。\n画图惊走兽，书帖得来禽。\n河曙秦楼映，山晴魏阙临。\n绿囊逢赵后，青锁见王沈。\n任达嫌孤愤，疎慵倦九箴。\n若为南遁客，犹作卧龙吟。",
        "dynasty": "唐",
        "collection_info": null
    },
    {
        "title": "送洛南李主簿",
        "author": "温庭筠",
        "content": "想君秦塞外，因见楚山青。\n槲叶晓迷路，枳花春满庭。\n禄优仍侍膳，官散得专经。\n子敬怀愚谷，归心在翠屏。",
        "dynasty": "唐",
        "collection_info": null
    },
    {
        "title": "巫山神女庙",
        "author": "温庭筠",
        "content": "黯黯闭宫殿，霏霏荫薜萝。\n晓峰眉上色，春水脸前波。\n古树芳菲尽，扁舟离恨多。\n一丛斑竹夜，环佩响如何。",
        "dynasty": "唐",
        "collection_info": null
    },
    {
        "title": "地肺山春日",
        "author": "温庭筠",
        "content": "冉冉花明岸，涓涓水绕山。\n几时抛俗事，来共白云闲。",
        "dynasty": "唐",
        "collection_info": null
    },
    {
        "title": "题陈处士幽居",
        "author": "温庭筠",
        "content": "松轩尘外客，高枕自萧疎。\n雨后苔侵井，霜来叶满渠。\n闲看镜湖画，秋得越僧书。\n若待前溪月，谁人伴钓鱼。",
        "dynasty": "唐",
        "collection_info": null
    },
    {
        "title": "握柘词",
        "author": "温庭筠",
        "content": "杨柳萦桥绿，玫瑰拂地红。\n绣衫金騕褭，花髻玉珑璁。\n宿雨香潜润，春流水暗通。\n画楼初梦断，晓日照湘风。",
        "dynasty": "唐",
        "collection_info": null
    },
    {
        "title": "题卢处士山居",
        "author": "温庭筠",
        "content": "西溪问樵客，遥识楚人家。\n古树老连石，急泉清露沙。\n千峰随雨暗，一径入云斜。\n日暮飞鸦集，满山荞麦花。",
        "dynasty": "唐",
        "collection_info": null
    },
    {
        "title": "初秋寄友人",
        "author": "温庭筠",
        "content": "闲梦正悠悠，凉风生竹楼。\n夜琴知欲雨，晓簟觉新秋。\n独鸟楚山远，一蝉关树愁。\n凭将离别恨，江外问同游。",
        "dynasty": "唐",
        "collection_info": null
    },
    {
        "title": "题丰安里王相林亭二首 一",
        "author": "温庭筠",
        "content": "花竹有薄埃，嘉游集上才。\n白苹安石渚，红叶子云台。\n朱户雀罗设，黄门驭骑来。\n不知淮水浊，丹藕为谁开。",
        "dynasty": "唐",
        "collection_info": null
    },
    {
        "title": "题丰安里王相林亭二首 二",
        "author": "温庭筠",
        "content": "偶到乌衣巷，含情更惘然。\n西州曲堤柳，东府旧池莲。\n星坼悲元老，云归送墨仙。\n谁知济川檝，今作野人船。",
        "dynasty": "唐",
        "collection_info": null
    },
    {
        "title": "早秋山居",
        "author": "温庭筠",
        "content": "山近觉寒早，草堂霜气晴。\n树凋窗有日，池满水无声。\n果落见猿过，叶干闻鹿行。\n素琴机虑静，空伴夜泉清。",
        "dynasty": "唐",
        "collection_info": null
    },
    {
        "title": "和友人盘石寺逢旧友",
        "author": "温庭筠",
        "content": "楚寺上方宿，满堂皆旧游。\n月溪逢远客，烟浪有归舟。\n江馆白苹夜，水关红叶秋。\n西风吹暮雨，汀草更堪愁。",
        "dynasty": "唐",
        "collection_info": null
    },
    {
        "title": "送人南游",
        "author": "温庭筠",
        "content": "送君游楚国，江浦树苍然。\n沙净有波迹，岸平多草烟。\n角悲临海郡，月到渡淮船。\n唯以一桮酒，相思高楚天。",
        "dynasty": "唐",
        "collection_info": null
    },
    {
        "title": "赠郑处士",
        "author": "温庭筠",
        "content": "飘然随钓艇，云水是天涯。\n红叶下荒井，碧梧侵古槎。\n醉收陶令菊，贫卖邵平瓜。\n更有相期处，南篱一树花。",
        "dynasty": "唐",
        "collection_info": null
    },
    {
        "title": "江岸即事",
        "author": "温庭筠",
        "content": "水容侵古岸，峰影度青苹。\n庙竹唯闻鸟，江帆不见人。\n雀声花外暝，客思柳边春。\n别恨转难尽，行行汀草新。",
        "dynasty": "唐",
        "collection_info": null
    },
    {
        "title": "赠隐者",
        "author": "温庭筠",
        "content": "茅堂对薇蕨，炉暧一裘轻。\n醉后楚山梦，觉来春鸟声。\n采茶溪树绿，煮药石泉清。\n不问人间事，忘机过此生。",
        "dynasty": "唐",
        "collection_info": null
    },
    {
        "title": "渚宫晚春寄秦地友人",
        "author": "温庭筠",
        "content": "风华已眇然，独立思江天。\n凫鴈野塘水，牛羊春草烟。\n秦原晓重迭，灞浪夜潺湲。\n今日思归客，愁容在镜悬。",
        "dynasty": "唐",
        "collection_info": null
    },
    {
        "title": "碧涧驿晓思",
        "author": "温庭筠",
        "content": "香灯伴残梦，楚国在天涯。\n月落子规歇，满庭山杏花。",
        "dynasty": "唐",
        "collection_info": null
    },
    {
        "title": "送幷州郭书记",
        "author": "温庭筠",
        "content": "宾筵得佳客，侯印有光辉。\n候骑不传箭，迴文空上机。\n塞城收马去，烽火射鵰归。\n惟有严家濑，回环径草微。",
        "dynasty": "唐",
        "collection_info": null
    },
    {
        "title": "赠越僧岳云二首 一",
        "author": "温庭筠",
        "content": "世机消已尽，巾屦亦飘然。\n一室故山月，满瓶秋涧泉。\n禅庵过微雪，乡寺隔寒烟。\n应共白莲客，相期松桂前。",
        "dynasty": "唐",
        "collection_info": null
    },
    {
        "title": "赠越僧岳云二首 二",
        "author": "温庭筠",
        "content": "兰亭旧都讲，今日意如何。\n有树关深院，无尘到浅莎。\n僧居随处好，人事出门多。\n不及新春雁，年年镜水波。",
        "dynasty": "唐",
        "collection_info": null
    },
    {
        "title": "咏山鸡",
        "author": "温庭筠",
        "content": "万壑动晴景，山禽凌翠微。\n绣翎翻草去，红觜啄花归。\n巢暖碧云色，影孤清镜辉。",
        "dynasty": "唐",
        "collection_info": null
    },
    {
        "title": "清旦题采药翁草堂",
        "author": "温庭筠",
        "content": "幽人寻药径，来自晓云边。\n衣湿朮花雨，语成松岭烟。\n解藤开涧户，踏石过溪泉。\n林外晨光动，山昏鸟满天。",
        "dynasty": "唐",
        "collection_info": null
    },
    {
        "title": "商山早行",
        "author": "温庭筠",
        "content": "晨起动征铎，客行悲故乡。\n鸡声茅店月，人迹板桥霜。\n槲叶落山路，枳花明驿墙。\n因思杜陵梦，凫雁满迴塘。",
        "dynasty": "唐",
        "collection_info": null
    },
    {
        "title": "题竹谷神祠",
        "author": "温庭筠",
        "content": "苍苍松竹晚，一径入荒祠。\n古树风吹马，虚廊日照旗。\n烟煤朝奠处，风雨夜归时。\n寂寞东湖客，空看蒋帝碑。",
        "dynasty": "唐",
        "collection_info": null
    },
    {
        "title": "途中有怀",
        "author": "温庭筠",
        "content": "驱车何日闲，扰扰路岐间。\n岁暮自多感，客程殊未还。\n亭皋汝阳道，风雪穆陵关。\n腊后寒梅发，谁人在故山。",
        "dynasty": "唐",
        "collection_info": null
    },
    {
        "title": "经李处士杜城别业",
        "author": "温庭筠",
        "content": "忆昔几游集，今来倍叹伤。\n百花情易老，一笑事难忘。\n白社已萧索，青楼空艳阳。\n不闲云雨梦，犹欲过高唐。",
        "dynasty": "唐",
        "collection_info": null
    },
    {
        "title": "登李羽士东楼",
        "author": "温庭筠",
        "content": "经客有余音，他年终故林。\n高楼本危睇，凉月更伤心。\n此意竟难折，伊人成古今。\n流尘其可欲，非復懒鸣琴。",
        "dynasty": "唐",
        "collection_info": null
    },
    {
        "title": "题僧泰恭院二首 一",
        "author": "温庭筠",
        "content": "昔岁东林下，深公识姓名。\n尔来辞半偈，空復叹劳生。\n忧患慕禅味，寂寥遗世情。\n所归心自得，何事倦尘缨。",
        "dynasty": "唐",
        "collection_info": null
    },
    {
        "title": "题僧泰恭院二首 二",
        "author": "温庭筠",
        "content": "微生竟劳止，晤言犹是非。\n出门还有泪，看竹暂忘机。\n爽气三秋近，浮生一笑稀。\n故山松菊在，终欲掩荆扉。",
        "dynasty": "唐",
        "collection_info": null
    },
    {
        "title": "西游书怀",
        "author": "温庭筠",
        "content": "渭川通野戍，有路上桑干。\n独鸟青天暮，惊麏赤烧残。\n高秋辞故国，昨日梦长安。\n客意自如此，非关行路难。",
        "dynasty": "唐",
        "collection_info": null
    },
    {
        "title": "送人东游",
        "author": "温庭筠",
        "content": "荒戍落黄叶，浩然离故关。\n高风汉阳渡，初日郢门山。\n江上几人在，天涯孤棹还。\n何当重相见，尊酒慰离颜。",
        "dynasty": "唐",
        "collection_info": null
    },
    {
        "title": "寄山中友人",
        "author": "温庭筠",
        "content": "惟昔有归趣，今兹固愿言。\n啸歌成往事，风雨坐凉轩。\n时物信佳节，岁华非故园。\n固知春草色，何意为王孙。",
        "dynasty": "唐",
        "collection_info": null
    },
    {
        "title": "偶题",
        "author": "温庭筠",
        "content": "孔雀眠高阁，樱桃拂短檐。\n画明金冉冉，筝语玉纤纤。\n细雨无妨烛，轻寒不隔帘。\n欲将红锦段，因梦寄江淹。",
        "dynasty": "唐",
        "collection_info": null
    },
    {
        "title": "赠考功卢郎中",
        "author": "温庭筠",
        "content": "白首方辞满，荆扉对渚田。\n雪中无陋巷，醉后似当年。\n一笈负山药，两瓶携涧泉。",
        "dynasty": "唐",
        "collection_info": null
    },
    {
        "title": "题萧山庙",
        "author": "温庭筠",
        "content": "故道木阴浓，荒祠山影东。\n杉松一庭雨，幡盖满堂风。\n客奠晓莎湿，马嘶秋庙空。\n夜深池上歇，龙入古潭中。",
        "dynasty": "唐",
        "collection_info": null
    },
    {
        "title": "春日寄岳州从事李员外二首 一",
        "author": "温庭筠",
        "content": "苒弱楼前柳，轻空花外窗。\n蝶高飞有伴，莺早语无双。\n剪胜裁春字，开屏见晓江。\n从来共情战，今日欲归降。",
        "dynasty": "唐",
        "collection_info": null
    },
    {
        "title": "春日寄岳州从事李员外二首 二",
        "author": "温庭筠",
        "content": "从小识宾卿，恩深若弟兄。\n相逢在何日，此别不胜情。\n红粉座中客，綵斿江上城。\n尚平婚嫁累，无路逐双旌。",
        "dynasty": "唐",
        "collection_info": null
    },
    {
        "title": "和段少常柯古",
        "author": "温庭筠",
        "content": "称觞惭座客，怀刺即门人。\n素向宁知贵，清淡不厌贫。\n野梅江上晚，堤柳雨中春。\n未报淮南诏，何劳问白苹。",
        "dynasty": "唐",
        "collection_info": null
    },
    {
        "title": "海榴",
        "author": "温庭筠",
        "content": "海榴开似火，先解报春风。\n叶乱裁笺绿，花宜插鬓红。\n蜡珠攒作蔕，缃綵剪成丛。\n郑驿多归思，相期一笑同。",
        "dynasty": "唐",
        "collection_info": null
    },
    {
        "title": "李先生别墅望僧舍宝剎因作双韵声",
        "author": "温庭筠",
        "content": "栖息消心象，檐楹溢艳阳。\n帘栊兰露落，邻里柳林凉。\n高阁过空谷，孤竿隔古冈。\n潭庐同淡荡，髣髴復芬芳。",
        "dynasty": "唐",
        "collection_info": null
    },
    {
        "title": "敷水小桃盛开因作",
        "author": "温庭筠",
        "content": "敷水小桥东，娟娟照露丛。\n所嗟非胜地，堪恨是春风。\n二月艳阳节，一枝惆怅红。\n定知留不住，吹落路尘中。",
        "dynasty": "唐",
        "collection_info": null
    },
    {
        "title": "寄山中人",
        "author": "温庭筠",
        "content": "月中一双鹤，石上千尺松。\n素琴入爽籁，山酒和春容。\n幽瀑有时断，片云无所从。\n何事苏门生，携手东南峰。",
        "dynasty": "唐",
        "collection_info": null
    },
    {
        "title": "送淮阴孙令之官",
        "author": "温庭筠",
        "content": "隋堤杨柳烟，孤棹正悠然。\n萧寺通淮戍，芜城枕楚壖。\n鱼盐桥上市，灯火雨中船。\n故老青葭岸，先知虙子贤。",
        "dynasty": "唐",
        "collection_info": null
    },
    {
        "title": "宿辉公精舍",
        "author": "温庭筠",
        "content": "禅房无外物，清话此宵同。\n林彩水烟裏，涧声[山]月中。\n橡霜诸壑霁，杉火一炉空。\n拥褐寒更彻，心知觉路通。",
        "dynasty": "唐",
        "collection_info": null
    },
    {
        "title": "旅泊新津却寄一二知己",
        "author": "温庭筠",
        "content": "维舟息行役，霁景近江村。\n併起别离恨，似闻歌吹喧。\n高林月初上，远水雾犹昏。\n王粲平生感，登临几断魂。",
        "dynasty": "唐",
        "collection_info": null
    },
    {
        "title": "赠僧云栖",
        "author": "温庭筠",
        "content": "麈尾与筇杖，几年离石坛。\n梵余林雪厚，棊罢岳钟残。\n开卷喜先悟，漱缾知早寒。\n衡阳寺前雁，今日到长安。",
        "dynasty": "唐",
        "collection_info": null
    },
    {
        "title": "雪夜与友生同宿晓寄近邻",
        "author": "温庭筠",
        "content": "闭门羣动息，积雪透疎林。\n有客寒方觉，无声晓已深。\n正繁闻近雁，併落起栖禽。\n寂寞寒塘路，怜君独阻寻。",
        "dynasty": "唐",
        "collection_info": null
    },
    {
        "title": "题造微禅师院",
        "author": "温庭筠",
        "content": "夜香闻偈后，岑寂掩双扉。\n照竹灯和雪，看松月到衣。\n草堂疎磬断，江寺故人稀。\n唯忆湘南雨，春风独鸟归。",
        "dynasty": "唐",
        "collection_info": null
    },
    {
        "title": "正见寺晓别生公",
        "author": "温庭筠",
        "content": "清晓盥秋水，高窗留夕阴。\n初阳到古寺，宿鸟起寒林。\n香火有良愿，宦名非素心。\n灵山缘未绝，他日重来寻。",
        "dynasty": "唐",
        "collection_info": null
    },
    {
        "title": "旅次盱眙县",
        "author": "温庭筠",
        "content": "离离麦擢芒，楚客意偏伤。\n波上旅愁起，天边归路长。\n孤桡投楚驿，残月在淮樯。\n外杜三千里，谁人数雁行。",
        "dynasty": "唐",
        "collection_info": null
    },
    {
        "title": "鄠郊别墅寄所知",
        "author": "温庭筠",
        "content": "持颐望平绿，万景集所思。\n南塘遇新雨，百草生容姿。\n幽鸟不相识，美人如何期。\n徒然委摇荡，惆怅春风时。",
        "dynasty": "唐",
        "collection_info": null
    },
    {
        "title": "京兆公池上作",
        "author": "温庭筠",
        "content": "稻香山色迭，平野接荒陂。\n莲折舟行远，萍多钓下迟。\n坏堤泉落处，凉簟雨来时。\n京口兵堪用，何因入梦思。",
        "dynasty": "唐",
        "collection_info": null
    },
    {
        "title": "卢氏池上遇雨赠同游者",
        "author": "温庭筠",
        "content": "簟翻凉气集，溪上润残棊。\n萍皱风来后，荷喧雨到时。\n寂寥闲望久，飘洒独归迟。\n无限松江恨，烦君解钓丝。",
        "dynasty": "唐",
        "collection_info": null
    },
    {
        "title": "题薛昌之所居",
        "author": "温庭筠",
        "content": "所得乃清旷，寂寥常掩关。\n独来春尚在，相得暮方还。\n花白风露晚，柳青街陌闲。\n翠微应有雪，窗外见南山。",
        "dynasty": "唐",
        "collection_info": null
    },
    {
        "title": "东归有怀",
        "author": "温庭筠",
        "content": "晴川通野陂，此地昔伤离。\n一去迹常在，独来心自知。\n鹭眠茭叶折，鱼静蓼花垂。\n无限高秋泪，扁舟极路岐。",
        "dynasty": "唐",
        "collection_info": null
    },
    {
        "title": "休澣日西掖谒所知",
        "author": "温庭筠",
        "content": "赤墀高阁自从容，玉女窗扉报曙钟。\n日丽九门青锁闼，雨晴双阙翠微峰。\n毫端蕙露滋仙草，琴上熏风入禁松。\n荀令凤池春婉娩，好将余润变鱼龙。",
        "dynasty": "唐",
        "collection_info": null
    },
    {
        "title": "博山",
        "author": "温庭筠",
        "content": "博山香重欲成云，锦段机丝妬鄂君。\n粉蝶团飞花转影，彩鸳双泳水生纹。\n青楼二月春将半，碧瓦千家日未曛。\n见说杨朱无限泪，岂能空为路岐分。",
        "dynasty": "唐",
        "collection_info": null
    },
    {
        "title": "送卢处士游吴越",
        "author": "温庭筠",
        "content": "羡君东去见残梅，唯有王孙独未回。\n吴苑夕阳明古堞，越宫春草上高台。\n波生野水雁初下，风满驿楼潮欲来。\n试逐渔舟看雪浪，几多江燕荇花开。",
        "dynasty": "唐",
        "collection_info": null
    },
    {
        "title": "过新丰",
        "author": "温庭筠",
        "content": "一劒乘时帝业成，沛中乡里到咸京。\n寰区已作皇居贵，风月犹含白社情。\n泗水旧亭春草徧，千门遗瓦古苔生。\n至今留得离家恨，鸡犬相闻落照明。",
        "dynasty": "唐",
        "collection_info": null
    },
    {
        "title": "过潼关",
        "author": "温庭筠",
        "content": "地形盘屈带河流，景气澄明是胜游。\n十里晓鸡关树暗，一行寒雁陇云愁。\n片时无事溪泉好，尽日凝眸岳色秋。\n麈尾角巾应旷望，更嗟芳霭隔秦楼。",
        "dynasty": "唐",
        "collection_info": null
    },
    {
        "title": "题西平王旧赐屏风",
        "author": "温庭筠",
        "content": "曾向金扉玉砌来，百花鲜湿隔尘埃。\n披香殿下樱桃熟，结绮楼前芍药开。\n朱鹭已随新卤簿，黄鹂犹湿旧池台。\n世间刚有东流水，一送恩波更不回。",
        "dynasty": "唐",
        "collection_info": null
    },
    {
        "title": "河中陪帅游亭",
        "author": "温庭筠",
        "content": "倚阑愁立独徘徊，欲赋惭非宋玉才。\n满座山光摇劒戟，绕城波色动楼台。\n鸟飞天外斜阳尽，人过桥心倒影来。\n添得五湖多少恨，柳花飘荡似寒梅。",
        "dynasty": "唐",
        "collection_info": null
    },
    {
        "title": "和赵嘏题岳寺",
        "author": "温庭筠",
        "content": "疎钟细响乱鸣泉，客省高临似水天。\n岚翠暗来空觉润，涧茶余爽不成眠。\n越僧寒立孤灯外，岳月秋当万木前。\n张邴宦情何太薄，远公窗外有池莲。",
        "dynasty": "唐",
        "collection_info": null
    },
    {
        "title": "苏武庙",
        "author": "温庭筠",
        "content": "苏武魂销汉使前，古祠高树两茫然。\n云边雁断胡天月，陇上羊归塞草烟。\n回日楼台非甲帐，去时冠劒是丁年。\n茂陵不见封侯印，空向秋波哭逝川。",
        "dynasty": "唐",
        "collection_info": null
    },
    {
        "title": "送客偶作",
        "author": "温庭筠",
        "content": "石路荒凉接野蒿，西风吹马利如刀。\n小桥连驿杨柳晚，废寺入门禾黍高。\n鸡犬夕阳喧县市，凫鹥秋水曝城壕。\n故山有梦不归去，官树陌尘何太劳。",
        "dynasty": "唐",
        "collection_info": null
    },
    {
        "title": "寒食前有怀",
        "author": "温庭筠",
        "content": "万物鲜华雨乍晴，春寒寂历近清明。\n残芳荏苒双飞蝶，晓睡朦胧百啭莺。\n旧侣不归成独酌，故园虽在有谁耕。\n悠然更起严滩恨，一宿东风蕙草生。",
        "dynasty": "唐",
        "collection_info": null
    },
    {
        "title": "宿云际寺",
        "author": "温庭筠",
        "content": "白盖微云一径深，东峰弟子远相寻。\n苍苔路熟僧归寺，红叶声干鹿在林。\n高阁清香生静境，夜堂疎磬发禅心。\n自从紫桂岩前别，不见南能直至今。",
        "dynasty": "唐",
        "collection_info": null
    },
    {
        "title": "寄岳州李外郎远",
        "author": "温庭筠",
        "content": "含嚬不语坐持颐，天远楼高宋玉悲。\n湖上残棊人散后，岳阳微雨鸟来迟。\n早梅犹得回歌扇，春水还应理钓丝。\n独有袁宏正憔悴，一罇惆怅落花时。",
        "dynasty": "唐",
        "collection_info": null
    },
    {
        "title": "游南塘寄知者",
        "author": "温庭筠",
        "content": "白鸟梳翎立岸莎，藻花菱刺泛微波。\n烟光似带侵垂柳，露点如珠落卷荷。\n楚水晓凉催客早，杜陵秋思傍蝉多。\n镏公不信归心切，听取江楼一曲歌。",
        "dynasty": "唐",
        "collection_info": null
    },
    {
        "title": "寄卢生",
        "author": "温庭筠",
        "content": "遗业荒凉近故都，门前堤路枕平湖。\n绿杨阴裏千家月，红藕香中万点珠。\n此地别来双鬓改，几时归去片帆孤。\n他年犹拟金貂换，寄语黄公旧酒垆。",
        "dynasty": "唐",
        "collection_info": null
    },
    {
        "title": "春日访李十四处士",
        "author": "温庭筠",
        "content": "花深桥转水潺潺，甪里先生自闭关。\n看竹已知行处好，望云空得暂时闲。\n谁言有策堪经世，自是无钱可买山。\n一局残棊千点雨，绿萍池上暮方还。",
        "dynasty": "唐",
        "collection_info": null
    },
    {
        "title": "宿松门寺",
        "author": "温庭筠",
        "content": "白石青崖世界分，卷帘孤坐对氛氲。\n林间禅室春深雪，潭上龙堂夜半云。\n落月苍凉登阁在，晓钟摇荡隔江闻。\n西山旧是经行地，愿漱寒缾逐领军。",
        "dynasty": "唐",
        "collection_info": null
    },
    {
        "title": "咏寒宵",
        "author": "温庭筠",
        "content": "寒宵何耿耿，良讌有余姿。\n宝靺徘徊处，熏鑪怅望时。\n曲琼垂翡翠，斜月到罘罳。\n委坠金釭烬，阑珊玉局棊。\n话穷犹注睇，歌罢尚持颐。\n晻暖遥相属，氛氲积所思。\n秦蛾卷衣晚，胡雁度云迟。\n上郡归来梦，那知锦字诗。",
        "dynasty": "唐",
        "collection_info": null
    },
    {
        "title": "寄渚宫遗民弘里生",
        "author": "温庭筠",
        "content": "柳弱湖堤曲，篱疎水巷深。\n酒阑初促席，歌罢欲分襟。\n波月欺华烛，汀云润故琴。\n镜清花并蔕，床冷簟连心。\n荷迭平桥暗，萍稀败舫沈。\n城头五通鼓，窗外万家砧。\n异县鱼投浪，当年鸟共林。\n八行香未灭，千里梦难寻。\n未肯暌良愿，空期嗣好音。\n他时因咏作，犹得比南金。",
        "dynasty": "唐",
        "collection_info": null
    },
    {
        "title": "春尽与友人入裴氏林探渔竿",
        "author": "温庭筠",
        "content": "一径互纡直，茅棘亦已繁。\n晴阳入荒竹，暧暧如春园。\n倚杖息惭倦，徘徊恋微暄。\n历寻婵娟节，翦破苍筤根。\n地闭修茎孤，林振余箨翻。\n适心在所好，非必寻湘沅。",
        "dynasty": "唐",
        "collection_info": null
    },
    {
        "title": "春日",
        "author": "温庭筠",
        "content": "问君何所思，迢递艳阳时。\n门静人归晚，墙高蝶过迟。\n一双青琐燕，千万绿杨丝。\n屏上吴山远，楼中朔管悲。\n宝书无寄处，香毂有来期。\n草色将林彩，相添入黛眉。",
        "dynasty": "唐",
        "collection_info": null
    },
    {
        "title": "洛阳",
        "author": "温庭筠",
        "content": "巩树先春雪满枝，上阳宫柳啭黄鹂。\n桓谭未便忘西笑，岂为长安有凤池。",
        "dynasty": "唐",
        "collection_info": null
    },
    {
        "title": "题贺知章故居迭韵作",
        "author": "温庭筠",
        "content": "废砌翳薜荔，枯湖无菰蒲。\n老媪饱藁草，愚儒输逋租。",
        "dynasty": "唐",
        "collection_info": null
    },
    {
        "title": "雨中与李先生期垂钓先后相失因作迭韵",
        "author": "温庭筠",
        "content": "隔石觅屐迹，西溪迷鸡啼。\n小鸟扰晓沼，犂泥齐低畦。",
        "dynasty": "唐",
        "collection_info": null
    },
    {
        "title": "春日雨",
        "author": "温庭筠",
        "content": "细雨蒙蒙入绛纱，湖亭寒食孟珠家。\n南朝漫自称流品，宫体何曾为杏花。",
        "dynasty": "唐",
        "collection_info": null
    },
    {
        "title": "细雨",
        "author": "温庭筠",
        "content": "凭轩望秋雨，凉入暑衣清。\n极目鸟频没，片时云復轻。\n沼萍开更敛，山叶动还鸣。\n楚客秋江上，萧萧故国情。",
        "dynasty": "唐",
        "collection_info": null
    },
    {
        "title": "秋雨",
        "author": "温庭筠",
        "content": "云满鸟行灭，池凉龙气腥。\n斜飘看棊簟，疎洒望山亭。\n细响鸣林叶，圆文破沼萍。\n秋阴杳无际，平野但冥冥。",
        "dynasty": "唐",
        "collection_info": null
    },
    {
        "title": "春初对暮雨",
        "author": "温庭筠",
        "content": "淅沥生丛篠，空蒙泫网轩。\n暝姿看远树，春意入尘根。\n点细飘风急，声轻入夜繁。\n雀喧争槿树，人静出蔬园。\n瓦湿光先起，房深影易昏。\n不应江上草，相与滞王孙。",
        "dynasty": "唐",
        "collection_info": null
    },
    {
        "title": "雪二首 一",
        "author": "温庭筠",
        "content": "砚水池先冻，窗风酒易消。\n鸦声出山郭，人迹过村桥。\n稍急方萦转，才深未寂寥。\n细光穿暗隟，轻白驻寒条。\n草静封还折，松攲堕復摇。\n谢庄今病眼，无意坐通宵。",
        "dynasty": "唐",
        "collection_info": null
    },
    {
        "title": "雪二首 二",
        "author": "温庭筠",
        "content": "羸骖出更慵，林寺已疎钟。\n踏紧寒声涩，飞交细点重。\n圃斜人过迹，皆静鸟行踪。\n寂寞梁鸿病，谁人代夜舂。",
        "dynasty": "唐",
        "collection_info": null
    },
    {
        "title": "送人游淮海",
        "author": "温庭筠",
        "content": "背樯灯色暗，宿客梦初成。\n半夜竹窗雨，满池荷叶声。\n簟凉秋閤思，木落故山情。\n明发又愁起，桂花溪水清。",
        "dynasty": "唐",
        "collection_info": null
    },
    {
        "title": "原隰荑绿柳",
        "author": "温庭筠",
        "content": "逈野韶光早，晴川柳满堤。\n拂尘生嫩绿，披雪见柔荑。\n碧玉牙犹短，黄金缕未齐。\n腰肢弄寒吹，眉意入春闺。\n预恐狂夫折，迎牵逸客迷。\n新莺将出谷，应借一枝栖。",
        "dynasty": "唐",
        "collection_info": null
    },
    {
        "title": "宿秦生山斋",
        "author": "温庭筠",
        "content": "衡巫路不同，结室在东峰。\n岁晚得支遁，夜寒逢戴颙。\n龛灯落叶寺，山雪隔林钟。\n行解无由发，曹溪欲施舂。",
        "dynasty": "唐",
        "collection_info": null
    },
    {
        "title": "赠楚云上人",
        "author": "温庭筠",
        "content": "松根满苔石，尽日闭禅关。\n有伴年年月，无家处处山。\n烟波五湖远，瓶屦一身闲。\n岳寺蕙兰晚，几时幽鸟还。",
        "dynasty": "唐",
        "collection_info": null
    },
    {
        "title": "宿白盖峰寺寄僧",
        "author": "温庭筠",
        "content": "山房霜气晴，一宿遂平生。\n閤上见林影，月中闻涧声。\n佛灯销永夜，僧磬彻寒更。\n不学何居士，焚香为宦情。",
        "dynasty": "唐",
        "collection_info": null
    },
    {
        "title": "送僧东游",
        "author": "温庭筠",
        "content": "师归旧山去，此别已悽然。\n灯影秋江寺，篷声夜雨船。\n鸥飞吴市外，麟卧晋陵前。\n若到东林社，谁人更问禅。",
        "dynasty": "唐",
        "collection_info": null
    },
    {
        "title": "盘石寺留别成公",
        "author": "温庭筠",
        "content": "槲叶萧萧带苇风，寺前归客别支公。\n三秋岸雪花初白，一夜林霜叶尽红。\n山迭楚天云压塞，浪遥吴苑水连空。\n悠然旅榜频迴首，无復松窗半偈同。",
        "dynasty": "唐",
        "collection_info": null
    },
    {
        "title": "题中南佛塔寺",
        "author": "温庭筠",
        "content": "鸣泉隔翠微，千里到柴扉。\n地胜人无慾，林昏虎有威。\n涧苔侵客屦，山雪入禅衣。\n桂树芳阴在，还期岁晏归。",
        "dynasty": "唐",
        "collection_info": null
    },
    {
        "title": "马嵬佛寺",
        "author": "温庭筠",
        "content": "荒鸡夜唱战尘深，五鼓雕舆过上林。\n才信倾城是真语，直敎涂地始甘心。\n两重秦苑成千里，一炷胡香抵万金。\n曼倩死来无绝艺，后人谁肯惜青禽。",
        "dynasty": "唐",
        "collection_info": null
    },
    {
        "title": "清凉寺",
        "author": "温庭筠",
        "content": "黄花红树谢芳蹊，宫殿参差黛巘西。\n诗閤晓窗藏雪岭，画堂秋水接蓝溪。\n松飘晚吹摐金铎，竹荫寒苔上石梯。\n妙迹奇名竟何在，下方烟暝草萋萋。",
        "dynasty": "唐",
        "collection_info": null
    },
    {
        "title": "赠卢长史",
        "author": "温庭筠",
        "content": "移病欲成隐，扁舟归旧居。\n地深新事少，官散故交疎。\n道直更无侣，家贫唯有书。\n东门烟水梦，非独为鲈鱼。",
        "dynasty": "唐",
        "collection_info": null
    },
    {
        "title": "秋日旅舍寄义山李侍御",
        "author": "温庭筠",
        "content": "一水悠悠隔渭城，渭城风物近柴荆。\n寒蛩乍响催机杼，旅雁初来忆弟兄。\n自为林泉牵晓梦，不关砧杵报秋声。\n子虚何处堪消渴，试向文园问长卿。",
        "dynasty": "唐",
        "collection_info": null
    },
    {
        "title": "晚坐寄友人",
        "author": "温庭筠",
        "content": "九枝灯在琐窗空，希逸无聊恨不同。\n晓梦未离金夹膝，早寒先到石屏风。\n遗簪可惜三秋白，蜡烛犹残一寸红。\n应卷鰕帘看皓齿，镜中惆怅见梧桐。",
        "dynasty": "唐",
        "collection_info": null
    },
    {
        "title": "送渤海王子归本国",
        "author": "温庭筠",
        "content": "疆理虽重海，车书本一家。\n盛勋归旧国，佳句在中华。\n定界分秋涨，开帆到曙霞。\n九门风月好，回首是天涯。",
        "dynasty": "唐",
        "collection_info": null
    },
    {
        "title": "送北阳袁明府",
        "author": "温庭筠",
        "content": "楚乡千里路，君去及良晨。\n苇浦迎船火，茶山候吏尘。\n桑浓蚕卧晚，麦秀雉声春。\n莫作东篱兴，青云有故人。",
        "dynasty": "唐",
        "collection_info": null
    },
    {
        "title": "送李生归旧居",
        "author": "温庭筠",
        "content": "一从征战后，故社几人归。\n薄宦离山久，高谈与世稀。\n夕阳当板槛，春日入柴扉。\n莫却严滩意，西溪有钓矶。",
        "dynasty": "唐",
        "collection_info": null
    },
    {
        "title": "早春浐水送友人",
        "author": "温庭筠",
        "content": "青门烟野外，渡浐送行人。\n鸭卧溪沙暖，鸠鸣社树春。\n残波青有石，幽草绿无尘。\n杨柳东风裏，相看泪满巾。",
        "dynasty": "唐",
        "collection_info": null
    },
    {
        "title": "送襄州李中丞赴从事",
        "author": "温庭筠",
        "content": "汉庭文采有相如，天子通宵爱子虚。\n把钓看棊高兴尽，焚香起草宦情疎。\n楚山重迭当归路，溪月分明到直庐。\n江雨潇潇帆一片，此行谁道为鲈鱼。",
        "dynasty": "唐",
        "collection_info": null
    },
    {
        "title": "江上别友人",
        "author": "温庭筠",
        "content": "秋色满葭菼，离人西復东。\n几年方暂见，一笑又难同。\n地势萧陵歇，江声禹庙空。\n如何暮滩上，千里逐征鸿。",
        "dynasty": "唐",
        "collection_info": null
    },
    {
        "title": "与友人别",
        "author": "温庭筠",
        "content": "半醉别都门，含悽上古原。\n晚风杨叶社，寒食杏花村。\n薄暮牵离绪，伤春忆晤言。\n年芳本无限，何况有兰孙。",
        "dynasty": "唐",
        "collection_info": null
    },
    {
        "title": "鸿胪寺有开元中锡宴堂楼台池沼雅为胜绝荒凉遗址仅有存者偶成四十韵",
        "author": "温庭筠",
        "content": "明皇昔御极，神圣垂耿光。\n沈机发雷电，逸躅陵尧汤。\n西覃积石山，北至穷髮乡。\n四凶有獬豸，一臂无螳螂。\n婵娟得神艳，郁烈闻国香。\n紫縧鸣羯鼓，玉管吹霓裳。\n禄山未封侯，林甫才为郎。\n昭融廓日月，妥帖安纪纲。\n羣生到寿域，百辟趋明堂。\n四海正夷宴，一尘不飞扬。\n天子自犹豫，侍臣宜乐康。\n轧然阊阖开，赤日生扶桑。\n玉砌露盘纡，金壶漏丁当。\n劒佩相击触，左右随趋跄。\n玄珠十二旒，红粉三千行。\n顾盻生羽翼，叱嗟回雪霜。\n神霞凌云阁，春水骊山阳。\n盘鬬九子糭，瓯擎五云浆。\n双琼京兆博，七鼓邯郸娼。\n毰毸碧鸡鬬，茏葱翠雉场。\n杖官绣蔽膝，宝马金镂锡。\n椒涂隔鹦鹉，柘弹惊鸳鸯。\n猗欤华国臣，鬓髪俱苍苍。\n锡宴得幽致，车从真炜煌。\n画鹢照鱼鼈，鸣驺乱鹙鸧。\n飐滟荡碧波，炫煌迷横塘。\n萦盈舞回雪，宛转歌遶梁。\n艳带画银络，宝梳金钿筐。\n沈冥类汉相，醉倒疑楚狂。\n一旦紫微东，胡星森耀芒。\n凭陵逐鲸鲵，唐突驱犬羊。\n纵火三月赤，战尘千里黄。\n殽函与府寺，从此俱荒凉。\n兹地乃蔓草，故基摧坏墙。\n枯池接断岸，唧唧啼寒螀。\n败荷塌作泥，死竹森如枪。\n游人问老吏，相对聊感伤。\n岂必见麋鹿，然后堪迴肠。\n幸今遇太平，令节称羽觞。\n谁知曲江曲，岁岁栖鸾凰。",
        "dynasty": "唐",
        "collection_info": null
    },
    {
        "title": "访知玄上人遇暴经因有赠",
        "author": "温庭筠",
        "content": "缥帙无尘满画廊，钟山弟子静焚香。\n惠能未肯传心法，张湛徒劳与眼方。\n风扬檀烟销篆印，日移松影过禅床。\n客儿自有翻经处，江上秋来蕙草荒。",
        "dynasty": "唐",
        "collection_info": null
    },
    {
        "title": "寄崔先生",
        "author": "温庭筠",
        "content": "往年江海别元卿，家近山阳古郡城。\n莲浦香中离席散，柳堤风裏钓船横。\n星霜荏苒无音信，烟水微茫变姓名。\n菰黍正肥鱼正美，五侯门下负平生。",
        "dynasty": "唐",
        "collection_info": null
    },
    {
        "title": "敬荅李先生",
        "author": "温庭筠",
        "content": "七里滩声舜庙前，杏花初盛草芊芊。\n绿昏晴气春风岸，红漾轻纶野水天。\n不为伤离成极望，更因行乐惜流年。\n一瓢无事麛裘暖，手弄溪波坐钓船。",
        "dynasty": "唐",
        "collection_info": null
    },
    {
        "title": "宿沣曲僧舍",
        "author": "温庭筠",
        "content": "东郊和气新，芳霭远如尘。\n客舍停疲马，僧墙画故人。\n沃田桑景晚，平野菜花春。\n更想严家濑，微风荡白苹。",
        "dynasty": "唐",
        "collection_info": null
    },
    {
        "title": "宿一公精舍",
        "author": "温庭筠",
        "content": "夜阑黄叶寺，瓶锡两俱能。\n松下石桥路，雨中山殿灯。\n茶炉天姥客，棊席剡溪僧。\n还笑长门赋，高秋卧茂陵。",
        "dynasty": "唐",
        "collection_info": null
    },
    {
        "title": "月中宿云居寺上方",
        "author": "温庭筠",
        "content": "虚閤披衣坐，寒阶踏叶行。\n众星中夜少，圆月上方明。\n霭尽无林色，喧余有涧声。\n祗应愁恨事，还逐晓光生。",
        "dynasty": "唐",
        "collection_info": null
    },
    {
        "title": "登卢氏台",
        "author": "温庭筠",
        "content": "胜地当通邑，前山有故居。\n台高秋尽出，林断野无余。\n白露鸣蛩急，晴天度雁疎。\n由来放怀地，非独在吾庐。",
        "dynasty": "唐",
        "collection_info": null
    },
    {
        "title": "牡丹二首 一",
        "author": "温庭筠",
        "content": "轻阴隔翠帏，宿雨泣晴晖。\n醉后佳期在，歌余旧意非。\n蝶繁经粉住，蜂重抱香归。\n莫惜熏炉夜，因风到舞衣。",
        "dynasty": "唐",
        "collection_info": null
    },
    {
        "title": "牡丹二首 二",
        "author": "温庭筠",
        "content": "水漾晴红压迭波，晓来金粉覆庭莎。\n裁成艳思偏应巧，分得春光最数多。\n欲绽似含双靥笑，正繁疑有一声歌。\n华堂客散帘垂地，想凭阑干敛翠蛾。",
        "dynasty": "唐",
        "collection_info": null
    },
    {
        "title": "反生桃花发因题",
        "author": "温庭筠",
        "content": "疾眼逢春四壁空，夜来山雪破东风。\n未知王母千年熟，且共刘郎一笑同。\n已落又开横晚翠，似无如有带朝红。\n僧虔蜡炬高三尺，莫惜连宵照露丛。",
        "dynasty": "唐",
        "collection_info": null
    },
    {
        "title": "杏花",
        "author": "温庭筠",
        "content": "红花初绽雪花繁，重迭高低满小园。\n正见盛时犹怅望，岂堪开处已缤翻。\n情为世累诗千首，醉是吾乡酒一樽。\n杳杳艳歌春日午，出墙何处隔朱门。",
        "dynasty": "唐",
        "collection_info": null
    },
    {
        "title": "和太常杜少卿东都修[行]里有嘉莲",
        "author": "温庭筠",
        "content": "春秋罢注直铜龙，旧宅嘉莲照水红。\n两处龟巢清露裏，一时鱼跃翠茎东。\n同心表瑞荀池上，半面分妆乐镜中。\n应为临川多丽句，故持重艳向西风。",
        "dynasty": "唐",
        "collection_info": null
    },
    {
        "title": "题磁岭海棠花",
        "author": "温庭筠",
        "content": "幽态竟谁赏，岁华空与期。\n岛迴香尽处，泉照艳浓时。\n蜀彩淡摇曳，吴妆低怨思。\n王孙又谁恨，惆怅下山迟。",
        "dynasty": "唐",
        "collection_info": null
    },
    {
        "title": "苦楝花",
        "author": "温庭筠",
        "content": "院裏莺歌歇，墙头蝶舞孤。\n天香熏羽葆，宫紫晕流苏。\n晻暧迷青琐，氤氲向画图。\n只应春惜别，留与博山炉。",
        "dynasty": "唐",
        "collection_info": null
    },
    {
        "title": "自有扈至京师已后朱樱之期",
        "author": "温庭筠",
        "content": "露圆霞赤数千枝，银笼谁家寄所思。\n秦苑飞禽谙熟早，杜陵游客恨来迟。\n空看翠幄成阴日，不见红珠满树时。\n尽日徘徊浓影下，祗应重作钓鱼期。",
        "dynasty": "唐",
        "collection_info": null
    },
    {
        "title": "答段柯古见嘲",
        "author": "温庭筠",
        "content": "彩翰殊翁金缭绕，一千二百逃飞鸟。\n尾薪桥下未为痴，暮雨朝云世间少。",
        "dynasty": "唐",
        "collection_info": null
    },
    {
        "title": "莲花",
        "author": "温庭筠",
        "content": "绿塘摇滟接星津，轧轧兰桡入白苹。\n应为洛神波上韈，至今莲蘂有香尘。",
        "dynasty": "唐",
        "collection_info": null
    },
    {
        "title": "过吴景帝陵",
        "author": "温庭筠",
        "content": "王气销来水淼茫，岂能才与命相妨。\n虚开直渎三千里，青盖何曾到洛阳。",
        "dynasty": "唐",
        "collection_info": null
    },
    {
        "title": "龙尾驿妇人图",
        "author": "温庭筠",
        "content": "慢笑开元有倖臣，直敎天子到蒙尘。\n今来看画犹如此，何况亲逢绝世人。",
        "dynasty": "唐",
        "collection_info": null
    },
    {
        "title": "薛氏池垂钓",
        "author": "温庭筠",
        "content": "池塘经雨更苍苍，万点荷珠晓气凉。\n朱瑀空偷御沟水，锦鳞红尾属严光。",
        "dynasty": "唐",
        "collection_info": null
    },
    {
        "title": "简同志",
        "author": "温庭筠",
        "content": "开济由来变盛衰，五车纔得号镃基。\n留侯功业何容易，一卷兵书作帝师。",
        "dynasty": "唐",
        "collection_info": null
    },
    {
        "title": "瑟瑟钗",
        "author": "温庭筠",
        "content": "翠染冰轻透露光，堕云孙寿有余香。\n只因七夕回天浪，添作湘妃泪两行。",
        "dynasty": "唐",
        "collection_info": null
    },
    {
        "title": "元日",
        "author": "温庭筠",
        "content": "神耀破氛昏，新阳入晏温。\n绪风调玉吹，端日应铜浑。\n威凤跄瑶簴，升龙护璧门。\n雨旸春令煦，裘冕晬容尊。",
        "dynasty": "唐",
        "collection_info": null
    },
    {
        "title": "二月十五日樱桃盛开自所居蹑履吟翫竞名王泽章洋才",
        "author": "温庭筠",
        "content": "晓觉笼烟重，春深染雪轻。\n静应留得蝶，繁欲不胜莺。\n影乱晨飙急，香多夜雨晴。\n似将千万恨，西北为卿卿。",
        "dynasty": "唐",
        "collection_info": null
    },
    {
        "title": "寒食节日寄楚望二首 一",
        "author": "温庭筠",
        "content": "芳兰无意绿，弱柳何穷缕。\n心断入淮山，梦长穿楚雨。\n繁花如二八，好月当三五。\n愁碧竟平皋，韶红换幽圃。\n流莺隐员树，乳燕喧余哺。\n旷望恋曾台，离忧集环堵。\n当年不自遣，晚得终何补。\n郑谷有樵苏，归来要腰斧。",
        "dynasty": "唐",
        "collection_info": null
    },
    {
        "title": "寒食节日寄楚望二首 二",
        "author": "温庭筠",
        "content": "家乏两千万，时当一百五。\n飔飔杨柳风，穰穰樱桃雨。\n年芳苦沈潦，心事如摧橹。\n金犊近兰汀，铜龙接花坞。\n青葱建杨宅，隐辚端门鼓。\n綵素拂庭柯，轻毬落邻圃。\n三春谢游衍，一笑牵规矩。\n独有恩泽侯，归来看楚舞。",
        "dynasty": "唐",
        "collection_info": null
    },
    {
        "title": "清明日",
        "author": "温庭筠",
        "content": "清娥画扇中，春树郁金红。\n出犯繁花露，归穿弱柳风。\n马骄偏避幰，鸡骇乍开笼。\n柘弹何人发，黄鹂隔故宫。",
        "dynasty": "唐",
        "collection_info": null
    },
    {
        "title": "禁火日",
        "author": "温庭筠",
        "content": "骀荡清明日，储胥小苑东。\n舞衫萱草绿，春鬓杏花红。\n马辔轻衔雪，车衣弱向风。\n□愁闻百舌，残睡正朦胧。",
        "dynasty": "唐",
        "collection_info": null
    },
    {
        "title": "嘲三月十八日雪",
        "author": "温庭筠",
        "content": "三月雪连夜，未应伤物华。\n只缘春欲尽，留着伴梨花。",
        "dynasty": "唐",
        "collection_info": null
    },
    {
        "title": "杨柳八首 一",
        "author": "温庭筠",
        "content": "宜春苑外最长条。\n闲褭春风伴舞腰，正是玉人肠断处。\n一渠春水赤阑桥。",
        "dynasty": "唐",
        "collection_info": null
    },
    {
        "title": "杨柳八首 二",
        "author": "温庭筠",
        "content": "南内墙东御路旁，预知春色柳丝黄。\n杏花未肯无情思，何是情人最断肠。",
        "dynasty": "唐",
        "collection_info": null
    },
    {
        "title": "杨柳八首 三",
        "author": "温庭筠",
        "content": "苏小门前柳万条，毶毶金线拂平桥。\n黄莺不语东风起，深闭朱门伴细腰。",
        "dynasty": "唐",
        "collection_info": null
    },
    {
        "title": "杨柳八首 四",
        "author": "温庭筠",
        "content": "金缕毶毶碧瓦沟，六宫眉黛惹春愁。\n晚来更带龙池雨，半拂阑干半入楼。",
        "dynasty": "唐",
        "collection_info": null
    },
    {
        "title": "杨柳八首 五",
        "author": "温庭筠",
        "content": "馆娃宫外邺城西，远映征帆近拂堤。\n繫得王孙归意切，不关春草绿萋萋。",
        "dynasty": "唐",
        "collection_info": null
    },
    {
        "title": "杨柳八首 六",
        "author": "温庭筠",
        "content": "两两黄鹂色似金，褭枝啼露动芳音。\n春来幸自长如线，可惜牵缠荡子心。",
        "dynasty": "唐",
        "collection_info": null
    },
    {
        "title": "杨柳八首 七",
        "author": "温庭筠",
        "content": "御柳如丝映九重，凤皇窗柱绣芙蓉。\n景阳楼畔千条露，一面新妆待晓钟。",
        "dynasty": "唐",
        "collection_info": null
    },
    {
        "title": "杨柳八首 八",
        "author": "温庭筠",
        "content": "织锦机边莺语频，停梭垂泪忆征人。\n塞门三月犹萧索，纵有垂杨未觉春。",
        "dynasty": "唐",
        "collection_info": null
    },
    {
        "title": "客愁",
        "author": "温庭筠",
        "content": "客愁看柳色，日日逐春深。\n荡漾春风裏，谁知历乱心。",
        "dynasty": "唐",
        "collection_info": null
    },
    {
        "title": "和周繇",
        "author": "温庭筠",
        "content": "齐马驰千驷，卢姬逞十三。\n玳筵方喜睐，金勒自䟃𧽼。\n堕珥情初洽，鸣鞭战未酣。\n神交花冉冉，眉语柳毶毶。\n却略青鸾镜，翘翻翠凤篸。\n专城有佳对，宁肯顾春蚕。",
        "dynasty": "唐",
        "collection_info": null
    },
    {
        "title": "光风亭夜宴妓有醉殴者",
        "author": "温庭筠",
        "content": "吴国初成阵，王家欲解围。\n拂巾双雉呌，飘瓦两鸳飞。",
        "dynasty": "唐",
        "collection_info": null
    },
    {
        "title": "南歌子词二首 一",
        "author": "温庭筠",
        "content": "一尺深红胜曲尘，天生旧物不如新。\n合欢桃核终堪恨，裏许元来别有人。",
        "dynasty": "唐",
        "collection_info": null
    },
    {
        "title": "南歌子词二首 二",
        "author": "温庭筠",
        "content": "井底点灯深烛伊，共郎长行莫围棊。\n玲珑骰子安红豆，入骨相思知不知。",
        "dynasty": "唐",
        "collection_info": null
    },
    {
        "title": "题李卫公诗二首 一",
        "author": "温庭筠",
        "content": "蒿棘深春卫国门，九年于此盗干坤。\n两行密疏倾天下，一夜阴谋达至尊。\n肉视具僚忘匕箸，气吞同列削寒温。\n当时谁是承恩者，肯有余波达鬼邨。",
        "dynasty": "唐",
        "collection_info": null
    },
    {
        "title": "题李卫公诗二首 二",
        "author": "温庭筠",
        "content": "势欲凌云威触天，权倾诸夏力排山。\n三年骥尾有人附，一日龙鬚无路攀。\n画閤不开梁燕去，朱门罢埽乳鸦还。\n千岩万壑应惆怅，流水斜倾出武关。",
        "dynasty": "唐",
        "collection_info": null
    },
    {
        "title": "题谷隐兰若",
        "author": "温庭筠",
        "content": "风带巢熊拗树声，老僧相引入云行。\n半坡新路畬纔了，一谷寒烟烧不成。",
        "dynasty": "唐",
        "collection_info": null
    },
    {
        "title": "观棋",
        "author": "温庭筠",
        "content": "闲对楸枰倾一壶，黄华坪上几成卢。\n他时谒帝铜龙水，便赌宣城太守无。",
        "dynasty": "唐",
        "collection_info": null
    },
    {
        "title": "句",
        "author": "温庭筠",
        "content": "春水碧于天，画船听雨眠。\n绿树遶村含细雨，寒潮背郭捲平沙。",
        "dynasty": "唐",
        "collection_info": null
    },
    {
        "title": "观山灯献徐尚书 一",
        "author": "段成式",
        "content": "风杪影凌乱，露轻光陆离。\n如霞散仙掌，似烧上峨嵋。\n道树千花发，扶桑九日移。\n因山成众像，不復藉蟠螭。",
        "dynasty": "唐",
        "collection_info": null
    },
    {
        "title": "观山灯献徐尚书 二",
        "author": "段成式",
        "content": "涌出多宝塔，往来飞锡僧。\n分明三五月，传照百千灯。\n驯狖移高柱，庆云遮半层。\n夜深寒焰白，犹自缀金绳。",
        "dynasty": "唐",
        "collection_info": null
    },
    {
        "title": "观山灯献徐尚书 三",
        "author": "段成式",
        "content": "磊落风初定，轻明云乍妨。\n疎中摇月彩，繁处杂星芒。\n火树枝柯密，烛龙鳞甲张。\n穷愁读书者，应得假余光。",
        "dynasty": "唐",
        "collection_info": null
    },
    {
        "title": "和徐商贺卢员外赐绯",
        "author": "段成式",
        "content": "云雨轩悬莺语新，一篇佳句占阳春。\n银黄年少偏欺酒，金紫风流不让人。\n连璧座中斜日满，贯珠歌裏落花频。\n莫辞倒载吟归去，看欲东山又吐茵。",
        "dynasty": "唐",
        "collection_info": null
    },
    {
        "title": "河出荣光",
        "author": "段成式",
        "content": "符命自陶唐，吾君应会昌。\n千年清德水，九折满荣花。\n极岸浮佳气，微波照夕阳。\n澄辉明贝阙，散彩入龙堂。\n近带关云紫，遥连日道黄。\n冯夷矜海若，汉武贵宣房。\n渐没孤槎影，仍呈一苇航。\n抚躬悲未济，作颂喜时康。",
        "dynasty": "唐",
        "collection_info": null
    },
    {
        "title": "哭李羣玉",
        "author": "段成式",
        "content": "曾话黄陵事，今为白日摧。\n老无儿女累，谁哭到泉台。",
        "dynasty": "唐",
        "collection_info": null
    },
    {
        "title": "寄温飞卿笺纸",
        "author": "段成式",
        "content": "三十六鳞充使时，数番犹得裹相思。\n待将袍袄重抄了，尽写襄阳播掿词。",
        "dynasty": "唐",
        "collection_info": null
    },
    {
        "title": "题石泉兰若",
        "author": "段成式",
        "content": "矗竹为篱松作门，石楠阴底藉芳荪。\n方袍近日少平叔，注得逍遥无处论。",
        "dynasty": "唐",
        "collection_info": null
    },
    {
        "title": "怯酒赠周繇",
        "author": "段成式",
        "content": "大白东西飞正狂，新刍石冻杂梅香。\n诗中反语常回避，尤怯花前唤索郎。",
        "dynasty": "唐",
        "collection_info": null
    },
    {
        "title": "牛尊师宅看牡丹",
        "author": "段成式",
        "content": "洞裏仙春日更长，翠丛风翦紫霞芳。\n若为萧史通家客，情愿扛壶入醉乡。",
        "dynasty": "唐",
        "collection_info": null
    },
    {
        "title": "观碁",
        "author": "段成式",
        "content": "闲对奕楸倾一壶，黄羊枰上几成都。\n他时谒帝铜池晓，便赌宣城太守无。",
        "dynasty": "唐",
        "collection_info": null
    },
    {
        "title": "题僧壁",
        "author": "段成式",
        "content": "有僧支颊捻眉毫，起就夕阳磨剃刀。\n到此既知闲最乐，俗心何啻九牛毛。",
        "dynasty": "唐",
        "collection_info": null
    },
    {
        "title": "哭房处士",
        "author": "段成式",
        "content": "独上黄坛几度盟，印开龙渥喜丹成。\n岂同叔夜终无分，空向人间着养生。",
        "dynasty": "唐",
        "collection_info": null
    },
    {
        "title": "呈轮上人",
        "author": "段成式",
        "content": "虎到前头心不惊，残阳择蝨懒逢迎。\n东林水石未胜此，要假远公方有名。",
        "dynasty": "唐",
        "collection_info": null
    },
    {
        "title": "题谷隐兰若三首 一",
        "author": "段成式",
        "content": "风惹闲云半谷阴，岩西隐者醉相寻。\n草衰乍觉径增险，叶尽却疑溪不深。",
        "dynasty": "唐",
        "collection_info": null
    },
    {
        "title": "题谷隐兰若三首 二",
        "author": "段成式",
        "content": "鸟啄灵雏恋落晖，村情山趣顿忘机。\n丹成道士过门数，叶尽寒猨下岭稀。",
        "dynasty": "唐",
        "collection_info": null
    },
    {
        "title": "题谷隐兰若三首 三",
        "author": "段成式",
        "content": "风带巢熊拗树声，老僧相引入云行。\n半陂新路畬纔了，一谷寒烟烧不成。",
        "dynasty": "唐",
        "collection_info": null
    },
    {
        "title": "不赴光风亭夜饮赠周繇",
        "author": "段成式",
        "content": "屏开屈膝见吴娃，蛮蜡同心四照花。\n姹女不愁难管领，斩新铅裏得黄牙。",
        "dynasty": "唐",
        "collection_info": null
    },
    {
        "title": "嘲元中丞",
        "author": "段成式",
        "content": "莺裏花前选孟光，东山逋客酒初狂。\n素蛾毕竟难防备，烧得河车莫遣尝。",
        "dynasty": "唐",
        "collection_info": null
    },
    {
        "title": "寄周繇求人参",
        "author": "段成式",
        "content": "少赋令才犹强作，众医多识不能呼。\n九茎仙草真难得，五叶灵根许惠无。",
        "dynasty": "唐",
        "collection_info": null
    },
    {
        "title": "嘲飞卿七首 一",
        "author": "段成式",
        "content": "曾见当垆一箇人，入时装束好腰身。\n少年花蔕多芳思，只向诗中写取真。",
        "dynasty": "唐",
        "collection_info": null
    },
    {
        "title": "嘲飞卿七首 二",
        "author": "段成式",
        "content": "醉袂几侵鱼子缬，飘缨长罥凤皇钗。\n知君欲作闲情赋，应愿将身作锦鞋。",
        "dynasty": "唐",
        "collection_info": null
    },
    {
        "title": "嘲飞卿七首 三",
        "author": "段成式",
        "content": "翠蝶密偎金叉首，青虫危泊玉钗梁。\n愁生半额不开靥，只为多情团扇郎。",
        "dynasty": "唐",
        "collection_info": null
    },
    {
        "title": "嘲飞卿七首 四",
        "author": "段成式",
        "content": "柳烟梅雪隐青楼，残日黄鹂语未休。\n见说自能裁袙腹，不知谁更着帩头。",
        "dynasty": "唐",
        "collection_info": null
    },
    {
        "title": "嘲飞卿七首 五",
        "author": "段成式",
        "content": "愁机懒织同心苣，闷绣先描连理枝。\n多少风流词句裏，愁中空咏早环诗。",
        "dynasty": "唐",
        "collection_info": null
    },
    {
        "title": "嘲飞卿七首 六",
        "author": "段成式",
        "content": "燕支山色重能轻，南阳水泽鬬分明。\n不烦射雉先张翳，自有琴中威凤声。",
        "dynasty": "唐",
        "collection_info": null
    },
    {
        "title": "嘲飞卿七首 七",
        "author": "段成式",
        "content": "半岁愁中镜似荷，牵环撩鬓却须磨。\n花前不復抱瓶渴，月底还应琢刺歌。",
        "dynasty": "唐",
        "collection_info": null
    },
    {
        "title": "柔卿解籍戏呈飞卿三首 一",
        "author": "段成式",
        "content": "长担犊车初入门，金牙新酝盈深罇。\n良人为渍木瓜粉，遮却红腮交午痕。",
        "dynasty": "唐",
        "collection_info": null
    },
    {
        "title": "柔卿解籍戏呈飞卿三首 二",
        "author": "段成式",
        "content": "最宜全幅碧鲛绡，自襞春罗等舞腰。\n未有长钱求邺锦，且令裁取一团娇。",
        "dynasty": "唐",
        "collection_info": null
    },
    {
        "title": "柔卿解籍戏呈飞卿三首 三",
        "author": "段成式",
        "content": "出意挑鬟一尺长，金为钿鸟簇钗梁。\n郁金种得花茸细，添入春衫领裏香。",
        "dynasty": "唐",
        "collection_info": null
    },
    {
        "title": "戏高侍御七首 一",
        "author": "段成式",
        "content": "百媚城中一箇人，紫罗垂手见精神。\n青琴仙子长敎示，自小来来号阿真。",
        "dynasty": "唐",
        "collection_info": null
    },
    {
        "title": "戏高侍御七首 二",
        "author": "段成式",
        "content": "七尺髮犹三角梳，玳牛独驾长檐车。\n曾城自有三青鸟，不要莲东双鲤鱼。",
        "dynasty": "唐",
        "collection_info": null
    },
    {
        "title": "戏高侍御七首 三",
        "author": "段成式",
        "content": "花恨红腰柳妬眉，东邻墙短不曾窥。\n犹怜最小分瓜日，奈许迎春得藕时。",
        "dynasty": "唐",
        "collection_info": null
    },
    {
        "title": "戏高侍御七首 四",
        "author": "段成式",
        "content": "自等腰身尺六疆，两重危鬓尽钗长。\n欲熏罗荐嫌龙脑，须为寻求石叶香。",
        "dynasty": "唐",
        "collection_info": null
    },
    {
        "title": "戏高侍御七首 五",
        "author": "段成式",
        "content": "别起青楼作几层，斜阳幔卷鹿卢绳。\n厌裁鱼子深红缬，泥觅蜻蜓浅碧绫。",
        "dynasty": "唐",
        "collection_info": null
    },
    {
        "title": "戏高侍御七首 六",
        "author": "段成式",
        "content": "诈嫌嚼贝磨衣钝，私带男钱压鬓低。\n不独邯郸新嫁女，四枝鬟上插通犀。",
        "dynasty": "唐",
        "collection_info": null
    },
    {
        "title": "戏高侍御七首 七",
        "author": "段成式",
        "content": "可羡罗敷自有失，愁中漫捋白髭鬚。\n豹钱骢子能擎举，兼着连干许换无。",
        "dynasty": "唐",
        "collection_info": null
    },
    {
        "title": "送僧二首 一",
        "author": "段成式",
        "content": "形神不灭论初成，爱马乘闲入帝京。\n四十三年虚过了，方知僧裏有唐生。",
        "dynasty": "唐",
        "collection_info": null
    },
    {
        "title": "送僧二首 二",
        "author": "段成式",
        "content": "想到头陀最上方，桂阴犹认惠宗房。\n因行恋烧归来晚，窗下犹残一字香。",
        "dynasty": "唐",
        "collection_info": null
    },
    {
        "title": "猨",
        "author": "段成式",
        "content": "却忆书斋值晚晴，挽枝闲啸激蝉清。\n影沈巴峡夜岩色，踪绝石塘寒濑声。",
        "dynasty": "唐",
        "collection_info": null
    },
    {
        "title": "送穆郎中赴阙",
        "author": "段成式",
        "content": "应念愁中恨索居，鹂歌声裏且踟蹰。\n若逢金马门前客，为说虞卿久着书。",
        "dynasty": "唐",
        "collection_info": null
    },
    {
        "title": "题商山庙",
        "author": "段成式",
        "content": "偶出云泉谒礼闱，篇章曾沐汉皇知。\n无谋静国东归去，羞过商山四老祠。",
        "dynasty": "唐",
        "collection_info": null
    },
    {
        "title": "折杨柳七首 一",
        "author": "段成式",
        "content": "枝枝交影锁长门，嫩色曾沾雨露恩。\n凤辇不来春欲尽，空留莺语到黄昏。",
        "dynasty": "唐",
        "collection_info": null
    },
    {
        "title": "折杨柳七首 二",
        "author": "段成式",
        "content": "水殿年年占早芳，柔条偏惹御炉香。\n而今万乘多巡狩，辇路无阴绿草长。",
        "dynasty": "唐",
        "collection_info": null
    },
    {
        "title": "折杨柳七首 三",
        "author": "段成式",
        "content": "玉楼烟薄不胜芳，金屋寒轻翠带长。\n公子骅骝往何处，绿阴堪繫紫游缰。",
        "dynasty": "唐",
        "collection_info": null
    },
    {
        "title": "折杨柳七首 四",
        "author": "段成式",
        "content": "嫩叶初齐不耐寒，风和时拂玉栏干。\n君王去日曾攀折，泣雨伤春翠黛残。",
        "dynasty": "唐",
        "collection_info": null
    },
    {
        "title": "折杨柳七首 五",
        "author": "段成式",
        "content": "微黄纔绽未成阴，绣户珠帘相映深。\n长恨早梅无赖极，先将春色出前林。",
        "dynasty": "唐",
        "collection_info": null
    },
    {
        "title": "折杨柳七首 六",
        "author": "段成式",
        "content": "隋家堤上已成尘，汉将营边不復春。\n只向江南幷塞北，酒旗相伴惹行人。",
        "dynasty": "唐",
        "collection_info": null
    },
    {
        "title": "折杨柳七首 七",
        "author": "段成式",
        "content": "陌上河边千万枝，怕寒愁雨尽低垂。\n黄金穟短人多折，已恨东风不展眉。",
        "dynasty": "唐",
        "collection_info": null
    },
    {
        "title": "哭李羣玉",
        "author": "段成式",
        "content": "酒裏诗中三十年，纵横唐突世喧喧。\n明时不作祢衡死，傲尽公卿归九泉。",
        "dynasty": "唐",
        "collection_info": null
    },
    {
        "title": "汉宫词二首 一",
        "author": "段成式",
        "content": "歌舞初承恩宠时，六宫学妾画蛾眉。\n君王厌世妾头白，闻唱歌声却泪垂。",
        "dynasty": "唐",
        "collection_info": null
    },
    {
        "title": "汉宫词二首 二",
        "author": "段成式",
        "content": "二八能歌得进名，人言选入便光荣。\n岂知妃后多娇妬，不许君前唱一声。",
        "dynasty": "唐",
        "collection_info": null
    },
    {
        "title": "醉中吟",
        "author": "段成式",
        "content": "只爱糟床滴滴声，长愁声绝又醒醒。\n人间荣辱不常定，唯有南山依旧青。",
        "dynasty": "唐",
        "collection_info": null
    },
    {
        "title": "桃源僧舍看花",
        "author": "段成式",
        "content": "前年帝里探春时，寺寺名花我尽知。\n今日长安已灰烬，忍能南国对芳枝。",
        "dynasty": "唐",
        "collection_info": null
    },
    {
        "title": "和周繇见嘲",
        "author": "段成式",
        "content": "才甘鱼目并，艺怯马蹄间。\n王谢初飞盖，姬姜尽下山。\n缚鸡方角逐，射雉岂开颜。\n乱翠移林色，狂红照座殷。\n防梭齿虽在，乞帽鬓惭斑。\n傥恕相如瘦，应容累骑还。",
        "dynasty": "唐",
        "collection_info": null
    },
    {
        "title": "和张希復咏宣律和尚袈裟",
        "author": "段成式",
        "content": "南山披时寒夜中，一角不动毗岚风。\n何人见此生惭媿，断续犹应护得龙。",
        "dynasty": "唐",
        "collection_info": null
    },
    {
        "title": "句",
        "author": "段成式",
        "content": "高谈敬风鉴，古貌怯冰棱。\n虱暴妨归梦，虫喧彻曙更。\n梦裏思甘露，言中惜惠灯。\n新破毗昙义，相期卜夜论。\n随樵劫猨藏，隈石觑熊缘。\n[捽]胡云彩落，疻面月痕消。\n掷履仙凫起，撦衣蝴蝶飘。\n羞中含薄怒，颦裏带余娇。\n醒后犹攘臂，归时更折腰。\n狂夫自缨绝，眉势倩人描。\n不愿石郎戴笠，难甘玉女披衣。",
        "dynasty": "唐",
        "collection_info": null
    },
    {
        "title": "皎皎词",
        "author": "刘驾",
        "content": "皎皎復皎皎，逢时即为好。\n高秋亦有花，不及当春草。\n班姬入后宫，飞燕舞东风。\n青娥中夜起，长叹月明裏。",
        "dynasty": "唐",
        "collection_info": null
    },
    {
        "title": "长安旅舍纾情投先达",
        "author": "刘驾",
        "content": "岐路不在地，马蹄徒苦辛。\n上国闻姓名，不如山中人。\n大宅满六街，此身入谁门。\n愁心日散乱，有似空中尘。\n白露下长安，百虫鸣草根。\n方当秋赋日，却忆归山村。\n静女头欲白，良媒况我邻。\n无令苦长叹，长叹销人魂。",
        "dynasty": "唐",
        "collection_info": null
    },
    {
        "title": "送友下第游鴈门",
        "author": "刘驾",
        "content": "相别灞水湄，夹水柳依依。\n我愿醉如死，不见君去时。\n所诣星斗北，直行到犹迟。\n况復挈空囊，求人悲路岐。\n北门记室贤，爱我学古诗。\n待君如待我，此事固不疑。\n鴈门春色外，四月鴈未归。\n主人拂金台，延客夜开扉。\n舒君郁郁怀，饮彼白玉巵。\n若不化女子，功名岂无期。",
        "dynasty": "唐",
        "collection_info": null
    },
    {
        "title": "读史",
        "author": "刘驾",
        "content": "平地见天涯，登高天更远。\n功名及所望，岐路又满眼。\n万金买园林，千金修池馆。\n他人厌游览，身独恋轩冕。\n唯有汉二疎，应觉还家晚。",
        "dynasty": "唐",
        "collection_info": null
    },
    {
        "title": "反贾客乐",
        "author": "刘驾",
        "content": "无言贾客乐，贾客多无墓。\n行舟触风浪，尽入鱼腹去。\n农夫更苦辛，所以羡尔身。",
        "dynasty": "唐",
        "collection_info": null
    },
    {
        "title": "送李垣先辈归嵩少旧居",
        "author": "刘驾",
        "content": "高秋灞浐路，游子多惨戚。\n君于此地行，独以寻春色。\n文章满人口，高第非苟得。\n要路在长安，归山却为客。\n□□□□□，狂歌罢叹息。\n我岂无故山，千里同外国。",
        "dynasty": "唐",
        "collection_info": null
    },
    {
        "title": "苦寒吟",
        "author": "刘驾",
        "content": "百泉冻皆咽，我吟寒更切。\n半夜倚乔松，不觉满衣雪。\n竹竿有甘苦，我爱抱苦节。\n鸟声有悲欢，我爱口流血。\n潘生若解吟，更早生白髮。",
        "dynasty": "唐",
        "collection_info": null
    },
    {
        "title": "上巳日",
        "author": "刘驾",
        "content": "上巳曲江滨，喧于市朝路。\n相寻不见者，此地皆相遇。\n日光去此远，翠幕张如雾。\n何事欢娱中，易觉春城暮。\n物情重此节，不是爱芳树。\n明日花更多，何人肯回顾。",
        "dynasty": "唐",
        "collection_info": null
    },
    {
        "title": "春台",
        "author": "刘驾",
        "content": "台上树阴合，台前流水多。\n青春不出门，坐见野田花。\n谁能学公子，走马逐香车。\n六街尘满衣，鼓绝方还家。",
        "dynasty": "唐",
        "collection_info": null
    },
    {
        "title": "钓台怀古",
        "author": "刘驾",
        "content": "澄流可濯缨，严子但垂纶。\n孤坐九层石，远笑清渭滨。\n潜龙飞上天，四海岂无云。\n清气不零雨，安使洗尘氛。\n我来吟高风，髣髴见斯人。\n江月尚皎皎，江石亦磷磷。\n如何台下路，明日又迷津。",
        "dynasty": "唐",
        "collection_info": null
    },
    {
        "title": "励志",
        "author": "刘驾",
        "content": "白髮岂有情，贵贱同日生。\n二轮不暂驻，似趂长安程。\n前堂吹参差，不作缑山声。\n后园植木槿，月照无余英。\n及时立功德，身后犹光明。\n仲尼亦为土，鲁人焉敢耕。",
        "dynasty": "唐",
        "collection_info": null
    },
    {
        "title": "桑妇",
        "author": "刘驾",
        "content": "墙下桑叶尽，春蚕半未老。\n城南路迢迢，今日起更早。\n四邻无去伴，醉卧青楼晓。\n妾颜不如谁，所贵守妇道。\n一春常在树，自觉身如鸟。\n归来见小姑，新妆弄百草。",
        "dynasty": "唐",
        "collection_info": null
    },
    {
        "title": "上马叹",
        "author": "刘驾",
        "content": "羸马行迟迟，顽童去我远。\n时时一回顾，不觉白日晚。\n路傍豪家宅，楼上红妆满。\n十月庭花开，花前吹玉管。\n君当未贵日，岂不常屯蹇。\n如何见布衣，忽若尘入眼。\n布衣岂常贱，世事车轮转。",
        "dynasty": "唐",
        "collection_info": null
    },
    {
        "title": "唐乐府十首 送征夫",
        "author": "刘驾",
        "content": "昔送征夫苦，今送征夫乐。\n寒衣纵携去，应向归时着。\n天子待功成，别造凌烟阁。",
        "dynasty": "唐",
        "collection_info": null
    },
    {
        "title": "唐乐府十首 轮者讴",
        "author": "刘驾",
        "content": "輓粟上高山，高山若平地。\n力尽心不怨，同我家私事。\n去者不遑宁，归者唱歌行。\n相逢古城下，立语天未明。\n一身远出塞，十口无税征。",
        "dynasty": "唐",
        "collection_info": null
    },
    {
        "title": "唐乐府十首 弔西人",
        "author": "刘驾",
        "content": "河湟父老地，尽知归明主。\n将军入空城，城下弔黄土。\n所愿边人耕，岁岁生禾黍。",
        "dynasty": "唐",
        "collection_info": null
    },
    {
        "title": "唐乐府十首 边军过",
        "author": "刘驾",
        "content": "城前兵马过，城裏人高卧。\n官家自供给，畏我田产破。\n健儿食肥肉，战马食新谷。\n食饱物有余，所恨无两腹。\n草青见军过，草白见军回。\n军回人更多，尽繫西戎来。",
        "dynasty": "唐",
        "collection_info": null
    },
    {
        "title": "唐乐府十首 望归马",
        "author": "刘驾",
        "content": "东人望归马，马归莲峰下。\n莲峰与地平，亦不更征兵。",
        "dynasty": "唐",
        "collection_info": null
    },
    {
        "title": "唐乐府十首 祝河水",
        "author": "刘驾",
        "content": "河水清瀰瀰，照见远树枝。\n征人不饮马，再拜祝冯夷。\n从今亿万岁，不见河浊时。",
        "dynasty": "唐",
        "collection_info": null
    },
    {
        "title": "唐乐府十首 田西边",
        "author": "刘驾",
        "content": "刀劒作锄犂，耕田古城下。\n高秋禾黍多，无地放羊马。",
        "dynasty": "唐",
        "collection_info": null
    },
    {
        "title": "唐乐府十首 昆山",
        "author": "刘驾",
        "content": "昔时玉为宝，昆山过不得。\n今时玉为尘，昆山入中国。\n白玉尚如尘，谁肯爱金银。",
        "dynasty": "唐",
        "collection_info": null
    },
    {
        "title": "唐乐府十首 乐边人",
        "author": "刘驾",
        "content": "在乡身亦劳，在边腹亦饱。\n父兄若一处，任向边头老。",
        "dynasty": "唐",
        "collection_info": null
    },
    {
        "title": "唐乐府十首 献贺觞",
        "author": "刘驾",
        "content": "莫但取河湟，河湟非边疆。\n愿今日入处，亦似天中央。\n天子寿万岁，再拜献此觞。",
        "dynasty": "唐",
        "collection_info": null
    },
    {
        "title": "且可怜行",
        "author": "刘驾",
        "content": "园中花自早，不信外无花。\n良人未朝去，先出登香车。\n□□五□轮，满城闻呕哑。\n侍儿衣各别，头上金雀多。\n祗是一家人，路人疑千家。\n过后香满陌，直到春日斜。\n今朝且可怜，莫问久如何。",
        "dynasty": "唐",
        "collection_info": null
    },
    {
        "title": "筑台词",
        "author": "刘驾",
        "content": "前杵与后杵，筑城声不住。\n我愿筑更高，得见秦皇墓。",
        "dynasty": "唐",
        "collection_info": null
    },
    {
        "title": "邻女",
        "author": "刘驾",
        "content": "君嫌邻女丑，取妇他乡县。\n料嫁与君人，亦为邻所贱。\n菖蒲花可贵，只为人难见。",
        "dynasty": "唐",
        "collection_info": null
    },
    {
        "title": "山中夜坐",
        "author": "刘驾",
        "content": "半夜山雨过，起来满山月。\n落尽醉处花，荒沟水决决。\n怆然惜春去，似与故人别。\n谁遣我多情，壮年无鬓髮。",
        "dynasty": "唐",
        "collection_info": null
    },
    {
        "title": "秦娥",
        "author": "刘驾",
        "content": "秦娥十四五，面白于指爪。\n羞人夜采桑，惊起戴胜鸟。",
        "dynasty": "唐",
        "collection_info": null
    },
    {
        "title": "牧童",
        "author": "刘驾",
        "content": "牧童见客拜，山果怀中落。\n昼日驱牛归，前溪风雨恶。",
        "dynasty": "唐",
        "collection_info": null
    },
    {
        "title": "古出塞",
        "author": "刘驾",
        "content": "胡风不开花，四气多作雪。\n北人尚冻死，况我本南越。\n古来犬羊地，巡狩无遗辙。\n九土耕不尽，武皇犹征伐。\n中天有高阁，图画何时歇？\n坐恐塞上山，低于沙中骨。",
        "dynasty": "唐",
        "collection_info": null
    },
    {
        "title": "寄远",
        "author": "刘驾",
        "content": "雪花岂结子，徒满连理枝。\n嫁作征人妻，不得长相随。\n去年君点行，贱妾是新姬。\n别早见未熟，入梦无定姿。\n悄悄空闺中，蛩声遶罗帏。\n得书喜犹甚，况復见君时。",
        "dynasty": "唐",
        "collection_info": null
    },
    {
        "title": "下第后屏居长安书怀寄太原从事",
        "author": "刘驾",
        "content": "刖足岂更长，良工隔千里。\n故山彭蠡上，归梦向汾水。\n低摧神气尽，僮仆心亦耻。\n未达谁不然，达者心思此。\n行年忽已壮，去老年更几。\n功名生不彰，身殁岂为鬼。\n纔看芳草歇，即叹凉风起。\n匹马未来期，嘶声尚在耳。",
        "dynasty": "唐",
        "collection_info": null
    },
    {
        "title": "早行",
        "author": "刘驾",
        "content": "马上续残梦，马嘶时復惊。\n心孤多所虞，僮仆近我行。\n栖禽未分散，落月照古城。\n莫羡居者闲，冢边人已耕。",
        "dynasty": "唐",
        "collection_info": null
    },
    {
        "title": "青门路",
        "author": "刘驾",
        "content": "青门有归路，坦坦高槐下。\n贫贱自耻归，此地谁留我。\n门开送客去，落日懒回马。\n旅食帝城中，不如远游者。\n舟成于陆地，风水终相假。\n吾道谅如斯，立身无苟且。",
        "dynasty": "唐",
        "collection_info": null
    },
    {
        "title": "效古",
        "author": "刘驾",
        "content": "融融芳景和，杳杳春日斜。\n娇娆不自持，清唱嚬双蛾。\n终曲翻成泣，新人下香车。\n新人且莫喜，故人曾如此。\n燕赵犹生女，郎岂有终始。",
        "dynasty": "唐",
        "collection_info": null
    },
    {
        "title": "战城南",
        "author": "刘驾",
        "content": "城南征战多，城北无饥鸦。\n白骨马蹄下，谁言皆有家。\n城前水声苦，倏忽流万古。\n莫争城外城，城裏终闲土。",
        "dynasty": "唐",
        "collection_info": null
    },
    {
        "title": "曲江春霁",
        "author": "刘驾",
        "content": "宿雨洗秦树，旧花如新开。\n池边草未干，日照人马来。\n马蹄踏流水，渐渐成尘埃。\n鸳鸯不敢下，飞绕岸东西。\n此地喧仍旧，归人亦满街。",
        "dynasty": "唐",
        "collection_info": null
    },
    {
        "title": "赠先达",
        "author": "刘驾",
        "content": "终南苍翠好，未必如故山。\n心期在荣名，三载居长安。\n昔蒙大雅匠，勉我工五言。\n业成时不重，辛苦只自怜。\n皎皎机上丝，尽作秦筝弦。\n贫女皆罢织，富人岂不寒。\n惊风起长波，浩浩何时还？\n待君当要路，一指王化源。",
        "dynasty": "唐",
        "collection_info": null
    },
    {
        "title": "有感",
        "author": "刘驾",
        "content": "弓劒不自行，难引河湟思。\n将军半夜饮，十里闻歌饮。\n高门几世宅，舞袖仍新赐。\n谁遣一书来，灯前问边事。",
        "dynasty": "唐",
        "collection_info": null
    },
    {
        "title": "姑苏台",
        "author": "刘驾",
        "content": "勾践饮胆日，吴酒正满杯。\n笙歌入海云，声自姑苏来。\n西施舞初罢，侍儿整金钗。\n众女不敢妒，自比泉下泥。\n越鼓声腾腾，吴天隔尘埃。\n难将甬东地，更学会稽栖。\n霸迹一朝尽，草中棠梨开。",
        "dynasty": "唐",
        "collection_info": null
    },
    {
        "title": "豪家",
        "author": "刘驾",
        "content": "九陌槐叶尽，青春在豪家。\n娇莺不出城，长宿庭上花。\n高楼登夜半，已见南山多。\n恩深势自然，不是爱骄奢。",
        "dynasty": "唐",
        "collection_info": null
    },
    {
        "title": "山中有招",
        "author": "刘驾",
        "content": "朗朗山月出，尘中事由生。\n人心虽不闲，九陌夜无行。\n学古以求闻，有如石上耕。\n齐姜早作妇，岂识闺中情。\n何如此幽居，地僻人不争。\n嘉树自昔有，茅屋因我成。\n取薪不出门，采药于前庭。\n春花虽无种，枕席芙蓉馨。\n君来食葵藿，天爵岂不荣。",
        "dynasty": "唐",
        "collection_info": null
    },
    {
        "title": "空城雀",
        "author": "刘驾",
        "content": "饥啄空城上，莫近太仓粟。\n一粒未充肠，却入公子腹。\n且弔城上骨，几曾害尔族。\n不闻庄辛语，今日寒芜绿。",
        "dynasty": "唐",
        "collection_info": null
    },
    {
        "title": "冯叟居",
        "author": "刘驾",
        "content": "天作冯叟居，山僧尚嫌僻。\n开门因两树，结宇倚翠壁。\n溪南有微径，时遇采芝客。\n往往白云生，对面千里隔。\n机忘若僮仆，常与猨鸟剧。\n晒药上小峰，庭深无日色。\n自忘归乡里，不见新旧戚。\n纍纍子孙墓，秋风吹古柏。",
        "dynasty": "唐",
        "collection_info": null
    },
    {
        "title": "醒后",
        "author": "刘驾",
        "content": "醉卧芳草间，酒醒日落后。\n壶觞半倾覆，客去应已久。\n不记折花时，何得花在手。",
        "dynasty": "唐",
        "collection_info": null
    },
    {
        "title": "弃妇",
        "author": "刘驾",
        "content": "回车在门前，欲上心更悲。\n路傍见花发，似妾初嫁时。\n养蚕已成茧，织素犹在机。\n新人应笑此，何如画蛾眉。\n昨日惜红颜，今日畏老迟。\n良媒去不远，此恨今告谁。",
        "dynasty": "唐",
        "collection_info": null
    },
    {
        "title": "送李殷游边",
        "author": "刘驾",
        "content": "十年梦相识，一觏俄远别。\n征驾在我傍，草草意难说。\n君居洞庭日，诗句满魏阙。\n如何万里来，青桂看人折。\n行装不及备，西去偶然诀。\n孟夏出都门，红尘客衣热。\n荒城见羊马，野馆具薇蕨。\n边境渐无虞，旅宿常待月。\n西园置酒地，日夕簪裾列。\n壮志安可留，槐花樽前发。",
        "dynasty": "唐",
        "collection_info": null
    },
    {
        "title": "江村",
        "author": "刘驾",
        "content": "江水灌稻田，饥年稻亦熟。\n舟中爱桑麻，日午因成宿。\n相承几十代，居止连茅屋。\n四邻不相离，安肯去骨肉。\n书生说太苦，客路常在目。\n纵使富贵还，交亲几坟绿。",
        "dynasty": "唐",
        "collection_info": null
    },
    {
        "title": "出门",
        "author": "刘驾",
        "content": "出门羡他人，奔走如得涂。\n翻思他人意，与我或不殊。\n以兹聊自安，默默行九衢。\n生计逐羸马，每出似移居。\n客从我乡来，但得邻里书。\n田园几换主，梦归犹荷锄。\n进犹希万一，退復何所如。\n况今闢公道，安得不踌躇。",
        "dynasty": "唐",
        "collection_info": null
    },
    {
        "title": "别道者",
        "author": "刘驾",
        "content": "自君入城市，北邙无新坟。\n始信壶中药，不落白杨根。\n如何忽告归，蕣华还笑人。\n玉笙无遗音，怅望缑岭云。",
        "dynasty": "唐",
        "collection_info": null
    },
    {
        "title": "兰昌宫",
        "author": "刘驾",
        "content": "宫兰非瑶草，安得春长在。\n迴首春又归，翠华不能待。\n悲风生辇路，山川寂已晦。\n边恨在行人，行人无尽岁。",
        "dynasty": "唐",
        "collection_info": null
    },
    {
        "title": "送友人擢第东归",
        "author": "刘驾",
        "content": "同家楚天南，相识秦云西。\n古来悬弧义，岂顾子与妻。\n携手践名场，正遇公道开。\n君荣我虽黜，感恩同所怀。\n有马不復羸，有奴不復饥。\n灞岸秋草绿，却是还家时。\n青门一瓢空，分手去迟迟。\n期君辙未平，我车继东归。",
        "dynasty": "唐",
        "collection_info": null
    },
    {
        "title": "久客",
        "author": "刘驾",
        "content": "久客心易足，主人有余力。\n如何昨宵梦，到晓家山色。\n南音入谁耳，曲尽头自白。",
        "dynasty": "唐",
        "collection_info": null
    },
    {
        "title": "秋夕",
        "author": "刘驾",
        "content": "促织灯下吟，灯光冷于水。\n乡魂坐中去，倚壁身如死。\n求名为骨肉，骨肉万余里。\n富贵在何时，离别今如此。\n出门长叹息，月白西风起。",
        "dynasty": "唐",
        "collection_info": null
    },
    {
        "title": "效陶",
        "author": "刘驾",
        "content": "两曜无停驭，蓬壶应有墓。\n何况北邙山，只近市朝路。\n大恢生死网，飞走无逃处。\n白髮忽已新，红颜岂如故。\n我有杯中物，可以消万虑。\n醉舞日婆娑，谁能记朝暮。\n如求神仙药，阶下亦种黍。\n但使长兀然，始见天地祖。",
        "dynasty": "唐",
        "collection_info": null
    },
    {
        "title": "长门怨",
        "author": "刘驾",
        "content": "御泉长绕凤皇[楼]，只是恩波别处流。\n闲揲舞衣归未得，夜来砧杵六宫秋。",
        "dynasty": "唐",
        "collection_info": null
    },
    {
        "title": "苦寒行",
        "author": "刘驾",
        "content": "严寒动八荒，刺刺无休时。\n阳乌不自暖，雪压扶桑枝。\n岁暮寒益壮，青春安得归。\n朔鴈到南海，越禽何处飞。\n谁言贫士叹，不为身无衣。",
        "dynasty": "唐",
        "collection_info": null
    },
    {
        "title": "琪树下因吟六韵呈先达者",
        "author": "刘驾",
        "content": "举世爱嘉树，此树何人识。\n清秋远山意，偶向亭际得。\n奇柯交若鬬，珍叶密如织。\n尘中尚青葱，更想尘外色。\n所宜巢三鸟，影入瑶池碧。\n移根岂无时，一问紫烟客。",
        "dynasty": "唐",
        "collection_info": null
    },
    {
        "title": "送人登第东归",
        "author": "刘驾",
        "content": "学古既到古，反求鉴者难。\n见诗未识君，疑生建安前。\n海畔岂无家，终难成故山。\n得失虽由命，世途多险艰。\n我皇追古风，文柄付大贤。\n此时如为君，果在甲科间。\n晚达多早贵，举世咸为然。\n一夕颜却少，虽病心且安。\n所居似清明，冷竈起新烟。\n高情懒行乐，花盛仆马前。\n归程不淹留，指期到田园。\n香醪四邻熟，霜橘千株繁。\n肯忆长安夜，论诗风雪寒。",
        "dynasty": "唐",
        "collection_info": null
    },
    {
        "title": "贾客词",
        "author": "刘驾",
        "content": "贾客灯下起，犹言发已迟。\n高山有疾路，暗行终不疑。\n寇盗伏其路，猛兽来相追。\n金玉四散去，空囊委路岐。\n扬州有大宅，白骨无地归。\n少妇当此日，对镜弄花枝。",
        "dynasty": "唐",
        "collection_info": null
    },
    {
        "title": "塞下曲",
        "author": "刘驾",
        "content": "勒兵辽水边，风急卷旌旃。\n绝塞阴无草，平沙去尽天。\n下营看斗建，传号信狼烟。\n圣代书青史，当时破虏年。",
        "dynasty": "唐",
        "collection_info": null
    },
    {
        "title": "春夜二首 一",
        "author": "刘驾",
        "content": "一别杜陵归未期，祗凭魂梦接亲知。\n近来欲睡兼难睡，夜夜夜深闻子规。",
        "dynasty": "唐",
        "collection_info": null
    },
    {
        "title": "春夜二首 二",
        "author": "刘驾",
        "content": "几岁干戈阻路岐，忆山心切与心违。\n时难何处披衷抱，日日日斜空醉归。",
        "dynasty": "唐",
        "collection_info": null
    },
    {
        "title": "郪中感怀",
        "author": "刘驾",
        "content": "顷年曾住此中来，今日重游事可哀。\n忆得几家欢宴处，家家家业尽成灰。",
        "dynasty": "唐",
        "collection_info": null
    },
    {
        "title": "晓登迎春阁",
        "author": "刘驾",
        "content": "未栉凭栏眺锦城，烟笼万井二江明。\n香风满阁花满树，树树树梢啼晓莺。",
        "dynasty": "唐",
        "collection_info": null
    },
    {
        "title": "白髭",
        "author": "刘驾",
        "content": "到处逢人求至药，几回染了又成丝。\n素丝易染髭难染，墨翟当年合泣髭。",
        "dynasty": "唐",
        "collection_info": null
    },
    {
        "title": "送卢使君赴夔州",
        "author": "刘驾",
        "content": "铙管随征斾，高秋上远巴。\n白波连雾雨，青壁断蒹葭。\n凭几双瞳静，登楼万井斜。\n政成知俗变，当应画轮车。",
        "dynasty": "唐",
        "collection_info": null
    },
    {
        "title": "望月",
        "author": "刘驾",
        "content": "清秋新霁与君同，江上高楼倚碧空。\n酒尽露零宾客散，更更更漏月明中。",
        "dynasty": "唐",
        "collection_info": null
    },
    {
        "title": "古意",
        "author": "刘驾",
        "content": "蒲帆出浦去，但见浦边树。\n不如马行郎，马迹犹在路。\n大舟不相载，买宅令委住。\n莫道留金多，本非爱郎富。",
        "dynasty": "唐",
        "collection_info": null
    },
    {
        "title": "长洲怀古",
        "author": "刘沧",
        "content": "野烧原空尽荻灰，吴王此地有楼台。\n千年事往人何在，半夜月明潮自来。\n白鸟影从江树没，清猨声入楚云哀。\n停车日晚荐苹藻，风静寒塘花正开。",
        "dynasty": "唐",
        "collection_info": null
    },
    {
        "title": "经炀帝行宫",
        "author": "刘沧",
        "content": "此地曾经翠辇过，浮云流水竟如何。\n香销南国美人尽，怨入东风芳草多。\n残柳宫前空露叶，夕阳川上浩烟波。\n行人遥起广陵思，古渡月明闻棹歌。",
        "dynasty": "唐",
        "collection_info": null
    },
    {
        "title": "春日游嘉陵江",
        "author": "刘沧",
        "content": "独泛扁舟映绿杨，嘉陵江水色苍苍。\n行看芳草故乡远，坐对落花春日长。\n曲岸危樯移渡影，暮天栖鸟入山光。\n今来谁识东归意，把酒闲吟思洛阳。",
        "dynasty": "唐",
        "collection_info": null
    },
    {
        "title": "秋日山斋书怀",
        "author": "刘沧",
        "content": "启户清风枕簟幽，虫丝吹落挂帘钩。\n蝉吟高树雨初霁，人忆故乡山正秋。\n浩渺蒹葭连夕照，萧疎杨柳隔沙洲。\n空将方寸荷知己，身寄烟萝恩未酬。",
        "dynasty": "唐",
        "collection_info": null
    },
    {
        "title": "晚秋洛阳客舍",
        "author": "刘沧",
        "content": "清洛平分两岸沙，沙边水色近人家。\n隋朝古陌铜驼柳，石氏荒原金谷花。\n庭叶霜浓悲远客，宫城日晚度寒鵶。\n未成归计关河阻，空望白云乡路赊。",
        "dynasty": "唐",
        "collection_info": null
    },
    {
        "title": "深愁喜友人至",
        "author": "刘沧",
        "content": "不避驱羸道路长，青山同喜惜年光。\n灯前话旧阶草夜，月下醉吟溪树霜。\n落叶已经寒烧尽，衡门犹对古城荒。\n此身未遂归休计，一半生涯寄岳阳。",
        "dynasty": "唐",
        "collection_info": null
    },
    {
        "title": "秋日望西阳",
        "author": "刘沧",
        "content": "古木苍苔坠几层，行人一望旅情增。\n太行山下黄河水，铜雀台西武帝陵。\n风入蒹葭秋色动，雨余杨柳暮烟凝。\n野花似泣红妆泪，寒露满枝枝不胜。",
        "dynasty": "唐",
        "collection_info": null
    },
    {
        "title": "邺都怀古",
        "author": "刘沧",
        "content": "昔时霸业何萧索，古木唯多鸟雀声。\n芳草自生宫殿处，牧童谁识帝王城。\n残春杨柳长川迥，落日蒹葭远水平。\n一望青山便惆怅，西陵无主月空明。",
        "dynasty": "唐",
        "collection_info": null
    },
    {
        "title": "题龙门僧房",
        "author": "刘沧",
        "content": "静室遥临伊水东，寂寥谁与此身同。\n禹门山色度寒磬，萧寺竹声来晚风。\n僧宿石龛残雪在，鴈归沙渚夕阳空。\n偶将心地问高士，坐指浮生一梦中。",
        "dynasty": "唐",
        "collection_info": null
    },
    {
        "title": "秋夕山斋即事",
        "author": "刘沧",
        "content": "衡门无事闭苍苔，篱下萧疎野菊开。\n半夜秋风江色动，满山寒叶雨声来。\n鴈飞关塞霜初落，书寄乡闾人未迴。\n独坐高窗此时节，一弹瑶瑟自成哀。",
        "dynasty": "唐",
        "collection_info": null
    },
    {
        "title": "江行书事",
        "author": "刘沧",
        "content": "远渚蒹葭覆绿苔，姑苏南望思裴徊。\n空江独树楚山背，暮雨一舟吴苑来。\n人度深秋风叶落，鸟飞残照水烟开。\n寒潮欲上泛萍藻，寄荐三闾情自哀。",
        "dynasty": "唐",
        "collection_info": null
    },
    {
        "title": "过铸鼎原",
        "author": "刘沧",
        "content": "黄帝修真万国朝，鼎成龙驾上丹霄。\n天风乍起鹤声远，海雾渐深龙节遥。\n仙界日长青鸟度，御衣香散紫霞飘。\n唯留古迹寒原在，碧水苍苍空寂寥。",
        "dynasty": "唐",
        "collection_info": null
    },
    {
        "title": "秋日寓怀",
        "author": "刘沧",
        "content": "海上生涯一钓舟，偶因名利事淹留。\n旅涂谁见客青眼，故国几多人白头。\n霁色满川明水驿，蝉声落日隐城楼。\n如何未尽此行役，西入潼关云木秋。",
        "dynasty": "唐",
        "collection_info": null
    },
    {
        "title": "江城晚望",
        "author": "刘沧",
        "content": "一望江城思有余，遥分野径入樵渔。\n青山经雨菊花尽，白鸟下滩芦叶疎。\n静听潮声寒木杪，远看风色暮帆舒。\n秋期又涉潼关路，不得年年向此居。",
        "dynasty": "唐",
        "collection_info": null
    },
    {
        "title": "宿苍溪馆",
        "author": "刘沧",
        "content": "孤馆门开对碧岑，竹窗灯下听猨吟。\n巴山夜雨别离梦，秦塞旧山迢遰心。\n满地莓苔生近水，几株杨柳自成阴。\n空思知己隔云岭，乡路独归春草深。",
        "dynasty": "唐",
        "collection_info": null
    },
    {
        "title": "题王母庙",
        "author": "刘沧",
        "content": "寂寥珠翠想遗声，门掩烟微水殿清。\n拂曙紫霞生古壁，何年绛节下层城。\n鹤归辽海春光晚，花落闲阶夕雨晴。\n武帝无名在仙籍，玉坛星月夜空明。",
        "dynasty": "唐",
        "collection_info": null
    },
    {
        "title": "留别復本修古二上人",
        "author": "刘沧",
        "content": "二远相知是昔年，此身长寄礼香烟。\n绿芜风晚水边寺，清磬月高林下禅。\n台殿虚窗山翠入，梧桐疎叶露光悬。\n西峰话别又须去，终日关山在马前。",
        "dynasty": "唐",
        "collection_info": null
    },
    {
        "title": "边思",
        "author": "刘沧",
        "content": "汉将边方背辘轳，受降城北是单于。\n黄河晚冻雪风急，野火远烧山木枯。\n偷号甲兵衝塞色，衔枚战马踏寒芜。\n蛾眉一没空留怨，青冢月明啼夜乌。",
        "dynasty": "唐",
        "collection_info": null
    },
    {
        "title": "登龙门敬善寺阁",
        "author": "刘沧",
        "content": "独步危梯入杳冥，天风潇洒拂檐楹。\n禹门烟树正春色，少室云屏向晚晴。\n花落院深清禁闭，水分川阔绿芜平。\n琐窗朱槛同仙界，半夜缑山有鹤声。",
        "dynasty": "唐",
        "collection_info": null
    },
    {
        "title": "题王校书山斋",
        "author": "刘沧",
        "content": "猨鸟无声昼掩扉，寒原隔水到人稀。\n云晴古木月初上，雪满空庭鹤未归。\n药囿地连山色近，樵家路入树烟微。\n栖迟惯得沧浪思，云阁还应梦钓矶。",
        "dynasty": "唐",
        "collection_info": null
    },
    {
        "title": "浙江晚渡怀古",
        "author": "刘沧",
        "content": "蝉噪秋风满古堤，荻花寒渡思萋萋。\n潮声归海鸟初下，草色连江人自迷。\n碧落晴分平楚外，青山晚出穆陵西。\n此来一见垂纶者，却忆旧居明月溪。",
        "dynasty": "唐",
        "collection_info": null
    },
    {
        "title": "及第后宴曲江",
        "author": "刘沧",
        "content": "及第新春选胜游，杏园初宴曲江头。\n紫毫粉壁题仙籍，柳色箫声拂御楼。\n霁景露光明远岸，晚空山翠坠芳洲。\n归时不省花间醉，绮陌香车似水流。",
        "dynasty": "唐",
        "collection_info": null
    },
    {
        "title": "秋日山寺怀友人",
        "author": "刘沧",
        "content": "萧寺楼台对夕阴，淡烟疎磬散空林。\n风生寒渚白苹动，霜落秋山黄叶深。\n云尽独看晴塞鴈，月明遥听远村砧。\n相思不见又经岁，坐向松窗弹玉琴。",
        "dynasty": "唐",
        "collection_info": null
    },
    {
        "title": "八月十五日夜玩月",
        "author": "刘沧",
        "content": "中秋朗月静天河，乌鹊南飞客恨多。\n寒色满窗明枕簟，清光凝露拂烟萝。\n桂枝斜汉流灵魄，苹叶微风动细波。\n此夜空亭闻木落，蒹葭霜碛鴈初过。",
        "dynasty": "唐",
        "collection_info": null
    },
    {
        "title": "晚春宿僧院",
        "author": "刘沧",
        "content": "萧寺春风正落花，淹留数宿惠休家。\n碧空云尽磬声远，清夜月高窗影斜。\n白日闲吟为道侣，青山遥指是生涯。\n微微一点寒灯在，乡梦不成闻曙鵶。",
        "dynasty": "唐",
        "collection_info": null
    },
    {
        "title": "怀汶阳兄弟",
        "author": "刘沧",
        "content": "回看云岭思茫茫，几处关河隔汶阳。\n书信经年乡国远，弟兄无力海田荒。\n天高霜月砧声苦，风满寒林木叶黄。\n终日路岐归未得，秋来空羡鴈成行。",
        "dynasty": "唐",
        "collection_info": null
    },
    {
        "title": "题天宫寺阁",
        "author": "刘沧",
        "content": "丹阙侵霄壮復危，排空霞影动檐扉。\n城连伊水禹门近，烟隔上阳宫树微。\n天敛暮云残雨歇，路穿春草一僧归。\n此来闲望更何有，无限清风生客衣。",
        "dynasty": "唐",
        "collection_info": null
    },
    {
        "title": "游上方石窟寺",
        "author": "刘沧",
        "content": "苔径萦迴景渐分，翛然空界静埃氛。\n一声疎磬过寒水，半壁危楼隐白云。\n雪下石龛僧在定，日西山木鸟成羣。\n几来吟啸立朱槛，风起天香处处闻。",
        "dynasty": "唐",
        "collection_info": null
    },
    {
        "title": "怀江南友人",
        "author": "刘沧",
        "content": "久绝音书隔塞尘，路岐谁与子相亲。\n愁中独坐秦城夜，别后几经吴苑春。\n湘岸风来吹绿绮，海门潮上没青苹。\n空劳两地望明月，多感断蓬千里身。",
        "dynasty": "唐",
        "collection_info": null
    },
    {
        "title": "题敬亭山庙",
        "author": "刘沧",
        "content": "森森古木列岩隈，迥压寒原霁色开。\n云雨只从山上起，风雷多向庙中来。\n三江入海声长在，双鹤啼天影未迴。\n花落空庭春昼晚，石床松殿满青苔。",
        "dynasty": "唐",
        "collection_info": null
    },
    {
        "title": "经麻姑山",
        "author": "刘沧",
        "content": "麻姑此地炼神丹，寂寞烟霞古竈残。\n一自仙娥归碧落，几年春雨洗红兰。\n帆飞震泽秋江远，雨过陵阳晚树寒。\n山顶白云千万片，时闻鸾鹤下仙坛。",
        "dynasty": "唐",
        "collection_info": null
    },
    {
        "title": "对残春",
        "author": "刘沧",
        "content": "杨花漠漠暗长堤，春尽人愁鸟又啼。\n鬓髪近来生处白，家园几向梦中迷。\n霏微远树荒郊外，牢落空城夕照西。\n唯有年光堪自惜，不胜烟草日萋萋。",
        "dynasty": "唐",
        "collection_info": null
    },
    {
        "title": "过沧浪峡",
        "author": "刘沧",
        "content": "山迭云重一径幽，苍苔古石濑清流。\n出岩树色见来静，落涧泉声长自秋。\n远入虚明思白帝，寒生浩景想沧洲。\n如何地近东西路，马足车轮不暂留。",
        "dynasty": "唐",
        "collection_info": null
    },
    {
        "title": "经过建业",
        "author": "刘沧",
        "content": "六代兴衰曾此地，西风露泣白苹花。\n烟波浩渺空亡国，杨柳萧条有几家。\n楚塞秋光晴入树，浙江残雨晚生霞。\n凄凉处处渔樵路，鸟去人归山影斜。",
        "dynasty": "唐",
        "collection_info": null
    },
    {
        "title": "赠道者",
        "author": "刘沧",
        "content": "真趣淡然居物外，忘机多是隐天台。\n停灯深夜看仙箓，拂石高秋坐钓台。\n卖药故人湘水别，入檐栖鸟旧山来。\n无因朝市知名姓，地僻衡门对岳开。",
        "dynasty": "唐",
        "collection_info": null
    },
    {
        "title": "题马太尉华山庄",
        "author": "刘沧",
        "content": "别开池馆背山阴，近得幽奇物外心。\n竹色拂云连岳寺，泉声带雨出溪林。\n一庭杨柳春光暖，三径烟萝晚翠深。\n自是功成闲劒履，西斋长卧对瑶琴。",
        "dynasty": "唐",
        "collection_info": null
    },
    {
        "title": "秋日夜怀",
        "author": "刘沧",
        "content": "砧杵寥寥秋色长，遶枝寒鹊客情伤。\n关山云尽九秋月，门柳叶凋三径霜。\n近日每思归少室，故人遥忆隔潇湘。\n如何节候变容髪，明镜一看愁异常。",
        "dynasty": "唐",
        "collection_info": null
    },
    {
        "title": "题巫山庙",
        "author": "刘沧",
        "content": "十二岚峯挂夕晖，庙门深闭雾烟微。\n天高木落楚人思，山迥月残神女归。\n触石晴云凝翠鬓，度江寒雨湿罗衣。\n婵娟似恨襄王梦，猨呌断岩秋藓稀。",
        "dynasty": "唐",
        "collection_info": null
    },
    {
        "title": "题吴宫苑",
        "author": "刘沧",
        "content": "吴苑荒凉故国名，吴山月上照江明。\n残春碧树自留影，半夜子规何处声。\n芦叶长侵洲渚暗，苹花开尽水烟平。\n经过此地千年恨，荏苒东风露色清。",
        "dynasty": "唐",
        "collection_info": null
    },
    {
        "title": "旅馆书怀",
        "author": "刘沧",
        "content": "秋看庭树换风烟，兄弟飘零寄海边。\n客计倦行分陕路，家贫休种汶阳田。\n云低远塞鸣寒鴈，雨歇空山噪暮蝉。\n落叶虫丝满窗户，秋堂独坐思悠然。",
        "dynasty": "唐",
        "collection_info": null
    },
    {
        "title": "赠天台隐者",
        "author": "刘沧",
        "content": "静者多依猨鸟丛，衡门野色四郊通。\n天开宿雾海生日，水泛落花山有风。\n迴望一巢悬木末，独寻危石坐岩中。\n看书饮酒余无事，自乐樵渔狎钓翁。",
        "dynasty": "唐",
        "collection_info": null
    },
    {
        "title": "洛阳月夜书怀",
        "author": "刘沧",
        "content": "疎柳高槐古巷通，月明西照上阳宫。\n一声边鴈塞门雪，几处远砧河汉风。\n独榻闲眠移岳影，寒窗幽思度烟空。\n孤吟此夕惊秋晚，落叶残花树色中。",
        "dynasty": "唐",
        "collection_info": null
    },
    {
        "title": "江行夜泊",
        "author": "刘沧",
        "content": "白浪连空极渺漫，孤舟此夜泊中滩。\n岳阳秋霁寺钟远，渡口月明渔火残。\n绿绮韵高湘女怨，青葭色映水禽寒。\n乡遥楚国生归思，欲曙山光上木兰。",
        "dynasty": "唐",
        "collection_info": null
    },
    {
        "title": "赠颛顼山人",
        "author": "刘沧",
        "content": "浩气含真玉片辉，着书精义入玄微。\n洛阳紫陌几曾醉，少室白云时一归。\n松雪月高唯鹤宿，烟岚秋霁到人稀。\n知君济世有长策，莫问沧浪隐钓矶。",
        "dynasty": "唐",
        "collection_info": null
    },
    {
        "title": "长安冬夜书情",
        "author": "刘沧",
        "content": "上国栖迟岁欲终，此情多寄寂寥中。\n钟传半夜旅人馆，鵶呌一声疎树风。\n古巷月高山色静，寒芜霜落灞原空。\n今来唯问心期事，独望青云路未通。",
        "dynasty": "唐",
        "collection_info": null
    },
    {
        "title": "经古行宫",
        "author": "刘沧",
        "content": "玉辇西归已至今，古原风景自沈沈。\n御沟流水长芳草，宫树落花空夕阴。\n胡蝶翅翻残露滴，子规声尽野烟深。\n路人不记当年事，台殿寂寥山影侵。",
        "dynasty": "唐",
        "collection_info": null
    },
    {
        "title": "秋日登醴泉县楼",
        "author": "刘沧",
        "content": "闲上高楼时一望，绿芜寒野静中分。\n人行直路入秦树，鴈截斜阳背塞云。\n渭水自流汀岛色，汉陵空长石苔纹。\n秋风高柳出危叶，独听蝉声日欲曛。",
        "dynasty": "唐",
        "collection_info": null
    },
    {
        "title": "春日旅游",
        "author": "刘沧",
        "content": "玄髪辞家事远游，春风归鴈一声愁。\n花开忽忆故山树，月上自登临水楼。\n浩浩晴原人独去，依依春草水分流。\n秦川楚塞烟波隔，怨别路岐何日休。",
        "dynasty": "唐",
        "collection_info": null
    },
    {
        "title": "送友人下第归吴",
        "author": "刘沧",
        "content": "共惜年华未立名，路岐终日轸羁情。\n青春半是往来尽，白髮多因离别生。\n楚岸帆开云树映，吴门月上水烟清。\n东归自有故山约，花落石床苔藓平。",
        "dynasty": "唐",
        "collection_info": null
    },
    {
        "title": "访友人郊居",
        "author": "刘沧",
        "content": "登原过水访相如，竹坞莎庭似故居。\n空塞山当清昼晚，古槐人继绿阴余。\n休弹瑟韵伤离思，已有蝉声报夏初。\n醉唱劳歌翻自叹，钓船渔浦梦难疎。",
        "dynasty": "唐",
        "collection_info": null
    },
    {
        "title": "匡城寻薛闵秀才不遇",
        "author": "刘沧",
        "content": "音容一别近三年，往事空思意浩然。\n匹马东西何处客，孤城杨柳晚来蝉。\n路长草色秋山绿，川阔晴光远水连。\n不见故人劳梦寐，独吟风月过南燕。",
        "dynasty": "唐",
        "collection_info": null
    },
    {
        "title": "与僧话旧",
        "author": "刘沧",
        "content": "巾舃同时下翠微，旧游因话事多违。\n南朝古寺几僧在，西岭空林唯鸟归。\n莎径晚烟凝竹坞，石池春色染苔衣。\n此时相见又相别，即是关河朔鴈飞。",
        "dynasty": "唐",
        "collection_info": null
    },
    {
        "title": "寄远",
        "author": "刘沧",
        "content": "西园杨柳暗惊秋，宝瑟朱弦结远愁。\n霜落鴈声来紫塞，月明人梦在青楼。\n蕙心迢遰湘云暮，兰思萦迴楚水流。\n锦字织成添别恨，关河万里路悠悠。",
        "dynasty": "唐",
        "collection_info": null
    },
    {
        "title": "长安逢友人",
        "author": "刘沧",
        "content": "上国相逢尘满襟，倾杯一话昔年心。\n荒台共望秋山立，古寺多同雪夜吟。\n风度重城宫漏尽，月明高柳禁烟深。\n终期白日青云路，休感鬓毛霜雪侵。",
        "dynasty": "唐",
        "collection_info": null
    },
    {
        "title": "下第东归途中书事",
        "author": "刘沧",
        "content": "峡路谁知倦此情，往来多是半年程。\n孤吟洛苑逢春尽，几向秦城见月明。\n高柳断烟侵岳影，古堤斜日背滩声。\n东归海上有余业，牢落田园荒草平。",
        "dynasty": "唐",
        "collection_info": null
    },
    {
        "title": "经龙门废寺",
        "author": "刘沧",
        "content": "因思人事事无穷，几度经过感此中。\n山色不移楼殿尽，石台依旧水云空。\n唯余芳草滴春露，时有残花落晚风。\n杨柳覆滩清濑响，暮天沙鸟自西东。",
        "dynasty": "唐",
        "collection_info": null
    },
    {
        "title": "下第后怀旧居",
        "author": "刘沧",
        "content": "几到青门未立名，芳时多负故乡情。\n雨余秦苑绿芜合，春尽灞原白髮生。\n每见山泉长属意，终期身事在归耕。\n苹花覆水曲溪暮，独坐钓舟歌月明。",
        "dynasty": "唐",
        "collection_info": null
    },
    {
        "title": "经无可旧居兼伤贾岛",
        "author": "刘沧",
        "content": "尘室寒窗我独看，别来人事几凋残。\n昼空萧寺一僧去，雪满巴山孤客寒。\n落叶堕巢禽自出，苍苔封砌竹成竿。\n碧云迢遰长江远，向夕苦吟归思难。",
        "dynasty": "唐",
        "collection_info": null
    },
    {
        "title": "赠隐者",
        "author": "刘沧",
        "content": "何时止此幽栖处，独掩衡门长绿苔。\n临水静闻灵鹤语，隔原时有至人来。\n五湖仙岛几年别，九转药炉深夜开。\n谁识无机养真性，醉眠松石枕空杯。",
        "dynasty": "唐",
        "collection_info": null
    },
    {
        "title": "题书斋",
        "author": "刘沧",
        "content": "一日不曾离此处，风吹疎牖夕云晴。\n气凌霜色劒光动，吟对雪华诗韵清。\n高木宿禽来远岳，古原残雨隔重城。\n西斋瑶瑟自为侣，门掩半春苔藓生。",
        "dynasty": "唐",
        "collection_info": null
    },
    {
        "title": "题秦女楼",
        "author": "刘沧",
        "content": "珠翠香销鸳瓦堕，神仙曾向此中游。\n青楼月色桂花冷，碧落箫声云叶愁。\n杳杳蓬莱人不见，苍苍苔藓路空留。\n一从凤去千年后，迢遰岐山水石秋。",
        "dynasty": "唐",
        "collection_info": null
    },
    {
        "title": "题桃源处士山居留寄",
        "author": "刘沧",
        "content": "白云深处葺茅庐，退隐衡门与俗疎。\n一洞晓烟留水上，满庭春露落花初。\n闲看竹屿吟新月，特酌山醪读古书。\n穷达尽为身外事，浩然元气乐樵渔。",
        "dynasty": "唐",
        "collection_info": null
    },
    {
        "title": "宿题天坛观",
        "author": "刘沧",
        "content": "沐髪清斋宿洞宫，桂花松韵满岩风。\n紫霞晓色秋山霁，碧落寒光霜月空。\n华表鹤声天外迥，蓬莱仙界海门通。\n冥心一悟虚无理，寂寞玄珠象罔中。",
        "dynasty": "唐",
        "collection_info": null
    },
    {
        "title": "洛神怨",
        "author": "刘沧",
        "content": "子建东归恨思长，飘飖神女步池塘。\n云鬟高动水宫影，珠翠乍摇沙露光。\n心寄碧沈空婉恋，梦残春色自悠扬。\n停车绮陌傍杨柳，片月青楼落未央。",
        "dynasty": "唐",
        "collection_info": null
    },
    {
        "title": "龙门留别道友",
        "author": "刘沧",
        "content": "一顾恩深荷道安，独垂双泪下层峦。\n飞鸣北鴈塞云暮，摇落西风关树寒。\n春谷终期吹羽翼，萍身不定逐波澜。\n裴徊偏起旧枝恋，半夜独吟孤烛残。",
        "dynasty": "唐",
        "collection_info": null
    },
    {
        "title": "题四皓庙",
        "author": "刘沧",
        "content": "石壁苍苔翠霭浓，驱车商洛想遗踪。\n天高猨呌向山月，露下鹤声来庙松。\n叶堕阴岩疎薜荔，池经秋雨老芙蓉。\n雪髯仙侣何深隐，千古寂寥云水重。",
        "dynasty": "唐",
        "collection_info": null
    },
    {
        "title": "望未央宫",
        "author": "刘沧",
        "content": "西上秦原见未央，山岚川色晚苍苍。\n云楼欲动入清渭，鸳瓦如飞出绿杨。\n舞席歌尘空岁月，宫花春草满池塘。\n香风吹落天人语，綵凤五云朝汉皇。",
        "dynasty": "唐",
        "collection_info": null
    },
    {
        "title": "秋日过昭陵",
        "author": "刘沧",
        "content": "寝庙徒悲劒与冠，翠华龙驭杳漫漫。\n原分山势入空塞，地匝松阴出晚寒。\n上界鼎成云缥缈，西陵舞罢泪阑干。\n那堪独立斜阳裏，碧落秋光烟树残。",
        "dynasty": "唐",
        "collection_info": null
    },
    {
        "title": "夏日登慈恩寺",
        "author": "刘沧",
        "content": "金界时来一访僧，天香飘翠琐窗凝。\n碧池静照寒松影，清昼深悬古殿灯。\n晚景风蝉催节候，高空云鸟度轩层。\n尘机消尽话玄理，暮磬出林疎韵澄。",
        "dynasty": "唐",
        "collection_info": null
    },
    {
        "title": "宿题金山寺",
        "author": "刘沧",
        "content": "一点青山翠色危，云岩不掩与星期。\n海门烟树潮归后，江面山楼月照时。\n独鹤唳空秋露下，高僧入定夜猨知。\n萧疎水木清钟梵，颢气寒光动石池。",
        "dynasty": "唐",
        "collection_info": null
    },
    {
        "title": "送友人游蜀",
        "author": "刘沧",
        "content": "北去西游春未半，蜀山云雪入诗情。\n青萝拂水花流影，翠霭隔岩猨有声。\n日出空江分远浪，鸟归高木认孤城。\n心期万里无劳倦，古石苍苔峡路清。",
        "dynasty": "唐",
        "collection_info": null
    },
    {
        "title": "题郑中丞东溪",
        "author": "刘沧",
        "content": "一境新开雉堞西，绿苔微径露凄凄。\n高轩夜静竹声远，曲岸春深杨柳低。\n山霁月明常此醉，草芳花暗省曾迷。\n即随凤诏归清列，几忆风花梦小溪。",
        "dynasty": "唐",
        "collection_info": null
    },
    {
        "title": "代友人悼姬",
        "author": "刘沧",
        "content": "罗帐香微冷锦裀，歌声永绝想梁尘。\n萧郎独宿落花夜，谢女不归明月春。\n青鸟罢传相寄字，碧江无復采莲人。\n满庭芳草坐成恨，迢遰蓬莱入梦频。",
        "dynasty": "唐",
        "collection_info": null
    },
    {
        "title": "夏日登西林白上人楼",
        "author": "刘沧",
        "content": "几到西林清净境，层台高视有无间。\n寒光远动天边水，碧影出空烟外山。\n苔点落花微萼在，叶藏幽鸟碎声闲。\n旷然多慊登楼意，永日重门深掩关。",
        "dynasty": "唐",
        "collection_info": null
    },
    {
        "title": "江楼月夜闻笛",
        "author": "刘沧",
        "content": "南浦蒹葭疎雨后，寂寥横笛怨江楼。\n思飘明月浪花白，声入碧云枫叶秋。\n河汉夜阑孤鴈度，潇湘水阔二妃愁。\n髪寒衣湿曲初罢，露色河光生钓舟。",
        "dynasty": "唐",
        "collection_info": null
    },
    {
        "title": "送友人下第东归",
        "author": "刘沧",
        "content": "漠漠杨花灞岸飞，几迴倾酒话东归。\n九衢春尽生乡梦，千里尘多满客衣。\n流水雨余芳草合，空山月晚白云微。\n金门自有西来约，莫待萤光照竹扉。",
        "dynasty": "唐",
        "collection_info": null
    },
    {
        "title": "从郑郎中高州游东潭",
        "author": "刘沧",
        "content": "烟岚晚入湿旌旗，高槛风清醉未归。\n夹路野花迎马首，出林山鸟向人飞。\n一溪寒水涵清浅，几处晴云度翠微。\n自是谢公心近得，登楼望月思依依。",
        "dynasty": "唐",
        "collection_info": null
    },
    {
        "title": "罢华原尉上座主尚书",
        "author": "刘沧",
        "content": "自怜生计事悠悠，浩渺沧浪一钓舟。\n千里梦归清洛近，三年官罢杜陵秋。\n山连绝塞浑无色，水到平沙几处流。\n白露黄花岁时晚，不堪霜鬓镜前愁。",
        "dynasty": "唐",
        "collection_info": null
    },
    {
        "title": "雨后游南门寺",
        "author": "刘沧",
        "content": "郭南山寺雨初晴，上界寻僧竹裏行。\n半壁楼台秋月过，一川烟水夕阳平。\n苔封石室云含润，露滴松枝鹤有声。\n木叶萧萧动归思，西风画角汉东城。",
        "dynasty": "唐",
        "collection_info": null
    },
    {
        "title": "题古寺",
        "author": "刘沧",
        "content": "古寺萧条偶宿期，更深霜压竹枝低。\n长天月影高窗过，疎树寒鵶半夜啼。\n池水竭来龙已去，老松枯处鹤犹栖。\n伤心可惜从前事，寥落朱廊堕粉泥。",
        "dynasty": "唐",
        "collection_info": null
    },
    {
        "title": "晚秋野望",
        "author": "刘沧",
        "content": "秋尽郊原情自哀，菊花寂寞晚仍开。\n高风疎叶带霜落，一鴈寒声背水来。\n荒垒几年经战后，故山终日望书回。\n归途休问从前事，独唱劳歌醉数杯。",
        "dynasty": "唐",
        "collection_info": null
    },
    {
        "title": "秋月望上阳宫",
        "author": "刘沧",
        "content": "苔色轻尘锁洞房，乱鸦羣鸽集残阳。\n青山空出禁城日，黄叶自飞宫树霜。\n御路几年香辇去，天津终日水声长。\n此时独立意难尽，正值西风砧杵凉。",
        "dynasty": "唐",
        "collection_info": null
    },
    {
        "title": "入关留别主人",
        "author": "刘沧",
        "content": "此来多愧食鱼心，东阁将辞强一吟。\n羸马客程秋草合，晚蝉关树古槐深。\n风生野渡河声急，鴈过寒原岳势侵。\n对酒相看自无语，几多离思入瑶琴。",
        "dynasty": "唐",
        "collection_info": null
    },
    {
        "title": "留别山中友人",
        "author": "刘沧",
        "content": "欲辞松月恋知音，去住多同羁鸟心。\n秋尽书窗惊白髮，晚衝霜叶下青岑。\n大河风急寒声远，高岭云开夕影深。\n别后寂寥无限意，野花门路草虫吟。",
        "dynasty": "唐",
        "collection_info": null
    },
    {
        "title": "春晚旅次有怀",
        "author": "刘沧",
        "content": "晚出关河绿野平，依依云树动乡情。\n残春花尽黄莺语，远客愁多白髮生。\n野水乱流临古驿，断烟凝处近孤城。\n东西未遂归田计，海上青山久废耕。",
        "dynasty": "唐",
        "collection_info": null
    },
    {
        "title": "与重幽上人话旧",
        "author": "刘沧",
        "content": "云飞天末水空流，省与师同别异州。\n庭树蝉声初入夏，石床苔色几经秋。\n灯微静室生乡思，月上严城话旅游。\n自喜他年接巾舃，沧浪地近虎溪头。",
        "dynasty": "唐",
        "collection_info": null
    },
    {
        "title": "月夜闻鹤唳",
        "author": "刘沧",
        "content": "碧落风微月正明，霜毛似怨有离情。\n莓苔石冷想孤立，杨柳叶疎闻转清。\n空夜露残惊堕羽，辽天秋晚忆归程。\n凤凰楼阁知犹恋，终逐烟霞上玉京。",
        "dynasty": "唐",
        "collection_info": null
    },
    {
        "title": "过北邙山",
        "author": "刘沧",
        "content": "散漫黄埃满北原，折碑横路碾苔痕。\n空山夜月来松影，荒冢春风变木根。\n漠漠兔丝罗古庙，翩翩丹旐过孤村。\n白杨落日悲风起，萧索寒巢鸟独奔。",
        "dynasty": "唐",
        "collection_info": null
    },
    {
        "title": "咸阳怀古",
        "author": "刘沧",
        "content": "经过此地无穷事，一望凄然感废兴。\n渭水故都秦二世，咸原秋草汉诸陵。\n天空绝塞闻边鴈，叶尽孤村见夜灯。\n风景苍苍多少恨，寒山半出白云层。",
        "dynasty": "唐",
        "collection_info": null
    },
    {
        "title": "送友人罢举赴蓟门从事",
        "author": "刘沧",
        "content": "人生行止在知己，远佐诸侯重所依。\n绿绶便当身是贵，青霄休怨志相违。\n晚云辽水疎残雨，寒角边城怨落晖。\n此去黄金台上客，相思应羡鴈南归。",
        "dynasty": "唐",
        "collection_info": null
    },
    {
        "title": "看牓日",
        "author": "刘沧",
        "content": "禁漏初停兰省开，列仙名目上清来。\n飞鸣晓日莺声远，变化春风鹤影回。\n广陌万人生喜色，曲江千树发寒梅。\n青云已是酬恩处，莫惜芳时醉酒杯。",
        "dynasty": "唐",
        "collection_info": null
    },
    {
        "title": "送李休秀才归岭中",
        "author": "刘沧",
        "content": "南泛孤舟景自饶，蒹葭汀浦晚萧萧。\n秋风汉水旅愁起，寒木楚山归思遥。\n独夜猨声和落叶，晴江月色带回潮。\n故园新过重阳节，黄菊满篱应未凋。",
        "dynasty": "唐",
        "collection_info": null
    },
    {
        "title": "寓居寄友人",
        "author": "刘沧",
        "content": "雨余虚馆竹阴清，独坐书窗轸旅情。\n芳草衡门无马迹，古槐深巷有蝉声。\n夕阳云尽嵩峰出，远岸烟消洛水平。\n今夜南原赏佳景，月高风定苦吟生。",
        "dynasty": "唐",
        "collection_info": null
    },
    {
        "title": "经曲阜城",
        "author": "刘沧",
        "content": "行经阙里自堪伤，曾叹东流逝水长。\n萝蔓几凋荒陇树，莓苔多处古宫墙。\n三千弟子标青史，万代先生号素王。\n萧索风高洙泗上，秋山明月夜苍苍。",
        "dynasty": "唐",
        "collection_info": null
    },
    {
        "title": "汶阳客舍",
        "author": "刘沧",
        "content": "年光自感益蹉跎，岐路东西竟若何。\n窗外雨来山色近，海边秋至鴈声多。\n思乡每读登楼赋，对月空吟叩角歌。\n迢遰旧山伊水畔，破斋荒径闭烟萝。",
        "dynasty": "唐",
        "collection_info": null
    },
    {
        "title": "留别崔澣秀才昆仲",
        "author": "刘沧",
        "content": "汶阳离思水无穷，去住情深梦寐中。\n岁晚虫鸣寒露草，日西蝉噪古槐风。\n川分远岳秋光静，云尽遥天霁色空。\n对酒不能伤此别，尺书凭鴈往来通。",
        "dynasty": "唐",
        "collection_info": null
    },
    {
        "title": "和友人忆洞庭旧居",
        "author": "刘沧",
        "content": "客舍经时益苦吟，洞庭犹忆在前林。\n青山残月有归梦，碧落片云生远心。\n溪路烟开江月出，草堂门掩海涛深。\n因君话旧起愁思，隔水数声何处砧。",
        "dynasty": "唐",
        "collection_info": null
    },
    {
        "title": "晚归山居",
        "author": "刘沧",
        "content": "寥落霜空木叶稀，初行郊野思依依。\n秋深频忆故乡事，日暮独寻荒径归。\n山影暗随云水动，钟声潜入远烟微。\n娟娟唯有西林月，不惜清光照竹扉。",
        "dynasty": "唐",
        "collection_info": null
    },
    {
        "title": "送元叙上人归上党",
        "author": "刘沧",
        "content": "太行关路战尘收，白日思乡别沃州。\n薄暮焚香临野烧，清晨漱齿涉寒流。\n溪边残垒空云木，山上孤城对驿楼。\n此去寂寥寻旧迹，苍苔满径竹斋秋。",
        "dynasty": "唐",
        "collection_info": null
    },
    {
        "title": "秋日旅途即事",
        "author": "刘沧",
        "content": "驱羸多自感，烟草远郊平。\n乡路几时尽，旅人终日行。\n渡边寒水驿，山下夕阳城。\n萧索更何有，秋风两鬓生。",
        "dynasty": "唐",
        "collection_info": null
    },
    {
        "title": "早行",
        "author": "刘沧",
        "content": "旅途乘早景，策马独凄凄。\n残影郡楼月，一声关树鸡。\n听钟烟柳外，问渡水云西。\n当自勉行役，终期功业齐。",
        "dynasty": "唐",
        "collection_info": null
    },
    {
        "title": "句",
        "author": "刘沧",
        "content": "海曙云浮日，江遥水合天。",
        "dynasty": "唐",
        "collection_info": null
    },
    {
        "title": "湘口送友人",
        "author": "李频",
        "content": "中流欲暮见湘烟，苇岸无穷接楚田。\n去雁远衝云梦雪，离人独上洞庭船。\n风波尽日依山转，星汉通霄向水连。\n零落梅花过残腊，故园归醉及新年。",
        "dynasty": "唐",
        "collection_info": null
    },
    {
        "title": "鄂州头陀寺上方",
        "author": "李频",
        "content": "高寺上方无不见，天涯行客思迢迢。\n西江帆挂东风急，夏口城衔楚塞遥。\n沙渚渔归多湿网，桑林蚕后尽空条。\n感时叹物寻僧话，惟向禅心得寂寥。",
        "dynasty": "唐",
        "collection_info": null
    },
    {
        "title": "寄远",
        "author": "李频",
        "content": "槐欲成阴分袂时，君期十日復金扉。\n槐今落叶已将尽，君向远乡犹未归。\n化石早曾闻节妇，沈湘何必独灵妃。\n须知此意同生死，不学他人空寄衣。",
        "dynasty": "唐",
        "collection_info": null
    },
    {
        "title": "题张司马别墅",
        "author": "李频",
        "content": "庭前树尽手中栽，先后花分几番开。\n巢鸟恋雏惊不起，野人思酒去还来。\n自抛官与青山近，谁讶身为白髮催。\n门外寻常行乐处，重重履迹在莓苔。",
        "dynasty": "唐",
        "collection_info": null
    },
    {
        "title": "长安即事",
        "author": "李频",
        "content": "长遇豪家不敢过，此身谁与取高科。\n故园久绝书来后，南国空看雁去多。\n中夜永怀听迭漏，先秋归梦涉层波。\n愁人白髮自生早，我独少年能几何。",
        "dynasty": "唐",
        "collection_info": null
    },
    {
        "title": "汉上逢同年崔八",
        "author": "李频",
        "content": "去岁曾游帝里春，杏花开过各离秦。\n偶先託质逢知己，独未还家作旅人。\n世上路岐何缭绕，空中光景自逡巡。\n一回相见一回别，能得几时年少身。",
        "dynasty": "唐",
        "collection_info": null
    },
    {
        "title": "五月一日蒙替本官不得随例入关感怀献送相公",
        "author": "李频",
        "content": "五月倾朝谒紫宸，一朝无分在清尘。\n含香已去星郎位，衣锦惟思婺女隣。\n折狱也曾为俗吏，劝农元本是耕人。\n知将何事酬公道，只养生灵似养身。",
        "dynasty": "唐",
        "collection_info": null
    },
    {
        "title": "春闺怨",
        "author": "李频",
        "content": "红妆女儿灯下羞，画眉夫壻陇西头。\n自怨愁容长照镜，悔教征戍觅封侯。",
        "dynasty": "唐",
        "collection_info": null
    },
    {
        "title": "送边将",
        "author": "李频",
        "content": "防秋戎马恐来奔，诏发将军出雁门。\n遥领短兵登陇首，独横长劒向河源。\n悠扬落日黄云动，苍莽阴风白草翻。\n若纵干戈更深入，应闻收得到昆崙。",
        "dynasty": "唐",
        "collection_info": null
    },
    {
        "title": "太和公主还宫",
        "author": "李频",
        "content": "天骄发使犯边尘，汉将推功遂夺亲。\n离乱应无初去貌，死生难有却回身。\n禁花半老曾攀树，宫女多非旧识人。\n重上凤楼追故事，几多愁思向青春。",
        "dynasty": "唐",
        "collection_info": null
    },
    {
        "title": "将赴黔州先寄本府中丞",
        "author": "李频",
        "content": "八月瞿塘到底翻，孤舟上得已销魂。\n幕中职罢犹趋府，阙下官成未谢恩。\n丹嶂耸空无过鸟，青林覆水有垂猿。\n感知肺腑终难说，从此辞归便扫门。",
        "dynasty": "唐",
        "collection_info": null
    },
    {
        "title": "和友人下第北游感怀",
        "author": "李频",
        "content": "圣代为儒可致身，谁知又别五陵春。\n青门独出空归鸟，紫陌相逢尽醉人。\n江岛去寻垂钓远，塞山来见举头频。\n且须共漉边城酒，何必陶家有白纶。",
        "dynasty": "唐",
        "collection_info": null
    },
    {
        "title": "乐游原春望",
        "author": "李频",
        "content": "五陵佳气晚氛氲，霸业雄图势自分。\n秦地山河连楚塞，汉家宫殿入青云。\n未央树色春中见，长乐钟声月下闻。\n无那杨华起愁思，满天飘落雪纷纷。",
        "dynasty": "唐",
        "collection_info": null
    },
    {
        "title": "黄雀行",
        "author": "李频",
        "content": "欲窃高仓集御河，翩翩疑渡畏秋波。\n朱宫晚树侵莺语，画阁香帘夺燕窠。\n疎影暗栖寒露重，空城饥噪暮烟多。\n谁令不解高飞去，破宅荒庭有网罗。",
        "dynasty": "唐",
        "collection_info": null
    },
    {
        "title": "长安寓居寄柏侍郎",
        "author": "李频",
        "content": "霜轻两鬓欲相侵，愁绪无端不可寻。\n秦女红妆空觅伴，郢郎白雪少知音。\n长亭古木春光老，太华青烟晚更深。\n独向灞陵东北望，一封书寄万重心。",
        "dynasty": "唐",
        "collection_info": null
    },
    {
        "title": "春日思归",
        "author": "李频",
        "content": "春情不断若连环，一夕思归鬓欲斑。\n壮志未酬三尺劒，故乡空隔万重山。\n音书断绝干戈后，亲友相逢梦寐间。\n却羡浮云与飞鸟，因风吹去又吹还。",
        "dynasty": "唐",
        "collection_info": null
    },
    {
        "title": "朔中即事",
        "author": "李频",
        "content": "关门南北杂戎夷，草木秋来即出师。\n落日风沙长暝早，穷冬雨雪转春迟。\n山头堠火孤明后，星外行人四绝时。\n自古边功何不立，汉家中外自相疑。",
        "dynasty": "唐",
        "collection_info": null
    },
    {
        "title": "感怀献门下相公",
        "author": "李频",
        "content": "谁云郎选不由诗，上相怜才积有时。\n却是龙钟到门晚，终非稽古致身迟。\n谋将郡印归难遂，读着家书坐欲痴。\n日望南宫看列宿，迢迢婺女与乡比。",
        "dynasty": "唐",
        "collection_info": null
    },
    {
        "title": "赠长城庾将军",
        "author": "李频",
        "content": "初年三十拜将军，近代英雄独未闻。\n向国报恩心比石，辞天作镇气凌云。\n逆风走马貂裘卷，望塞悬弧雁阵分。\n定拥节麾从此去，安西大破犬戎羣。",
        "dynasty": "唐",
        "collection_info": null
    },
    {
        "title": "浙东献郑大夫",
        "author": "李频",
        "content": "圣主东忧涨海滨，思移副相倚陶钧。\n楼台独坐江山月，舟楫先行泽国春。\n遥想万家开户外，近闻羣盗窜诸邻。\n几时入去调元化，天下同为尧舜人。",
        "dynasty": "唐",
        "collection_info": null
    },
    {
        "title": "镜湖夜泊有怀",
        "author": "李频",
        "content": "广水遥堤利物功，因思太守惠无穷。\n自从版筑兴农隙，长与耕耘致岁丰。\n涨接星津流荡漾，宽浮云岫动虚空。\n想当战国开时有，范蠡扁舟祗此中。",
        "dynasty": "唐",
        "collection_info": null
    },
    {
        "title": "宣州献从叔大夫",
        "author": "李频",
        "content": "清时选地任贤明，从此观风辍尹京。\n日月天中辞洛邑，云山江上领宣城。\n万家闾井俱安寝，千里农桑竟起耕。\n闻说圣朝同汉代，已愁征入拜公卿。",
        "dynasty": "唐",
        "collection_info": null
    },
    {
        "title": "贺同年翰林从叔舍人知制诰",
        "author": "李频",
        "content": "仙禁何人蹑近踪，孔门先选得真龙。\n别居云路抛三省，专掌天书在九重。\n五色毫挥成涣汗，百寮班下独从容。\n芳年贵盛谁为比，郁郁青青岳顶松。",
        "dynasty": "唐",
        "collection_info": null
    },
    {
        "title": "吴门别主人",
        "author": "李频",
        "content": "早晚更看吴苑月，小斋长忆落西窗。\n不知明夜谁家见，应照离人隔楚江。",
        "dynasty": "唐",
        "collection_info": null
    },
    {
        "title": "自黔中归新安",
        "author": "李频",
        "content": "朝过春关辞北阙，暮参戎幕向南巴。\n却将仙桂东归去，江月相随直到家。",
        "dynasty": "唐",
        "collection_info": null
    },
    {
        "title": "奉和郑熏相公",
        "author": "李频",
        "content": "三四株松匝草亭，便成彭泽柳为名。\n莲峰隐去难辞阙，浐水朝回与出城。",
        "dynasty": "唐",
        "collection_info": null
    },
    {
        "title": "及第后还家过岘岭",
        "author": "李频",
        "content": "魏驮山前一朵花，岭西更有几千家。\n石斑鱼鲊香衝鼻，浅水沙田饭遶牙。",
        "dynasty": "唐",
        "collection_info": null
    },
    {
        "title": "春日旅舍",
        "author": "李频",
        "content": "未识东西南北路，青春白日坐销难。\n如何一别故园后，五度花开五处看。",
        "dynasty": "唐",
        "collection_info": null
    },
    {
        "title": "过长江伤贾岛",
        "author": "李频",
        "content": "忽从一宦远流离，无罪无人子细知。\n到得长江闻杜宇，想君魂魄也相随。",
        "dynasty": "唐",
        "collection_info": null
    },
    {
        "title": "自遣",
        "author": "李频",
        "content": "永拟东归把钓丝，将行忽起半心疑。\n青云道是不平地，还有平人上得时。",
        "dynasty": "唐",
        "collection_info": null
    },
    {
        "title": "寄曹邺",
        "author": "李频",
        "content": "终南山是枕前云，禁鼓无因晓夜闻。\n朝客秋来不朝日，曲江西岸去寻君。",
        "dynasty": "唐",
        "collection_info": null
    },
    {
        "title": "述怀",
        "author": "李频",
        "content": "望月疑无得桂缘，春天又待到秋天。\n杏花开与槐花落，愁去愁来过几年。",
        "dynasty": "唐",
        "collection_info": null
    },
    {
        "title": "客洛酬刘驾",
        "author": "李频",
        "content": "浮世总应相送老，共君偏更远行多。\n此回不似前回别，听尽离歌逐棹歌。",
        "dynasty": "唐",
        "collection_info": null
    },
    {
        "title": "题钓台障子",
        "author": "李频",
        "content": "君家尽是我家山，严子前台枕古湾。\n却把钓竿终不可，几时入海得鱼还。",
        "dynasty": "唐",
        "collection_info": null
    },
    {
        "title": "题阳山顾炼师草堂",
        "author": "李频",
        "content": "若到当时上升处，长生何事后无人。\n前峰自去种松子，坐见年来取茯神。",
        "dynasty": "唐",
        "collection_info": null
    },
    {
        "title": "闻金吾妓唱梁州",
        "author": "李频",
        "content": "闻君一曲古梁州，惊起黄云塞上愁。\n秦女树前花正发，北风吹落满城秋。",
        "dynasty": "唐",
        "collection_info": null
    },
    {
        "title": "游蜀回简友人",
        "author": "李频",
        "content": "别来十二月，去到漏天边。\n不是因逢闰，还应是隔年。",
        "dynasty": "唐",
        "collection_info": null
    },
    {
        "title": "赠泾州王侍御",
        "author": "李频",
        "content": "一旦天书下紫微，三年旌斾陇云飞。\n塞门无事春空到，边草青青战马肥。",
        "dynasty": "唐",
        "collection_info": null
    },
    {
        "title": "夏日宿秘书姚监宅",
        "author": "李频",
        "content": "贵宅多嘉树，先秋有好风。\n情闲离阙下，梦野在山中。\n露色浮寒瓦，萤光堕暗丛。\n听吟丽句尽，河汉任西东。",
        "dynasty": "唐",
        "collection_info": null
    },
    {
        "title": "过嵩阴隐者",
        "author": "李频",
        "content": "当门看少室，倚杖復披衣。\n每日醒还醉，无人是与非。\n架书抽读乱，庭果摘尝稀。\n独有江南客，思家未得归。",
        "dynasty": "唐",
        "collection_info": null
    },
    {
        "title": "留别山家",
        "author": "李频",
        "content": "闲门不易求，半月在林丘。\n已与山水别，难为花木留。\n孤怀归静夜，远会隔高秋。\n莫道无言去，冥心在重游。",
        "dynasty": "唐",
        "collection_info": null
    },
    {
        "title": "送人游吴",
        "author": "李频",
        "content": "楚田开雪后，草色与君看。\n积水浮春气，深山滞雨寒。\n毗陵孤月出，建业一钟残。\n为把乡书去，因收别泪难。",
        "dynasty": "唐",
        "collection_info": null
    },
    {
        "title": "东渭桥晚眺",
        "author": "李频",
        "content": "秦地有吴洲，千樯渭曲头。\n人当返照立，水彻故乡流。\n落第春难过，穷途日易愁。\n谁知桥上思，万里在江楼。",
        "dynasty": "唐",
        "collection_info": null
    },
    {
        "title": "送延陵韦少府",
        "author": "李频",
        "content": "延陵称贵邑，季子有高踪。\n古迹传多代，仙山管几峰。\n微泉声小雨，异木色深冬。\n去毕三年秩，新诗箧不容。",
        "dynasty": "唐",
        "collection_info": null
    },
    {
        "title": "淮南送友人归沧州",
        "author": "李频",
        "content": "风色忽西转，坐为千里分。\n高帆背楚落，寒日逆淮曛。\n断烧缘乔木，盘鵰隐片云。\n乡关百战地，归去始休军。",
        "dynasty": "唐",
        "collection_info": null
    },
    {
        "title": "夏日题盩厔友人书斋",
        "author": "李频",
        "content": "修竹齐高树，书斋竹树中。\n四时无夏气，三伏有秋风。\n黑处巢幽鸟，阴来呌候虫。\n牕西太白雪，万仞在遥空。",
        "dynasty": "唐",
        "collection_info": null
    },
    {
        "title": "寻山",
        "author": "李频",
        "content": "一径入双崖，初疑有几家。\n行穷人不见，坐久日空斜。\n石上生灵草，泉中落异花。\n终须结茅屋，向此学餐霞。",
        "dynasty": "唐",
        "collection_info": null
    },
    {
        "title": "送元遂上人归钱唐",
        "author": "李频",
        "content": "白衣游帝乡，已得事空王。\n却返湖山寺，高禅水月房。\n雨中过岳黑，秋后宿船凉。\n回顾秦人语，他生会别方。",
        "dynasty": "唐",
        "collection_info": null
    },
    {
        "title": "贻友人喻坦之",
        "author": "李频",
        "content": "从容心自切，饮水胜衔杯。\n共在山中长，相随阙下来。\n修身空有道，取事各无媒。\n不信昇平代，终遗草泽才。",
        "dynasty": "唐",
        "collection_info": null
    },
    {
        "title": "送友人往振武",
        "author": "李频",
        "content": "风沙遥见说，道路替君愁。\n碛夜星垂地，云明火上楼。\n征鸿辞塞雪，战马识边秋。\n不共将军语，何因有去留。",
        "dynasty": "唐",
        "collection_info": null
    },
    {
        "title": "赋得长城斑竹杖",
        "author": "李频",
        "content": "秦兴版筑时，翦伐不知谁。\n异代余根在，幽人得手持。\n细看生古意，闲倚动边思。\n莫作鸠形并，空将鹤髪期。",
        "dynasty": "唐",
        "collection_info": null
    },
    {
        "title": "送德清喻明府",
        "author": "李频",
        "content": "棹返霅溪云，仍参旧使君。\n州传多古迹，县记是新文。\n水栅横舟闭，湖田立木分。\n但如诗思苦，为政即超羣。",
        "dynasty": "唐",
        "collection_info": null
    },
    {
        "title": "送薛能少府任盩厔",
        "author": "李频",
        "content": "不才甘下第，君子蹇何重。\n相送昆明岸，同看太白峰。\n数瓢留顷刻，残照迫从容。\n好去烟霞县，仙人有旧踪。",
        "dynasty": "唐",
        "collection_info": null
    },
    {
        "title": "送许寿下第归东山",
        "author": "李频",
        "content": "吾君设礼闱，谁合学忘机。\n却是高人起，难为下第归。\n出关心纵野，避世事终稀。\n莫更今秋夕，相思望少微。",
        "dynasty": "唐",
        "collection_info": null
    },
    {
        "title": "冬夜酬范秘书",
        "author": "李频",
        "content": "九衢行一匝，不敢入他门。\n累日无余事，通宵得至言。\n命嗟清世蹇，春觉闰冬暄。\n翻覆吟佳句，何酬国士恩。",
        "dynasty": "唐",
        "collection_info": null
    },
    {
        "title": "送陆肱尉江夏",
        "author": "李频",
        "content": "如何执简去，便作挂帆期。\n泽国三春早，江天落日迟。\n县人齐候处，洲鸟欲飞时。\n免褐方三十，青云岂白髭。",
        "dynasty": "唐",
        "collection_info": null
    },
    {
        "title": "汉上送人西归",
        "author": "李频",
        "content": "几作西归梦，因为怆别心。\n野衔天去尽，山夹汉来深。\n迭浪翻残照，高帆引片阴。\n空留相赠句，毕我白头吟。",
        "dynasty": "唐",
        "collection_info": null
    },
    {
        "title": "蜀中逢友人",
        "author": "李频",
        "content": "自古有行役，谁人免别家。\n相欢犹陌上，一醉任天涯。\n积迭山藏蜀，潺湲水遶巴。\n他年復何处，共说海棠花。",
        "dynasty": "唐",
        "collection_info": null
    },
    {
        "title": "寄范评事",
        "author": "李频",
        "content": "行坐不相遗，辕门载笔时。\n雅知难更遇，旧分合长思。\n梦即重寻熟，书常转达迟。\n山斋终拟到，何日遂心期。",
        "dynasty": "唐",
        "collection_info": null
    },
    {
        "title": "南游过湘汉即事寄友人",
        "author": "李频",
        "content": "南去远駈逐，三湘五月行。\n巴山雪水下，楚泽火云生。\n向野聊中饭，乘凉探暮程。\n离怀不可说，已迫峡猿声。",
        "dynasty": "唐",
        "collection_info": null
    },
    {
        "title": "送许浑侍御赴润州",
        "author": "李频",
        "content": "家山近石头，遂意恣东游。\n祖席离乌府，归帆转蜃楼。\n阴氛出海散，落月向潮流。\n别有为霖日，孤云未自由。",
        "dynasty": "唐",
        "collection_info": null
    },
    {
        "title": "喜友人厉图南及第",
        "author": "李频",
        "content": "相忧过己切，相贺似身荣。\n心达无前后，神交共死生。\n承家吾子事，登第世人情。\n未有通儒术，明时道不行。",
        "dynasty": "唐",
        "collection_info": null
    },
    {
        "title": "送友人下第归越",
        "author": "李频",
        "content": "归意随流水，江湖共在东。\n山阴何处去，草际片帆通。\n雨色春愁裏，潮声晓梦中。\n虽为半年客，便是往来鸿。",
        "dynasty": "唐",
        "collection_info": null
    },
    {
        "title": "寄友人",
        "author": "李频",
        "content": "一别一相见，须臾老此生。\n客衣寒后薄，山思夜深清。\n诗近吟何句，髭新白几茎。\n路岐如昨日，来往梦分明。",
        "dynasty": "唐",
        "collection_info": null
    },
    {
        "title": "送友人下第归宛陵",
        "author": "李频",
        "content": "天涯长恋亲，阙下独伤春。\n拟住还求己，须归不为身。\n临岐仍犯雪，挂席始离尘。\n共泣东风别，同为沧海人。",
        "dynasty": "唐",
        "collection_info": null
    },
    {
        "title": "秋夜对月寄鳯翔范书记",
        "author": "李频",
        "content": "月过秋霖后，光应夜夜清。\n一回相忆起，几度独吟行。\n河汉东西直，山川远近明。\n寸心遥往处，新有雁来声。",
        "dynasty": "唐",
        "collection_info": null
    },
    {
        "title": "送孙明秀才往潘州访韦卿",
        "author": "李频",
        "content": "北鸟飞不到，北人今去游。\n天涯浮瘴水，岭外问潘州。\n草木春冬茂，猿猱日夜愁。\n定知迁客泪，应只对君流。",
        "dynasty": "唐",
        "collection_info": null
    },
    {
        "title": "八月十五夜对月",
        "author": "李频",
        "content": "阴盛此宵中，多为雨与风。\n坐无云雨至，看与雪霜同。\n抱湿离遥海，倾寒向逈空。\n年年不可值，还似命难通。",
        "dynasty": "唐",
        "collection_info": null
    },
    {
        "title": "及第后归",
        "author": "李频",
        "content": "家临浙水傍，岸对买臣乡。\n纵棹随归鸟，乘潮向夕阳。\n苦吟身得雪，甘意鬓成霜。\n况此年犹少，酬知足自强。",
        "dynasty": "唐",
        "collection_info": null
    },
    {
        "title": "过巫峡",
        "author": "李频",
        "content": "拥棹向惊湍，巫峰直上看。\n削成从水底，耸出在云端。\n暮雨晴时少，啼猿渴下难。\n一闻神女去，风竹扫空坛。",
        "dynasty": "唐",
        "collection_info": null
    },
    {
        "title": "送友人往太原",
        "author": "李频",
        "content": "离亭聊把酒，此路彻边头。\n草白雁来尽，时清人去游。\n汾河流晋地，塞雪满幷州。\n别后相思夜，空看北斗愁。",
        "dynasty": "唐",
        "collection_info": null
    },
    {
        "title": "旅怀",
        "author": "李频",
        "content": "万里共心论，徒言吾道存。\n奉亲无别业，谒帝有何门。\n水宿惊涛浦，山行落叶村。\n长安长梦去，欹枕即闻猿。",
        "dynasty": "唐",
        "collection_info": null
    },
    {
        "title": "送裴御史赴湖南",
        "author": "李频",
        "content": "关门鸟道中，飞传復乘骢。\n暮雪离秦甸，春云入楚宫。\n平芜天共阔，积水地多空。\n使府悬帆去，能消几日风。",
        "dynasty": "唐",
        "collection_info": null
    },
    {
        "title": "送姚郜先辈赴汝州辟",
        "author": "李频",
        "content": "行李事寒天，东来聘礼全。\n州当定鼎处，人去偃戈年。\n雷雨依嵩岭，桑麻接楚田。\n遥知清夜作，不是借戎篇。",
        "dynasty": "唐",
        "collection_info": null
    },
    {
        "title": "初离黔中泊江上",
        "author": "李频",
        "content": "去去把青桂，平生心不违。\n更蒙莲府辟，兼脱布衣归。\n霁岳明残雪，清波漾落晖。\n无穷幽鸟戏，时向棹前飞。",
        "dynasty": "唐",
        "collection_info": null
    },
    {
        "title": "黔中酬同院韦判官",
        "author": "李频",
        "content": "平生同所为，相遇偶然迟。\n各着青袍后，无归白社期。\n江流来绝域，府地管诸夷。\n圣代都无事，从公且赋诗。",
        "dynasty": "唐",
        "collection_info": null
    },
    {
        "title": "和范秘书襄阳旧游",
        "author": "李频",
        "content": "听话扬帆兴，初从岘首还。\n高吟入白浪，遥坐看青山。\n枯木猿啼爽，寒汀鹤步闲。\n秋来关去梦，几夜度商颜。",
        "dynasty": "唐",
        "collection_info": null
    },
    {
        "title": "秋夜山中思归送友人",
        "author": "李频",
        "content": "萧条对秋色，相忆在云泉。\n木落病身起，潮平归思悬。\n凉钟山顶寺，暝火渡头船。\n此地非吾土，淹留又一年。",
        "dynasty": "唐",
        "collection_info": null
    },
    {
        "title": "自黔中东归旅次淮上",
        "author": "李频",
        "content": "行旅本同愁，黔吴復阻修。\n半年方中路，穷节到孤舟。\n夕霭垂阴野，晨光动积流。\n家山一夜梦，便是昔年游。",
        "dynasty": "唐",
        "collection_info": null
    },
    {
        "title": "江夏春感旧",
        "author": "李频",
        "content": "东风出海门，处处动林园。\n泽国雪霜少，沙汀花木繁。\n暖鱼依水浅，晴雁入空翻。\n何处阳和力，生萍不驻根。",
        "dynasty": "唐",
        "collection_info": null
    },
    {
        "title": "眉州别李使君",
        "author": "李频",
        "content": "回首雪峰前，朱门心杳然。\n离人自呜咽，流水莫潺湲。\n毒草通蛮徼，秋林近漏天。\n一生从此去，五字有谁怜。",
        "dynasty": "唐",
        "collection_info": null
    },
    {
        "title": "送许棠及第归宣州",
        "author": "李频",
        "content": "高科终自致，志业信如神。\n待得逢公道，由来合贵身。\n秋归方觉好，旧梦始知真。\n更想青山宅，谁为后主人。",
        "dynasty": "唐",
        "collection_info": null
    },
    {
        "title": "黔中罢职将泛江东",
        "author": "李频",
        "content": "黔中初罢职，薄俸亦无残。\n举目乡关远，携家旅食难。\n野梅将雪竞，江月与沙寒。\n两鬓愁应白，何劳把镜看。",
        "dynasty": "唐",
        "collection_info": null
    },
    {
        "title": "长安书事寄所知",
        "author": "李频",
        "content": "帝里本无名，端居有道情。\n睡魂春梦断，书兴晚窗明。\n老拟归何处，闲应过此生。\n江湖终一日，拜别便东行。",
        "dynasty": "唐",
        "collection_info": null
    },
    {
        "title": "酬姚覃",
        "author": "李频",
        "content": "不见又相招，何曾诉寂寥。\n醉眠春草长，吟坐夜灯销。\n泪堕思山切，身归转路遥。\n年年送别处，杨柳少垂条。",
        "dynasty": "唐",
        "collection_info": null
    },
    {
        "title": "春日鄜州赠裴居言",
        "author": "李频",
        "content": "虽将身佐幕，出入似闲居。\n草色长相待，山情信不疎。\n灯前春睡足，酒后夜寒余。\n笔砚时时近，终非署簿书。",
        "dynasty": "唐",
        "collection_info": null
    },
    {
        "title": "送于生入蜀",
        "author": "李频",
        "content": "家吴闻入蜀，道路颇乖离。\n一第何多难，都城可少知。\n江山非久适，命数未终奇。\n况又将冤抱，经春杜魄随。",
        "dynasty": "唐",
        "collection_info": null
    },
    {
        "title": "送许棠归泾县作尉",
        "author": "李频",
        "content": "青桂復青袍，一归荣一高。\n县人齐下拜，邑宰共分曹。\n遶郭看秧插，寻街听茧缫。\n封侯万里者，燕颔乃徒劳。",
        "dynasty": "唐",
        "collection_info": null
    },
    {
        "title": "友人话别",
        "author": "李频",
        "content": "论交虽不蚤，话别且相亲。\n除却栖禅客，谁非南陌人。\n半生都返性，终老拟安贫。\n愿入白云社，高眠自致身。",
        "dynasty": "唐",
        "collection_info": null
    },
    {
        "title": "山居",
        "author": "李频",
        "content": "欲出穷吾道，东西自未能。\n捲书唯对鹤，开画独留僧。\n落叶和云扫，秋山共月登。\n何年石上水，夜夜滴高层。",
        "dynasty": "唐",
        "collection_info": null
    },
    {
        "title": "寄范郎中",
        "author": "李频",
        "content": "蔾杖山中出，吟诗对范家。\n相知从海峤，寄食向京华。\n名宦成何报，清眸未纵赊。\n临邛梦来往，雨雪满襃斜。",
        "dynasty": "唐",
        "collection_info": null
    },
    {
        "title": "书怀",
        "author": "李频",
        "content": "宦途从不问，身事觉无差。\n华髪初生女，沧洲未有家。\n却闲思洞穴，终老旷桑麻。\n别访栖禅侣，相期语劫沙。",
        "dynasty": "唐",
        "collection_info": null
    },
    {
        "title": "越中行",
        "author": "李频",
        "content": "越国临沧海，芳洲復暮晴。\n湖通诸浦白，日隐乱峰明。\n野宿多无定，闲游免有情。\n天台闻不远，终到石桥行。",
        "dynasty": "唐",
        "collection_info": null
    },
    {
        "title": "春日南游寄浙东许同年",
        "author": "李频",
        "content": "孤帆处处宿，不问是谁家。\n南国平芜远，东风细雨斜。\n旅怀多寄酒，寒意欲留花。\n更想前途去，茫茫沧海涯。",
        "dynasty": "唐",
        "collection_info": null
    },
    {
        "title": "明州江亭夜别段秀才",
        "author": "李频",
        "content": "离亭向水开，时候復蒸梅。\n霹雳灯烛灭，蒹葭风雨来。\n京关虽共语，海峤不同回。\n莫为莼鲈美，天涯滞尔才。",
        "dynasty": "唐",
        "collection_info": null
    },
    {
        "title": "临岐留别相知",
        "author": "李频",
        "content": "百岁竟何事，一身长远游。\n行行将近老，处处不离愁。\n世路多相取，权门不自投。\n难为此时别，欲别愿人留。",
        "dynasty": "唐",
        "collection_info": null
    },
    {
        "title": "鄂渚湖上即事",
        "author": "李频",
        "content": "杜门聊自适，湖水在窗间。\n纵得沧洲去，无过白日闲。\n多慵空好道，少贱早凋颜。\n独有东山月，依依自往还。",
        "dynasty": "唐",
        "collection_info": null
    },
    {
        "title": "辞夏口崔尚书",
        "author": "李频",
        "content": "一饭仍难受，依仁况一年。\n终期身可报，不拟骨空镌。\n城晚风高角，江春浪起船。\n同来栖止地，独去塞鸿前。",
        "dynasty": "唐",
        "collection_info": null
    },
    {
        "title": "秦原早望",
        "author": "李频",
        "content": "一忝乡书荐，长安未得回。\n年光逐渭水，春色上秦台。\n燕掠平芜去，人衝细雨来。\n东风生故里，又过几花开。",
        "dynasty": "唐",
        "collection_info": null
    },
    {
        "title": "送友人之扬州",
        "author": "李频",
        "content": "一别长安后，晨征便信鸡。\n河声入峡急，地势出关低。\n绿树丛垓下，青芜阔楚西。\n路长知不恶，随处得诗题。",
        "dynasty": "唐",
        "collection_info": null
    },
    {
        "title": "过四皓庙",
        "author": "李频",
        "content": "东西南北人，高迹自相亲。\n天下已归汉，山中犹避秦。\n龙楼曾作客，鹤氅不为臣。\n独有千年后，青青庙木春。",
        "dynasty": "唐",
        "collection_info": null
    },
    {
        "title": "陕下怀归",
        "author": "李频",
        "content": "故园何处在，零落五湖东。\n日暮无来客，天寒有去鸿。\n大河冰彻塞，高岳雪连空。\n独夜悬归思，迢迢永漏中。",
        "dynasty": "唐",
        "collection_info": null
    },
    {
        "title": "送徐处士归江南",
        "author": "李频",
        "content": "行行野雪薄，寒气日通春。\n故国又芳草，沧江终白身。\n游归花落满，睡起鸟啼新。\n莫惜闲书札，西来问旅人。",
        "dynasty": "唐",
        "collection_info": null
    },
    {
        "title": "鄜州留别王从事",
        "author": "李频",
        "content": "相识未十日，相知如十年。\n从来易离别，此去忽留连。\n路险行衝雨，山高度隔天。\n难终清夜坐，更听说安边。",
        "dynasty": "唐",
        "collection_info": null
    },
    {
        "title": "长安夜怀",
        "author": "李频",
        "content": "匹马西游日，从吴又转荆。\n风雷几夜坐，山水半年行。\n梦永秋灯灭，吟余晓露明。\n良时不我与，白髮向秦生。",
        "dynasty": "唐",
        "collection_info": null
    },
    {
        "title": "冬夜山中寻友",
        "author": "李频",
        "content": "何人山雪夜，相访不相思。\n若得长闲日，应无暂到时。\n叶寒凋欲尽，泉冻落还迟。\n即此天明去，重来未有期。",
        "dynasty": "唐",
        "collection_info": null
    },
    {
        "title": "送刘山人归洞庭",
        "author": "李频",
        "content": "君逐云山去，人间又绝踪。\n半湖乘早月，中路入疎钟。\n秋尽草虫急，夜深山雨重。\n平生心未已，岂得更相从。",
        "dynasty": "唐",
        "collection_info": null
    },
    {
        "title": "古意",
        "author": "李频",
        "content": "白马游何处，青楼日正长。\n凤箫抛旧曲，鸾镜懒新妆。\n玄鸟深巢静，飞花入户香。\n虽非窦滔妇，锦字已成章。",
        "dynasty": "唐",
        "collection_info": null
    },
    {
        "title": "避暑",
        "author": "李频",
        "content": "当暑忆归林，陶家借柳阴。\n蝉从初伏噪，客向晚凉吟。\n白日欺玄鬓，沧江负素心。\n神仙倘有术，引我出幽岑。",
        "dynasty": "唐",
        "collection_info": null
    },
    {
        "title": "送吴秘书归杭州",
        "author": "李频",
        "content": "为客得从容，官清料復重。\n海崖归有业，天目近何峰。\n是处通春棹，无村不夜舂。\n马卿夸贵达，还说返临邛。",
        "dynasty": "唐",
        "collection_info": null
    },
    {
        "title": "中秋对月",
        "author": "李频",
        "content": "秋分一夜停，阴魄最晶荧。\n好是生沧海，徐看历杳冥。\n层空疑洗色，万怪想潜形。\n他夕无相类，晨鸡不可听。",
        "dynasty": "唐",
        "collection_info": null
    },
    {
        "title": "八月上峡",
        "author": "李频",
        "content": "万里巴江水，秋来满峡流。\n乱山无陆路，行客在孤舟。\n汹汹滩声急，冥冥树色愁。\n免为三不弔，已白一生头。",
        "dynasty": "唐",
        "collection_info": null
    },
    {
        "title": "送狄明府赴九江",
        "author": "李频",
        "content": "字人修祖德，清白定闻传。\n匹马从秦去，孤帆入楚悬。\n关中寒食雨，湖上暑衣天。\n四考兼重请，相知住几年。",
        "dynasty": "唐",
        "collection_info": null
    },
    {
        "title": "陕下投姚谏议",
        "author": "李频",
        "content": "旧业在东鄙，西游从楚荆。\n风雷几夜坐，山水半年行。\n梦永秋灯灭，吟孤晓露明。\n前心若不遂，有耻却归耕。",
        "dynasty": "唐",
        "collection_info": null
    },
    {
        "title": "关东逢薛能",
        "author": "李频",
        "content": "何处不相思，相逢还有时。\n交心如到老，会面未为迟。\n苦学缘明代，劳生欲白髭。\n唯君一度别，便似见无期。",
        "dynasty": "唐",
        "collection_info": null
    },
    {
        "title": "富春赠孙璐",
        "author": "李频",
        "content": "天柱与天目，曾栖绝顶房。\n青云求禄晚，白日坐家长。\n井气通潮信，牕风引海凉。\n平生诗称在，老达亦何妨。",
        "dynasty": "唐",
        "collection_info": null
    },
    {
        "title": "送友人游蜀",
        "author": "李频",
        "content": "东堂虽不捷，西去復何愁。\n蜀马知归路，巴山似旧游。\n星临劒阁动，花落锦江流。\n鼓吹青林下，时闻祭武侯。",
        "dynasty": "唐",
        "collection_info": null
    },
    {
        "title": "夏日盩厔郊居寄姚少府",
        "author": "李频",
        "content": "古木有清阴，寒泉有下深。\n蝉从初伏噪，客向晚凉吟。\n白日欺玄鬓，沧江负素心。\n甚思中夜话，何路许相寻。",
        "dynasty": "唐",
        "collection_info": null
    },
    {
        "title": "送胡休处士归湘江",
        "author": "李频",
        "content": "见说湘江切，长愁有去时。\n江湖秋涉远，雷雨夜眠迟。\n旧业多归兴，空山尽老期。\n天寒一瓢酒，落日醉留谁。",
        "dynasty": "唐",
        "collection_info": null
    },
    {
        "title": "峡州送清彻上人归浙西",
        "author": "李频",
        "content": "风涛几千里，归路半乘舟。\n此地难相遇，何人更共游。\n坐经嵩顶夏，行值洛阳秋。\n到寺安禅夕，江云满石楼。",
        "dynasty": "唐",
        "collection_info": null
    },
    {
        "title": "送僧入天台",
        "author": "李频",
        "content": "一锡随缘赴，天台又去登。\n长亭旧别路，落日独行僧。\n夜烧山何处，秋帆浪几层。\n他时授巾拂，莫为老无能。",
        "dynasty": "唐",
        "collection_info": null
    },
    {
        "title": "回山后寄范酇先辈",
        "author": "李频",
        "content": "高楼会月夜，北雁向南分。\n留住经春雪，辞来见夏云。\n遥空江不极，绝顶日难曛。\n一与山僧坐，无因得议文。",
        "dynasty": "唐",
        "collection_info": null
    },
    {
        "title": "长安送友人东归",
        "author": "李频",
        "content": "白社思归处，青门见去人。\n乡遥茂苑树，路入广陵尘。\n海日潮浮晓，湖山雪露春。\n犹期来帝里，未是得闲人。",
        "dynasty": "唐",
        "collection_info": null
    },
    {
        "title": "深秋过源宗上人房",
        "author": "李频",
        "content": "到日值摇落，相留山舍空。\n微寒生夜半，积雨向秋终。\n度讲多来雁，经禅少候虫。\n方从听话后，不省在愁中。",
        "dynasty": "唐",
        "collection_info": null
    },
    {
        "title": "秋日登山阁",
        "author": "李频",
        "content": "苍苍山阁晚，杳杳隙尘秋。\n偶上多时立，翻成尽日愁。\n草平连邑动，河满逐江流。\n下视穷边路，行人在陇头。",
        "dynasty": "唐",
        "collection_info": null
    },
    {
        "title": "秋宿慈恩寺遂上人院",
        "author": "李频",
        "content": "满阁终南色，清宵独倚栏。\n风高斜汉动，叶下曲江寒。\n帝里求名老，空门见性难。\n吾师无一事，不似在长安。",
        "dynasty": "唐",
        "collection_info": null
    },
    {
        "title": "题栖霞寺庆上人院",
        "author": "李频",
        "content": "居与鸟巢邻，日将巢鸟亲。\n多生从此性，久集得无身。\n树老风终夜，山寒雪见春。\n不知诸祖后，传印是何人。",
        "dynasty": "唐",
        "collection_info": null
    },
    {
        "title": "送友人入蜀",
        "author": "李频",
        "content": "天际蜀门开，西看举别杯。\n何人不异礼，上客自怀才。\n夜涧青林发，秋江渌水来。\n临邛行乐处，莫到白头回。",
        "dynasty": "唐",
        "collection_info": null
    },
    {
        "title": "赠同官苏明府",
        "author": "李频",
        "content": "山中畿内邑，别觉大夫清。\n簿领分王事，官资寄野情。\n闲斋无狱讼，隐几向泉声。\n从此朝天路，门前是去程。",
        "dynasty": "唐",
        "collection_info": null
    },
    {
        "title": "送厉图南往荆州觐伯",
        "author": "李频",
        "content": "云水入荆湘，古来鱼鸟乡。\n故关重隔远，春日独行长。\n山溜含清韵，江雷吐夜光。\n郡中词客会，游子更升堂。",
        "dynasty": "唐",
        "collection_info": null
    },
    {
        "title": "山中夜坐",
        "author": "李频",
        "content": "归家来几夜，倏忽觉秋残。\n月满方塘白，风依老树寒。\n戏鱼重跃定，惊鸟却栖难。\n为有门前路，吾生不得安。",
        "dynasty": "唐",
        "collection_info": null
    },
    {
        "title": "送台州唐兴陈明府",
        "author": "李频",
        "content": "见说海西隅，山川与俗殊。\n宦游如不到，仙分即应无。\n瀑布当公署，天台是县图。\n遥知为吏去，有术字惸孤。",
        "dynasty": "唐",
        "collection_info": null
    },
    {
        "title": "夏日过友人檀溪别业",
        "author": "李频",
        "content": "暑天宜野宅，林籁爽泠泠。\n沙月邀开户，岩风助扫庭。\n鹭栖依绿篠，鱼跃出清萍。\n客抱方如醉，因来得暂醒。",
        "dynasty": "唐",
        "collection_info": null
    },
    {
        "title": "自江上入关",
        "author": "李频",
        "content": "尽室寄沧洲，孤帆独泝流。\n天涯心似梦，江上雨兼秋。\n文字为人弃，田园被债收。",
        "dynasty": "唐",
        "collection_info": null
    },
    {
        "title": "冬夜和范秘书宿秘省中作",
        "author": "李频",
        "content": "每日得闲吟，清曹阙下深。\n因知遥夜坐，别有远山心。\n芸细书中气，松疎雪后阴。\n归时高兴足，还復插朝簪。",
        "dynasty": "唐",
        "collection_info": null
    },
    {
        "title": "送友人游太原",
        "author": "李频",
        "content": "孤帆几日悬，楚客思飘然。\n水宿南湖夜，山离旧国年。\n秋风高送雁，寒雨入停蝉。\n此去勤书札，时常中路传。",
        "dynasty": "唐",
        "collection_info": null
    },
    {
        "title": "江上居寄山中客",
        "author": "李频",
        "content": "山后与山前，相思隔呌猿。\n残云收树末，返照落江源。\n苦雨秋涛涨，狂风野火翻。\n朝来卖药客，遇我达无言。",
        "dynasty": "唐",
        "collection_info": null
    },
    {
        "title": "送张郎中赴睦州",
        "author": "李频",
        "content": "青山復渌水，想入富春西。\n夹岸清猿去，中流白日低。\n美兼华省出，荣共故乡齐。\n贱子遥攀送，归心逐马蹄。",
        "dynasty": "唐",
        "collection_info": null
    },
    {
        "title": "送鄂渚韦尚书赴镇",
        "author": "李频",
        "content": "夏口本吴头，重城据上游。\n戈船转江汉，风月宿汀洲。\n执宪倾民望，衔恩赴主忧。\n谁知旧寮属，攀饯泪仍流。",
        "dynasty": "唐",
        "collection_info": null
    },
    {
        "title": "送崔侍御书记赴山北座主尚书招辟",
        "author": "李频",
        "content": "书记向丘门，旌幢夹谷尊。\n从来游幕意，此去幷酬恩。\n雁呌嫌冰合，骢嘶喜雪繁。\n同为入室士，不觉别销魂。",
        "dynasty": "唐",
        "collection_info": null
    },
    {
        "title": "入朝遇雪",
        "author": "李频",
        "content": "霜鬓持霜简，朝天向雪天。\n玉阶初辨色，琼树乍相鲜。\n密翳空难曙，盈徴瑞不愆。\n谁为洛阳客，是日更高眠。",
        "dynasty": "唐",
        "collection_info": null
    },
    {
        "title": "勉力",
        "author": "李频",
        "content": "日月不并照，升沈俱有时。\n自媒徒欲速，孤立却宜迟。\n尽力唯求己，公心任遇谁。\n人间不得意，半是鬓先衰。",
        "dynasty": "唐",
        "collection_info": null
    },
    {
        "title": "郊居寄友人",
        "author": "李频",
        "content": "林色树还曛，何时得见君。\n独居度永日，相去远浮云。\n故疾随秋至，离怀觉夜分。\n蛩声非自苦，偏是旅人闻。",
        "dynasty": "唐",
        "collection_info": null
    },
    {
        "title": "送陆肱归吴兴",
        "author": "李频",
        "content": "雪后江上去，风光故国新。\n清浑天气晓，绿动浪花春。\n劝酒提壶鸟，乘舟震泽人。\n谁知沧海月，取桂却来秦。",
        "dynasty": "唐",
        "collection_info": null
    },
    {
        "title": "暮秋重过山僧院",
        "author": "李频",
        "content": "却接良宵坐，明河几转流。\n安禅逢小暑，抱疾入高秋。\n静室闻玄理，深山可白头。\n朝朝献林果，亦欲学猕猴。",
        "dynasty": "唐",
        "collection_info": null
    },
    {
        "title": "送新安少府",
        "author": "李频",
        "content": "南浮虽六月，风水已秋凉。\n日乱看江树，身飞逐楚樯。\n后期谁可定，临别语空长。\n远宦须清苦，幽兰贵独芳。",
        "dynasty": "唐",
        "collection_info": null
    },
    {
        "title": "送人归吴",
        "author": "李频",
        "content": "何人不归去，君去是闲人。\n帝里求相识，山家即近邻。\n交情吾道可，离思柳条新。\n未饮青门酒，先如醉梦身。",
        "dynasty": "唐",
        "collection_info": null
    },
    {
        "title": "送姚评事",
        "author": "李频",
        "content": "儒服从戎去，须知胜事全。\n使君开幕日，天子偃戈年。\n风雨依嵩岭，桑麻接楚田。\n新诗随过客，旋满洛阳传。",
        "dynasty": "唐",
        "collection_info": null
    },
    {
        "title": "题栖云寺立上人院",
        "author": "李频",
        "content": "是法从生有，修持历劫尘。\n独居岩下室，长似定中身。\n树老风终夜，山寒雪见春。\n不知诸祖后，传印是何人。",
        "dynasty": "唐",
        "collection_info": null
    },
    {
        "title": "黔中罢职过峡州题田使君北楼",
        "author": "李频",
        "content": "巴中初去日，已遇使君留。\n及得寻东道，还陪上北楼。\n江衝巫峡出，樯过洛宫收。\n好是从戎罢，看山觉自由。",
        "dynasty": "唐",
        "collection_info": null
    },
    {
        "title": "江上送从兄羣玉校书东游",
        "author": "李频",
        "content": "逍遥蓬阁吏，才子復诗流。\n坟籍因穷览，江湖却纵游。\n眠波听戍鼓，饭浦约鱼舟。\n处处迎高密，先应扫郡楼。",
        "dynasty": "唐",
        "collection_info": null
    },
    {
        "title": "宛陵东峰亭与友人话别",
        "author": "李频",
        "content": "坐举天涯目，停杯语日晡。\n修篁齐逈槛，列岫限平芜。\n乱水通三楚，归帆挂五湖。",
        "dynasty": "唐",
        "collection_info": null
    },
    {
        "title": "华山寻隐者",
        "author": "李频",
        "content": "自入华山居，关东相见疎。\n瓢中谁寄酒，叶上我留书。\n巢鸟寒栖尽，潭泉暮冻余。\n长闻得药力，此说又何如。",
        "dynasty": "唐",
        "collection_info": null
    },
    {
        "title": "题荐福寺僧栖白上人院",
        "author": "李频",
        "content": "空门有才子，得道亦吟诗。\n内殿频徴入，孤峰久作期。\n高名何代比，密行几生持。\n长爱乔松院，清凉坐夏时。",
        "dynasty": "唐",
        "collection_info": null
    },
    {
        "title": "游四明山刘樊二真人祠题山下孙氏居",
        "author": "李频",
        "content": "久在仙坛下，全家是地仙。\n池塘来乳洞，禾黍接芝田。\n起看青山足，还倾白酒眠。\n不知尘世事，双鬓逐流年。",
        "dynasty": "唐",
        "collection_info": null
    },
    {
        "title": "和太学赵鸿博士归蔡中",
        "author": "李频",
        "content": "得禄从高第，还乡见后生。\n田园休问主，词赋已垂名。\n扫壁前题出，开窗旧景清。\n遥知贤太守，致席日邀迎。",
        "dynasty": "唐",
        "collection_info": null
    },
    {
        "title": "送寿昌曹明府",
        "author": "李频",
        "content": "惠人须宰邑，为政贵通经。\n却用清琴理，犹嫌薄俗听。\n涨江晴渐渌，春峤烧还青。\n若宿严陵濑，谁当是客星。",
        "dynasty": "唐",
        "collection_info": null
    },
    {
        "title": "哭贾岛",
        "author": "李频",
        "content": "秦楼吟苦夜，南望只悲君。\n一宦终遐徼，千山隔旅坟。\n恨声流蜀魄，冤气入湘云。\n无限风骚句，时来日夜闻。",
        "dynasty": "唐",
        "collection_info": null
    },
    {
        "title": "送薛能赴镇徐方",
        "author": "李频",
        "content": "列土人间盛，彭门属九州。\n山河天设险，礼乐牧分忧。\n皎日为明信，清风占早秋。\n虽同郄縠举，郄縠不封侯。",
        "dynasty": "唐",
        "collection_info": null
    },
    {
        "title": "送鳯翔范书记",
        "author": "李频",
        "content": "西京无暑气，夏景似清秋。\n天府来相辟，高人去自由。\n江山通蜀国，日月近神州。\n若共将军语，河兰地未收。",
        "dynasty": "唐",
        "collection_info": null
    },
    {
        "title": "岐山逢陕下故人",
        "author": "李频",
        "content": "三秦一会面，二陕久分携。\n共忆黄河北，相留白日西。\n寄来书少达，别后梦多迷。\n早晚期于此，看花听鸟啼。",
        "dynasty": "唐",
        "collection_info": null
    },
    {
        "title": "送友人陆肱往太原",
        "author": "李频",
        "content": "幷州非故国，君去復寻谁。\n猃狁方为寇，嫖姚正用师。\n戍烟来自号，边雪下无时。\n更想经绵上，应逢禁火期。",
        "dynasty": "唐",
        "collection_info": null
    },
    {
        "title": "赠李将军",
        "author": "李频",
        "content": "吾宗偏好武，汉代将家流。\n走马辞中禁，屯军向渭州。\n天心待破虏，阵面许封侯。\n却得河源水，方应洗国讐。",
        "dynasty": "唐",
        "collection_info": null
    },
    {
        "title": "送友人喻坦之归睦州",
        "author": "李频",
        "content": "归心常共知，归路不相随。\n彼此无依倚，东西又别离。\n山花含雨湿，江树近潮欹。\n莫恋渔樵兴，生涯各有为。",
        "dynasty": "唐",
        "collection_info": null
    },
    {
        "title": "寻华阳隐者",
        "author": "李频",
        "content": "闲却白云居，行踪出去初。\n窗中聊取笔，架上独留书。\n日背林光冷，潭澄岳影虚。\n长闻得药力，此说復何如。",
        "dynasty": "唐",
        "collection_info": null
    },
    {
        "title": "长安即事",
        "author": "李频",
        "content": "岂得有书名，徒为老帝京。\n关中秋气早，雨后夜凉生。\n沧海身终泛，青门梦已行。\n秦人纵相识，多少别离情。",
        "dynasty": "唐",
        "collection_info": null
    },
    {
        "title": "送友人游塞北",
        "author": "李频",
        "content": "朔野正秋风，前程见碛鸿。\n日西身独远，山转路无穷。\n树隔高关断，沙连大漠空。\n君看河外将，早晚拟平戎。",
        "dynasty": "唐",
        "collection_info": null
    },
    {
        "title": "陕府上姚中丞",
        "author": "李频",
        "content": "关东领藩镇，[阙]下授旌旄。\n觅句秋吟苦，酬恩夜坐劳。\n天开吹角出，木落上楼高。\n闲话钱塘郡，半年听海潮。",
        "dynasty": "唐",
        "collection_info": null
    },
    {
        "title": "送供奉喻炼师归天目山",
        "author": "李频",
        "content": "承恩虽内殿，得道本深山。\n举世相看老，孤峰独自还。\n溪来青壁裏，路在白云间。\n绝顶无人住，双峰是旧关。",
        "dynasty": "唐",
        "collection_info": null
    },
    {
        "title": "之任建安渌溪亭偶作二首 一",
        "author": "李频",
        "content": "入境当春务，农蚕事正殷。\n逢溪难饮马，度岭更劳人。\n想取烝黎泰，无过赋敛均。\n不知成政后，谁是得为邻。",
        "dynasty": "唐",
        "collection_info": null
    },
    {
        "title": "之任建安渌溪亭偶作二首 二",
        "author": "李频",
        "content": "维舟绿溪岸，绕郡白云峰。\n将幕连山起，人家向水重。\n短才无独见，长策未相逢。\n所幸分尧理，烝民悉可封。",
        "dynasty": "唐",
        "collection_info": null
    },
    {
        "title": "送侯郎中任新定二首 一",
        "author": "李频",
        "content": "为郎非白头，作牧授沧洲。\n江界乘潮入，山川值胜游。\n暑气随转扇，凉月傍开楼。\n便欲归田里，抛官逐隐侯。",
        "dynasty": "唐",
        "collection_info": null
    },
    {
        "title": "送侯郎中任新定二首 二",
        "author": "李频",
        "content": "罢郎东出守，半路得浮舟。\n大斾行当夏，桐江到未秋。\n云闲分岛寺，涛静见沙鸥。\n谁伴临清景，吟诗上郡楼。",
        "dynasty": "唐",
        "collection_info": null
    },
    {
        "title": "送太学吴康仁及第南归",
        "author": "李频",
        "content": "因为太学选，志业彻春闱。\n首领诸生出，先登上第归。\n一荣犹未已，具庆且应稀。\n纵马行青草，临岐脱白衣。\n家遥楚国寄，帆对汉山飞。\n知己盈华省，看君再发机。",
        "dynasty": "唐",
        "collection_info": null
    },
    {
        "title": "陕州题河上亭",
        "author": "李频",
        "content": "岸拥洪流急，亭开清兴长。\n当轩河草晚，入坐水风凉。\n独鸟惊来客，孤云触去樯。\n秋声和远雨，暮色带微阳。\n浪静澄牕影，沙阴发簟光。\n逍遥每尽日，谁识爱沧浪。",
        "dynasty": "唐",
        "collection_info": null
    },
    {
        "title": "留题姚氏山斋",
        "author": "李频",
        "content": "未厌栖林趣，犹怀济世才。\n闲眠知道在，高步会时来。\n露滴从添砚，蝉吟便送杯。\n乱书离缥帙，迸笋出苔莓。\n异果因僧摘，幽窗为燕开。\n春游何处尽，欲别几迟回。",
        "dynasty": "唐",
        "collection_info": null
    },
    {
        "title": "长安书怀投知己",
        "author": "李频",
        "content": "所学近雕虫，知难谒至公。\n徒随众人后，拟老一生中。\n间岁家书到，经荒世业空。\n心悬沧海断，梦与白云通。\n玉漏声连北，银河气极东。\n关门迢递月，禁苑寂寥鸿。\n地广身难束，时平道独穷。\n萧条苔长雨，淅沥叶危风。\n久媿干朝客，多惭别钓翁。\n因依非不忝，延荐况曾蒙。\n与善应无替，垂恩本有终。\n霜天摇落日，莫使逐孤蓬。",
        "dynasty": "唐",
        "collection_info": null
    },
    {
        "title": "送姚侍御充渭北掌书记",
        "author": "李频",
        "content": "北境烽烟急，南山战伐频。\n抚绥初易帅，参画尽须人。\n书记才偏称，朝廷意更亲。\n绣衣行李日，绮陌别离尘。\n报国将临虏，之藩不离秦。\n豸冠严在首，雄笔健随身。\n饮马河声暮，休兵塞色春。\n败亡仍暴骨，冤哭可伤神。\n上策何当用，边情此是真。\n雕阴曾久客，拜送欲霑巾。",
        "dynasty": "唐",
        "collection_info": null
    },
    {
        "title": "长安书情投知己",
        "author": "李频",
        "content": "陕服因诗句，从容已半年。\n一从归阙下，罕得到门前。\n每候朝轩出，常看列宿悬。\n重投期见奖，数首果蒙传。\n转觉功宜倍，兼令住更坚。\n都忘春暂醉，少省夜曾眠。\n烦暑灯谁读，孤云业自专。\n精华搜未竭，骚雅琢须全。\n此事勤虽过，他谋拙莫先。\n槐街劳白日，桂路在青天。\n取第殊无序，还乡可有缘。\n旅情长越鸟，秋思几秦蝉。\n月色千楼满，砧声万井连。\n江山阻迢递，时节暗推迁。\n道即穷通守，才应始末怜。\n书绅相戒语，藏箧赠行篇。\n致主当齐圣，为郎本是仙。\n人心期际会，凤翼许迁延。\n毕竟良图在，何妨逸性便。\n幽斋中寝觉，珍木正阴圆。\n隐几闲瞻夜，临云兴渺然。\n五陵供丽景，六义动花笺。\n倘与潜生翼，宁非助化权。\n免教垂素髪，归种海隅田。",
        "dynasty": "唐",
        "collection_info": null
    },
    {
        "title": "府试丹浦非乐战",
        "author": "李频",
        "content": "自古为君道，垂衣致理难。\n怀仁须去杀，用武即胜残。\n毒帜诛方及，兵临衅可观。\n居来彭蠡固，战罢洞庭宽。\n雪国知天远，霜林是血丹。\n吾皇则尧典，薄伐至桑亁。",
        "dynasty": "唐",
        "collection_info": null
    },
    {
        "title": "府试风雨闻鸡",
        "author": "李频",
        "content": "不为风雨变，鸡德一何贞。\n在暗长先觉，临晨即自鸣。\n阴霾方见信，顷刻讵移声。\n向晦如相警，知时似独清。\n萧萧和断漏，喔喔报重城。\n欲识诗人兴，中含君子情。",
        "dynasty": "唐",
        "collection_info": null
    },
    {
        "title": "府试观兰亭图",
        "author": "李频",
        "content": "往会人何处，遗踪事可观。\n林亭今日在，草木古春残。\n笔想吟中驻，杯疑饮后干。\n向青穿峻岭，当白认回湍。\n月影窗间夜，湖光枕上寒。\n不知诗酒客，谁更慕前欢。",
        "dynasty": "唐",
        "collection_info": null
    },
    {
        "title": "府试老人星见",
        "author": "李频",
        "content": "良宵出户庭，极目向青冥。\n海内逢康日，天边见寿星。\n临空遥的的，竟晓独荧荧。\n春后先依景，秋来忽近丁。\n垂休临有道，作瑞掩前经。\n岂比周王梦，徒言得九龄。",
        "dynasty": "唐",
        "collection_info": null
    },
    {
        "title": "省试振鹭",
        "author": "李频",
        "content": "有鸟生江浦，霜华作羽翰。\n君臣将比洁，朝野共相欢。\n月影林梢下，冰光水际残。\n翻飞时共乐，饮啄道皆安。\n逈翥宜高咏，羣栖入静看。\n由来鸳鹭侣，济济列千官。",
        "dynasty": "唐",
        "collection_info": null
    },
    {
        "title": "寄辛明府",
        "author": "李频",
        "content": "何处无苛政，东南有子男。\n细将朝客说，须是邑人谙。\n别业空经稔，归田独未甘。\n目凝烟积树，心贮月明潭。\n晓鼓愁方乱，春山睡正酣。\n不任啼鸟思，乡社欲桑蚕。",
        "dynasty": "唐",
        "collection_info": null
    },
    {
        "title": "苑中题友人林亭",
        "author": "李频",
        "content": "井邑藏嵓穴，幽栖趣若何。\n春篁抽笋密，夏鸟杂雏多。\n坐有清风至，林无暑气过。\n乱书还就叶，真饮不听歌。\n片影明红藓，斜阴映绿萝。\n雄文终可惜，莫更弃高科。",
        "dynasty": "唐",
        "collection_info": null
    },
    {
        "title": "投京兆府试官任文学先辈",
        "author": "李频",
        "content": "高兴每论诗，非才独见推。\n应当明试日，不比暗投时。\n出口人皆信，操心自可知。\n孤单虽有託，际会别无期。\n取舍知由己，穷通断在兹。\n贱身何足数，公道自难欺。\n泽国违甘旨，渔舟积梦思。\n长安未归去，为倚鉴妍媸。",
        "dynasty": "唐",
        "collection_info": null
    },
    {
        "title": "宋少府东溪泛舟",
        "author": "李频",
        "content": "登岸还入舟，水禽惊笑语。\n晚叶低众色，湿云带繁暑。\n落日乘醉归，溪流復几许。",
        "dynasty": "唐",
        "collection_info": null
    },
    {
        "title": "闻北虏入灵州二首 一",
        "author": "李频",
        "content": "河冰一夜合，虏骑入灵州。\n岁岁徴兵去，难防塞草秋。",
        "dynasty": "唐",
        "collection_info": null
    },
    {
        "title": "闻北虏入灵州二首 二",
        "author": "李频",
        "content": "见说灵州战，沙中血未干。\n将军日告急，走马向长安。",
        "dynasty": "唐",
        "collection_info": null
    },
    {
        "title": "送友人下第归感怀",
        "author": "李频",
        "content": "帝里春无意，归山对物华。\n即应来日去，九陌踏槐花。",
        "dynasty": "唐",
        "collection_info": null
    },
    {
        "title": "赠桂林友人",
        "author": "李频",
        "content": "君家桂林住，日伐桂枝炊。\n何事东堂树，年年待一枝。",
        "dynasty": "唐",
        "collection_info": null
    },
    {
        "title": "长安感怀",
        "author": "李频",
        "content": "一第知何日，全家待此身。\n空将灞陵酒，酌送向东人。",
        "dynasty": "唐",
        "collection_info": null
    },
    {
        "title": "题长孙桐树",
        "author": "李频",
        "content": "一去龙门侧，千年凤影移。\n空余剪圭处，无復在孙枝。",
        "dynasty": "唐",
        "collection_info": null
    },
    {
        "title": "渡汉江",
        "author": "李频",
        "content": "岭外音书绝，经年復历春。\n近乡情更怯，不敢问来人。",
        "dynasty": "唐",
        "collection_info": null
    },
    {
        "title": "嵩山夜还",
        "author": "李频",
        "content": "家住东皋去，好采旧山薇。\n自省游泉石，何曾不夜归。",
        "dynasty": "唐",
        "collection_info": null
    },
    {
        "title": "暮秋宿清源上人院",
        "author": "李频",
        "content": "野客愁来日，山房木落中。\n微风生夜半，积雨向秋终。\n证道方离法，安禅不住空。\n迷途将觉路，语默见西东。",
        "dynasty": "唐",
        "collection_info": null
    },
    {
        "title": "秋夜宿重本上人院",
        "author": "李频",
        "content": "却忆凉堂坐，明河几度流。\n安禅逢小暑，抱疾入高秋。\n水国曾重讲，云林半旧游。\n此来看月落，还似道相求。",
        "dynasty": "唐",
        "collection_info": null
    },
    {
        "title": "赠立规上人",
        "author": "李频",
        "content": "竹向空斋合，无僧在四邻。\n去云离坐石，斜月到禅身。\n树老风终夜，山寒雪见春。\n不知诸祖后，传印是何人。",
        "dynasty": "唐",
        "collection_info": null
    },
    {
        "title": "苏州寒食日送人归觐",
        "author": "李频",
        "content": "江城寒食下，花木惨离魂。\n几宿投山寺，孤帆过海门。\n□声泼火雨，柳色禁烟村。\n定看堂高后，斑衣灭泪痕。",
        "dynasty": "唐",
        "collection_info": null
    },
    {
        "title": "即席送许□之曹南省兄",
        "author": "李频",
        "content": "梅烂荷圆六月天，归帆高背虎丘烟。\n到时自见成行雁，别处休听满树蝉。\n卖劒为赊吴市酒，携家犹借洞庭船。\n待看春榜来江外，名占蓬莱第几仙。",
        "dynasty": "唐",
        "collection_info": null
    },
    {
        "title": "送罗着作两浙按狱",
        "author": "李频",
        "content": "使印星车适旧游，陶潜今日在瀛洲。\n科条尽晓三千罪，囹圄应空十二州。\n旧绶有香笼驿马，皇华无暇狎沙鸥。\n归来重过姑苏郡，莫忘题名在虎丘。",
        "dynasty": "唐",
        "collection_info": null
    },
    {
        "title": "下第后屏居书怀寄张侍御",
        "author": "李频",
        "content": "刖足岂一生，良工隔千里。\n故山彭泽上，归梦向汾水。\n低催神气尽，僮仆心亦耻。\n未达谁不知，达者多忘此。\n行年忽已壮，去老年更几。\n功名如不彰，身殁岂为鬼。\n纔看芳草歇，即叹凉风起。\n骢马未来朝，嘶声尚在耳。",
        "dynasty": "唐",
        "collection_info": null
    },
    {
        "title": "荅韩中丞容不饮酒",
        "author": "李频",
        "content": "老大成名仍足病，强听丝竹亦无欢。\n高情太守容闲坐，借与青山尽日看。",
        "dynasty": "唐",
        "collection_info": null
    },
    {
        "title": "句",
        "author": "李频",
        "content": "只将五字句，用破一生心。\n楚里八千里，槃槃此都会。\n巍峩数里城，远水相映带。",
        "dynasty": "唐",
        "collection_info": null
    },
    {
        "title": "冬至后西湖泛舟看断冰偶成长句",
        "author": "李郢",
        "content": "一阳生后阴飙竭，湖上层冰看折时。\n云母扇摇当殿色，珊瑚树碎满盘枝。\n斜汀藻动鱼应觉，极浦波生鴈未知。\n山影浅中留瓦砾，日光寒外送涟漪。\n崖崩苇岸纵横散，篙蹙兰舟片段随。\n曾向黄河望衝激，大鹏飞起雪风吹。",
        "dynasty": "唐",
        "collection_info": null
    },
    {
        "title": "阳羡春歌",
        "author": "李郢",
        "content": "石亭梅花落如积，玉藓斓班竹姑赤。\n祝陵有酒清若空，煮稬蒸鱼作寒食。\n长桥新晴好天气，两市儿郎[棹]船戏。\n溪头铙鼓狂杀侬，青盖红裙偶相值。\n风光何处最可怜，邵家高楼白日边。\n楼下游人颜色喜，溪南黄帽应羞死。\n三月未有二月残，灵龟可信渰水干。\n葑草青青促归去，短箫横笛说明年。",
        "dynasty": "唐",
        "collection_info": null
    },
    {
        "title": "茶山贡焙歌",
        "author": "李郢",
        "content": "使君爱客情无已，客在金台价无比。\n春风三月贡茶时，尽逐红旌到山裏。\n焙中清晓朱门开，筐箱渐见新芽来。\n陵烟触露不停探，官家赤印连帖催。\n朝饥暮匐谁兴哀，喧阗竞纳不盈掬。\n一时一饷还成堆，蒸之馥之香胜梅，研膏架动轰如雷。\n茶成拜表贡天子，万人争噉春山摧。\n驿骑鞭声砉流电，半夜驱夫谁復见。\n十日王程路四千，到时须及清明宴。\n吾君可谓纳谏君，谏官不谏何由闻。\n九重城裏虽玉食，天涯吏役长纷纷。\n使君忧民惨容色，就焙尝茶坐诸客。\n几回到口重咨嗟，嫩绿鲜芳出何力。\n山中有酒亦有歌，乐营房户皆仙家。\n仙家十队酒百斛，金丝宴馔随经过。\n使君是日忧思多，客亦无言征绮罗。\n殷勤绕焙復长叹，官府例成期如何。\n吴民吴民莫憔悴，使君作相期苏尔。",
        "dynasty": "唐",
        "collection_info": null
    },
    {
        "title": "夏日登信州北楼",
        "author": "李郢",
        "content": "高楼上长望，百里见灵山。\n雨歇河珠定，云开谷鸟还。\n田苗映林合，牛犊傍村闲。\n始得消忧处，蝉声催入关。",
        "dynasty": "唐",
        "collection_info": null
    },
    {
        "title": "游天柱观",
        "author": "李郢",
        "content": "听钟到灵观，仙子喜相寻。\n茅洞几千载，水声寒至今。\n读碑丹井上，坐石涧亭阴。\n清兴未云尽，烟霞生夕林。",
        "dynasty": "唐",
        "collection_info": null
    },
    {
        "title": "酬刘谷除夜见寄",
        "author": "李郢",
        "content": "坐恐三更至，流年此夜分。\n客心无限事，愁雨不堪闻。\n灞上家殊远，炉前酒暂醺。\n刘郎亦多恨，诗忆故山云。",
        "dynasty": "唐",
        "collection_info": null
    },
    {
        "title": "元日作",
        "author": "李郢",
        "content": "锵锵华驷客，门馆贺新正。\n野雪江山霁，微风竹树清。\n芜庭春意晓，残枿烬烟生。\n忽忆王孙草，前年在帝京。",
        "dynasty": "唐",
        "collection_info": null
    },
    {
        "title": "酬刘谷立春日吏隐亭见寄",
        "author": "李郢",
        "content": "孤亭遥带寺，静者独登临。\n楚霁江流慢，春归泽气阴。\n野田青牧马，幽竹暖鸣禽。\n日日年光尽，何堪故国心。",
        "dynasty": "唐",
        "collection_info": null
    },
    {
        "title": "宿怜上人房",
        "author": "李郢",
        "content": "重公旧相识，一夕话劳生。\n药裹关身病，经函寄道情。\n岳寒当寺色，滩夜入楼声。\n不待移文诮，三年别赤城。",
        "dynasty": "唐",
        "collection_info": null
    },
    {
        "title": "园居",
        "author": "李郢",
        "content": "暮雨杨雄宅，秋风向秀园。\n不闻砧杵动，时看桔槔翻。\n钓下鱼初食，船移鸭蹔喧。\n橘寒才弄色，须带早霜繁。",
        "dynasty": "唐",
        "collection_info": null
    },
    {
        "title": "中元夜",
        "author": "李郢",
        "content": "江南水寺中元夜，金粟栏边见月娥。\n红烛影迴仙态近，翠鬟光动看人多。\n香飘彩殿凝兰麝，露绕轻衣杂绮罗。\n湘水夜空巫峡远，不知归路欲如何。",
        "dynasty": "唐",
        "collection_info": null
    },
    {
        "title": "赠羽林将军",
        "author": "李郢",
        "content": "虬鬚憔悴羽林郎，曾入甘泉侍武皇。\n鵰没夜云知御苑，马随仙仗识天香。\n五湖归去孤舟月，六国平来两鬓霜。\n唯有桓伊江上笛，卧吹三弄送残阳。",
        "dynasty": "唐",
        "collection_info": null
    },
    {
        "title": "送人之岭南",
        "author": "李郢",
        "content": "关山迢遰古交州，岁[晏]怜君走马游。\n谢氏海边逢素女，越王潭上见青牛。\n嵩台月照啼猨曙，石室烟含古桂秋。\n迴望长安五千里，刺桐花下莫淹留。",
        "dynasty": "唐",
        "collection_info": null
    },
    {
        "title": "晚泊松江驿",
        "author": "李郢",
        "content": "片帆孤客晚夷犹，红蓼花前水驿秋。\n岁月方惊离别尽，烟波仍驻古今愁。\n云阴故国山川暮，潮落空江网罟收。\n还有吴娃旧歌曲，棹声遥散采菱舟。",
        "dynasty": "唐",
        "collection_info": null
    },
    {
        "title": "江亭春霁",
        "author": "李郢",
        "content": "江蓠漠漠荇田田，江上云亭霁景鲜。\n蜀客帆樯背归燕，楚山花木怨啼鹃。\n春风掩映千门柳，晓色凄凉万井烟。\n金磬泠泠水南寺，上方僧室翠微连。",
        "dynasty": "唐",
        "collection_info": null
    },
    {
        "title": "早秋书怀",
        "author": "李郢",
        "content": "高梧一叶坠凉天，宋玉悲秋泪洒然。\n霜拂楚山频见菊，雨零溪树忽无蝉。\n虚村暮角催残日，近寺归僧寄野泉。\n青鬓已缘多病镊，可堪风景促流年。",
        "dynasty": "唐",
        "collection_info": null
    },
    {
        "title": "为妻作生日寄意",
        "author": "李郢",
        "content": "谢家生日好风烟，柳暖花春二月天。\n金凤对翘双翡翠，蜀琴初上七丝弦。\n鸳鸯交颈期千岁，琴瑟谐和愿百年。\n应恨客程归未得，绿窗江泪冷涓涓。",
        "dynasty": "唐",
        "collection_info": null
    },
    {
        "title": "重阳日寄浙东诸从事",
        "author": "李郢",
        "content": "野人多病门长掩，荒圃重阳菊自开。\n愁裏又闻清笛怨，望中难见白衣来。\n元瑜正及从军乐，宁戚谁怜叩角哀。\n红斾纷纷碧江暮，知君醉下望乡台。",
        "dynasty": "唐",
        "collection_info": null
    },
    {
        "title": "和湖州杜员外冬至日白苹洲见忆",
        "author": "李郢",
        "content": "白苹亭上一阳生，谢朓新裁锦绣成。\n千嶂雪消溪影渌，几家梅绽海波清。\n已知鸥鸟长来狎，可许汀洲独有名。\n多媿龙门重招引，即抛田舍棹舟行。",
        "dynasty": "唐",
        "collection_info": null
    },
    {
        "title": "上裴晋公",
        "author": "李郢",
        "content": "四朝忧国鬓如丝，龙马精神海鹤姿。\n天上玉书传诏夜，阵前金甲受降时。\n曾经庾亮三秋月，下尽羊昙两路碁。\n惆怅旧堂扃绿野，夕阳无限鸟飞迟。",
        "dynasty": "唐",
        "collection_info": null
    },
    {
        "title": "钱塘青山题李隐居西斋",
        "author": "李郢",
        "content": "小隐西斋为客开，翠萝深处遍青苔。\n林间扫石安碁局，岩下分泉遰酒杯。\n兰叶露光秋月上，芦花风起夜潮来。\n湖山遶屋犹嫌浅，欲棹渔舟近钓台。",
        "dynasty": "唐",
        "collection_info": null
    },
    {
        "title": "友人适越路过桐庐寄题江驿",
        "author": "李郢",
        "content": "桐庐县前洲渚平，桐庐江上晚潮生。\n莫言独有山川秀，过日仍闻官长清。\n麦陇虚凉当水店，鲈鱼鲜美称莼羹。\n王孙客棹残春去，相送河桥羡此行。",
        "dynasty": "唐",
        "collection_info": null
    },
    {
        "title": "送刘谷",
        "author": "李郢",
        "content": "村桥西路雪初晴，云暖沙干马足轻。\n寒涧渡头芳草色，新梅岭外鹧鸪声。\n邮亭已送轻车发，山馆谁将候火迎。\n落日千峰转迢遰，知君回首望高城。",
        "dynasty": "唐",
        "collection_info": null
    },
    {
        "title": "七夕",
        "author": "李郢",
        "content": "乌鹊桥头双扇开，年年一度过河来。\n莫嫌天上稀相见，犹胜人间去不回。\n欲减烟花饶俗世，暂烦烟月掩粧台。\n别时旧路长清浅，岂肯离情似死灰。",
        "dynasty": "唐",
        "collection_info": null
    },
    {
        "title": "秦处士移家富春发樟亭怀寄",
        "author": "李郢",
        "content": "潮落空江洲渚生，知君已上富春亭。\n尝闻郭邑山多秀，更说官僚眼尽青。\n离别几宵魂耿耿，相思一座髪星星。\n仙翁白石高歌调，无復松斋半夜听。",
        "dynasty": "唐",
        "collection_info": null
    },
    {
        "title": "故洛阳城",
        "author": "李郢",
        "content": "胡兵一动朔方尘，不使銮舆此重巡。\n清洛但流呜咽水，上阳深锁寂寥春。\n云收少室初晴雨，柳拂中桥晚渡津。\n欲问升平无故老，凤楼回首落花频。",
        "dynasty": "唐",
        "collection_info": null
    },
    {
        "title": "紫极宫上元斋次呈诸道流",
        "author": "李郢",
        "content": "碧简朝天章奏频，清宫髣髴降灵真。\n五龙金角向星斗，三洞玉音愁鬼神。\n风拂乱灯山磬□，露霑仙杏石坛春。\n明朝醮罢羽客散，尘土满城空世人。",
        "dynasty": "唐",
        "collection_info": null
    },
    {
        "title": "立春一日江村偶兴",
        "author": "李郢",
        "content": "旧历年光看卷尽，立春何用更相催。\n江边野店寒无色，竹外孤村坐见梅。\n山雪乍晴岚翠起，渔家向晚笛声哀。\n南州近有秦中使，闻道胡兵索战来。",
        "dynasty": "唐",
        "collection_info": null
    },
    {
        "title": "立秋后自京归家",
        "author": "李郢",
        "content": "篱落秋归见豆花，竹门当水岸横槎。\n松斋一雨宜清簟，佛室孤灯对绛纱。\n尽日抱愁跧似鼠，移时不动懒于虵。\n西江近有鲈鱼否，张翰扁舟始到家。",
        "dynasty": "唐",
        "collection_info": null
    },
    {
        "title": "奉陪裴相公重阳日游安乐池亭",
        "author": "李郢",
        "content": "绛霄轻霭翊三台，稽阮襟怀管乐才。\n莲沼昔为王俭府，菊篱今作孟嘉杯。\n宁知北阙元勋在，却引东山旧客来。\n自笑吐茵还酩酊，日斜空从绛衣迴。",
        "dynasty": "唐",
        "collection_info": null
    },
    {
        "title": "淛河馆",
        "author": "李郢",
        "content": "雨湿菰蒲斜日明，茅厨煮茧掉车声。\n青蛇上竹一种色，黄蝶隔溪无限情。\n何处樵渔将远饷，故园田土忆春耕。\n千峰万濑水潏潏，羸马此中愁独行。",
        "dynasty": "唐",
        "collection_info": null
    },
    {
        "title": "春日题山家",
        "author": "李郢",
        "content": "偶与樵人熟，春残日日来。\n依岗寻紫蕨，挽树得青梅。\n燕静衔泥起，蜂喧抱蘂回。\n嫩茶重搅绿，新酒畧炊醅。\n漠漠蚕生纸，涓涓水弄苔。\n丁香政堪结，留步小庭隈。",
        "dynasty": "唐",
        "collection_info": null
    },
    {
        "title": "江亭晚望",
        "author": "李郢",
        "content": "碧天凉冷鴈来疎，闲望江云思有余。\n秋馆池亭荷叶后，野人篱落豆花初。\n无愁自得仙人术，多病能忘太史书。\n闻说故园香稻熟，片帆归去就鲈鱼。",
        "dynasty": "唐",
        "collection_info": null
    },
    {
        "title": "长安夜访澈上人",
        "author": "李郢",
        "content": "关西木落夜霜凝，乌帽闲寻紫阁僧。\n松迥月光先照鹤，寺寒沟水忽生冰。\n琤琤晓漏喧秦禁，漠漠秋烟起汉陵。\n闻说天台旧禅处，石房独有一龛灯。",
        "dynasty": "唐",
        "collection_info": null
    },
    {
        "title": "送圆鉴上人游天台",
        "author": "李郢",
        "content": "西岭草堂留不住，独携瓶锡向天台。\n霜清海寺闻潮至，日宴江船乞食回。\n华顶夜寒孤月落，石桥秋尽一僧来。\n灵溪道者相逢处，阴洞泠泠竹室开。",
        "dynasty": "唐",
        "collection_info": null
    },
    {
        "title": "送僧之台州",
        "author": "李郢",
        "content": "独寻台岭闲游去，岂觉灵溪道里赊。\n三井应潮通海浪，五峰攒寺落天花。\n寒潭盥漱铜瓶洁，野店安禅锡杖斜。\n到日初寻石桥路，莫教云雨湿袈裟。",
        "dynasty": "唐",
        "collection_info": null
    },
    {
        "title": "伤贾岛无可",
        "author": "李郢",
        "content": "却到京师事事伤，惠休归寂贾生亡。\n何人收得文章箧，独我来经苔藓房。\n一命未霑为逐客，万缘初尽别空王。\n萧萧竹坞斜阳在，叶覆闲阶雪拥墙。",
        "dynasty": "唐",
        "collection_info": null
    },
    {
        "title": "孔雀",
        "author": "李郢",
        "content": "越鸟青春好颜色，晴轩入户看呫衣。\n一身金翠画不得，万里山川来者稀。\n丝竹惯听时独舞，楼台初上欲孤飞。\n刺桐花谢芳草歇，南国同巢应望归。",
        "dynasty": "唐",
        "collection_info": null
    },
    {
        "title": "秋晚寄题陆勋校书义兴禅居时淮南从事",
        "author": "李郢",
        "content": "禅居秋草晚，萧索异前时。\n莲幕青云贵，翱翔绝后期。\n藓房柽架掩，山砌石盆欹。\n劒戟晨趋静，笙歌夜散迟。\n谷寒霜狖静，林晚磬虫悲。\n惠远烟霞在，方平杖履随。\n骨清须贵达，神重有威仪。\n万卒千蹄马，横鞭从信骑。",
        "dynasty": "唐",
        "collection_info": null
    },
    {
        "title": "酬王舍人雪中见寄",
        "author": "李郢",
        "content": "三日柴门拥不开，阶庭平满白皑皑。\n今朝踏作琼瑶迹，为有诗从凤沼来。",
        "dynasty": "唐",
        "collection_info": null
    },
    {
        "title": "蝉",
        "author": "李郢",
        "content": "饮蝉惊雨落高槐，山蚁移将入石阶。\n若使秦楼美人见，还应一为拔金钗。",
        "dynasty": "唐",
        "collection_info": null
    },
    {
        "title": "自水口入茶山",
        "author": "李郢",
        "content": "蒨蒨红裙好女儿，相偎相倚看人时。\n使君马上应含笑，横把金鞭为咏诗。",
        "dynasty": "唐",
        "collection_info": null
    },
    {
        "title": "重游天台",
        "author": "李郢",
        "content": "南国天台山水奇，石桥危险古来知。\n龙潭直下一百丈，谁见生公独坐时。",
        "dynasty": "唐",
        "collection_info": null
    },
    {
        "title": "山行",
        "author": "李郢",
        "content": "小田微雨稻苗香，田畔清溪潏潏凉。\n自忆东吴榜舟日，蓼花沟水半篙强。",
        "dynasty": "唐",
        "collection_info": null
    },
    {
        "title": "上元日寄湖杭二从事",
        "author": "李郢",
        "content": "恋别山灯忆水灯，山光水焰百千层。\n谢公留赏山公唤，知入笙歌阿那朋。",
        "dynasty": "唐",
        "collection_info": null
    },
    {
        "title": "寒食野望",
        "author": "李郢",
        "content": "旧坟新陇哭多时，流世都堪几度悲。\n乌鸟乱啼人未远，野风吹散白棠梨。",
        "dynasty": "唐",
        "collection_info": null
    },
    {
        "title": "清明日题一公禅室",
        "author": "李郢",
        "content": "山头兰若石楠春，山下清明烟火新。\n此日何穷礼禅客，归心谁是恋禅人。",
        "dynasty": "唐",
        "collection_info": null
    },
    {
        "title": "七夕寄张氏兄弟",
        "author": "李郢",
        "content": "新秋牛女会佳期，红粉筵开玉馔时。\n好与檀郎寄花朵，莫教清晓羡蛛丝。",
        "dynasty": "唐",
        "collection_info": null
    },
    {
        "title": "春晚与诸同舍出城迎座主侍郎",
        "author": "李郢",
        "content": "三十骅骝一鬨尘，来时不锁杏园春。\n东风柳絮轻如雪，应有偷游曲水人。",
        "dynasty": "唐",
        "collection_info": null
    },
    {
        "title": "张郎中宅戏赠二首 一",
        "author": "李郢",
        "content": "薄雪燕蓊紫燕钗，钗垂簏簌抱香怀。\n一声歌罢刘郎醉，脱取明金压绣鞋。",
        "dynasty": "唐",
        "collection_info": null
    },
    {
        "title": "张郎中宅戏赠二首 二",
        "author": "李郢",
        "content": "谢家青妓邃重关，谁省春风见玉颜。\n闻道綵鸾三十六，一双双对碧池莲。",
        "dynasty": "唐",
        "collection_info": null
    },
    {
        "title": "醉送",
        "author": "李郢",
        "content": "江梅冷艳酒清光，急拍繁弦醉画堂。\n无限柳条多少雪，一将春恨付刘郎。",
        "dynasty": "唐",
        "collection_info": null
    },
    {
        "title": "晓井",
        "author": "李郢",
        "content": "桐阴覆井月斜明，百尺寒泉古甃清。\n越女携瓶下金索，晓天初放辘轳声。",
        "dynasty": "唐",
        "collection_info": null
    },
    {
        "title": "南池",
        "author": "李郢",
        "content": "小男供饵妇搓丝，溢榼香醪倒接䍦。\n日出两竿鱼正食，一家欢笑在南池。",
        "dynasty": "唐",
        "collection_info": null
    },
    {
        "title": "偶作",
        "author": "李郢",
        "content": "一杯正发吟哦兴，两盏还生去住愁。\n何似全家上船去，酒旗多处即淹留。",
        "dynasty": "唐",
        "collection_info": null
    },
    {
        "title": "画鼓",
        "author": "李郢",
        "content": "尝闻画鼓动欢情，及送离人恨鼓声。\n两杖一挥行缆解，暮天空使别魂惊。",
        "dynasty": "唐",
        "collection_info": null
    },
    {
        "title": "燕蓊花",
        "author": "李郢",
        "content": "十二街中何限草，燕蓊尽欲占残春。\n黄花扑地无穷极，愁杀江南去住人。",
        "dynasty": "唐",
        "collection_info": null
    },
    {
        "title": "邵博士溪亭",
        "author": "李郢",
        "content": "野茶无限春风叶，溪水千重返照波。\n只去长桥三十里，谁人一解枉帆过。",
        "dynasty": "唐",
        "collection_info": null
    },
    {
        "title": "小石上见亡友题处",
        "author": "李郢",
        "content": "笋石清琤入紫烟，陆云题处是前年。\n苔侵雨打依稀在，惆怅凉风树树蝉。",
        "dynasty": "唐",
        "collection_info": null
    },
    {
        "title": "洞灵观流泉",
        "author": "李郢",
        "content": "石上苔芜水上烟，潺湲声在观门前。\n千岩万壑分流去，更引飞花入洞天。",
        "dynasty": "唐",
        "collection_info": null
    },
    {
        "title": "送李判官",
        "author": "李郢",
        "content": "津市停桡送别难，荧荧蜡炬照更阑。\n东风万迭吹江月，谁伴袁襃宿夜滩。",
        "dynasty": "唐",
        "collection_info": null
    },
    {
        "title": "宿杭州虚白堂",
        "author": "李郢",
        "content": "秋月斜明虚白堂，寒蛩唧唧树苍苍。\n江风彻晓不得睡，二十五声秋点长。",
        "dynasty": "唐",
        "collection_info": null
    },
    {
        "title": "道林寺",
        "author": "崔珏",
        "content": "临湘之滨麓之隅，西有松寺东岸无。\n松风千里摆不断，竹泉泻入于僧厨。\n宏梁大栋何足贵，山寺难有山泉俱。\n四时唯夏不敢入，烛龙安敢停斯须。\n远公池上种何物，碧罗扇底红鳞鱼。\n香阁朝鸣大法鼓，天宫夜转三乘书。\n野花市井栽不着，山鸡饮啄声相呼。\n金槛僧迴步步影，石盆水溅联联珠。\n北临高处日正午，举手欲摸黄金乌。\n遥江大船小于叶，远村杂树齐如蔬。\n潭州城郭在何处，东边一片青模糊。\n今来古往人满地，劳生未了归丘墟。\n长卿之门久寂寞，五言七字夸规模。\n我吟杜诗清入骨，灌顶何必须醍醐。\n白日不照耒阳县，皇天厄死饥寒躯。\n明珠大贝采欲尽，蚌蛤空满赤沙湖。\n今我题诗亦无味，怀贤览古成长吁。\n不如兴罢过江去，已有好月明归途。",
        "dynasty": "唐",
        "collection_info": null
    },
    {
        "title": "美人尝茶行",
        "author": "崔珏",
        "content": "云鬟枕落困春泥，玉郎为碾瑟瑟尘。\n闲教鹦鹉啄窗响，和娇扶起浓睡人。\n银瓶贮泉水一掬，松雨声来乳花熟。\n朱唇啜破绿云时，咽入香喉爽红玉。\n明眸渐开横秋水，手拨丝簧醉心起。\n台时却坐推金筝，不语思量梦中事。",
        "dynasty": "唐",
        "collection_info": null
    },
    {
        "title": "门前柳",
        "author": "崔珏",
        "content": "门前蜀柳□知春，风澹暖烟愁杀人。\n将谓只栽郡楼下，不知迤逦连南津。\n南津柳色连南市，南市戎州三百里。\n夷陬蛮落相连接，故乡莫道心先死。\n我今帝里尚有家，门前嫩柳插仙霞。\n晨霑太一坛边雨，暮宿凤皇城裏鵶。\n别来三载当谁道，门前年年绿阴好。\n春来定解飞雪花，雨后还应庇烟草。\n忆昔当年栽柳时，新芽茁茁嫌生迟。\n如今宛转稊着地，常向绿阴劳梦思。\n不道彼树好，不道此树恶。\n试将此意问野人，野人尽道生处乐。\n为报门前杨柳栽，我应来岁当归来。\n纵令树下能攀折，白髮如丝心似灰。",
        "dynasty": "唐",
        "collection_info": null
    },
    {
        "title": "岳阳楼晚望",
        "author": "崔珏",
        "content": "干坤千里水云间，钓艇如萍去復还。\n楼上北风斜捲席，湖中西日倒衔山。\n怀沙有恨骚人往，鼓瑟无声帝子闲。\n何事黄昏尚凝睇，数行烟树接荆蛮。",
        "dynasty": "唐",
        "collection_info": null
    },
    {
        "title": "哭李商隐 一",
        "author": "崔珏",
        "content": "成纪星郎字义山，适归高壤抱长叹。\n词林枝叶三春尽，学海波澜一夜干。\n风雨已吹灯烛灭，姓名长在齿牙寒。\n只应物外攀琪树，便着霓裳上绛坛。",
        "dynasty": "唐",
        "collection_info": null
    },
    {
        "title": "哭李商隐 二",
        "author": "崔珏",
        "content": "虚负凌云万丈才，一生襟抱未曾开。\n鸟啼花落人何在，竹死桐枯凤不来。\n良马足因无主踠，旧交心为绝弦哀。\n九泉莫嘆三光隔，又送文星入夜台。",
        "dynasty": "唐",
        "collection_info": null
    },
    {
        "title": "和友人鸳鸯之什 一",
        "author": "崔珏",
        "content": "翠鬣红衣舞夕晖，水禽情似此禽稀。\n暂分烟岛犹回首，只渡寒塘亦共飞。\n映雾乍迷珠殿瓦，逐梭齐上玉人机。\n采莲无限兰桡女，笑指中流羡尔归。",
        "dynasty": "唐",
        "collection_info": null
    },
    {
        "title": "和友人鸳鸯之什 二",
        "author": "崔珏",
        "content": "寂寂春塘烟晚时，两心和影共依依。\n溪头日暖眠沙稳，渡口风寒浴浪稀。\n翡翠莫夸饶彩饰，鸊鹈须羡好毛衣。",
        "dynasty": "唐",
        "collection_info": null
    },
    {
        "title": "和友人鸳鸯之什 三",
        "author": "崔珏",
        "content": "舞鹤翔鸾俱别离，可怜生死两相随。\n红丝毳落眠汀处，白雪花成蹙浪时。\n琴上只闻交颈语，窗前空展共飞诗。\n何如相见长相对，肯羡人间多所思。",
        "dynasty": "唐",
        "collection_info": null
    },
    {
        "title": "有赠 一",
        "author": "崔珏",
        "content": "莫道妆成断客肠，粉胸绵手白莲香。\n烟分顶上三层绿，劒截眸中一寸光。\n舞胜柳枝腰更软，歌嫌珠贯曲犹长。\n虽然不似王孙女，解爱临邛卖赋郎。",
        "dynasty": "唐",
        "collection_info": null
    },
    {
        "title": "有赠 二",
        "author": "崔珏",
        "content": "锦里芬芳少佩兰，风流全占似君难。\n心迷晓梦窗犹暗，粉落香肌汗未干。\n两脸夭桃从镜发，一眸春水照人寒。\n自嗟此地非吾土，不得如花岁岁看。",
        "dynasty": "唐",
        "collection_info": null
    },
    {
        "title": "和人听歌 一",
        "author": "崔珏",
        "content": "气吐幽兰出洞房，乐人先问调宫商。\n声和细管珠纔转，曲度沈烟雪更香。\n公子不随肠万结，离人须落泪千行。\n巫山唱罢行云过，犹自微尘舞画梁。",
        "dynasty": "唐",
        "collection_info": null
    },
    {
        "title": "和人听歌 二",
        "author": "崔珏",
        "content": "红脸初分翠黛愁，锦筵歌板拍清秋。\n一楼春雪和尘落，午夜寒泉带雨流。\n座上美人心尽死，尊前旅客泪难收。\n莫辞更送刘郎酒，百斛明珠异日酬。",
        "dynasty": "唐",
        "collection_info": null
    },
    {
        "title": "水晶枕",
        "author": "崔珏",
        "content": "千年积雪万年冰，掌上初擎力不胜。\n南国旧知何处得，北方寒气此中凝。\n黄昏转烛萤飞沼，白日褰帘水在簪。\n蕲簟蜀琴相对好，裁诗乞与涤烦襟。",
        "dynasty": "唐",
        "collection_info": null
    },
    {
        "title": "席间咏琴客",
        "author": "崔珏",
        "content": "七条弦上五音寒，此艺知音自古难。\n唯有河南房次律，始终怜得董庭兰。",
        "dynasty": "唐",
        "collection_info": null
    },
    {
        "title": "句",
        "author": "崔珏",
        "content": "楚王宫地罗含宅，赖许时时听法来。",
        "dynasty": "唐",
        "collection_info": null
    },
    {
        "title": "徒相逢",
        "author": "曹邺",
        "content": "江边野花不须采，梁头野燕不用亲。\n西施本是越溪女，承恩不荐越溪人。",
        "dynasty": "唐",
        "collection_info": null
    },
    {
        "title": "杂诫",
        "author": "曹邺",
        "content": "带香入鲍肆，香气同鲍鱼。\n未入犹可悟，已入当何如。",
        "dynasty": "唐",
        "collection_info": null
    },
    {
        "title": "捕渔谣",
        "author": "曹邺",
        "content": "天子好征战，百姓不种桑。\n天子好年少，无人荐冯唐。\n天子好美女，夫妇不成双。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其一怨",
        "author": "曹邺",
        "content": "美人如新花，许嫁还独守。\n岂无青铜镜，终日自疑丑。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其二怨",
        "author": "曹邺",
        "content": "庭花已结子，岩花犹弄色。\n谁令生处远，用尽春风力。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其三怨",
        "author": "曹邺",
        "content": "短鬟一如螓，长眉一如蛾。\n相共棹莲舟，得花不如他。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其四怨",
        "author": "曹邺",
        "content": "手推呕哑车，朝朝暮暮耕。\n未曾分得谷，空得老农名。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其一愁",
        "author": "曹邺",
        "content": "远梦如水急，白髮如草新。\n归期待春至，春至还送人。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其二愁",
        "author": "曹邺",
        "content": "涧草短短青，山月朗朗明。\n此夜目不掩，屋头乌啼声。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其三愁",
        "author": "曹邺",
        "content": "别家鬓未生，到城鬓似髪。\n朝朝临川望，灞水不入越。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其一情",
        "author": "曹邺",
        "content": "东西是长江，南北是官道。\n牛羊不恋山，只恋山中草。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其二情",
        "author": "曹邺",
        "content": "阿娇生汉宫，西施住南国。\n专房莫相妒，各自有颜色。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其三情",
        "author": "曹邺",
        "content": "蛱蝶空中飞，夭桃庭中春。\n见他夫妇好，有女初嫁人。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其四情",
        "author": "曹邺",
        "content": "槟榔自无柯，椰叶自无阴。\n常羡庭边竹，生笋高于林。",
        "dynasty": "唐",
        "collection_info": null
    },
    {
        "title": "四怨三愁五情诗十二首 其五情",
        "author": "曹邺",
        "content": "野雀空城饥，交交復飞飞。\n勿怪官仓粟，官仓无空时。",
        "dynasty": "唐",
        "collection_info": null
    },
    {
        "title": "寄刘驾",
        "author": "曹邺",
        "content": "一川草色青褭褭，遶屋水声如在家。\n怅望美人不携手，墙东又发数枝花。",
        "dynasty": "唐",
        "collection_info": null
    },
    {
        "title": "风人体",
        "author": "曹邺",
        "content": "出门行一步，形影便相失。\n何况大堤上，骢马如箭疾。\n夜夜如织妇，寻思待成匹。\n郎只不在家，在家亦如出。\n将金与卜人，谲道远行吉。\n念郎缘底事，不具天与日。",
        "dynasty": "唐",
        "collection_info": null
    },
    {
        "title": "杏园即席上同年",
        "author": "曹邺",
        "content": "岐路不在天，十年行不至。\n一旦公道开，青云在平地。\n枕上数声鼓，衡门已如市。\n白日探得珠，不待骊龙睡。\n怱怱出九衢，僮仆颜色异。\n故衣未及换，尚有去年泪。\n晴阳照花影，落絮浮野翠。\n对酒时忽惊，犹疑梦中事。\n自怜孤飞鸟，得接鸾凤翅。\n永怀共济心，莫起胡越意。",
        "dynasty": "唐",
        "collection_info": null
    },
    {
        "title": "恃宠",
        "author": "曹邺",
        "content": "二月树色好，昭仪正骄奢。\n恐君爱阳艳，斫却园中花。\n三十六宫女，髻鬟各如鸦。\n君王心所怜，独自不见瑕。\n台上红灯尽，未肯下金车。\n一笑不得所，尘中悉无家。\n飞燕身更轻，何必恃容华。",
        "dynasty": "唐",
        "collection_info": null
    },
    {
        "title": "题女郎庙",
        "author": "曹邺",
        "content": "数点烟香出庙门，女娥飞去影中存。\n年年岭上春无主，露泣花愁断客魂。",
        "dynasty": "唐",
        "collection_info": null
    },
    {
        "title": "四望楼",
        "author": "曹邺",
        "content": "背山见楼影，应合与山齐。\n座上日已出，城中未鸣鸡。\n无限燕赵女，吹笙上金梯。\n风起洛阳东，香过洛阳西。\n公子长夜醉，不闻子规啼。",
        "dynasty": "唐",
        "collection_info": null
    },
    {
        "title": "筑城三首 一",
        "author": "曹邺",
        "content": "郎有蘼芜心，妾有芙蓉质。\n不辞嫁与郎，筑城无休日。",
        "dynasty": "唐",
        "collection_info": null
    },
    {
        "title": "筑城三首 二",
        "author": "曹邺",
        "content": "呜呜啄人鸦，轧轧上城车。\n力尽土不尽，得归亦无家。",
        "dynasty": "唐",
        "collection_info": null
    },
    {
        "title": "筑城三首 三",
        "author": "曹邺",
        "content": "筑人非筑城，围秦岂围我。\n不知城上土，化作宫中火。",
        "dynasty": "唐",
        "collection_info": null
    },
    {
        "title": "奉命齐州推事毕寄本府尚书",
        "author": "曹邺",
        "content": "越鸟栖不定，孤飞入齐乡。\n日暮天欲雨，那兼羽翎伤。\n州民言刺史，蠹物甚于蝗。\n受命大执法，草草是行装。\n仆隶皆分散，单车驿路长。\n四顾无相识，奔驰若投荒。\n重门下长锁，树影空过墙。\n驱囚遶廊屋，𧥄𧥄如牛羊。\n狱吏相对语，簿书堆满床。\n敲枷打锁声，终日在目旁。\n既舍三山侣，来余五斗粮。\n忍学空城雀，潜身入官仓。\n国中天子令，头上白日光。\n曲木用处多，不如直为梁。\n恐孤食恩地，昼夜心不遑。\n仲夏天气热，鬓鬚忽成霜。\n社鼠不可灌，城狐不易防。\n偶于擒纵间，尽得见否臧。\n截断姦吏舌，擘开冤人肠。\n明朝向西望，走马归汶阳。",
        "dynasty": "唐",
        "collection_info": null
    },
    {
        "title": "北郭闲思",
        "author": "曹邺",
        "content": "山前山后是青草，尽日出门还掩门。\n每思骨肉在天畔，来看野翁怜子孙。",
        "dynasty": "唐",
        "collection_info": null
    },
    {
        "title": "战城南",
        "author": "曹邺",
        "content": "千金画阵图，自为弓剑苦。\n杀尽田野人，将军犹爱武。\n性命换他恩，功成谁作主。\n凤皇楼上人，夜夜长歌舞。",
        "dynasty": "唐",
        "collection_info": null
    },
    {
        "title": "自退",
        "author": "曹邺",
        "content": "寒女面如花，空寂常对影。\n况我不嫁容，甘为瓶堕井。",
        "dynasty": "唐",
        "collection_info": null
    },
    {
        "title": "早起",
        "author": "曹邺",
        "content": "月堕沧浪西，门开树无影。\n此时归梦阑，立在梧桐井。",
        "dynasty": "唐",
        "collection_info": null
    },
    {
        "title": "古相送",
        "author": "曹邺",
        "content": "行人卜去期，白髮根已出。\n执君青松枝，空数别来日。\n心如七夕女，生死难再匹。\n且愿车声迫，莫使马行疾。\n巫山千丈高，亦恐梦相失。",
        "dynasty": "唐",
        "collection_info": null
    },
    {
        "title": "甲第",
        "author": "曹邺",
        "content": "游人未入门，花影出门前。\n将军来此住，十里无荒田。",
        "dynasty": "唐",
        "collection_info": null
    },
    {
        "title": "望不来",
        "author": "曹邺",
        "content": "见花忆郎面，常愿花色新。\n为郎容貌好，难有相似人。",
        "dynasty": "唐",
        "collection_info": null
    },
    {
        "title": "官仓鼠",
        "author": "曹邺",
        "content": "官仓老鼠大如斗，见人开仓亦不走。\n健儿无粮百姓饥，谁遣朝朝入君口。",
        "dynasty": "唐",
        "collection_info": null
    },
    {
        "title": "题濮庙",
        "author": "曹邺",
        "content": "晓祭瑶斋夜扣钟，鳌头风起浪重重。\n人间直有仙桃种，海上应无肉马踪。\n赤水梦沈迷象罔，翠华恩断泣芙蓉。\n不知皇帝三宫驻，始向人间着衮龙。",
        "dynasty": "唐",
        "collection_info": null
    },
    {
        "title": "偶题",
        "author": "曹邺",
        "content": "白玉先生多在市，青牛道士不居山。\n但能共得丹田语，正是忙时身亦闲。",
        "dynasty": "唐",
        "collection_info": null
    },
    {
        "title": "登岳阳楼有怀寄座主相公",
        "author": "曹邺",
        "content": "南登岳阳楼，北眺长安道。\n不见昇平里，千山树如草。\n骨肉在南楚，沈忧起常早。\n白社愁成空，秋芜待谁扫。\n常闻诗人语，西子不宜老。\n赖识丹元君，时来语蓬岛。",
        "dynasty": "唐",
        "collection_info": null
    },
    {
        "title": "出关",
        "author": "曹邺",
        "content": "山上黄犊走避人，山下女郎歌满野。\n我独南征恨此身，更有无成出关者。",
        "dynasty": "唐",
        "collection_info": null
    },
    {
        "title": "将赴天平职书怀寄翰林从兄",
        "author": "曹邺",
        "content": "居处绝人事，门前雀罗施。\n谁遣辟书至，仆隶皆展眉。\n匹马渡河洛，西风飘路岐。\n手执王粲笔，闲吟向旌旗。\n香晚翠莲动，吟余红烛移。\n开口啖酒肉，将何报相知。\n况我魏公子，相愿不相疑。\n岂学官仓鼠，饱食无所为。\n白露霑碧草，芙蓉落清池。\n自小不到处，全家忽如归。\n吾宗处清切，立在白玉墀。\n方得一侍座，单车又星飞。\n愿将门底水，永託万顷陂。",
        "dynasty": "唐",
        "collection_info": null
    },
    {
        "title": "贺雪寄本府尚书",
        "author": "曹邺",
        "content": "雨雪不顺时，阴阳失明晦。\n麦根半成土，农夫泣相对。\n我公诚诉天，天地忽已泰。\n长飙卷白云，散落羣峰外。\n拂砌花影明，交宫鹤翎碎。\n宿鸟晨不飞，犹疑月光在。\n碧树香尽发，蠹虫声渐退。\n有客怀兔园，吟诗遶城内。",
        "dynasty": "唐",
        "collection_info": null
    },
    {
        "title": "寄嵩阳道人",
        "author": "曹邺",
        "content": "三山浮海倚蓬瀛，路入真元险尽平。\n华表千年孤鹤语，人间一梦晚蝉鸣。\n将龙逐虎神初王，积火焚心气渐清。\n见说嵩阳有仙客，欲持金简问长生。",
        "dynasty": "唐",
        "collection_info": null
    },
    {
        "title": "去不返",
        "author": "曹邺",
        "content": "寒女不自知，嫁为公子妻。\n亲情未识面，明日便东西。\n但得上马了，一去头不回。\n双轮如鸟飞，影尽东南街。\n九重十二门，一门四扇开。\n君从此路去，妾向此路啼。\n但得见君面，不辞插荆钗。",
        "dynasty": "唐",
        "collection_info": null
    },
    {
        "title": "送进士下第归南海",
        "author": "曹邺",
        "content": "数片红霞映夕阳，揽君衣袂更移觞。\n行人莫叹碧云晚，上国每年春草芳。\n雪过蓝关寒气薄，鴈回湘浦怨声长。\n应无惆怅沧波远，十二玉楼非我乡。",
        "dynasty": "唐",
        "collection_info": null
    },
    {
        "title": "送厉图南下第归澧州",
        "author": "曹邺",
        "content": "当春人尽归，我独无归计。\n送君自多感，不是缘下第。\n君看山上草，尽有干云势。\n结根既不然，何必更掩袂。\n澧水鲈鱼贱，荆门杨柳细。\n勿为阳艳留，此处有月桂。\n言毕尊未干，十二门欲闭。\n伫立望不见，登高更流涕。\n吟君别我诗，怅望水烟际。",
        "dynasty": "唐",
        "collection_info": null
    },
    {
        "title": "思不见",
        "author": "曹邺",
        "content": "但见出门踪，不见入门迹。\n却笑山头女，无端化为石。",
        "dynasty": "唐",
        "collection_info": null
    },
    {
        "title": "贵宅",
        "author": "曹邺",
        "content": "入门又到门，到门戟相对。\n玉箫声尚远，疑似人不在。\n公子厌花繁，买药栽庭内。\n望远不上楼，牕中见天外。\n此地日烹羊，无异我食菜。\n自是愁人眼，见之若奢泰。",
        "dynasty": "唐",
        "collection_info": null
    },
    {
        "title": "下第寄知己",
        "author": "曹邺",
        "content": "长安孟春至，枯树花亦发。\n忧人此时心，冷若松上雪。\n自知才不堪，岂敢频泣血。\n所痛无罪者，明时屡遭刖。\n故山秋草多，一卷成古辙。\n夜来远心起，梦见潇湘月。\n大贤冠盖高，何事怜屑屑。\n不令伤弓鸟，日暮飞向越。\n闻知感激语，胸中如有物。\n举头望青天，白日头上没。\n归来通济里，开户山鼠出。\n中庭广寂寥，但见薇与蕨。\n无虑数尺躯，委作泉下骨。\n唯愁揽清镜，不见昨日髪。\n愿怜闺中女，晚嫁唯守节。\n勿惜四座言，女巧难自说。",
        "dynasty": "唐",
        "collection_info": null
    },
    {
        "title": "吴宫宴",
        "author": "曹邺",
        "content": "吴宫城阙高，龙凤遥相倚。\n四面铿鼓钟，中央列罗绮。\n春风时一来，兰麝闻数里。\n三度明月落，青娥醉不起。\n江头銕剑鸣，玉座成荒垒。\n适来歌舞处，未知身是鬼。",
        "dynasty": "唐",
        "collection_info": null
    },
    {
        "title": "长相思",
        "author": "曹邺",
        "content": "翦妾身上巾，赠郎伤妾神。\n郎车不暂停，妾貌宁长春。\n青天无停雪，沧海无停津。\n遣妾空床梦，夜夜随车轮。",
        "dynasty": "唐",
        "collection_info": null
    },
    {
        "title": "长城下",
        "author": "曹邺",
        "content": "远水犹归壑，征人合忆乡。\n泣多盈袖血，吟苦满头霜。\n楚国连天浪，衡门到海荒。\n何当生燕羽，时得近雕梁。",
        "dynasty": "唐",
        "collection_info": null
    },
    {
        "title": "成名后献恩门",
        "author": "曹邺",
        "content": "为物稍有香，心遭蠹虫嚙。\n平人登太行，万万车轮折。\n一辞桂岭猨，九泣东门月。\n年年孟春时，看花不如雪。\n僻居城南隅，颜子须泣血。\n沈埋若九泉，谁肯开口说。\n辛勤学机杼，坐对秋灯灭。\n织锦花不常，见之尽云拙。\n自怜孤生竹，出土便有节。\n每听浮竞言，喉中似无舌。\n忽然风雷至，惊起池中物。\n拔上青云巅，轻如一毫髪。\n珑珑金锁甲，稍稍城乌绝。\n名字如鸟飞，数日便到越。\n幽兰生虽晚，幽香亦难歇。\n何以保此身，终身事无缺。",
        "dynasty": "唐",
        "collection_info": null
    },
    {
        "title": "赠道师",
        "author": "曹邺",
        "content": "举世皆问人，唯师独求己。\n一马无四蹄，顷刻行千里。\n应笑北原上，丘坟乱如蚁。",
        "dynasty": "唐",
        "collection_info": null
    },
    {
        "title": "入关",
        "author": "曹邺",
        "content": "衡门亦无路，何况入西秦。\n灸病不得穴，徒为采艾人。",
        "dynasty": "唐",
        "collection_info": null
    },
    {
        "title": "听刘尊师弹琴",
        "author": "曹邺",
        "content": "曾于清海独闻蝉，又向空庭夜听泉。\n不似斋堂人静处，秋声长在七条弦。",
        "dynasty": "唐",
        "collection_info": null
    },
    {
        "title": "题山居",
        "author": "曹邺",
        "content": "扫叶煎茶摘叶书，心闲无梦夜窗虚。\n只应光武恩波晚，岂是严君恋钓鱼。",
        "dynasty": "唐",
        "collection_info": null
    },
    {
        "title": "关试前送进士姚潜下第归南阳",
        "author": "曹邺",
        "content": "马嘶残日没残霞，二月东风便到家。\n莫羡长安占春者，明年始见故园花。",
        "dynasty": "唐",
        "collection_info": null
    },
    {
        "title": "浐川寄进士刘驾",
        "author": "曹邺",
        "content": "我家不背水，君身不向越。\n自是相忆苦，忽如经年别。\n山家草木寒，石上有残雪。\n美人望不见，迢迢云中月。",
        "dynasty": "唐",
        "collection_info": null
    },
    {
        "title": "翠孤至渚宫寄座主相公",
        "author": "曹邺",
        "content": "万里一孤舟，春行夏方到。\n骨肉尽单羸，沈忧满怀抱。\n羁孤相对泣，性命不相保。\n开户山鼠惊，虫声乱秋草。\n白菌缘屋生，黄蒿拥篱倒。\n对此起长嗟，芳年亦须老。\n恩门为宰相，出入用天道。\n忽于摧落间，收得青松操。\n全家到江陵，屋虚风浩浩。\n中肠自相伐，日夕如寇盗。\n其下有孤侄，其上有孀嫂。\n黄粮贱于土，一饭常不饱。\n天斜日光薄，地湿虫呌噪。\n惟恐道忽消，形容益枯槁。\n古人于黄雀，岂望白环报。\n奉荅恩地恩，何惭以诚告。",
        "dynasty": "唐",
        "collection_info": null
    },
    {
        "title": "早秋宿田舍",
        "author": "曹邺",
        "content": "涧草疎疎萤火光，山月朗朗枫树长。\n南村犊子夜声急，应是栏边新有霜。",
        "dynasty": "唐",
        "collection_info": null
    },
    {
        "title": "旅次岳阳寄京中亲故",
        "author": "曹邺",
        "content": "君山南面浪连天，一客愁心两处悬。\n身逐片帆归楚泽，魂随流水向秦川。\n月回浦北千寻雪，树出湖东几点烟。\n更欲登楼向西望，北风催上洞庭船。",
        "dynasty": "唐",
        "collection_info": null
    },
    {
        "title": "题舒乡",
        "author": "曹邺",
        "content": "功名若及鸱夷子，必拟将舟泛洞庭。\n柳色湖光好相待，我心非醉亦非醒。",
        "dynasty": "唐",
        "collection_info": null
    },
    {
        "title": "碧寻宴上有怀知己",
        "author": "曹邺",
        "content": "荻花芦叶满溪流，一簇笙歌在水楼。\n金管曲长人尽醉，玉簪恩重独生愁。\n女萝力弱难逢地，桐树心孤易感秋。\n莫怪当欢却惆怅，全家欲上五湖舟。",
        "dynasty": "唐",
        "collection_info": null
    },
    {
        "title": "从天平节度使游平流园",
        "author": "曹邺",
        "content": "池塘静于寺，俗事不到眼。\n下马如在山，令人忽疎散。\n明公有高思，到此遂长返。\n乘兴挈一壶，折荷以为盏。\n入竹藤似虵，侵墙水成藓。\n幽鸟不识人，时来拂冠冕。\n沿流路若穷，及行路犹远。\n洞中已云夕，洞口天未晚。\n自怜不羁者，写物心常简。\n飜愁此兴多，引得嵇康懒。",
        "dynasty": "唐",
        "collection_info": null
    },
    {
        "title": "故人寄茶",
        "author": "曹邺",
        "content": "剑外九华英，缄题下玉京。\n开时微月上，碾处乱泉声。\n半夜招僧至，孤吟对月烹。\n碧沈霞脚碎，香泛乳花轻。\n六腑睡神去，数朝诗思清。\n月余不敢费，留伴肘书行。",
        "dynasty": "唐",
        "collection_info": null
    },
    {
        "title": "东武吟",
        "author": "曹邺",
        "content": "心如山上虎，身若仓中鼠。\n惆怅倚市门，无人与之语。\n夜宴李将军，欲望心相许。\n何曾听我言，贪谑邯郸女。\n独上黄金台，凄凉泪如雨。",
        "dynasty": "唐",
        "collection_info": null
    },
    {
        "title": "蓟北门行",
        "author": "曹邺",
        "content": "长河冻如石，征人夜中戍。\n但恐筋力尽，敢惮将军遇。\n古来死未歇，白骨碍官路。\n岂无一有功，可以高其墓。\n亲戚牵衣泣，悲号自相顾。\n死者虽无言，那堪生者悟。\n不如无手足，得见齿髪暮。\n乃知七尺躯，却是速死具。",
        "dynasty": "唐",
        "collection_info": null
    },
    {
        "title": "金井怨",
        "author": "曹邺",
        "content": "西风吹急景，美人照金井。\n不见面上花，却恨井中影。",
        "dynasty": "唐",
        "collection_info": null
    },
    {
        "title": "姑苏台",
        "author": "曹邺",
        "content": "南宫酒未销，又宴姑苏台。\n美人和泪去，半夜阊门开。\n相对正歌舞，笑中闻鼓鼙。\n星散九重门，血流十二街。\n一去成万古，台尽人不回。\n时闻野田中，拾得黄金钗。",
        "dynasty": "唐",
        "collection_info": null
    },
    {
        "title": "夜坐有怀",
        "author": "曹邺",
        "content": "悄悄月出树，东南若微霜。\n愁人不成寐，五月夜亦长。\n佳期杳天末，骨肉不在旁。\n年华且有恨，厥体难久康。\n人言力耕者，岁旱亦有粮。\n吾道固如此，安得苦伥伥。",
        "dynasty": "唐",
        "collection_info": null
    },
    {
        "title": "寄监察从兄",
        "author": "曹邺",
        "content": "我祖居邺地，邺人识文星。\n此地星已落，兼无古时城。\n古风既无根，千载难重生。\n空留建安书，传说七子名。\n贱子生桂州，桂州山水清。\n自觉心貌古，兼合古人情。\n因为二雅诗，出语有性灵。\n持来向长安，时得长者惊。\n芝草不为瑞，还共木叶零。\n恨如辙中土，终岁填不平。\n吾宗戴豸冠，忽然入西京。\n怜其羽翼单，抚若亲弟兄。\n松根已坚牢，松叶岂不荣。\n言罢眼无泪，心中如酒酲。",
        "dynasty": "唐",
        "collection_info": null
    },
    {
        "title": "乐府体",
        "author": "曹邺",
        "content": "莲子房房嫩，菖蒲叶叶齐。\n共结池中根，不厌池中泥。",
        "dynasty": "唐",
        "collection_info": null
    },
    {
        "title": "弃妇",
        "author": "曹邺",
        "content": "嫁来未曾出，此去长别离。\n父母亦有家，羞言何以归。\n此日年且少，事姑常有仪。\n见多自成丑，不待颜色衰。\n何人不识宠，所嗟无自非。\n将欲告此意，四邻已相疑。",
        "dynasty": "唐",
        "collection_info": null
    },
    {
        "title": "读李斯传",
        "author": "曹邺",
        "content": "一车致三毂，本图行地速。\n不知驾驭难，举足成颠覆。\n欺暗尚不然，欺明当自戮。\n难将一人手，掩得天下目。\n不见三尺坟，云阳草空绿。",
        "dynasty": "唐",
        "collection_info": null
    },
    {
        "title": "文宗陵",
        "author": "曹邺",
        "content": "千年尧舜心，心成身已殁。\n始随苍梧云，不返苍龙阙。\n宫女衣不香，黄金赐白髮。\n留此奉天下，所以无征伐。\n至今汨罗水，不葬大夫骨。",
        "dynasty": "唐",
        "collection_info": null
    },
    {
        "title": "偶怀",
        "author": "曹邺",
        "content": "开目不见路，常如夜中行。\n最贱不自勉，中涂与谁争。\n蓬为沙所危，还向沙上生。\n一年秋不熟，安得便废耕。\n颜子命未达，亦遇时人轻。",
        "dynasty": "唐",
        "collection_info": null
    },
    {
        "title": "代罗敷诮使君",
        "author": "曹邺",
        "content": "常言爱嵩山，别妾向东京。\n朝来见人说，却知在石城。\n未必菖蒲花，只向石城生。\n自是使君眼，见物皆有情。\n麋鹿同上山，莲藕同在泥。\n莫学天上日，朝东暮还西。",
        "dynasty": "唐",
        "collection_info": null
    },
    {
        "title": "怨歌行",
        "author": "曹邺",
        "content": "丈夫好弓剑，行坐说金吾。\n喜闻有行役，结束不待车。\n官田赠倡妇，留妾待舅姑。\n舅姑皆已死，庭花半是芜。\n中妹寻适人，生女亦嫁夫。\n何曾寄消息，他处却有书。\n严风厉中野，女子心易孤。\n贫贱又相负，封侯意何如。",
        "dynasty": "唐",
        "collection_info": null
    },
    {
        "title": "南征怨",
        "author": "曹邺",
        "content": "万浪东不回，昭王南征早。\n龙舟没何处，独树江上老。\n吾欲问水滨，宫殿已生草。",
        "dynasty": "唐",
        "collection_info": null
    },
    {
        "title": "和潘安仁金谷集",
        "author": "曹邺",
        "content": "太守龙为马，将军金作车。\n香飘十里风，风下绿珠歌。\n莫怪坐上客，叹君庭前花。\n明朝此池馆，不是石崇家。",
        "dynasty": "唐",
        "collection_info": null
    },
    {
        "title": "不可见",
        "author": "曹邺",
        "content": "常闻贫贱夫，头白终相待。\n自从嫁黔娄，终岁长不在。\n君梦有双影，妾梦空四邻。\n常思劲北风，吹折双车轮。",
        "dynasty": "唐",
        "collection_info": null
    },
    {
        "title": "秦后作",
        "author": "曹邺",
        "content": "大道不居谦，八荒安苟得。\n木中不生火，高殿祸顷刻。\n谁将白帝子，践我礼义域。\n空持拔山志，欲夺天地德。\n轵道人不回，壮士断消息。\n父母骨成薪，虫蛇自相食。\n鼎乱阴阳疑，战尽鬼神力。\n东郊龙见血，九土玄黄色。\n鼙鼓裂二景，妖星动中国。\n圆丘无日月，旷野失南北。\n徒流杀人血，神器终不忒。\n一马渡空江，始知贤者贼。",
        "dynasty": "唐",
        "collection_info": null
    },
    {
        "title": "薄命妾",
        "author": "曹邺",
        "content": "薄命常恻恻，出门见南北。\n刘郎马蹄疾，何处去不得？\n泪珠不可收，虫丝不可织。\n知君绿桑下，更有新相识。",
        "dynasty": "唐",
        "collection_info": null
    },
    {
        "title": "放歌行",
        "author": "曹邺",
        "content": "莫唱放歌行，此歌临楚水。\n人皆恶此声，唱者终不已。\n三闾有何罪，不向枕上死。",
        "dynasty": "唐",
        "collection_info": null
    },
    {
        "title": "江西送人",
        "author": "曹邺",
        "content": "八月江上楼，西风令人愁。\n携酒楼上别，尽见四山秋。\n但愁今日知，莫作他时疑。\n郎本不住此，无人泣望归。\n何水不生波，何木不改柯。\n遥知明日恨，不如今日多。\n将心速投人，路远人如何。",
        "dynasty": "唐",
        "collection_info": null
    },
    {
        "title": "始皇陵下作",
        "author": "曹邺",
        "content": "千金买鱼灯，泉下照狐兔。\n行人上陵过，却弔扶苏墓。\n纍纍圹中物，多于养生具。\n若使山可移，应将秦国去。\n舜殁虽在前，今犹未封树。",
        "dynasty": "唐",
        "collection_info": null
    },
    {
        "title": "洛原西望",
        "author": "曹邺",
        "content": "筑城畏不坚，城坚心自毁。\n秦树满平原，秦人不居此。\n犹为泣路者，无力报天子。",
        "dynasty": "唐",
        "collection_info": null
    },
    {
        "title": "赵城怀古",
        "author": "曹邺",
        "content": "邯郸旧公子，骑马又鸣珂。\n手挥白玉鞭，不避五侯车。\n闲愁春日短，沽酒入倡家。\n一笑千万金，醉中赠秦娥。\n如今高原上，树树白杨花。",
        "dynasty": "唐",
        "collection_info": null
    },
    {
        "title": "代班姬",
        "author": "曹邺",
        "content": "宠极多妒容，乘车上金阶。\n歘然赵飞燕，不语到日西。\n手把菖蒲花，君王唤不来。\n常嫌鬓蝉重，乞人白玉钗。\n君心无定波，咫尺流不回。\n后宫门不掩，每夜黄鸟啼。\n买得千金赋，花颜已如灰。",
        "dynasty": "唐",
        "collection_info": null
    },
    {
        "title": "庭草",
        "author": "曹邺",
        "content": "庭草根自浅，造化无遗功。\n低回一寸心，不敢怨春风。",
        "dynasty": "唐",
        "collection_info": null
    },
    {
        "title": "过白起墓",
        "author": "曹邺",
        "content": "[夷]陵火焰灭，长平生气低。\n将军临老病，赐剑咸阳西。",
        "dynasty": "唐",
        "collection_info": null
    },
    {
        "title": "对酒",
        "author": "曹邺",
        "content": "爱酒知是僻，难与性相舍。\n未必独醒人，便是不饮者。\n晚岁无此物，何由住田野。",
        "dynasty": "唐",
        "collection_info": null
    },
    {
        "title": "续幽愤",
        "author": "曹邺",
        "content": "繁霜作阴起，朱火乘夕发。\n清昼冷无光，兰膏坐销歇。\n惟公执天宪，身是台中杰。\n一逐楚大夫，何人为君雪。\n怱怱鬼方路，不许辞双阙。\n过门似他乡，举趾如遗辙。\n八月黄草生，洪涛入云热。\n危魂没太行，客弔空骨节。\n千年瘴江水，恨声流不绝。",
        "dynasty": "唐",
        "collection_info": null
    },
    {
        "title": "古词",
        "author": "曹邺",
        "content": "高阙碍飞鸟，人言是君家。\n经年不归去，爱妾面上花。\n妾面虽有花，妾心非女萝。\n郎妻自不重，于妾欲如何。",
        "dynasty": "唐",
        "collection_info": null
    },
    {
        "title": "和谢豫章从宋公戏马台送孔令谢病",
        "author": "曹邺",
        "content": "碧树杳云暮，朔风自西来。\n佳人忆山水，置酒在高台。\n不必问流水，坐来日已西。\n劝君速归去，正及鹧鸪啼。",
        "dynasty": "唐",
        "collection_info": null
    },
    {
        "title": "送进士李殷下第游汾河",
        "author": "曹邺",
        "content": "上国花照地，遣君向西征。\n旁人亦有恨，况復故人情。\n单车欲云去，别酒忽然醒。\n如何今夜梦，半作道路程。\n边士不好礼，全家住军城。\n城中鼓角严，旅客常夜惊。\n中有左记室，逢人眼光明。\n西门未归者，下马如到京。\n还应一开卷，为子心不平。\n慇懃说忠抱，壮志勿自轻。",
        "dynasty": "唐",
        "collection_info": null
    },
    {
        "title": "相思极",
        "author": "曹邺",
        "content": "妾颜与日空，君心与日新。\n三年得一书，犹在湘之滨。\n料君相轻意，知妾无至亲。\n况当受明礼，不令再嫁人。\n愿君从此日，化质为妾身。",
        "dynasty": "唐",
        "collection_info": null
    },
    {
        "title": "代谢玄晖新亭送范零陵",
        "author": "曹邺",
        "content": "楚水洪无际，沧茫接天涯。\n相看不能语，独鸟下江蓠。\n蓬子悉有恋，蓬根却无期。\n车轮自不住，何必怨路岐。\n孟冬衣食薄，梦寐亦未遗。",
        "dynasty": "唐",
        "collection_info": null
    },
    {
        "title": "山中效陶",
        "author": "曹邺",
        "content": "落第非有罪，兹山聊归止。\n山猨隔云住，共饮山中水。\n读书时有兴，坐石忘却起。\n西山忽然暮，往往遗巾履。\n经时一出门，兼候僮仆喜。\n常被山翁笑，求名岂如此。\n齿髪老未衰，何如且求己。",
        "dynasty": "唐",
        "collection_info": null
    },
    {
        "title": "城南野居寄知己",
        "author": "曹邺",
        "content": "奔走未到我，在城如在村。\n出门既无意，岂如常闭门。\n作诗二十载，阙下名不闻。\n无人为开口，君子独有言。\n身为苦寒士，一笑亦感恩。\n慇懃中途上，勿使车无轮。",
        "dynasty": "唐",
        "collection_info": null
    },
    {
        "title": "古莫买妾行",
        "author": "曹邺",
        "content": "千扉不当路，未似开一门。\n若遣绿珠丑，石家应尚存。",
        "dynasty": "唐",
        "collection_info": null
    },
    {
        "title": "霁后作",
        "author": "曹邺",
        "content": "新霁辨草木，晚塘明衣衿。\n乳燕不归宿，双双飞向林。\n微照露花影，轻云浮麦阴。\n无人可招隐，尽日登山吟。",
        "dynasty": "唐",
        "collection_info": null
    },
    {
        "title": "田家効陶",
        "author": "曹邺",
        "content": "黑黍舂来酿酒饮，青禾刈了驱牛载。\n大姑小叔常在眼，却笑长安在天外。",
        "dynasty": "唐",
        "collection_info": null
    },
    {
        "title": "寄贾驰先辈",
        "author": "曹邺",
        "content": "游子想万里，何必登高台。\n闻君燕女吟，如自蓟北来。\n长安高盖多，健马东西街。\n尽说蒿簪古，将钱买金钗。\n我祖西园事，言之独伤怀。\n如今数君子，如鸟无树栖。\n济水一入河，便与清流乖。\n闻君欲自持，勿使吾道低。",
        "dynasty": "唐",
        "collection_info": null
    },
    {
        "title": "送友人入塞",
        "author": "曹邺",
        "content": "乱蓬无根日，送子入青塞。\n苍茫万里秋，如见原野大。\n鸟雀寒不下，山川迥相对。\n一马没黄云，登高望犹在。\n惊风忽然起，白日黯已晦。\n如何怨路长，出门天涯外。",
        "dynasty": "唐",
        "collection_info": null
    },
    {
        "title": "寄阳朔友人",
        "author": "曹邺",
        "content": "桂林须产千株桂，未解当天影日开。\n我到月中收得种，为君移向故园栽。",
        "dynasty": "唐",
        "collection_info": null
    },
    {
        "title": "题广福岩",
        "author": "曹邺",
        "content": "未有天地先融结，方广高深无丈尺。\n书言不尽画难成，留与人间作奇特。",
        "dynasty": "唐",
        "collection_info": null
    },
    {
        "title": "送曾德迈归宁宜春",
        "author": "曹邺",
        "content": "湘东山水有清辉，袁水词人得意归。\n几府争驰毛义檄，一乡看侍老莱衣。\n筵开灞岸临清浅，路去蓝关入翠微。\n想到宜阳更无事，併将欢庆奉庭闱。",
        "dynasty": "唐",
        "collection_info": null
    },
    {
        "title": "送郑谷归宜春",
        "author": "曹邺",
        "content": "无成归故国，上马亦高歌。\n况是飞鸣后，殊为喜庆多。\n暑销嵩岳雨，凉吹洞庭波。\n莫便闲吟去，须期接盛科。",
        "dynasty": "唐",
        "collection_info": null
    },
    {
        "title": "老圃堂",
        "author": "曹邺",
        "content": "邵平瓜地接吾庐，谷雨干时手自锄。\n昨日春风欺不在，就床吹落读残书。",
        "dynasty": "唐",
        "collection_info": null
    },
    {
        "title": "登芜城",
        "author": "储嗣宗",
        "content": "昔人登此地，丘壠已前悲。\n今日又非昔，春风能几时。",
        "dynasty": "唐",
        "collection_info": null
    },
    {
        "title": "沧浪峡",
        "author": "储嗣宗",
        "content": "沧浪临古道，道上石成尘。\n自有沧浪峡，谁为无事人。",
        "dynasty": "唐",
        "collection_info": null
    },
    {
        "title": "垓城",
        "author": "储嗣宗",
        "content": "百战未言非，孤军惊夜围。\n山河意气尽，泪湿美人衣。",
        "dynasty": "唐",
        "collection_info": null
    },
    {
        "title": "南陂远望",
        "author": "储嗣宗",
        "content": "闲门横古塘，红树已惊霜。\n独立望秋草，野人耕夕阳。\n孤烟起蜗舍，飞鹭下渔梁。\n唯有田家事，依依似故乡。",
        "dynasty": "唐",
        "collection_info": null
    },
    {
        "title": "宿玉箫宫",
        "author": "储嗣宗",
        "content": "尘飞不到空，露湿翠微宫。\n鹤影石桥月，箫声松殿风。\n绿毛辞世女，白髮入壶翁。\n借问烧丹处，桃花几遍红。",
        "dynasty": "唐",
        "collection_info": null
    },
    {
        "title": "晚眺徐州延福寺",
        "author": "储嗣宗",
        "content": "杉风振旅尘，晚景籍芳茵。\n片水明在野，万花深见人。\n静依归鹤思，远惜旧山春。\n今日惜携手，寄怀吟白苹。",
        "dynasty": "唐",
        "collection_info": null
    },
    {
        "title": "宿甘棠馆",
        "author": "储嗣宗",
        "content": "尘迹入门尽，悄然江海心。\n水声巫峡远，山色洞庭深。\n风桂落寒子，岚烟凝夕阴。\n前轩鹤归处，萝月思沈沈。",
        "dynasty": "唐",
        "collection_info": null
    },
    {
        "title": "和茅山高拾遗忆山中杂题五首 山泉",
        "author": "储嗣宗",
        "content": "香味清机仙府回，萦纡乱石便流桮。\n春风莫泛桃花去，恐引凡人入洞来。",
        "dynasty": "唐",
        "collection_info": null
    },
    {
        "title": "和茅山高拾遗忆山中杂题五首 巢鹤",
        "author": "储嗣宗",
        "content": "千万云间丁令威，殷勤仙骨莫先飞。\n若逢茅氏传消息，贞白先生不久归。",
        "dynasty": "唐",
        "collection_info": null
    },
    {
        "title": "和茅山高拾遗忆山中杂题五首 胡山",
        "author": "储嗣宗",
        "content": "犬入五云音信绝，凤楼凝碧悄无声。\n焚香古洞步虚夜，露湿松花空月明。",
        "dynasty": "唐",
        "collection_info": null
    },
    {
        "title": "和茅山高拾遗忆山中杂题五首 小楼",
        "author": "储嗣宗",
        "content": "松杉风外乱山青，曲几焚香对石屏。\n空忆去年春雨后，燕泥时污太玄经。",
        "dynasty": "唐",
        "collection_info": null
    },
    {
        "title": "和茅山高拾遗忆山中杂题五首 山邻",
        "author": "储嗣宗",
        "content": "石桥春涧已归迟，梦入仙山山不知。\n柱史从来非俗吏，青牛道士莫相疑。",
        "dynasty": "唐",
        "collection_info": null
    },
    {
        "title": "送道士",
        "author": "储嗣宗",
        "content": "泠然御风客，与道自浮沈。\n黄鹤有归语，白云无忌心。\n药炉经月净，天路入壶深。",
        "dynasty": "唐",
        "collection_info": null
    },
    {
        "title": "宿山馆",
        "author": "储嗣宗",
        "content": "寂寞对衰草，地凉凝露华。\n蝉鸣月中树，风落客前花。\n山馆无宿伴，秋琴初别家。\n自怜千万里，笔砚寄生涯。",
        "dynasty": "唐",
        "collection_info": null
    },
    {
        "title": "入浮石山",
        "author": "储嗣宗",
        "content": "斜日出门去，残花已过春。\n鸟声穿叶远，虎迹渡溪新。\n入洞几时路，耕田何代人。\n自惭非避俗，不敢问迷津。",
        "dynasty": "唐",
        "collection_info": null
    },
    {
        "title": "送人归故园",
        "author": "储嗣宗",
        "content": "远节惨言别，况予心久违。\n从来忆家泪，今日送君归。\n野路正风雪，还乡犹布衣。\n里中耕稼者，应笑读书非。",
        "dynasty": "唐",
        "collection_info": null
    },
    {
        "title": "得越中书",
        "author": "储嗣宗",
        "content": "芳草离离思，悠悠春梦余。\n池亭千里月，烟水一封书。\n诗想怀康乐，文应弔子胥。\n扁舟恋南越，岂独为鲈鱼。",
        "dynasty": "唐",
        "collection_info": null
    },
    {
        "title": "秋墅",
        "author": "储嗣宗",
        "content": "欲暮候樵者，望山空翠微。\n虹随余雨散，鵶带夕阳归。\n穷巷长秋草，孤村时捣衣。\n谁知多病客，寂寞掩柴扉。",
        "dynasty": "唐",
        "collection_info": null
    },
    {
        "title": "哭彭先生",
        "author": "储嗣宗",
        "content": "谷口溪声客自伤，那堪呜咽弔残阳。\n空阶鹤恋丹青影，秋雨苔封白石床。\n主祭孤儿初学语，无媒旅榇未还乡。\n门人远赴心丧夜，月满千山旧草堂。",
        "dynasty": "唐",
        "collection_info": null
    },
    {
        "title": "和顾非熊先生题茅山处士闲居",
        "author": "储嗣宗",
        "content": "归耕地肺绝尘喧，匣裏青萍未报恩。\n浊酒自怜终日醉，古风时得野人言。\n鸟啼碧树闲临水，花满青山静掩门。\n唯有阶前芳草色，年年惆怅忆王孙。",
        "dynasty": "唐",
        "collection_info": null
    },
    {
        "title": "长安怀古",
        "author": "储嗣宗",
        "content": "祸稔萧墙终不知，生人力屈尽边陲。\n赤龙已赴东方暗，黄犬徒怀上蔡悲。\n面缺崩城山寂寂，土埋冤骨草离离。\n秋风解怨扶苏死，露泣烟愁红树枝。",
        "dynasty": "唐",
        "collection_info": null
    },
    {
        "title": "过王右丞书堂二首 一",
        "author": "储嗣宗",
        "content": "澄潭昔卧龙，章句世为宗。\n独步声名在，千岩水石空。\n野禽悲灌木，落日弔清风。\n后学攀遗址，秋山闻草虫。",
        "dynasty": "唐",
        "collection_info": null
    },
    {
        "title": "过王右丞书堂二首 二",
        "author": "储嗣宗",
        "content": "万树影参差，石床藤半垂。\n萤光虽散草，鸟迹尚临池。\n风雅传今日，云山想昔时。\n感深苏属国，千载五言诗。",
        "dynasty": "唐",
        "collection_info": null
    },
    {
        "title": "孤鴈",
        "author": "储嗣宗",
        "content": "孤鴈暮飞急，萧萧天地秋。\n关河正黄叶，消息断青楼。\n湘渚烟波远，骊山风雨愁。\n此时万里道，魂梦遶沧洲。",
        "dynasty": "唐",
        "collection_info": null
    },
    {
        "title": "赠隐者",
        "author": "储嗣宗",
        "content": "尽室居幽谷，乱山为四邻。\n雾深知有术，窗静似无人。\n鹤语松上月，花明云裏春。\n生涯更何许，尊酒与垂纶。",
        "dynasty": "唐",
        "collection_info": null
    },
    {
        "title": "早春怀薛公裕",
        "author": "储嗣宗",
        "content": "幽独自成愚，柴门日渐芜。\n陆机初入洛，孙楚又游吴。\n失意怨杨柳，异乡闻鹧鸪。\n相思復相望，春草满南湖。",
        "dynasty": "唐",
        "collection_info": null
    },
    {
        "title": "村月",
        "author": "储嗣宗",
        "content": "月午篱南道，前村半隐林。\n田翁独归处，荞麦露花深。",
        "dynasty": "唐",
        "collection_info": null
    },
    {
        "title": "早春",
        "author": "储嗣宗",
        "content": "野树花初发，空山独见时。\n踟蹰历阳道，乡思满南枝。",
        "dynasty": "唐",
        "collection_info": null
    },
    {
        "title": "送友人游吴",
        "author": "储嗣宗",
        "content": "吴山青楚吟，草色异乡心。\n一酌水边酒，数声花下琴。\n登楼旧国远，探穴九疑深。\n更想逢秋节，那堪闻夜砧。",
        "dynasty": "唐",
        "collection_info": null
    },
    {
        "title": "赠别",
        "author": "储嗣宗",
        "content": "兰泽伤秋色，临风远别期。\n东城草虽绿，南浦柳无枝。\n直道岂易枉，暗投谁不疑。\n因君问行役，有泪湿江蓠。",
        "dynasty": "唐",
        "collection_info": null
    },
    {
        "title": "经故人旧居",
        "author": "储嗣宗",
        "content": "万里访遗尘，莺声泪湿巾。\n古书无主散，废宅与山邻。\n宿草风悲夜，荒村月弔人。\n凄凉问残柳，今日为谁春。",
        "dynasty": "唐",
        "collection_info": null
    },
    {
        "title": "随边使过五原",
        "author": "储嗣宗",
        "content": "偶逐星车犯虏尘，故乡常恐到无因。\n五原西去阳关废，日漫平沙不见人。",
        "dynasty": "唐",
        "collection_info": null
    },
    {
        "title": "春怀寄秣陵知友",
        "author": "储嗣宗",
        "content": "庐江城外柳堪攀，万里行人尚未还。\n借问景阳台下客，谢家谁更卧东山。",
        "dynasty": "唐",
        "collection_info": null
    },
    {
        "title": "宋州月夜感怀",
        "author": "储嗣宗",
        "content": "鴈池衰草露霑衣，河水东流万事微。\n寂寞青陵台上月，秋风满树鹊南飞。",
        "dynasty": "唐",
        "collection_info": null
    },
    {
        "title": "吴宫",
        "author": "储嗣宗",
        "content": "荒台荆棘多，忠谏竟如何。\n细草迷宫巷，闲花悞绮罗。\n前溪徒自绿，子夜不闻歌。\n怅望清江暮，悠悠东去波。",
        "dynasty": "唐",
        "collection_info": null
    },
    {
        "title": "春游望仙谷",
        "author": "储嗣宗",
        "content": "清无车马尘，深洞百花春。\n鸡犬疑霑药，耕桑似避秦。\n登山采樵路，临水浣纱人。\n若得心无事，移家便卜邻。",
        "dynasty": "唐",
        "collection_info": null
    },
    {
        "title": "圣女祠",
        "author": "储嗣宗",
        "content": "石屏苔色凉，流水遶祠堂。\n巢鹊疑天汉，潭花似镜妆。\n神来云雨合，神去蕙兰香。\n不復闻双佩，山门空夕阳。",
        "dynasty": "唐",
        "collection_info": null
    },
    {
        "title": "宿范水",
        "author": "储嗣宗",
        "content": "行人倦游宦，秋草宿湖边。\n露湿芙蓉渡，月明渔网船。\n寒机深竹裏，远浪到门前。\n何处思乡甚，歌声闻采莲。",
        "dynasty": "唐",
        "collection_info": null
    },
    {
        "title": "送顾陶校书归钱塘",
        "author": "储嗣宗",
        "content": "清苦月偏知，南归瘦马迟。\n橐轻缘换酒，髪白为吟诗。\n水色西陵渡，松声伍相祠。\n圣朝思直谏，不是挂冠时。",
        "dynasty": "唐",
        "collection_info": null
    },
    {
        "title": "题云阳高少府衙斋",
        "author": "储嗣宗",
        "content": "大隐能兼济，轩窗逐胜开。\n远含云水思，深得栋梁材。\n吏散山逾静，庭闲鸟自来。\n更怜幽砌色，秋雨长莓苔。",
        "dynasty": "唐",
        "collection_info": null
    },
    {
        "title": "早春山行",
        "author": "于武陵",
        "content": "江草暖初绿，雁行皆北飞。\n异乡那久客，野鸟尚思归。\n十载过如梦，素心应已违。\n行行家渐远，更苦得书稀。",
        "dynasty": "唐",
        "collection_info": null
    },
    {
        "title": "宿友生林居因怀贾区",
        "author": "于武陵",
        "content": "绕屋树森森，多栖紫阁禽。\n暂过当永夜，微得话前心。\n入楚行应远，经湘恨必深。\n那堪对寒烛，更赋别离吟。",
        "dynasty": "唐",
        "collection_info": null
    },
    {
        "title": "赠卖松人",
        "author": "于武陵",
        "content": "入市虽求利，怜君意独真。\n劚将寒涧树，卖与翠楼人。\n瘦叶几经雪，淡花应少春。\n长安重桃李，徒染六街尘。",
        "dynasty": "唐",
        "collection_info": null
    },
    {
        "title": "友人南游不回因而有寄",
        "author": "于武陵",
        "content": "相思春树绿，千里亦依依。\n鄠杜月频满，潇湘人未归。\n桂花风半落，烟草蝶双飞。\n一别无消息，水南车迹稀。",
        "dynasty": "唐",
        "collection_info": null
    },
    {
        "title": "送酇县董明府之任",
        "author": "于武陵",
        "content": "南北行已久，怜君知苦辛。\n万家同草木，三载得阳春。\n东道听游子，夷门歌主人。\n空持语相送，应怪不沾巾。",
        "dynasty": "唐",
        "collection_info": null
    },
    {
        "title": "山上树",
        "author": "于武陵",
        "content": "日暖上山路，鸟啼知已春。\n忽逢幽隐处，如见独醒人。\n石冷开常晚，风多落亦频。\n樵夫应不识，岁久伐为薪。",
        "dynasty": "唐",
        "collection_info": null
    },
    {
        "title": "长信宫二首 一",
        "author": "于武陵",
        "content": "簟凉秋气初，长信恨何如。\n拂黛月生指，解鬟云满梳。\n一从悲画扇，几度泣前鱼。\n坐听南宫乐，凉风摇翠裾。",
        "dynasty": "唐",
        "collection_info": null
    },
    {
        "title": "长信宫二首 二",
        "author": "于武陵",
        "content": "一失辇前恩，绮罗生暗尘。\n惟应深夜月，独伴向隅人。\n长信翠蛾老，昭阳红粉新。\n君心似秋节，不使草长春。",
        "dynasty": "唐",
        "collection_info": null
    },
    {
        "title": "洛阳道",
        "author": "于武陵",
        "content": "浮世若浮云，千回故復新。\n旋添青草冢，更有白头人。\n岁暮容将老，雪晴山欲春。\n行行车与马，不尽洛阳[尘]。",
        "dynasty": "唐",
        "collection_info": null
    },
    {
        "title": "东门路",
        "author": "于武陵",
        "content": "东门车马路，此路在浮沈。\n白日若不落，红尘应更深。\n从来名利地，皆起是非心。\n所以青青草，年年生汉阴。",
        "dynasty": "唐",
        "collection_info": null
    },
    {
        "title": "江楼春望",
        "author": "于武陵",
        "content": "楼下长江路，舟车昼不闲。\n鸟声非故国，春色是他山。\n一望云復水，几重河与关。\n愁心随落日，万里各西还。",
        "dynasty": "唐",
        "collection_info": null
    },
    {
        "title": "洛中晴望",
        "author": "于武陵",
        "content": "九陌尽风尘，嚣嚣昼復昏。\n古今人不断，南北路长存。\n叶落上阳树，草衰金谷园。\n乱鸦归未已，残日半前轩。",
        "dynasty": "唐",
        "collection_info": null
    },
    {
        "title": "西归",
        "author": "于武陵",
        "content": "不繫与舟闲，悠悠吴楚间。\n羞将新白髮，却到旧青山。\n一叶忽离树，几人同入关。\n长安家尚在，秋至又西还。",
        "dynasty": "唐",
        "collection_info": null
    },
    {
        "title": "南游",
        "author": "于武陵",
        "content": "穷秋几日雨，处处生苍苔。\n旧国寄书后，凉天方雁来。\n露繁山草湿，洲暖水花开。\n去尽同行客，一帆犹未回。",
        "dynasty": "唐",
        "collection_info": null
    },
    {
        "title": "南游有感",
        "author": "于武陵",
        "content": "杜陵无厚业，不得驻车轮。\n重到曾游处，多非旧主人。\n东风千岭树，西日一洲苹。\n又渡湘江去，湘江水復春。",
        "dynasty": "唐",
        "collection_info": null
    },
    {
        "title": "夜泊湘江",
        "author": "于武陵",
        "content": "北风吹楚树，此地独先秋。\n何事屈原恨，不随湘水流。\n凉天生片月，竟夕伴孤舟。\n一作南行客，无成空白头。",
        "dynasty": "唐",
        "collection_info": null
    },
    {
        "title": "客中",
        "author": "于武陵",
        "content": "楚人歌竹枝，游子泪沾衣。\n异国久为客，寒宵频梦归。\n一封书未返，千树叶皆飞。\n南过洞庭水，更应消息稀。",
        "dynasty": "唐",
        "collection_info": null
    },
    {
        "title": "夜寻僧不遇",
        "author": "于武陵",
        "content": "数歇度烟水，渐非尘俗间。\n泉声入秋寺，月色遍寒山。\n石路几回雪，竹房犹闭关。",
        "dynasty": "唐",
        "collection_info": null
    },
    {
        "title": "访道者不遇",
        "author": "于武陵",
        "content": "人间惟此路，长得绿苔衣。\n及户无行迹，游方应未归。\n平生无限事，到此尽知非。\n独倚松门久，阴云昏翠微。",
        "dynasty": "唐",
        "collection_info": null
    },
    {
        "title": "赠王隐者山居",
        "author": "于武陵",
        "content": "石室扫无尘，人寰与此分。\n飞来南浦树，半是华山云。\n浮世几多事，先生应不闻。\n寒山满西日，空照雁成羣。",
        "dynasty": "唐",
        "collection_info": null
    },
    {
        "title": "寄北客",
        "author": "于武陵",
        "content": "穷边足风惨，何处醉楼台？\n家去几千里，月圆十二回。\n寒阡随日远，雪路向城开。\n游子久无信，年年空雁来。",
        "dynasty": "唐",
        "collection_info": null
    },
    {
        "title": "寄友人",
        "author": "于武陵",
        "content": "长安清渭东，游子迹重重。\n此去红尘路，难寻君马踪。\n昔时轻一别，渐老贵相逢。\n应恋嵩阳住，嵩阳饶古松。",
        "dynasty": "唐",
        "collection_info": null
    },
    {
        "title": "夜与故人别",
        "author": "于武陵",
        "content": "白日去难驻，故人非旧容。\n今宵一别后，何处更相逢？\n过楚水千里，到秦山几重。\n语来天又晓，月落满城钟。",
        "dynasty": "唐",
        "collection_info": null
    },
    {
        "title": "别故人",
        "author": "于武陵",
        "content": "行子与秋叶，各随南北风。\n虽非千里别，还阻一宵同。\n过尽少年日，尚如长转蓬。\n犹为布衣客，羞入故关中。",
        "dynasty": "唐",
        "collection_info": null
    },
    {
        "title": "送客东归",
        "author": "于武陵",
        "content": "一听游子歌，秋计觉蹉跎。\n四海少平地，百川无定波。\n共惊年已暮，俱向客中多。\n又驾征轮去，东归事若何。",
        "dynasty": "唐",
        "collection_info": null
    },
    {
        "title": "过侯王故第",
        "author": "于武陵",
        "content": "过此一酸辛，行人泪有痕。\n独残新碧树，犹拥旧朱门。\n歌歇云初散，檐空燕尚存。",
        "dynasty": "唐",
        "collection_info": null
    },
    {
        "title": "孤云",
        "author": "于武陵",
        "content": "南北各万里，有云心更闲。\n因风离海上，伴月到人间。\n洛浦少高树，长安无旧山。\n裴回不可驻，漠漠又空还。",
        "dynasty": "唐",
        "collection_info": null
    },
    {
        "title": "远水",
        "author": "于武陵",
        "content": "悔作望南浦，望中生远愁。\n因知人易老，为有水东流。\n欲附故乡信，不逢归客舟。\n萋萋两岸草，又度一年秋。",
        "dynasty": "唐",
        "collection_info": null
    },
    {
        "title": "咏蝉",
        "author": "于武陵",
        "content": "江头一声起，芳岁已难留。\n听此高林上，遥知故国秋。\n应催风落叶，似劝客回舟。\n不是新蝉苦，年年自有愁。",
        "dynasty": "唐",
        "collection_info": null
    },
    {
        "title": "感情",
        "author": "于武陵",
        "content": "青山长寂寞，南望独高歌。\n四海故人尽，九原新壠多。\n西沈浮世日，东注逝川波。\n不使年华驻，此生能几何。",
        "dynasty": "唐",
        "collection_info": null
    },
    {
        "title": "早春日山居寄城郭知己",
        "author": "于武陵",
        "content": "阳和潜发荡寒阴，便使川原景象新。\n入户风泉声沥沥，当轩云岫色沈沈。\n残云带雨轻飘雪，嫩柳含烟小绽金。\n虽有眼前诗酒兴，遨游争得称闲心。",
        "dynasty": "唐",
        "collection_info": null
    },
    {
        "title": "劝酒",
        "author": "于武陵",
        "content": "劝君金屈巵，满酌不须辞。\n花发多风雨，人生足别离。",
        "dynasty": "唐",
        "collection_info": null
    },
    {
        "title": "感怀",
        "author": "于武陵",
        "content": "东风吹草色，空使客蹉跎。\n不设太平险，更应游子多。\n几伤行处泪，一曲醉中歌。\n尽向青门外，东随渭水波。",
        "dynasty": "唐",
        "collection_info": null
    },
    {
        "title": "友人亭松",
        "author": "于武陵",
        "content": "俛仰不能去，如逢旧友同。\n曾因春雪散，见在华山中。\n何处有明月，访君听远风。\n相将归未得，各占石岩东。",
        "dynasty": "唐",
        "collection_info": null
    },
    {
        "title": "游中梁山",
        "author": "于武陵",
        "content": "僻地好泉石，何人曾陆沈。\n不知青嶂外，更有白云深。\n因此见乔木，几回思旧林。\n慇懃猨与鸟，惟我独何心。",
        "dynasty": "唐",
        "collection_info": null
    },
    {
        "title": "寻山",
        "author": "于武陵",
        "content": "到此绝车轮，萋萋草树春。\n青山如有利，白石亦成尘。\n水阔应无路，松深不见人。\n如知巢与许，千载迹犹新。",
        "dynasty": "唐",
        "collection_info": null
    },
    {
        "title": "宿江口",
        "author": "于武陵",
        "content": "南渡人来绝，喧喧雁满沙。\n自生江上月，长有客思家。\n半夜下霜岸，北风吹荻花。\n自惊归梦断，不得到天涯。",
        "dynasty": "唐",
        "collection_info": null
    },
    {
        "title": "秋夜达萧关",
        "author": "于武陵",
        "content": "扰扰浮梁路，人忙月自闲。\n去年为塞客，今夜宿萧关。\n辞国几经岁，望乡空见山。\n不知江叶下，又作布衣还。",
        "dynasty": "唐",
        "collection_info": null
    },
    {
        "title": "斜谷道",
        "author": "于武陵",
        "content": "乱峰连迭嶂，千里绿峨峨。\n蜀国路如此，游人车亦过。\n远烟当叶敛，骤雨逐风多。\n独忆紫芝叟，临风歌旧歌。",
        "dynasty": "唐",
        "collection_info": null
    },
    {
        "title": "过百牢关贻舟中者",
        "author": "于武陵",
        "content": "蜀国少平地，方思京洛间。\n远为千里客，来度百牢关。\n帆影清江水，铃声碧草山。\n不因名与利，尔我各应闲。",
        "dynasty": "唐",
        "collection_info": null
    },
    {
        "title": "客中览镜",
        "author": "于武陵",
        "content": "何当开此镜，即见髪如丝。\n白日急于水，一年能几时。\n每逢芳草处，长返故园迟。\n所以多为客，蹉跎欲怨谁。",
        "dynasty": "唐",
        "collection_info": null
    },
    {
        "title": "长安逢隐者",
        "author": "于武陵",
        "content": "征车千里至，碾遍六街尘。\n向此有营地，忽逢无事人。\n昔时颜未改，浮世路多新。\n且脱衣沽酒，终南山欲春。",
        "dynasty": "唐",
        "collection_info": null
    },
    {
        "title": "与僧话旧",
        "author": "于武陵",
        "content": "草堂前有山，一见一相宽。\n处世贵僧静，青松因岁寒。\n他山逢旧侣，尽日话长安。\n所以闲行迹，千回遶药栏。",
        "dynasty": "唐",
        "collection_info": null
    },
    {
        "title": "赠王道士",
        "author": "于武陵",
        "content": "日日市朝路，何时无苦辛。\n不随丹竈客，终作白头人。\n浮世度千载，桃源方一春。\n归来华表上，应笑北邙尘。",
        "dynasty": "唐",
        "collection_info": null
    },
    {
        "title": "匣中琴",
        "author": "于武陵",
        "content": "世人无正心，虫网匣中琴。\n何以经时废，非为娱耳音。\n独令高韵在，谁感隙尘深。\n应是南风曲，声声不合今。",
        "dynasty": "唐",
        "collection_info": null
    },
    {
        "title": "过洛阳城",
        "author": "于武陵",
        "content": "古来利与名，俱在洛阳城。\n九陌鼓初起，万车轮已行。\n周秦时几变，伊洛水犹清。\n二月中桥路，鸟啼春草生。",
        "dynasty": "唐",
        "collection_info": null
    },
    {
        "title": "望月",
        "author": "于武陵",
        "content": "离家凡几宵，一望一寥寥。\n新魄又将满，故乡应渐遥。\n独临彭蠡水，远忆洛阳桥。\n更有乘舟客，悽然亦驻桡。",
        "dynasty": "唐",
        "collection_info": null
    },
    {
        "title": "王将军宅夜听歌",
        "author": "于武陵",
        "content": "朱槛满明月，美人歌落梅。\n忽惊尘起处，疑有凤飞来。\n一曲听初彻，几年愁暂开。\n东南正云雨，不得见阳台。",
        "dynasty": "唐",
        "collection_info": null
    },
    {
        "title": "长信宫",
        "author": "于武陵",
        "content": "莫问古宫名，古宫空有城。\n惟应东去水，不改旧时声。",
        "dynasty": "唐",
        "collection_info": null
    },
    {
        "title": "高楼",
        "author": "于武陵",
        "content": "远天明月出，照此谁家楼。\n上有罗衣裳，凉风吹不休。",
        "dynasty": "唐",
        "collection_info": null
    },
    {
        "title": "感古",
        "author": "司马扎",
        "content": "九折无停波，三光如转烛。\n玄珠人不识，徒爱燕赵玉。\n祖龙已深惑，汉氏远狥欲。\n骊山与茂陵，相对秋草绿。",
        "dynasty": "唐",
        "collection_info": null
    },
    {
        "title": "赠王道士",
        "author": "司马扎",
        "content": "玉洞秋有花，蓬山夜无鬼。\n岂知浮云世，生死逐流水。\n瑶台歌一曲，曲尽五烟起。\n悠然望虚路，玉京在海裏。\n青箓秘不闻，黄鹤去不止。\n愿随执轻策，往结周太子。",
        "dynasty": "唐",
        "collection_info": null
    },
    {
        "title": "古思",
        "author": "司马扎",
        "content": "春华惜妾态，秋草念妾心。\n始知井边桐，不如堂上琴。\n月落却羡镜，花飞犹委苔。\n门前长江水，一去终不回。",
        "dynasty": "唐",
        "collection_info": null
    },
    {
        "title": "猎客",
        "author": "司马扎",
        "content": "五陵射鵰客，走马占春光。\n下马青楼前，华裾独煌煌。\n自言家咸京，世族如金张。\n击钟传鼎食，尔来八十强。\n朱门争先开，车轮满路傍。\n娥娥燕赵人，珠箔闭高堂。\n清歌杂妙舞，临欢度曲长。\n朝游园花新，夜宴池月凉。\n更以驰骤多，意气事[彊]梁。\n君王正年少，终日在长杨。",
        "dynasty": "唐",
        "collection_info": null
    },
    {
        "title": "送进士苗纵归紫逻山居",
        "author": "司马扎",
        "content": "汝上多奇山，高怀惬清境。\n强来干名地，冠带不能整。\n常言梦归处，泉石寒更静。\n鹤声夜无人，空月随松影。\n今朝抛我去，春物伤明景。\n怅望相送还，微阳在东岭。",
        "dynasty": "唐",
        "collection_info": null
    },
    {
        "title": "卖花者",
        "author": "司马扎",
        "content": "少壮彼何人，种花荒苑外。\n不知力田苦，却笑耕耘辈。\n当春卖春色，来往经几代。\n长安甲第多，处处花堪爱。\n良金不惜费，竞取园中最。\n一蕊纔占烟，歌声已高会。\n自言种花地，终日拥轩盖。\n农夫官役时，独与花相对。\n那令卖花者，久为生人害。\n贵粟不贵花，生人自应泰。",
        "dynasty": "唐",
        "collection_info": null
    },
    {
        "title": "弹琴",
        "author": "司马扎",
        "content": "凉室无外响，空桑七弦分。\n所弹非新声，俗耳安肯闻。\n月落未终曲，暗中泣湘君。\n如传我心苦，千里苍梧云。",
        "dynasty": "唐",
        "collection_info": null
    },
    {
        "title": "古边卒思归",
        "author": "司马扎",
        "content": "有田不得耕，身卧辽阳城。\n梦中稻花香，觉后战血腥。\n汉武在深殿，唯思廓寰瀛。\n中原半烽火，此屋皆点行。\n边土无膏腴，闲地何必争。\n徒令执耒者，刀下死纵横。",
        "dynasty": "唐",
        "collection_info": null
    },
    {
        "title": "美刘太保",
        "author": "司马扎",
        "content": "常爱鲁仲连，退身得其趣。\n不知鸱夷子，更入五湖去。\n云霞恣摇曳，鸿鹄无低翥。\n万里天地空，清飙在平楚。\n藏名向宠节，辞疾去公务。\n夜尽醉弦歌，日高卧烟树。\n岂嗤生前乐，千载自垂裕。\n论道復论功，皆可黄金铸。",
        "dynasty": "唐",
        "collection_info": null
    },
    {
        "title": "蚕女",
        "author": "司马扎",
        "content": "养蚕先养桑，蚕老人亦衰。\n苟无园中叶，安得机上丝。\n妾家非豪门，官赋日相追。\n鸣梭夜达晓，犹恐不及时。\n但忧蚕与桑，敢问结髮期。\n东邻女新嫁，照镜弄蛾眉。",
        "dynasty": "唐",
        "collection_info": null
    },
    {
        "title": "效陶彭泽",
        "author": "司马扎",
        "content": "一梦倏已尽，百年如露草。\n独有南山高，不与人共老。\n尊中贮灵味，无事即醉倒。\n何必鸣鼓钟，然后乐怀抱。\n轻波向海疾，浮云归谷早。\n形役良可嗟，唯能狥天道。",
        "dynasty": "唐",
        "collection_info": null
    },
    {
        "title": "锄草怨",
        "author": "司马扎",
        "content": "种田望雨多，雨多长蓬蒿。\n亦念官赋急，宁知荷锄劳。\n亭午霁日明，邻翁醉陶陶。\n乡吏不到门，禾黍苗自高。\n独有辛苦者，屡为州县徭。\n罢锄田又废，恋乡不忍逃。\n出门吏相促，邻家满仓谷。\n邻翁不可告，尽日向田哭。",
        "dynasty": "唐",
        "collection_info": null
    },
    {
        "title": "山中晚兴寄裴侍御",
        "author": "司马扎",
        "content": "雷息疎雨散，空山夏云晴。\n南轩对林晚，篱落新蛩鸣。\n白酒一樽满，坐歌天地清。\n十年身未闲，心在人间名。\n永怀君亲恩，久贱难退情。\n安得蓬丘侣，提携采瑶英。",
        "dynasty": "唐",
        "collection_info": null
    },
    {
        "title": "筑台",
        "author": "司马扎",
        "content": "魏国昔强盛，宫中金玉多。\n征丁筑层台，唯恐不巍峩。\n结构切星汉，跻攀横绮罗。\n朝观细腰舞，夜听皓齿歌。\n讵念人力劳，安问黍与禾。\n一朝国既倾，千仞堂亦平。\n舞模衰柳影，歌留草虫声。\n月照白露寒，苍苍故邺城。\n汉文有遗美，对此清飙生。",
        "dynasty": "唐",
        "collection_info": null
    },
    {
        "title": "道中早发",
        "author": "司马扎",
        "content": "野店鸡一声，萧萧客车动。\n西峯带晓月，十里犹相送。\n繁弦满长道，羸马四蹄重。\n遥羡青楼人，锦衾方远梦。\n功名不我与，孤剑何所用。\n行役难自休，家山忆秋洞。",
        "dynasty": "唐",
        "collection_info": null
    },
    {
        "title": "沧浪峡",
        "author": "司马扎",
        "content": "山下水声深，水边山色聚。\n月照秋自清，花名春不去。\n似非人间境，又近红尘路。\n乍入洞中天，更移云外步。\n我殊惺惺者，犹得沧浪趣。\n可以濯吾缨，斯言诚所慕。",
        "dynasty": "唐",
        "collection_info": null
    },
    {
        "title": "感萤",
        "author": "司马扎",
        "content": "爱尔持照书，临书嘆吾道。\n青荧一点光，曾误几人老。\n夜久独此心，环垣闭秋草。",
        "dynasty": "唐",
        "collection_info": null
    },
    {
        "title": "自渭南晚次华州",
        "author": "司马扎",
        "content": "前楼仙鼎原，西经赤水渡。\n火云入村巷，余雨依驿树。\n我行伤去国，疲马屡回顾。\n有如无窠鸟，触热不得住。\n峨峨华峰近，城郭生夕雾。\n逆旅何人寻，行客暗中住。\n却思林丘卧，自惬平生素。\n劳役今若兹，羞吟招隐句。",
        "dynasty": "唐",
        "collection_info": null
    },
    {
        "title": "近别",
        "author": "司马扎",
        "content": "咫尺不相见，便同天一涯。\n何必隔关山，乃言伤别离。\n君心与我心，脉脉无由知。\n谁堪近别苦，远别犹有期。",
        "dynasty": "唐",
        "collection_info": null
    },
    {
        "title": "江上秋夕",
        "author": "司马扎",
        "content": "茂陵归路绝，谁念此淹留。\n极目月沈浦，苦吟霜满舟。\n孤猨啼后夜，久客病高秋。\n欲寄乡关恨，寒江无北流。",
        "dynasty": "唐",
        "collection_info": null
    },
    {
        "title": "送归客",
        "author": "司马扎",
        "content": "多才与命违，末路隐柴扉。\n白髮何人问，青山一剑归。\n晴烟独鸟没，野渡乱花飞。\n寂寞长亭外，依然空落晖。",
        "dynasty": "唐",
        "collection_info": null
    },
    {
        "title": "东门晚望",
        "author": "司马扎",
        "content": "青门聊极望，何事久离羣。\n芳草失归路，故乡空暮云。\n信回陵树老，梦断灞流分。\n兄弟正南北，鸿声堪独闻。",
        "dynasty": "唐",
        "collection_info": null
    },
    {
        "title": "上巳日曲江有感",
        "author": "司马扎",
        "content": "万花明曲水，车马动秦川。\n此日不得意，青春徒少年。\n晴沙下鸥鹭，幽沚生兰荃。\n向晚积归念，江湖心渺然。",
        "dynasty": "唐",
        "collection_info": null
    },
    {
        "title": "宿寿安甘棠馆",
        "author": "司马扎",
        "content": "行人方倦役，到此似还乡。\n流水来关外，青山近洛阳。\n溪云归洞鹤，松月半轩霜。\n坐恐晨钟动，天涯道路长。",
        "dynasty": "唐",
        "collection_info": null
    },
    {
        "title": "送友人下第东游",
        "author": "司马扎",
        "content": "出门皆有託，君去独何亲。\n阙下新交少，天涯旧业贫。\n烟寒岳树暝，雪后岭梅春。\n圣代留昆玉，那令愧郄诜。",
        "dynasty": "唐",
        "collection_info": null
    },
    {
        "title": "山斋会别",
        "author": "司马扎",
        "content": "春草平陵路，荷衣醉别离。\n将寻洛阳友，共结洞庭期。\n星月半山尽，天鸡出海迟。\n无轻此分手，他日重相思。",
        "dynasty": "唐",
        "collection_info": null
    },
    {
        "title": "晓过伊水寄龙门僧",
        "author": "司马扎",
        "content": "龙门树色暗苍苍，伊水东流客恨长。\n病马独嘶残夜月，行人欲渡满船霜。\n几家烟火依村步，何处渔歌似故乡？\n山下禅庵老师在，愿将形役问空王。",
        "dynasty": "唐",
        "collection_info": null
    },
    {
        "title": "送孔恂入洛",
        "author": "司马扎",
        "content": "洛阳古城秋色多，送君此去心如何。\n青山欲暮惜别酒，碧草未尽伤离歌。\n前朝冠带掩金谷，旧游花月经铜驼。\n行人正苦奈分手，日落远水生微波。",
        "dynasty": "唐",
        "collection_info": null
    },
    {
        "title": "观郊礼",
        "author": "司马扎",
        "content": "钟鼓旌旗引六飞，玉皇初着画龙衣。\n泰坛烟尽星河晓，万国心随彩仗归。",
        "dynasty": "唐",
        "collection_info": null
    },
    {
        "title": "宫怨",
        "author": "司马扎",
        "content": "柳色参差掩画楼，晓莺啼送满宫愁。\n年年花落无人见，空逐春泉出御沟。",
        "dynasty": "唐",
        "collection_info": null
    },
    {
        "title": "南徐夕眺",
        "author": "司马扎",
        "content": "行吟向暮天，何处不悽然？\n岸影几家柳，笛声何处船。\n楼分瓜步月，鸟入秣陵烟。\n故里无人到，乡书谁为传。",
        "dynasty": "唐",
        "collection_info": null
    },
    {
        "title": "题清上人",
        "author": "司马扎",
        "content": "古院闭松色，入门人自闲。\n罢经来宿鸟，支策对秋山。\n客念蓬梗外，禅心烟雾间。\n空怜濯缨处，阶下水潺潺。",
        "dynasty": "唐",
        "collection_info": null
    },
    {
        "title": "涂中寄薛中裕",
        "author": "司马扎",
        "content": "贫交千里外，失路更伤离。\n晓泪芳草尽，夜魂明月知。\n空山连野外，寒鸟下霜枝。\n此景正寥落，为君玄髪衰。",
        "dynasty": "唐",
        "collection_info": null
    },
    {
        "title": "白马津阻雨",
        "author": "司马扎",
        "content": "津树萧萧旅馆空，坐看疎叶绕阶红。\n故乡千里楚云外，归鴈一声烟雨中。\n漳浦病多愁易老，茂陵书在信难通。\n功名傥遂身无事，终向溪头伴钓翁。",
        "dynasty": "唐",
        "collection_info": null
    },
    {
        "title": "秋日怀储嗣宗",
        "author": "司马扎",
        "content": "故人北游久不回，塞鴈南渡声何哀。\n相思闻鴈更惆怅，却向单于台下来。",
        "dynasty": "唐",
        "collection_info": null
    },
    {
        "title": "夜听李山人弹琴",
        "author": "司马扎",
        "content": "瑶琴夜久弦秋清，楚客一奏湘烟生。\n曲中声尽意不尽，月照竹轩红叶明。",
        "dynasty": "唐",
        "collection_info": null
    },
    {
        "title": "隐者",
        "author": "司马扎",
        "content": "松间开一径，秋草自相依。\n终日不冠带，空山无是非。\n投纶溪鸟伴，曝药谷云飞。\n时向邻家去，狂歌夜醉归。",
        "dynasty": "唐",
        "collection_info": null
    },
    {
        "title": "登河中鹳[雀]楼",
        "author": "司马扎",
        "content": "楼中见千里，楼影入通津。\n烟树遥分陕，山河曲向秦。\n兴亡留白日，今古共红尘。\n鹳雀飞何处，城隅草自春。",
        "dynasty": "唐",
        "collection_info": null
    },
    {
        "title": "漾陂晚望",
        "author": "司马扎",
        "content": "远客家水国，此来如到乡。\n何人垂白髮，一叶钓残阳。\n柳暗鸟乍起，渚深兰自芳。\n因知帝城下，有路向沧浪。",
        "dynasty": "唐",
        "collection_info": null
    },
    {
        "title": "贺襄阳副使节判同加章绶",
        "author": "徐商",
        "content": "朱紫花前贺故人，兼荣此会颇关身。\n同年坐上联宾榻，宗姓亭中布锦裀。\n晴日照旗红灼烁，韶光入队影玢璘。\n芳菲解助今朝喜，嫩蘂青条满眼新。",
        "dynasty": "唐",
        "collection_info": null
    },
    {
        "title": "句",
        "author": "徐商",
        "content": "萍聚只因今日浪，荻斜都为夜来风。",
        "dynasty": "唐",
        "collection_info": null
    },
    {
        "title": "和薛逢赠别",
        "author": "高璩",
        "content": "劒外绵州第一州，尊前偏喜接君留。\n歌声婉转添长恨，管色凄凉似到秋。\n但务欢娱思晓角，独耽云水上高楼。\n莫言此去难相见，怨别征黄是顺流。",
        "dynasty": "唐",
        "collection_info": null
    },
    {
        "title": "句",
        "author": "高璩",
        "content": "公斋一到人非旧，诗板重寻墨尚新。",
        "dynasty": "唐",
        "collection_info": null
    },
    {
        "title": "和李尚书命妓饯崔侍御",
        "author": "高湘",
        "content": "谢安春渚饯袁宏，千里仁风一扇清。\n歌黛惨时方酩酊，不知公子重飞觥。",
        "dynasty": "唐",
        "collection_info": null
    },
    {
        "title": "句",
        "author": "高湘",
        "content": "惟有高州是当家。",
        "dynasty": "唐",
        "collection_info": null
    },
    {
        "title": "报何泽",
        "author": "崔安潜",
        "content": "四十九年前及第，同年唯有老夫存。\n今日殷勤访吾子，稳将鬐鬣上龙门。",
        "dynasty": "唐",
        "collection_info": null
    },
    {
        "title": "题文翁石室",
        "author": "裴铏",
        "content": "文翁石室有仪形，庠序千秋播德馨。\n古柏尚留今日翠，高岷犹蔼旧时青。\n人心未肯抛羶蚁，弟子依前学聚萤。\n更叹沱江无限水，争流祗愿到沧溟。",
        "dynasty": "唐",
        "collection_info": null
    },
    {
        "title": "愤惋诗三首 一",
        "author": "刘损",
        "content": "宝钗分股合无缘，鱼在深渊日在天。\n得意紫鸾休舞镜，断踪青鸟罢衔笺。\n金杯倒覆难收水，玉轸倾攲懒续弦。\n从此蘼芜山下过，祗应将泪比黄泉。",
        "dynasty": "唐",
        "collection_info": null
    },
    {
        "title": "愤惋诗三首 二",
        "author": "刘损",
        "content": "鸾辞旧伴知何止，凤得新梧想称心。\n红粉尚存香幕幕，白云将散信沈沈。\n已休磨琢投泥玉，懒更经营买笑金。\n愿作山头似人石，丈夫衣上泪痕深。",
        "dynasty": "唐",
        "collection_info": null
    },
    {
        "title": "愤惋诗三首 三",
        "author": "刘损",
        "content": "旧尝游处徧寻看，覩物伤情死一般。\n买笑楼前花已谢，画眉窗下月空残。\n云归巫峡音容断，路隔星河去住难。\n莫道诗成无泪下，泪如泉滴亦须干。",
        "dynasty": "唐",
        "collection_info": null
    },
    {
        "title": "幼作",
        "author": "郑愚",
        "content": "台山初罢雾，岐海正分流。\n渔浦扬来笛，鸿逵翼去舟。",
        "dynasty": "唐",
        "collection_info": null
    },
    {
        "title": "茶诗",
        "author": "郑愚",
        "content": "嫩芽香且灵，吾谓草中英。\n夜臼和烟捣，寒炉对雪烹。\n惟忧碧粉散，尝见绿花生。",
        "dynasty": "唐",
        "collection_info": null
    },
    {
        "title": "郡楼望九华歌",
        "author": "霍总",
        "content": "楼上坐见九子峰，翠云赤日光溶溶。\n有时朝昏变疎密，八峰和烟一峰出。\n有时风卷天雨晴，聚立连连如弟兄。\n阳乌生子偶成数，丹凤养雏同此名。\n日日遥看机已静，未离尘躅思真境。\n子明龙驾腾九垓，陵阳相对空崔嵬。\n玉浆瑶草不可见，自有神仙风马来。",
        "dynasty": "唐",
        "collection_info": null
    },
    {
        "title": "塞下曲",
        "author": "霍总",
        "content": "曾当一面战，频出九重围。\n但见争锋处，长须得胜归。\n雪沾旗尾落，风断节毛稀。\n岂要铭燕石，平生重武威。",
        "dynasty": "唐",
        "collection_info": null
    },
    {
        "title": "关山月",
        "author": "霍总",
        "content": "珠珑翡翠床，白皙侍中郎。\n五日来花下，双童问道傍。\n到门车马狭，连夜管弦长。\n每笑东家子，窥他宋玉墙。",
        "dynasty": "唐",
        "collection_info": null
    },
    {
        "title": "骢马",
        "author": "霍总",
        "content": "青骊八尺高，侠客倚雄豪。\n踏雪生珠汗，障泥护锦袍。\n路傍看骤影，鞍底卷旋毛。\n岂独连钱贵，酬恩更代劳。",
        "dynasty": "唐",
        "collection_info": null
    },
    {
        "title": "雉朝飞",
        "author": "霍总",
        "content": "五色有名翚，清晨挟两雌。\n羣羣飞自乐，步步饮相随。\n觇叶逢人处，惊媒妬宠时。\n绿毛春鬬尽，强敌愿君知。",
        "dynasty": "唐",
        "collection_info": null
    },
    {
        "title": "木芙蓉",
        "author": "霍总",
        "content": "本自江湖远，常开霜露余。\n争春候秾李，得水异红蕖。\n孤秀曾无偶，当门幸不锄。\n谁能政摇落，繁綵照阶除。",
        "dynasty": "唐",
        "collection_info": null
    },
    {
        "title": "采莲女",
        "author": "霍总",
        "content": "舟中采莲女，两两催妆梳。\n闻早渡江去，日高来起居。",
        "dynasty": "唐",
        "collection_info": null
    },
    {
        "title": "别僧",
        "author": "陈琡",
        "content": "行若独轮车，常畏大道覆。\n止若员底器，常恐他物触。\n行止既如此，安得不离俗。",
        "dynasty": "唐",
        "collection_info": null
    },
    {
        "title": "早春残雪",
        "author": "裴虔余",
        "content": "霁日雕琼彩，幽庭减夜寒。\n梅飘余片积，日堕晚光残。\n零落偏依桂，霏微不掩兰。\n阴林披雾縠，小沼破冰盘。\n曲槛霜凝砌，疎篁玉碎竿。\n已闻三径好，犹可访袁安。",
        "dynasty": "唐",
        "collection_info": null
    },
    {
        "title": "柳枝词咏篙水溅妓衣",
        "author": "裴虔余",
        "content": "半额微黄金缕衣，玉搔头褭凤双飞。\n从教水溅罗裙湿，还道朝来行雨归。",
        "dynasty": "唐",
        "collection_info": null
    },
    {
        "title": "献淮南师",
        "author": "李嵘",
        "content": "鸡树烟含瑞气凝，凤池波待玉山澄。\n国人久倚东关望，拟筑沙堤到广陵。",
        "dynasty": "唐",
        "collection_info": null
    },
    {
        "title": "月",
        "author": "袁郊",
        "content": "嫦娥窃药出人间，藏在蟾宫不放还。\n后羿遍寻无觅处，谁知天上却容奸。",
        "dynasty": "唐",
        "collection_info": null
    },
    {
        "title": "霜",
        "author": "袁郊",
        "content": "古今何事不思量，尽信邹生感彼苍。\n但想燕山吹暖律，炎天岂不解飞霜。",
        "dynasty": "唐",
        "collection_info": null
    },
    {
        "title": "露",
        "author": "袁郊",
        "content": "湛湛腾空下碧霄，地卑湿处更偏饶。\n菅茅丰草皆霑润，不道良田有旱苗。",
        "dynasty": "唐",
        "collection_info": null
    },
    {
        "title": "云",
        "author": "袁郊",
        "content": "楚甸尝闻旱魃侵，从龙应合解为霖。\n荒淫却入阳台梦，惑乱怀襄父子心。",
        "dynasty": "唐",
        "collection_info": null
    },
    {
        "title": "游东观山",
        "author": "张丛",
        "content": "岩岫碧孱颜，灵踪若可攀。\n楼台烟霭外，松竹翠微间。\n玉液寒深洞，秋光秀远山。",
        "dynasty": "唐",
        "collection_info": null
    },
    {
        "title": "掷卢作",
        "author": "冯衮",
        "content": "八尺台盘照面新，千金一掷鬬精神。\n合是赌时须赌取，不妨回首乞闲人。",
        "dynasty": "唐",
        "collection_info": null
    },
    {
        "title": "戏酒妓",
        "author": "冯衮",
        "content": "醉眼从伊百度斜，是他家属是他家。\n低声向道人知也，隔坐刚抛豆蔻花。",
        "dynasty": "唐",
        "collection_info": null
    },
    {
        "title": "老僧",
        "author": "郑綮",
        "content": "日照四山雪，老僧门未开。\n冻缾黏柱础，宿火陷炉灰。\n童子病归去，鹿麑寒入来。\n斋钟知渐近，枝鸟下生台。",
        "dynasty": "唐",
        "collection_info": null
    },
    {
        "title": "题卢州郡斋",
        "author": "郑綮",
        "content": "九衢尘裏一书生，多达逢时拥斾旌。\n醉裏眼开金使字，紫旗风动耀天明。",
        "dynasty": "唐",
        "collection_info": null
    },
    {
        "title": "别郡后寄席中三兰",
        "author": "郑綮",
        "content": "淮淝两水不相通，隔岸临流望向东。\n千颗泪珠无寄处，一时弹与渡前风。",
        "dynasty": "唐",
        "collection_info": null
    },
    {
        "title": "观山灯献徐尚书 一",
        "author": "温庭皓",
        "content": "一峰当胜地，万点照严城。\n势异昆冈发，光疑玄圃生。\n焚书翻见字，举燧不招兵。\n况遇新春夜，何劳秉烛行。",
        "dynasty": "唐",
        "collection_info": null
    },
    {
        "title": "观山灯献徐尚书 二",
        "author": "温庭皓",
        "content": "九枝应并耀，午夜忽潜然。\n景集青山外，萤分碧草前。\n辉华侵月影，历乱写星躔。\n望极高楼上，摇光满绮筵。",
        "dynasty": "唐",
        "collection_info": null
    },
    {
        "title": "观山灯献徐尚书 三",
        "author": "温庭皓",
        "content": "春山收暝色，爝火集余辉。\n丽景饶红焰，祥光出翠微。\n白榆行自比，青桂影相依。\n唯有偷光客，追游欲忘归。",
        "dynasty": "唐",
        "collection_info": null
    },
    {
        "title": "梅",
        "author": "温庭皓",
        "content": "一树寒林外，何人此地栽。\n春光先自暖，阳艳暗相催。\n晓觉霜添白，寒迷月借开。\n余香低惹袖，堕蘂逐流杯。\n零落移新暖，飘扬上故台。\n雪繁莺不识，风袅蝶空迴。\n羌吹应愁起，征徒异渴来。\n莫贪题咏兴，商鼎待盐梅。",
        "dynasty": "唐",
        "collection_info": null
    },
    {
        "title": "言怀",
        "author": "高骈",
        "content": "恨乏平戎策，惭登拜将坛。\n手持金钺冷，身挂铁衣寒。\n主圣扶持易，恩深报效难。\n三边犹未静，何敢便休官。",
        "dynasty": "唐",
        "collection_info": null
    },
    {
        "title": "寄鄠杜李遂良处士",
        "author": "高骈",
        "content": "小隐堪忘世上情，可能休梦入重城。\n池边写字师前辈，座右题铭律后生。\n吟社客归秦渡晚，醉乡渔去渼陂晴。\n春来不得山中信，尽日无人傍水行。",
        "dynasty": "唐",
        "collection_info": null
    },
    {
        "title": "和王昭符进士赠洞庭赵先生",
        "author": "高骈",
        "content": "为爱君山景最灵，角冠秋礼一坛星。\n药将鸡犬云间试，琴许鱼龙月下听。\n自要乘风随羽客，谁同种玉验仙经。\n烟霞澹泊无人到，唯有渔翁过洞庭。",
        "dynasty": "唐",
        "collection_info": null
    },
    {
        "title": "依韵奉酬李迪",
        "author": "高骈",
        "content": "柳下官资颜子居，闲情入骨若为除。\n诗成斩将奇难敌，酒熟封侯快未如。\n只见丝纶终日降，不知功业是谁书。\n而今共饮醇滋味，消得揶揄势利疎。",
        "dynasty": "唐",
        "collection_info": null
    },
    {
        "title": "留别彰德军从事范校书",
        "author": "高骈",
        "content": "无金寄与白头亲，节概犹夸似古人。\n未出尘埃真落魄，不趋权势正因循。\n桂攀明月曾观国，蓬转西风却问津。\n匹马东归羡知己，燕王台上结交新。",
        "dynasty": "唐",
        "collection_info": null
    },
    {
        "title": "途次内黄马病寄僧舍呈诸友人",
        "author": "高骈",
        "content": "官闲马病客深秋，肯学张衡咏四愁。\n红叶寺多诗景致，白衣人尽酒交游。\n依违讽刺因行得，澹泊供需不在求。\n好与高阳结吟社，况无名迹达珠旒。",
        "dynasty": "唐",
        "collection_info": null
    },
    {
        "title": "遣兴",
        "author": "高骈",
        "content": "浮世忙忙蚁子羣，莫嗔头上雪纷纷。\n沈忧万种与千种，行乐十分无一分。\n越外险巇防俗事，就中拘检信人文。\n醉乡日月终须觅，去作先生号白云。",
        "dynasty": "唐",
        "collection_info": null
    },
    {
        "title": "南海神祠",
        "author": "高骈",
        "content": "沧溟八千里，今古畏波涛。\n此日征南将，安然渡万艘。",
        "dynasty": "唐",
        "collection_info": null
    },
    {
        "title": "送春",
        "author": "高骈",
        "content": "水浅鱼争跃，花深鸟竞啼。\n春光看欲尽，判却醉如泥。",
        "dynasty": "唐",
        "collection_info": null
    },
    {
        "title": "海翻",
        "author": "高骈",
        "content": "几经人事变，又见海涛翻。\n徒起如山浪，何曾洗至冤。",
        "dynasty": "唐",
        "collection_info": null
    },
    {
        "title": "筇竹杖寄僧",
        "author": "高骈",
        "content": "坚轻筇竹杖，一枝有九节。\n寄与沃洲人，闲步青山月。",
        "dynasty": "唐",
        "collection_info": null
    },
    {
        "title": "遣兴",
        "author": "高骈",
        "content": "把盏非怜酒，持竿不为鱼。\n唯应嵇叔夜，似我性慵疎。",
        "dynasty": "唐",
        "collection_info": null
    },
    {
        "title": "叹征人",
        "author": "高骈",
        "content": "心坚胆壮箭头亲，十载沙场受苦辛。\n力尽路傍行不得，广张红斾是何人。",
        "dynasty": "唐",
        "collection_info": null
    },
    {
        "title": "湘妃庙",
        "author": "高骈",
        "content": "帝舜南巡去不还，二妃幽怨水云间。\n当时珠泪垂多少，直到如今竹尚斑。",
        "dynasty": "唐",
        "collection_info": null
    },
    {
        "title": "赴安南却寄台司",
        "author": "高骈",
        "content": "曾驱万马上天山，风去云回顷刻间。\n今日海门南面事，莫教还似凤林关。",
        "dynasty": "唐",
        "collection_info": null
    },
    {
        "title": "闺怨",
        "author": "高骈",
        "content": "人世悲欢不可知，夫君初破黑山归。\n如今又献征南策，早晚催缝带号衣。",
        "dynasty": "唐",
        "collection_info": null
    },
    {
        "title": "马嵬驿",
        "author": "高骈",
        "content": "玉颜虽掩马嵬尘，冤气和烟锁渭津。\n蝉鬓不随銮驾去，至今空感往来人。",
        "dynasty": "唐",
        "collection_info": null
    },
    {
        "title": "宴犒蕃军有感",
        "author": "高骈",
        "content": "蜀地恩留马嵬哭，烟雨蒙蒙春草绿。\n满眼由来是旧人，那堪更奏梁州曲。",
        "dynasty": "唐",
        "collection_info": null
    },
    {
        "title": "寓怀",
        "author": "高骈",
        "content": "关山万里恨难销，铁马金鞭出塞遥。\n为问昔时青海畔，几人归到凤林桥。",
        "dynasty": "唐",
        "collection_info": null
    },
    {
        "title": "步虚词",
        "author": "高骈",
        "content": "青溪道士人不识，上天下天鹤一隻。\n洞门深锁碧窗寒，滴露研朱点周易。",
        "dynasty": "唐",
        "collection_info": null
    },
    {
        "title": "赠歌者二首 一",
        "author": "高骈",
        "content": "酒满金船花满枝，佳人立唱惨愁眉。\n一声直入青云去，多少悲欢起此时。",
        "dynasty": "唐",
        "collection_info": null
    },
    {
        "title": "赠歌者二首 二",
        "author": "高骈",
        "content": "公子邀欢月满楼，双成揭调唱伊州。\n便从席上风沙起，直到阳关水尽头。",
        "dynasty": "唐",
        "collection_info": null
    },
    {
        "title": "入蜀",
        "author": "高骈",
        "content": "万水千山音信希，空劳魂梦到京畿。\n漫天岭上频回首，不见虞封泪满衣。",
        "dynasty": "唐",
        "collection_info": null
    },
    {
        "title": "边城听角",
        "author": "高骈",
        "content": "席箕风起雁声秋，陇水边沙满目愁。\n三会五更欲吹尽，不知凡白几人头。",
        "dynasty": "唐",
        "collection_info": null
    },
    {
        "title": "渭川秋望寄右军王特进",
        "author": "高骈",
        "content": "长川终日碧潺湲，知道天河与地连。\n凭寄两行朝阙泪，愿随流入御沟泉。",
        "dynasty": "唐",
        "collection_info": null
    },
    {
        "title": "山亭夏日",
        "author": "高骈",
        "content": "绿树阴浓夏日长，楼台倒影入池塘。\n水精帘动微风起，满架蔷薇一院香。",
        "dynasty": "唐",
        "collection_info": null
    },
    {
        "title": "蜀路感怀",
        "author": "高骈",
        "content": "蜀山苍翠陇云愁，銮驾西巡陷几州。\n唯有萦回深涧水，潺湲不改旧时流。",
        "dynasty": "唐",
        "collection_info": null
    },
    {
        "title": "残春遣兴",
        "author": "高骈",
        "content": "画舸轻桡柳色新，摩诃池上醉青春。\n不辞不为青春醉，只恐莺花也怪人。",
        "dynasty": "唐",
        "collection_info": null
    },
    {
        "title": "春日招宾",
        "author": "高骈",
        "content": "花枝如火酒如饧，正好狂歌醉復醒。\n对酒看花何处好，延和阁下碧筠亭。",
        "dynasty": "唐",
        "collection_info": null
    },
    {
        "title": "过天威径",
        "author": "高骈",
        "content": "豺狼坑尽却朝天，战马休嘶瘴岭烟。\n归路崄巇今坦荡，一条千里直如弦。",
        "dynasty": "唐",
        "collection_info": null
    },
    {
        "title": "对花呈幕中",
        "author": "高骈",
        "content": "海棠初发去春枝，首唱曾题七字诗。\n今日能来花下饮，不辞频把使头旗。",
        "dynasty": "唐",
        "collection_info": null
    },
    {
        "title": "寄题罗浮别业",
        "author": "高骈",
        "content": "不将真性染埃尘，为有烟霞伴此身。\n带日长江好归信，博罗山下碧桃春。",
        "dynasty": "唐",
        "collection_info": null
    },
    {
        "title": "塞上曲二首 一",
        "author": "高骈",
        "content": "二年边戍绝烟尘，一曲河湾万恨新。\n从此凤林关外事，不知谁是苦心人。",
        "dynasty": "唐",
        "collection_info": null
    },
    {
        "title": "塞上曲二首 二",
        "author": "高骈",
        "content": "陇上征夫陇下魂，死生同恨汉将军。\n不知万里沙场苦，空举平安火入云。",
        "dynasty": "唐",
        "collection_info": null
    },
    {
        "title": "广陵宴次戏简幕宾",
        "author": "高骈",
        "content": "一曲狂歌酒百分，蛾眉画出月争新。\n将军醉罢无余事，乱把花枝折赠人。",
        "dynasty": "唐",
        "collection_info": null
    },
    {
        "title": "安南送曹别勑归朝",
        "author": "高骈",
        "content": "云水苍茫日欲收，野烟深处鹧鸪愁。\n知君万里朝天去，为说征南已五秋。",
        "dynasty": "唐",
        "collection_info": null
    },
    {
        "title": "对雪",
        "author": "高骈",
        "content": "六出飞花入户时，坐看青竹变琼枝。\n如今好上高楼望，盖尽人间恶路岐。",
        "dynasty": "唐",
        "collection_info": null
    },
    {
        "title": "访隐者不遇",
        "author": "高骈",
        "content": "落花流水认天台，半醉闲吟独自来。\n惆怅仙翁何处去，满庭红杏碧桃开。",
        "dynasty": "唐",
        "collection_info": null
    },
    {
        "title": "赴西川途经虢县作",
        "author": "高骈",
        "content": "亚夫重过柳营门，路指岷峨隔暮云。\n红额少年遮道拜，殷勤认得旧将军。",
        "dynasty": "唐",
        "collection_info": null
    },
    {
        "title": "锦城冩望",
        "author": "高骈",
        "content": "蜀江波影碧悠悠，四望烟花匝郡楼。\n不会人家多少锦，春来尽挂树梢头。",
        "dynasty": "唐",
        "collection_info": null
    },
    {
        "title": "太公庙",
        "author": "高骈",
        "content": "青山长在境长新，寂寞持竿一水滨。\n及得王师身已老，不知辛苦为何人。",
        "dynasty": "唐",
        "collection_info": null
    },
    {
        "title": "边方春兴",
        "author": "高骈",
        "content": "草色青青柳色浓，玉壶顷酒满金钟。\n笙歌嘹亮随风去，知尽关山第几重。",
        "dynasty": "唐",
        "collection_info": null
    },
    {
        "title": "塞上寄家兄",
        "author": "高骈",
        "content": "棣萼分张信使希，几多乡泪湿征衣。\n笳声未断肠先断，万里胡天鸟不飞。",
        "dynasty": "唐",
        "collection_info": null
    },
    {
        "title": "写怀二首 一",
        "author": "高骈",
        "content": "渔竿消日酒消愁，一醉忘情万事休。\n却恨韩彭兴汉室，功成不向五湖游。",
        "dynasty": "唐",
        "collection_info": null
    },
    {
        "title": "写怀二首 二",
        "author": "高骈",
        "content": "花满西园月满池，笙歌摇曳画船移。\n如今暗与心相约，不动征旗动酒旗。",
        "dynasty": "唐",
        "collection_info": null
    },
    {
        "title": "池上送春",
        "author": "高骈",
        "content": "持竿闲坐思沈吟，钓得江鳞出碧浔。\n回首看花花欲尽，可怜寥落送春心。",
        "dynasty": "唐",
        "collection_info": null
    },
    {
        "title": "南征叙怀",
        "author": "高骈",
        "content": "万里驱兵过海门，此生今日报君恩。\n回期直待烽烟静，不遣征衣有泪痕。",
        "dynasty": "唐",
        "collection_info": null
    },
    {
        "title": "风筝",
        "author": "高骈",
        "content": "夜静弦声响碧空，宫商信任往来风。\n依稀似曲才堪听，又被移将别调中。",
        "dynasty": "唐",
        "collection_info": null
    },
    {
        "title": "平流园席上",
        "author": "高骈",
        "content": "画舸摇烟水满塘，柳丝轻软小桃香。\n却缘龙节为萦绊，好是狂时不得狂。",
        "dynasty": "唐",
        "collection_info": null
    },
    {
        "title": "闻河中王铎加都统",
        "author": "高骈",
        "content": "炼汞烧铅四十年，至今犹在药炉前。\n不知子晋缘何事，只学吹箫便得仙。",
        "dynasty": "唐",
        "collection_info": null
    },
    {
        "title": "句",
        "author": "高骈",
        "content": "人间无限伤心事，不得尊前折一枝。\n满宫多少承恩者，似有容华妾也无。\n满身珠翠将何用，唯与豪家拂象床。\n何人种得西施花，千古春风开不尽。",
        "dynasty": "唐",
        "collection_info": null
    },
    {
        "title": "青楼曲",
        "author": "于濆",
        "content": "青楼临大道，一上一回老。\n所思终不来，极目伤春草。",
        "dynasty": "唐",
        "collection_info": null
    },
    {
        "title": "塞下曲",
        "author": "于濆",
        "content": "紫塞晓屯兵，黄沙披甲卧。\n战鼓声未齐，乌鸢已相贺。\n燕然山上云，半是离乡魂。\n卫霍待富贵，岂能无干坤。",
        "dynasty": "唐",
        "collection_info": null
    },
    {
        "title": "山村晓思",
        "author": "于濆",
        "content": "开门省禾黍，邻翁水头住。\n今朝南涧波，昨夜西川雨。\n牧童披短蓑，腰笛期烟渚。\n不问水边人，骑牛傍山去。",
        "dynasty": "唐",
        "collection_info": null
    },
    {
        "title": "马嵬驿",
        "author": "于濆",
        "content": "常经马嵬驿，见说坡前客。\n一从屠贵妃，生女愁倾国。\n是日芙蓉花，不如秋草色。\n当时嫁匹夫，不妨得头白。",
        "dynasty": "唐",
        "collection_info": null
    },
    {
        "title": "苦辛吟",
        "author": "于濆",
        "content": "壠上扶犂儿，手种腹长饥。\n窗下抛梭女，手织身无衣。\n我愿燕赵姝，化为嫫母姿。\n一笑不值钱，自然家国肥。",
        "dynasty": "唐",
        "collection_info": null
    },
    {
        "title": "野蚕",
        "author": "于濆",
        "content": "野蚕食青桑，吐丝亦成茧。\n无功及生人，何异偷饱暖。\n我愿均尔丝，化为寒者衣。",
        "dynasty": "唐",
        "collection_info": null
    },
    {
        "title": "秦原览古",
        "author": "于濆",
        "content": "耕者戮力地，龙虎曾角逐。\n火德道将亨，夜逢虵母哭。\n昔日望夷宫，是处寻桑谷。\n汉祖竟为龙，赵高徒指鹿。\n当时行路人，已合伤心目。\n汉祚又千年，秦原草还绿。",
        "dynasty": "唐",
        "collection_info": null
    },
    {
        "title": "古宴曲",
        "author": "于濆",
        "content": "雉扇合蓬莱，朝车回紫陌。\n重门集嘶马，言宴金张宅。\n燕娥奉巵酒，低鬟若无力。\n十户手胼胝，凤凰钗一隻。\n高楼齐下视，日照罗衣色。\n笑指负薪人，不信生中国。",
        "dynasty": "唐",
        "collection_info": null
    },
    {
        "title": "南越谣",
        "author": "于濆",
        "content": "迢迢东南天，巨浸无津壖。\n雄风卷昏雾，干戈满楼船。\n此时尉佗心，儿童待幽燕。\n三寸陆贾舌，万里汉山川。\n若令交趾货，尽生虞芮田。\n天意苟如此，遐人谁肯怜。",
        "dynasty": "唐",
        "collection_info": null
    },
    {
        "title": "述己叹",
        "author": "于濆",
        "content": "不长不成人，及长老逼身。\n履善本求乐，及善尤苦辛。\n如何幽幷儿，一箭取功勋。",
        "dynasty": "唐",
        "collection_info": null
    },
    {
        "title": "辽阳行",
        "author": "于濆",
        "content": "辽阳在何处，妾欲随君去。\n义合齐死生，本不夸机杼。\n谁能守空闺，虚问辽阳路。",
        "dynasty": "唐",
        "collection_info": null
    },
    {
        "title": "旅馆秋思",
        "author": "于濆",
        "content": "旅馆坐孤寂，出门成苦吟。\n何事觉归晚，黄花秋意深。\n寒蝶恋衰草，轸我离乡心。\n更见庭前树，南枝巢宿禽。",
        "dynasty": "唐",
        "collection_info": null
    },
    {
        "title": "长城",
        "author": "于濆",
        "content": "秦皇岂无德，蒙氏非不武。\n岂将版筑功，万里遮胡虏。\n团沙世所难，作垒明知苦。\n死者倍堪伤，僵尸犹抱杵。\n十年居上郡，四海谁为主。\n纵使骨为尘，冤名不入土。",
        "dynasty": "唐",
        "collection_info": null
    },
    {
        "title": "田翁叹",
        "author": "于濆",
        "content": "手植千树桑，文杏作中梁。\n频年徭役重，尽属富家郎。\n富家田业广，用此买金章。\n昨日门前过，轩车满垂杨。\n归来说向家，儿孙竟咨嗟。\n不见千树桑，一浦芙蓉花。",
        "dynasty": "唐",
        "collection_info": null
    },
    {
        "title": "沙场夜",
        "author": "于濆",
        "content": "城上更声发，城下杵声歇。\n征人烧断蓬，对泣沙中月。\n耕牛朝輓甲，战马夜衔铁。\n士卒浣戎衣，交河水为血。\n轻裘两都客，洞房愁宿别。\n何况远辞家，生死犹未决。",
        "dynasty": "唐",
        "collection_info": null
    },
    {
        "title": "里中女",
        "author": "于濆",
        "content": "吾闻池中鱼，不识海水深。\n吾闻桑下女，不识华堂阴。\n贫窗苦机杼，富家鸣杵砧。\n天与双明眸，只教识蒿簪。\n徒惜越娃貌，亦蕴韩娥音。\n珠玉不到眼，遂无奢侈心。\n岂知赵飞燕，满髻钗黄金。",
        "dynasty": "唐",
        "collection_info": null
    },
    {
        "title": "寒食",
        "author": "于濆",
        "content": "二月野中芳，凡花亦能香。\n素娥哭新冢，樵柯鸣柔桑。\n田父引黄犬，寻狐上高冈。\n坟前呼犬归，不知头似霜。",
        "dynasty": "唐",
        "collection_info": null
    },
    {
        "title": "边游录戍卒言",
        "author": "于濆",
        "content": "二十属卢龙，三十防沙漠。\n平生爱功业，不觉从军恶。\n今来客鬓改，知学弯弓错。\n赤肉痛金疮，他人成卫霍。\n目断望君门，君门苦寥廓。",
        "dynasty": "唐",
        "collection_info": null
    },
    {
        "title": "古征战",
        "author": "于濆",
        "content": "高峰凌青冥，深穴万丈坑。\n皇天自山谷，焉得人心平。\n齐鲁足兵甲，燕赵多娉婷。\n仍闻丽水中，日日黄金生。\n苟非夷齐心，岂得无战争。",
        "dynasty": "唐",
        "collection_info": null
    },
    {
        "title": "山村叟",
        "author": "于濆",
        "content": "古凿岩居人，一廛称有产。\n虽霑巾覆形，不及贵门犬。\n驱牛耕白石，课女经黄茧。\n岁暮霜霰浓，画楼人饱暖。",
        "dynasty": "唐",
        "collection_info": null
    },
    {
        "title": "戍客南归",
        "author": "于濆",
        "content": "北别黄榆塞，南归白云乡。\n孤舟下彭蠡，楚月沈沧浪。\n为子惜功业，满身刀箭疮。\n莫渡汨罗水，回君忠孝肠。",
        "dynasty": "唐",
        "collection_info": null
    },
    {
        "title": "经馆娃宫",
        "author": "于濆",
        "content": "馆娃宫畔顾，国变生娇妒。\n句践胆未尝，夫差心已误。\n吴亡甘已矣，越胜今何处？\n当时二国君，一种江边墓。",
        "dynasty": "唐",
        "collection_info": null
    },
    {
        "title": "村居晏起",
        "author": "于濆",
        "content": "村舍少闻事，日高犹闭关。\n起来花满地，戴胜鸣桑间。\n居安即永业，何者为故山。\n朱门与蓬户，六十头尽斑。",
        "dynasty": "唐",
        "collection_info": null
    },
    {
        "title": "感怀",
        "author": "于濆",
        "content": "采薇易为山，何必登首阳。\n濯缨易为水，何必泛沧浪。\n贵崇已难慕，谄笑何所长。\n东堂桂欲空，犹有收萤光。",
        "dynasty": "唐",
        "collection_info": null
    },
    {
        "title": "金谷感怀",
        "author": "于濆",
        "content": "黄金骄石崇，与晋争国力。\n更欲住人间，一日买不得。\n行为忠信主，身是文章宅。\n四者俱不闻，空传堕楼客。",
        "dynasty": "唐",
        "collection_info": null
    },
    {
        "title": "恨从军",
        "author": "于濆",
        "content": "不嫁白衫儿，爱君新紫衣。\n早知遽相别，何用假光辉。\n已闻都万骑，又道出重围。\n一轴金装字，致君终不归。",
        "dynasty": "唐",
        "collection_info": null
    },
    {
        "title": "烧金曲",
        "author": "于濆",
        "content": "天寿畏不永，烧金希长年。\n积土培枯根，自谓松柏坚。\n南陌试腰褭，西楼歌婵娟。\n岂知蔓草中，日日开夜泉。",
        "dynasty": "唐",
        "collection_info": null
    },
    {
        "title": "子从军",
        "author": "于濆",
        "content": "男作乡中丁，女作乡男妇。\n南村与北里，日日见父母。\n岂似从军儿，一去便白首。\n何当铸剑戟，尽得丁男力。",
        "dynasty": "唐",
        "collection_info": null
    },
    {
        "title": "越溪女",
        "author": "于濆",
        "content": "会稽山上云，化作越溪人。\n枉破吴王国，徒为西子身。\n江边浣纱伴，黄金扼双腕。\n倏忽不相期，思倾赵飞燕。\n妾家基业薄，空有如花面。\n嫁尽绿窗人，独自盘金线。",
        "dynasty": "唐",
        "collection_info": null
    },
    {
        "title": "巫山高",
        "author": "于濆",
        "content": "何山无朝云，彼云亦悠扬。\n何山无暮雨，彼雨亦苍茫。\n宋玉恃才者，凭虚构高唐。\n自垂文赋名，荒淫归楚襄。\n峨峨十二峰，永作妖鬼乡。",
        "dynasty": "唐",
        "collection_info": null
    },
    {
        "title": "织素谣",
        "author": "于濆",
        "content": "贫女苦筋力，缲丝夜夜织。\n万梭为一素，世重韩娥色。\n五侯初买笑，建章方落籍。\n一曲古凉州，六亲长血食。\n劝尔画长眉，学歌饱亲戚。",
        "dynasty": "唐",
        "collection_info": null
    },
    {
        "title": "拟古讽",
        "author": "于濆",
        "content": "洛阳大道傍，甲第何深邃。\n南亩无一廛，东园有余地。\n春溪化桃李，秋沼生荷芰。\n草木本无情，此时如有为。\n旱苗当垄死，流水资嘉致。\n余心甘至愚，不会皇天意。",
        "dynasty": "唐",
        "collection_info": null
    },
    {
        "title": "赠太行开路者",
        "author": "于濆",
        "content": "手斸太行山，心齐太行巅。\n斸尽太行险，君心更摩天。\n何如回苦辛，自凿东皋田。",
        "dynasty": "唐",
        "collection_info": null
    },
    {
        "title": "戍卒伤春",
        "author": "于濆",
        "content": "连年戍边塞，过却芳菲节。\n东风气力尽，不减阴山雪。\n萧条柳一株，南枝叶微发。\n为带故乡情，依依籍攀折。\n晚风吹碛沙，夜泪啼乡月。\n凌烟阁上人，未必皆忠烈。",
        "dynasty": "唐",
        "collection_info": null
    },
    {
        "title": "",
        "author": "于濆",
        "content": "长闻乡人语，此家胜良贾。\n骨肉化饥魂，仓中有饱鼠。\n青春满桑柘，旦夕鸣机杼。\n秋风一夜来，累累闻砧杵。\n西邻有原宪，蓬蒿遶环堵。\n自乐固穷心，天意在何处？\n当门见堆子，已作桑田主。\n安得四海中，尽为虞芮土。",
        "dynasty": "唐",
        "collection_info": null
    },
    {
        "title": "早发",
        "author": "于濆",
        "content": "绿野含曙光，东北云如茜。\n栖鸦林际起，落月水中见。\n此身何自苦，日日凌霜霰。\n流苏帐裏人，犹在阳台畔。",
        "dynasty": "唐",
        "collection_info": null
    },
    {
        "title": "季夏逢朝客",
        "author": "于濆",
        "content": "浐水桃李熟，杜曲芙蓉老。\n九天休沐归，腰玉垂杨道。\n避路迴绮罗，迎风嘶騕褭。\n岂知山谷中，日日吹瑶草。",
        "dynasty": "唐",
        "collection_info": null
    },
    {
        "title": "陇头水",
        "author": "于濆",
        "content": "行人何彷徨，陇头水呜咽。\n寒沙战鬼愁，白骨风霜切。\n薄日朦胧秋，怨气阴云结。\n杀成边将名，名着生灵灭。",
        "dynasty": "唐",
        "collection_info": null
    },
    {
        "title": "古别离 一",
        "author": "于濆",
        "content": "入室少情意，出门多路岐。\n黄鹤有归日，荡子无还时。\n人谁无分命，妾身何太奇。\n君为东南风，妾作西北枝。\n青楼邻里妇，终年画长眉。\n自倚对良匹，笑妾空罗帏。",
        "dynasty": "唐",
        "collection_info": null
    },
    {
        "title": "古别离 二",
        "author": "于濆",
        "content": "郎本东家儿，妾本西家女。\n对门中道间，终谓无离阻。\n岂知中道间，遣作空闺主。\n自是爱封侯，非关备胡虏。",
        "dynasty": "唐",
        "collection_info": null
    },
    {
        "title": "拟古意",
        "author": "于濆",
        "content": "白玉若无玷，花颜须及时。\n国色久在室，良媒亦生疑。\n鸦鬟未成髻，鸾镜徒相知。\n翻惭效颦者，却笑从人迟。",
        "dynasty": "唐",
        "collection_info": null
    },
    {
        "title": "陇头吟",
        "author": "于濆",
        "content": "借问陇头水，终年恨何事。\n深疑呜咽声，中有征人泪。\n自古蕴长策，况我非才智。\n无计谢潺湲，一宵空不寐。",
        "dynasty": "唐",
        "collection_info": null
    },
    {
        "title": "思归引",
        "author": "于濆",
        "content": "不耕南亩田，为爱东堂桂。\n身同树上花，一落又经岁。\n交亲日相薄，知己恩潜替。\n日开十二门，自是无归计。",
        "dynasty": "唐",
        "collection_info": null
    },
    {
        "title": "秦富人",
        "author": "于濆",
        "content": "高高起华堂，远远引流水。\n粪土视金珍，犹嫌未奢侈。\n陋巷满蓬蒿，谁怜有颜子。",
        "dynasty": "唐",
        "collection_info": null
    },
    {
        "title": "对花",
        "author": "于濆",
        "content": "花开蝶满枝，花落蝶还稀。\n惟有旧巢燕，主人贫亦归。",
        "dynasty": "唐",
        "collection_info": null
    },
    {
        "title": "宫怨",
        "author": "于濆",
        "content": "妾家望江口，少年家财厚。\n临江起珠楼，不卖文君酒。\n当年乐贞独，巢燕时为友。\n父兄未许人，畏妾事姑舅。\n西墙邻宋玉，窥见妾眉宇。\n一旦及天聪，恩光生户牖。\n谓言入汉宫，富贵可长久。\n君王纵有情，不奈陈皇后。\n谁怜颊似桃，孰知腰胜柳。\n今日在长门，从来不如丑。",
        "dynasty": "唐",
        "collection_info": null
    },
    {
        "title": "登越王楼即事",
        "author": "牛征",
        "content": "危楼送远目，信美奈乡情。\n转岸孤舟疾，衔山落照明。\n萧条看草色，惆怅认江声。\n谁会登临恨，从军白髮生。",
        "dynasty": "唐",
        "collection_info": null
    },
    {
        "title": "及第后寄梁烛处士",
        "author": "伊璠",
        "content": "绣毂寻芳许史家，独将羁事达江沙。\n十年辛苦一枝桂，二月艳阳千树花。\n鹏化四溟归碧落，鹤栖三岛接青霞。\n同袍不得同游翫，今对春风日又斜。",
        "dynasty": "唐",
        "collection_info": null
    },
    {
        "title": "春诗",
        "author": "萧遘",
        "content": "南国韶光早，春风送腊来。\n水堤烟报柳，山寺雪惊梅。\n练色铺江晚，潮声逐渚迴。",
        "dynasty": "唐",
        "collection_info": null
    },
    {
        "title": "和王侍中谒张恶子庙",
        "author": "萧遘",
        "content": "青骨祀吴谁让德，紫华居越亦知名。\n未闻一劒传唐主，长拥千山护蜀城。\n斩马威棱应扫荡，截蛟锋刃俟昇平。\n酇侯为国亲箫鼓，堂上神筹更布兵。",
        "dynasty": "唐",
        "collection_info": null
    },
    {
        "title": "成都",
        "author": "萧遘",
        "content": "月晓已开花市合，江平偏见竹簰多。\n好教载取芳菲树，剩照岷天瑟瑟波。",
        "dynasty": "唐",
        "collection_info": null
    },
    {
        "title": "句",
        "author": "萧遘",
        "content": "吾家九叶相，尽继明时出。",
        "dynasty": "唐",
        "collection_info": null
    },
    {
        "title": "策试夜潜纪长句于都堂西南隅 一",
        "author": "韦承贻",
        "content": "褒衣博带满尘埃，独自都堂纳卷回。\n蓬巷几时闻吉语，棘篱何日免重来。\n三条烛尽钟初动，九转丹成鼎未开。\n残月渐低人扰扰，不知谁是谪仙才。",
        "dynasty": "唐",
        "collection_info": null
    },
    {
        "title": "策试夜潜纪长句于都堂西南隅 二",
        "author": "韦承贻",
        "content": "白莲千朵照廊明，一片昇平雅颂声。\n才唱第三条烛尽，南宫风月画难成。",
        "dynasty": "唐",
        "collection_info": null
    },
    {
        "title": "诏放云南子弟还国",
        "author": "郑洪业",
        "content": "德被陪臣子，仁垂圣主恩。\n雕题辞凤阙，丹服出金门。\n有泽沾殊俗，无征及犷𤟤。\n铜梁分汉土，玉垒驾鸾轩。\n瘴岭蚕丛盛，巴江越嶲垠。\n万方同感化，岂独自南蕃。",
        "dynasty": "唐",
        "collection_info": null
    },
    {
        "title": "中秋夜思郑延美有作",
        "author": "孙纬",
        "content": "中秋中夜月，世说慴妖精。\n顾兔云初蔽，长虵谁与勍。\n未追良友翫，安用玉轮盈。\n此意人谁喻，裁时穿禁城。",
        "dynasty": "唐",
        "collection_info": null
    },
    {
        "title": "清晓捲帘",
        "author": "欧阳玭",
        "content": "清晓意未惬，捲帘时一吟。\n槛虚花气密，地暖竹声深。\n秀色还朝暮，浮云自古今。\n石泉惊已跃，会可洗幽心。",
        "dynasty": "唐",
        "collection_info": null
    },
    {
        "title": "巴陵",
        "author": "欧阳玭",
        "content": "孤城向夕原，春入景初暄。\n绿树低官舍，青山在县门。\n楼台疑结蜃，枕席更闻猨。\n客路何曾定，栖迟欲断魂。",
        "dynasty": "唐",
        "collection_info": null
    },
    {
        "title": "榆溪道上",
        "author": "欧阳玭",
        "content": "初日在斜溪，山云片片低。\n乡愁梦裏失，马色望中迷。\n涧底凄泉气，岩前遍绿荑。\n非关秦塞去，无事候晨鸡。",
        "dynasty": "唐",
        "collection_info": null
    },
    {
        "title": "新岭临眺寄连总进士",
        "author": "欧阳玭",
        "content": "关势遥临海，峰峦半入云。\n烟中独鸟下，潭上杂花熏。\n寄远悲春草，登临忆使君。\n此时还极目，离思更纷纷。",
        "dynasty": "唐",
        "collection_info": null
    },
    {
        "title": "幽轩",
        "author": "欧阳玭",
        "content": "幽轩斜映山，空涧復潺潺。\n重迭岩峦趣，遥来窗户间。\n桃花飘岫幌，燕子语松关。\n衣桁侵池翠，阶痕露藓斑。\n临风清瑟奏，对客白云闲。\n眷恋青春色，含毫俯碧湾。",
        "dynasty": "唐",
        "collection_info": null
    },
    {
        "title": "社日村居",
        "author": "张演",
        "content": "鹅湖山下稻粱肥，豚穽鸡栖对掩扉。\n桑拓影斜春社散，家家扶得醉人归。",
        "dynasty": "唐",
        "collection_info": null
    },
    {
        "title": "弔孟昌图",
        "author": "裴澈",
        "content": "一章何罪死何名，投水惟君与屈平。\n从此蜀江烟月夜，杜鹃应作两般声。",
        "dynasty": "唐",
        "collection_info": null
    },
    {
        "title": "婕妤怨",
        "author": "翁绶",
        "content": "谗谤潜来起百忧，朝承恩宠暮仇雠。\n火烧白玉非因玷，霜剪红兰不待秋。\n花落昭阳谁共辇，月明长信独登楼。\n繁华事逐东流水，团扇悲歌万古愁。",
        "dynasty": "唐",
        "collection_info": null
    },
    {
        "title": "陇头吟",
        "author": "翁绶",
        "content": "陇水潺湲陇树黄，征人陇上尽思乡。\n马嘶斜[日]朔风急，雁过寒云边思长。\n残月出林明劒戟，平沙隔水见牛羊。\n横行俱是封侯者，谁斩楼兰献未央。",
        "dynasty": "唐",
        "collection_info": null
    },
    {
        "title": "关山月",
        "author": "翁绶",
        "content": "裴回汉月满边州，照尽天涯到陇头。\n影转银河寰海静，光分玉塞古今愁。\n笳吹远戍孤烽灭，鴈下平沙万里秋。\n况是故园摇落夜，那堪少妇独登楼。",
        "dynasty": "唐",
        "collection_info": null
    },
    {
        "title": "雨雪曲",
        "author": "翁绶",
        "content": "边声四合殷河流，雨雪飞来遍陇头。\n铁岭探人迷鸟道，阴山飞将湿貂裘。\n斜飘旌斾过戎帐，半杂风沙入戍楼。\n一自塞垣无李蔡，何人为解北门忧。",
        "dynasty": "唐",
        "collection_info": null
    },
    {
        "title": "行路难",
        "author": "翁绶",
        "content": "行路艰难不復歌，故人荣达我蹉跎。\n双轮晚上铜台雪，一叶春浮瘴海波。\n自古要津皆若此，方今失路欲如何。\n君看西汉翟丞相，凤沼朝辞暮雀罗。",
        "dynasty": "唐",
        "collection_info": null
    },
    {
        "title": "折杨柳",
        "author": "翁绶",
        "content": "紫陌金堤映绮罗，游人处处动离歌。\n阴移古戍迷芳草，花带残阳落远波。\n台上少年吹白雪，楼中思妇敛青蛾。\n殷勤攀折赠行客，此去关山雨雪多。",
        "dynasty": "唐",
        "collection_info": null
    },
    {
        "title": "咏酒",
        "author": "翁绶",
        "content": "逃暑迎春復送秋，无非绿蚁满杯浮。\n百年莫惜千回醉，一醆能消万古愁。\n几为芳菲眠细草，曾因雨雪上高楼。\n平生名利关身者，不识狂歌到白头。",
        "dynasty": "唐",
        "collection_info": null
    },
    {
        "title": "白马",
        "author": "翁绶",
        "content": "渥洼龙种雪霜同，毛骨天生胆气雄。\n金埒乍调光照地，玉关初别远嘶风。\n花明锦襜垂杨下，露湿朱缨细草中。\n一夜羽书催转战，紫髯骑出佩骍弓。",
        "dynasty": "唐",
        "collection_info": null
    },
    {
        "title": "句",
        "author": "翁绶",
        "content": "海国欧乡浙水东，暂烦良守此凭熊。",
        "dynasty": "唐",
        "collection_info": null
    },
    {
        "title": "中秋月",
        "author": "潘纬",
        "content": "古今逢此夜，共冀泬㵳明。\n岂是月华别，祗应秋气清。\n影当中土正，轮对八荒平。\n寻客徒留望，璇玑自有程。",
        "dynasty": "唐",
        "collection_info": null
    },
    {
        "title": "琴",
        "author": "潘纬",
        "content": "客来鸣素琴，惆怅对遗音。\n一曲起于古，几人听到今。\n尽含风霭远，自泛月烟深。\n风续水山操，坐生方外心。",
        "dynasty": "唐",
        "collection_info": null
    },
    {
        "title": "句",
        "author": "潘纬",
        "content": "篆经千古涩，影泻一堂寒。",
        "dynasty": "唐",
        "collection_info": null
    },
    {
        "title": "九日卫使君筵上作",
        "author": "武瓘",
        "content": "佳晨登赏喜还乡，谢宇开筵晚兴长。\n满眼黄花初泛酒，隔烟红树欲迎霜。\n千家门户笙歌发，十里江山白鸟翔。\n共贺安人丰乐岁，幸陪珠履侍银章。",
        "dynasty": "唐",
        "collection_info": null
    },
    {
        "title": "劝酒",
        "author": "武瓘",
        "content": "劝君金屈巵，满酌不须辞。\n花发多风雨，人生足别离。",
        "dynasty": "唐",
        "collection_info": null
    },
    {
        "title": "感事",
        "author": "武瓘",
        "content": "花开蝶满枝，花谢蝶还稀。\n惟有旧巢燕，主人贫亦归。",
        "dynasty": "唐",
        "collection_info": null
    },
    {
        "title": "重归宜春偶成十六韵寄朝中知己",
        "author": "袁皓",
        "content": "水香甘似醴，知是入袁溪。\n黄竹成丛密，青萝夹岸低。\n暖流鸂鶒戏，深树鹧鸪啼。\n黄犬惊迎客，青牛困卧泥。\n有村皆绩纺，无地不耕犂。\n乡曲多耆旧，逢迎尽杖藜。\n殷勤倾白酒，相劝有黄鸡。\n归老官知忝，还乡路不迷。\n直言干忌讳，权路耻依栖。\n拙学趋时态，闲思与牧齐。\n稻粮饶燕雀，江海溢凫鹥。\n昔共逢离乱，今来息鼓鼙。\n恩仁霑品物，教化及雕题。\n上贡贞元禄，曾叨宠记批。\n何须归紫禁，便是到丹梯。\n珍重长安道，从今息马嘶。",
        "dynasty": "唐",
        "collection_info": null
    },
    {
        "title": "及第后作",
        "author": "袁皓",
        "content": "金榜高悬姓字真，分明折得一枝春。\n蓬瀛乍接神仙侣，江海迴思耕钓人。\n九万抟扶排羽翼，十年辛苦涉风尘。\n昇平时节逢公道，不觉龙门是崄津。",
        "dynasty": "唐",
        "collection_info": null
    },
    {
        "title": "重归宜春经过萍川题梵林寺",
        "author": "袁皓",
        "content": "梵林遗址在松萝，四十年来两度过。\n滤水东奔彭蠡浪，萍川西注洞庭波。\n村烟不改居人换，官路无穷行客多。\n拖紫腰金成底事，凭阑惆怅欲如何。",
        "dynasty": "唐",
        "collection_info": null
    },
    {
        "title": "寄岳阳严使君",
        "author": "袁皓",
        "content": "得意东归过岳阳，桂枝香惹蘂珠香。\n也知暮雨生巫峡，争奈朝云属楚王。\n万恨只凭期克手，寸心唯繫别离肠。\n南亭宴罢笙歌散，回首烟波路渺茫。",
        "dynasty": "唐",
        "collection_info": null
    },
    {
        "title": "赋得郎官上应列宿",
        "author": "公乘亿",
        "content": "北极伫文昌，南宫晓拜郎。\n紫泥乘帝泽，银印佩天光。\n纬结三台侧，钩连四辅傍。\n佐商依傅说，仕汉笑冯唐。\n委佩摇秋色，峨冠带晚霜。\n自然符列象，千古耀岩廊。",
        "dynasty": "唐",
        "collection_info": null
    },
    {
        "title": "春风扇微和",
        "author": "公乘亿",
        "content": "丽日催迟景，和风扇早春。\n暖浮丹凤阙，韶媚黑龙津。\n澹荡迎仙仗，霏微送画轮。\n绿摇宫柳散，红待禁花新。\n舞席潜迴雪，歌筵暗起尘。\n幸当阳候律，一顾及佳晨。",
        "dynasty": "唐",
        "collection_info": null
    },
    {
        "title": "赋得秋菊有佳色",
        "author": "公乘亿",
        "content": "陶令篱边菊，秋来色转佳。\n翠攒千片叶，金剪一枝花。\n蘂逐蜂鬚乱，英随蝶翅斜。\n带香飘绿绮，和酒上乌纱。\n散漫摇霜彩，娇妍漏日华。\n芳菲彭泽见，更称在谁家。",
        "dynasty": "唐",
        "collection_info": null
    },
    {
        "title": "赋得临江迟来客",
        "author": "公乘亿",
        "content": "江上晚沈沈，烟波一望深。\n向来殊未至，何处拟相寻。\n柳结重重眼，萍翻寸寸心。\n暮山期共眺，寒渚待同临。\n北去鱼无信，南飞雁绝音。\n思君不可见，使我独愁吟。",
        "dynasty": "唐",
        "collection_info": null
    },
    {
        "title": "句",
        "author": "公乘亿",
        "content": "十上十年皆落第，一家一半已成尘。",
        "dynasty": "唐",
        "collection_info": null
    },
    {
        "title": "九华山谣",
        "author": "王季文",
        "content": "九华峥嵘占南陆，莲花擢本山半腹。\n翠屏横截万里天，瀑水落深千丈玉。\n云梯石磴入杳冥，俯看四极如中庭。\n丹崖压下庐霍势，白日隐出牛斗星。\n杉松一岁抽数尺，琼草夤缘秀层壁。\n南风拂晓烟雾开，满山葱蒨铺鲜碧。\n雷霆往往从地发，龙卧豹藏安可别。\n峻极遥看戛昊苍，挺生岂得无才杰。\n神仙惮险莫敢登，驭风驾鹤循丘陵。\n阳乌不见峰顶树，大火尚结嵒中冰。\n灵光爽气曛復旭，晴天倒影西江渌。\n具区彭蠡夹两傍，正可别作一岳当少阳。",
        "dynasty": "唐",
        "collection_info": null
    },
    {
        "title": "青出蓝",
        "author": "王季文",
        "content": "芳蓝滋匹帛，人力半天经。\n浸润加新气，光辉胜本青。\n还同冰出水，不共草为萤。\n翻覆依襟上，偏知造化灵。",
        "dynasty": "唐",
        "collection_info": null
    },
    {
        "title": "题青龙精舍",
        "author": "卢骈",
        "content": "寿夭虽云命，荣枯亦大偏。\n不知雷氏劒，何处更衝天。",
        "dynasty": "唐",
        "collection_info": null
    },
    {
        "title": "感事",
        "author": "王镣",
        "content": "击石易得火，扣人难动心。\n今日朱门者，曾恨朱门深。",
        "dynasty": "唐",
        "collection_info": null
    },
    {
        "title": "退朝望终南山",
        "author": "李拯",
        "content": "紫宸朝罢缀鸳鸾，丹凤楼前驻马看。\n惟有终南山色在，晴明依旧满长安。",
        "dynasty": "唐",
        "collection_info": null
    },
    {
        "title": "月中桂树",
        "author": "顾封人",
        "content": "芬馥天边桂，扶疎在月中。\n能齐大椿长，不与小山同。\n皎皎舒华色，亭亭丽碧空。\n亏盈宁委露，摇落不关风。\n岁晚花应发，春余质讵丰。\n无因遂攀赏，徒欲望青葱。",
        "dynasty": "唐",
        "collection_info": null
    },
    {
        "title": "和陆鲁望白菊",
        "author": "司马都",
        "content": "耻共金英一例开，素芳须待早霜催。\n绕篱看见成瑶圃，泛酒须迷傍玉杯。\n映水好将苹作伴，犯寒疑与雪为媒。\n夫君每尚风流事，应为徐妃致此栽。",
        "dynasty": "唐",
        "collection_info": null
    },
    {
        "title": "送羊振文先辈往桂阳归觐",
        "author": "司马都",
        "content": "此去欢荣冠士林，离筵休恨酒杯深。\n云梯万仞初高步，月桂余香尚满襟。\n鸣棹晓衝苍霭发，落帆寒动白华吟。\n君家祖德惟清苦，却笑当时问绢心。",
        "dynasty": "唐",
        "collection_info": null
    },
    {
        "title": "书边事",
        "author": "李昌符",
        "content": "朔野烟尘起，天军又举戈。\n阴风向晚急，杀气入秋多。\n树尽禽栖草，冰坚路在河。\n汾阳无继者，羌虏肯先和。",
        "dynasty": "唐",
        "collection_info": null
    },
    {
        "title": "远归别墅",
        "author": "李昌符",
        "content": "马省曾行处，连嘶渡晚河。\n忽惊乡树出，渐识路人多。\n细径穿禾黍，颓垣压薜萝。\n乍归犹似客，邻叟亦相过。",
        "dynasty": "唐",
        "collection_info": null
    },
    {
        "title": "题友人屋",
        "author": "李昌符",
        "content": "松底诗人宅，闲门远岫孤。\n数家分小径，一水截平芜。\n竹节偶相对，鸟名多自呼。\n爱君真静者，欲去又踟蹰。",
        "dynasty": "唐",
        "collection_info": null
    },
    {
        "title": "赠同游",
        "author": "李昌符",
        "content": "此来风雨后，已觉减年华。\n若待皆无事，应难更有花。\n管弦临夜急，榆柳向江斜。\n且莫看归路，同须醉酒家。",
        "dynasty": "唐",
        "collection_info": null
    },
    {
        "title": "送人出塞",
        "author": "李昌符",
        "content": "北风吹雨雪，举目已悽悽。\n战鬼秋频哭，征鸿夜不栖。\n沙平关路直，碛广郡楼低。\n此去非东鲁，人多事鼓鼙。",
        "dynasty": "唐",
        "collection_info": null
    },
    {
        "title": "寻僧元皎因赠",
        "author": "李昌符",
        "content": "此生迷有着，因病得寻师。\n话尽山中事，归当月上时。\n高松连寺影，亚竹入窗枝。\n闲忆草堂路，相逢非素期。",
        "dynasty": "唐",
        "collection_info": null
    },
    {
        "title": "下第后蒙侍郎示意指于新先辈宣恩感谢",
        "author": "李昌符",
        "content": "才薄命如此，自嗟兼自疑。\n遭逢好文日，黜落至公时。\n倚玉甘无路，穿杨却未期。\n更惭君侍坐，问许可言诗。",
        "dynasty": "唐",
        "collection_info": null
    },
    {
        "title": "夜泊渭津",
        "author": "李昌符",
        "content": "漂漂东去客，一宿渭城边。\n远处星垂岸，中流月满船。\n凉归夜深簟，秋入雨余天。\n渐觉家山小，残程尚几年。",
        "dynasty": "唐",
        "collection_info": null
    },
    {
        "title": "晚夏逢友人",
        "author": "李昌符",
        "content": "一别同袍友，相思已十年。\n长安多在客，久病忽闻蝉。\n骤雨纔沾地，阴云不徧天。\n微凉堪话旧，移榻晚风前。",
        "dynasty": "唐",
        "collection_info": null
    },
    {
        "title": "秋中夜坐",
        "author": "李昌符",
        "content": "空庭吟坐久，爽气入荷衣。\n病叶先秋落，惊禽背月飞。\n瘴云晴未散，戍客老将依。\n为应金门策，多应说战机。",
        "dynasty": "唐",
        "collection_info": null
    },
    {
        "title": "旅游伤春",
        "author": "李昌符",
        "content": "酒醒乡关远，迢迢听漏终。\n曙分林影外，春尽雨声中。\n鸟思江村路，花残野岸风。\n十年成底事，羸马倦西东。",
        "dynasty": "唐",
        "collection_info": null
    },
    {
        "title": "得远书",
        "author": "李昌符",
        "content": "故人居谪宦，今日一书来。\n良久惊兼喜，殷勤卷更开。\n瘴云沉去鴈，江雨促新梅。\n满纸殊乡泪，非冤不可哀。",
        "dynasty": "唐",
        "collection_info": null
    },
    {
        "title": "赠同席",
        "author": "李昌符",
        "content": "四座列吾友，满园花照衣。\n一生知几度，后到拟先归。\n急管侵诸乐，严城送落晖。\n当欢莫离席，离席却欢稀。",
        "dynasty": "唐",
        "collection_info": null
    },
    {
        "title": "赠供奉僧玄观",
        "author": "李昌符",
        "content": "自得曹溪法，诸经更不看。\n已降禅侣久，兼作帝师难。\n夜木侵檐黑，秋灯照雨寒。\n如何嫌有着，一念在林峦。",
        "dynasty": "唐",
        "collection_info": null
    },
    {
        "title": "送琴客",
        "author": "李昌符",
        "content": "楚客抱离思，蜀琴留恨声。\n坐来新月上，听久觉秋生。\n夜静骚人语，天高别鹤鸣。\n因君兴一叹，竟夕意难平。",
        "dynasty": "唐",
        "collection_info": null
    },
    {
        "title": "别谪者",
        "author": "李昌符",
        "content": "此地闻犹恶，人言是所之。\n一家书绝久，孤驿梦成迟。\n八月三湘道，闻猿冒雨时。\n不须祠楚相，臣节转堪疑。",
        "dynasty": "唐",
        "collection_info": null
    },
    {
        "title": "行思",
        "author": "李昌符",
        "content": "千里岂云去，欲归如路穷。\n人间无暇日，马上又秋风。\n破月衔高岳，流星拂晓空。\n此时皆在梦，行色独怱怱。",
        "dynasty": "唐",
        "collection_info": null
    },
    {
        "title": "感怀题从舅宅",
        "author": "李昌符",
        "content": "郗家庭树下，几度醉春风。\n今日花还发，当时事不同。\n流言应未息，直道竟难通。\n徒遣相思者，悲歌向暮空。",
        "dynasty": "唐",
        "collection_info": null
    },
    {
        "title": "与友人会",
        "author": "李昌符",
        "content": "蝉吟槐蘂落，的的是愁端。\n病觉离家远，贫知处事难。\n真交无所隐，深语有余欢。\n未必闻歌吹，羁心得暂宽。",
        "dynasty": "唐",
        "collection_info": null
    },
    {
        "title": "赠春游侣",
        "author": "李昌符",
        "content": "密林多暗香，轻吹送余芳。\n啼鸟愁春尽，游人喜日长。\n浮云横暮色，新雨洗韶光。\n欲散垂□恨，应须入醉乡。",
        "dynasty": "唐",
        "collection_info": null
    },
    {
        "title": "送人游边",
        "author": "李昌符",
        "content": "愁指萧关外，风沙入远程。\n马行初有迹，雨落竟无声。\n地理全归汉，天威不在兵。\n西京逢故老，暗喜復时平。",
        "dynasty": "唐",
        "collection_info": null
    },
    {
        "title": "寄栖白上人",
        "author": "李昌符",
        "content": "剪髪兼成隐，将心更属文。\n无憀对豪客，不拜谒吾君。\n画壁惟泉石，经窗半典坟。\n归林幽鸟狎，乞食病僧分。\n默坐终清夜，凝思念碧云。\n相逢应未卜，余正走嚣氛。",
        "dynasty": "唐",
        "collection_info": null
    },
    {
        "title": "送人入新罗使",
        "author": "李昌符",
        "content": "鸡林君欲去，立册付星轺。\n越海程难计，征帆影自飘。\n望乡当落日，怀阙羡迴潮。\n宿雾蒙青嶂，惊波荡碧霄。\n春生阳气早，天接祖州遥。\n愁约三年外，相迎上石桥。",
        "dynasty": "唐",
        "collection_info": null
    },
    {
        "title": "咏铁马鞭",
        "author": "李昌符",
        "content": "汉将临流得铁鞭，鄂侯名字旧雕镌。\n须为圣代无双物，肯逐将军卧九泉。\n汗马不侵诛虏血，神功今见补亡篇。\n时来终荐明君用，莫叹沉埋二百年。",
        "dynasty": "唐",
        "collection_info": null
    },
    {
        "title": "送友人",
        "author": "李昌符",
        "content": "举世谁能与事期，解携多是正欢时。\n人间不遣有名利，陌上始应无别离。\n晚渡待船愁立久，乱山投店独行迟。\n我今漂泊还如此，江劒相逢亦未知。",
        "dynasty": "唐",
        "collection_info": null
    },
    {
        "title": "南潭",
        "author": "李昌符",
        "content": "匝岸青芜掩古苔，面山亭树枕潭开。\n有时弦管收筵促，无数凫鹥逆浪来。\n路入龙祠羣木老，风惊渔艇一声迴。\n人传郭恽多游此，谁见当初泛玉杯。",
        "dynasty": "唐",
        "collection_info": null
    },
    {
        "title": "秋夜作",
        "author": "李昌符",
        "content": "数亩池塘近杜陵，秋天寂寞夜云凝。\n芙蓉叶上三更雨，蟋蟀声中一点灯。\n迹避险巇翻失路，心归闲澹不因僧。\n既逢上国陈诗日，长守林泉亦未能。",
        "dynasty": "唐",
        "collection_info": null
    },
    {
        "title": "客恨",
        "author": "李昌符",
        "content": "古原南北旧萧疎，高木风多小雪余。\n半夜病吟人寝后，百年闲事酒醒初。\n频招兄弟同佳节，已有兵戈隔远书。\n肥马王孙定相笑，不知岐路厌樵渔。",
        "dynasty": "唐",
        "collection_info": null
    },
    {
        "title": "三月尽日",
        "author": "李昌符",
        "content": "江头从此管弦稀，散尽游人独未归。\n落日已将春色去，残花应逐夜风飞。",
        "dynasty": "唐",
        "collection_info": null
    },
    {
        "title": "绿珠咏",
        "author": "李昌符",
        "content": "洛阳佳丽与芳华，金谷园中见百花。\n谁遣当年坠楼死，无人巧笑破孙家。",
        "dynasty": "唐",
        "collection_info": null
    },
    {
        "title": "赠别",
        "author": "李昌符",
        "content": "又将书劒出孤舟，尽日停桡结远愁。\n莫道江波话离别，江波一去不迴流。",
        "dynasty": "唐",
        "collection_info": null
    },
    {
        "title": "闷书",
        "author": "李昌符",
        "content": "病来难处早秋天，一径无人树有蝉。\n归计未成书半卷，中宵多梦昼多眠。",
        "dynasty": "唐",
        "collection_info": null
    },
    {
        "title": "伤春",
        "author": "李昌符",
        "content": "即是春风尽，仍霑夜雨归。\n明朝更来此，兼恐落花稀。",
        "dynasty": "唐",
        "collection_info": null
    },
    {
        "title": "登临洮望萧关",
        "author": "李昌符",
        "content": "渐觉风沙暗，萧关欲到时。\n儿童能探火，妇女解缝旗。\n川少衔鱼鹭，林多带箭麋。\n暂来戎马地，不敢苦吟诗。",
        "dynasty": "唐",
        "collection_info": null
    },
    {
        "title": "彭泽",
        "author": "汪遵",
        "content": "鹤爱孤松云爱山，宦情微禄免相关。\n栽成五柳吟归去，漉酒巾边伴菊闲。",
        "dynasty": "唐",
        "collection_info": null
    },
    {
        "title": "杜邮馆",
        "author": "汪遵",
        "content": "杀尽降兵热血流，一心犹自逞戈矛。\n功成若解求身退，岂得将军死杜邮。",
        "dynasty": "唐",
        "collection_info": null
    },
    {
        "title": "细腰宫",
        "author": "汪遵",
        "content": "鼓声连日烛连宵，贪向春风舞细腰。\n争奈君王正沈醉，秦兵江上促征桡。",
        "dynasty": "唐",
        "collection_info": null
    },
    {
        "title": "瑶台",
        "author": "汪遵",
        "content": "仙梦香魂不久留，满川云雨满宫愁。\n直须待得荆王死，始向瑶台一处游。",
        "dynasty": "唐",
        "collection_info": null
    },
    {
        "title": "吴坂",
        "author": "汪遵",
        "content": "蜷跼盐车万里蹄，忽逢良鉴始能嘶。\n不缘伯乐称奇骨，几与驽骀价一齐。",
        "dynasty": "唐",
        "collection_info": null
    },
    {
        "title": "箕山",
        "author": "汪遵",
        "content": "薄世临流洗耳尘，便归云洞任天真。\n一瓢风入犹嫌闹，何况人间万种人。",
        "dynasty": "唐",
        "collection_info": null
    },
    {
        "title": "息国",
        "author": "汪遵",
        "content": "家国兴亡身独存，玉容还受楚王恩。\n衔冤只合甘先死，何待花间不肯言。",
        "dynasty": "唐",
        "collection_info": null
    },
    {
        "title": "梁寺",
        "author": "汪遵",
        "content": "立国从来为战功，一朝何事却谈空。\n台城兵匝无人敌，闲卧高僧满梵宫。",
        "dynasty": "唐",
        "collection_info": null
    },
    {
        "title": "南阳",
        "author": "汪遵",
        "content": "陆困泥蟠未适从，岂妨耕嫁隐高踪。\n若非先主垂三顾，谁识茅庐一卧龙。",
        "dynasty": "唐",
        "collection_info": null
    },
    {
        "title": "杞梁墓",
        "author": "汪遵",
        "content": "一呌长城万仞摧，杞梁遗骨逐妻回。\n南邻北里皆孀妇，谁解坚心继此来。",
        "dynasty": "唐",
        "collection_info": null
    },
    {
        "title": "夷门",
        "author": "汪遵",
        "content": "晋鄙兵回为重难，秦师收斾亦西还。\n今来不是无朱亥，谁降轩车问抱关。",
        "dynasty": "唐",
        "collection_info": null
    },
    {
        "title": "汴河",
        "author": "汪遵",
        "content": "隋皇意欲泛龙舟，千里昆崙水别流。\n还待春风锦帆暖，柳阴相送到迷楼。",
        "dynasty": "唐",
        "collection_info": null
    },
    {
        "title": "燕台",
        "author": "汪遵",
        "content": "礼士招贤万古名，高台依旧对燕城。\n如今寂寞无人上，春去秋来草自生。",
        "dynasty": "唐",
        "collection_info": null
    },
    {
        "title": "聊城",
        "author": "汪遵",
        "content": "刃血攻聊已越年，竟凭儒术罢戈鋋。\n田单漫逞烧牛计，一箭终输鲁仲连。",
        "dynasty": "唐",
        "collection_info": null
    },
    {
        "title": "西河",
        "author": "汪遵",
        "content": "花貌年年溺水滨，俗传河伯娶生人。\n自从明宰投巫后，直至如今鬼不神。",
        "dynasty": "唐",
        "collection_info": null
    },
    {
        "title": "密县",
        "author": "汪遵",
        "content": "百里能将济猛宽，飞蝗不到邑人安。\n至今闾里逢灾沴，犹祝当时卓长官。",
        "dynasty": "唐",
        "collection_info": null
    },
    {
        "title": "昇仙桥",
        "author": "汪遵",
        "content": "题桥贵欲露先诚，此日人皆笑率情。\n应讶临邛沽酒客，逢时还作汉公卿。",
        "dynasty": "唐",
        "collection_info": null
    },
    {
        "title": "破陈",
        "author": "汪遵",
        "content": "猎猎朱旗映綵霞，纷纷白刃入陈家。\n看看打破东平苑，犹舞庭前玉树花。",
        "dynasty": "唐",
        "collection_info": null
    },
    {
        "title": "白头吟",
        "author": "汪遵",
        "content": "失却青丝素髪生，合欢罗带意全轻。\n古今人事皆如此，不独文君与马卿。",
        "dynasty": "唐",
        "collection_info": null
    },
    {
        "title": "短歌吟",
        "author": "汪遵",
        "content": "箭飞乌兔竞东西，贵贱贤愚不梦齐。\n匣裏有琴樽有酒，人间便是武陵溪。",
        "dynasty": "唐",
        "collection_info": null
    },
    {
        "title": "晋河",
        "author": "汪遵",
        "content": "风引征帆管吹高，晋君张[宴]俟雄豪。\n舟人笑指千余客，谁是烟霄六翮毛。",
        "dynasty": "唐",
        "collection_info": null
    },
    {
        "title": "干将墓",
        "author": "汪遵",
        "content": "橐籥冰霜万古闻，拍灰松地见余坟。\n应缘神劒飞扬久，水水山山尽是云。",
        "dynasty": "唐",
        "collection_info": null
    },
    {
        "title": "金谷",
        "author": "汪遵",
        "content": "晋臣荣盛更谁过，常向阶前舞翠娥。\n香散艳消如一梦，但留风月伴烟萝。",
        "dynasty": "唐",
        "collection_info": null
    },
    {
        "title": "三闾庙",
        "author": "汪遵",
        "content": "为嫌朝野尽陶陶，不觉官高怨亦高。\n憔悴莫酬渔父笑，浪交千载咏离骚。",
        "dynasty": "唐",
        "collection_info": null
    },
    {
        "title": "易水",
        "author": "汪遵",
        "content": "[匕]首空磨事不成，误留龙袂待琴声。\n斯须却作秦中鬼，青史徒标烈士名。",
        "dynasty": "唐",
        "collection_info": null
    },
    {
        "title": "严陵台",
        "author": "汪遵",
        "content": "一钓凄凉在杳冥，故人飞诏入山扃。\n终将宠辱轻轩冕，高卧五云为客星。",
        "dynasty": "唐",
        "collection_info": null
    },
    {
        "title": "淮阴",
        "author": "汪遵",
        "content": "秦季贤愚混不分，只应漂母识王孙。\n归荣便累千金赠，为报当时一饭恩。",
        "dynasty": "唐",
        "collection_info": null
    },
    {
        "title": "鸡鸣曲",
        "author": "汪遵",
        "content": "金距花冠傍舍栖，清晨相呌一声齐。\n开关自有冯生计，不必天明待汝啼。",
        "dynasty": "唐",
        "collection_info": null
    },
    {
        "title": "采桑妇",
        "author": "汪遵",
        "content": "为报踌躇陌上郎，蚕饥日晚妾心忙。\n本来若爱黄金好，不肯携笼更采桑。",
        "dynasty": "唐",
        "collection_info": null
    },
    {
        "title": "渔父",
        "author": "汪遵",
        "content": "棹月眠流处处通，绿蓑苇带混元风。\n灵均说尽孤高事，全与逍遥意不同。",
        "dynasty": "唐",
        "collection_info": null
    },
    {
        "title": "越女",
        "author": "汪遵",
        "content": "玉貌何曾为浣沙，只图句践献夫差。\n苏台日夜唯歌舞，不觉干戈犯翠华。",
        "dynasty": "唐",
        "collection_info": null
    },
    {
        "title": "望思台",
        "author": "汪遵",
        "content": "不忧家国任姦臣，骨肉翻为蓦路人。\n巫蛊事行冤莫雪，九层徒筑见无因。",
        "dynasty": "唐",
        "collection_info": null
    },
    {
        "title": "比干墓",
        "author": "汪遵",
        "content": "国乱时危道不行，忠贤谏死胜谋生。\n一沈冤骨千年后，壠水虽平恨未平。",
        "dynasty": "唐",
        "collection_info": null
    },
    {
        "title": "郢中",
        "author": "汪遵",
        "content": "莫言白雪少人听，高调都难称俗情。\n不是楚词询宋玉，巴歌犹掩绕梁声。",
        "dynasty": "唐",
        "collection_info": null
    },
    {
        "title": "北海",
        "author": "汪遵",
        "content": "汉臣曾此作缧囚，茹血衣毛十九秋。\n鹤髪半垂龙节在，不闻青史说封侯。",
        "dynasty": "唐",
        "collection_info": null
    },
    {
        "title": "招屈亭",
        "author": "汪遵",
        "content": "三闾溺处杀怀王，感得荆人尽缟裳。\n招屈亭边两重恨，远天秋色暮苍苍。",
        "dynasty": "唐",
        "collection_info": null
    },
    {
        "title": "屈祠",
        "author": "汪遵",
        "content": "不肯迂回入醉乡，乍吞忠梗没沧浪。\n至今祠畔猨啼月，了了犹疑恨楚王。",
        "dynasty": "唐",
        "collection_info": null
    },
    {
        "title": "铜雀台",
        "author": "汪遵",
        "content": "铜雀台成玉座空，短歌长袖尽悲风。\n不知仙驾归何处，徒遣颦眉望汉宫。",
        "dynasty": "唐",
        "collection_info": null
    },
    {
        "title": "斑竹祠",
        "author": "汪遵",
        "content": "九处烟霞九处昏，一回延首一销魂。\n因凭直节流红泪，图得千秋见血痕。",
        "dynasty": "唐",
        "collection_info": null
    },
    {
        "title": "题李太尉平泉庄",
        "author": "汪遵",
        "content": "水泉花木好高眠，嵩少纵横满目前。\n惆怅人间不平事，今朝身在海南边。",
        "dynasty": "唐",
        "collection_info": null
    },
    {
        "title": "战城南",
        "author": "汪遵",
        "content": "风沙刮地塞云愁，平旦交锋晚未休。\n白骨又霑新战血，青天犹列旧旄头。",
        "dynasty": "唐",
        "collection_info": null
    },
    {
        "title": "延平津",
        "author": "汪遵",
        "content": "三尺晶荧射斗牛，岂随凡手报冤雠。\n延平一旦为龙处，看取风云布九州。",
        "dynasty": "唐",
        "collection_info": null
    },
    {
        "title": "项亭",
        "author": "汪遵",
        "content": "不修仁德合文明，天道如何拟力争。\n隔岸故乡归不得，十年空负拔山名。",
        "dynasty": "唐",
        "collection_info": null
    },
    {
        "title": "乌江",
        "author": "汪遵",
        "content": "兵散弓残挫虎威，单枪匹马突重围。\n英雄去尽羞容在，看却江东不得归。",
        "dynasty": "唐",
        "collection_info": null
    },
    {
        "title": "绿珠",
        "author": "汪遵",
        "content": "大抵花颜最怕秋，南家歌歇北家愁。\n从来几许如君貌，不肯如君坠玉楼。",
        "dynasty": "唐",
        "collection_info": null
    },
    {
        "title": "升仙桥",
        "author": "汪遵",
        "content": "汉朝卿相尽风云，司马题桥众又闻。\n何事不如杨得意，解搜贤哲荐明君。",
        "dynasty": "唐",
        "collection_info": null
    },
    {
        "title": "隋柳",
        "author": "汪遵",
        "content": "夹浪分堤万树余，为迎龙舸到江都。\n君看靖节高眠处，只向衡门种五株。",
        "dynasty": "唐",
        "collection_info": null
    },
    {
        "title": "杨柳",
        "author": "汪遵",
        "content": "亚夫营畔柳蒙蒙，隋主堤边四路通。\n攀折赠君还有意，翠眉轻嫩怕春风。",
        "dynasty": "唐",
        "collection_info": null
    },
    {
        "title": "桐江",
        "author": "汪遵",
        "content": "光武重兴四海宁，汉臣无不受浮荣。\n严陵何事轻轩冕，独向桐江钓月明。",
        "dynasty": "唐",
        "collection_info": null
    },
    {
        "title": "招隐",
        "author": "汪遵",
        "content": "罢听泉声看鹿羣，丈夫才策合匡君。\n早携书劒离岩谷，莫待蒲轮辗白云。",
        "dynasty": "唐",
        "collection_info": null
    },
    {
        "title": "陈宫",
        "author": "汪遵",
        "content": "椒宫荒宴竟无疑，倏忽山河尽入隋。\n留得后庭亡国曲，至今犹与酒家吹。",
        "dynasty": "唐",
        "collection_info": null
    },
    {
        "title": "樊将军庙",
        "author": "汪遵",
        "content": "玉辇曾经陷楚营，汉皇心怯拟休兵。\n当时不得将军力，日月须分一半明。",
        "dynasty": "唐",
        "collection_info": null
    },
    {
        "title": "东海",
        "author": "汪遵",
        "content": "漾舟雪浪映花颜，徐福携将竟不还。\n同作危时避秦客，此行何似武陵滩。",
        "dynasty": "唐",
        "collection_info": null
    },
    {
        "title": "昭君",
        "author": "汪遵",
        "content": "汉家天子镇寰瀛，塞北羌胡未罢兵。\n猛将谋臣徒自贵，蛾眉一笑塞尘清。",
        "dynasty": "唐",
        "collection_info": null
    },
    {
        "title": "五湖",
        "author": "汪遵",
        "content": "已立平吴霸越功，片帆高扬五湖风。\n不知战国官荣者，谁似陶朱得始终。",
        "dynasty": "唐",
        "collection_info": null
    },
    {
        "title": "渑池",
        "author": "汪遵",
        "content": "西秦北赵各称高，池上张筵列我曹。\n何事君王亲击缶，相如有劒可吹毛。",
        "dynasty": "唐",
        "collection_info": null
    },
    {
        "title": "函谷关",
        "author": "汪遵",
        "content": "脱祸东奔壮气摧，马如飞电毂如雷。\n当时若不听弹铗，那得关门半夜开。",
        "dynasty": "唐",
        "collection_info": null
    },
    {
        "title": "咏酒二首 一",
        "author": "汪遵",
        "content": "九酝松醪一曲歌，本图闲放养天和。\n后人不识前贤意，破国亡家事甚多。",
        "dynasty": "唐",
        "collection_info": null
    },
    {
        "title": "咏酒二首 二",
        "author": "汪遵",
        "content": "万事销沈向一杯，竹门哑轧为风开。\n秋宵睡足芭蕉雨，又是江湖入梦来。",
        "dynasty": "唐",
        "collection_info": null
    },
    {
        "title": "苍颉台",
        "author": "汪遵",
        "content": "观迹成文代结绳，皇风儒教浩然兴。\n几人从此休耕钓，吟对长安雪夜灯。",
        "dynasty": "唐",
        "collection_info": null
    },
    {
        "title": "长城",
        "author": "汪遵",
        "content": "秦筑长城比铁牢，蕃戎不敢过临洮。\n虽然万里连云际，争及尧阶三尺高。",
        "dynasty": "唐",
        "collection_info": null
    },
    {
        "title": "过洞庭湖",
        "author": "许棠",
        "content": "惊波常不定，半日鬓堪斑。\n四顾疑无地，中流忽有山。\n鸟高恆畏坠，帆远却如闲。\n渔父闲相引，时歌浩渺间。",
        "dynasty": "唐",
        "collection_info": null
    },
    {
        "title": "登渭南县楼",
        "author": "许棠",
        "content": "近甸名偏着，登城景又宽。\n半空分太华，极目是长安。\n雪助河流涨，人耕烧色残。\n闲来时甚少，欲下重凭栏。",
        "dynasty": "唐",
        "collection_info": null
    },
    {
        "title": "送李频之南陵主簿",
        "author": "许棠",
        "content": "赴县是还乡，途程岂觉长。\n听莺离灞岸，荡桨入陵阳。\n野蕨生公署，闲云拂印床。\n晴天调膳外，垂钓有池塘。",
        "dynasty": "唐",
        "collection_info": null
    },
    {
        "title": "写怀",
        "author": "许棠",
        "content": "汩没与辛勤，全钟在此身。\n半生为下客，终老託何人。\n两鬓关中改，千岩海上春。\n青云知有路，自是致无因。",
        "dynasty": "唐",
        "collection_info": null
    },
    {
        "title": "过中条山",
        "author": "许棠",
        "content": "徒为经异岳，不得访灵踪。\n日尽行难尽，千重復万重。\n云垂多作雨，雷动半和钟。\n孤竹人藏处，无因认本峰。",
        "dynasty": "唐",
        "collection_info": null
    },
    {
        "title": "早发洛中",
        "author": "许棠",
        "content": "半夜发清洛，不知过石桥。\n云增中岳大，树隐上阳遥。\n堑黑初沉月，河明欲认潮。\n孤村人尚梦，无处暂停桡。",
        "dynasty": "唐",
        "collection_info": null
    },
    {
        "title": "汝州郡楼望嵩山",
        "author": "许棠",
        "content": "不共众山同，岧嶤出迥空。\n几层高鸟外，万仞一楼中。\n水落难归地，云离便逐风。\n唯应霄汉客，绝顶路方通。",
        "dynasty": "唐",
        "collection_info": null
    },
    {
        "title": "将归江南留别友人",
        "author": "许棠",
        "content": "连春不得意，所业已疑非。\n旧国乱离后，新年惆怅归。\n雪开还楚地，花惹别秦衣。\n江徼多留滞，高秋会恐违。",
        "dynasty": "唐",
        "collection_info": null
    },
    {
        "title": "塞外书事",
        "author": "许棠",
        "content": "征路出穷边，孤吟傍戍烟。\n河光深荡塞，碛色迥连天。\n残日沉鵰外，惊蓬到马前。\n空怀钓鱼所，未定卜归年。",
        "dynasty": "唐",
        "collection_info": null
    },
    {
        "title": "日暮江上",
        "author": "许棠",
        "content": "孤帆收广岸，落照在遥峰。\n南北渡人少，高低归鸟重。\n潮回沙出树，雨过浦沉钟。\n渔父虽相问，那能话所从。",
        "dynasty": "唐",
        "collection_info": null
    },
    {
        "title": "客行",
        "author": "许棠",
        "content": "旅食唯草草，此生谁我同。\n故园魂梦外，长路别离中。\n人事萍随水，年光鸟过空。\n欲吟先落泪，多是怨途穷。",
        "dynasty": "唐",
        "collection_info": null
    },
    {
        "title": "送李员外知扬子州留务",
        "author": "许棠",
        "content": "帝命分留务，东南向楚天。\n几程迴送骑，中路见迎船。\n冶例开山铸，民多酌海煎。\n青云名素重，此去岂经年。",
        "dynasty": "唐",
        "collection_info": null
    },
    {
        "title": "春暮途次华山下",
        "author": "许棠",
        "content": "他皆宴牡丹，独又出长安。\n远道行非易，无图住自难。\n离城风已暖，近岳雨翻寒。\n此去知谁顾，闲吟祗自宽。",
        "dynasty": "唐",
        "collection_info": null
    },
    {
        "title": "旅次滑台投献陆侍御",
        "author": "许棠",
        "content": "已是鸿来日，堪惊却背秦。\n天遥三楚树，路远两河人。\n旅梦难归隐，吟魂不在身。\n霜台欹冠豸，赖许往来频。",
        "dynasty": "唐",
        "collection_info": null
    },
    {
        "title": "重归江南",
        "author": "许棠",
        "content": "无成归故里，不似在他乡。\n岁月逐流水，山川空夕阳。\n回潮迷古渡，迸竹过邻墻。\n耆旧休存省，胡为止泪行。",
        "dynasty": "唐",
        "collection_info": null
    },
    {
        "title": "寄黔南李校书",
        "author": "许棠",
        "content": "从戎巫峡外，吟兴更应多。\n郡响蛮江涨，山昏蜀雨过。\n公筵饶越味，俗土尚巴歌。\n中夜怀吴梦，知经滟滪波。",
        "dynasty": "唐",
        "collection_info": null
    },
    {
        "title": "东归留辞沈侍郎",
        "author": "许棠",
        "content": "一第久乖期，深心已自疑。\n沧江归恨远，紫阁别愁迟。\n稽古成何事，龙钟负已知。\n依门非近日，不虑旧恩移。",
        "dynasty": "唐",
        "collection_info": null
    },
    {
        "title": "题开明里友人居",
        "author": "许棠",
        "content": "城中尘外住，入望是田家。\n井出深山水，阑藏异国花。\n风巢和鸟动，雪竹向人斜。\n来往唯君熟，乡园共海涯。",
        "dynasty": "唐",
        "collection_info": null
    },
    {
        "title": "遣怀",
        "author": "许棠",
        "content": "此生何处遂，屑屑復悠悠。\n旧国归无计，他乡梦亦愁。\n飞尘长满眼，衰髪暗添头。\n章句非经济，终难动五侯。",
        "dynasty": "唐",
        "collection_info": null
    },
    {
        "title": "送龙州樊使君",
        "author": "许棠",
        "content": "曾见邛人说，龙州地未深。\n碧溪飞白鸟，红斾映青林。\n土产唯宜药，王租只贡金。\n政成开宴日，谁伴使君吟。",
        "dynasty": "唐",
        "collection_info": null
    },
    {
        "title": "寄盩厔薛能少府",
        "author": "许棠",
        "content": "满县唯云水，何曾似近畿。\n晓庭猿集惯，寒署吏衙稀。\n冰色封深涧，樵声出紫微。\n时闻迎隐者，依旧着山衣。",
        "dynasty": "唐",
        "collection_info": null
    },
    {
        "title": "送李左丞巡边",
        "author": "许棠",
        "content": "狂戎侵内地，左辖去萧关。\n走马衝边雪，鸣鞞动塞山。\n风收枯草定，月满广沙闲。\n西绕河兰匝，应多隔岁还。",
        "dynasty": "唐",
        "collection_info": null
    },
    {
        "title": "题青山馆",
        "author": "许棠",
        "content": "境概殊诸处，依然是谢家。\n遗文齐日月，旧井照烟霞。\n水隔平芜远，山横度鸟斜。\n无人能此隐，来往谩兴嗟。",
        "dynasty": "唐",
        "collection_info": null
    },
    {
        "title": "鴈门关野望",
        "author": "许棠",
        "content": "高关闲独望，望久转愁人。\n紫塞唯多雪，胡山不尽春。\n河遥分断野，树乱起飞尘。\n时见东来骑，心知近别秦。",
        "dynasty": "唐",
        "collection_info": null
    },
    {
        "title": "五原书事",
        "author": "许棠",
        "content": "西出黄云外，东怀白浪遥。\n星河愁立夜，雷电独行朝。\n碛迥人防寇，天空鴈避鵰。\n如何非战卒，弓劒不离腰。",
        "dynasty": "唐",
        "collection_info": null
    },
    {
        "title": "送从弟归泉州",
        "author": "许棠",
        "content": "问省归南服，悬帆任北风。\n何山犹见雪，半路已无鸿。\n瘴杂春云重，星垂夜海空。\n往来如不住，亦是一年中。",
        "dynasty": "唐",
        "collection_info": null
    },
    {
        "title": "留别故人",
        "author": "许棠",
        "content": "殊立本不偶，非唯今所难。\n无门闲共老，尽日泣相看。\n鸟畏闻鶗鴂，花惭背牡丹。\n何人知此计，復议出长安。",
        "dynasty": "唐",
        "collection_info": null
    },
    {
        "title": "塞下二首 一",
        "author": "许棠",
        "content": "胡虏偏狂悍，边兵不敢闲。\n防秋朝伏弩，纵火夜搜山。\n鴈逆风鼙振，沙飞猎骑还。\n安西虽有路，难更出阳关。",
        "dynasty": "唐",
        "collection_info": null
    },
    {
        "title": "塞下二首 二",
        "author": "许棠",
        "content": "征役已不定，又缘无定河。\n塞深烽砦密，山乱犬羊多。\n汉卒闻笳泣，胡儿击劒歌。\n番情终未测，今昔谩言和。",
        "dynasty": "唐",
        "collection_info": null
    },
    {
        "title": "题张乔昇平里居",
        "author": "许棠",
        "content": "下马似无人，开门只一身。\n心同孤鹤静，行过老僧真。\n乱水藏幽径，高原隔远津。\n匡庐曾共隐，相见自相亲。",
        "dynasty": "唐",
        "collection_info": null
    },
    {
        "title": "题郑拾遗南斋",
        "author": "许棠",
        "content": "明时无事谏，岂事隐明君。\n每值离丹陛，多陪宴白云。\n门连萧洞僻，地与曲江分。\n满院皆柽竹，期栖鸾鹤羣。",
        "dynasty": "唐",
        "collection_info": null
    },
    {
        "title": "渭上送人南归",
        "author": "许棠",
        "content": "远役与归愁，同来渭水头。\n南浮应到海，北去阻无州。\n楚雨天连地，胡风夏甚秋。\n江人如见问，为话復贫游。",
        "dynasty": "唐",
        "collection_info": null
    },
    {
        "title": "寄睦州陆郎中",
        "author": "许棠",
        "content": "下国多高趣，终年半是吟。\n海涛通越分，部伍杂闽音。\n晓郭云藏市，春山鸟护林。\n东浮虽未遂，日日至中心。",
        "dynasty": "唐",
        "collection_info": null
    },
    {
        "title": "投徐端公",
        "author": "许棠",
        "content": "无谋寻旧友，强喜亦如愁。\n丹桂阻丹恳，白衣成白头。\n穷吴迷钓业，大漠事贫游。\n霄汉期提引，龙钟未拟休。",
        "dynasty": "唐",
        "collection_info": null
    },
    {
        "title": "出塞门",
        "author": "许棠",
        "content": "步步经戎虏，防兵不离身。\n山多曾战处，路断野行人。\n暴雨声同瀑，奔沙势异尘。\n片时怀万虑，白髮数茎新。",
        "dynasty": "唐",
        "collection_info": null
    },
    {
        "title": "新年呈友",
        "author": "许棠",
        "content": "一月月相似，一年年不同。\n清晨窥古镜，旅貌近衰翁。\n处世闲难得，关身事半空。\n浮生能几许，莫惜醉春风。",
        "dynasty": "唐",
        "collection_info": null
    },
    {
        "title": "银州北书事",
        "author": "许棠",
        "content": "南辞采石远，北背乞银深。\n碛路虽多险，江人不废吟。\n鵰依孤堠立，鸥向迥沙沈。\n因共边人熟，行行起战心。",
        "dynasty": "唐",
        "collection_info": null
    },
    {
        "title": "寄赵能卿",
        "author": "许棠",
        "content": "我命同君命，君诗似我诗。\n俱无中道计，各失半生期。\n素业沧江远，清时白髮垂。\n蹉跎一如此，何处卜栖迟。",
        "dynasty": "唐",
        "collection_info": null
    },
    {
        "title": "夏州道中",
        "author": "许棠",
        "content": "茫茫沙漠广，渐远赫连城。\n堡迥烽相见，河移浪旋生。\n无蝉嘶折柳，有寇似防兵。\n不耐饥寒迫，终谁至此行。",
        "dynasty": "唐",
        "collection_info": null
    },
    {
        "title": "经故杨太尉旧居",
        "author": "许棠",
        "content": "在汉信垂功，于唐道更隆。\n一川留古迹，多代仰高风。\n树折巢堕鸟，阶荒草覆虫。\n行人过岂少，独驻夕阳中。",
        "dynasty": "唐",
        "collection_info": null
    },
    {
        "title": "东归次采石江",
        "author": "许棠",
        "content": "东下经牛渚，依然是故关。\n客程临岸尽，乡思入鸥闲。\n雨涨巴来浪，云增楚际山。\n渔翁知未达，相顾不开颜。",
        "dynasty": "唐",
        "collection_info": null
    },
    {
        "title": "陇上书事",
        "author": "许棠",
        "content": "城迭连云壑，人家似隐居。\n树飞鹦鹉众，川下鹡鸰疎。\n滴梦关山雨，资餐陇水鱼。\n谁知江徼客，此景倍相于。",
        "dynasty": "唐",
        "collection_info": null
    },
    {
        "title": "陈情献江西李常侍五首 一",
        "author": "许棠",
        "content": "二十二三年，游秦復滞燕。\n徒陪羣彦后，自苦此生前。\n径折啼猿树，岩荒喷月泉。\n东堂曾受荐，垂白志犹坚。",
        "dynasty": "唐",
        "collection_info": null
    },
    {
        "title": "陈情献江西李常侍五首 二",
        "author": "许棠",
        "content": "淅淅復栖栖，人间只自迷。\n终年愁远道，到老去何蹊。\n始见红叶落，又闻黄鸟啼。\n不因趋大斾，谁肯暂提携。",
        "dynasty": "唐",
        "collection_info": null
    },
    {
        "title": "陈情献江西李常侍五首 三",
        "author": "许棠",
        "content": "童蒙即苦辛，未识杏园春。\n谩倚无为日，还成不偶人。\n乡程长恨远，旅梦亦愁贫。\n天地虽云广，殊难寄此身。",
        "dynasty": "唐",
        "collection_info": null
    },
    {
        "title": "陈情献江西李常侍五首 四",
        "author": "许棠",
        "content": "春闱久已滞，秋赋又逢停。\n选士疑长阻，伤时自不宁。\n秦城还逐梦，楚徼影随形。\n此去吟虽苦，何人更肯听。",
        "dynasty": "唐",
        "collection_info": null
    },
    {
        "title": "陈情献江西李常侍五首 五",
        "author": "许棠",
        "content": "孤立时全塞，求名势转难。\n身多离下国，分合阻长安。\n越鸟啼春早，蛮花送雨寒。\n丘门沾顾重，未别欲阑干。",
        "dynasty": "唐",
        "collection_info": null
    },
    {
        "title": "经八合坂",
        "author": "许棠",
        "content": "蹑险入高空，初疑势不穷。\n又缘千嶂尽，还共七盘同。\n下辨东流水，平随北去鸿。\n天然无此道，应免患穷通。",
        "dynasty": "唐",
        "collection_info": null
    },
    {
        "title": "送友人北游",
        "author": "许棠",
        "content": "北出阴关去，何人肯待君。\n无青山拥晋，半浊水通汾。\n鴈塞虽多鴈，云州却少云。\n兹游殊不恶，莫恨暂离羣。",
        "dynasty": "唐",
        "collection_info": null
    },
    {
        "title": "登凌歊台",
        "author": "许棠",
        "content": "平芜望已极，况復倚凌歊。\n江截吴山断，天临楚泽遥。\n云帆高出树，水市迥分桥。\n立久斜阳尽，无言似寂寥。",
        "dynasty": "唐",
        "collection_info": null
    },
    {
        "title": "曲江三月三日",
        "author": "许棠",
        "content": "满国赏芳辰，飞蹄復走轮。\n好花皆折尽，明日恐无春。\n鸟避连云幄，鱼惊远浪尘。\n如何当此节，独自作愁人。",
        "dynasty": "唐",
        "collection_info": null
    },
    {
        "title": "赠栖白上人",
        "author": "许棠",
        "content": "闲身却不闲，日日对天颜。\n已住城中寺，难归海上山。\n诗传华夏外，偈布市朝间。\n欲问空门事，空门岂有关。",
        "dynasty": "唐",
        "collection_info": null
    },
    {
        "title": "野步",
        "author": "许棠",
        "content": "闲赏步易远，野吟声自高。\n路无人到迹，林有鹤遗毛。\n物外趣都别，尘中心枉劳。\n沿溪收堕果，坐石唤饥猱。",
        "dynasty": "唐",
        "collection_info": null
    },
    {
        "title": "过湍沟谷",
        "author": "许棠",
        "content": "西去穷胡处，嵓崖境不常。\n石形相对耸，天势一条长。\n栈底鸣流水，林端敛夕阳。\n虽随兵马至，未免畏豺狼。",
        "dynasty": "唐",
        "collection_info": null
    },
    {
        "title": "送友人游蜀",
        "author": "许棠",
        "content": "巴兴千万寻，此去若为心。\n蟋蟀既将定，猕猴应正吟。\n劒门秋断鴈，褒谷夜多砧。\n自古西南路，艰难直至今。",
        "dynasty": "唐",
        "collection_info": null
    },
    {
        "title": "题秦州城",
        "author": "许棠",
        "content": "圣泽滋遐徼，河堤四向通。\n大荒收虏帐，遗土復秦风。\n乱烧迷归路，遥山似梦中。\n此时怀感切，极目思无穷。",
        "dynasty": "唐",
        "collection_info": null
    },
    {
        "title": "寄敬亭山清越上人",
        "author": "许棠",
        "content": "南朝山半寺，谢朓故乡邻。\n岭上非无主，秋诗復有人。\n高禅星月近，野火虎狼驯。\n旧许陪闲社，终应待此身。",
        "dynasty": "唐",
        "collection_info": null
    },
    {
        "title": "秋江霁望",
        "author": "许棠",
        "content": "高秋偏入望，霁景倍关情。\n落木满江水，离人怀渭城。\n山高孤戍断，野极暮天平。\n渔父时相问，羞真道姓名。",
        "dynasty": "唐",
        "collection_info": null
    },
    {
        "title": "陇州旅中书事寄李中丞",
        "author": "许棠",
        "content": "三伏客吟过，长安未拟还。\n蛩声秋不动，燕别思仍闲。\n乱叶随寒雨，孤蟾起暮关。\n经时高岭外，来往斾旌间。",
        "dynasty": "唐",
        "collection_info": null
    },
    {
        "title": "秋日归旧山",
        "author": "许棠",
        "content": "山云蝉满树，欲住更何安。\n上国回将晚，孤峰别自难。\n碛遥鸿未到，江近夜先寒。\n泉石虽堪恋，行人不愿看。",
        "dynasty": "唐",
        "collection_info": null
    },
    {
        "title": "下黄耳盘",
        "author": "许棠",
        "content": "独下黄盘路，多虞部落连。\n云晴仍着地，树古自参天。\n乱鸟飞人上，惊麋起马前。\n行行无郡邑，唯见虎狼烟。",
        "dynasty": "唐",
        "collection_info": null
    },
    {
        "title": "旅怀",
        "author": "许棠",
        "content": "终年唯旅舍，只似已无家。\n白髮除还出，丹霄去转赊。\n夏游穷塞路，春醉负秦花。\n应是穹苍意，空教老若耶。",
        "dynasty": "唐",
        "collection_info": null
    },
    {
        "title": "题金山寺",
        "author": "许棠",
        "content": "四面波涛匝，中楼日月邻。\n上穷如出世，下瞷忽惊神。\n剎碍长空鸟，船通外国人。\n房房皆迭石，风扫永无尘。",
        "dynasty": "唐",
        "collection_info": null
    },
    {
        "title": "送王侍御赴宣城",
        "author": "许棠",
        "content": "朝回离九陌，岛外赏残春。\n经宿留闲客，看云作主人。\n时清难议隐，位重亦甘贫。\n岩洞真仙境，应休别卧邻。",
        "dynasty": "唐",
        "collection_info": null
    },
    {
        "title": "题汧湖二首 一",
        "author": "许棠",
        "content": "偶得湖中趣，都忘陇坻愁。\n边声风下鴈，楚思浪移舟。\n静极亭连寺，凉多岛近楼。\n吟游终不厌，还似曲江头。",
        "dynasty": "唐",
        "collection_info": null
    },
    {
        "title": "题汧湖二首 二",
        "author": "许棠",
        "content": "陇首时无事，湖边日纵吟。\n游鱼来復去，浴鸟出还沈。\n蜃气藏孤屿，波光到远林。\n无人见垂钓，暗起洞庭心。",
        "dynasty": "唐",
        "collection_info": null
    },
    {
        "title": "宿青山馆",
        "author": "许棠",
        "content": "下马青山下，无言有所思。\n云藏李白墓，苔暗谢公诗。\n烈烧飞荒野，栖凫宿广陂。\n东来与西去，皆是不闲时。",
        "dynasty": "唐",
        "collection_info": null
    },
    {
        "title": "宿同州厉评事旧业寄华下",
        "author": "许棠",
        "content": "从戎依远地，无日见家山。\n地近风沙处，城当甸服间。\n阻河通渭水，曲苑带秦关。\n待月登楼夜，何人相伴闲。",
        "dynasty": "唐",
        "collection_info": null
    },
    {
        "title": "闻蝉十二韵",
        "author": "许棠",
        "content": "造化生微物，常能应候鸣。\n初离何处树，又发去年声。\n未蜕唯愁动，纔飞似解惊。\n闻来邻海徼，恨起过边城。\n骚屑随风远，悠扬类雪轻。\n报秋凉渐至，嘶月思偏清。\n互默疑相荅，微摇似欲行。\n繁音人已厌，朽壳蚁犹争。\n朝士严冠饰，宫嫔逞鬓名。\n乱依西日噪，多引北归情。\n篠露凝潜吸，蛛丝忽迸萦。\n此时吟立者，不觉万愁生。",
        "dynasty": "唐",
        "collection_info": null
    },
    {
        "title": "冬杪归陵阳别业五首 一",
        "author": "许棠",
        "content": "无媒归别业，所向自乖心。\n闾里故人少，田园荒草深。\n浪翻全失岸，竹迸别成林。\n鸥鸟犹相识，时来听苦吟。",
        "dynasty": "唐",
        "collection_info": null
    },
    {
        "title": "冬杪归陵阳别业五首 二",
        "author": "许棠",
        "content": "眠云终未遂，策马暂休期。\n上国劳魂梦，中心甚别离。\n冰封岩溜断，雪压砌松欹。\n骨肉嗟名晚，看归却泪垂。",
        "dynasty": "唐",
        "collection_info": null
    },
    {
        "title": "冬杪归陵阳别业五首 三",
        "author": "许棠",
        "content": "学劒虽无术，吟诗似有魔。\n已贫甘事晚，临老爱闲多。\n鸡犬唯随鹿，儿童只衣簑。\n时因寻野叟，狂醉復狂歌。",
        "dynasty": "唐",
        "collection_info": null
    },
    {
        "title": "冬杪归陵阳别业五首 四",
        "author": "许棠",
        "content": "乡国乱离后，交亲半旅游。\n远闻诚可念，归见岂无愁。\n败苇迷荒径，寒簑没坏舟。\n衡门终不掩，倚杖看波流。",
        "dynasty": "唐",
        "collection_info": null
    },
    {
        "title": "冬杪归陵阳别业五首 五",
        "author": "许棠",
        "content": "游秦復滞燕，不觉近衰年。\n旅貌同柴毁，行衣对骨穿。\n篱寒多啄雀，木落断浮烟。\n楚夜闻鸣鴈，犹疑在塞天。",
        "dynasty": "唐",
        "collection_info": null
    },
    {
        "title": "送王侍御赴宣城",
        "author": "许棠",
        "content": "戴豸却驱鸡，东南上句溪。\n路过金谷口，帆转石城西。\n水树连天暗，山禽绕郡啼。\n江人谙旧化，那復俟招携。",
        "dynasty": "唐",
        "collection_info": null
    },
    {
        "title": "春日乌延道中",
        "author": "许棠",
        "content": "边穷厄未穷，復此逐归鸿。\n去路多相似，行人半不同。\n山川藏北狄，草木背东风。\n虚负男儿志，无因立战功。",
        "dynasty": "唐",
        "collection_info": null
    },
    {
        "title": "寄华阴刘拾遗",
        "author": "许棠",
        "content": "坚心持谏诤，自古亦艰难。\n寄邑虽行化，眠云似去官。\n河分中野断，岳入半天寒。\n瀑布冰成日，谁陪吟復看。",
        "dynasty": "唐",
        "collection_info": null
    },
    {
        "title": "忆江南",
        "author": "许棠",
        "content": "南楚西秦远，名迟别岁深。\n欲归难遂去，闲忆自成吟。\n雷电闲倾雨，猿猱鬬堕林。\n眠云机尚在，未忍负初心。",
        "dynasty": "唐",
        "collection_info": null
    },
    {
        "title": "送前汝州李侍御罢归宣城",
        "author": "许棠",
        "content": "吟诗早得名，戴豸又加荣。\n下国闲归去，他人少此情。\n云移寒峤出，烧夹夜江明。\n重引池塘思，还登谢朓城。",
        "dynasty": "唐",
        "collection_info": null
    },
    {
        "title": "失题",
        "author": "许棠",
        "content": "独夜长城下，孤吟近北辰。\n半天初去鴈，穷碛远来人。\n月黯氛埃积，风羶帐幕邻。\n惟闻防虏寇，不语暗伤神。",
        "dynasty": "唐",
        "collection_info": null
    },
    {
        "title": "送裴拾遗宰下邽",
        "author": "许棠",
        "content": "受谪因延谏，兹行不出关。\n直庐辞玉陛，上马向仙山。\n地古桑麻广，城偏仆御闲。\n县斋高枕卧，犹梦犯天颜。",
        "dynasty": "唐",
        "collection_info": null
    },
    {
        "title": "隗嚣宫晚望",
        "author": "许棠",
        "content": "西顾伊兰近，方惊滞极边。\n水随空谷转，山向夕阳偏。\n碛鸟多依地，胡云不满天。\n秋风动衰草，只觉犬羊羶。",
        "dynasty": "唐",
        "collection_info": null
    },
    {
        "title": "江上行",
        "author": "许棠",
        "content": "片席随高鸟，连天积浪间。\n苇宽云不匝，风广雨无闲。\n戍影临孤浦，潮痕在半山。\n东原归未得，荏苒滞江关。",
        "dynasty": "唐",
        "collection_info": null
    },
    {
        "title": "登山",
        "author": "许棠",
        "content": "信步上鸟道，不知身忽高。\n近空无世界，当楚见波涛。\n顶峭松多瘦，崖悬石尽牢。\n猕猴呼独散，隔水向人号。",
        "dynasty": "唐",
        "collection_info": null
    },
    {
        "title": "哭宣城元征君",
        "author": "许棠",
        "content": "高眠终不起，远趣固难知。\n琴劒今无主，园林旧许谁。\n苔封僧坐石，苇涨鹤翘池。\n后代传青史，方钦道德垂。",
        "dynasty": "唐",
        "collection_info": null
    },
    {
        "title": "寄建州姚员外",
        "author": "许棠",
        "content": "诬谮遭遐谪，明君即自知。\n乡遥辞劒外，身独向天涯。\n岭堠蛮云积，闽空瘴雨垂。\n南来终不遂，日探北归期。",
        "dynasty": "唐",
        "collection_info": null
    },
    {
        "title": "送厉校书从事鳯翔",
        "author": "许棠",
        "content": "赴辟依丞相，超荣事岂同。\n城池当陇右，山水是关中。\n日有来巴使，秋高出塞鸿。\n旬休随大斾，应到九成宫。",
        "dynasty": "唐",
        "collection_info": null
    },
    {
        "title": "春夜同厉文学先辈会宿",
        "author": "许棠",
        "content": "江汉久分路，京关重聚吟。\n更为他夜约，方尽昔年心。\n月隔明河远，花藏宿鸟深。\n无眠将及曙，多是说山阴。",
        "dynasty": "唐",
        "collection_info": null
    },
    {
        "title": "长安书情",
        "author": "许棠",
        "content": "疎散过闲人，同人不在秦。\n近来惊白髮，方解惜青春。\n僻寺居将遍，权门到绝因。\n行藏如此辈，何以谓谋身。",
        "dynasty": "唐",
        "collection_info": null
    },
    {
        "title": "过故洛城",
        "author": "许棠",
        "content": "七百数还穷，城池一旦空。\n夕阳唯照草，危堞不胜风。\n岸断河声别，田荒野色同。",
        "dynasty": "唐",
        "collection_info": null
    },
    {
        "title": "寄庐山贾处士",
        "author": "许棠",
        "content": "时泰亦高眠，人皆谓不然。\n穷经休望辟，饵朮止期仙。\n彭蠡波涵月，炉峰雪照天。\n常闻风雨夜，到晓在渔船。",
        "dynasty": "唐",
        "collection_info": null
    },
    {
        "title": "下第东归留别郑侍郎",
        "author": "许棠",
        "content": "无才副至公，岂是命难通。\n分合吟诗老，家宜逐浪空。\n别心悬阙下，归念极吴东。\n唯畏重回日，初情恐不同。",
        "dynasty": "唐",
        "collection_info": null
    },
    {
        "title": "泗上早发",
        "author": "许棠",
        "content": "独起无人见，长河夜泛时。\n平芜疑自动，落月似相随。\n楚外离空早，关西去已迟。\n渔歌闻不绝，却轸洞庭思。",
        "dynasty": "唐",
        "collection_info": null
    },
    {
        "title": "赠天台僧",
        "author": "许棠",
        "content": "赤城霞外寺，不忘旧登年。\n石上吟分海，楼中语近天。\n重游空有梦，再隐定无缘。\n独夜休行道，星辰静照禅。",
        "dynasty": "唐",
        "collection_info": null
    },
    {
        "title": "冬夜与友人会宿",
        "author": "许棠",
        "content": "君初离鴈塞，我久滞雕阴。\n隔闰俱劳梦，通宵各话心。\n禁风吹漏出，原树映星沉。\n白昼常多事，无妨到晓吟。",
        "dynasty": "唐",
        "collection_info": null
    },
    {
        "title": "送元遂上人归吴中",
        "author": "许棠",
        "content": "落髪在王畿，承恩着紫衣。\n印心谁受请，讲疏自携归。\n泛浦龙惊锡，禅云虎绕扉。\n吴中知久别，庵树想成围。",
        "dynasty": "唐",
        "collection_info": null
    },
    {
        "title": "赠志空上人",
        "author": "许棠",
        "content": "了了在心中，南宗与北宗。\n行高无外染，骨瘦是真容。\n饭野盂埋雪，禅云杖倚松。\n常修不住性，必拟老何峰。",
        "dynasty": "唐",
        "collection_info": null
    },
    {
        "title": "边城晚望",
        "author": "许棠",
        "content": "广漠杳无穷，孤城四面空。\n马行高碛上，日堕迥沙中。\n逼晓人移帐，当川树列风。\n迢迢河外路，知直去崆峒。",
        "dynasty": "唐",
        "collection_info": null
    },
    {
        "title": "汴上暮秋",
        "author": "许棠",
        "content": "独立长堤上，西风满客衣。\n日临秋草广，山接远天微。\n岸叶随波尽，沙云与鸟飞。\n秦人宁有素，去意自知归。",
        "dynasty": "唐",
        "collection_info": null
    },
    {
        "title": "春日言怀",
        "author": "许棠",
        "content": "东风万物新，独未到幽人。\n赋命自多蹇，阳和非不均。\n五陵三月暮，百越一家贫。\n早悞闲眠处，无愁异此身。",
        "dynasty": "唐",
        "collection_info": null
    },
    {
        "title": "奉天寒食书事",
        "author": "许棠",
        "content": "处处无烟火，人家似暂空。\n晓林花落雨，寒谷鸟啼风。\n故里芳洲外，残春甸服中。\n谁知独西去，步步泣途穷。",
        "dynasty": "唐",
        "collection_info": null
    },
    {
        "title": "长安寓居",
        "author": "许棠",
        "content": "贫寄帝城居，交朋日自疎。\n愁迎离碛鴈，梦逐出关书。\n经雨蝉声尽，兼风杵韵余。\n谁知江徼塞，所忆在樵渔。",
        "dynasty": "唐",
        "collection_info": null
    },
    {
        "title": "写怀",
        "author": "许棠",
        "content": "此生居此世，堪笑復堪悲。\n在处有岐路，何人无别离。\n长当多难日，愁过少年时。\n穷达都判了，休闲镊白髭。",
        "dynasty": "唐",
        "collection_info": null
    },
    {
        "title": "白菊",
        "author": "许棠",
        "content": "所尚雪霜姿，非关落帽期。\n香飘风外别，影到月中疑。\n发在林雕后，繁当露冷时。\n人间稀有此，自古乃无诗。",
        "dynasty": "唐",
        "collection_info": null
    },
    {
        "title": "中秋夜对月",
        "author": "许棠",
        "content": "月月势皆圆，中秋朗最偏。\n万方期一夕，到晓是经年。\n影蔽星芒尽，光分物状全。\n惟应苦吟者，目断向遥天。",
        "dynasty": "唐",
        "collection_info": null
    },
    {
        "title": "陪郢州张员外宴白雪楼",
        "author": "许棠",
        "content": "高情日日闲，多宴雪楼间。\n洒槛江干雨，当筵天际山。\n带帆分浪色，驻乐话朝班。\n岂料羁浮者，樽前得解颜。",
        "dynasty": "唐",
        "collection_info": null
    },
    {
        "title": "和薛侍御题兴善寺松",
        "author": "许棠",
        "content": "何年斸到城，满国响高名。\n半寺阴常匝，邻坊景亦清。\n代多无朽势，风定有余声。\n自得天然状，非同涧底生。",
        "dynasty": "唐",
        "collection_info": null
    },
    {
        "title": "题郑侍郎岩隐十韵",
        "author": "许棠",
        "content": "朝退常归隐，真修大隐情。\n园林应得趣，岩谷自为名。\n野步难寻寺，闲吟少在城。\n树藏幽洞黑，花照远村明。\n海石分湖路，风泉遰雨声。\n性高怜散逸，官达厌公卿。\n架引藤重长，阶延笋迸生。\n青门无到客，紫阁有来莺。\n物外身虽隐，区中望本清。\n终难依此境，坐卧避钧衡。",
        "dynasty": "唐",
        "collection_info": null
    },
    {
        "title": "宿灵山兰若",
        "author": "许棠",
        "content": "江心天半寺，一夕万缘空。\n地出浮云上，星摇积浪中。\n滴沤垂阁雨，吹桧送帆风。\n旦夕闻清磬，唯应是钓翁。",
        "dynasty": "唐",
        "collection_info": null
    },
    {
        "title": "亲仁里双鹭",
        "author": "许棠",
        "content": "双去双来日已频，只应知我是江人。\n对欹雪顶思寻水，更振霜翎恐染尘。\n三楚几时初失侣，五陵何树又栖身。\n天然不与凡禽类，傍砌听吟性自驯。",
        "dynasty": "唐",
        "collection_info": null
    },
    {
        "title": "成纪书事二首 一",
        "author": "许棠",
        "content": "东吴远别客西秦，怀旧伤时暗洒巾。\n满野多成无主冢，防边半是异乡人。\n山河再阔千余里，城市曾经一百春。\n闲与将军议戎事，伊兰犹未绝胡尘。",
        "dynasty": "唐",
        "collection_info": null
    },
    {
        "title": "成纪书事二首 二",
        "author": "许棠",
        "content": "蹉跎远入犬羊中，荏苒将成白首翁。\n三楚田园归未得，五原岐路去无穷。\n天垂大野鵰盘草，月落孤城角啸风。\n难问开元向前事，依稀犹认隗嚣宫。",
        "dynasty": "唐",
        "collection_info": null
    },
    {
        "title": "秦中遇友人",
        "author": "许棠",
        "content": "半生南走復西驰，愁过杨朱罢泣岐。\n远梦亦羞归海徼，贫游多是滞边陲。\n胡云不聚风无定，陇路难行栈更危。\n旦暮唯闻语征战，看看已欲废吟诗。",
        "dynasty": "唐",
        "collection_info": null
    },
    {
        "title": "过分水岭",
        "author": "许棠",
        "content": "陇山高共鸟行齐，瞰险盘空甚蹑梯。\n云势崩腾时向背，水声呜咽若东西。\n风兼雨气吹人面，石带冰棱碍马蹄。\n此去秦川无别路，隔崖穷谷却难迷。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 一",
        "author": "许棠",
        "content": "天降贤人佐圣时，自然声教满华夷。\n英明不独中朝仰，清重兼闻外国知。\n凉夜酒醒多对月，晓庭公退半吟诗。\n梁城东下虽经战，风俗犹传守旧规。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 二",
        "author": "许棠",
        "content": "多朝轩冕冠干坤，四海皆推圣最尊。\n楚玉已曾分卞玉，膺门依旧是龙门。\n筵开乐振高云动，城掩鼙收落日昏。\n尝念苍生如赤子，九州无处不沾恩。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 三",
        "author": "许棠",
        "content": "未领春闱望早清，况联戎阃控强兵。\n风威遍布江山静，教化高同日月明。\n九郡竟歌兼煮海，四方皆得共和羹。\n东南自此全无事，只为期年政已成。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 四",
        "author": "许棠",
        "content": "帝念淮堧疫疹频，牢笼山海委名臣。\n古来比德由无侣，当代同途岂有人。\n夜宴独吟梁苑月，朝游重见广陵春。\n多年疲瘵全苏息，须到讴谣日满秦。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 五",
        "author": "许棠",
        "content": "三纪吟诗望一名，丹霄待得白头成。\n已期到老还沾禄，无復偷闲却养生。\n当宴每垂听乐泪，望云长起忆山情。\n朱门旧是登龙客，初脱鱼鳞胆尚惊。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 六",
        "author": "许棠",
        "content": "东来淮海拜旌旟，不把公卿一字书。\n曾侍晚斋吟对雪，又容华馆食兼鱼。\n孤微自省恩非次，际会谁知分有余。\n唯耻旧桥题处在，荣归无计似相如。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 七",
        "author": "许棠",
        "content": "平生南北逐蓬飘，待得名成鬓已雕。\n寒浦一从抛钓艇，旧林无处认风飙。\n程途虽喜关河尽，时节犹惊骨肉遥。\n愁策羸蹄更归去，乱山流水满翻潮。",
        "dynasty": "唐",
        "collection_info": null
    },
    {
        "title": "讲德陈情上淮南李仆射八首 八",
        "author": "许棠",
        "content": "丹霄空把桂枝归，白首依前着布衣。\n当路公卿谁见待，故乡亲爱自疑非。\n东风乍喜还沧海，栖旅终愁出翠微。\n应念无媒居选限，二年须更守渔矶。",
        "dynasty": "唐",
        "collection_info": null
    },
    {
        "title": "献独孤尚书",
        "author": "许棠",
        "content": "虚抛南楚滞西秦，白首依前衣白身。\n退鹢已经三十载，登龙曾见一千人。\n魂离为役诗篇苦，泪竭缘嗟骨相贫。\n今日鞠躬高斾下，欲倾肝胆杳无因。",
        "dynasty": "唐",
        "collection_info": null
    },
    {
        "title": "将过单于",
        "author": "许棠",
        "content": "荒碛连天堡戍稀，日忧蕃寇却忘机。\n江山不到处皆到，陇鴈已归时未归。\n行李亦须携战器，趋迎当便着戎衣。\n幷州去路殊迢遰，风雨何当达近畿。",
        "dynasty": "唐",
        "collection_info": null
    },
    {
        "title": "贞女祠",
        "author": "许棠",
        "content": "何穴藏贞骨，荒祠见旧颜。\n精灵应自在，云雨不相关。\n落石泉多咽，无风树尽闲。\n唯疑千古后，为瑞向人间。",
        "dynasty": "唐",
        "collection_info": null
    },
    {
        "title": "宿华山",
        "author": "许棠",
        "content": "异境良难测，非仙岂合游。\n星辰方满岳，风雨忽移舟。\n喷月泉垂壁，栖松鹤在楼。\n因知休养处，不必在嵩丘。",
        "dynasty": "唐",
        "collection_info": null
    },
    {
        "title": "送张员外西川从事",
        "author": "许棠",
        "content": "为郎不入朝，自是赴嘉招。\n豸角初离首，金章已在腰。\n劒横阴绿野，栈响近丹霄。\n迎驿应相续，悬愁去路遥。",
        "dynasty": "唐",
        "collection_info": null
    },
    {
        "title": "题慈恩寺元遂上人院",
        "author": "许棠",
        "content": "竹槛匝回廊，城中似外方。\n月云开作片，枝鸟立成行。\n径接河源润，庭容塔影凉。\n天台频去说，谁占最高房。",
        "dynasty": "唐",
        "collection_info": null
    },
    {
        "title": "送杜仓曹往沧洲觐叔常侍",
        "author": "许棠",
        "content": "浮阳横巨浸，南巷拥旌旃。\n别带秦城雨，行闻魏国蝉。\n碛鸿来每后，朝日见常先。\n东鄙云霞广，高林间水天。",
        "dynasty": "唐",
        "collection_info": null
    },
    {
        "title": "雕阴道中作",
        "author": "许棠",
        "content": "五月绥州北，途程少郁蒸。\n马依羶草聚，人抱浊河澄。\n蹟固长城垒，冤深太子陵。\n往来经此地，悲苦有谁能。",
        "dynasty": "唐",
        "collection_info": null
    },
    {
        "title": "留别从弟郴",
        "author": "许棠",
        "content": "同承太岳胤，俱值太平时。\n丹陛怀趋计，沧洲负去期。\n久贫成蹭蹬，多病惜支离。\n宗分兼交分，吾知汝亦知。",
        "dynasty": "唐",
        "collection_info": null
    },
    {
        "title": "寻山",
        "author": "许棠",
        "content": "蹑履復支筇，深山草木中。\n隔溪遥避虎，当坞忽闻钟。\n落叶多相似，幽禽半不同。\n羣猱呼却散，如此异林翁。",
        "dynasty": "唐",
        "collection_info": null
    },
    {
        "title": "送徐侍御充南诏判官",
        "author": "许棠",
        "content": "西去安夷落，乘轺从节行。\n彤庭传圣旨，异城化戎情。\n瘴路穷巴徼，蛮川过峤城。\n地偏风自杂，天漏月稀明。\n危栈连空动，长江到底清。\n笑宜防狒狒，言好听猩猩。\n抚论如敦行，归情自合盟。\n迴期佩印绶，何更见新正。",
        "dynasty": "唐",
        "collection_info": null
    },
    {
        "title": "送省玄上人归江东",
        "author": "许棠",
        "content": "释律周儒礼，严持用戒身。\n安禅思剡石，留偈别都人。\n雨合吴江黑，潮移海路新。\n缾盂自此去，应不更还秦。",
        "dynasty": "唐",
        "collection_info": null
    },
    {
        "title": "送刘校书游东鲁",
        "author": "许棠",
        "content": "内阁劳雠校，东邦忽纵游。\n才编精二雅，分合遇诸侯。\n暗海龟蒙雨，连空赵魏秋。\n如经麟见处，驻马瞰荒丘。",
        "dynasty": "唐",
        "collection_info": null
    },
    {
        "title": "送金吾侍御奉使日东",
        "author": "许棠",
        "content": "还乡兼作使，到日倍荣亲。\n向化虽多国，如公有几人。\n孤山无返照，积水合苍旻。\n膝下知难住，金章已繫身。",
        "dynasty": "唐",
        "collection_info": null
    },
    {
        "title": "题甘露寺",
        "author": "许棠",
        "content": "丹槛拂丹霄，人寰下瞰遥。\n何年增造化，万古出尘嚣。\n地势盘三楚，江声换几朝。\n满栏皆异药，到顶尽飞桥。\n泽广方云梦，山孤数沃焦。\n中[宵]霞始散，经腊木稀凋。\n铎动天风度，窗明海气消。\n带鼙分迥堞，当日辨翻潮。\n鸟去沉葭菼，帆来映泬㵳。\n浮生自多事，无计免迴镳。",
        "dynasty": "唐",
        "collection_info": null
    },
    {
        "title": "冬夜怀真里友人会宿",
        "author": "许棠",
        "content": "静语与高吟，搜神又爽心。\n各来依帝里，相对似山阴。\n漏永星河没，堂寒月彩深。\n从容不易到，莫惜曙钟侵。",
        "dynasty": "唐",
        "collection_info": null
    },
    {
        "title": "陪友人夏夜对月",
        "author": "许棠",
        "content": "后伏中宵月，高秋满魄齐。\n轮移仙掌外，影下玉绳西。\n蝉雀飞多悞，星萤出自迷。\n烦蒸惊顿绝，吟翫畏闻鸡。",
        "dynasty": "唐",
        "collection_info": null
    },
    {
        "title": "送从弟筹任告成尉",
        "author": "许棠",
        "content": "海上从戎罢，嵩阳佐县初。\n故人皆羡去，吾祖旧曾居。\n地古多生药，溪灵不聚鱼。\n唯应寻隐者，闲寺讲仙书。",
        "dynasty": "唐",
        "collection_info": null
    },
    {
        "title": "秋日陪陆校书游玉泉",
        "author": "许棠",
        "content": "共爱泉源异，频来不觉劳。\n散光垂草细，繁响出风高。\n沫滞潭花片，沙遗浴鸟毛。\n尘间喧与闷，须向此中逃。",
        "dynasty": "唐",
        "collection_info": null
    },
    {
        "title": "送防州邬员外",
        "author": "许棠",
        "content": "千溪与万嶂，缭绕復峥嵘。\n太守劳车马，何从驻斾旌。\n椒香近满郭，漆货远通京。\n唯涤双尘耳，东南听政声。",
        "dynasty": "唐",
        "collection_info": null
    },
    {
        "title": "过穆陵关",
        "author": "许棠",
        "content": "荒关无守吏，亦耻白衣过。\n地广人耕绝，天寒鴈下多。\n东西方自感，雨雪更相和。\n日暮聊摅思，摇鞭一放歌。",
        "dynasty": "唐",
        "collection_info": null
    },
    {
        "title": "江上遇友人",
        "author": "许棠",
        "content": "阙下分离日，杏园花半开。\n江边相值夜，榆塞鴈初来。\n坐久河沉斗，吟长月浸杯。\n鲈鱼非不恋，共有客程催。",
        "dynasty": "唐",
        "collection_info": null
    },
    {
        "title": "忆宛陵旧居",
        "author": "许棠",
        "content": "旧忆陵阳北，林园近板桥。\n江晴帆影满，野迥鹤声遥。\n鸟径通山市，汀扉上海潮。\n秦城归去梦，夜夜到渔樵。",
        "dynasty": "唐",
        "collection_info": null
    },
    {
        "title": "题闻琴馆",
        "author": "许棠",
        "content": "城非宓贱邑，馆亦号闻琴。\n乃是前贤意，常留化俗心。\n代公存绿绮，谁更寄清音。\n此迹应无改，寥寥毕古今。",
        "dynasty": "唐",
        "collection_info": null
    },
    {
        "title": "寄江上弟妹",
        "author": "许棠",
        "content": "无成归未得，不是不谋归。\n垂老登云路，犹胜守钓矶。\n大荒身去数，穷海信来稀。\n孤立皆难进，非关命独违。",
        "dynasty": "唐",
        "collection_info": null
    },
    {
        "title": "题李昌符丰乐幽居",
        "author": "许棠",
        "content": "诗家依阙下，野景似山中。\n兰菊俱含露，杉梧为奏风。\n破门韦曲对，浅岸御沟通。\n莫叹连年屈，君须遇至公。",
        "dynasty": "唐",
        "collection_info": null
    },
    {
        "title": "青山晚望",
        "author": "许棠",
        "content": "昔人怀感处，此地倍魂消。\n四海经摇落，三吴正寂寥。\n风移残烧远，帆带夕阳遥。\n欲继前贤迹，谁能似隐招。",
        "dynasty": "唐",
        "collection_info": null
    },
    {
        "title": "宣城送进士郑徽赴举",
        "author": "许棠",
        "content": "长安去是归，上马肯沾衣。\n水国车通少，秦人楚荐稀。\n鸿方离北鄙，叶下已西畿。\n好整丹霄步，知音在紫微。",
        "dynasty": "唐",
        "collection_info": null
    },
    {
        "title": "言怀",
        "author": "许棠",
        "content": "万事不关心，终朝但苦吟。\n久贫惭负债，渐老爱山深。\n日月销天外，帆樯弃海阴。\n荣枯应已定，无復繫浮沉。",
        "dynasty": "唐",
        "collection_info": null
    },
    {
        "title": "汴河十二韵",
        "author": "许棠",
        "content": "昔年开汴水，元应别有由。\n或兼通楚塞，宁独为扬州。\n直断平芜色，横分积石流。\n所思千里便，岂计万方忧。\n首甚资功济，终难弭宴游。\n空怀龙舸下，不见锦帆收。\n浪倒长汀柳，风欹远岸楼。\n奔逾怀许竭，澄彻泗滨休。\n路要多行客，鱼稀少钓舟。\n日开天际晚，鴈合碛西秋。\n一派注沧海，几人生白头。\n常期身事毕，于此泳东浮。",
        "dynasty": "唐",
        "collection_info": null
    },
    {
        "title": "旅中送人归九华",
        "author": "许棠",
        "content": "分与仙山背，多年负翠微。\n无因随鹿去，只是送人归。\n顶木晴摩日，根岚晓润衣。\n会于猨鸟外，相对掩高扉。",
        "dynasty": "唐",
        "collection_info": null
    },
    {
        "title": "送友人归江南",
        "author": "许棠",
        "content": "皇州五更鼓，月落西南维。\n此时有行客，别我孤舟归。\n上国身无主，下第诚可悲。",
        "dynasty": "唐",
        "collection_info": null
    },
    {
        "title": "洞庭湖",
        "author": "许棠",
        "content": "空江浩荡景萧然，尽日菰蒲泊钓船。\n青草浪高三月渡，绿杨花扑一溪烟。\n情多莫举伤春目，愁极兼无买酒钱。\n犹有渔人数家住，不成村落夕阳边。",
        "dynasty": "唐",
        "collection_info": null
    },
    {
        "title": "句",
        "author": "许棠",
        "content": "晓嶂猨开户，寒湫鹿舐冰。\n当空吟待月，到晚坐看山。\n一年三领郡，领郡管仙山。",
        "dynasty": "唐",
        "collection_info": null
    },
    {
        "title": "放歌行",
        "author": "邵谒",
        "content": "龟为秉灵亡，鱼为弄珠死。\n心中自有贼，莫怨任公子。\n屈原若不贤，焉得沈湘水。",
        "dynasty": "唐",
        "collection_info": null
    },
    {
        "title": "长安寒食",
        "author": "邵谒",
        "content": "春日照九衢，春风媚罗绮。\n万骑出都门，拥在香尘裏。\n莫辞弔枯骨，千载长如此。\n安知今日身，不是昔时鬼。\n但看平地游，亦见摧辀死。",
        "dynasty": "唐",
        "collection_info": null
    },
    {
        "title": "贞女墓",
        "author": "邵谒",
        "content": "生持节操心，死作坚贞鬼。\n至今坟上春，草木无花卉。",
        "dynasty": "唐",
        "collection_info": null
    },
    {
        "title": "自叹",
        "author": "邵谒",
        "content": "春蚕未成茧，已贺箱笼实。\n蟢子徒有丝，终年不成匹。\n每念古人言，有得则有失。\n我命独如何，憔悴长如一。\n白日九衢中，幽独暗如漆。\n流泉有枯时，穷贱无尽日。\n惆怅復惆怅，几迴新月出。",
        "dynasty": "唐",
        "collection_info": null
    },
    {
        "title": "送徐羣宰望江",
        "author": "邵谒",
        "content": "古人力文学，所务安疲甿。\n今人力文学，所务惟公卿。\n大贤重邦本，屈迹官武城。\n劝民勤机杼，自然国用幷。\n但见富贵者，知食不知耕。\n忽尔秋不熟，储廪焉得盈。\n贡艺既精苦，用心必公平。\n吾道不遗贤，霄汉期芳馨。\n一夫若有德，千古称其英。\n陶潜虽理邑，崔烈徒台衡。\n浊者必恶清，瞽者必恶明。\n孤松自有色，岂夺众草荣。\n为刀若不利，焉得宰牛名。\n为丝若不直，焉得琴上声。\n好去立高节，重来振羽翎。",
        "dynasty": "唐",
        "collection_info": null
    },
    {
        "title": "秋夕",
        "author": "邵谒",
        "content": "万里凭梦归，骨肉皆在眼。\n觉来益惆怅，不信长安远。\n人人但为农，我独常逢旱。\n恶命如漏巵，滴滴添不满。\n天末雁来时，一呌一肠断。",
        "dynasty": "唐",
        "collection_info": null
    },
    {
        "title": "览孟东野集",
        "author": "邵谒",
        "content": "蚌死留夜光，剑折留锋铓。\n哲人归大夜，千古传珪璋。\n珪璋徧四海，人伦多变改。\n题花花已无，翫月月犹在。\n不知天地间，白日几时昧。",
        "dynasty": "唐",
        "collection_info": null
    },
    {
        "title": "送友人江行",
        "author": "邵谒",
        "content": "送君若浪水，迭迭愁思起。\n梦魂如月明，相送秋江裏。",
        "dynasty": "唐",
        "collection_info": null
    },
    {
        "title": "下第有感",
        "author": "邵谒",
        "content": "古人有遗言，天地如掌阔。\n我行三十载，青云路未达。\n尝闻读书者，所贵免征伐。\n谁知失意时，痛于刃伤骨。\n身如石上草，根蔕浅难活。\n人人皆爱春，我独愁花发。\n如何归故山，相携采薇蕨。",
        "dynasty": "唐",
        "collection_info": null
    },
    {
        "title": "论政",
        "author": "邵谒",
        "content": "贤哉三握髪，为有天下忧。\n孙弘不开阁，丙吉宁问牛。\n内政由股肱，外政由诸侯。\n股肱政若行，诸侯政自修。\n一物不得所，蚁穴满山丘。\n莫言万木死，不因一叶秋。\n朱云若不直，汉帝终自由。\n子婴一失国，渭水东悠悠。",
        "dynasty": "唐",
        "collection_info": null
    },
    {
        "title": "战城南",
        "author": "邵谒",
        "content": "武皇重征伐，战士轻生死。\n朝争刃上功，暮作泉下鬼。\n悲风弔枯骨，明日照荒垒。\n千载留长声，呜咽城南水。",
        "dynasty": "唐",
        "collection_info": null
    },
    {
        "title": "赠郑殷处士",
        "author": "邵谒",
        "content": "善琴不得听，嘉玉不得名。\n知音既已死，良匠亦未生。\n退居一河湄，山中物景清。\n鱼沈池水碧，鹤去松枝轻。\n长材靡入用，大厦失巨楹。\n颜子不得禄，谁谓天道平。",
        "dynasty": "唐",
        "collection_info": null
    },
    {
        "title": "古乐府",
        "author": "邵谒",
        "content": "对酒弹古琴，弦中发新音。\n新音不可辨，十指幽怨深。\n妾颜不自保，四时如车轮。\n不知今夜月，曾照几时人。\n露滴芙蓉香，香销心亦死。\n良时无可留，残红谢池水。",
        "dynasty": "唐",
        "collection_info": null
    },
    {
        "title": "经安容先生旧居",
        "author": "邵谒",
        "content": "羽化留遗踪，千载踪难没。\n一泉岩下水，几度换明月。\n松老不改柯，龙久皆变骨。\n云雨有归时，鸡犬无还日。\n至今青山中，寂寞桃花发。",
        "dynasty": "唐",
        "collection_info": null
    },
    {
        "title": "望行人",
        "author": "邵谒",
        "content": "登楼恐不高，及高君已远。\n云行郎即行，云归郎不返。\n嗟为楼上人，望望不相近。\n若作辙中泥，不放郎车转。\n白日下西山，望尽妾肠断。",
        "dynasty": "唐",
        "collection_info": null
    },
    {
        "title": "岁丰",
        "author": "邵谒",
        "content": "皇天降丰年，本忧贫士食。\n贫士无良畴，安能得稼穑。\n工佣输富家，日落长叹息。\n为供豪者粮，役尽匹夫力。\n天地莫施恩，施恩强者得。",
        "dynasty": "唐",
        "collection_info": null
    },
    {
        "title": "金谷园怀古",
        "author": "邵谒",
        "content": "在富莫骄奢，骄奢多自亡。\n为女莫骋容，骋容多自伤。\n如何金谷园，郁郁椒兰房。\n昨夜绮罗列，今日池馆荒。\n竹死不变节，花落有余香。\n美人抱义死，千载名犹彰。\n娇歌无遗音，明月留清光。\n浮云易改色，衰草难重芳。\n不学韩侯妇，衔冤报宋王。",
        "dynasty": "唐",
        "collection_info": null
    },
    {
        "title": "春日有感",
        "author": "邵谒",
        "content": "我心如蘗苦，他见如荠甘。\n火未到身者，痛楚难共谙。\n但言贫者拙，不言富者贫。\n谁知苦寒女，力尽为桑蚕。",
        "dynasty": "唐",
        "collection_info": null
    },
    {
        "title": "学仙词",
        "author": "邵谒",
        "content": "上仙传秘诀，澹薄与无营。\n炼药□□□，变姓不变形。\n三尸既无累，百虑自不生。\n是知寸心中，有路通上清。\n祖龙好仙术，烧却黄金精。",
        "dynasty": "唐",
        "collection_info": null
    },
    {
        "title": "妓女",
        "author": "邵谒",
        "content": "天若许人登，青山高不止。\n地若许人穷，黄泉深无水。\n量诸造化情，物成皆有以。\n如何上青冥，视之平若砥。\n日下骋琅玕，空中无罗绮。\n但见势腾凌，将为长如此。\n炫耀一时间，逡巡九泉裏。\n一种为埃尘，不学堕楼死。",
        "dynasty": "唐",
        "collection_info": null
    },
    {
        "title": "寒女行",
        "author": "邵谒",
        "content": "寒女命自薄，生来多贱微。\n家贫人不聘，一身无所归。\n养蚕多苦心，茧熟他人丝。\n织素徒苦力，素成他人衣。\n青楼富家女，纔生便有主。\n终日着罗绮，何曾识机杼。\n清夜闻歌声，听之泪如雨。\n他人如何欢，我意又何苦。\n所以问皇天，皇天竟无语。",
        "dynasty": "唐",
        "collection_info": null
    },
    {
        "title": "览镜",
        "author": "邵谒",
        "content": "一照一迴悲，再照颜色衰。\n日月自流水，不知身老时。\n昨日照红颜，今朝照白丝。\n白丝与红颜，相去咫尺间。",
        "dynasty": "唐",
        "collection_info": null
    },
    {
        "title": "轻薄行",
        "author": "邵谒",
        "content": "薄薄身上衣，轻轻浮云质。\n长安一花开，九陌马蹄疾。\n谁言公子车，不是天上力。",
        "dynasty": "唐",
        "collection_info": null
    },
    {
        "title": "苦别离",
        "author": "邵谒",
        "content": "十五为君婚，二十入君门。\n自从入户后，见君长出门。\n朝看相送人，暮看相送人。\n若遣折杨柳，此地树无根。\n愿为陌上土，得作马蹄尘。\n愿为曲木枝，得作双车轮。\n安得太行山，移来君马前。",
        "dynasty": "唐",
        "collection_info": null
    },
    {
        "title": "览张骞传",
        "author": "邵谒",
        "content": "采药不得根，寻河不得源。\n此时虚白首，徒感武皇恩。\n桑田未闻改，日月曾几昏。\n仙骨若求得，垄头无新坟。\n不见杜陵草，至今空自繁。",
        "dynasty": "唐",
        "collection_info": null
    },
    {
        "title": "白头吟",
        "author": "邵谒",
        "content": "汉家天宇阔，日月不暂闲。\n常将古今骨，裨作北邙山。\n山高势已极，犹自凋朱颜。",
        "dynasty": "唐",
        "collection_info": null
    },
    {
        "title": "瞽者叹",
        "author": "邵谒",
        "content": "我心岂不平，我目自不明。\n徒云备双足，天下何由行。",
        "dynasty": "唐",
        "collection_info": null
    },
    {
        "title": "送从弟长安下第南归觐亲",
        "author": "邵谒",
        "content": "白日不得照，戴天如戴盆。\n青云未见路，丹车劳出门。\n采薇秦山镇，养亲湘水源。\n心中岂不切，其如行路难。\n为文清益峻，为心直且安。\n芝兰未入用，馨香志独存。\n他门种桃李，犹能荫子孙。\n我家有棠阴，枝叶竟不繁。\n心醉岂因酒，愁多徒见萱。\n征徒忽告归，执袂殷勤论。\n在鸟终为凤，为鱼须化鲲。\n富贵岂长守，贫贱宁有根。\n丈夫志不大，何以佐干坤。\n昼短疾于箭，早来献天言。\n莫恋苍梧畔，野烟横破村。",
        "dynasty": "唐",
        "collection_info": null
    },
    {
        "title": "少年行",
        "author": "邵谒",
        "content": "丈夫十八九，胆气欺韩彭。\n报雠不用剑，辅国不用兵。\n以目为水鑑，以心作权衡。\n愿君似尧舜，能使天下平。\n何必走马夸弓矢，然后致得人心争。",
        "dynasty": "唐",
        "collection_info": null
    },
    {
        "title": "汉宫井",
        "author": "邵谒",
        "content": "辘轳声绝离宫静，班姬几度照金井。\n梧桐老去残花开，犹似当时美人影。",
        "dynasty": "唐",
        "collection_info": null
    },
    {
        "title": "显茂楼",
        "author": "邵谒",
        "content": "秦山渭水尚悠悠，如何草树迷宫阙。\n繁华朱翠尽东流，唯有望楼对明月。",
        "dynasty": "唐",
        "collection_info": null
    },
    {
        "title": "紫阁峯",
        "author": "邵谒",
        "content": "壮国山河倚空碧，迥拔烟霞侵太白。\n绿崖下视千万寻，青天只据百余尺。",
        "dynasty": "唐",
        "collection_info": null
    },
    {
        "title": "送李员外频之建州",
        "author": "林宽",
        "content": "句践江头月，客星台畔松。\n为郎久不见，出守暂相逢。\n鸟泊牵滩索，花空押号钟。\n远人思化切，休上武夷峰。",
        "dynasty": "唐",
        "collection_info": null
    },
    {
        "title": "送许棠先辈归宣州",
        "author": "林宽",
        "content": "髪枯穷律韵，字字合埙篪。\n日月所到处，姓名无不知。\n莺啼谢守垒，苔老谪仙碑。\n诗道丧来久，东归为弔之。",
        "dynasty": "唐",
        "collection_info": null
    },
    {
        "title": "穷冬太学",
        "author": "林宽",
        "content": "投迹依槐馆，荒亭草合时。\n雪深鸢啸急，薪湿鼎吟迟。\n默坐同谁话，非僧不我知。\n匡庐瀑布畔，何日副心期。",
        "dynasty": "唐",
        "collection_info": null
    },
    {
        "title": "陪郑諴郎中假日省中寓直",
        "author": "林宽",
        "content": "宪厅名最重，假日许从容。\n床满诸司印，庭高五粒松。\n井寻芸吏汲，茶拆岳僧封。\n鸟度帘旌暮，犹吟隔苑钟。",
        "dynasty": "唐",
        "collection_info": null
    },
    {
        "title": "送谢石先辈归宣州",
        "author": "林宽",
        "content": "名随春色远，湖外已先知。\n花尽方辞醉，莺残是放时。\n天寒千尺岳，颔白半联诗。\n笋蕨犹堪采，荣归及养期。",
        "dynasty": "唐",
        "collection_info": null
    },
    {
        "title": "下第寄欧阳瓒",
        "author": "林宽",
        "content": "诗人道僻命多奇，更值干戈乱起时。\n莫作江宁王少府，一生吟苦竟谁知。",
        "dynasty": "唐",
        "collection_info": null
    },
    {
        "title": "寄何绍余",
        "author": "林宽",
        "content": "雁过君犹未入城，清贤门下旧知名。\n风波冻马遥逢见，革橐饥僮尚挈行。\n住在闲坊无辙迹，别来何寺有泉声。\n芙蓉苑北曲江岸，期看终南新雪晴。",
        "dynasty": "唐",
        "collection_info": null
    },
    {
        "title": "送人宰浦城",
        "author": "林宽",
        "content": "东南犹阻寇，梨岭更谁登。\n作宰应无俸，归船必有僧。\n滩平眠獭石，烧断饮猨藤。\n岁尽校殊最，方当见异能。",
        "dynasty": "唐",
        "collection_info": null
    },
    {
        "title": "省试腊后望春宫",
        "author": "林宽",
        "content": "皇都初度腊，凤辇出深宫。\n高凭楼台上，遥瞻灞浐中。\n仗凝霜彩白，袍映日华红。\n柳眼方开冻，莺声渐转风。\n御沟穿断霭，骊岫照斜空。\n时见宸游兴，因观稼穑功。",
        "dynasty": "唐",
        "collection_info": null
    },
    {
        "title": "寄省中知己",
        "author": "林宽",
        "content": "门掩清曹晚，静将乌府邻。\n花开封印早，雪下典衣频。\n怪木风吹阁，废巢时落薪。\n每怜吾道苦，长说向同人。",
        "dynasty": "唐",
        "collection_info": null
    },
    {
        "title": "朱坡",
        "author": "林宽",
        "content": "朱坡坡上望，不似在秦京。\n渐觉溪山秀，更高鱼鸟情。\n夜吟禅子室，晓爨猎人铛。\n恃此偷佳赏，九衢蜩未鸣。",
        "dynasty": "唐",
        "collection_info": null
    },
    {
        "title": "酬陈樵见寄",
        "author": "林宽",
        "content": "失意闲眠起更迟，又将羁薄谢深知。\n囊书旋入酒家尽，纱帽长依僧壁垂。\n待月句新遭鬼哭，寻山貌古被猨窥。\n元和才子多如此，除却清吟何所为。",
        "dynasty": "唐",
        "collection_info": null
    },
    {
        "title": "华清宫",
        "author": "林宽",
        "content": "殿角钟残立宿鸦，朝元归驾望无涯。\n香泉空浸宫前草，未到春时争发花。",
        "dynasty": "唐",
        "collection_info": null
    },
    {
        "title": "终南山",
        "author": "林宽",
        "content": "标奇耸峻壮长安，影入千门万户寒。\n徒自倚天生气色，尘中谁为举头看。",
        "dynasty": "唐",
        "collection_info": null
    },
    {
        "title": "歌风台",
        "author": "林宽",
        "content": "蒿棘空存百尺基，酒酣曾唱大风词。\n莫言马上得天下，自古英雄尽解诗。",
        "dynasty": "唐",
        "collection_info": null
    },
    {
        "title": "送人归日东",
        "author": "林宽",
        "content": "沧溟西畔望，一望一心摧。\n地即同正朔，天教阻往来。\n波翻夜作电，鲸吼昼为雷。\n门外人参径，到时花几开。",
        "dynasty": "唐",
        "collection_info": null
    },
    {
        "title": "寓兴",
        "author": "林宽",
        "content": "西母一杯酒，空言浩劫春。\n英雄归厚土，日月照闲人。\n衰草珠玑冢，冷灰龙凤身。\n茂陵骊岫晚，过者暗伤神。",
        "dynasty": "唐",
        "collection_info": null
    },
    {
        "title": "少年行",
        "author": "林宽",
        "content": "柳烟侵御道，门映夹城开。\n白日莫空过，青春不再来。\n报雠衝雪去，乘醉臂鹰迴。\n看取歌钟地，残阳满坏台。",
        "dynasty": "唐",
        "collection_info": null
    },
    {
        "title": "塞上还荅友人",
        "author": "林宽",
        "content": "无端游绝塞，归鬓已苍然。\n戎羯围中过，风沙马上眠。\n草衰频过烧，耳冷不闻蝉。\n从此甘贫坐，休言更到边。",
        "dynasty": "唐",
        "collection_info": null
    },
    {
        "title": "哭栖白供奉",
        "author": "林宽",
        "content": "侍辇才难得，三朝有上人。\n琢诗方到骨，至死不离贫。\n风帐孤萤入，霜阶积叶频。\n夕阳门半掩，过此亦无因。",
        "dynasty": "唐",
        "collection_info": null
    },
    {
        "title": "送昇道靖恭相公分司",
        "author": "林宽",
        "content": "东风时不遇，果见致君难。\n海岳影犹动，鵾鹏势未安。\n星沈关锁冷，鸡唱驿灯残。\n谁似二宾客，门闲嵩洛寒。",
        "dynasty": "唐",
        "collection_info": null
    },
    {
        "title": "关下早行",
        "author": "林宽",
        "content": "轧轧推危辙，听鸡独早行。\n风吹宿霭散，月照华山明。\n白首东西客，黄河昼夜清。\n相逢皆有事，唯我是闲情。",
        "dynasty": "唐",
        "collection_info": null
    },
    {
        "title": "曲江",
        "author": "林宽",
        "content": "曲江初碧草初青，万毂千蹄匝岸行。\n倾国妖姬云鬓重，薄徒公子雪衫轻。\n琼镌狒𤝞遶觥舞，金蹙辟邪拏拨鸣。\n柳絮杏花留不得，随风处处逐歌声。",
        "dynasty": "唐",
        "collection_info": null
    },
    {
        "title": "长安遣怀",
        "author": "林宽",
        "content": "醉下高楼醒復登，任从浮薄笑才能。\n青龙寺裏三门上，立为南山不为僧。",
        "dynasty": "唐",
        "collection_info": null
    },
    {
        "title": "送僧游太白峰",
        "author": "林宽",
        "content": "云深游太白，莫惜遍探奇。\n顶上多灵迹，尘中少客知。\n悬崖倚冻瀑，飞狖过孤枝。\n出定更何事，相逢必有诗。",
        "dynasty": "唐",
        "collection_info": null
    },
    {
        "title": "哭造微禅师",
        "author": "林宽",
        "content": "神迁不火葬，新塔露疎柽。\n是物皆磨灭，唯师出死生。\n虚堂散钓叟，怪木哭山精。\n林下路长在，无因更此行。",
        "dynasty": "唐",
        "collection_info": null
    },
    {
        "title": "献同年孔郎中",
        "author": "林宽",
        "content": "炊琼爇桂帝关居，卖尽寒衣典尽书。\n驱马每寻霜影裏，到门常在鼓声初。\n蟾枝交彩清兰署，鸾佩排光映玉除。\n一顾深恩身未杀，争期皎日负吹嘘。",
        "dynasty": "唐",
        "collection_info": null
    },
    {
        "title": "闻雁",
        "author": "林宽",
        "content": "接影横空背雪飞，声声寒出玉关迟。\n上阳宫裏三千梦，月冷风清闻过时。",
        "dynasty": "唐",
        "collection_info": null
    },
    {
        "title": "送惠补阙",
        "author": "林宽",
        "content": "诏下搜岩野，高人入竹林。\n长因抗疏日，便作去官心。\n清俸供僧尽，沧洲寄迹深。\n东门有归路，徒自弃华簪。",
        "dynasty": "唐",
        "collection_info": null
    },
    {
        "title": "和友人贼后",
        "author": "林宽",
        "content": "带号乞兵急，英雄陷贼围。\n江山犹未静，鱼鸟欲何归。\n城露桑榆尽，时平老幼稀。\n书从战后得，读彻血盈衣。",
        "dynasty": "唐",
        "collection_info": null
    },
    {
        "title": "长安即事",
        "author": "林宽",
        "content": "暝鼓纔终復晓鸡，九门何计出沈迷。\n樵童乱打金吾鼓，豪马争奔丞相堤。\n翡翠鬟欹钗上燕，麒麟衫束海中犀。\n须知不是诗人事，空忆泉声菊畔畦。",
        "dynasty": "唐",
        "collection_info": null
    },
    {
        "title": "和周繇校书先辈省中寓直",
        "author": "林宽",
        "content": "古木重门掩，幽深秖欠溪。\n此中真吏隐，何必更岩栖。\n名姓镌幢记，经书逐库题。\n字随飞蠹缺，阶与落星齐。\n伴直僧谈静，侵霜蛩韵低。\n粘尘贺草没，剥粉薛禽迷。\n衰藓墙千堵，微阳菊半畦。\n鼓残鸦去北，漏在月沈西。\n每忆终南雪，几登云阁梯。\n时因搜句次，那惜一招携。",
        "dynasty": "唐",
        "collection_info": null
    },
    {
        "title": "苦雨",
        "author": "林宽",
        "content": "霪霖翳日月，穷巷变沟坑。\n骤洒纤枝折，奔倾坏堵平。\n蒙[簦]来客绝，跃甃噪蛙狞。\n败屐阴苔积，摧檐湿菌生。\n斜飞穿裂瓦，迸落打空铛。\n叶底迟归蝶，林中滞出莺。\n润侵书缝黑，冷浸鬓丝明。\n牖暗参差影，阶寒断续声。\n尺薪功比桂，寸粒价高琼。\n遥想管弦裏，无因识此情。",
        "dynasty": "唐",
        "collection_info": null
    },
    {
        "title": "翰林作",
        "author": "刘邺",
        "content": "曾是江波垂钓人，自怜深厌九衢尘。\n浮生渐老年随水，往事曾闻泪满巾。\n已觉远天秋色动，不堪闲夜雨声频。\n多惭不是相如笔，虚直金銮接侍臣。",
        "dynasty": "唐",
        "collection_info": null
    },
    {
        "title": "待漏院吟",
        "author": "刘邺",
        "content": "玉堂帘外独迟迟，明月初沈勘契时。\n闲听景阳钟尽后，两莺飞上万年枝。",
        "dynasty": "唐",
        "collection_info": null
    },
    {
        "title": "慧山寺肄业送怀坦上人",
        "author": "李骘",
        "content": "流水何山分，浮云空中遇。\n我生无根株，聚散亦难固。\n忆昨鬬龙春，岩栖侣高步。\n清怀去羁束，幽境无滓污。\n日落九峰明，烟生万华暮。\n兹欢未云隔，前笑倏已故。\n四时难信留，百草换霜露。\n离襟一成解，怅抱将何谕。\n惊泉有余哀，永日谁与度。\n缅思孤帆影，再往重江路。\n去去忽悽悲，因风暂回顾。",
        "dynasty": "唐",
        "collection_info": null
    },
    {
        "title": "读惠山若冰师集因题故院三首 一",
        "author": "李骘",
        "content": "五天何处望，心念起皆知。\n化塔留今日，泉鸣自昔时。\n古苔生石静，秋草满山悲。\n莫道声容远，长歌白雪词。",
        "dynasty": "唐",
        "collection_info": null
    },
    {
        "title": "读惠山若冰师集因题故院三首 二",
        "author": "李骘",
        "content": "高怀逢异境，佳句想吟频。\n月冷松溪夜，烟浓草寺春。\n浮云将世远，清听与名新。\n不见开岩日，空为拜影人。",
        "dynasty": "唐",
        "collection_info": null
    },
    {
        "title": "读惠山若冰师集因题故院三首 三",
        "author": "李骘",
        "content": "景物搜求歇，山云放纵飞。\n树寒烟鹤去，池静水龙归。\n暗榻尘飘满，阴檐月到稀。\n何年灯焰尽，风动影堂扉。",
        "dynasty": "唐",
        "collection_info": null
    },
    {
        "title": "自惠山至吴下寄酬南徐从事",
        "author": "李骘",
        "content": "不接芳晨游，独此长洲苑。\n风颜一成阻，翰墨劳空返。\n悠悠汀渚长，杳杳苹花晚。\n如何西府欢，尚念东吴远。\n瑶音动清韵，兰思芬盈畹。\n犹及九峰春，归吟白云巘。",
        "dynasty": "唐",
        "collection_info": null
    },
    {
        "title": "中秋夜戏酬顾道流",
        "author": "孙蜀",
        "content": "不那此身偏爱月，等闲看月即更深。\n仙翁每被嫦娥使，一度逢圆一度吟。",
        "dynasty": "唐",
        "collection_info": null
    },
    {
        "title": "咏燕上主司郑愚",
        "author": "欧阳澥",
        "content": "翩翩双燕画堂开，送古迎今几万回。\n长向春秋社前后，为谁归去为谁来。",
        "dynasty": "唐",
        "collection_info": null
    },
    {
        "title": "句",
        "author": "欧阳澥",
        "content": "黄菊离家十四年，离家已是梦松年。\n落日望乡处，何人知客情。",
        "dynasty": "唐",
        "collection_info": null
    },
    {
        "title": "自咏豆花",
        "author": "陈黯",
        "content": "玳瑁应难比，斑犀定不加。\n天嫌未端正，满面与妆花。",
        "dynasty": "唐",
        "collection_info": null
    },
    {
        "title": "雪诗",
        "author": "张孜",
        "content": "长安大雪天，鸟雀难相觅。\n其中豪贵家，捣椒泥四壁。\n到处爇红炉，周迴下罗幂。\n暖手调金丝，蘸甲斟琼液。\n醉唱玉尘飞，困融香汗滴。\n岂知饥寒人，手脚生皴劈。",
        "dynasty": "唐",
        "collection_info": null
    },
    {
        "title": "句",
        "author": "张孜",
        "content": "着牙卖朱紫，断钱赊举选。\n华山秀作英雄骨，黄河泻出纵横才。\n梦破青霄春，烟霞无去尘。\n若夸郭璞五色笔，江淹却是寻常人。",
        "dynasty": "唐",
        "collection_info": null
    },
    {
        "title": "赠妓僊哥",
        "author": "郑仁表",
        "content": "严吹如何下太清，玉肌无疹六铢轻。\n自知不是流霞酌，愿听云和瑟一声。",
        "dynasty": "唐",
        "collection_info": null
    },
    {
        "title": "赠妓命洛真",
        "author": "郑仁表",
        "content": "巧制新章拍拍新，金罍巡举助精神。\n时时欲得横波眄，又怕回筹错指人。",
        "dynasty": "唐",
        "collection_info": null
    },
    {
        "title": "句",
        "author": "郑仁表",
        "content": "文章世上争开路，阀阅山东拄破天。",
        "dynasty": "唐",
        "collection_info": null
    },
    {
        "title": "杜甫同谷茅茨",
        "author": "赵鸿",
        "content": "工部栖迟后，邻家大半无。\n青羌迷道路，白社寄杯盂。\n大雅何人继，全生此地孤。\n孤云飞鸟什，空勒旧山隅。",
        "dynasty": "唐",
        "collection_info": null
    },
    {
        "title": "栗亭",
        "author": "赵鸿",
        "content": "杜甫栗亭诗，诗人多在口。\n悠悠二甲子，题纪今何有。",
        "dynasty": "唐",
        "collection_info": null
    },
    {
        "title": "泥功山",
        "author": "赵鸿",
        "content": "立石泥功状，天然诡怪形。\n未尝私祸福，终不费丹青。",
        "dynasty": "唐",
        "collection_info": null
    },
    {
        "title": "昆明池织女石",
        "author": "童翰卿",
        "content": "一片昆明石，千秋织女名。\n见人虚脉脉，临水更盈盈。\n苔作轻衣色，波为促杼声。\n岸云连鬓湿，沙月对眉生。\n有脸莲同笑，无心鸟不惊。\n还如朝镜裏，形影两分明。",
        "dynasty": "唐",
        "collection_info": null
    },
    {
        "title": "绝句",
        "author": "童翰卿",
        "content": "大朴逐物尽，哀我天地功。\n争得荣辱心，洒然归西风。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "爣爣皎日，歘丽于天。\n厥明御舒，如王出焉。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "爣爣皎日，歘入于地。\n厥晦厥贞，如王入焉。",
        "dynasty": "唐",
        "collection_info": null
    },
    {
        "title": "补周礼九夏系文   三",
        "author": "皮日休",
        "content": "出有龙旗，入有珩佩。\n勿驱勿驰，惟慎惟戒。",
        "dynasty": "唐",
        "collection_info": null
    },
    {
        "title": "补周礼九夏系文   四",
        "author": "皮日休",
        "content": "出有嘉谋，入有内则。\n繄彼臣庶，钦王之式。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "愔愔清庙，仪仪象服。\n我尸出矣，迎神之谷。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "杳杳阴竹，坎坎路鼓。\n我尸入矣，得神之祜。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "有郁其鬯，有俨其彝。\n九变未作，全乘来之。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "既醑既酢，爰朄爰舞。\n象物既降，全乘之去。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "麟之仪仪，不絷不维。\n乐德而至，如宾之嬉。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "凤之愉愉，不篝不笯。\n乐德而至，如宾之娱。",
        "dynasty": "唐",
        "collection_info": null
    },
    {
        "title": "补周礼九夏系文   三",
        "author": "皮日休",
        "content": "自筐及筥，我有牢醑。\n自筐及篚，我有货币。",
        "dynasty": "唐",
        "collection_info": null
    },
    {
        "title": "补周礼九夏系文   四",
        "author": "皮日休",
        "content": "我牢不愆，我货不匮。\n硕硕其才，有乐而止。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "王有虎臣，锡之鈇钺。\n征彼不憓，一扑而灭。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "王有虎臣，锡之圭瓒。\n征彼不享，一烘而泮。",
        "dynasty": "唐",
        "collection_info": null
    },
    {
        "title": "补周礼九夏系文   三",
        "author": "皮日休",
        "content": "王有掌讶，遉尔疆理。\n王有掌客，馈尔饔饩。",
        "dynasty": "唐",
        "collection_info": null
    },
    {
        "title": "补周礼九夏系文   四",
        "author": "皮日休",
        "content": "何以乐之，金石九奏。\n何以锡之，龙旗九旒。",
        "dynasty": "唐",
        "collection_info": null
    },
    {
        "title": "补周礼九夏系文",
        "author": "皮日休",
        "content": "𤫩𤫩衡笄，翚衣褕翟。\n自内而祭，为君之则。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "洪源谁孕，疏为江河。\n大块孰埏，播为山阿。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "厥流浩漾，厥势嵯峨。\n今君之酌，慰我实多。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "礼酒既酌，嘉宾既厚，牍为之奏。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "礼酒既竭，嘉宾既悦，应为之节。",
        "dynasty": "唐",
        "collection_info": null
    },
    {
        "title": "补周礼九夏系文   三",
        "author": "皮日休",
        "content": "礼酒既罄，嘉宾既醒，雅为之行。",
        "dynasty": "唐",
        "collection_info": null
    },
    {
        "title": "补周礼九夏系文   一",
        "author": "皮日休",
        "content": "桓桓其珪，衮衮其衣。\n出作二伯，天子是毗。",
        "dynasty": "唐",
        "collection_info": null
    },
    {
        "title": "补周礼九夏系文   二",
        "author": "皮日休",
        "content": "桓桓其珪，衮衮其服。\n入作三孤，国人是福。",
        "dynasty": "唐",
        "collection_info": null
    },
    {
        "title": "三羞诗三首",
        "author": "皮日休",
        "content": "吾闻古君子，介介励其节。\n入门疑储宫，抚己思鈇钺。\n志者若不退，佞者何由达。\n君臣一殽膳，家国共残杀。\n此道见于今，永思心若裂。\n王臣方謇謇，佐我无玷缺。\n如何以谋计，中道生芽蘗。\n宪司遵故典，分道播南越。\n苍惶出班行，家室不容别。\n玄鬓行为霜，清泪立成血。\n乘遽剧飞鸟，就传过风发。\n嗟吾何为者，叨在造士列。\n献文不上第，归于淮之汭。\n蹇蹄可再犇，退羽可后歇。\n利则侣轩裳，塞则友松月。\n而于方寸内，未有是愁结。\n未为禄食仕，俯不媿粱粝。\n未为冠冕人，死不惭忠烈。\n如何有是心，不能叩丹阙。\n赫赫负君归，南山采芝蕨。",
        "dynasty": "唐",
        "collection_info": null
    },
    {
        "title": "三羞诗三首",
        "author": "皮日休",
        "content": "南荒不择吏，致我交阯覆。\n绵联三四年，流为中夏辱。\n懦者鬬即退，武者兵则黩。\n军庸满天下，战将多金玉。\n刮则齐民癕，分为猛士禄。\n雄健许昌师，忠武冠其族。\n去为万骑风，住作一川肉。\n昨朝残卒回，千门万户哭。\n哀声动闾里，怨气成山谷。\n谁能听昼鼙，不忍看金镞。\n吾有制胜术，不奈贱碌碌。\n贮之胸臆间，惭见许师属。\n自嗟胡为者，得蹑前修躅。\n家不出军租，身不识部曲。\n亦衣许师衣，亦食许师粟。\n方知古人道，荫我已为足。\n念此向谁羞，悠悠颍川绿。",
        "dynasty": "唐",
        "collection_info": null
    },
    {
        "title": "三羞诗三首",
        "author": "皮日休",
        "content": "天子丙戌年，淮右民多饥。\n就中颍之汭，转徙何纍纍。\n夫妇相顾亡，弃却抱中儿。\n兄弟各自散，出门如大痴。\n一金易芦卜，一缣换凫茈。\n荒村墓鸟树，空屋野花篱。\n儿童啮草根，倚桑空羸羸。\n斑白死路傍，枕土皆离离。\n方知圣人教，于民良在斯。\n厉能去人爱，荒能夺人慈。\n如何司牧者，有术皆在兹。\n粤吾何为人，数亩清溪湄。\n一写落第文，一家欢復嬉。\n朝食有麦饘，晨起有布衣。\n一身既饱暖，一家无怨咨。\n家虽有畎亩，手不秉镃基。\n岁虽有札瘥，庖不废晨炊。\n何道以致是，我有明公知。\n食之以侯食，衣之以侯衣。\n归时恤金帛，使我奉庭闱。\n抚己媿颍民，奚不进德为。\n因兹感知己，尽日空涕洟。",
        "dynasty": "唐",
        "collection_info": null
    },
    {
        "title": "七爱诗 房杜二相国",
        "author": "皮日休",
        "content": "吾爱房与杜，贫贱共联步。\n脱身抛乱世，策杖归真主。\n纵横握中算，左右天下务。\n骯脏无敌才，磊落不世遇。\n美矣名公卿，魁然真宰辅。\n黄阁三十年，清风一万古。\n巨业照国史，大勋镇王府。\n遂使后世民，至今受陶铸。\n粤吾少有志，敢蹑前贤路。\n苟得同其时，愿为执鞭竖。",
        "dynasty": "唐",
        "collection_info": null
    },
    {
        "title": "七爱诗 李太尉",
        "author": "皮日休",
        "content": "吾爱李太尉，崛起定中原。\n骁雄十万兵，四面围国门。\n一战取王畿，一叱散妖氛。\n乘舆既反正，凶竖争亡魂。\n巍巍柱天功，荡荡盖世勋。\n仁于曹孟德，勇过霍将军。\n丹券入帑藏，青史传子孙。\n所谓大丈夫，动合惊干坤。\n所谓圣天子，难得忠贞臣。\n下以契鱼水，上以合风云。\n百世必一乱，千年方一人。\n吾虽翰墨子，气概敢不羣。\n愿以太平颂，题向甘泉春。",
        "dynasty": "唐",
        "collection_info": null
    },
    {
        "title": "七爱诗 卢征君",
        "author": "皮日休",
        "content": "吾爱卢征君，高卧嵩山裏。\n百辟未一顾，三征方暂起。\n坦腹对宰相，岸帻揖天子。\n建礼门前吟，金銮殿裏醉。\n天下皆餔糟，真君独洁己。\n天下皆乐闻，征君独洗耳。\n天下皆怀羞，征君独多耻。\n银黄不妨悬，赤绂不妨被。\n而于心抱中，独作羲皇地。\n篮舆一云返，泥诏褒不已。\n再看缑山云，重酌嵩阳水。\n放旷书裏终，逍遥醉中死。\n吾谓伊与周，不若征君贵。\n吾谓巢与许，不若征君义。\n高名无阶级，逸迹绝涯涘。\n万世唐书中，逸名不可比。\n粤吾慕真隐，强以骨肉累。\n如教不为名，敢有征君志。",
        "dynasty": "唐",
        "collection_info": null
    },
    {
        "title": "七爱诗 元鲁山",
        "author": "皮日休",
        "content": "吾爱元紫芝，清介如伯夷。\n辇母远之官，宰邑无玷疵。\n三年鲁山民，丰稔不暂饥。\n三年鲁山吏，清慎各自持。\n只饮鲁山泉，只采鲁山薇。\n一室冰檗苦，四远声光飞。\n退归旧隐来，斗酒入茅茨。\n鸡黍匪家畜，琴尊常自怡。\n尽日一菜食，穷年一布衣。\n清似匣中镜，直如琴上丝。\n世无用贤人，青山生白髭。\n既卧黔娄衾，空立陈寔碑。\n吾无鲁山道，空有鲁山辞。\n所恨不相识，援毫空涕垂。",
        "dynasty": "唐",
        "collection_info": null
    },
    {
        "title": "七爱诗 李翰林",
        "author": "皮日休",
        "content": "吾爱李太白，身是酒星魄。\n口吐天上文，迹作人间客。\n磥砢千丈林，澄澈万寻碧。\n醉中草乐府，十幅笔一息。\n召见承明庐，天子亲赐食。\n醉曾吐御床，傲几触天泽。\n权臣妬逸才，心如斗筲窄。\n失恩出内署，海岳甘自适。\n刺谒戴接㒿，赴宴着縠屐。\n诸侯百步迎，明君九天忆。\n竟遭腐胁疾，醉魄归八极。\n大鹏不可笼，大椿不可植。\n蓬壶不可见，姑射不可识。\n五岳为辞锋，四溟作胸臆。\n惜哉千万年，此俊不可得。",
        "dynasty": "唐",
        "collection_info": null
    },
    {
        "title": "七爱诗 白太傅",
        "author": "皮日休",
        "content": "吾爱白乐天，逸才生自然。\n谁谓辞翰器，乃是经纶贤。\n歘从浮艳诗，作得典诰篇。\n立身百行足，为文六艺全。\n清望逸内署，直声惊谏垣。\n所刺必有思，所临必可传。\n忘形任诗酒，寄傲徧林泉。\n所望标文柄，所希持化权。\n何期遇訾毁，中道多左迁。\n天下皆汲汲，乐天独怡然。\n天下皆闷闷，乐天独舍旃。\n高吟辞两掖，清啸罢三川。\n处世似孤鹤，遗荣同脱蝉。\n仕若不得志，可为龟镜焉。",
        "dynasty": "唐",
        "collection_info": null
    },
    {
        "title": "正乐府十篇 卒妻怨",
        "author": "皮日休",
        "content": "河湟戍卒去，一半多不迴。\n家有半菽食，身为一囊灰。\n官吏按其籍，伍中斥其妻。\n处处鲁人髽，家家杞妇哀。\n少者任所归，老者无所携。\n况当札瘥年，米粒如琼瑰。\n纍纍作饿殍，见之心若摧。\n其夫死锋刃，其室委尘埃。\n其命即用矣，其赏安在哉。\n岂无黔敖恩，救此穷饿骸。\n谁知白屋士，念此飜欸欸。",
        "dynasty": "唐",
        "collection_info": null
    },
    {
        "title": "正乐府十篇 橡媪叹",
        "author": "皮日休",
        "content": "秋深橡子熟，散落榛芜冈。\n伛伛黄髪媪，拾之践晨霜。\n移时始盈掬，尽日方满筐。\n几曝復几蒸，用作三冬粮。\n山前有熟稻，紫穗袭人香。\n细获又精舂，粒粒如玉珰。\n持之纳于官，私室无仓箱。\n如何一石余，只作五斗量。\n狡吏不畏刑，贪官不避赃。\n农时作私债，农毕归官仓。\n自冬及于春，橡实诳饥肠。\n吾闻田成子，诈仁犹自王。\n吁嗟逢橡媪，不觉泪霑裳。",
        "dynasty": "唐",
        "collection_info": null
    },
    {
        "title": "正乐府十篇 贪官怨",
        "author": "皮日休",
        "content": "国家省闼吏，赏之皆与位。\n素来不知书，岂能精吏理。\n大者或宰邑，小者皆尉史。\n愚者皆混沌，毒者如雄虺。\n伤哉尧舜民，肉袒受鞭棰。\n吾闻古圣王，天下无遗士。\n朝庭及下邑，治者皆仁义。\n国家选贤良，定制兼拘忌。\n所以用此徒，令之充禄仕。\n何不广取人，何不广历试？\n下位既贤哉，上位何如矣。\n胥徒赏以财，俊造悉为吏。\n天下若不平，吾当甘弃市。",
        "dynasty": "唐",
        "collection_info": null
    },
    {
        "title": "正乐府十篇 农父谣",
        "author": "皮日休",
        "content": "农父冤辛苦，向我述其情。\n难将一人农，可备十人征。\n如何江淮粟，輓漕输咸京。\n黄河水如电，一半沈与倾。\n均输利其事，职司安敢评。\n三川岂不农，三辅岂不耕。\n奚不车其粟，用以供天兵。\n美哉农父言，何计达王程。",
        "dynasty": "唐",
        "collection_info": null
    },
    {
        "title": "正乐府十篇 路臣恨",
        "author": "皮日休",
        "content": "路臣何方来，去马真如龙。\n行骄不动尘，满辔金珑璁。\n有人自天来，将避荆棘丛。\n狞呼不觉止，推下苍黄中。\n十夫掣鞭策，御之如惊鸿。\n日行六七邮，瞥若鹰无踪。\n路臣慎勿愬，愬则刑尔躬。\n军期方似雨，天命正如风。\n七雄战争时，宾旅犹自通。\n如何太平世，动步却途穷。",
        "dynasty": "唐",
        "collection_info": null
    },
    {
        "title": "正乐府十篇 贱贡士",
        "author": "皮日休",
        "content": "南越贡珠玑，西蜀进罗绮。\n到京未晨旦，一一见天子。\n如何贤与俊，为贡贱如此。\n所知不可求，敢望前席事。\n吾闻古圣人，射宫亲选士。\n不肖尽屏迹，贤能皆得位。\n所以谓得人，所以称多士。\n叹息几编书，时哉又何异。",
        "dynasty": "唐",
        "collection_info": null
    },
    {
        "title": "正乐府十篇 颂夷臣",
        "author": "皮日休",
        "content": "夷师本学外，仍善唐文字。\n吾人本尚舍，何况夷臣事。\n所以不学者，反为夷臣戏。\n所以尸禄人，反为夷臣忌。\n吁嗟华风衰，何尝不由是。",
        "dynasty": "唐",
        "collection_info": null
    },
    {
        "title": "正乐府十篇 惜义鸟",
        "author": "皮日休",
        "content": "商颜多义鸟，义鸟实可嗟。\n危巢末纍纍，隐在栲木花。\n他巢若有雏，乳之如一家。\n他巢若遭捕，投之同一罗。\n商人每秋贡，所贵復如何。\n饱以稻粱滋，饰以组绣华。\n惜哉仁义禽，委戏于宫娥。\n吾闻凤之贵，仁义亦足夸。\n所以不遭捕，盖缘生不多。",
        "dynasty": "唐",
        "collection_info": null
    },
    {
        "title": "正乐府十篇 诮虚器",
        "author": "皮日休",
        "content": "襄阳作髹器，中有库露真。\n持以遗北虏，绐云生有神。\n每岁走其使，所费如云屯。\n吾闻古圣王，修德来远人。\n未闻作巧诈，用欺禽兽君。\n吾道尚如此，戎心安足云。\n如何汉宣帝，却得呼韩臣。",
        "dynasty": "唐",
        "collection_info": null
    },
    {
        "title": "正乐府十篇 哀陇民",
        "author": "皮日休",
        "content": "陇山千万仞，鹦鹉巢其巅。\n穷危又极崄，其山犹不全。\n蚩蚩陇之民，悬度如登天。\n空中觇其巢，堕者争纷然。\n百禽不得一，十人九死焉。\n陇川有戍卒，戍卒亦不闲。\n将命提雕笼，直到金台前。\n彼毛不自珍，彼舌不自言。\n胡为轻人命，奉此玩好端。\n吾闻古圣王，珍兽皆舍旃。\n今此陇民属，每岁啼涟涟。",
        "dynasty": "唐",
        "collection_info": null
    },
    {
        "title": "奉献致政裴秘监",
        "author": "皮日休",
        "content": "何胤本征士，高情动天地。\n既无阀阅门，常嫌冠冕累。\n宰邑着嘉政，为郡留高致。\n移官在书府，方乐鸳池贵。\n玉季牧江西，泣之不忍离。\n舍杖随之去，天下钦高义。\n乌帽白絺裘，篮舆竹如意。\n黄菊陶潜酒，青山谢公妓。\n月槛咏诗情，花溪钓鱼戏。\n钟陵既方舟，魏阙将结驷。\n甘求白首闲，不为苍生起。\n优诏加大监，所以符公议。\n既为逍遥公，又作鸱夷子。\n安车悬不出，驷马闲无事。\n微雨汉陂舟，残日终南骑。\n富贵尽凌云，何人能至此。\n猜祸皆及身，何復至如是。\n贤哉此丈夫，百世一人矣。",
        "dynasty": "唐",
        "collection_info": null
    },
    {
        "title": "秋夜有怀",
        "author": "皮日休",
        "content": "梦裏忧身泣，觉来衣尚湿。\n骨肉煎我心，不是谋生急。\n如何欲佐主，功名未成立。\n处世既孤特，传家无承袭。\n明朝走梁楚，步步出门涩。\n如何一寸心，千愁万愁入。",
        "dynasty": "唐",
        "collection_info": null
    },
    {
        "title": "喜鹊",
        "author": "皮日休",
        "content": "弃羶在庭际，双鹊来摇尾。\n欲啄怕人惊，喜语晴光裏。\n何况佞倖人，微禽解如此。",
        "dynasty": "唐",
        "collection_info": null
    },
    {
        "title": "蚊子",
        "author": "皮日休",
        "content": "隐隐聚若雷，噆肤不知足。\n皇天若不平，微物教食肉。\n贫士无绛纱，忍苦卧茅屋。\n何事觅膏腴，腹无太仓粟。",
        "dynasty": "唐",
        "collection_info": null
    },
    {
        "title": "鹿门夏日",
        "author": "皮日休",
        "content": "满院松桂阴，日午却不知。\n山人睡一觉，庭鹊立未移。\n出檐趁云去，忘戴白接㒿。\n书眼若薄雾，酒肠如漏巵。\n身外所劳者，饮食须自持。\n何如便绝粒，直使身无为。",
        "dynasty": "唐",
        "collection_info": null
    },
    {
        "title": "偶书",
        "author": "皮日休",
        "content": "女娲掉绳索，絙泥成下人。\n至今顽愚者，生如土偶身。\n云物养吾道，天爵高我贫。\n大笑猗氏辈，为富皆不仁。",
        "dynasty": "唐",
        "collection_info": null
    },
    {
        "title": "读书",
        "author": "皮日休",
        "content": "家资是何物，积帙列梁梠。\n高斋晓开卷，独共圣人语。\n英贤虽异世，自古心相许。\n案头见蠹鱼，犹胜凡俦侣。",
        "dynasty": "唐",
        "collection_info": null
    },
    {
        "title": "贫居秋日",
        "author": "皮日休",
        "content": "亭午头未冠，端坐独愁予。\n贫家烟爨稀，竈底阴虫语。\n门小媿车马，廪空惭雀鼠。\n尽室未寒衣，机声羡邻女。",
        "dynasty": "唐",
        "collection_info": null
    },
    {
        "title": "鲁望读襄阳耆旧传见赠五百言过褒庸材靡有称是然襄阳曩事历历在目夫耆旧传所未载者汉阳王则宗社元勋孟浩然则文章大匠予次而赞之因而寄荅亦诗人无言不詶之义也次韵",
        "author": "皮日休",
        "content": "汉水碧于天，南荆廓然秀。\n庐罗遵古俗，鄢郢迷昔囿。\n幽奇无得状，巉绝不能究。\n兴替忽矣新，山川悄然旧。\n斑斑生造士，一一应玄宿。\n巴庸乃崄岨，屈景实豪右。\n是非既自分，泾渭不相就。\n粤自灵均来，清才若天漱。\n伟哉洞上隐，卓尔隆中耨。\n始将麋鹿狎，遂与麒麟鬬。\n万乘不可谒，千钟固非茂。\n爰从景升死，境上多兵候。\n檀溪试戈船，岘岭屯贝胄。\n寂莫数百年，质唯包砾琇。\n上玄赏唐德，生贤命之授。\n是为汉阳王，帝曰俞尔奏。\n巨德耸神鬼，宏才轹前后。\n势端唯金茎，质古乃玉豆。\n行叶荫大椿，词源吐洪溜。\n六成清庙音，一柱明堂构。\n在昔房陵迁，圆穹正中漏。\n繄王揭然出，上下拓宇宙。\n俯视三事者，騃騃若童幼。\n低摧护中兴，若凤视其鷇。\n遇险必伸足，逢诛将引脰。\n既正北极尊，遂治众星谬。\n重闻章陵幸，再见岐阳狩。\n日似新刮膜，天如重熨绉。\n易政疾似欬，求贤甚于购。\n化之未朞年，民安而国富。\n翼卫两舜趋，钩陈十尧骤。\n忽然遗相印，如羿卸其彀。\n姦倖却乘衅，播迁遂终寿。\n遗庙屹峰崿，功名纷组绣。\n开元文物盛，孟子生荆岫。\n斯文纵奇巧，秦玺新雕镂。\n甘穷卧牛衣，受辱对狗窦。\n思变如易爻，才通似玄首。\n秘于龙宫室，怪于天篆籀。\n知者竞欲戴，嫉者或将诟。\n任达且百觚，遂为当时陋。\n既作才鬼终，恐为仙籍售。\n予生二贤末，得作升木狖。\n兼济与独善，俱敢怀其臭。\n江汉称炳灵，克明嗣清昼。\n继彼欲为三，如醨如醇酎。\n既见陆夫子，驽心却伏厩。\n结彼世外交，遇之于邂逅。\n两鹤思竞闲，双松格争瘦。\n唯恐别仙才，涟涟涕襟袖。",
        "dynasty": "唐",
        "collection_info": null
    },
    {
        "title": "鲁望昨以五百言见贻过有褒美内揣庸陋弥增媿悚因成一千言上述吾唐文物之盛次叙相得之欢亦迭和之微旨也",
        "author": "皮日休",
        "content": "三辰至精气，生自苍颉前。\n粤从有文字，精气铢于绵。\n所以杨墨后，文词纵横颠。\n元狩富材术，建安俨英贤。\n厥祀四百余，作者如排穿。\n五马渡江日，羣鱼食蒲年。\n大风荡天地，万阵黄鬚羶。\n纵有命世才，不如一空弮。\n后至陈隋世，得之拘且緛。\n太浮如潋滟，太细如蚳蝝。\n太乱如靡靡，太轻如芊芊。\n流之为䣱醟，变之为游畋。\n百足虽云众，不救杀马蚿。\n君臣作降虏，北走如㺦猭。\n所以文字妖，致其国朝迁。\n吾唐革其弊，取士将科县。\n文星下为人，洪秀密于缏。\n大开紫宸扉，来者皆详延。\n日晏朝不罢，龙姿欢𨌈𨌈。\n于焉周道反，由是秦法悛。\n射洪陈子昂，其声亦喧阗。\n惜哉不得时，将奋犹拘挛。\n玉垒李太白，铜堤孟浩然。\n李宽包堪舆，孟澹拟漪涟。\n埋骨采石圹，留神鹿门埏。\n俾其羇旅死，实觉天地孱。\n猗与子美思，不尽如转辁。\n纵为三十车，一字不可捐。\n既作风雅主，遂司歌咏权。\n谁知耒阳土，埋却真神仙。\n当于李杜际，名辈或泝沿。\n良御非异马，由弓非他弦。\n其物无同异，其人有媸妍。\n自开元至今，宗社纷如烟。\n爽若沆瀣英，高如昆崙巅。\n百家嚣浮说，诸子率寓篇。\n筑之为京观，解之为牲牷。\n各持天地维，率意东西牵。\n竞抵元化首，争扼真宰咽。\n或作制诰薮，或为宫体渊。\n或堪被金石，或可投花钿。\n或为舆隶唱，或被儿童怜。\n乌垒虏亦写，鸡林夷争传。\n披揭覆载枢，捭阖神异键。\n力抛尾闾立，思轧大块旋。\n降气或若虹，耀影或如{艹/冖/残}。\n万象疮復痏，百灵瘠且{疒}。\n谓乎数十公，笔若明堂椽。\n其中有拟者，不绝当如綖。\n齐驱不让策，并驾或争骈。\n所以吾唐风，直将三代甄。\n被此文物盛，由乎声诗宣。\n采彼风人谣，輶轩轻似鹯。\n丽者固不舍，鄙者亦为铨。\n其中有銮戒，一一堪雕镌。\n乙夜以观之，吾君无释焉。\n遂命大司乐，度之如星躔。\n播于乐府中，俾为万代蠲。\n吹彼圆丘竹，诵兹清庙弦。\n不惟娱列祖，兼可格上玄。\n粤予何为者，生自江海壖。\n騃騃自总角，不甘耕一壥。\n诸昆指仓库，谓我死道边。\n何为不力农，稽古真可嘕。\n遂与袯襫着，兼之籉笠全。\n风吹蔓草花，飒飒盈荒田。\n老牛瞪不行，力弱谁能鞭。\n乃将耒与耜，并换椠与铅。\n阅彼图籍肆，致之千百编。\n携将入苏岭，不就无出缘。\n堆书塞低屋，添砚涸小泉。\n对灯任髻爇，冯案从肘研。\n苟无切玉刀，难除指上胼。\n尔来五寒暑，试艺称精专。\n昌黎道未着，文教如欲骞。\n其中有声病，于我如𦧝𦧴。\n是敢驱颓波，归之于大川。\n其文如可用，不敢佞与便。\n明水在稾秸，太羹临豆笾。\n将来示时人，䝟貐垂馋涎。\n亦或尚华缛，亦曾为便嬛。\n亦能制灏灏，亦解攻翩翩。\n唯思逢阵敌，与彼争后先。\n避兵入句吴，穷悴祗自跧。\n平原陆夫子，投刺来翩跹。\n开卷读数行，为之加敬虔。\n忽穷一两首，反顾唯曲拳。\n始来遗巾帼，乃敢排戈鋋。\n或为拔帜走，或遭劘垒还。\n不能收乱辙，岂暇重为篿。\n虽然未三北，亦可输千鐉。\n向来说文字，尔汝名可联。\n圣人病殁世，不患穷而蹎。\n我未九品位，君无一囊钱。\n相逢得何事，两笼酬戏笺。\n无颜解偷合，底事居冗员。\n方知万钟禄，不博五湖船。\n夷[险]但明月，死生应白莲。\n吟余凭几饮，钓罢偎蓑眠。\n终抛岘山业，相共此留连。",
        "dynasty": "唐",
        "collection_info": null
    },
    {
        "title": "吴中苦雨因书一百韵寄鲁望",
        "author": "皮日休",
        "content": "全吴临巨溟，百里到沪渎。\n海物竞骈罗，水怪争渗漉。\n狂蜃吐其气，千寻勃然蹙。\n一刷半天墨，架为欹危屋。\n怒鲸瞪相向，吹浪山毂毂。\n倏忽腥杳冥，须臾坼崖谷。\n帝命有严程，慈物有潜伏。\n嘘之为玄云，弥亘千万幅。\n直拔倚天劒，又建横海纛。\n化之为暴雨，潨潨射平陆。\n如将月窟写，似把天河扑。\n着树胜戟支，中人过箭镞。\n龙光倏闪照，虬角搊琤触。\n此时一千里，平下天台瀑。\n雷公恣其志，䃸磹裂电目。\n蹋破霹雳车，折却三四辐。\n雨工避罪者，必在蚊睫宿。\n狂发铿訇音，不得懈怠僇。\n顷刻势稍止，尚自倾蔌蔌。\n不敢履洿处，恐蹋烂地轴。\n自尔凡十日，茫然晦林麓。\n只是遇滂沱，少曾逢霢霂。\n伊余之廨宇，古制拙卜筑。\n颓檐倒菌黄，破砌顽莎绿。\n只有方丈居，其中蹐且跼。\n朽处或似醉，漏时又如沃。\n阶前平泛滥，墙下起趢趚。\n唯堪着籉笠，復可乘𦨧宿。\n鸡犬并淋漓，儿童但咿噢。\n勃勃生湿气，人人牢于锔。\n鬚眉渍将断，肝膈蒸欲熟。\n当庭死兰芷，四垣盛薋菉。\n解帙展断书，拂床安坏椟。\n跳梁老蛙黾，直向床前浴。\n蹲前但相聒，似把白丁辱。\n空厨方欲炊，渍米未离䉛。\n薪蒸湿不着，白昼须然烛。\n污莱既已泞，买鱼不获䱙。\n竟未成麦饘，安能得粱肉。\n更有陆先生，荒林抱穷蹙。\n坏宅四五舍，病篠三两束。\n盖檐低碍首，藓地滑澾足。\n注欲透承尘，湿难庇厨簏。\n低摧在圭窦，索漠抛偏裻。\n手指既已胼，肌肤亦将瘯。\n一苞势欲陊，将撑乏寸木。\n尽日欠束薪，经时无寸粟。\n[螔]蝓将入甑，蟚蜞已临鍑。\n娇儿未十岁，枵然自啼哭。\n一钱买粔籹，数里走病仆。\n破碎旧鹤笼，狼籍晚蚕蔟。\n千卷素书外，此外无余蓄。\n着处纻衣裂，戴次纱帽醭。\n恶阴潜过午，未及烹葵菽。\n吴中铜臭户，七万沸如臛。\n啬止甘蟹䱬，侈唯僭车服。\n皆希尉吏旨，尽怕里胥录。\n低眉事庸奴，开颜纳金玉。\n唯到陆先生，不能分一斛。\n先生之志气，薄汉如鸿鹄。\n遇善必擎跽，见才辄驰逐。\n廉不受一芥，其余安可黩。\n如何乡里辈，见之乃猬缩。\n粤予苦心者，师仰但踖踧。\n受易既可注，请玄又堪卜。\n百家皆搜荡，六艺尽飜覆。\n似馁见太牢，如迷遇华烛。\n半年得酬唱，一日屡往復。\n三秀间稂莠，九成杂巴濮。\n奔命既不暇，乞降但相续。\n吟诗口吻咴，把笔指节瘃。\n君才既不穷，吾道由是笃。\n所益谅弘多，厥交过亲族。\n相逢似丹漆，相望如朓肭。\n论业敢并驱，量分合继躅。\n相违始两日，忡忡想华缛。\n出门泥漫漶，恨无直辕辇。\n十钱赁一轮，逢上鸣斛觫。\n赤脚枕书帙，访予穿诘曲。\n入门且抵掌，大噱时碌碌。\n兹淋既浃旬，无乃害九谷。\n予惟饿不死，得非道之福。\n手中捉诗卷，语快还共读。\n解带似归来，脱巾若沐浴。\n疎如松间篁，野甚麋对鹿。\n行谭弄书籤，卧话枕棊局。\n呼童具盘餐，擫衣换鸡鹜。\n或蒸一升麻，或煠两把菊。\n用以阅幽奇，岂能资口腹。\n十分煎皋卢，半榼挽醽醁。\n高谈繄无尽，昼漏何太促。\n我公大司谏，一切从民欲。\n梅润侵束杖，和气生空狱。\n而民当斯时，不觉有烦溽。\n念涝为之灾，拜神再三告。\n太阴霍然收，天地一澄肃。\n燔炙既芬芬，威仪乃毣毣。\n须权元化柄，用拯中夏酷。\n我愿荐先生，左右辅司牧。\n兹雨何足云，唯思举颜歜。",
        "dynasty": "唐",
        "collection_info": null
    },
    {
        "title": "初夏即事寄鲁望",
        "author": "皮日休",
        "content": "夏景恬且旷，远人疾初平。\n黄鸟语方熟，紫桐阴正清。\n廨宇有幽处，私游无定程。\n归来闭双关，亦忘枯与荣。\n土室作深谷，藓垣为干城。\n𢼮杉突杝架，迸笋支檐楹。\n片石共坐稳，病鹤同喜晴。\n瘿木四五器，筇杖一两茎。\n泉为葛天味，松作羲皇声。\n或看名画彻，或吟闲诗成。\n忽枕素琴睡，时把仙书行。\n自然寡俦侣，莫说更纷争。\n具区包地髓，震泽含天英。\n粤从三让来，俊造纷然生。\n顾予客兹地，薄我皆为伧。\n唯有陆夫子，尽力提客卿。\n各负出俗才，俱怀超世情。\n驻我一栈车，啜君数藜羹。\n敲门若我访，倒屣欣逢迎。\n胡饼蒸甚熟，貊盘举尤轻。\n茗脆不禁炙，酒肥或难倾。\n扫除就藤下，移榻寻虚明。\n唯共陆夫子，醉与天壤幷。",
        "dynasty": "唐",
        "collection_info": null
    },
    {
        "title": "二游诗 徐诗",
        "author": "皮日休",
        "content": "东莞为着姓，奕代皆隽喆。\n强学取科第，名声尽孤揭。\n自为方州来，清操称凛冽。\n唯写坟籍多，必云清俸绝。\n宣毫利若风，剡纸光于月。\n札吏指欲胼，万通排未阕。\n楼船若夏屋，欲载如垤㙞。\n转徙入吴都，纵横碍门闑。\n缥囊轻似雾，缃帙殷于血。\n以此为基构，将斯用贻厥。\n重于通侯印，贵却全师节。\n我爱参卿道，承家能介洁。\n潮田五万步，草屋十余楶。\n微宦不能去，归来坐如刖。\n保兹万卷书，守慎如羁绁。\n念我曾苦心，相逢无间别。\n引之看秘宝，任得穷披阅。\n轴闲翠钿剥，籤古红牙折。\n帙解带芸香，卷开和桂屑。\n枕兼石锋刃，榻共松疮疖。\n一卧寂无諠，数编看尽彻。\n或携归廨宇，或把穿林樾。\n挈过太湖风，抱宿支硎雪。\n如斯未星纪，悉得分毫末。\n翦除幽僻薮，涤荡玄微窟。\n学海正狂波，予头向中𭮷。\n圣人患不学，垂诫尤为切。\n苟昧古与今，何殊瘖共{目阕}。\n昔之慕经史，有以佣笔札。\n何况遇斯文，借之不曾辍。\n吾衣任縠纑，吾食甘糠覈。\n其道苟可光，斯文那自伐。\n何竹青堪杀，何蒲重好截。\n如能盈兼两，便足酬饥渴。\n有此竞苟荣，闻之兼可哕。\n东皋耨烟雨，南岭提薇蕨。\n何以谢徐君，公车不闻设。",
        "dynasty": "唐",
        "collection_info": null
    },
    {
        "title": "二游诗 任诗",
        "author": "皮日休",
        "content": "任君恣高放，斯道能寡合。\n一宅闲林泉，终身远嚣杂。\n尝闻佐浩穰，散性多儑𠉤。\n歘尔解其绶，遗之如弃靸。\n归来乡党内，却与亲朋洽。\n开溪未让丁，列第方称甲。\n入门约百步，古木声霎霎。\n广槛小山欹，斜廊怪石夹。\n白莲倚阑楯，翠鸟缘帘押。\n地势似五泻，岩形若三峡。\n猿眠但腽肭，凫食时啑唼。\n拨荇下文竿，结藤萦桂檝。\n门留医树客，壁倚栽花锸。\n度岁止褐衣，经旬唯白㡊。\n多君方闭户，顾我能倒屧。\n请题在茅栋，留坐于石榻。\n魂从清景遛，衣任烟霞裛。\n阶墀龟任上，枕席鸥方狎。\n沼[似]颇黎[镜]，当中见鱼眨。\n杯杓悉杉瘤，盘筵尽荷叶。\n闲斟不置罚，闲弈无争劫。\n闲日不整冠，闲风不用箑。\n以斯为思虑，吾道宁疲薾。\n衮衣竞璀璨，鼓吹争鞺鞳。\n欲者解挤排，诟者能詀讘。\n权豪暂飜覆，刑祸相填压。\n此时一圭窦，不肯饶阊阖。\n有第可栖息，有书可渔猎。\n吾欲与任君，终身以斯惬。",
        "dynasty": "唐",
        "collection_info": null
    },
    {
        "title": "追和虎丘寺清远道士诗",
        "author": "皮日休",
        "content": "成道自衰周，避世穷炎汉。\n荆杞虽云梗，烟霞尚容窜。\n兹岑信灵异，吾怀惬流玩。\n石涩古铁鉎，岚重轻埃漫。\n松膏腻幽径，苹沫着孤岸。\n诸萝幄幕暗，众鸟陶匏乱。\n岩罅地中心，海光天一半。\n玄猨行列归，白云次第散。\n蟾蜍生夕景，沆瀣余清旦。\n风日采幽什，墨客学灵翰。\n嗟予慕斯文，一咏復三叹。\n显晦虽不同，兹吟粗堪赞。",
        "dynasty": "唐",
        "collection_info": null
    },
    {
        "title": "追和幽独君诗次韵 一",
        "author": "皮日休",
        "content": "念尔风雅魄，幽咽犹能文。\n空令伤魂鸟，啼破山边坟。",
        "dynasty": "唐",
        "collection_info": null
    },
    {
        "title": "追和幽独君诗次韵 二",
        "author": "皮日休",
        "content": "恨剧但埋土，声幽难放哀。\n坟古春自晚，愁绪空崔嵬。\n白杨老无花，枯根侵夜台。\n天高有时裂，川去何时迴？\n双睫不能濡，六藏无可摧。\n不闻搴蓬事，何必深悲哉。",
        "dynasty": "唐",
        "collection_info": null
    },
    {
        "title": "奉和鲁望读阴符经见寄",
        "author": "皮日休",
        "content": "三百八十言，出自伊[祁]氏。\n上以生神仙，次云立仁义。\n玄机一以发，五贼纷然起。\n结为日月精，融作天地髓。\n不测似阴阳，难名若鬼神。\n得之升高天，失之沈厚地。\n具茨云木老，大块烟霞委。\n自颛顼以降，贼为圣人轨。\n尧乃一庶人，得之贼帝挚。\n挚见其德尊，脱身授其位。\n舜唯一鳏民，冗冗作什器。\n得之贼帝尧，白丁作天子。\n禹本刑人后，以功继其嗣。\n得之贼帝舜，用以平洚水。\n自禹及文武，天机𢟉然弛。\n姬公树其纲，贼之为圣智。\n声诗川竞大，礼乐山争峙。\n爰从幽厉余，宸极若孩穉。\n九伯真犬彘，诸侯实虎兕。\n五星合其耀，白日下阙里。\n由是圣人生，于焉当乱纪。\n黄帝之五贼，拾之若青紫。\n高挥春秋笔，不可刊一字。\n贼子虐甚斨，姦臣痛于棰。\n至今千余年，蚩蚩受其赐。\n时代更復改，刑政崩且陊。\n予将贼其道，所动多訾毁。\n叔孙与臧仓，贤圣多如此。\n如何黄帝机，吾得多坎踬。\n纵失生前禄，亦多身后利。\n我欲贼其名，垂之千万祀。",
        "dynasty": "唐",
        "collection_info": null
    },
    {
        "title": "初夏游楞伽精舍",
        "author": "皮日休",
        "content": "越舼轻似萍，漾漾出烟郭。\n人声渐疎旷，天气忽寥廓。\n伊予惬斯志，有似劀{疒}瘼。\n遇胜即夷犹，逢幽且淹泊。\n俄然棹深处，虚无倚岩崿。\n霜毫一道人，引我登龙阁。\n当中见寿象，欲礼光纷箔。\n珠幡时相铿，恐是诸天乐。\n树杪见觚棱，林端逢赭垩。\n千寻井犹在，万祀灵不涸。\n下通蛟人道，水色黮而恶。\n欲照六藏惊，将窥百骸愕。\n朅去山南岭，其险如邛笮。\n悠然放吾兴，欲把青天摸。\n紫藤垂罽珥，红荔悬缨络。\n藓厚滑似漦，峰尖利如锷。\n斯须到绝顶，似愈渐离㸌。\n一片太湖光，只惊天汉落。\n梅风脱纶帽，乳水透芒屩。\n岚姿与波彩，不动浑相着。\n既不暇供应，将何以酬酢。\n却来穿竹径，似入青油幕。\n穴恐水君开，龛如鬼工凿。\n穷幽入兹院，前楯临巨壑。\n遗画龙奴狞，残香虫篆薄。\n褫魂窥玉镜，澄虑闻金铎。\n云态共萦留，鸟言相许诺。\n古木势如虺，近之恐相蠚。\n怒泉声似激，闻之意争博。\n时禽倏已嘿，众籁萧然作。\n遂令不羁性，恋此如缠缚。\n念彼上人者，将生付寂寞。\n曾无肤挠事，肯把心源度。\n胡为儒家流，没齿勤且恪。\n沐猴本不冠，未是谋生错。\n言行既异调，栖迟亦同託。\n愿力傥不遗，请作华林鹤。",
        "dynasty": "唐",
        "collection_info": null
    },
    {
        "title": "公斋四咏 小松",
        "author": "皮日休",
        "content": "婆娑只三尺，移来白云径。\n亭亭向空意，已解凌辽敻。\n叶健似虬鬚，枝脆如鹤胫。\n清音犹未成，绀彩空不定。\n阴圆小芝盖，鳞涩修荷柄。\n先愁被鷃抢，预恐遭蜗病。\n结根幸得地，且免离离映。\n磥砢不难遇，在保晚成性。\n一日造明堂，为君当毕命。",
        "dynasty": "唐",
        "collection_info": null
    },
    {
        "title": "公斋四咏 小桂",
        "author": "皮日休",
        "content": "一子落天上，生此青璧枝。\n歘从山之幽，斸断云根移。\n劲挺隐珪质，盘珊缇油姿。\n叶彩碧髓融，花状白毫蕤。\n棱层立翠节，偃蹇樛青螭。\n影澹雪霁后，香泛风和时。\n吾祖在月竁，孤贞能见怡。\n愿老君子地，不敢辞喧卑。",
        "dynasty": "唐",
        "collection_info": null
    },
    {
        "title": "公斋四咏 新竹",
        "author": "皮日休",
        "content": "笠泽多异竹，移之植后楹。\n一架三百本，绿沈森冥冥。\n圆紧珊瑚节，钐利翡翠翎。\n俨若青帝仗，矗如紫姑屏。\n槭槭微风度，漠漠轻霭生。\n如神语钧天，似乐奏洞庭。\n一玩九藏冷，再闻百骸醒。\n有根可以执，有𥳇可以馨。\n愿禀君子操，不敢先凋零。",
        "dynasty": "唐",
        "collection_info": null
    },
    {
        "title": "公斋四咏 鹤屏",
        "author": "皮日休",
        "content": "三幅吹空縠，孰写仙禽状。\n䯔耳侧以听，赤精旷如望。\n引吭看云势，翘足临池样。\n颇似近蓐席，还如入方丈。\n尽日空不鸣，穷年但相向。\n未许子晋乘，难教道林放。\n貌既合羽仪，骨亦符法相。\n愿升君子堂，不必思昆阆。",
        "dynasty": "唐",
        "collection_info": null
    },
    {
        "title": "奉酬崔璐进士见寄次韵",
        "author": "皮日休",
        "content": "伊余幼且贱，所禀自以殊。\n弱岁谬知道，有心匡皇符。\n意超海上鹰，运跼辕下驹。\n纵性作古文，所谓皆自如。\n但恐才格劣，敢夸词彩敷。\n句句考事实，篇篇穷玄虚。\n谁能变羊质，竞不获骊珠。\n粤有造化手，曾开天地鑪。\n文章邺下秀，气貌淹中儒。\n展我此志业，期君持中枢。\n苍生眼穿望，勿作磻溪谟。",
        "dynasty": "唐",
        "collection_info": null
    },
    {
        "title": "太湖诗 初入太湖",
        "author": "皮日休",
        "content": "闻有太湖名，十年未曾识。\n今朝得游泛，大笑称平昔。\n一舍行胥塘，尽日到震泽。\n三万六千顷，千顷颇黎色。\n连空澹无颣，照野平绝隟。\n好放青翰舟，堪弄白玉笛。\n疎岑七十二，𡾼𡾼露矛戟。\n悠然啸傲去，天上摇画艗。\n西风乍猎猎，惊波罨涵碧。\n倏忽雷阵吼，须臾玉崖坼。\n树动为蜃尾，山浮似鳌脊。\n落照射鸿溶，清辉荡抛𢶉。\n云轻似可染，霞烂如堪摘。\n渐暝无处泊，挽帆从所适。\n枕下闻澎湃，肌上生瘆𤶬。\n讨异足邅迴，寻幽多阻隔。\n愿风与良便，吹入神仙宅。\n甘将一蕴书，永事嵩山伯。",
        "dynasty": "唐",
        "collection_info": null
    },
    {
        "title": "太湖诗 晓次神景宫",
        "author": "皮日休",
        "content": "夜半幽梦中，扁舟似凫跃。\n晓来到何许，俄倚包山脚。\n三百六十丈，攒空利如削。\n遐瞻但徙倚，欲上先矍铄。\n浓露湿莎裳，浅泉渐草屩。\n行行未一里，节境转寂寞。\n静径侵泬寥，仙扉傍岩崿。\n松声正清绝，海日方照灼。\n歘临幽虚天，万想皆摆落。\n坛灵有芝菌，殿圣无鸟雀。\n琼帏自迴旋，锦旌空粲错。\n鼎气为龙虎，香烟混丹雘。\n凝看出次云，默听语时鹤。\n绿书不可注，云笈应无钥。\n晴来鸟思喜，崦裏花光弱。\n天籁如击琴，泉声似摐铎。\n清斋洞前院，敢负玄科约。\n空中悉羽章，地上皆灵药。\n金醴可酣畅，玉豉堪咀嚼。\n存心服燕胎，叩齿读龙蹻。\n福地七十二，兹焉永堪託。\n在兽乏虎貙，于虫不毒蠚。\n尝闻择骨录，仙志非可作。\n绿肠既朱髓，青肝復紫络。\n伊余乏此相，天与形貌恶。\n每嗟原宪瘇，常苦齐侯疟。\n终然合委顿，刚亦慕寥廓。\n三茅亦常住，竟与珪组薄。\n欲问包山神，来赊少岩壑。",
        "dynasty": "唐",
        "collection_info": null
    },
    {
        "title": "太湖诗 入林屋洞",
        "author": "皮日休",
        "content": "斋心已三日，筋骨如烟轻。\n腰下佩金兽，手中持火铃。\n幽塘四百里，中有日月精。\n连亘三十六，各各为玉京。\n自非心至诚，必被神物烹。\n顾余慕大道，不能惜微生。\n遂招放旷侣，同作幽忧行。\n其门纔函丈，初若盘薄硎。\n洞气黑昳𥄴，苔髮红鬇鬡。\n试足值坎窞，低头避峥嵘。\n攀缘不知倦，怪异焉敢惊。\n匍匐一百步，稍稍策可横。\n忽然白蝙蝠，来扑松炬明。\n人语散澒洞，石响高玲玎。\n脚底龙蛇气，头上波涛声。\n有时若服匿，偪仄如见绷。\n俄尔造平澹，豁然逢光晶。\n金堂似镌出，玉座如琢成。\n前有方丈沼，凝碧融人[睛]。\n云浆湛不动，璚露涵而馨。\n漱之恐减算，酌之必延龄。\n愁为三官责，不敢携一{賏/缶|瓦}。\n昔云夏后氏，于此藏真经。\n刻之以紫琳，秘之以丹琼。\n期之以万祀，守之以百灵。\n焉得彼丈人，窃之不加刑。\n石匮一以出，左神俄不扃。\n禹书既云得，吴国由是倾。\n藓缝纔半尺，中有怪物腥。\n欲去既嚄唶，将迴又伶俜。\n却遵旧时道，半日出杳冥。\n屦泥惹石髓，衣湿霑云英。\n玄箓乏仙骨，青文无绛名。\n虽然入阴宫，不得朝上清。\n对彼神仙窟，自厌浊俗形。\n却憎造物者，遣我骑文星。",
        "dynasty": "唐",
        "collection_info": null
    },
    {
        "title": "太湖诗 雨中游包山精舍",
        "author": "皮日休",
        "content": "松门亘五里，彩碧高下绚。\n幽人共跻攀，胜事颇清便。\n翣翣林上雨，隐隐湖中电。\n薜带轻束腰，荷笠低遮面。\n湿屦黏烟雾，穿衣落霜霰。\n笑次度岩壑，困中遇台殿。\n老僧三四人，梵字十数卷。\n施稀无夏屋，境僻乏朝膳。\n散髪抵泉流，支颐数云片。\n坐石忽忘起，扪萝不知倦。\n异蝶时似锦，幽禽或如钿。\n篥簩还戛刃，栟榈自摇扇。\n俗态既斗薮，野情空眷恋。\n道人摘芝菌，为予备午馔。\n渴兴石榴羹，饥惬胡麻饭。\n如何事于役，兹游急于传。\n却将尘土衣，一任瀑丝溅。",
        "dynasty": "唐",
        "collection_info": null
    },
    {
        "title": "太湖诗 游毛公坛",
        "author": "皮日休",
        "content": "却上南山路，松行俨如庑。\n松根碍幽径，孱颜不能斧。\n摆履跨乱云，倾巾蹲怪树。\n三休且半日，始到毛公坞。\n两水合一涧，潨崖却为浦。\n相敌百千戟，共攂十万鼓。\n喷散日月精，射破神仙府。\n唯愁绝地脉，又恐折天柱。\n一窥耳目眩，耳听云髪竖。\n次到炼丹井，井干翳宿莽。\n下有蘂刚丹，勺之百疾愈。\n凝于白獭髓，湛似桐马乳。\n黄露醒齿牙，碧黏甘胏腑。\n桧异松復怪，枯疎互撑拄。\n干蛟一百丈，髐然半天舞。\n下有毛公坛，坛方不盈亩。\n当时云龙篆，一片苔藓古。\n时时仙禽来，忽忽祥烟聚。\n我爱周息元，忽起应明主。\n三谏却归来，迴头唾圭组。\n伊余何不幸，斯人不復覩。\n如何大开口，与世争枯腐。\n将山待夸娥，以肉投䝟貐。\n歘坐侵桂阴，不知已与午。\n兹地足灵境，他年终结宇。\n敢道万石君，轻于一丝缕。",
        "dynasty": "唐",
        "collection_info": null
    },
    {
        "title": "太湖诗 三宿神景宫",
        "author": "皮日休",
        "content": "古观岑且寂，幽人情自怡。\n一来包天下，三宿湖之湄。\n况此深夏夕，不逢清月姿。\n玉泉浣衣后，金殿添香时。\n客省高且敞，客床蟠復奇。\n石枕冷入脑，笋席寒侵肌。\n气清寐不着，起坐临阶墀。\n松阴忽微照，独见萤火芝。\n素鹤警微露，白莲明暗池。\n窗櫺带乳藓，壁缝含云蕤。\n闻磬走魍魉，见烛奔羁雌。\n沆瀣欲滴沥，芭蕉未离披。\n五更山蝉响，醒发如吹篪。\n杉风忽然起，飘破步虚词。\n道客巾屦样，上清朝礼仪。\n明发作此事，岂復甘趋驰。",
        "dynasty": "唐",
        "collection_info": null
    },
    {
        "title": "太湖诗 以毛公泉一缾献上谏议因寄",
        "author": "皮日休",
        "content": "刘根昔成道，兹坞四百年。\n毵毵被其体，号为绿毛仙。\n因思清[泠]汲，凿彼岝𡿃巅。\n五色既炼矣，一勺方铿然。\n既用文武火，俄穷雌雄篇。\n赤盐扑红雾，白华飞素烟。\n服之生羽翼，倏尔冲玄天。\n真隐尚有迹，厥祀将近千。\n我来讨灵胜，到此期终焉。\n滴苦破窦净，藓深余甃圆。\n澄如玉髓洁，泛如金精鲜。\n颜色半带乳，气味全和铅。\n饮之融痞蹇，濯之伸拘挛。\n有时玩者触，倏忽风雷颠。\n素绠丝不短，越罂腹甚便。\n汲时月液动，担处玉浆旋。\n敢献大司谏，置之铃阁前。\n清如介洁性，涤比埽荡权。\n炙背野人兴，亦思侯伯怜。\n也知饮冰苦，愿受一缾泉。",
        "dynasty": "唐",
        "collection_info": null
    },
    {
        "title": "太湖诗 缥缈峰",
        "author": "皮日休",
        "content": "头戴华阳帽，手拄大夏筇。\n清晨陪道侣，来上缥缈峰。\n带露齅药蔓，和云寻鹿踪。\n时惊𪕍𪕌鼠，飞上千丈松。\n翠壁内有室，叩之虚䃔䃧。\n古穴下彻海，视之寒鸿蒙。\n遇歇有佳思，缘危无倦容。\n须臾到绝顶，似鸟穿樊笼。\n恐足蹈海日，疑身凌天风。\n众岫点巨浸，四方接圆穹。\n似将青螺髻，撒在明月中。\n片白作越分，孤岚为吴宫。\n一阵叆叇气，隐隐生湖东。\n激雷与波起，狂电将日红。\n礊礊雨点大，金髇轰下空。\n暴光隔云闪，髣髴亘天龙。\n连拳百丈尾，下拔湖之洪。\n捽为一雪山，欲与昭回通。\n移时却𢷈下，细碎衡与嵩。\n神物谅不测，绝境尤难穷。\n杖策下返照，渐闻仙观钟。\n烟波濆肌骨，云壑阗心胸。\n竟死爱未足，当生且欢逢。\n不然把天爵，自拜太湖公。",
        "dynasty": "唐",
        "collection_info": null
    },
    {
        "title": "太湖诗 桃花坞",
        "author": "皮日休",
        "content": "夤缘度南岭，尽日穿林樾。\n穷深到兹坞，逸兴转超忽。\n坞名虽然在，不见桃花发。\n恐是武陵溪，自闭仙日月。\n倚峰小精舍，当岭残耕垡。\n将洞任迴环，把云恣披拂。\n闲禽啼叫窱，险狖眠硉矹。\n微风吹重岚，碧埃轻勃勃。\n清阴减鹤睡，秀色治人渴。\n敲竹鬬铮摐，弄泉争咽嗢。\n空斋蒸柏叶，野饭调石髪。\n空羡坞中人，终身无履韤。",
        "dynasty": "唐",
        "collection_info": null
    },
    {
        "title": "太湖诗 明月湾",
        "author": "皮日休",
        "content": "晓景澹无际，孤舟恣迴环。\n试问最幽处，号为明月湾。\n半岩翡翠巢，望见不可攀。\n柳弱下丝网，藤深垂花鬘。\n松瘿忽似狖，石文或如虥。\n钓坛两三处，苔老腥斒斑。\n沙雨几处霁，水禽相向闲。\n野人波涛上，白屋幽深间。\n晓培橘栽去，暮作鱼梁还。\n清泉出石砌，好树临柴关。\n对此老且死，不知忧与患。\n好境无处住，好处无境删。\n赧然不自适，脉脉当湖山。",
        "dynasty": "唐",
        "collection_info": null
    },
    {
        "title": "太湖诗 练渎",
        "author": "皮日休",
        "content": "吴王厌得国，所玩终不足。\n一上姑苏台，犹自嫌局促。\n艅艎六宫闹，艨衝后军肃。\n一阵水麝风，空中荡平渌。\n鸟困避锦帆，龙跧防铁轴。\n流苏惹烟浪，羽葆飘岩谷。\n灵境太蹂践，因兹塞林屋。\n空阔嫌太湖，崎岖开练渎。\n三寻齾石齿，数里穿山腹。\n底静似金膏，砾碎如丹粟。\n波殿郑妲醉，蟾阁西施宿。\n几转含烟舟，一唱来云曲。\n不知阑楯上，夜有越人镞。\n君王掩面死，嫔御不敢哭。\n艳魄逐波涛，荒宫养麋鹿。\n国破沟亦浅，代变草空绿。\n白鸟都不知，朝眠还暮浴。",
        "dynasty": "唐",
        "collection_info": null
    },
    {
        "title": "太湖诗 投龙潭",
        "author": "皮日休",
        "content": "龟山下最深，恶气何洋溢。\n涎水瀑龙巢，腥风卷蛟室。\n晓来林岑静，狞色如怒日。\n气涌扑炱煤，波澄埽纯漆。\n下有水君府，贝阙光比栉。\n左右列介臣，纵横守鳞卒。\n月中珠母见，烟际枫人出。\n生犀不敢烧，水怪恐摧捽。\n时有慕道者，作彼投龙术。\n端岩持碧简，斋戒挥紫笔。\n兼以金蜿蜒，投之光焌律。\n琴高坐赤鲤，何许纵仙逸。\n我愿与之游，兹焉託灵质。",
        "dynasty": "唐",
        "collection_info": null
    },
    {
        "title": "太湖诗 孤园寺",
        "author": "皮日休",
        "content": "艇子小且兀，缘湖荡白芷。\n萦纡泊一碕，宛到孤园寺。\n萝岛凝清阴，松门湛虚翠。\n寒泉飞碧螭，古木鬬苍兕。\n钟梵在水魄，楼台入云肆。\n岩边足鸣𧔢，树杪多飞鸓。\n香莎满院落，风泛金靃靡。\n静鹤啄柏蠹，闲猱弄榅䗁。\n小殿熏陆香，古经贝多纸。\n老僧方瞑坐，见客还强起。\n指兹正险绝，何以来到此。\n先言洞壑数，次话真如理。\n磬韵醒闲心，茶香凝皓齿。\n巾之劫贝布，馔以栴檀饵。\n数刻得清净，终身欲依止。\n可怜陶侍读，身列丹台位。\n雅号曰胜力，亦闻师佛氏。\n今日到孤园，何妨称弟子。",
        "dynasty": "唐",
        "collection_info": null
    },
    {
        "title": "太湖诗 上真观",
        "author": "皮日休",
        "content": "径盘在山肋，缭绕穷云端。\n摘菌杖头紫，缘崖屐齿刓。\n半日到上真，洞宫知造难。\n双户启真景，斋心方可观。\n天钧鸣响亮，天禄行蹒跚。\n琪树夹一径，万条青琅玕。\n两松峙庭际，怪状吁可叹。\n大螾腾共结，修蛇飞相盘。\n皮肤坼甲胄，枝节擒貙犴。\n罅处似天裂，朽中如井眢。\n襹褷风声㾌，跁跒地力痑。\n根上露钳釱，空中狂波澜。\n合时若莽苍，闢处如轘辕。\n俨对无霸阵，静问严陵滩。\n灵飞一以护，山都焉敢干。\n两廊洁寂历，中殿高巑岏。\n静架九色节，闲悬十绝幡。\n微风时一吹，百宝清阑珊。\n昔有叶道士，位当升灵官。\n欲笺紫微志，唯食虹影丹。\n既逐隐龙去，道风由此残。\n犹闻绛目草，往往生空坛。\n羽客两三人，石上谭泥丸。\n谓我或龙胄，粲然与之欢。\n衣巾紫华冷，食次白芝寒。\n自觉有真气，恐随风力抟。\n明朝若更往，必拟隳儒冠。",
        "dynasty": "唐",
        "collection_info": null
    },
    {
        "title": "太湖诗 销夏湾",
        "author": "皮日休",
        "content": "太湖有曲处，其门为两崖。\n当中数十顷，别如一天池。\n号为销夏湾，此名无所私。\n赤日莫斜照，清风多遥吹。\n沙屿埽粉墨，松竹调埙篪。\n山果红靺鞨，水苔青髬髵。\n木阴厚若瓦，严磴滑如饴。\n我来此游息，夏景方赫曦。\n一坐盘石上，肃肃寒生肌。\n小艖或可泛，短策或可支。\n行惊翠羽起，坐见白莲披。\n敛袖弄轻浪，解巾敌凉飔。\n但有水云见，更余沙禽知。\n京洛往来客，暍死缘奔驰。\n此中便可老，焉用名利为。",
        "dynasty": "唐",
        "collection_info": null
    },
    {
        "title": "太湖诗 包山祠",
        "author": "皮日休",
        "content": "白云最深处，像设盈岩堂。\n村祭足茗粣，水奠多桃桨。\n䇹䉦突古砌，薜荔绷颓墙。\n炉灰寂不然，风送杉桂香。\n积雨晦州里，流波漂稻粱。\n恭惟大司谏，悯此如发狂。\n命予传明祷，祗事实不遑。\n一奠若肸蠁，再祝如激扬。\n出庙未半日，隔云逢澹光。\n𡾼𡾼雨点少，渐收羽林枪。\n忽然山家犬，起吠白日傍。\n公心与神志，相向如玄黄。\n我愿作一疏，奏之于穹苍。\n留神千万祀，永福吴封疆。",
        "dynasty": "唐",
        "collection_info": null
    },
    {
        "title": "太湖诗 圣姑庙",
        "author": "皮日休",
        "content": "洛神有灵逸，古庙临空渚。\n暴雨驳丹青，荒萝绕梁梠。\n野风旋芝盖，饥乌衔椒糈。\n寂寂落枫花，时时鬬鼯鼠。\n常云三五夕，尽会妍神侣。\n月下留紫姑，霜中召青女。\n俄然响环佩，倏尔鸣机杼。\n乐至有闻时，香来无定处。\n目瞪如有待，魂断空无语。",
        "dynasty": "唐",
        "collection_info": null
    },
    {
        "title": "太湖诗 太湖石",
        "author": "皮日休",
        "content": "兹山有石岸，抵浪如受屠。\n雪阵千万战，藓岩高下刳。\n乃是天诡怪，信非人功夫。\n白丁一云取，难甚网珊瑚。\n厥状復若何，鬼工不可图。\n或拳若虺蜴，或蹲如虎貙。\n连络若钩鏁，重迭如萼跗。\n或若巨人骼，或如太帝符。\n胮肛篔筜笋，格磔琅玕株。\n断处露海眼，移来和沙鬚。\n求之烦耄倪，载之劳舳舻。\n通侯一以眄，贵却骊龙珠。\n厚赐以賝賮，远去穷京都。\n五侯土山下，要尔添嵒龉。\n赏玩若称意，爵禄行斯须。\n苟有王佐士，崛起于太湖。\n试问欲西笑，得如兹石无。",
        "dynasty": "唐",
        "collection_info": null
    },
    {
        "title": "太湖诗 崦裏",
        "author": "皮日休",
        "content": "崦裏何幽奇，膏腴二十顷。\n风吹稻花香，直过龟山顶。\n青苗细腻卧，白羽悠溶静。\n塍畔起鸊鹈，田中通舴艋。\n几家傍潭洞，孤戍当林岭。\n罢钓时煑菱，停缲或焙茗。\n峭然八十翁，生计于此永。\n苦力供征赋，怡颜过朝暝。\n洞庭取异事，包山极幽景。\n念尔饱得知，亦是遗民幸。",
        "dynasty": "唐",
        "collection_info": null
    },
    {
        "title": "太湖诗 石板",
        "author": "皮日休",
        "content": "翠石数百步，如板漂不流。\n空疑水妃意，浮出青玉洲。\n中若莹龙劒，外唯迭蛇矛。\n狂波忽然死，浩气清且浮。\n似将翠黛色，抹破太湖秋。\n安得三五夕，携酒棹扁舟。\n召取月夫人，啸歌于上头。\n又恐霄景阔，虚皇拜仙侯。\n欲建九锡碑，当立十二楼。\n琼文忽然下，石板谁能留。\n此事少知者，唯应波上鸥。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 网",
        "author": "皮日休",
        "content": "晚挂溪上网，暎空如雾縠。\n闲来发其机，旋旋沈平绿。\n下处若烟雨，牵时似崖谷。\n必若遇鲲鲕，从教通一目。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 罩",
        "author": "皮日休",
        "content": "芒鞋下葑中，步步沈轻罩。\n既为菱浪飐，亦为莲泥胶。\n人立独无声，鱼烦似相抄。\n满手搦霜鳞，思归举轻棹。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 𦊔",
        "author": "皮日休",
        "content": "烟雨晚来好，东塘下𦊔去。\n网小正星𣞷，舟轻欲腾翥。\n谁知荇深后，恰值鱼多处。\n浦口更有人，停桡一延竚。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 钓筒",
        "author": "皮日休",
        "content": "笼籦截数尺，标置能幽绝。\n从浮笠泽烟，任卧桐江月。\n丝随碧波漫，饵逐清滩发。\n好是趁筒时，秋声正清越。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 钓车",
        "author": "皮日休",
        "content": "得乐湖海志，不厌华辀小。\n月中抛一声，惊起滩上鸟。\n心将潭底测，手把波文褭。\n何处觅奔车，平波今渺渺。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 渔梁",
        "author": "皮日休",
        "content": "波际插翠筠，离离似清籞。\n游鳞到溪口，入此无逃所。\n斜临杨柳津，静下鸬鷀侣。\n编此欲何之，终焉富春渚。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 叉鱼",
        "author": "皮日休",
        "content": "列炬春溪口，平潭如不流。\n照见游泳鱼，一一如清昼。\n中目碎琼碧，毁鳞殷组绣。\n乐此何太荒，居然媿川后。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 射鱼",
        "author": "皮日休",
        "content": "注矢寂不动，澄潭晴转烘。\n下窥见鱼乐，怳若翔在空。\n惊羽决凝碧，伤鳞浮殷红。\n堪将指杯术，授与太湖公。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 鸣桹",
        "author": "皮日休",
        "content": "尽日平湖上，鸣桹仍动桨。\n丁丁入波心，澄澈和清响。\n鹭听独寂寞，鱼惊昧来往。\n尽水无所逃，川中有钩党。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 沪",
        "author": "皮日休",
        "content": "波中植甚固，磔磔如鰕鬚。\n涛头倏尔过，数顷跳鯆䱐。\n不是细罗密，自为朝夕驱。\n空怜指鱼命，遣出海边租。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 {𥫗/穇}",
        "author": "皮日休",
        "content": "伐彼槎蘗枝，放于冰雪浦。\n游鱼趁暖处，忽尔来相聚。\n徒为栖託心，不问庇庥主。\n一旦悬鼎镬，祸机真自取。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 种鱼",
        "author": "皮日休",
        "content": "移土湖岸边，一半和鱼子。\n池中得春雨，点点活如蚁。\n一月便翠鳞，终年必頳尾。\n借问两绶人，谁知种鱼利。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 药鱼",
        "author": "皮日休",
        "content": "吾无竭泽心，何用药鱼药。\n见说放溪上，点点波光恶。\n食时竞夷犹，死者争纷泊。\n何必重伤鱼，毒泾犹可作。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 舴艋",
        "author": "皮日休",
        "content": "阔处只三尺，翛然足吾事。\n低篷挂钓车，枯蚌盛鱼饵。\n只好携桡坐，唯堪盖蓑睡。\n若遣遂平生，艅艎不如是。",
        "dynasty": "唐",
        "collection_info": null
    },
    {
        "title": "奉和鲁望渔具十五咏 笭箵",
        "author": "皮日休",
        "content": "朝空笭箵去，暮实笭箵归。\n归来倒却鱼，挂在幽窗扉。\n但闻鰕蚬气，欲生苹藻衣。\n十年佩此处，烟雨苦霏霏。",
        "dynasty": "唐",
        "collection_info": null
    },
    {
        "title": "添鱼具诗 鱼庵",
        "author": "皮日休",
        "content": "庵中只方丈，恰称幽人住。\n枕上悉渔经，门前空钓具。\n束竿时倚壁，晒网还侵户。\n上浻有杨颙，须留往来路。",
        "dynasty": "唐",
        "collection_info": null
    },
    {
        "title": "添鱼具诗 钓矶",
        "author": "皮日休",
        "content": "盘滩一片石，置我山居足。\n洼处着筣笓，窍中维[𦨧]䑿。\n多逢沙鸟污，爱彼潭云触。\n狂奴卧此多，所以蹋帝腹。",
        "dynasty": "唐",
        "collection_info": null
    },
    {
        "title": "添鱼具诗 蓑衣",
        "author": "皮日休",
        "content": "一领蓑正新，着来沙坞中。\n隔溪遥望见，疑是绿毛翁。\n襟色裛䐑霭，袖香䙰褷风。\n前头不施衮，何以为三公。",
        "dynasty": "唐",
        "collection_info": null
    },
    {
        "title": "添鱼具诗 篛笠",
        "author": "皮日休",
        "content": "圆似写月魂，轻如织烟翠。\n涔涔向上雨，不乱窥鱼思。\n携来沙日微，挂处江风起。\n纵带二梁冠，终身不忘尔。",
        "dynasty": "唐",
        "collection_info": null
    },
    {
        "title": "添鱼具诗 背篷",
        "author": "皮日休",
        "content": "侬家背篷样，似箇大龟甲。\n雨中跼蹐时，一向听霎霎。\n甘从鱼不见，亦任鸥相狎。\n深拥竟无言，空成睡齁䶎。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵溪",
        "author": "皮日休",
        "content": "何时有此溪，应便生幽木。\n橡实养山禽，藤花蒙涧鹿。\n不止产蒸薪，愿当歌棫朴。\n君知天意无，以此安吾族。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵家",
        "author": "皮日休",
        "content": "空山最深处，太古两三家。\n云萝共夙世，猨鸟同生涯。\n衣服濯春泉，盘餐烹野花。\n居兹老復老，不解叹年华。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵叟",
        "author": "皮日休",
        "content": "不曾照青镜，岂解伤华髪。\n至老未息肩，至今无病骨。\n家风是林岭，世禄为薇蕨。\n所以两大夫，天年自为伐。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵子",
        "author": "皮日休",
        "content": "相约晚樵去，跳踉上山路。\n将花饵鹿麛，以果投猨父。\n束薪白云湿，负担春日暮。\n何不寿童乌，果为玄所误。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵径",
        "author": "皮日休",
        "content": "蒙茏中一径，绕在千峰裏。\n歇处遇松根，危中值石齿。\n花穿枲衣落，云拂芒鞋起。\n自古行此途，不闻颠与坠。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵斧",
        "author": "皮日休",
        "content": "腰间插大柯，直入深溪裏。\n空林伐一声，幽鸟相呼起。\n倒树去李父，倾巢啼木魅。\n不知仗钺者，除害谁如此。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵担",
        "author": "皮日休",
        "content": "不敢量樵重，唯知益薪束。\n轧轧下山时，弯弯向身曲。\n清泉洗得洁，翠霭侵来绿。\n看取荷戈人，谁能似吾属。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵风",
        "author": "皮日休",
        "content": "野船渡樵客，来往平波中。\n纵横清飙吹，旦暮归期同。\n苹光惹衣白，莲影涵薪红。\n吾当请封尔，直作镜湖公。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵火",
        "author": "皮日休",
        "content": "山客地炉裏，然薪如阳辉。\n松膏作𣺫瀡，杉子为珠玑。\n响误击刺闹，燄疑彗孛飞。\n傍边暖白酒，不觉瀑冰垂。",
        "dynasty": "唐",
        "collection_info": null
    },
    {
        "title": "奉和鲁望樵人十咏 樵歌",
        "author": "皮日休",
        "content": "此曲太古音，由来无管奏。\n多云采樵乐，或说林泉候。\n一唱凝闲云，再谣悲顾兽。\n若遇采诗人，诬辞收鄙陋。",
        "dynasty": "唐",
        "collection_info": null
    },
    {
        "title": "酒中十咏 酒星",
        "author": "皮日休",
        "content": "谁遣酒旗耀，天文列其位。\n彩微尝似酣，芒弱偏如醉。\n唯忧犯帝座，只恐骑天驷。\n若遇卷舌星，谗君应堕地。",
        "dynasty": "唐",
        "collection_info": null
    },
    {
        "title": "酒中十咏 酒泉",
        "author": "皮日休",
        "content": "羲皇有玄酒，滋味何太薄。\n玉液是浇漓，金沙乃糟粕。\n春从野鸟沽，昼仍闲猨酌。\n我愿葬兹泉，醉魂似凫跃。",
        "dynasty": "唐",
        "collection_info": null
    },
    {
        "title": "酒中十咏 酒篘",
        "author": "皮日休",
        "content": "翠{𥫗/筏}初织来，或如古鱼器。\n新从山下买，静向甔中试。\n轻可网金醅，疎能容玉蚁。\n自此好成功，无贻我罍耻。",
        "dynasty": "唐",
        "collection_info": null
    },
    {
        "title": "酒中十咏 酒床",
        "author": "皮日休",
        "content": "糟床带松节，酒腻肥如羜。\n滴滴连有声，空疑杜康语。\n开眉既压后，染指偷尝处。\n自此得公田，不过浑种黍。",
        "dynasty": "唐",
        "collection_info": null
    },
    {
        "title": "酒中十咏 酒垆",
        "author": "皮日休",
        "content": "红垆高几尺，颇称幽人意。\n火作缥醪香，灰为冬醷气。\n有鎗尽龙头，有主皆犊鼻。\n倘得作杜根，佣保何足媿。",
        "dynasty": "唐",
        "collection_info": null
    },
    {
        "title": "酒中十咏 酒楼",
        "author": "皮日休",
        "content": "钩楯跨通衢，喧闹当九市。\n金罍潋滟后，玉斝纷纶起。\n舞蝶傍应酣，啼莺闻亦醉。\n野客莫登临，相雠多失意。",
        "dynasty": "唐",
        "collection_info": null
    },
    {
        "title": "酒中十咏 酒旗",
        "author": "皮日休",
        "content": "青帜阔数尺，悬于往来道。\n多为风所扬，时见酒名号。\n拂拂野桥幽，翻翻江市好。\n双眸復何事，终竟望君老。",
        "dynasty": "唐",
        "collection_info": null
    },
    {
        "title": "酒中十咏 酒樽",
        "author": "皮日休",
        "content": "牺樽一何古，我抱期幽客。\n少恐消醍醐，满拟烘琥珀。\n猨窥曾扑泻，鸟蹋经攲仄。\n度度醒来看，皆如死生隔。",
        "dynasty": "唐",
        "collection_info": null
    },
    {
        "title": "酒中十咏 酒城",
        "author": "皮日休",
        "content": "万仞峻为城，沈酣浸其俗。\n香侵井干过，味染濠波渌。\n朝倾踰百榼，暮压几千斛。\n吾将隶此中，但为阍者足。",
        "dynasty": "唐",
        "collection_info": null
    },
    {
        "title": "酒中十咏 酒乡",
        "author": "皮日休",
        "content": "何人置此乡，杳在天皇外。\n有事忘哀乐，有时忘显晦。\n如寻罔象归，似与希夷会。\n从此共君游，无烦用冠带。",
        "dynasty": "唐",
        "collection_info": null
    },
    {
        "title": "奉和添酒中六咏 酒池",
        "author": "皮日休",
        "content": "八齐竞奔注，不知深几丈。\n竹叶岛纡徐，凫花波荡漾。\n醺应烂地轴，浸可柔天壤。\n以此献吾君，愿铭于[几]杖。",
        "dynasty": "唐",
        "collection_info": null
    },
    {
        "title": "奉和添酒中六咏 酒龙",
        "author": "皮日休",
        "content": "铜为蚴蟉鳞，铸作鱙𬵩角。\n吐处百里雷，泻时千丈壑。\n初疑潜苑囿，忽似拏寥廓。\n遂使铜雀台，香消野花落。",
        "dynasty": "唐",
        "collection_info": null
    },
    {
        "title": "奉和添酒中六咏 酒瓮",
        "author": "皮日休",
        "content": "坚净不苦窳，陶于醉封疆。\n临溪刷旧痕，隔屋闻新香。\n移来近曲室，倒处临糟床。\n所嗟无比邻，余亦能偷尝。",
        "dynasty": "唐",
        "collection_info": null
    },
    {
        "title": "奉和添酒中六咏 酒船",
        "author": "皮日休",
        "content": "剡桂復刳兰，陶陶任行乐。\n但知涵泳好，不计风涛恶。\n尝行曲封内，稍繫糟丘泊。\n东海如可倾，乘之就斟酌。",
        "dynasty": "唐",
        "collection_info": null
    },
    {
        "title": "奉和添酒中六咏 酒鎗",
        "author": "皮日休",
        "content": "象鼎格仍高，其中不烹餁。\n唯将煮浊醪，用以资酣饮。\n偏宜旋樵火，稍近余酲枕。\n若得伴琴书，吾将着闲品。",
        "dynasty": "唐",
        "collection_info": null
    },
    {
        "title": "奉和添酒中六咏 酒杯",
        "author": "皮日休",
        "content": "昔有嵇氏子，龙章而凤姿。\n手挥五弦罢，聊復一樽持。\n但取性澹泊，不知味醇醨。\n兹器不復见，家家唯玉巵。",
        "dynasty": "唐",
        "collection_info": null
    },
    {
        "title": "茶中杂咏 茶坞",
        "author": "皮日休",
        "content": "闲寻尧氏山，遂入深深坞。\n种荈已成园，栽葭宁记亩。\n石洼泉似掬，岩罅云如缕。\n好是夏初时，白花满烟雨。",
        "dynasty": "唐",
        "collection_info": null
    },
    {
        "title": "茶中杂咏 茶人",
        "author": "皮日休",
        "content": "生于顾渚山，老在漫石坞。\n语气为茶荈，衣香是烟雾。\n庭从𣟤子遮，果任獳师虏。\n日晚相笑归，腰间佩轻蒌。",
        "dynasty": "唐",
        "collection_info": null
    },
    {
        "title": "茶中杂咏 茶笋",
        "author": "皮日休",
        "content": "褎然三五寸，生必依岩洞。\n寒恐结红铅，暖疑销紫汞。\n圆如玉轴光，脆似琼英冻。\n每为遇之疎，南山挂幽梦。",
        "dynasty": "唐",
        "collection_info": null
    },
    {
        "title": "茶中杂咏 茶籯",
        "author": "皮日休",
        "content": "筤篣晓携去，蓦箇山桑坞。\n开时送紫茗，负处沾清露。\n歇把傍云泉，归将挂烟树。\n满此是生涯，黄金何足数。",
        "dynasty": "唐",
        "collection_info": null
    },
    {
        "title": "茶中杂咏 茶舍",
        "author": "皮日休",
        "content": "阳崖枕白屋，几口嬉嬉活。\n棚上汲红泉，焙前蒸紫蕨。\n乃翁研茗后，中妇拍茶歇。\n相向掩柴扉，清香满山月。",
        "dynasty": "唐",
        "collection_info": null
    },
    {
        "title": "茶中杂咏 茶竈",
        "author": "皮日休",
        "content": "南山茶事动，竈起岩根傍。\n水煮石髪气，薪然杉脂香。\n青琼蒸后凝，绿髓炊来光。\n如何重辛苦，一一输膏粱。",
        "dynasty": "唐",
        "collection_info": null
    },
    {
        "title": "茶中杂咏 茶焙",
        "author": "皮日休",
        "content": "凿彼碧岩下，恰应深二尺。\n泥易带云根，烧难碍石脉。\n初能燥金饼，渐见干琼液。\n九里共杉林，相望在山侧。",
        "dynasty": "唐",
        "collection_info": null
    },
    {
        "title": "茶中杂咏 茶鼎",
        "author": "皮日休",
        "content": "龙舒有良匠，铸此佳样成。\n立作菌蠢势，煎为潺湲声。\n草堂暮云阴，松窗残雪明。\n此时勺复茗，野语知逾清。",
        "dynasty": "唐",
        "collection_info": null
    },
    {
        "title": "茶中杂咏 茶瓯",
        "author": "皮日休",
        "content": "邢客与越人，皆能造兹器。\n圆似月魂堕，轻如云魄起。\n枣花势旋眼，苹沫香沾齿。\n松下时一看，支公亦如此。",
        "dynasty": "唐",
        "collection_info": null
    },
    {
        "title": "茶中杂咏 煑茶",
        "author": "皮日休",
        "content": "香泉一合乳，煎作连珠沸。\n时看蟹目溅，乍见鱼鳞起。\n声疑松带雨，饽恐生烟翠。\n尚把沥中山，必无千日醉。",
        "dynasty": "唐",
        "collection_info": null
    },
    {
        "title": "石榴歌",
        "author": "皮日休",
        "content": "蝉噪秋枝槐叶黄，石榴香老愁寒霜。\n流霞包染紫鹦粟，黄蜡纸裹红瓠房。\n玉刻冰壶含露湿，斓斑似带湘娥泣。\n萧孃初嫁嗜甘酸，嚼破水精千万粒。",
        "dynasty": "唐",
        "collection_info": null
    },
    {
        "title": "奉和鲁望四明山九题 石窗",
        "author": "皮日休",
        "content": "窗开自真宰，四达见苍涯。\n苔染浑成绮，云漫便当纱。\n櫺中空吐月，扉际不扃霞。\n未会通何处，应怜玉女家。",
        "dynasty": "唐",
        "collection_info": null
    },
    {
        "title": "奉和鲁望四明山九题 过云",
        "author": "皮日休",
        "content": "粉洞二十里，当中幽客行。\n片时迷鹿迹，寸步隔人声。\n以杖探虚翠，将襟惹薄明。\n经时未过得，恐是入层城。",
        "dynasty": "唐",
        "collection_info": null
    },
    {
        "title": "奉和鲁望四明山九题 云南",
        "author": "皮日休",
        "content": "云南背一川，无雁到峰前。\n墟里生红药，人家发白泉。\n儿童皆似古，婚嫁尽如仙。\n共作真官户，无由税石田。",
        "dynasty": "唐",
        "collection_info": null
    },
    {
        "title": "奉和鲁望四明山九题 云北",
        "author": "皮日休",
        "content": "云北昼冥冥，空疑背寿星。\n犬能谙药气，人解写芝形。\n野歇遇松盖，醉书逢石屏。\n焚香住此地，应得入金庭。",
        "dynasty": "唐",
        "collection_info": null
    },
    {
        "title": "奉和鲁望四明山九题 鹿亭",
        "author": "皮日休",
        "content": "鹿羣多此住，因构白云楣。\n待侣傍花久，引麛穿竹迟。\n经时掊玉涧，尽日嗅金芝。\n为在石窗下，成仙自不知。",
        "dynasty": "唐",
        "collection_info": null
    },
    {
        "title": "奉和鲁望四明山九题 樊榭",
        "author": "皮日休",
        "content": "主人成列仙，故榭独依然。\n石洞鬨人笑，松声惊鹿眠。\n井香为大药，和语是灵篇。\n欲买重栖隐，云峰不售钱。",
        "dynasty": "唐",
        "collection_info": null
    },
    {
        "title": "奉和鲁望四明山九题 潺湲洞",
        "author": "皮日休",
        "content": "阴宫何处渊，到此洞潺湲。\n敲碎一轮月，镕销半段天。\n响高吹谷动，势急歕云旋。\n料得深秋夜，临流尽古仙。",
        "dynasty": "唐",
        "collection_info": null
    },
    {
        "title": "奉和鲁望四明山九题 青櫺子",
        "author": "皮日休",
        "content": "山风熟异果，应是供真仙。\n味似云腴美，形如玉脑圆。\n衔来多野鹤，落处半灵泉。\n必共玄都柰，花开不记年。",
        "dynasty": "唐",
        "collection_info": null
    },
    {
        "title": "奉和鲁望四明山九题 鞠侯",
        "author": "皮日休",
        "content": "堪羡鞠侯国，碧岩千万重。\n烟萝为印绶，云壑是堤封。\n泉遣狙公护，果教𤟤子供。\n尔徒如不死，应得蹑玄踪。",
        "dynasty": "唐",
        "collection_info": null
    },
    {
        "title": "五贶诗 五泻舟",
        "author": "皮日休",
        "content": "何事有青钱，因人买钓船。\n阔容兼饵坐，深许共蓑眠。\n短好随朱鹭，轻堪倚白莲。\n自知无用处，却寄五湖仙。",
        "dynasty": "唐",
        "collection_info": null
    },
    {
        "title": "五贶诗 华顶杖",
        "author": "皮日休",
        "content": "金庭仙树枝，道客自携持。\n探洞求丹粟，挑云觅白芝。\n量泉将濯足，阑鹤把支颐。\n以此将为赠，惟君尽得知。",
        "dynasty": "唐",
        "collection_info": null
    },
    {
        "title": "五贶诗 太湖砚",
        "author": "皮日休",
        "content": "求于花石间，怪状乃天然。\n中莹五寸劒，外[差]千迭莲。\n月融还似洗，云湿便堪研。\n寄与先生后，应添内外篇。",
        "dynasty": "唐",
        "collection_info": null
    },
    {
        "title": "五贶诗 乌龙养和",
        "author": "皮日休",
        "content": "寿木拳数尺，天生形状幽。\n把疑伤虺节，用恐破蛇瘤。\n置合月观内，买须云肆头。\n料君携去处，烟雨太湖舟。",
        "dynasty": "唐",
        "collection_info": null
    },
    {
        "title": "五贶诗 诃陵樽",
        "author": "皮日休",
        "content": "一片鲎鱼壳，其中生翠波。\n买须能紫贝，用合对红螺。\n尽泻判狂药，禁敲任浩歌。\n明朝与君后，争那玉山何。",
        "dynasty": "唐",
        "collection_info": null
    },
    {
        "title": "早春病中书事寄鲁望",
        "author": "皮日休",
        "content": "眼晕见云母，耳虚闻海涛。\n惜春狂似蝶，养病躁于猱。\n案静方书古，堂空药气高。\n可怜真宰意，偏解困吾曹。",
        "dynasty": "唐",
        "collection_info": null
    },
    {
        "title": "又寄次前韵",
        "author": "皮日休",
        "content": "病根冬养得，春到一时生。\n眼暗怜晨惨，心寒怯夜清。\n妻仍嫌酒癖，医只禁诗情。\n应被高人笑，忧身不似名。",
        "dynasty": "唐",
        "collection_info": null
    },
    {
        "title": "秋晚留题鲁望郊居二首 一",
        "author": "皮日休",
        "content": "竹树冷濩落，入门神已清。\n寒蛩傍枕响，秋菜上墙生。\n黄犬病仍吠，白驴饥不鸣。\n唯将一杯酒，尽日慰刘桢。",
        "dynasty": "唐",
        "collection_info": null
    },
    {
        "title": "秋晚留题鲁望郊居二首 二",
        "author": "皮日休",
        "content": "冷卧空斋内，余酲夕未消。\n秋花如有恨，寒蝶似无憀。\n檐上落鬬雀，篱根生晚潮。\n若轮羁旅事，犹自胜皋桥。",
        "dynasty": "唐",
        "collection_info": null
    },
    {
        "title": "初冬章上人院",
        "author": "皮日休",
        "content": "寒到无妨睡，僧吟不废禅。\n尚关经病鹤，犹滤欲枯泉。\n静案贝多纸，闲炉波律烟。\n清谭两三句，相向自翛然。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 一",
        "author": "皮日休",
        "content": "一方萧洒地，之子独深居。\n绕屋亲栽竹，堆床手写书。\n高风翔砌鸟，暴雨失池鱼。\n暗识归山计，村边买鹿车。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 二",
        "author": "皮日休",
        "content": "篱疎从绿槿，檐乱任黄茅。\n压酒移溪石，煎茶拾野巢。\n静窗悬雨笠，闲壁挂烟匏。\n支遁今无骨，谁为世外交。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 三",
        "author": "皮日休",
        "content": "茧稀初上簇，醅尽未干床。\n尽日留蚕母，移时祭曲王。\n趁泉浇竹急，候雨种莲忙。\n更葺园中景，应为顾辟疆。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 四",
        "author": "皮日休",
        "content": "静僻无人到，幽深每自知。\n鹤来添口数，琴到益家资。\n坏堑生鱼沫，颓檐落燕儿。\n空将绿蕉叶，来往寄闲诗。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 五",
        "author": "皮日休",
        "content": "夏过无担石，日高开板扉。\n僧虽与筒簟，人不典蕉衣。\n鹤静共眠觉，鹭驯同钓归。\n生公石上月，何夕约谭微。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 六",
        "author": "皮日休",
        "content": "经岁岸乌纱，读书三十车。\n水痕侵病竹，蛛网上衰花。\n诗任传渔客，衣从递酒家。\n知君秋晚事，白帻刈胡麻。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 七",
        "author": "皮日休",
        "content": "寂历秋怀动，萧条夏思残。\n久贫空酒库，多病束鱼竿。\n玄想凝鹤扇，清斋拂鹿冠。\n梦魂无俗事，夜夜到金坛。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 八",
        "author": "皮日休",
        "content": "闭门无一事，安稳卧凉天。\n砌下翘饥鹤，庭阴落病蝉。\n倚杉闲把易，烧朮静论玄。\n赖有包山客，时时寄紫泉。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 九",
        "author": "皮日休",
        "content": "病起扶灵寿，翛然强到门。\n与杉除败叶，为石整危根。\n薜蔓任遮壁，莲茎卧枕盆。\n明朝有忙事，召客斵桐孙。",
        "dynasty": "唐",
        "collection_info": null
    },
    {
        "title": "临顿为吴中偏胜之地陆鲁望居之不出郛郭旷若郊墅余每相访欵然惜去因成五言十首奉题屋壁 十",
        "author": "皮日休",
        "content": "缓颊称无利，低眉号不能。\n世情都太薄，俗意就中憎。\n云态不知骤，鹤情非会征。\n画臣谁奉诏，来此写姜肱。",
        "dynasty": "唐",
        "collection_info": null
    },
    {
        "title": "游栖霞寺",
        "author": "皮日休",
        "content": "不见明居士，空山但寂寥。\n白莲吟次缺，青霭坐来销。\n泉冷无三伏，松枯有六朝。\n何时石上月，相对论逍遥。",
        "dynasty": "唐",
        "collection_info": null
    },
    {
        "title": "旅舍除夜",
        "author": "皮日休",
        "content": "永夜谁能守，羁心不放眠。\n挑灯犹故岁，听角已新年。\n出谷空嗟晚，衔杯尚媿先。\n晚来辞逆旅，雪涕野槐天。",
        "dynasty": "唐",
        "collection_info": null
    },
    {
        "title": "鲁望示广文先生吴门二章情格高散可醒俗态因追想山中风度次韵属和存于诗编鲁望之命也 一",
        "author": "皮日休",
        "content": "我见先生道，休思郑广文。\n鹤翻希作伴，鸥却觅为羣。\n逸好冠清月，高宜着白云。\n朝廷未无事，争任醉醺醺。",
        "dynasty": "唐",
        "collection_info": null
    },
    {
        "title": "鲁望示广文先生吴门二章情格高散可醒俗态因追想山中风度次韵属和存于诗编鲁望之命也 二",
        "author": "皮日休",
        "content": "能谙肉芝样，解讲隐书文。\n终古神仙窟，穷年麋鹿羣。\n行厨煮白石，卧具拂青云。\n应在雷平上，支颐復半醺。",
        "dynasty": "唐",
        "collection_info": null
    },
    {
        "title": "虎丘寺殿前有古杉一本形状丑怪图之不尽况百卉竞媚若妬若媢娼唯此杉死抱奇节髐然闯然不知雨露之可生也风霜之可瘁也乃造化者方外之材乎遂赋三百言以见志",
        "author": "皮日休",
        "content": "种日应逢晋，枯来必自隋。\n鰐狂将立处，螭鬬未开时。\n卓荦掷枪干，叉牙束戟枝。\n初惊蟉篆活，復讶獝狂痴。\n劲质如尧瘦，贞容学舜霉。\n势能擒土伯，丑可骇山祇。\n虎爪拏岩稳，虬身脱浪欹。\n槎头秃似刷，枿觜利于锥。\n突兀方相胫，鳞皴夏氏胝。\n根应藏鬼血，柯欲漏龙漦。\n抝似神荼怒，呀如猰貐饥。\n朽痈难可吮，枯瘇不堪治。\n一炷玄云拔，三寻黑矟奇。\n狼头㪍窣竖，虿尾掘挛垂。\n目燥那逢爟，心开岂中铍。\n任苔为疥癣，从蠹作疮痍。\n品格齐辽鹤，年龄等宝龟。\n将怀缩地力，欲负拔山姿。\n未倒防风骨，初僵负贰尸。\n漆书明古本，铁室抗全师。\n碨礧还无极，伶俜又莫持。\n坚应敌骏骨，文定写甝皮。\n蟠屈愁凌剎，腾骧恐攫池。\n抢烟寒嶱𡾲，披茑静䙰褷。\n威仰诚难识，句芒恐不知。\n好烧胡律看，堪共达多期。\n寡色诸芳笑，无声众籁疑。\n终添八柱位，未要一绳维。\n尽日来唯我，当春翫更谁。\n他年如入用，直构太平基。",
        "dynasty": "唐",
        "collection_info": null
    },
    {
        "title": "新秋言怀寄鲁望三十韵",
        "author": "皮日休",
        "content": "新秋入破宅，疎澹若平郊。\n户牖深如窟，诗书乱似巢。\n移床惊蟋蟀，拂匣动蟏蛸。\n静把泉华掬，闲拈乳管敲。\n桧身浑箇矮，石面得能䫜。\n小桂如拳叶，新松似手梢。\n鹤鸣转清角，鹘下扑金𩩉。\n合药还慵服，为文亦懒抄。\n烦心入夜醒，疾首带凉抓。\n杉叶尖如镞，藤丝韧似鞘。\n偾田含紫芋，低蔓隐青匏。\n老柏浑如疥，阴苔忽似胶。\n王余落败堑，胡孟入空庖。\n度日忘冠带，经时忆酒肴。\n有心同木偶，无舌并金铙。\n兴欲添玄测，狂将换易爻。\n达人唯落落，俗士自譊譊。\n底力将排难，何颜用解嘲。\n欲销毁后骨，空转坐来胞。\n犹豫应难抱，狐疑不易包。\n等闲逢毒蠚，容易遇咆哮。\n时事方千蝎，公途正二崤。\n名微甘世弃，性拙任时抛。\n白日须投分，青云合定交。\n仕应同五柳，归莫舍三茅。\n涧鹿从来去，烟萝任溷殽。\n狙公闹后戏，云母病来𦾱。\n从此居方丈，终非竞斗筲。\n道穷应鬼遣，性拙必天教。\n无限疎慵事，凭君解一瓟。",
        "dynasty": "唐",
        "collection_info": null
    },
    {
        "title": "奉和鲁望秋日遣怀次韵",
        "author": "皮日休",
        "content": "高蹈为时背，幽怀是事兼。\n神仙君可致，江海我能淹。\n共守庚申夜，同看乙巳占。\n药囊除紫蠹，丹竈拂红盐。\n与物深无竞，于生亦太廉。\n鸿灾因足警，鱼祸为稀潜。\n笔砚秋光洗，衣巾夏藓霑。\n酒甔香竹院，鱼笼挂茅檐。\n琴忘因抛谱，诗存为致籤。\n茶旗经雨展，石笋带云尖。\n鹤共心情慢，乌同面色黔。\n向阳裁白帢，终岁忆貂襜。\n取岭为山障，将泉作水帘。\n溪晴多晚鹭，池废足秋蟾。\n破衲虽云补，闲斋未办苫。\n共君还有役，竟夕得厌厌。",
        "dynasty": "唐",
        "collection_info": null
    },
    {
        "title": "江南书情二十韵寄秘阁韦校书贻之商洛宋先辈垂文二同年",
        "author": "皮日休",
        "content": "四载加前字，今来未改衔。\n君批凤尾诏，我住虎头岩。\n季氏唯谋逐，臧仓只拟谗。\n时讹轻五羖，俗浅重三缄。\n瘦去形如鹤，忧来态似獑。\n才非师赵壹，直欲效陈咸。\n孤竹宁收笛，黄琮未作瑊。\n作羊宁免狠，为兔即须毚。\n枕户槐从亚，侵阶草懒芟。\n壅泉教咽咽，垒石放巉巉。\n掣钓随心动，抽书任意杴。\n茶教弩父摘，酒遣僰童监。\n默坐看山困，清斋饮水严。\n藓生天竺屐，烟外洞庭帆。\n病久新乌帽，闲多着白衫。\n药苞陈[雨]匼，诗草蠹云函。\n遣客呼林狖，辞人寄海𧍧。\n室唯搜古器，钱只买秋杉。\n寡合无深契，相期有至諴。\n他年如访问，烟茑暗髟髟。",
        "dynasty": "唐",
        "collection_info": null
    },
    {
        "title": "忆洞庭观步十韵",
        "author": "皮日休",
        "content": "前时登观步，暑雨正铮摐。\n上戍看绵蕝，登村度石矼。\n崦花时有蔟，溪鸟不成双。\n远树点黑矟，遥峰露碧幢。\n岩根瘦似壳，杉破腹如腔。\n䘨𧘈渔人服，筕篖野店窗。\n多携白木锸，爱买紫泉缸。\n仙犬声音古，遗民意绪厖。\n何文堪纬地，底策可经邦。\n自此将妻子，归山不姓庞。",
        "dynasty": "唐",
        "collection_info": null
    },
    {
        "title": "谏议以罢郡将归以六韵赐示因伫詶献",
        "author": "皮日休",
        "content": "欲下持衡诏，先容解印归。\n露浓春后泽，霜薄霁来威。\n旧化堪治疾，余恩可疗饥。\n隔花攀去棹，穿柳挽行衣。\n佐理能无取，酬知力甚微。\n空将千感泪，异日拜黄扉。",
        "dynasty": "唐",
        "collection_info": null
    },
    {
        "title": "过云居院玄福上人旧居",
        "author": "皮日休",
        "content": "重到云居独悄然，隔窗窥影尚疑禅。\n不逢野老来听法，犹见邻僧为引泉。\n龛上已生新石耳，壁间空带旧茶烟。\n南宗弟子时时到，泣把山花奠几筵。",
        "dynasty": "唐",
        "collection_info": null
    },
    {
        "title": "陪江西裴公游襄州延庆寺",
        "author": "皮日休",
        "content": "丹霄路上歇征轮，胜地偷闲一日身。\n不署前驱惊野鸟，唯将后乘载诗人。\n岩边候吏云遮却，竹下朝衣露滴新。\n更向碧山深处问，不妨犹有草茅臣。",
        "dynasty": "唐",
        "collection_info": null
    },
    {
        "title": "西塞山泊渔家",
        "author": "皮日休",
        "content": "白纶巾下髪如丝，静倚枫根坐钓矶。\n中妇桑村挑叶去，小儿沙市买蓑归。\n雨来莼菜流船滑，春后鲈鱼坠钓肥。\n西塞山前终日客，隔波相羡尽依依。",
        "dynasty": "唐",
        "collection_info": null
    },
    {
        "title": "襄州春游",
        "author": "皮日休",
        "content": "信马腾腾触处行，春风相引与诗情。\n等闲遇事成歌咏，取次衝筵隐姓名。\n映柳认人多错误，透花窥鸟最分明。\n岑牟单绞何曾着，莫道猖狂似祢衡。",
        "dynasty": "唐",
        "collection_info": null
    },
    {
        "title": "送从弟皮崇归復州",
        "author": "皮日休",
        "content": "羡尔优游正少年，竟陵烟月似吴天。\n车螯近岸无妨取，舴艋随风不费牵。\n处处路傍千顷稻，家家门外一渠莲。\n慇懃莫笑襄阳住，为爱南溪缩项鳊。",
        "dynasty": "唐",
        "collection_info": null
    },
    {
        "title": "题潼关兰若",
        "author": "皮日休",
        "content": "潼津罢惊有招提，近百年无战马嘶。\n壮士不言三尺劒，谋臣休道一丸泥。\n昔时驰道洪波上，今日宸居紫气西。\n关吏不劳重借问，弃繻生拟入耶溪。",
        "dynasty": "唐",
        "collection_info": null
    },
    {
        "title": "襄阳闲居与友生夜会",
        "author": "皮日休",
        "content": "习隐悠悠世不知，林园幽事递相期。\n旧丝再上琴调晚，坏叶重烧酒暖迟。\n三径引时寒步月，四邻偷得夜吟诗。\n草玄寂淡无人爱，不遇刘歆更语谁。",
        "dynasty": "唐",
        "collection_info": null
    },
    {
        "title": "习池晨起",
        "author": "皮日休",
        "content": "清曙萧森载酒来，凉风相引绕亭台。\n数声翡翠背人去，一番芙蓉含日开。\n茭叶深深埋钓艇，鱼儿漾漾逐流杯。\n竹屏风下登山屐，十宿高阳忘却迴。",
        "dynasty": "唐",
        "collection_info": null
    },
    {
        "title": "秋晚自洞庭湖别业寄穆秀才",
        "author": "皮日休",
        "content": "破村寥落过重阳，独自撄宁葺草房。\n风撦红蕉仍换叶，雨淋黄菊不成香。\n野猨偷栗重窥户，落雁疑人更绕塘。\n他日若修耆旧传，为予添取此书堂。",
        "dynasty": "唐",
        "collection_info": null
    },
    {
        "title": "华山李炼师所居",
        "author": "皮日休",
        "content": "麻姑古貌上仙才，谪向莲峰管玉台。\n瑞气染衣金液启，香烟映面紫文开。\n孤云尽日方离洞，双鹤移时只有苔。\n深夜寂寥存想歇，月天时下草堂来。",
        "dynasty": "唐",
        "collection_info": null
    },
    {
        "title": "宏词下第感恩献兵部侍郎",
        "author": "皮日休",
        "content": "分明仙籍列清虚，自是还丹九转疎。\n画虎已成翻类狗，登龙纔变即为鱼。\n空惭季布千金诺，但负刘弘一纸书。\n犹有报恩方寸在，不知通塞竟何如。",
        "dynasty": "唐",
        "collection_info": null
    },
    {
        "title": "襄州汉阳王故宅",
        "author": "皮日休",
        "content": "碑字依稀庙已荒，犹闻耆旧忆贤王。\n园林一半为他主，山水虚言是故乡。\n戟户野蒿生翠瓦，舞楼栖鸽污雕梁。\n柱天功业缘何事，不得终身似霍光。",
        "dynasty": "唐",
        "collection_info": null
    },
    {
        "title": "伤卢献秀才",
        "author": "皮日休",
        "content": "愍征新价欲凌空，一首堪欺左太冲。\n只为白衣声过重，且非青汉路难通。\n贵侯待写过门下，词客偷名入卷中。\n手弄桂枝嫌不折，直教身殁负春风。",
        "dynasty": "唐",
        "collection_info": null
    },
    {
        "title": "南阳",
        "author": "皮日休",
        "content": "昆阳王气已萧疎，依旧山河捧帝居。\n废路塌平残瓦砾，破坟耕出烂图书。\n绿莎满县年荒后，白鸟盈溪雨霁初。\n二百年来霸王业，可知今日是丘墟。",
        "dynasty": "唐",
        "collection_info": null
    },
    {
        "title": "秋晚访李处士所居",
        "author": "皮日休",
        "content": "门前襄水碧潺潺，静钓归来不掩关。\n书阁鼠穿厨簏破，竹园霜后桔橰闲。\n儿童不许惊幽鸟，药草须教上假山。\n莫为爱诗偏念我，访君多得醉中还。",
        "dynasty": "唐",
        "collection_info": null
    },
    {
        "title": "李处士郊居",
        "author": "皮日休",
        "content": "石衣如髪小溪清，溪上柴门架树成。\n园裏水流浇竹响，窗中人静下棋声。\n几多狎鸟皆谙性，无限幽花未得名。\n满引红螺诗一首，刘桢失却病心情。",
        "dynasty": "唐",
        "collection_info": null
    },
    {
        "title": "送令狐补阙归朝",
        "author": "皮日休",
        "content": "文如日月气如虹，举国重生正始风。\n且愿仲山居左掖，只忧徐邈入南宫。\n朝衣正在天香裏，谏草应焚禁漏中。\n为说明年今日事，晋廷新拜黑头公。",
        "dynasty": "唐",
        "collection_info": null
    },
    {
        "title": "洛中寒食二首 一",
        "author": "皮日休",
        "content": "千门万户掩斜晖，绣幰金衔晚未归。\n击鞠王孙如锦地，鬬鸡公子似花衣。\n嵩云静对行台起，洛鸟闲穿上苑飞。\n唯有路傍无意者，献书未纳问淮肥。",
        "dynasty": "唐",
        "collection_info": null
    },
    {
        "title": "洛中寒食二首 二",
        "author": "皮日休",
        "content": "远近垂杨映钿车，天津桥影压神霞。\n弄春公子正迴首，趁节行人不到家。\n洛水万年云母竹，汉陵千载野棠花。\n欲知豪贵堪愁处，请看邙山晚照斜。",
        "dynasty": "唐",
        "collection_info": null
    },
    {
        "title": "登第后寒食杏园有宴因寄录事宋垂文同年",
        "author": "皮日休",
        "content": "雨洗清明万象鲜，满城车马簇红筵。\n恩荣虽得陪高会，科禁惟忧犯列仙。\n当醉不知开火日，正贫那似看花年。\n纵来恐被青娥笑，未纳春风一宴钱。",
        "dynasty": "唐",
        "collection_info": null
    },
    {
        "title": "陈先辈故居",
        "author": "皮日休",
        "content": "杉桂交阴一里余，逢人浑似洞天居。\n千株橘树唯沽酒，十顷莲塘不买鱼。\n藜杖闲来侵径竹，角巾端坐满楼书。\n襄阳无限烟霞地，难觅幽奇似此殊。",
        "dynasty": "唐",
        "collection_info": null
    },
    {
        "title": "奉和鲁望寒夜访寂上人次韵",
        "author": "皮日休",
        "content": "院寒青霭正沈沈，霜栈干鸣入古林。\n数叶贝书松火暗，一声金磬桧烟深。\n陶潜见社无妨醉，殷浩谭经不废吟。\n何事欲攀尘外契，除君皆有利名心。",
        "dynasty": "唐",
        "collection_info": null
    },
    {
        "title": "江南道中怀茅山广文南阳博士三首 一",
        "author": "皮日休",
        "content": "寒岚依约认华阳，遥想高人卧草堂。\n半日始斋青䭀饭，移时空印白檀香。\n鹤雏入夜归云屋，乳管逢春落石床。\n谁道夫君无伴侣，不离窗下见羲皇。",
        "dynasty": "唐",
        "collection_info": null
    },
    {
        "title": "江南道中怀茅山广文南阳博士三首 二",
        "author": "皮日休",
        "content": "住在华阳第八天，望君唯欲结良缘。\n堂扃洞裏千秋燕，厨盖岩根数斗泉。\n坛上古松疑度世，观中幽鸟恐成仙。\n不知何事迎新岁，乌纳裘中一觉眠。",
        "dynasty": "唐",
        "collection_info": null
    },
    {
        "title": "江南道中怀茅山广文南阳博士三首 三",
        "author": "皮日休",
        "content": "五色香烟惹内文，石饴初熟酒初醺。\n将开丹竈那防鹤，欲算棋图却望云。\n海气平生当洞见，瀑冰初坼隔山闻。\n如何世外无交者，一卧金坛只有君。",
        "dynasty": "唐",
        "collection_info": null
    },
    {
        "title": "奉和鲁望早春雪中作吴体见寄",
        "author": "皮日休",
        "content": "威仰噤死不敢语，琼花云魄清珊珊。\n溪光冷射触𪈺瑦，柳带冻脆攒栏杆。\n竹根乍烧玉节快，酒面新泼金膏寒。\n全吴缥瓦十万户，惟君与我如袁安。",
        "dynasty": "唐",
        "collection_info": null
    },
    {
        "title": "吴中言情寄鲁望",
        "author": "皮日休",
        "content": "古来伧父爱吴乡，一上胥台不可忘。\n爱酒有情如手足，除诗无计似膏肓。\n宴时不辍琅书味，斋日难判玉鲙香。\n为说松江堪老处，满船烟月湿莎裳。",
        "dynasty": "唐",
        "collection_info": null
    },
    {
        "title": "行次野梅",
        "author": "皮日休",
        "content": "茑拂萝捎一树梅，玉妃无侣独裴回。\n好临王母瑶池发，合傍萧家粉水开。\n共月已为迷眼伴，与春先作断肠媒。\n不堪便向多情道，万片霜华雨损来。",
        "dynasty": "唐",
        "collection_info": null
    },
    {
        "title": "扬州看辛夷花",
        "author": "皮日休",
        "content": "腊前千朵亚芳丛，细腻偏胜素柰功。\n螓首不言披晓雪，麝脐无主任春风。\n一枝拂地成瑶圃，数树参庭是蘂宫。\n应为当时天女服，至今犹未放全红。",
        "dynasty": "唐",
        "collection_info": null
    },
    {
        "title": "暇日独处寄鲁望",
        "author": "皮日休",
        "content": "幽慵不觉耗年光，犀柄金徽乱一床。\n野客共为赊酒计，家人同作借书忙。\n园蔬预遣分僧料，廪粟先教算鹤粮。\n无限高情好风月，不妨犹得事吾王。",
        "dynasty": "唐",
        "collection_info": null
    },
    {
        "title": "屣步访鲁望不遇",
        "author": "皮日休",
        "content": "雪晴墟里竹欹斜，蜡屐徐吟到陆家。\n荒径埽稀堆柏子，破扉开涩染苔花。\n壁闲定欲图双桧，厨静空如饭一麻。\n拟受太玄今不遇，可怜遗恨似侯芭。",
        "dynasty": "唐",
        "collection_info": null
    },
    {
        "title": "开元寺客省早景即事",
        "author": "皮日休",
        "content": "客省萧条柿叶红，楼台如画倚霜空。\n铜池数滴桂上雨，金铎一声松杪风。\n鹤静时来珠像侧，鸽驯多在宝幡中。\n如何尘外虚为契，不得支公此会同。",
        "dynasty": "唐",
        "collection_info": null
    },
    {
        "title": "奉和鲁望独夜有怀吴体见寄",
        "author": "皮日休",
        "content": "病鹤带雾傍独屋，破巢含雪倾孤梧。\n濯足将加汉光腹，抵掌欲捋梁武鬚。\n隐几清吟谁敢敌，枕琴高卧真堪图。\n此时枉欠高散物，楠瘤作樽石作垆。",
        "dynasty": "唐",
        "collection_info": null
    },
    {
        "title": "病中有人惠海蟹转寄鲁望",
        "author": "皮日休",
        "content": "绀甲青筐染菭衣，岛夷初寄北人时。\n离居定有石帆觉，失伴唯应海月知。\n族类分明连璅𤥐形容好箇似蟛蜞。\n病中无用霜螯处，寄与夫君左手持。",
        "dynasty": "唐",
        "collection_info": null
    },
    {
        "title": "病中美景颇阻追游因寄鲁望",
        "author": "皮日休",
        "content": "瘿床闲卧昼迢迢，唯把真如慰寂寥。\n南国不须收薏苡，百年终竟是芭蕉。\n药前美禄应难断，枕上芳辰岂易销。\n看取病来多少日，早梅零落玉华焦。",
        "dynasty": "唐",
        "collection_info": null
    },
    {
        "title": "鲁望以花翁之什见招因次韵詶之",
        "author": "皮日休",
        "content": "九十携锄伛偻翁，小园幽事尽能通。\n斸烟栽药为身计，负水浇花是世功。\n婚嫁定期杉叶紫，盖藏应待桂枝红。\n不知家道能多少，只在句芒一夜风。",
        "dynasty": "唐",
        "collection_info": null
    },
    {
        "title": "病中庭际海石榴花盛发感而有寄",
        "author": "皮日休",
        "content": "一夜春光绽绛囊，碧油枝上昼煌煌。\n风匀秖似调红露，日暖唯忧化赤霜。\n火齐满枝烧夜月，金津含蘂滴朝阳。\n不知桂树知情否，无限同游阻陆郎。",
        "dynasty": "唐",
        "collection_info": null
    },
    {
        "title": "早春以橘子寄鲁望",
        "author": "皮日休",
        "content": "箇箇和枝叶捧鲜，彩凝犹带洞庭烟。\n不为韩嫣金丸重，直是周王玉果圆。\n剖似日魂初破后，弄如星髓未销前。\n知君多病仍中圣，尽送寒苞向枕边。",
        "dynasty": "唐",
        "collection_info": null
    },
    {
        "title": "病中书情寄上崔谏议",
        "author": "皮日休",
        "content": "十日来来旷奉公，闭门无事忌春风。\n虫丝度日萦琴荐，蛀粉经时落酒筒。\n马足歇从残漏外，鱼须抛在乱书中。\n慇懃莫怪求医切，只为山樱欲放红。",
        "dynasty": "唐",
        "collection_info": null
    },
    {
        "title": "病孔雀",
        "author": "皮日休",
        "content": "烟花虽媚思沈冥，犹自抬头护翠翎。\n强听紫箫如欲舞，困眠红树似依屏。\n因思桂蠹伤肌骨，为忆松鹅损性灵。\n尽日春风吹不起，钿毫金缕一星星。",
        "dynasty": "唐",
        "collection_info": null
    },
    {
        "title": "奉和鲁望上元日道室焚修",
        "author": "皮日休",
        "content": "明真台上下仙官，玄藻初吟万籁寒。\n飙御有声时杳杳，宝衣无影自珊珊。\n蘂书乞见斋心易，玉籍求添拜首难。\n端简不知清景暮，灵芜香烬落金坛。",
        "dynasty": "唐",
        "collection_info": null
    },
    {
        "title": "奉詶鲁望惜春见寄",
        "author": "皮日休",
        "content": "十五日中春日好，可怜沈痼冷如灰。\n以前虽被愁将去，向后须教醉领来。\n梅片尽飘轻粉靥，柳芽初吐烂金醅。\n病中无限花番次，为约东风且住开。",
        "dynasty": "唐",
        "collection_info": null
    },
    {
        "title": "闻鲁望游颜家林园病中有寄",
        "author": "皮日休",
        "content": "一夜韶姿着水光，谢家春草满池塘。\n细挑泉眼寻新脉，轻把花枝嗅宿香。\n蝶欲试飞犹护粉，莺初学啭尚羞簧。\n分明不得同君赏，尽日倾心羡索郎。",
        "dynasty": "唐",
        "collection_info": null
    },
    {
        "title": "奉和鲁望春雨即事次韵",
        "author": "皮日休",
        "content": "织恨凝愁映鸟飞，半旬飘洒掩韶晖。\n山容洗得如烟瘦，地脉流来似乳肥。\n野客正闲移竹远，幽人多病探花稀。\n何年细湿华阳道，两乘巾车相并归。",
        "dynasty": "唐",
        "collection_info": null
    },
    {
        "title": "鲁望春日多寻野景日休抱疾杜门因有是寄",
        "author": "皮日休",
        "content": "野侣相逢不待期，半缘幽事半缘诗。\n乌纱任岸穿筋竹，白袷从披趁肉芝。\n数卷蠹书棊处展，几升菰米钓前炊。\n病中不用君相忆，折取山樱寄一枝。",
        "dynasty": "唐",
        "collection_info": null
    },
    {
        "title": "鲁望以躬掇野蔬兼示雅什用以詶谢",
        "author": "皮日休",
        "content": "杖擿春烟暖向阳，烦君为我致盈筐。\n深挑乍见牛唇液，细掐徐闻鼠耳香。\n紫甲采从泉脉畔，翠牙搜自石根傍。\n雕胡饭熟𩝊餬软，不是高人不合尝。",
        "dynasty": "唐",
        "collection_info": null
    },
    {
        "title": "卧病感春寄鲁望",
        "author": "皮日休",
        "content": "乌皮几上困腾腾，玉柄清羸媿不能。\n昨夜眠时稀似鹤，今朝餐数减于僧。\n药销美禄应夭折，医过芳辰定鬼憎。\n任是雨多游未得，也须收在探花朋。",
        "dynasty": "唐",
        "collection_info": null
    },
    {
        "title": "奉和鲁望徐方平后闻赦次韵",
        "author": "皮日休",
        "content": "金鸡烟外上临轩，紫诰新垂作解恩。\n涿鹿未销初败血，新安顿雪已坑魂。\n空林叶尽蝗来郡，腐骨花生战后村。\n未遣蒲车问幽隐，共君应老抱桐孙。",
        "dynasty": "唐",
        "collection_info": null
    },
    {
        "title": "奉詶鲁望见荅鱼笺之什",
        "author": "皮日休",
        "content": "轻如隐起腻如饴，除却鲛工解制稀。\n欲写恐成河伯诏，试裁疑是水仙衣。\n毫端白獭脂犹湿，指下冰蚕子欲飞。\n若用莫将闲处去，好题春思赠江妃。",
        "dynasty": "唐",
        "collection_info": null
    },
    {
        "title": "病后春思",
        "author": "皮日休",
        "content": "连钱锦暗麝氛氲，荆思多才咏鄂君。\n孔雀钿寒窥沼见，石榴红重堕阶闻。\n牢愁有度应如月，春梦无心秖似云。\n应笑病来惭满愿，花笺好作断肠文。",
        "dynasty": "唐",
        "collection_info": null
    },
    {
        "title": "偶成小酌招鲁望不至以诗为解因次韵詶之",
        "author": "皮日休",
        "content": "醉侣相邀爱早阳，小筵催办不胜忙。\n衝深柳驻吴娃幰，倚短花排羯鼓床。\n金凤欲为莺引去，钿蝉疑被蝶勾将。\n如何共是忘形者，不见渔阳掺一场。",
        "dynasty": "唐",
        "collection_info": null
    },
    {
        "title": "以纱巾寄鲁望因而有作",
        "author": "皮日休",
        "content": "周家新样替三梁，裹髪偏宜白面郎。\n掩敛乍疑裁黑雾，轻明浑似戴玄霜。\n今朝定见看花昃，明日应闻漉酒香。\n更有一般君未识，虎文巾在绛霄房。",
        "dynasty": "唐",
        "collection_info": null
    },
    {
        "title": "临顿宅将有归于之日鲁望以诗见贶因抒怀詶之",
        "author": "皮日休",
        "content": "共老林泉忍暂分，此生应不识迴文。\n几枚竹笥送德曜，一乘柴车迎少君。\n举案品多缘涧药，承家事少为溪云。\n居然自是幽人事，辄莫教他孙寿闻。",
        "dynasty": "唐",
        "collection_info": null
    },
    {
        "title": "奉和鲁望谢惠巨鱼之半",
        "author": "皮日休",
        "content": "钓公来信自松江，三尺春鱼拨刺霜。\n腹内旧钩苔染涩，腮中新饵藻和香。\n冷鳞中断榆钱破，寒骨平分玉筯光。\n何事贶君偏得所，秖缘同是越航郎。",
        "dynasty": "唐",
        "collection_info": null
    },
    {
        "title": "馆娃宫怀古",
        "author": "皮日休",
        "content": "艳骨已成兰麝土，宫墙依旧压层崖。\n弩台雨坏逢金镞，香径泥销露玉钗。\n砚沼只留溪鸟浴，屧廊空信野花埋。\n姑苏麋鹿真闲事，须为当时一怆怀。",
        "dynasty": "唐",
        "collection_info": null
    },
    {
        "title": "以紫石砚寄鲁望兼詶见赠",
        "author": "皮日休",
        "content": "样如金蹙小能轻，微润将融紫玉英。\n石墨一研为凤尾，寒泉半勺是龙睛。\n骚人白芷伤心暗，狎客红筵夺眼明。\n两地有期皆好用，不须空把洗溪声。",
        "dynasty": "唐",
        "collection_info": null
    },
    {
        "title": "奉和鲁望同游北禅院",
        "author": "皮日休",
        "content": "戚历杉阴入草堂，老僧相见似相忘。\n吟多几转莲花漏，坐久重焚柏子香。\n鱼惯斋时分净食，鸽能闲处傍禅床。\n云林满眼空羁滞，欲对弥天却自伤。",
        "dynasty": "唐",
        "collection_info": null
    },
    {
        "title": "孙发百篇将游天台请诗赠行因以送之",
        "author": "皮日休",
        "content": "孙子荆家思有余，元戎曾荐入公车。\n百篇宫体喧金屋，一日官衔下玉除。\n紫府近通斋后梦，赤城新有寄来书。\n因逢二老如相问，正滞江南为𩸃鱼。",
        "dynasty": "唐",
        "collection_info": null
    },
    {
        "title": "奉和鲁望蔷薇次韵",
        "author": "皮日休",
        "content": "谁绣连延满户陈，暂应遮得陆郎贫。\n红芳掩敛将迷蝶，翠蔓飘飖欲挂人。\n低拂地时如堕马，高临墙处似窥邻。\n秖应是董双成戏，剪得神霞寸寸新。",
        "dynasty": "唐",
        "collection_info": null
    },
    {
        "title": "闻开元寺开笋园寄章上人",
        "author": "皮日休",
        "content": "园鏁开声骇鹿羣，满林鲜箨水犀文。\n森森竞泫林梢雨，𡾼𡾼争穿石上云。\n并出亦如鹅管合，各生还似犬牙分。\n折烟束露如相遗，何胤明朝不茹荤。",
        "dynasty": "唐",
        "collection_info": null
    },
    {
        "title": "开元寺佛钵诗",
        "author": "皮日休",
        "content": "帝青石作绿冰姿，曾得金人手自持。\n拘律树边斋散后，提罗花下洗来时。\n乳麋味断中天觉，麦麨香消大劫知。\n从此共君亲顶戴，斜风应不等闲吹。",
        "dynasty": "唐",
        "collection_info": null
    },
    {
        "title": "夏首病愈因招鲁望",
        "author": "皮日休",
        "content": "晓入清和尚袷衣，夏阴初合掩双扉。\n一声拨谷桑柘晚，数点舂锄烟雨微。\n贫养山禽能箇瘦，病关芳草就中肥。\n明朝早起非无事，买得莼丝待陆机。",
        "dynasty": "唐",
        "collection_info": null
    },
    {
        "title": "奉和鲁望新夏东郊闲泛",
        "author": "皮日休",
        "content": "水物轻明淡似秋，多情才子倚兰舟。\n碧莎裳下携诗草，黄{𥫗/罒/伐}楼中挂酒篘。\n莲叶蘸波初转棹，鱼儿簇饵未谙钩。\n共君莫问当时事，一点沙禽胜五侯。",
        "dynasty": "唐",
        "collection_info": null
    },
    {
        "title": "奉和鲁望四月十五日道室书事",
        "author": "皮日休",
        "content": "忘朝斋戒是寻常，静启金根第几章。\n竹叶饮为甘露色，莲花鲊作肉芝香。\n松膏背日凝云磴，丹粉经年染石床。\n剩欲与君终此志，顽仙唯恐鬓成霜。",
        "dynasty": "唐",
        "collection_info": null
    },
    {
        "title": "奉和鲁望看压新醅",
        "author": "皮日休",
        "content": "一箦松花细有声，旋将渠椀撇寒清。\n秦吴只恐篘来近，刘项真能酿得平。\n酒德有神多客颂，醉乡无货没人争。\n五湖烟水郎山月，合向樽前问底名。",
        "dynasty": "唐",
        "collection_info": null
    },
    {
        "title": "登初阳楼寄怀北平郎中",
        "author": "皮日休",
        "content": "危楼新制号初阳，白粉青葌射沼光。\n避酒几浮轻舴艋，下棊曾觉睡鸳鸯。\n投钩列坐围华烛，格簺分朋占靓妆。\n莫怪重登频有恨，二年曾侍旧吴王。",
        "dynasty": "唐",
        "collection_info": null
    },
    {
        "title": "夏初访鲁望偶题小斋",
        "author": "皮日休",
        "content": "半里芳阴到陆家，藜床相劝饭胡麻。\n林间度宿抛棊局，壁上经旬挂钓车。\n野客病时分竹米，邻翁斋日乞藤花。\n踟蹰为放闲人去，半[岸]纱帩待月华。",
        "dynasty": "唐",
        "collection_info": null
    },
    {
        "title": "所居首夏水木尤清适然有作",
        "author": "皮日休",
        "content": "病来无事草堂空，昼水休闻十二筒。\n桂静似逢青眼客，松闲如见绿毛翁。\n潮期暗动庭泉碧，梅信微侵地障红。\n尽日枕书慵起得，被君犹自笑从公。",
        "dynasty": "唐",
        "collection_info": null
    },
    {
        "title": "重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章 一",
        "author": "皮日休",
        "content": "雨涤烟锄伛偻賷，绀牙红甲两三畦。\n药名却笑桐君少，年纪翻嫌竹祖低。\n白石静敲蒸朮火，清泉闲洗种花泥。\n怪来昨日休持钵，一尺雕胡似掌齐。",
        "dynasty": "唐",
        "collection_info": null
    },
    {
        "title": "重玄寺元达年逾八十好种名药凡所植者多至自天台四明包山句曲丛翠纷糅各可指名余奇而访之因题二章 二",
        "author": "皮日休",
        "content": "香蔓蒙茏覆昔邪，桂烟杉露湿袈裟。\n石盆换水捞松叶，竹径穿床避笋芽。\n藜杖移时挑细药，铜缾尽日灌幽花。\n支公谩道怜神骏，不及今朝种一麻。",
        "dynasty": "唐",
        "collection_info": null
    },
    {
        "title": "怀华阳润卿博士三首 一",
        "author": "皮日休",
        "content": "先生一向事虚皇，天市坛西与世忘。\n环堵养龟看气诀，刀圭饵犬试仙方。\n静探石脑衣裾润，闲炼松脂院落香。\n闻道征贤须有诏，不知何日到良常。",
        "dynasty": "唐",
        "collection_info": null
    },
    {
        "title": "怀华阳润卿博士三首 二",
        "author": "皮日休",
        "content": "冥心唯事白英君，不问人间爵与勋。\n林下醉眠仙鹿见，洞中闲话隐芝闻。\n石床卧苦浑无藓，藤箧开稀恐有云。\n料得虚皇新诏样，青琼板上绿为文。",
        "dynasty": "唐",
        "collection_info": null
    },
    {
        "title": "怀华阳润卿博士三首 三",
        "author": "皮日休",
        "content": "凤骨轻来称瘦容，华阳馆主未成翁。\n数行玉札存心久，一掬云浆漱齿空。\n白石煮多熏屋黑，丹砂埋久染泉红。\n他年欲事先生去，十赉须加陆逸冲。",
        "dynasty": "唐",
        "collection_info": null
    },
    {
        "title": "鲁望以竹夹膝见寄因次韵詶谢",
        "author": "皮日休",
        "content": "圆于玉柱滑于龙，来自衡阳彩翠中。\n拂润恐飞清夏雨，叩虚疑贮碧湘风。\n大胜书客裁成柬，颇赛溪翁截[作]筒。\n从此角巾因尔戴，俗人相访若为通。",
        "dynasty": "唐",
        "collection_info": null
    },
    {
        "title": "夏景无事因怀章来二上人二首 一",
        "author": "皮日休",
        "content": "澹景微阴正送梅，幽人逃暑瘿柟杯。\n水花移得和鱼子，山蕨收时带竹胎。\n啸馆大都偏见月，醉乡终竟不闻雷。\n更无一事唯留客，却被高僧怕不来。",
        "dynasty": "唐",
        "collection_info": null
    },
    {
        "title": "夏景无事因怀章来二上人二首 二",
        "author": "皮日休",
        "content": "佳树盘珊枕草堂，此中随分亦闲忙。\n平铺风簟寻琴谱，静扫烟窗着药方。\n幽鸟见贫留好语，白莲知卧送清香。\n从今有计消闲日，更为支公置一床。",
        "dynasty": "唐",
        "collection_info": null
    },
    {
        "title": "寄琼州杨舍人",
        "author": "皮日休",
        "content": "德星芒彩瘴天涯，酒树堪消谪宦嗟。\n行遇竹王因设奠，居逢木客又迁家。\n清斋净溲桄榔面，远信闲封豆蔻花。\n清切会须归有日，莫贪句漏足丹砂。",
        "dynasty": "唐",
        "collection_info": null
    },
    {
        "title": "鲁望以轮钩相示缅怀高致因作三篇 一",
        "author": "皮日休",
        "content": "角柄孤轮细腻轻，翠篷十载伴君行。\n捻时解转蟾蜍魄，抛处能啼络纬声。\n七里滩波喧一舍，五云溪月静三更。\n牛衣鲋足和蓑睡，谁信人间有利名。",
        "dynasty": "唐",
        "collection_info": null
    },
    {
        "title": "鲁望以轮钩相示缅怀高致因作三篇 二",
        "author": "皮日休",
        "content": "一线飘然下碧塘，溪翁无语远相望。\n蓑衣旧去烟披重，篛笠新来雨打香。\n白鸟白莲为梦寐，清风清月是家乡。\n明朝有物充君信，㰂酒三缾寄夜航。",
        "dynasty": "唐",
        "collection_info": null
    },
    {
        "title": "鲁望以轮钩相示缅怀高致因作三篇 三",
        "author": "皮日休",
        "content": "尽日悠然舴艋轻，小轮声细雨溟溟。\n三寻丝带桐江烂，一寸钩含笠泽腥。\n用近詹何传钓法，收和范蠡养鱼经。\n孤篷半夜无余事，应被严滩聒酒醒。",
        "dynasty": "唐",
        "collection_info": null
    },
    {
        "title": "吴中书事寄汉南裴尚书",
        "author": "皮日休",
        "content": "万家无事鏁兰桡，乡味腥多厌紫虈。\n水似棊文交度郭，柳如行障俨遮桥。\n青梅蔕重初迎雨，白鸟羣高欲避潮。\n唯望旧知怜此意，得为伧鬼也逍遥。",
        "dynasty": "唐",
        "collection_info": null
    },
    {
        "title": "夏景冲澹偶然作二首 一",
        "author": "皮日休",
        "content": "秖隈蒲褥岸乌纱，味道澄怀景便斜。\n红印寄泉惭郡守，青筐与笋媿僧家。\n茗炉尽日烧松子，书案经时剥瓦花。\n园吏暂栖君莫笑，不妨犹更着南华。",
        "dynasty": "唐",
        "collection_info": null
    },
    {
        "title": "夏景冲澹偶然作二首 二",
        "author": "皮日休",
        "content": "一室无喧事事幽，还如贞白在高楼。\n天台画得千迴看，湖目芳来百度游。\n无限世机吟处息，几多身计钓前休。\n他年谒帝言何事，请赠刘伶作醉侯。",
        "dynasty": "唐",
        "collection_info": null
    },
    {
        "title": "送李明府之任海南",
        "author": "皮日休",
        "content": "五羊城在蜃楼边，墨绶垂腰正少年。\n山静不应闻屈鸟，草深从使翳贪泉。\n蟹奴晴上临潮槛，燕婢秋随过海船。\n一事与君消远宦，乳蕉花发讼庭前。",
        "dynasty": "唐",
        "collection_info": null
    },
    {
        "title": "寄题罗浮轩辕先生所居",
        "author": "皮日休",
        "content": "乱峰四百三十二，欲问征君何处寻。\n红翠数声瑶室响，真檀一炷石楼深。\n山都遣负沽来酒，樵客容看化后金。\n从此谒师知不远，求官先有葛洪心。",
        "dynasty": "唐",
        "collection_info": null
    },
    {
        "title": "宿报恩寺水阁",
        "author": "皮日休",
        "content": "寺鏁双峰寂不开，幽人中夜独裴回。\n池文带月铺金簟，莲朵含风动玉杯。\n往往竹梢摇翡翠，时时杉子掷莓苔。\n可怜此际谁曾见，唯有支公尽看来。",
        "dynasty": "唐",
        "collection_info": null
    },
    {
        "title": "醉中偶作呈鲁望",
        "author": "皮日休",
        "content": "溪云涧鸟本吾侪，刚为浮名事事乖。\n十里寻山为思役，五更看月是情差。\n分将吟咏华双鬓，力以壶觞固百骸。\n争得草堂归卧去，共君同作太常斋。",
        "dynasty": "唐",
        "collection_info": null
    },
    {
        "title": "寄滑州李副使员外",
        "author": "皮日休",
        "content": "兵绕临淮数十重，铁衣才子正从公。\n军前草奏旄头下，城上封书箭𦼮中。\n围合只应闻晓雁，血腥何处避春风。\n故人勋重金章贵，犹在江湖积劒功。",
        "dynasty": "唐",
        "collection_info": null
    },
    {
        "title": "伤史拱山人",
        "author": "皮日休",
        "content": "一缄幽信自襄阳，上报先生去岁亡。\n山客为医翻贳药，野僧因弔却焚香。\n峰头孤冢为云穴，松下灵筵是石床。\n宗炳死来君又去，终身不復到柴桑。",
        "dynasty": "唐",
        "collection_info": null
    },
    {
        "title": "吴中言怀寄南海二同年",
        "author": "皮日休",
        "content": "曲水分飞岁已赊，东南为客各天涯。\n退公秖傍苏劳竹，移宴多随末利花。\n铜鼓夜敲溪上月，布帆晴照海边霞。\n三年谩被鲈鱼累，不得横经侍绛纱。",
        "dynasty": "唐",
        "collection_info": null
    },
    {
        "title": "奉和鲁望白鸥诗",
        "author": "皮日休",
        "content": "雪羽䙰褷半惹泥，海云深处旧巢迷。\n池无飞浪争教舞，洲少轻沙若遣栖。\n烟外失羣惭雁鹜，波中得志羡凫鹥。\n主人恩重真难遇，莫为心孤忆旧溪。",
        "dynasty": "唐",
        "collection_info": null
    },
    {
        "title": "奉和鲁望怀杨台文杨鼎文二秀才",
        "author": "皮日休",
        "content": "羊昙留我昔经春，各以篇章鬬五云。\n宾草每容闲处见，击琴多任醉中闻。\n钓前青翰交加倚，醉后红鱼取次分。\n为说风标曾入梦，上仙初着翠霞帬。",
        "dynasty": "唐",
        "collection_info": null
    },
    {
        "title": "友人以人参见惠因以诗谢之",
        "author": "皮日休",
        "content": "神草延年出道家，是谁披露记三桠。\n开时的定涵云液，斸后还应带石花。\n名士寄来消酒渴，野人煎处撇泉华。\n从今汤剂如相续，不用金山焙上茶。",
        "dynasty": "唐",
        "collection_info": null
    },
    {
        "title": "伤进士严子重诗",
        "author": "皮日休",
        "content": "十哭都门牓上尘，盖棺终是五湖人。\n生前有敌唯丹桂，没后无家秖白苹。\n箬下斩新醒处月，江南依旧咏来春。\n知君精爽应无尽，必在酆都颂帝晨。",
        "dynasty": "唐",
        "collection_info": null
    },
    {
        "title": "奉和鲁望早秋吴体次韵",
        "author": "皮日休",
        "content": "书淫传癖穷欲死，譊譊何必频相仍。\n日干阴藓厚堪剥，藤把欹松牢似绳。\n捣药香侵白袷袖，穿云润破乌纱棱。\n安得瑶池饮残酒，半醉骑下垂天鹏。",
        "dynasty": "唐",
        "collection_info": null
    },
    {
        "title": "奉和鲁望秋赋有期次韵",
        "author": "皮日休",
        "content": "十载江湖尽是闲，客儿诗句满人间。\n郡侯闻誉亲邀得，乡老知名不放还。\n应带瓦花经汴水，更携云实出包山。\n太微宫裏环冈树，无限瑶枝待尔攀。",
        "dynasty": "唐",
        "collection_info": null
    },
    {
        "title": "奉和鲁望病中秋怀次韵",
        "author": "皮日休",
        "content": "贫病于君亦太兼，才高应亦被天嫌。\n因分鹤料家资减，为置僧餐口数添。\n静裏改诗空凭几，寒中注易不开帘。\n清词一一侵真宰，甘取穷愁不用占。",
        "dynasty": "唐",
        "collection_info": null
    },
    {
        "title": "新秋即事三首 一",
        "author": "皮日休",
        "content": "痴号多于顾恺之，更无余事可从知。\n酒坊吏到常先见，鹤料符来每探支。\n凉后每谋清月社，晚来专赴白莲期。\n共君无事堪相贺，又到金虀玉鲙时。",
        "dynasty": "唐",
        "collection_info": null
    },
    {
        "title": "新秋即事三首 二",
        "author": "皮日休",
        "content": "堪笑高阳病酒徒，幅巾潇洒在东吴。\n秋期净扫云根瘦，山信迴缄乳管粗。\n白月半窗抄朮序，清泉一器授芝图。\n乞求待得西风起，尽挽烟帆入太湖。",
        "dynasty": "唐",
        "collection_info": null
    },
    {
        "title": "新秋即事三首 三",
        "author": "皮日休",
        "content": "露槿风杉满曲除，高秋无事似云庐。\n醉多已任家人厌，病久还甘吏道疎。\n青桂巾箱时寄药，白纶卧具半抛书。\n君卿唇舌非吾事，且向江南问鳆鱼。",
        "dynasty": "唐",
        "collection_info": null
    },
    {
        "title": "南阳润卿将归雷平因而有赠",
        "author": "皮日休",
        "content": "借问山中许道士，此迴归去復何如。\n竹屏风扇抄遗事，柘步舆竿繫隐书。\n绛树实多分紫鹿，丹沙泉浅种红鱼。\n东卿旄节看看至，静启茅斋慎扫除。",
        "dynasty": "唐",
        "collection_info": null
    },
    {
        "title": "访寂上人不遇",
        "author": "皮日休",
        "content": "何处寻云暂废禅，客来还寄草堂眠。\n桂寒自落翻经案，石冷空消洗钵泉。\n炉裏尚飘残玉篆，龛中仍鏁小金仙。\n须将二百籤迴去，得得支公恐隔年。",
        "dynasty": "唐",
        "collection_info": null
    },
    {
        "title": "顾道士亡弟子以束帛乞铭于余鲁望因赋戏赠日休奉和",
        "author": "皮日休",
        "content": "师去东华却炼形，门人求我志金庭。\n大椿枯后新为记，仙鹤亡来始有铭。\n琼板欲刊知不朽，冰纨将受恐通灵。\n君才莫叹无兹分，合注神玄劒解经。",
        "dynasty": "唐",
        "collection_info": null
    },
    {
        "title": "秋夕文宴得遥字",
        "author": "皮日休",
        "content": "啼螀衰叶共萧萧，文宴无喧夜转遥。\n高韵最宜题雪讚，逸才偏称和云谣。\n风吹翠蜡应难刻，月照清香太易消。\n无限玄言一杯酒，可能容得盖宽饶。",
        "dynasty": "唐",
        "collection_info": null
    },
    {
        "title": "南阳广文欲于荆襄卜居因而有赠",
        "author": "皮日休",
        "content": "地脉从来是福乡，广文高致更无双。\n青精饭熟云侵竈，白{衤劫}裘成雪溅窗。\n度日竹书千万字，经冬朮煎两三缸。\n鲈鱼自是君家味，莫背松江忆汉江。",
        "dynasty": "唐",
        "collection_info": null
    },
    {
        "title": "寄毘陵魏处士朴",
        "author": "皮日休",
        "content": "文籍先生不肯官，絮巾衝雪把鱼竿。\n一堆方册为侯印，三级幽岩是将[坛]。\n醉少最因吟月冷，瘦多偏为卧云寒。\n兔皮衾暖篷舟稳，欲共谁游七里滩。",
        "dynasty": "唐",
        "collection_info": null
    },
    {
        "title": "初冬偶作寄南阳润卿",
        "author": "皮日休",
        "content": "寓居无事入清冬，虽设樽罍酒半空。\n白菊为霜翻带紫，苍苔因雨却成红。\n迎潮预遣收鱼笱，防雪先教盖鹤笼。\n唯待支硎最寒夜，共君披氅访林公。",
        "dynasty": "唐",
        "collection_info": null
    },
    {
        "title": "冬晓章上人院",
        "author": "皮日休",
        "content": "山堂冬晓寂无闻，一句清言忆领军。\n琥珀珠黏行处雪，椶榈箒扫卧来云。\n松扉欲启如鸣鹤，石鼎初煎若聚蚊。\n不是恋师终去晚，陆机茸内足毛羣。",
        "dynasty": "唐",
        "collection_info": null
    },
    {
        "title": "寄题镜岩周尊师所居",
        "author": "皮日休",
        "content": "八十余年住镜岩，鹿皮巾下雪髟髟。\n床寒不奈云萦枕，经润何妨雨滴函。\n饮涧猨迴窥绝洞，缘梯人歇倚危杉。\n如何计吏穷于鸟，欲望仙都举一帆。",
        "dynasty": "唐",
        "collection_info": null
    },
    {
        "title": "寒夜文宴得泉字",
        "author": "皮日休",
        "content": "分明竞襞七香笺，王郎风姿尽列仙。\n盈箧共开华顶药，满缾同坼惠山泉。\n蟹因霜重金膏溢，橘为风多玉脑鲜。\n吟罢不知诗首数，隔林明月过中天。",
        "dynasty": "唐",
        "collection_info": null
    },
    {
        "title": "庚寅岁十一月新罗弘惠上人与本国同书请日休为灵鹫山周禅师碑将还以诗送之",
        "author": "皮日休",
        "content": "三十麻衣弄渚禽，岂知名字彻鸡林。\n勒铭虽即多遗草，越海还能抵万金。\n鲸鬣晓掀峰正烧，鳌睛夜没岛还阴。\n二千余字终天别，东望辰韩泪洒襟。",
        "dynasty": "唐",
        "collection_info": null
    },
    {
        "title": "送润卿博士还华阳",
        "author": "皮日休",
        "content": "雪打篷舟离酒旗，华阳居士半酣归。\n逍遥只恐逢云将，恬澹真应降月妃。\n仙市鹿胎如锦嫩，阴宫燕肉似酥肥。\n公车草合蒲轮坏，争不教他白日飞。",
        "dynasty": "唐",
        "collection_info": null
    },
    {
        "title": "寒日书斋即事三首 一",
        "author": "皮日休",
        "content": "参佐三间似草堂，恬然无事可成忙。\n移时寂历烧松子，尽日殷勤拂乳床。\n将近道斋先衣褐，欲清诗思更焚香。\n空庭好待中宵月，独礼星辰学步罡。",
        "dynasty": "唐",
        "collection_info": null
    },
    {
        "title": "寒日书斋即事三首 二",
        "author": "皮日休",
        "content": "不知何事有生涯，皮褐亲裁学道家。\n深夜数瓯唯柏叶，清晨一器是云华。\n盆池有鹭窥苹沫，石版无人扫桂花。\n江汉欲归应未得，夜来频梦赤城霞。",
        "dynasty": "唐",
        "collection_info": null
    },
    {
        "title": "寒日书斋即事三首 三",
        "author": "皮日休",
        "content": "方朔家贫未有车，肯从荣利舍樵渔。\n从公未怪多侵酒，见客唯求转借书。\n暂听松风生意足，偶看溪月世情疎。\n如钩得贵非吾事，合向烟波为五鱼。",
        "dynasty": "唐",
        "collection_info": null
    },
    {
        "title": "腊后送内大德从勖游天台",
        "author": "皮日休",
        "content": "讲散重云下九天，大君恩赐许随缘。\n霜中一钵无辞乞，湖上孤舟不废禅。\n梦入琼楼寒有月，行过石树冻无烟他时瓜镜知何用，吴越风光满御筵。",
        "dynasty": "唐",
        "collection_info": null
    },
    {
        "title": "寄题玉霄峰叶涵象尊师所居",
        "author": "皮日休",
        "content": "青冥向上玉霄峰，元始先生戴紫蓉。\n晓案琼文光洞壑，夜坛香气惹杉松。\n闲迎仙客来为鹤，静噀灵符去是龙。\n子细扪心无偃骨，欲随师去肯相容。",
        "dynasty": "唐",
        "collection_info": null
    },
    {
        "title": "奉和鲁望寄南阳广文次韵",
        "author": "皮日休",
        "content": "春彩融融释冻塘，日精闲嚥坐岩房。\n琼函静启从猨觑，金液初开与鹤尝。\n八会旧文多搭写，七真遗语剩思量。\n不知梦到为何处，红药满山烟月香。",
        "dynasty": "唐",
        "collection_info": null
    },
    {
        "title": "题支山南峰僧",
        "author": "皮日休",
        "content": "云侵坏衲重隈肩，不下南峰不记年。\n池裏羣鱼曾受戒，林间孤鹤欲参禅。\n鸡头竹上开危径，鸭脚花中擿废泉。\n无限吴都堪赏事，何如来此看师眠。",
        "dynasty": "唐",
        "collection_info": null
    },
    {
        "title": "送董少卿游茅山",
        "author": "皮日休",
        "content": "名卿风度足杓斜，一舸闲寻二许家。\n天影晓通金井水，山灵深护玉门沙。\n空坛礼后销香母，阴洞缘时触乳花。\n尽待于公作廷尉，不须从此便餐霞。",
        "dynasty": "唐",
        "collection_info": null
    },
    {
        "title": "詶鲁望见迎绿罽次韵",
        "author": "皮日休",
        "content": "轻裁鸭绿任金刀，不怕西风断野蒿。\n詶赠既无青玉案，纤华犹欠赤霜袍。\n烟披怪石难同逸，竹映仙禽未胜高。\n成后料君无别事，只应酣饮咏离骚。",
        "dynasty": "唐",
        "collection_info": null
    },
    {
        "title": "寄怀南阳润卿",
        "author": "皮日休",
        "content": "鹿门山下捕鱼郎，今向江南作渴羌。\n无事只陪看藕样，有钱唯欲买湖光。\n醉来浑忘移花处，病起空闻焙药香。\n何事对君犹有媿，一篷衝雪返华阳。",
        "dynasty": "唐",
        "collection_info": null
    },
    {
        "title": "鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生前孰若哉未有已困而能振人者抑为之辞用塞良友",
        "author": "皮日休",
        "content": "先生清骨葬烟霞，业破孤存孰为嗟。\n几箧诗编分贵位，一林石笋散豪家。\n儿过旧宅啼枫影，姬绕荒田泣稗花。\n唯我共君堪便戒，莫将文誉作生涯。",
        "dynasty": "唐",
        "collection_info": null
    },
    {
        "title": "寄润卿博士",
        "author": "皮日休",
        "content": "高眠可为要玄纁，鹊尾金炉一世焚。\n尘外乡人为许掾，山中地主是茅君。\n将收芝菌唯防雪，欲晒图书不奈云。\n若使华阳终卧去，汉家封禅用谁文。",
        "dynasty": "唐",
        "collection_info": null
    },
    {
        "title": "奉和鲁望白菊",
        "author": "皮日休",
        "content": "已过重阳半月天，琅华千点照寒烟。\n蘂香亦似浮金靥，花样还如镂玉钱。\n玩影冯妃堪比艳，炼形萧史好争妍。\n无由擿向牙箱裏，飞上方诸赠列仙。",
        "dynasty": "唐",
        "collection_info": null
    },
    {
        "title": "华亭鹤闻之旧矣及来吴中以钱半千得一隻养之殆经岁不幸为饮啄所误经夕而卒悼之不已遂继以诗南阳润卿博士浙东德师侍御毘陵魏不琢处士东吴陆鲁望秀才及厚于予者悉寄之请垂见和",
        "author": "皮日休",
        "content": "池上低摧病不行，谁教仙魄反层城。\n阴苔尚有前朝迹，皎月新无昨夜声。\n菰米正残三日料，筠笼休碍九霄程。\n不知此恨何时尽，遇着云泉即怆情。",
        "dynasty": "唐",
        "collection_info": null
    },
    {
        "title": "伤开元观顾道士",
        "author": "皮日休",
        "content": "协晨宫上启金扉，诏使先生坐蜕归。\n鹤有一声应是哭，丹无余粒恐潜飞。\n烟凄玉笥封云篆，月惨琪花葬羽衣。\n肠断雷平旧游处，五芝无影草微微。",
        "dynasty": "唐",
        "collection_info": null
    },
    {
        "title": "醉中即席赠润卿博士",
        "author": "皮日休",
        "content": "适越游吴一散仙，银缾玉柄两翛然。\n茅山顶上携书簏，笠泽心中漾酒船。\n桐木布温吟倦后，桃花饭熟醉醒前。\n谢安四十余方起，犹自高闲得数年。",
        "dynasty": "唐",
        "collection_info": null
    },
    {
        "title": "偶留羊振文先辈及一二文友小饮日休以眼病初平不敢饮酒遣侍密欢因成四韵",
        "author": "皮日休",
        "content": "谢庄初起恰花晴，强侍红筵不避觥。\n久断杯盂华盖喜，忽闻歌吹谷神惊。\n䙰褷正重新开柳，呫嗫难通乍啭莺。\n犹有僧虔多蜜炬，不辞相伴到天明。",
        "dynasty": "唐",
        "collection_info": null
    },
    {
        "title": "奉送浙东德师侍御罢府西归",
        "author": "皮日休",
        "content": "建安才子太微仙，暂上金台许二年。\n形影欲归温室树，梦魂犹傍越溪莲。\n空将海月为京信，尚使樵风送酒船。\n从此受恩知有处，免为伧鬼恨吴天。",
        "dynasty": "唐",
        "collection_info": null
    },
    {
        "title": "送羊振文先辈往桂阳归觐",
        "author": "皮日休",
        "content": "桂阳新命下彤墀，彩服行当欲雪时。\n登第已闻传祢赋，问安犹听讲韩诗。\n竹人临水迎符节，风母穿云避信旗。\n无限湘中悼骚恨，凭君此去谢江蓠。",
        "dynasty": "唐",
        "collection_info": null
    },
    {
        "title": "褚家林亭",
        "author": "皮日休",
        "content": "广亭遥对旧娃宫，竹岛萝溪委曲通。\n茂苑楼台低槛外，太湖鱼鸟彻池中。\n萧疎桂影移茶具，狼籍苹花上钓筒。\n争得共君来此住，便披鹤氅对清风。",
        "dynasty": "唐",
        "collection_info": null
    },
    {
        "title": "送圆载上人归日本国",
        "author": "皮日休",
        "content": "讲殿谈余着赐衣，椰帆却返旧禅扉。\n贝多纸上经文动，如意缾中佛爪飞。\n飓母影边持戒宿，波神宫裏受斋归。\n家山到日将何入，白象新秋十二围。",
        "dynasty": "唐",
        "collection_info": null
    },
    {
        "title": "重送",
        "author": "皮日休",
        "content": "云涛万里最东头，射马台深玉署秋。\n无限属城为躶国，几多分界是亶州。\n取经海底开龙藏，诵咒空中散蜃楼。\n不奈此时贫且病，乘桴直欲伴师游。",
        "dynasty": "唐",
        "collection_info": null
    },
    {
        "title": "润卿遗青䭀饭兼之一绝聊用荅谢",
        "author": "皮日休",
        "content": "传得三元䭀饭名，大宛闻说有仙卿。\n分泉过屋舂青稻，拂雾彯衣折紫茎。\n蒸处不教双鹤见，服来唯怕五云生。\n草堂空坐无饥色，时把金津漱一声。",
        "dynasty": "唐",
        "collection_info": null
    },
    {
        "title": "鸳鸯二首 一",
        "author": "皮日休",
        "content": "双丝绢上为新样，连理枝头是故园。\n翠浪万迴同过影，玉沙千处共栖痕。\n若非足恨佳人魄，即是多情年少魂。\n应念孤飞争别宿，芦花萧瑟雨黄昏。",
        "dynasty": "唐",
        "collection_info": null
    },
    {
        "title": "鸳鸯二首 二",
        "author": "皮日休",
        "content": "钿𨯥雕镂费深功，舞妓衣边绣莫穷。\n无日不来湘渚上，有时还在镜湖中。\n烟浓共拂芭蕉雨，浪细双游菡萏风。\n应笑豪家鹦鹉伴，年年徒被锁金笼。",
        "dynasty": "唐",
        "collection_info": null
    },
    {
        "title": "伤小女",
        "author": "皮日休",
        "content": "一岁犹未满，九泉何太深。\n唯余卷书草，相对共伤心。",
        "dynasty": "唐",
        "collection_info": null
    },
    {
        "title": "秋江晓望",
        "author": "皮日休",
        "content": "万顷湖天碧，一星飞鹭白。\n此时放怀望，不厌为浮客。",
        "dynasty": "唐",
        "collection_info": null
    },
    {
        "title": "闲夜酒醒",
        "author": "皮日休",
        "content": "醒来山月高，孤枕羣书裏。\n酒渴漫思茶，山童呼不起。",
        "dynasty": "唐",
        "collection_info": null
    },
    {
        "title": "和鲁望风人诗三首 一",
        "author": "皮日休",
        "content": "刻石书离恨，因成别后悲。\n莫言春茧薄，犹有万重思。",
        "dynasty": "唐",
        "collection_info": null
    },
    {
        "title": "和鲁望风人诗三首 二",
        "author": "皮日休",
        "content": "镂出容刀饰，亲逢巧笑难。\n日中骚客佩，争奈即阑干。",
        "dynasty": "唐",
        "collection_info": null
    },
    {
        "title": "和鲁望风人诗三首 三",
        "author": "皮日休",
        "content": "江上秋声起，从来浪得名。\n逆风犹挂席，若不会凡情。",
        "dynasty": "唐",
        "collection_info": null
    },
    {
        "title": "古函关",
        "author": "皮日休",
        "content": "破落古关城，犹能扼帝京。\n今朝行客过，不待晓鸡鸣。",
        "dynasty": "唐",
        "collection_info": null
    },
    {
        "title": "聪明泉",
        "author": "皮日休",
        "content": "一勺如琼液，将愚拟望贤。\n欲知心不变，还似饮贪泉。",
        "dynasty": "唐",
        "collection_info": null
    },
    {
        "title": "史处士",
        "author": "皮日休",
        "content": "山期须早赴，世累莫迟留。\n忽遇狂风起，闲心不自由。",
        "dynasty": "唐",
        "collection_info": null
    },
    {
        "title": "芳草渡",
        "author": "皮日休",
        "content": "溪南越乡音，古柳渡江深。\n日晚无来客，闲船繫绿阴。",
        "dynasty": "唐",
        "collection_info": null
    },
    {
        "title": "古宫词三首 一",
        "author": "皮日休",
        "content": "楼殿倚明月，参差如乱峰。\n宫花半夜发，不待景阳钟。",
        "dynasty": "唐",
        "collection_info": null
    },
    {
        "title": "古宫词三首 二",
        "author": "皮日休",
        "content": "闲骑小步马，独遶万年枝。\n尽日看花足，君王自不知。",
        "dynasty": "唐",
        "collection_info": null
    },
    {
        "title": "古宫词三首 三",
        "author": "皮日休",
        "content": "玉枕寐不足，宫花空触檐。\n梁间燕不睡，应怪夜明帘。",
        "dynasty": "唐",
        "collection_info": null
    },
    {
        "title": "春日陪崔谏议樱桃园宴",
        "author": "皮日休",
        "content": "万树香飘水麝风，蜡熏花雪尽成红。\n夜深欢态状不得，醉客图开明月中。",
        "dynasty": "唐",
        "collection_info": null
    },
    {
        "title": "松江早春",
        "author": "皮日休",
        "content": "松陵清净雪消初，见底新安恐未如。\n稳凭船舷无一事，分明数得鲙残鱼。",
        "dynasty": "唐",
        "collection_info": null
    },
    {
        "title": "女坟湖",
        "author": "皮日休",
        "content": "万贵千奢已寂寥，可怜幽愤为谁娇。\n须知韩重相思骨，直在芙蓉向下消。",
        "dynasty": "唐",
        "collection_info": null
    },
    {
        "title": "泰伯庙",
        "author": "皮日休",
        "content": "一庙争祠两让君，几千年后转清[芬]。\n当时尽解称高义，谁敢教他莽卓闻。",
        "dynasty": "唐",
        "collection_info": null
    },
    {
        "title": "宿木兰院",
        "author": "皮日休",
        "content": "木兰院裏双栖鹤，长被金钲聒不眠。\n今夜宿来还似尔，到明无计梦云泉。",
        "dynasty": "唐",
        "collection_info": null
    },
    {
        "title": "重题蔷薇",
        "author": "皮日休",
        "content": "浓似猩猩初染素，轻如燕燕欲凌空。\n可怜细丽难胜日，照得深红作浅红。",
        "dynasty": "唐",
        "collection_info": null
    },
    {
        "title": "春夕酒醒",
        "author": "皮日休",
        "content": "四弦纔罢醉蛮奴，酃醁余香在翠炉。\n夜半醒来红蜡短，一枝寒泪作珊瑚。",
        "dynasty": "唐",
        "collection_info": null
    },
    {
        "title": "青门闲泛",
        "author": "皮日休",
        "content": "青翰虚徐夏思清，愁烟漠漠荇花平。\n醉来欲把田田叶，尽裹当时醒酒鲭。",
        "dynasty": "唐",
        "collection_info": null
    },
    {
        "title": "木兰后池三咏 重台莲花",
        "author": "皮日休",
        "content": "欹红婑媠力难任，每叶头边半米金。\n可得教他水妃见，两重元是一重心。",
        "dynasty": "唐",
        "collection_info": null
    },
    {
        "title": "木兰后池三咏 浮萍",
        "author": "皮日休",
        "content": "嫩似金脂扬似烟，多情浑欲拥红莲。\n明朝拟附南风信，寄与湘妃作翠钿。",
        "dynasty": "唐",
        "collection_info": null
    },
    {
        "title": "木兰后池三咏 白莲",
        "author": "皮日休",
        "content": "但恐醍醐难并洁，秖应薝卜可齐香。\n半垂金粉知何似，静婉临溪照额黄。",
        "dynasty": "唐",
        "collection_info": null
    },
    {
        "title": "重题后池",
        "author": "皮日休",
        "content": "细雨阑珊眠鹭觉，钿波悠漾并鸳娇。\n适来会得荆王意，秖为莲茎重细腰。",
        "dynasty": "唐",
        "collection_info": null
    },
    {
        "title": "庭中初植松桂鲁望偶题奉和次韵",
        "author": "皮日休",
        "content": "毵毵绿髪垂轻露，猎猎丹华动细风。\n恰似青童君欲会，俨然相向立庭中。",
        "dynasty": "唐",
        "collection_info": null
    },
    {
        "title": "鲁望戏题书印囊奉和次韵",
        "author": "皮日休",
        "content": "金篆方圆一寸余，可怜银艾未思渠。\n不知夫子将心印，印破人间万卷书。",
        "dynasty": "唐",
        "collection_info": null
    },
    {
        "title": "馆娃宫怀古五绝 一",
        "author": "皮日休",
        "content": "绮閤飘香下太湖，乱兵侵晓上姑苏。\n越王大有堪羞处，秖把西施赚得吴。",
        "dynasty": "唐",
        "collection_info": null
    },
    {
        "title": "馆娃宫怀古五绝 二",
        "author": "皮日休",
        "content": "郑妲无言下玉墀，夜来飞箭满罘罳。\n越王定指高台笑，却见当时金镂楣。",
        "dynasty": "唐",
        "collection_info": null
    },
    {
        "title": "馆娃宫怀古五绝 三",
        "author": "皮日休",
        "content": "半夜娃宫作战场，血腥犹杂宴时香。\n西施不及烧残蜡，犹为君王泣数行。",
        "dynasty": "唐",
        "collection_info": null
    },
    {
        "title": "馆娃宫怀古五绝 四",
        "author": "皮日休",
        "content": "素袜虽遮未掩羞，越[兵]犹怕伍员头。\n吴王恨魄今如在，只合西施濑上游。",
        "dynasty": "唐",
        "collection_info": null
    },
    {
        "title": "馆娃宫怀古五绝 五",
        "author": "皮日休",
        "content": "响屧廊中金玉步，采苹山上绮罗身。\n不知水葬今何处，溪月弯弯欲效颦。",
        "dynasty": "唐",
        "collection_info": null
    },
    {
        "title": "虎丘寺西小溪闲泛三绝 一",
        "author": "皮日休",
        "content": "鼓子花明白石岸，桃枝竹覆翠岚溪。\n分明似对天台洞，应厌顽仙不肯迷。",
        "dynasty": "唐",
        "collection_info": null
    },
    {
        "title": "虎丘寺西小溪闲泛三绝 二",
        "author": "皮日休",
        "content": "绝壑秖怜白羽傲，穷溪唯觉锦鳞痴。\n更深尚有通樵处，或是秦人未可知。",
        "dynasty": "唐",
        "collection_info": null
    },
    {
        "title": "虎丘寺西小溪闲泛三绝 三",
        "author": "皮日休",
        "content": "高下不惊红翡翠，浅深还碍白蔷薇。\n船头繫箇松根上，欲待逢仙不拟归。",
        "dynasty": "唐",
        "collection_info": null
    },
    {
        "title": "天竺寺八月十五日夜桂子",
        "author": "皮日休",
        "content": "玉颗珊珊下月轮，殿前拾得露华新。\n至今不会天中事，应是嫦娥掷与人。",
        "dynasty": "唐",
        "collection_info": null
    },
    {
        "title": "钓侣二章 一",
        "author": "皮日休",
        "content": "趁眠无事避风涛，一斗霜鳞换浊醪。\n惊怪儿童呼不得，尽衝烟雨漉车螯。",
        "dynasty": "唐",
        "collection_info": null
    },
    {
        "title": "钓侣二章 二",
        "author": "皮日休",
        "content": "严陵滩势似云崩，钓具归来放石层。\n烟浪溅篷寒不睡，更将枯蚌点渔灯。",
        "dynasty": "唐",
        "collection_info": null
    },
    {
        "title": "寄同年韦校书",
        "author": "皮日休",
        "content": "二年疎放饱江潭，水物山容尽足躭。\n唯有故人怜未替，欲封干鲙寄终南。",
        "dynasty": "唐",
        "collection_info": null
    },
    {
        "title": "初冬偶作",
        "author": "皮日休",
        "content": "豹皮茵下百余钱，刘堕闲沽尽醉眠。\n酒病校来无一事，鹤亡松老似经年。",
        "dynasty": "唐",
        "collection_info": null
    },
    {
        "title": "醉中寄鲁望一壶幷一绝",
        "author": "皮日休",
        "content": "门巷寥寥空紫苔，先生应渴解酲杯。\n醉中不得亲相倚，故遣青州从事来。",
        "dynasty": "唐",
        "collection_info": null
    },
    {
        "title": "更次来韵寄鲁望",
        "author": "皮日休",
        "content": "萧萧红叶掷苍苔，玄晏先生欠一杯。\n从此问君还酒债，颜延之送几钱来。",
        "dynasty": "唐",
        "collection_info": null
    },
    {
        "title": "重玄寺双矮桧",
        "author": "皮日休",
        "content": "扑地枝回是翠钿，碧丝笼细不成烟。\n应如天竺难陀寺，一对狻猊相枕眠。",
        "dynasty": "唐",
        "collection_info": null
    },
    {
        "title": "奉酬鲁望醉中戏赠",
        "author": "皮日休",
        "content": "秦吴风俗昔难同，唯有才情事事通。\n刚恋水云归不得，前身应是太湖公。",
        "dynasty": "唐",
        "collection_info": null
    },
    {
        "title": "皋桥",
        "author": "皮日休",
        "content": "皋桥依旧绿杨中，闾里犹生隐士风。\n唯我到来居上馆，不知何道胜梁鸿。",
        "dynasty": "唐",
        "collection_info": null
    },
    {
        "title": "军事院霜菊盛开因书一绝寄上谏议",
        "author": "皮日休",
        "content": "金华千点晓霜凝，独对壶觞又不能。\n已过重阳三十日，至今犹自待王弘。",
        "dynasty": "唐",
        "collection_info": null
    },
    {
        "title": "悼鹤",
        "author": "皮日休",
        "content": "莫怪朝来泪满衣，坠毛犹傍水花飞。\n辽东旧事今千古，却向人间葬令威。",
        "dynasty": "唐",
        "collection_info": null
    },
    {
        "title": "醉中先起李縠戏赠走笔奉詶",
        "author": "皮日休",
        "content": "麝烟苒苒生银兔，蜡泪涟涟滴绣闺。\n舞袖莫欺先醉去，醒来还解验金泥。",
        "dynasty": "唐",
        "collection_info": null
    },
    {
        "title": "奉和鲁望招润卿博士辞以道侣将至之作",
        "author": "皮日休",
        "content": "瘿木樽前地胏图，为君偏辍俗功夫。\n灵真散尽光来此，莫恋安妃在后无。",
        "dynasty": "唐",
        "collection_info": null
    },
    {
        "title": "奉和再招",
        "author": "皮日休",
        "content": "飙御已应归杳眇，博山犹自对氛氲。\n不知入夜能来否，红蜡先教刻五分。",
        "dynasty": "唐",
        "collection_info": null
    },
    {
        "title": "酒病偶作",
        "author": "皮日休",
        "content": "郁林步障昼遮明，一炷浓香养病酲。\n何事晚来还欲饮，隔墙闻卖蛤蜊声。",
        "dynasty": "唐",
        "collection_info": null
    },
    {
        "title": "润卿鲁望寒夜见访各惜其志遂成一绝",
        "author": "皮日休",
        "content": "世外为交不是亲，醉吟俱岸白纶巾。\n清风月白更三点，未放华阳鹤上人。",
        "dynasty": "唐",
        "collection_info": null
    },
    {
        "title": "奉和鲁望玩金鸂鶒戏赠",
        "author": "皮日休",
        "content": "镂羽雕毛迥出羣，温黁飘出麝脐熏。\n夜来曾吐红茵畔，犹似溪边睡不闻。",
        "dynasty": "唐",
        "collection_info": null
    },
    {
        "title": "友人许惠酒以诗征之",
        "author": "皮日休",
        "content": "野客萧然访我家，霜威白菊两三花。\n子山病起无余事，只望蒲台酒一车。",
        "dynasty": "唐",
        "collection_info": null
    },
    {
        "title": "寒夜文讌润卿有期不至",
        "author": "皮日休",
        "content": "草堂虚洒待高真，不意清斋避世尘。\n料得焚香无别事，存心应降月夫人。",
        "dynasty": "唐",
        "collection_info": null
    },
    {
        "title": "汴河怀古二首 一",
        "author": "皮日休",
        "content": "万艘龙舸绿丝间，载到扬州尽不还。\n应是天教开汴水，一千余里地无山。",
        "dynasty": "唐",
        "collection_info": null
    },
    {
        "title": "汴河怀古二首 二",
        "author": "皮日休",
        "content": "尽道隋亡为此河，至今千里赖通波。\n若无水殿龙舟事，共禹论功不较多。",
        "dynasty": "唐",
        "collection_info": null
    },
    {
        "title": "寄题天台国清寺齐梁体",
        "author": "皮日休",
        "content": "十里松门国清路，饭猨台上菩提树。\n怪来烟雨落晴天，元是海风吹瀑布。",
        "dynasty": "唐",
        "collection_info": null
    },
    {
        "title": "咏蟹",
        "author": "皮日休",
        "content": "未游沧海早知名，有骨还从肉上生。\n莫道无心畏雷电，海龙王处也横行。",
        "dynasty": "唐",
        "collection_info": null
    },
    {
        "title": "金钱花",
        "author": "皮日休",
        "content": "阴阳为炭地为炉，铸出金钱不用模。\n莫向人间逞颜色，不知还解济贫无。",
        "dynasty": "唐",
        "collection_info": null
    },
    {
        "title": "惠山听松庵",
        "author": "皮日休",
        "content": "千叶莲花旧有香，半山金剎照方塘。\n殿前日暮高风起，松子声声打石床。",
        "dynasty": "唐",
        "collection_info": null
    },
    {
        "title": "杂体诗 苦雨杂言寄鲁望",
        "author": "皮日休",
        "content": "吴中十日涔涔雨，歊蒸庳下豪家苦。\n可怜临顿陆先生，独自翛然守环堵。\n儿饥仆病漏空厨，无人肯典破衣裾。\n{果/虫虫}蠃时时上几案，鼃黾往往跳琴书。\n桃花米斗半百钱，枯荒湿坏炊不然。\n两床苮席一素几，仰卧高声吟太玄。\n知君志气如铁石，瓯冶虽神销不得。\n乃知苦雨不復侵，枉费毕星无限力。\n鹿门人作州从事，周章似鼠唯知醉。\n府金廪粟虚请来，忆着先生便知媿。\n媿多馈少真徒然，相见唯知携酒钱。\n豪华满眼语不信，不如直上天公笺。\n天公笺，方修次，且榜鸣篷来一醉。",
        "dynasty": "唐",
        "collection_info": null
    },
    {
        "title": "杂体诗 奉和鲁望齐梁怨别次韵",
        "author": "皮日休",
        "content": "芙蓉泣恨红铅落，一朵别时烟似幕。\n鸳鸯刚解恼离心，夜夜飞来棹边泊。",
        "dynasty": "唐",
        "collection_info": null
    },
    {
        "title": "杂体诗 奉和鲁望晓起迴文",
        "author": "皮日休",
        "content": "孤烟晓起初原曲，碎树微分半浪中。\n湖后钓筒移夜雨，竹傍眠几侧晨风。\n图梅带润轻霑墨，画藓经蒸半失红。\n无事有杯持永日，共君惟好隐墙东。",
        "dynasty": "唐",
        "collection_info": null
    },
    {
        "title": "杂体诗 奉詶鲁望夏日四声四首 平声",
        "author": "皮日休",
        "content": "塘平芙蓉低，庭闲梧桐高。\n清烟埋阳乌，蓝空含秋毫。\n冠倾慵移簪，杯干将餔糟。\n翛然非随时，夫君真吾曹。",
        "dynasty": "唐",
        "collection_info": null
    },
    {
        "title": "杂体诗 奉詶鲁望夏日四声四首 平上声",
        "author": "皮日休",
        "content": "沟渠通疎荷，浦屿隐浅篠。\n舟闲攒轻苹，桨动起静鸟。\n阴稀余桑闲，缕尽晚茧小。\n吾徒当斯时，此道可以了。",
        "dynasty": "唐",
        "collection_info": null
    },
    {
        "title": "杂体诗 奉詶鲁望夏日四声四首 平去声",
        "author": "皮日休",
        "content": "怡神时高吟，快意乍四顾。\n村深啼愁鹃，浪霁醒睡鹭。\n书疲行终朝，罩困卧至暮。\n吁嗟当今交，暂贵便异路。",
        "dynasty": "唐",
        "collection_info": null
    },
    {
        "title": "杂体诗 奉詶鲁望夏日四声四首 平入声",
        "author": "皮日休",
        "content": "先生何违时，一室习寂历。\n松声将飘堂，岳色欲压席。\n弹琴奔玄云，斸药折白石。\n如教题君诗，若得札玉册。",
        "dynasty": "唐",
        "collection_info": null
    },
    {
        "title": "杂体诗 苦雨中又作四声诗寄鲁望 平声",
        "author": "皮日休",
        "content": "涔涔将经旬，昏昏空迷天。\n鸬鷀成羣嬉，芙蓉相偎眠。\n鱼通蓑衣城，帆过菱花田。\n秋收吾无望，悲之真徒然。",
        "dynasty": "唐",
        "collection_info": null
    },
    {
        "title": "杂体诗 苦雨中又作四声诗寄鲁望 平上声",
        "author": "皮日休",
        "content": "河平州桥危，垒晚水鸟上。\n衝崖搜松根，点沼写芡响。\n舟轻通萦纡，栈堕阻指掌。\n携桡将寻君，渚满坐可往。",
        "dynasty": "唐",
        "collection_info": null
    },
    {
        "title": "杂体诗 苦雨中又作四声诗寄鲁望 平去声",
        "author": "皮日休",
        "content": "狂霖昏悲吟，瘦桂对病卧。\n檐虚能彯斜，舍蠹易漏破。\n宵愁将琴攻，昼闷用睡过。\n堆书仍倾觞，富贵未换箇。",
        "dynasty": "唐",
        "collection_info": null
    },
    {
        "title": "杂体诗 苦雨中又作四声诗寄鲁望 平入声",
        "author": "皮日休",
        "content": "羇栖愁霖中，缺宅屋木恶。\n荷倾还惊鱼，竹滴復触鹤。\n闲僧千声琴，宿客一笈药。\n悠然思夫君，忽忆蜡屐着。",
        "dynasty": "唐",
        "collection_info": null
    },
    {
        "title": "杂体诗 奉和鲁望迭韵双声二首 迭韵山中吟",
        "author": "皮日休",
        "content": "穿烟泉潺湲，触竹犊觳觫。\n荒篁香墙匡，熟鹿伏屋曲。",
        "dynasty": "唐",
        "collection_info": null
    },
    {
        "title": "杂体诗 奉和鲁望迭韵双声二首 双声溪上思",
        "author": "皮日休",
        "content": "疎杉低通滩，冷鹭立乱浪。\n草彩欲夷犹，云容空澹荡。",
        "dynasty": "唐",
        "collection_info": null
    },
    {
        "title": "杂体诗 奉和鲁望迭韵吴宫词二首 一",
        "author": "皮日休",
        "content": "侵深寻嵚岑，势厉卫睥睨。\n荒王将乡亡，细丽蔽袂逝。",
        "dynasty": "唐",
        "collection_info": null
    },
    {
        "title": "杂体诗 奉和鲁望迭韵吴宫词二首 二",
        "author": "皮日休",
        "content": "枍指替制曳，康庄伤荒凉。\n主虏部伍苦，嫱亡房廊香。",
        "dynasty": "唐",
        "collection_info": null
    },
    {
        "title": "杂体诗 奉和鲁望闲居杂题五首 晚秋吟",
        "author": "皮日休",
        "content": "东皋烟雨归耕日，免去玄冠手刈禾。\n火满酒炉诗在口，今人无计奈侬何。",
        "dynasty": "唐",
        "collection_info": null
    },
    {
        "title": "杂体诗 奉和鲁望闲居杂题五首 好诗景",
        "author": "皮日休",
        "content": "青盘香露倾荷女，子墨风流更不言。\n寺寺云萝堪度日，京尘到死扑侯门。",
        "dynasty": "唐",
        "collection_info": null
    },
    {
        "title": "杂体诗 奉和鲁望闲居杂题五首 醒闻桧",
        "author": "皮日休",
        "content": "解洗余酲晨半酉，星星仙吹起云门。\n耳根无厌听佳木，会尽山中寂静源。",
        "dynasty": "唐",
        "collection_info": null
    },
    {
        "title": "杂体诗 奉和鲁望闲居杂题五首 寺钟暝",
        "author": "皮日休",
        "content": "百缘斗薮无尘土，寸地章煌欲布金。\n重击蒲牢唅山日，冥冥烟树覩栖禽。",
        "dynasty": "唐",
        "collection_info": null
    },
    {
        "title": "杂体诗 奉和鲁望闲居杂题五首 砌思步",
        "author": "皮日休",
        "content": "襹襹古薜绷危石，切切阴螀应晚田。\n心事万端何处止，少夷峰下旧云泉。",
        "dynasty": "唐",
        "collection_info": null
    },
    {
        "title": "杂体诗 奉和鲁望药名离合夏月即事三首 一",
        "author": "皮日休",
        "content": "季春人病抛芳杜，仲夏溪波绕坏垣。\n衣典浊醪身倚桂，心中无事到云昏。",
        "dynasty": "唐",
        "collection_info": null
    },
    {
        "title": "杂体诗 奉和鲁望药名离合夏月即事三首 二",
        "author": "皮日休",
        "content": "数曲急溪衝细竹，叶舟来往尽能通。\n草香石冷无辞远，志在天台一遇中。",
        "dynasty": "唐",
        "collection_info": null
    },
    {
        "title": "杂体诗 奉和鲁望药名离合夏月即事三首 三",
        "author": "皮日休",
        "content": "桂叶似茸含露紫，葛花如绶蘸溪黄。\n连云更入幽深地，骨录闲携相猎郎。",
        "dynasty": "唐",
        "collection_info": null
    },
    {
        "title": "杂体诗 怀锡山药名离合二首 一",
        "author": "皮日休",
        "content": "暗窦养泉容决决，明园护桂放亭亭。\n历山居处当天半，夏裏松风尽足听。",
        "dynasty": "唐",
        "collection_info": null
    },
    {
        "title": "杂体诗 怀锡山药名离合二首 二",
        "author": "皮日休",
        "content": "晓景半和山气白，薇香清净杂纤云。\n实头自是眠平石，脑侧空林看虎羣。",
        "dynasty": "唐",
        "collection_info": null
    },
    {
        "title": "杂体诗 怀鹿门县名离合二首 一",
        "author": "皮日休",
        "content": "山瘦更培秋后桂，溪澄闲数晚来鱼。\n台前过雁盈千百，泉石无情不寄书。",
        "dynasty": "唐",
        "collection_info": null
    },
    {
        "title": "杂体诗 怀鹿门县名离合二首 二",
        "author": "皮日休",
        "content": "十里松萝阴乱石，门前幽事雨来新。\n野霜浓处怜残菊，潭上花开不见人。",
        "dynasty": "唐",
        "collection_info": null
    },
    {
        "title": "杂体诗 奉和鲁望寒日古人名一绝",
        "author": "皮日休",
        "content": "北顾欢游悲沈宋，南徐陵寝叹齐梁。\n水边韶景无穷柳，寒被江淹一半黄。",
        "dynasty": "唐",
        "collection_info": null
    },
    {
        "title": "杂体诗 胥口即事六言二首 一",
        "author": "皮日休",
        "content": "波光杳杳不极，霁景澹澹初斜。\n黑蛱蝶粘莲蘂，红蜻蜓褭蔆花。\n鸳鸯一处两处，舴艋三家五家。\n会把酒船偎荻，共君作箇生涯。",
        "dynasty": "唐",
        "collection_info": null
    },
    {
        "title": "杂体诗 胥口即事六言二首 二",
        "author": "皮日休",
        "content": "拂钓清风细丽，飘蓑暑雨霏微。\n湖云欲散未散，屿鸟将飞不飞。\n换酒帩头把看，载莲艇子撑归。\n斯人到死还乐，谁道刚须用机。",
        "dynasty": "唐",
        "collection_info": null
    },
    {
        "title": "杂体诗 夜会问荅十 一",
        "author": "皮日休",
        "content": "寒夜清，帘外迢迢星斗明。\n况有萧闲洞中客，吟为紫凤呼凰声。",
        "dynasty": "唐",
        "collection_info": null
    },
    {
        "title": "杂体诗 夜会问荅十 二",
        "author": "皮日休",
        "content": "瘿木杯，杉赘楠瘤刳得来。\n莫怪家人畔边笑，渠心祗爱黄金罍。",
        "dynasty": "唐",
        "collection_info": null
    },
    {
        "title": "杂体诗 夜会问荅十 三",
        "author": "皮日休",
        "content": "落霞琴，寥寥山水扬清音。\n玉皇仙驭碧云远，空使松风终日吟。",
        "dynasty": "唐",
        "collection_info": null
    },
    {
        "title": "杂体诗 夜会问荅十 四",
        "author": "皮日休",
        "content": "莲花烛，亭亭嫩蘂生红玉。\n不知含泪怨何人，欲问无由得心曲。",
        "dynasty": "唐",
        "collection_info": null
    },
    {
        "title": "杂体诗 夜会问荅十 五",
        "author": "皮日休",
        "content": "金火障，红兽飞来射罗幌。\n夜来斜展掩深炉，半睡芙蓉香荡漾。",
        "dynasty": "唐",
        "collection_info": null
    },
    {
        "title": "杂体诗 夜会问荅十 六",
        "author": "皮日休",
        "content": "忆山月，前溪后溪清復绝。\n看看又及桂花时，空寄子规啼处血。",
        "dynasty": "唐",
        "collection_info": null
    },
    {
        "title": "杂体诗 夜会问荅十 七",
        "author": "皮日休",
        "content": "锦鲸荐，碧香红腻承君宴。\n几度闲眠却觉来，彩鳞飞出云涛面。",
        "dynasty": "唐",
        "collection_info": null
    },
    {
        "title": "杂体诗 夜会问荅十 八",
        "author": "皮日休",
        "content": "怀溪云，漠漠闲笼鸥鹭羣。\n有时日暮碧将合，还被鱼舟来触分。",
        "dynasty": "唐",
        "collection_info": null
    },
    {
        "title": "杂体诗 夜会问荅十 九",
        "author": "皮日休",
        "content": "霜中笛，落梅一曲瑶华滴。\n不知青女是何人，三奏未终头已白。",
        "dynasty": "唐",
        "collection_info": null
    },
    {
        "title": "杂体诗 夜会问荅十 十",
        "author": "皮日休",
        "content": "月下桥，风外拂残衰柳条。\n倚栏杆处独自立，青翰何人吹玉箫。",
        "dynasty": "唐",
        "collection_info": null
    },
    {
        "title": "读襄阳耆旧传因作诗五百言寄皮袭美",
        "author": "陆龟蒙",
        "content": "汉皋古来雄，山水天下秀。\n高当轸翼分，化作英髦囿。\n暴秦之前人，灰灭不可究。\n自从宋生贤，特立冠耆旧。\n离骚既日月，九辩即列宿。\n卓哉悲秋辞，合在风雅右。\n庞公乐幽隐，辟聘无所就。\n祗爱鹿门泉，泠泠倚岩漱。\n孔明卧龙者，潜伏躬耕耨。\n忽遭玄德云，遂起鳞角鬬。\n三胡节皆峻，二习名亦茂。\n其余文武家，相望如斥堠。\n缅思齐梁降，寂寞寡清胄。\n凝融为漪澜，復结作莹琇。\n不知粹和气，有得方大受。\n将生皮夫子，上帝可其奏。\n幷包数公才，用以殿厥后。\n尝闻儿童岁，嬉戏陈俎豆。\n积渐开词源，一派分万溜。\n先崇丘旦室，大惧隳结构。\n次补荀孟垣，所贵亡罅漏。\n仰瞻三皇道，虮虱在宇宙。\n却视五霸图，股掌弄孩幼。\n或能醢髋髀，或与翼雏鷇。\n或喜掉直舌，或乐斩邪脰。\n或耨锄翳荟，或整理错谬。\n或如百千骑，合沓原野狩。\n又如晓江平，风死波不皱。\n幽埋力须掘，遗落赀必购。\n乃于文学中，十倍猗顿富。\n囊乏向咸镐，马重迟步骤。\n专场射策时，缚虎当羿彀。\n归来把通籍，且作高堂寿。\n未足逞戈矛，谁云被文绣。\n从知偶东下，帆影拂吴岫。\n物象悉摧藏，精灵畏雕镂。\n伊余抱沈疾，顦顇守圭窦。\n方推洪范畴，更念大玄首。\n陈诗采风俗，学古穷篆籀。\n朝朝贳薪米，往往逢责诟。\n既被邻里轻，亦为妻子陋。\n持冠适瓯越，敢怨不得售。\n窘若晒沙鱼，悲如哭霜狖。\n唯君枉车辙，以逐海上臭。\n披襟两相对，半夜忽白昼。\n执热濯清风，忘忧饮醇酎。\n驱为文翰侣，驽皁参骥廐。\n有时谐宫商，自喜真邂逅。\n道孤情易苦，语直诗还瘦。\n藻匠如见酬，终身致怀袖。",
        "dynasty": "唐",
        "collection_info": null
    },
    {
        "title": "袭美先辈以龟蒙所献五百言既蒙见和復示荣唱至于千字提奖之重蔑有称实再抒鄙怀用伸酬谢",
        "author": "陆龟蒙",
        "content": "洪范分九畴，转成天下规。\n河图孕八卦，焕作玄中奇。\n先开否臧源，次筑经纬基。\n粤若鲁圣出，正当周德衰。\n越疆必载质，历国将扶危。\n诸侯恣崛强，王室方陵迟。\n歌凤时不偶，获麟心益悲。\n始嗟吾道穷，竟使空言垂。\n首赞五十易，又删三百诗。\n遂令篇籍光，可并日月姿。\n向非笔削功，未必无瑕疵。\n迨至夫子没，微言散如枝。\n所宗既不同，所得亦异宜。\n名法在深刻，虚玄至希夷。\n自从战伐来，一派纵横驰。\n寒谷生艳木，沸潭结流澌。\n惊奔失壮士，好恶随纤儿。\n嬴氏幷六合，势尊丞相斯。\n加于挟书律，尽取坑焚之。\n南勒会稽颂，北恢胡亥阺。\n犹怀徧巡狩，不暇亲维持。\n及汉文景后，鸿生方鎃摫。\n簸扬尧舜风，反作三代吹。\n飘飖四百载，左右为藩篱。\n邺下曹父子，猎贤甚熊罴。\n发论若霞驳，裁诗如锦摛。\n徐王应刘辈，头角咸相衰。\n或有妙绝赏，或为独步推。\n或许润色美，或嫌诋诃痴。\n倏以中利病，且非混醇醨。\n雅当乎魏文，丽矣哉陈思。\n不肯少选妄，恐贻后世嗤。\n吾祖仗才力，革车蒙虎皮。\n手持一白旄，直向文场麾。\n轻若脱钳釱，豁如抽扊扅。\n精钢不足利，騕褭何劳追。\n大可罩山岳，微堪析毫釐。\n十体免负赘，百家咸起痿。\n争入鬼神奥，不容天地私。\n一篇迈华藻，万古无孑遗。\n刻鹄尚未已，雕龙奋而为。\n刘生吐英辩，上下穷高卑。\n下臻宋与齐，上指轩从羲。\n岂但标八索，殆将包两仪。\n人谣洞野老，骚怨明湘纍。\n立本以致诘，驱宏来抵隵。\n清如朔雪严，缓若春烟羸。\n或欲开户牖，或将饰缨緌。\n虽非倚天劒，亦是囊中锥。\n皆由内史意，致得东莞词。\n梁元尽索虏，后主终亡隋。\n哀音但浮脆，岂望分雄雌。\n吾唐揖让初，陛列森咎夔。\n作颂媲吉甫，直言过祖伊。\n明皇践中日，墨客肩参差。\n岳净秀擢削，海寒光陆离。\n皆能取穴凤，尽拟乘云螭。\n迩来二十祀，俊造相追随。\n余生落其下，亦值文明时。\n少小不好弄，逡巡奉弓箕。\n虽然苦贫贱，未省亲嚅㖇。\n秋倚抱风桂，晓烹承露葵。\n穷年只败袍，积日无晨炊。\n远访卖药客，闲寻捕鱼师。\n归来蠹编上，得以含情窥。\n抗韵吟比雅，覃思念棿攡。\n因知昭明前，剖石呈清琪。\n又嗟昭明后，败叶埋芳蕤。\n纵有月旦评，未能天下知。\n徒为强貔豹，不免参狐貍。\n谁蹇行地足，谁抽刺天鬐。\n谁作河畔草，谁为洞中芝。\n谁若灵囿鹿，谁犹清庙牺。\n谁轻如鸿毛，谁密如凝脂。\n谁比蜀严静，谁方巴賨赀。\n谁能钓抃鳌，谁能灼神龟。\n谁背如水火，谁同若埙篪。\n谁可作梁栋，谁敢驱谷蠡。\n用此常不快，无人动交铍。\n空消病裏骨，枉白愁中髭。\n鹿门先生才，大小无不怡。\n就彼六籍内，说诗直解颐。\n顾我迷未远，开怀溃其疑。\n初开凿本源，渐乃疏旁支。\n邃古派泛滥，皇朝光赫曦。\n揣摩是非际，一一如襟期。\n李杜气不易，孟陈节难移。\n信知君子言，可并神明蓍。\n枯腐尚求律，膏肓犹谒医。\n况将太牢味，见啖逋悬饥。\n今来置家地，正枕吴江湄。\n饵薄钩不曲，跫然守空坻。\n嘿坐无影响，唯君欵茅茨。\n抽书乱籤帙，酌茗烦瓯㰕。\n或伴补缺砌，或偕诣荒祠。\n孤筇倚烟蔓，细木横风漪。\n触雨妨屝屦，临流泥江蓠。\n既狎野人调，甘为豪士訾。\n不敢负建鼓，唯忧掉降旗。\n希君念余勇，挽袖登文陴。",
        "dynasty": "唐",
        "collection_info": null
    },
    {
        "title": "奉酬袭美先辈吴中苦雨一百韵",
        "author": "陆龟蒙",
        "content": "微生参最灵，天与意绪拙。\n人皆机巧求，百径无一达。\n家为唐臣来，奕世唯稷卨。\n只垂青白风，凛凛自贻厥。\n犹残赐书在，编简苦断绝。\n其间忠孝字，万古光不灭。\n孱孙诚瞢昧，有志常搰搰。\n敢云嗣良弓，但欲终守节。\n諠譁不入耳，谗佞不挂舌。\n仰咏尧舜言，俯遵周孔辙。\n所贪既仁义，岂暇理生活。\n纵有旧田园，抛来亦芜没。\n因之成否塞，十载真契阔。\n冻骭一襜褕，饥肠少糠籺。\n甘心付天壤，委分任迴斡。\n笠泽卧孤云，桐江钓明月。\n盈筐盛芡芰，满釜煮鲈鳜。\n酒帜风外㩻，茶枪露中撷。\n歌谣非大雅，捃摭为小说。\n上可补熏茎，傍堪跐芽蘗。\n方当卖罾罩，尽以易纸札。\n踪迹尚吴门，梦魂先魏阙。\n寻闻天子诏，赫怒诛叛卒。\n宵旰悯烝黎，谟明问征伐。\n王师虽继下，贼垒未即拔。\n此时淮海波，半是生人血。\n霜戈驱少壮，败屋叶羸耋。\n践蹋比尘埃，焚烧同稿秸。\n吾皇自神圣，执事皆间杰。\n射策亦何为，春卿遂聊辍。\n伊余将贡技，未有耻可刷。\n却问渔樵津，重耕烟雨墢。\n诸侯急兵食，冗剩方翦截。\n不可抱词章，巡门事干谒。\n归来阖蓬楗，壁立空竖褐。\n暖手抱孤烟，披书向残雪。\n幽忧和愤懑，忽愁自惊蹶。\n文兮乏寸毫，武也无尺铁。\n平生所韬蓄，到死不开豁。\n念此令人悲，翕然生内热。\n加之被皲瘃，况復久藜粝。\n既为霜露侵，一卧增百疾。\n筋骸将束缚，腠理如棰挞。\n初谓抵狂貙，又如当毒蝎。\n江南多事鬼，巫觋连瓯粤。\n可口是妖讹，恣情专赏罚。\n良医只备位，药肆或虚设。\n而我正萎痿，安能致诃咄。\n椒兰任芳苾，精粣从罗列。\n醆斝既屡倾，钱刀亦随爇。\n兼之渎财贿，不止行盗窃。\n天地如有知，微妖岂逃杀。\n其时心力愤，益使气息惙。\n永夜更呻吟，空床但皮骨。\n君来赞贤牧，野鹤聊簪笏。\n谓我同光尘，心中有溟渤。\n轮蹄相压至，问遗无虚月。\n首到春鸿蒙，犹残病根茇。\n看花虽眼晕，见酒忘肺渴。\n隐几还自怡，逢卢亦争喝。\n抽毫更唱和，劒戟相磨戛。\n何大不包罗，何微不挑刮。\n今来值霖雨，昼夜无暂歇。\n杂若碎渊沦，高如破轇轕。\n何劳鼍吼岸，讵要鹳鸣垤。\n祗意江海翻，更愁山岳裂。\n初惊蚩尤阵，虎豹争搏嚙。\n又疑伍胥涛，蛟蜃相蹙拶。\n千家蒙瀑练，忽似好披拂。\n万瓦垂玉绳，如堪取萦结。\n况余居低下，本是蛙蚓窟。\n迩来增号呼，得以恣唐突。\n先夸屋舍好，又恃头角凸。\n厚地虽直方，身能徧穿穴。\n常参庄辩裏，亦造扬玄末。\n偃仰纵无机，形容且相忽。\n低头增叹诧，到口復嗢咽。\n沮洳渍琴书，莓苔染巾袜。\n解衣换仓粟，秕稗犹未脱。\n饥鸟屡窥临，泥僮苦舂䑔。\n或闻秋稼穑，大半沈澎汃。\n耕父蠹齐民，农夫思旱魃。\n吾观天之意，未必洪水割。\n且要虐飞龙，又图滋跛鼈。\n三吴明太守，左右皆儒哲。\n有力即扶危，怀仁过救暍。\n鹿门皮夫子，气调真俊逸。\n截海上云鹰，横空下霜鹘。\n文坛如命将，可以持玉钺。\n不独扆羲轩，便当城老佛。\n顾余为山者，所得纔篑撮。\n譬如饰箭材，尚欠镞与筈。\n闲将歈儿唱，强倚帝子瑟。\n幸得远潇湘，不然嗤贾屈。\n开缄窥宝肆，玑贝光比栉。\n朗咏衝乐悬，陶匏响铿擖。\n古来愁霖赋，不是不清越。\n非君顿挫才，沴气难摧折。\n驰情扣虚寂，力尽无所掇。\n不足谢徽音，祗令凋鬓髪。",
        "dynasty": "唐",
        "collection_info": null
    },
    {
        "title": "奉酬袭美先辈初夏见寄次韵",
        "author": "陆龟蒙",
        "content": "积雨晦皋圃，门前烟水平。\n苹蘅增遥吹，枕席分余清。\n村斾诧酒美，赊来满鋞程。\n未必减宣子，何羡谢公荣。\n借宅去人远，败墙连古城。\n愁鸱占枯枿，野鼠趋前楹。\n昨日云破损，晚林先觉晴。\n幽篁倚微照，碧粉含疎茎。\n蠹简有遗字，㪇琴无泛声。\n蚕寒茧尚薄，燕喜雏新成。\n览物正摇思，得君初夏行。\n诚明復散诞，化匠安能争。\n海浪刷三岛，天风吹六英。\n洪崖领玉节，坐使虚音生。\n吾祖傲洛客，因言几为伧。\n末裔实渔者，敢怀干墨卿。\n唯思钓璜老，遂得持竿情。\n何须乞鹅炙，岂在斟羊羹。\n畦蔬与瓮醁，便可相携迎。\n蟠木几甚曲，笋皮冠且轻。\n闲心放羁靮，醉脚从欹倾。\n一径有余远，一窗有余明。\n秦皇苦不达，天下何足幷。",
        "dynasty": "唐",
        "collection_info": null
    },
    {
        "title": "奉和袭美二游诗 徐诗",
        "author": "陆龟蒙",
        "content": "尝闻四书曰，经史子集焉。\n苟非天禄中，此事无由全。\n自从秦火来，历代逢迍邅。\n汉祖入关日，萧何为政年。\n尽力取图籍，遂持天下权。\n中兴熹平时，教化还相宣。\n立石刻五经，置于太学前。\n贼卓乱王室，君臣如转圜。\n洛阳且煨烬，载籍宜为烟。\n逮晋武革命，生民纔息肩。\n惠怀亟寡昧，戎羯俄腥羶。\n已觉天地闭，竞为东南迁。\n日既不暇给，坟索何由专。\n尔后国脆弱，人多尚虚玄。\n任学者得谤，清言者为贤。\n直至沈范辈，始家藏简编。\n御府有不足，仍令就之传。\n梁元渚宫日，尽取如蚳蝝。\n兵威忽破碎，焚爇无遗篇。\n近者隋后主，搜罗势骈阗。\n宝函映玉轴，彩翠明霞鲜。\n伊唐受命初，载史声连延。\n砥柱不我助，惊波涌沦涟。\n遂令因去书，半在余浮泉。\n贞观购亡逸，蓬瀛渐周旋。\n炅然东壁光，与月争流天。\n伟矣开元中，王道真平平。\n八万五千卷，一一皆涂铅。\n人间盛传写，海内奔穷研。\n目云西斋书，有过东皋田。\n吾闻徐氏子，奕世皆才贤。\n因知遗孙谋，不[在]黄金钱。\n插架几万轴，森森若戈鋋。\n风吹籤牌声，满室铿锵然。\n佳哉鹿门子，好问如除㾓。\n倏来参卿处，遂得参卿怜。\n开怀展橱簏，唯在性所便。\n素业已千仞，今为峻云巅。\n雄才旧百派，相近浮日川。\n君抱王佐图，纵步凌陶甄。\n他时若报德，谁在参卿先。",
        "dynasty": "唐",
        "collection_info": null
    },
    {
        "title": "奉和袭美二游诗 任诗",
        "author": "陆龟蒙",
        "content": "吴之辟疆园，在昔胜概敌。\n前闻富修竹，后说纷怪石。\n风烟惨无主，载祀将六百。\n草色与行人，谁能问遗迹。\n不知清景在，尽付任君宅。\n却是五湖光，偷来傍檐隙。\n出门向城路，车马声躏跞。\n入门望亭隈，水木气岑寂。\n犨墙绕曲岸，势似行无极。\n十步一危梁，乍疑当绝壁。\n池容澹而古，树意苍然僻。\n鱼惊尾半红，鸟下衣全碧。\n斜来岛屿隐，恍若潇湘隔。\n雨静挂残丝，烟消有余脉。\n朅来任公子，摆落名利役。\n虽将禄代耕，颇爱巾随策。\n秋笼支遁鹤，夜榻戴颙客。\n说史足为师，谭禅差作伯。\n君多鹿门思，到此情便适。\n偶荫桂堪帷，纵吟苔可席。\n顾余真任诞，雅遂中心获。\n但知醉还醒，岂知玄尚白。\n甘闲在鸡口，不贵封龙额。\n即此自怡神，何劳谢公屐。",
        "dynasty": "唐",
        "collection_info": null
    },
    {
        "title": "次追和清远道士诗韵",
        "author": "陆龟蒙",
        "content": "一代先后贤，声容剧河汉。\n况兹迈古士，復历苍崖窜。\n辰经几十万，邈与灵寿翫。\n海岳尚推移，都鄙固芜漫。\n羸僧下高阁，独鸟没远岸。\n啸初风雨来，吟余钟呗乱。\n如何炼精魄，万祀忽欲半。\n宁为断臂忧，肯作秋柏散。\n吾闻酆宫内，日月自昏旦。\n左右修文郎，纵横洒篇翰。\n斯人久冥漠，得不垂慨叹。\n庶或有神交，相从重兴讚。",
        "dynasty": "唐",
        "collection_info": null
    },
    {
        "title": "补沈恭子诗",
        "author": "陆龟蒙",
        "content": "灵质贯轩昊，遐年越商周。\n自然失远裔，安得怨寡俦。\n我亦小国胤，易名惭见优。\n虽非放旷怀，雅奉逍遥游。\n携手桂枝下，属词山之幽。\n风雨一以过，林麓飒然秋。\n落日倚石壁，天寒登古丘。\n荒泉已无夕，败叶翳不流。\n乱翠缺月隐，衰红清露愁。\n览物性未逸，反为情所囚。\n异才偶绝境，佳藻穷冥搜。\n虚倾寂寞音，敢作杂佩酬。",
        "dynasty": "唐",
        "collection_info": null
    },
    {
        "title": "读阴符经寄鹿门子",
        "author": "陆龟蒙",
        "content": "清晨整冠坐，朗咏三百言。\n备识天地意，献词犯干坤。\n何事不隐德，降灵生轩辕。\n口衔造化斧，凿破机关门。\n五贼忽迸逸，万物争崩奔。\n虚施神仙要，莫救华池源。\n但学战胜术，相高甲兵屯。\n龙蛇竞起陆，鬬血浮中原。\n成汤与周武，反覆更为尊。\n下及秦汉得，黩弄兵亦烦。\n姦强自林据，仁弱无枝蹲。\n狂喉恣吞噬，逆翼争飞翻。\n家家伺天发，不肯匡淫昏。\n生民坠涂炭，比屋为冤魂。\n祗为读此书，大朴难久存。\n微臣与轩辕，亦是万世孙。\n未能穷意义，岂敢求瑕痕。\n曾亦爱两句，可与贤达论。\n生者死之根，死者生之根。\n方寸了十字，万化皆胚腪。\n身外更何事，眼前徒自喧。\n黄河但东注，不见归昆崙。\n昼短苦夜永，劝君倾一尊。",
        "dynasty": "唐",
        "collection_info": null
    },
    {
        "title": "奉和袭美初夏游楞伽精舍次韵",
        "author": "陆龟蒙",
        "content": "吴都涵汀洲，碧液浸郡郭。\n微雨荡春醉，上下一清廓。\n奇踪欲探讨，灵物先瘵瘼。\n飘然兰叶舟，旋倚烟霞泊。\n吟谭乱篙艣，梦寐杂巘崿。\n纤情不可逃，洪笔难暂阁。\n岂知楞伽会，乃在山水箔。\n金仙着书日，世界名极乐。\n薝卜冠诸香，琉璃代华垩。\n禽言经不辍，象口川宁涸。\n万善峻为城，巉巉扞羣恶。\n清晨欲登造，安得无自愕。\n险穴骇坤牢，高萝挂天笮。\n池容澹相向，蛟怪如可摸。\n苔蔽石髓根，蒲差水心锷。\n岚侵荅摩髻，日照狻猊络。\n仰首乍眩旋，迴眸更辉㸌。\n檐端凝飞羽，磴外浮碧落。\n到迴解风襟，临幽濯云屩。\n尘机性非便，静境心所着。\n自取海鸥知，何烦尸祝酢。\n峯围震泽岸，翠浪舞绡幕。\n潋滟岂尧遭，㟞嵃非禹凿。\n潜听钟梵处，别有松桂壑。\n霭重灯不光，泉寒网犹薄。\n僮能蹑孤剎，鸟惯亲摐铎。\n服道身可遗，乞闲心已诺。\n人间亦何事，万态相毒蠚。\n战垒竞高深，儒衣谩褒博。\n宣尼名位达，未必春秋作。\n管氏包霸图，须人解其缚。\n伊余采樵者，蓬藋方索寞。\n近得风雅情，聊将圣贤度。\n多君富遒采，识度两清恪。\n讵宠生灭词，肯教夷夏错。\n未为尧舜用，且向烟霞託。\n我亦摆尘埃，他年附鸿鹤。",
        "dynasty": "唐",
        "collection_info": null
    },
    {
        "title": "奉和袭美公斋四咏次韵 小松",
        "author": "陆龟蒙",
        "content": "擢秀逋客岩，遗根飞鸟径。\n因求饰清閟，遂得辞危敻。\n贞同柏有心，立若珠无胫。\n枝形短未怪，鬣数差难定。\n况密三天风，方遵四时柄。\n那兴培塿叹，免荅邻里病。\n微霜静可分，片月疎堪映。\n奇当虎头笔，韵叶通明性。\n会拂阳乌胸，抡才膺帝命。",
        "dynasty": "唐",
        "collection_info": null
    },
    {
        "title": "奉和袭美公斋四咏次韵 小桂",
        "author": "陆龟蒙",
        "content": "讽赋轻八植，擅名方一枝。\n才高不满意，更自寒山移。\n宛宛别云态，苍苍出尘姿。\n烟归助华杪，雪点迎芳蕤。\n青条坐可结，白日如奔螭。\n谅无𠠜翦忧，即是萧森时。\n洛浦虽有荫，骚人聊自怡。\n终为济川檝，岂在论高卑。",
        "dynasty": "唐",
        "collection_info": null
    },
    {
        "title": "奉和袭美公斋四咏次韵 新竹",
        "author": "陆龟蒙",
        "content": "别坞破苔藓，严城树轩楹。\n恭闻禀璇玑，化质离青冥。\n色可定鸡颈，实堪招凤翎。\n立窥五岭秀，坐对三都屏。\n晴月窈窕入，曙烟霏微生。\n昔者尚借宅，况来处宾庭。\n金罍纵倾倒，碧露还鲜醒。\n若非抱苦节，何以偶惟馨。\n徐观穉龙出，更赋锦苞零。",
        "dynasty": "唐",
        "collection_info": null
    },
    {
        "title": "奉和袭美公斋四咏次韵 鹤屏",
        "author": "陆龟蒙",
        "content": "时人重花屏，独即胎化状。\n丛毛练分彩，疎节筇相望。\n曾无氃氋态，颇得连轩样。\n势拟抢高寻，身犹在函丈。\n如忧鸡鹜鬬，似忆烟霞向。\n尘世任纵横，霜襟自闲放。\n空资明远思，不待浮丘相。\n何由振玉衣，一举栖瀛阆。",
        "dynasty": "唐",
        "collection_info": null
    },
    {
        "title": "奉和袭美酬前进士崔潞盛制见寄因赠至一百四十言",
        "author": "陆龟蒙",
        "content": "孔圣铸颜事，垂之千载余。\n其间王道乖，化作荆榛墟。\n天必授贤哲，为时攻翦除。\n轲雄骨已朽，百代徒趦趄。\n近者韩文公，首为闲闢锄。\n夫子又继起，阴霾终廓如。\n搜得万古遗，裁成十编书。\n南山盛云雨，东序堆琼琚。\n偶此真籍客，悠扬两情摅。\n清词忽窈窕，雅韵何虚徐。\n唱既野芳坼，酬还天籁疎。\n轻波掠翡翠，晓露披芙渠。\n俪曲信寡合，末流难嗣初。\n空持一竿饵，有意鲸鱼。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 初入太湖",
        "author": "陆龟蒙",
        "content": "东南具区雄，天水合为一。\n高帆大弓满，羿射争箭疾。\n时当暑雨后，气象仍郁密。\n乍如开雕笯，耸翅忽飞出。\n行将十洲近，坐觉八极溢。\n耳目骇鸿蒙，精神寒佶栗。\n坑来斗呀豁，涌处惊嵳崒。\n崄异拔龙湫，喧如破蛟室。\n斯须风妥帖，若受命平秩。\n微茫诚端倪，远峤疑格笔。\n巉巉见铜阙，左右皆辅弼。\n盘空俨相趋，去势犹横逸。\n尝闻咸池气，下注作清质。\n至今涵赤霄，尚且浴白日。\n又云构浮玉，宛与昆阆匹。\n肃为灵官家，此事难致诘。\n纔迎沙屿好，指顾俄已失。\n山川互蔽亏，鱼鸟空聱耴。\n何当授真检，得召天吴术。\n一一问朝宗，方应可谭悉。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 晓次神景宫",
        "author": "陆龟蒙",
        "content": "晓帆逗碕岸，高步入神景。\n洒洒襟袖清，如临蘂珠屏。\n虽然羣动息，此地常寂静。\n翠镊有寒锵，碧花无定影。\n凭轩羽人傲，夹户天兽猛。\n稽首朝元君，褰衣就虚省。\n呀空雪牙利，嗽水石齿冷。\n香母未垂婴，芝田不论顷。\n遥通河汉口，近抚松桂顶。\n饭荐七白蔬，杯酾九光杏。\n人间附尘躅，固陋真钳颈。\n肯信抃鳌倾，犹疑夏虫永。\n玄津荡琼垄，紫汞啼金鼎。\n尽出冰霜书，期君一披省。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 入林屋洞",
        "author": "陆龟蒙",
        "content": "知名十小天，林屋当第九。\n题之为左神，理之以天后。\n魁堆辟邪辈，左右专备守。\n自非方瞳人，不敢窥洞口。\n唯君好奇士，復啸忘情友。\n致伞在风林，低冠入云窦。\n中深剧苔井，傍坎纔药臼。\n石角忽支颐，藤根时束肘。\n初为大幽怖，渐见微明诱。\n屹若造灵封，森如达仙薮。\n尝闻白芝秀，状与琅花偶。\n又坐紫泉光，甘如酌天酒。\n何人能挹嚼，饵以代浆糗。\n却笑探五符，徒劳步双斗。\n真君不可见，焚盥空迟久。\n眷恋玉碣文，行行但迴首。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 雨中游包山精舍",
        "author": "陆龟蒙",
        "content": "包山信神仙，主者上真职。\n及栖钟梵侣，又是清凉域。\n乃知烟霞地，绝俗无不得。\n岩开一径分，柏拥深殿黑。\n僧闲若图画，像古非雕刻。\n海客施明珠，湘蕤料净食。\n有鱼皆玉尾，有乌尽金臆。\n手携鞞铎佉，若在中印国。\n千峰残雨过，万籁清且极。\n此时空寂心，可以遗智识。\n知君战未胜，尚倚功名力。\n却下听经徒，孤帆有行色。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 毛公坛",
        "author": "陆龟蒙",
        "content": "古有韩终道，授之刘先生。\n身如碧凤皇，羽翼披轻轻。\n先生盛驱役，臣伏甲与丁。\n势可倒五岳，不唯鞭羣灵。\n飘飖驾翔螭，白日朝太清。\n空遗古坛在，稠迭烟萝屏。\n远怀步罡夕，列宿森然明。\n四角镇露兽，三层差羽婴。\n迴眸盼七炁，运足驰疎星。\n象外真既感，区中道俄成。\n迩来向千祀，云峤空峥嵘。\n石上橘花落，石根瑶草青。\n时时白鹿下，此外无人行。\n我访岑寂境，自言斋戒精。\n如今君安死，魂魄犹羶腥。\n有芨皆绿字，有芝皆紫茎。\n相将望瀛岛，浩荡凌沧溟。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 三宿神景宫",
        "author": "陆龟蒙",
        "content": "灵踪未徧寻，不觉溪色瞑。\n迴头问栖所，稍下杉萝径。\n岩居更幽绝，涧户相隐映。\n过此即神宫，虚堂惬云性。\n四轩尽疎达，一榻何清零。\n髣髴闻玉笙，鼓铿动凉磬。\n风凝古松粒，露压修荷柄。\n万籁既无声，澄明但心听。\n希微辨真语，若授虚皇命。\n尺宅按来平，华池漱余净。\n频窥宿羽丽，三吸晨霞盛。\n岂独冷衣襟，便堪遗造请。\n徒深物外趣，未脱尘中病。\n举首谢灵峰，徜徉事归榜。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 以毛公泉献大谏清河公",
        "author": "陆龟蒙",
        "content": "先生炼飞精，羽化成翩翻。\n荒坛与古甃，隐轸清泠存。\n四面蹙山骨，中心含月魂。\n除非紫水脉，即是金沙源。\n香实洒桂蘂，甘惟渍云根。\n向来探幽人，酌罢祛蒙昏。\n况公珪璋质，近处谏诤垣。\n又闻虚静姿，早挂冰雪痕。\n君对瑶华味，重献兰熏言。\n当应涤烦暑，朗咏翚飞轩。\n我愿得一掬，攀天呌重阍。\n霏霏散为雨，用以移焦原。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 缥缈峰",
        "author": "陆龟蒙",
        "content": "左右皆跳岑，孤峰挺然起。\n因思缥缈称，乃在虚无裏。\n清晨跻磴道，便是孱颜始。\n据石即更歌，遇泉还徙倚。\n花奇忽如荐，树曲浑成几。\n乐静烟霭知，忘机猨狖喜。\n频攀峻过斗，末造平如砥。\n举首阂青冥，迴眸聊下视。\n高帆大于鸟，广墠纔类蚁。\n就此微茫中，争先未尝已。\n葛洪话刚气，去地四千里。\n苟能乘之游，止若道路耳。\n吾将自峰顶，便可朝帝扆。\n尽欲活羣生，不唯私一己。\n超骑明月蜍，復弄华星蘂。\n却下蓬莱巅，重窥清浅水。\n身为大块客，自号天随子。\n他日向华阳，敲云问名氏。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 桃花坞",
        "author": "陆龟蒙",
        "content": "行行问绝境，贵与名相亲。\n空经桃花坞，不见秦时人。\n愿此为东风，吹起枝上春。\n愿此作流水，潜浮蘂中尘。\n愿此为好鸟，得栖花际邻。\n愿此作幽蝶，得随花下宾。\n朝为照花日，暮作涵花津。\n试为探花士，作此偷桃臣。\n桃源不我弃，庶可全天真。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 明月湾",
        "author": "陆龟蒙",
        "content": "昔闻明月观，祗伤荒野基。\n今逢明月湾，不值三五时。\n择此二明月，洞庭看最奇。\n连山忽中断，远树分毫釐。\n周迴二十里，一片澄风漪。\n见说秋半夜，净无云物欺。\n兼之星斗藏，独有神仙期。\n初闻锵镣跳，积渐调参差。\n空中卓羽卫，波上停龙螭。\n踪舞玉烟节，高歌碧霜词。\n清光悄不动，万象寒咿咿。\n此会非俗致，无由得旁窥。\n但当乘扁舟，酒瓮仍相随。\n或彻三弄笛，或成数联诗。\n自然莹心骨，何用神仙为。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 练渎",
        "author": "陆龟蒙",
        "content": "越恃君子众，大将压全吴。\n吴将派天泽，以练舟师徒。\n一镜止千里，支流忽然迂。\n苍奁朿洪波，坐似冯夷躯。\n战舰百万辈，浮宫三十余。\n平川盛丁宁，绝岛分储胥。\n凤押半鹤膝，锦杠杂肥胡。\n香烟与杀气，浩浩随风驱。\n弹射尽高鸟，杯觥醉潜鱼。\n山灵恐见鞭，水府愁为墟。\n兵利德日削，反为雠国屠。\n至今钩镞残，尚与泥沙俱。\n照此月倍苦，来兹烟亦孤。\n丁魂尚有泪，合洒青枫枯。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 投龙潭",
        "author": "陆龟蒙",
        "content": "名山潭洞中，自古多秘邃。\n君将接神物，聊用申祀事。\n镕金象牙角，尺木无不备。\n亦既奉真官，因之徇前志。\n持来展明诰，敬以投嘉瑞。\n鳞光焕水容，目色烧山翠。\n吾皇病秦汉，岂独探幽异。\n所贵风雨时，民皆受其赐。\n良田为巨浸，污泽成赤地。\n掌职一不行，精灵又何寄。\n唯贪血食饱，但据骊珠睡。\n何必费黄金，年年授星使。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 孤园寺",
        "author": "陆龟蒙",
        "content": "浮屠从西来，事者极梁武。\n岩幽与水曲，结构无遗土。\n穷山林干尽，竭海珠玑聚。\n况即侍从臣，敢爱烟波坞。\n幡条玉龙扣，殿角金虬舞。\n释子厌楼台，生人露风雨。\n今来四百载，像设藏云浦。\n轻鸽乱驯鸥，鸣钟和朝艣。\n庭蕉裂旗斾，野蔓差缨组。\n石上解空人，窗前听经虎。\n林虚叶如织，水净沙堪数。\n徧问得中天，归修释迦谱。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 上真观",
        "author": "陆龟蒙",
        "content": "尝闻昇三清，真有上中下。\n官居乘佩服，一一自相亚。\n霄裙或霞粲，侍女忽玉姹。\n坐进金碧腴，去驰飙歘驾。\n今来上真观，恍若心灵讶。\n祗恐暂神游，又疑新羽化。\n风余撼朱草，云破生瑶榭。\n望极觉波平，行虚信烟藉。\n闲开飞龟帙，静倚宿凤架。\n俗状既能遗，尘冠聊以卸。\n人间方大火，此境无朱夏。\n松盖荫日车，泉绅垂天罅。\n穷幽不知倦，復息芝园舍。\n锵佩引凉姿，焚香礼遥夜。\n无情走声利，有志依闲暇。\n何处好迎僧，希将石楼借。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 销夏湾",
        "author": "陆龟蒙",
        "content": "霞岛焰难泊，云峰奇未收。\n萧条千里湾，独自清如秋。\n古岸过新雨，高萝荫横流。\n遥风吹蒹葭，折处鸣飕飕。\n昔予守圭窦，过于回禄囚。\n日为蘧筁徒，分作祗裯雠。\n愿狎寒水怪，不封朱毂侯。\n岂知烟浪涯，坐可思重裘。\n健若数尺鲤，泛然双白鸥。\n不识号火井，孰问名焦丘。\n我真鱼鸟家，尽室营扁舟。\n遗名復避世，消夏还消忧。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 包山祠",
        "author": "陆龟蒙",
        "content": "静境林麓好，古祠烟霭浓。\n自非通灵才，敢陟羣仙峰。\n百里波浪沓，中堂箫鼓重。\n真君具琼舆，髣髴来相从。\n清露濯巢鸟，阴云生昼龙。\n风飘橘柚香，日动旛盖容。\n将命礼且洁，所祈年不凶。\n终当以疏闻，特用诸侯封。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 圣姑庙",
        "author": "陆龟蒙",
        "content": "渺渺洞庭水，盈盈芳屿神。\n因知古佳丽，不独湘夫人。\n流苏荡遥吹，斜领生轻尘。\n蜀彩駮霞碎，吴绡盘雾匀。\n可怜飞燕姿，合是乘鸾宾。\n坐想烟雨夕，兼知花草春。\n空登油壁车，窈窕谁相亲。\n好赠玉条脱，堪携紫纶巾。\n殷勤拨香池，重荐汀洲苹。\n明朝动兰檝，不翅星河津。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 太湖石",
        "author": "陆龟蒙",
        "content": "他山岂无石，厥状皆可荐。\n端然遇良工，坐使天质变。\n或裁基栋宇，礧砢成广殿。\n或剖出温瑜，精光具华瑱。\n或将破仇敌，百礮资苦战。\n或用镜功名，万古如会面。\n今之洞庭者，一以非此选。\n槎牙真不才，反作天下彦。\n所奇者嵌崆，所尚者葱蒨。\n旁穿参洞穴，内窍均环钏。\n刻削九琳窗，玲珑五明扇。\n新雕碧霞段，旋破秋天片。\n无力置池塘，临风只流眄。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 崦裏",
        "author": "陆龟蒙",
        "content": "山横路若绝，转檝逢平川。\n川中水木幽，高下兼良田。\n沟塍堕微溜，桑柘含疎烟。\n处处倚蚕箔，家家下鱼筌。\n騃犊卧新𦬻，野禽争折莲。\n试招搔首翁，共语残阳边。\n今来九州内，未得皆恬然。\n贼阵始吉语，狂波又凶年。\n吾翁欲何道，守此常安眠。\n笑我掉头去，芦中闻刺船。\n余知隐地术，可以齐真仙。\n终当从之游，庶復全于天。",
        "dynasty": "唐",
        "collection_info": null
    },
    {
        "title": "奉和袭美太湖诗二十首 石板",
        "author": "陆龟蒙",
        "content": "一片倒山屏，何时隳洞门。\n屹然空阔中，万古波涛痕。\n我意上帝命，持来压泉源。\n恐为庚辰官，囚怪力所掀。\n又疑广袤次，零落潜惊奔。\n不然遭霹雳，强半沈无垠。\n如何造化首，便截秋云根。\n往事不足问，奇踪安可论。\n吾今病烦暑，据簟常昏昏。\n欲从石公乞，莹理平如璊。\n前后植桂桧，东西置琴尊。\n尽携天壤徒，浩唱羲皇言。",
        "dynasty": "唐",
        "collection_info": null
    },
    {
        "title": "杂讽九首 一",
        "author": "陆龟蒙",
        "content": "红蚕缘枯桑，青茧大如瓮。\n人争捩其臂，羿矢亦不中。\n微微待贤禄，一一希入梦。\n纵操上吉言，口噤难即贡。\n蛟龙在怒水，拔取牙角弄。\n丹穴如可游，家家畜孤凤。\n凶门尚儿戏，战血波澒溶。\n社鬼苟有灵，谁能遏秋恸。",
        "dynasty": "唐",
        "collection_info": null
    },
    {
        "title": "杂讽九首 二",
        "author": "陆龟蒙",
        "content": "童麋来触犀，德力不相及。\n伊无惬心事，祗有碎首泣。\n况将鹏蝨校，数又百与十。\n攻如饿鸱呌，势若脱兔急。\n斯为朽关键，怒荦抉以入。\n年来横干戈，未见拔城邑。\n得非佐饔者，齿齿待啜汁。\n羁维豪杰辈，四骇方少絷。\n此皆乘时利，纵舍在呼吸。\n吾欲斧其吭，无雷动幽蛰。",
        "dynasty": "唐",
        "collection_info": null
    },
    {
        "title": "杂讽九首 三",
        "author": "陆龟蒙",
        "content": "𪃿鹅惨于冰，陆立怀所适。\n斯人道仍閟，不得不呜呃。\n当时布衣士，亦作天子客。\n至今东方生，满口自夸白。\n终为万乘交，谈笑无所隔。\n致君非有书，乃是尧舜画。\n祗今侯门峻，日扫贫贱迹。\n朝趋九韶音，暮列五鼎食。\n如闻恭俭语，謇謇事夕惕。\n可拍伊牧肩，功名被金石。",
        "dynasty": "唐",
        "collection_info": null
    },
    {
        "title": "杂讽九首 四",
        "author": "陆龟蒙",
        "content": "赤舌可烧城，谗邪易为伍。\n诗人疾之甚，取俾投豺虎。\n长风吹窾木，始有音韵吐。\n无木亦无风，笙簧由喜怒。\n女娲炼五石，天缺犹可补。\n当其利口衔，罅漏不復数。\n元精遗万类，双目如牖户。\n非是既相参，重瞳亦为瞽。",
        "dynasty": "唐",
        "collection_info": null
    },
    {
        "title": "杂讽九首 五",
        "author": "陆龟蒙",
        "content": "东南有狂兕，猎者西北矢。\n利尘白冥冥，独此清夜止。\n无人语其事，偶坐窥天纪。\n安得东壁明，洪洪用坟史。\n搜扬好古士，一以罄云水。\n流堪洒菁英，风足去稗秕。\n如能出奇计，坐可平贼垒。\n徐陈羲皇道，高驾太平轨。\n攫疏成特雄，濯垢为具美。\n贡贤当上赏，景福视所履。\n永播南熏音，垂之万年耳。",
        "dynasty": "唐",
        "collection_info": null
    },
    {
        "title": "杂讽九首 六",
        "author": "陆龟蒙",
        "content": "有蘗何青青，空城雪霜裏。\n千林尽枯槁，苦节独不死。\n他遭匠石顾，总入牺黄美。\n遂得保天年，私心未为耻。\n高从宿枭怪，下亦容蝼蚁。\n大厦若抡材，亭亭託君子。",
        "dynasty": "唐",
        "collection_info": null
    },
    {
        "title": "杂讽九首 七",
        "author": "陆龟蒙",
        "content": "左右佩劒者，彼此亦相笑。\n趋时与闭门，喧寂不同调。\n潜机取声利，自许臻乎妙。\n志士以神窥，惭然真可弔。\n天之发遐籁，大小随万窍。\n魁其垆冶姿，形质惟所召。\n鼗笙磬竽瑟，是必登清庙。\n伊圣不可欺，谁能守蓬藋。",
        "dynasty": "唐",
        "collection_info": null
    },
    {
        "title": "杂讽九首 八",
        "author": "陆龟蒙",
        "content": "横笛喝秋风，清商入疏越。\n君居不夜城，肯怨孤戍月。\n吴兵甚犀利，太白光突兀。\n日已费千金，厪闻侵一拨。\n岂无恶年少，纵酒游侠窟。\n募为敢死军，去以枭叛卒。\n岂无中林士，贯穿学问骨。\n兵法五十家，浩荡如溟渤。\n高悬鹿皮睡，清涧时依樾。\n分已诺烟霞，全遗事干谒。\n既非格猛兽，未可轻华髪。\n北面师其谋，几能止征伐。\n何妨秦堇勇，又有曹刿说。\n尧舜尚询刍，公乎听无忽。",
        "dynasty": "唐",
        "collection_info": null
    },
    {
        "title": "杂讽九首 九",
        "author": "陆龟蒙",
        "content": "朝为壮士歌，暮为壮士歌。\n壮士心独苦，傍人谓之何。\n古铁久不快，倚天无处磨。\n将来易水上，犹足生寒波。\n捷可搏飞狖，健能超槖駞。\n羣儿被坚利，索手安冯河。\n惊飙扫长林，直木谢𬄭科。\n严霜冻大泽，僵龙不如蛇。\n昔者天血碧，吾徒安叹嗟。",
        "dynasty": "唐",
        "collection_info": null
    },
    {
        "title": "美人",
        "author": "陆龟蒙",
        "content": "美人抱瑶瑟，哀怨弹别鹤。\n雌雄南北飞，一旦异栖託。\n谅非金石性，安得宛如昨。\n生为并蒂花，亦有先后落。\n秋林对斜日，光景自相薄。\n犹欲悟君心，朝朝佩兰若。",
        "dynasty": "唐",
        "collection_info": null
    },
    {
        "title": "感事",
        "author": "陆龟蒙",
        "content": "将军被鲛函，祗畏金石镞。\n岂知谗箭利，一中成赤族。\n古来信簧舌，巧韵凄锵曲。\n君闻悦耳音，尽日听不足。\n初因起毫髪，渐可离骨肉。\n所以贤达心，求人须任目。",
        "dynasty": "唐",
        "collection_info": null
    },
    {
        "title": "素丝",
        "author": "陆龟蒙",
        "content": "园客丽独茧，诗人吟五緵。\n如何墨子泪，反以悲途穷。\n我意岂如是，愿参天地功。\n为綫补君衮，为弦繫君桐。\n左右修阙职，宫商还古风。\n端然洁白心，可与神明通。",
        "dynasty": "唐",
        "collection_info": null
    },
    {
        "title": "次幽独君韵 一",
        "author": "陆龟蒙",
        "content": "灵气独不死，尚能成绮文。\n如何孤窆裏，犹自读三坟。",
        "dynasty": "唐",
        "collection_info": null
    },
    {
        "title": "次幽独君韵 二",
        "author": "陆龟蒙",
        "content": "落日送万古，秋声含七哀。\n枯株不萧瑟，枝干虚崔嵬。\n伊昔临大道，歌钟醉高台。\n台今已平地，祗有春风迴。\n明月白草死，积阴荒陇推。\n圣贤亦如此，恸绝真悠哉。",
        "dynasty": "唐",
        "collection_info": null
    },
    {
        "title": "赠远",
        "author": "陆龟蒙",
        "content": "芙蓉匣中镜，欲照心还懒。\n本是细腰人，别来罗带缓。\n从君出门后，不奏云和管。\n妾思冷如簧，时时望君暖。\n心期梦中见，路永魂梦短。\n怨坐泣西风，秋窗月华满。",
        "dynasty": "唐",
        "collection_info": null
    },
    {
        "title": "村夜二篇 一",
        "author": "陆龟蒙",
        "content": "江上冬日短，裴回草堂暝。\n鸿当绝塞来，客向孤村病。\n绵绵起归念，咽咽兴微咏。\n菊径月方高，橘斋霜已併。\n盘飱蔬粟粗，史籍籤牌盛。\n目冷松桂寒，耳喧儿女竞。\n开瓶浮蚁绿，试笔秋毫劲。\n昼户亦重关，寒屏递相映。\n诗从骚雅得，字向铅椠正。\n遇敌舞蛇矛，逢谈捉犀柄。\n无名升甲乙，有志扶荀孟。\n守道希昔贤，为文通古圣。\n幽忧废长劒，顦顇惭清镜。\n祗会鱼鸟情，讵知时俗性。\n浮虚多徇势，老懒图历聘。\n既不务人知，空余乐天命。\n吾家在田野，家事苦辽敻。\n耕稼一以微，囷仓自然罄。\n愁襟风叶乱，独坐灯花迸。\n明发成浩歌，谁能少倾听。",
        "dynasty": "唐",
        "collection_info": null
    },
    {
        "title": "村夜二篇 二",
        "author": "陆龟蒙",
        "content": "世既贱文章，归来事耕稼。\n伊人着农道，我亦赋田舍。\n所悲劳者苦，敢用词为诧。\n祗効刍牧言，谁防轻薄駡。\n嘻今居宠禄，各自矜雄霸。\n堂上考华钟，门前竚高驾。\n纤洪动丝竹，水陆供鲙炙。\n小雨静楼台，微风动兰麝。\n吹嘘川可倒，眄睐花争奼。\n万户膏血穷，一筵歌舞价。\n安知勤播植，卒岁无闲暇。\n种以春鳸初，获从秋隼下。\n专专望穜稑，搰搰条桑柘。\n日晏腹未充，霜繁体犹躶。\n平生守仁义，所疾唯狙诈。\n上诵周孔书，沈溟至酣籍。\n岂无致君术，尧舜不上下。\n岂无活国方，颇牧齐教化。\n蛟龙任干死，云雨终不借。\n羿臂束如囚，徒劳夸善射。\n才能诮箕斗，辩可移嵩华。\n若与虻辈量，饥寒殆相亚。\n长吟倚清瑟，孤愤生遥夜。\n自古有遗贤，吾容偏称谢。",
        "dynasty": "唐",
        "collection_info": null
    },
    {
        "title": "记事",
        "author": "陆龟蒙",
        "content": "本作渔钓徒，心将遂疎放。\n苦为饥寒累，未得恣闲畅。\n去年十二月，身住霅溪上。\n病裏贺丰登，鸡豚聊馈饷。\n巍峩卞山雪，凝冽不可向。\n瘦骨倍加寒，徒为厚缯纩。\n晴来露青霭，千仞缺寻丈。\n卧恐玉华销，时时推枕望。\n虽然营卫困，亦觉精神王。\n把笔强题诗，粗言环怪状。\n吴兴郑太守，文律颇清壮。\n凤尾与鲸牙，纷披落杂唱。\n缄书寄城内，搪突无以况。\n料峭采莲船，纵横簸天浪。\n方倾谢公酒，忽值庄生丧。\n默默阻音徽，临风但惆怅。\n春归迨秋末，固自婴微恙。\n岁晏弗躬亲，何由免欺诳。\n今来观刈获，乃在松江并。\n门外两潮过，波澜光荡漾。\n都缘新卜筑，是事皆草创。\n尔后如有年，还应惬微尚。\n天高气味爽，野迥襟怀旷。\n感物动牢愁，愤时频骯脏。\n平生乐篇翰，至老安敢忘。\n骏骨正牵盐，玄文终覆酱。\n嗟今多赤舌，见善惟蔽谤。\n忖度大为防，涵容宽作量。\n图书筐簏外，关眼皆剩长。\n饿隶亦胜无，薄田家所仰。\n稍离饥寒患，学古真可强。\n圣道庶经营，世途多踉跄。\n近闻天子诏，復许私酝酿。\n促使舂酒材，呼儿具盆盎。\n宵长拥吟褐，日晏开书幌。\n我醉卿可还，陶然似元亮。",
        "dynasty": "唐",
        "collection_info": null
    },
    {
        "title": "孤雁",
        "author": "陆龟蒙",
        "content": "我生天地间，独作南宾雁。\n哀鸣慕前侣，不免饮啄晏。\n虽蒙小雅咏，未脱鱼网患。\n况是婚礼须，忧为弋者篡。\n晴鸢争上下，意气苦凌慢。\n吾常吓鸳雏，尔辈安足讪。\n迴头语晴鸢，汝食腐鼠惯。\n无异驽骀羣，恋短豆皂栈。\n岂知潇湘岸，葭菼苹萍间。\n有石形状奇，寒流古来湾。\n闲看麋鹿志，了不忧刍豢。\n世所重巾冠，何妨野夫丱。\n骚人夸蕙芷，易象取陆苋。\n漆园逍遥篇，中亦载斥鷃。\n汝惟材性下，嗜好不可谏。\n身虽慕高翔，粪壤是盻盼。\n或闻通鬼魅，怪祟立可辩。\n硩蔟书尚存，宁容恣妖幻。",
        "dynasty": "唐",
        "collection_info": null
    },
    {
        "title": "南泾渔父",
        "author": "陆龟蒙",
        "content": "予方任疎慵，地僻即所好。\n江流背村落，偶往心已嫪。\n田家相去远，岑寂且纵傲。\n出户手先筇，见人头未帽。\n南泾有渔父，往往携稚造。\n问其所以渔，对我真蹈道。\n我初簎鱼鼈，童丱至于耄。\n窟穴与生成，自然通壶奥。\n孜孜戒吾属，天物不可暴。\n大小参去留，候其孳养报。\n终朝获鱼利，鱼亦未常耗。\n同覆天地中，违仁辜覆焘。\n余观为政者，此意谅难到。\n民皆死搜求，莫肯兴愍悼。\n今年川泽旱，前岁山源潦。\n牒诉已盈庭，闻之类禽噪。\n譬如死鸡鹜，岂不容乳抱。\n孟子讥宋人，非其揠苗躁。\n吾嘉渔父旨，雅叶贤哲操。\n倘遇采诗官，斯文诚敢告。",
        "dynasty": "唐",
        "collection_info": null
    },
    {
        "title": "引泉诗",
        "author": "陆龟蒙",
        "content": "上嗣位六载，吾宗刺桐川。\n余来拜旌戟，诏下之明年。\n是时春三月，绕郭花蝉联。\n岚盘百万髻，上插黄金钿。\n授以道士馆，置榻于东偏。\n满院声碧树，空堂形老仙。\n本性乐凝淡，及来更虚玄。\n焚香礼真像，盥手披灵编。\n新定山角角，乌龙独巉然。\n除非净晴日，不见苍崖巅。\n上有拏云峰，下有喷壑泉。\n泉分数十汊，落处皆峥潺。\n寒声入烂醉，聒破西窗眠。\n支筇起独寻，祗在墙东边。\n呼童具畚锸，立凿莓苔穿。\n灇淙一派堕，练带横斜牵。\n乱石抛落落，寒流响溅溅。\n狂奴七里濑，缩到疎楹前。\n跳花泼半散，涌沫飞旋圆。\n势束三峡挂，泻危孤磴悬。\n曾闻瑶池溜，亦灌朱草田。\n凫伯弄翠蘂，鸾雏舞丹烟。\n凌风捩桂柂，隔雾驰犀船。\n况当玄元家，尝着道德篇。\n上善可比水，斯文参五千。\n精灵若在此，肯恶微波传。\n不拟争滴沥，还应会沦涟。\n出门復飞箭，合势浮青天。\n必有学真子，鹿冠秋鹤颜。\n如能辅余志，日使疏其源。",
        "dynasty": "唐",
        "collection_info": null
    },
    {
        "title": "纪梦游甘露寺",
        "author": "陆龟蒙",
        "content": "昔卧嵩高云，云窗正寒夕。\n披裘忽生梦，似到空王宅。\n峨天一峰立，栏楯横半壁。\n级倚绿巅差，关临赤霄闢。\n扪虚陟孤峭，不翅千余尺。\n迭掌望罘罳，分明袒肩释。\n凌香稽首罢，嘹哓□□□。\n高户乘北风，声号大波白。\n光中目难送，定验方可觌。\n树细鸿蒙烟，岛疎零落碧。\n须臾羣籁入，空水相喷激。\n积浪亚寒堆，呀如鬬危石。\n跳音簇鞞鼓，溅沫交矛戟。\n鸟疾帆亦奔，纷纷助劲敌。\n思非水灵怒，即是饥龙擘。\n怯慑不敢前，荷襟汗霑霢。\n迴经定僧处，泉木光相射。\n岩磴云族栖，柖柯露华适。\n逍遥得真趋，逦迤寻常迹。\n山腹贮孤亭，岚根四垂帟。\n谁题雪月句，乃是曹刘格。\n阆阙一枝琼，边楼数声笛。\n吟高矍然起，若自苍旻掷。\n短烛堕余花，圆蟾挂斜魄。\n自从神锡境，无处不登陟。\n忽上南徐山，心期豁而获。\n岂伊烦恼骨，合到清凉域。\n暗得胡蝶身，幽期尽相识。\n奈何有名氏，未列金闺籍。\n翻惭丱顶童，得奉真如策。\n云涛触风望，毫管和烟搦。\n聊记梦中游，留之问禅客。",
        "dynasty": "唐",
        "collection_info": null
    },
    {
        "title": "惜花",
        "author": "陆龟蒙",
        "content": "人寿期满百，花开唯一春。\n其间风雨至，旦夕旋为尘。\n若使花解愁，愁于看花人。",
        "dynasty": "唐",
        "collection_info": null
    },
    {
        "title": "别离",
        "author": "陆龟蒙",
        "content": "丈夫非无泪，不洒离别间。\n杖劒对尊酒，耻为游子颜。\n蝮蛇一螫手，壮士即解腕。\n所志在功名，离别何足叹。",
        "dynasty": "唐",
        "collection_info": null
    },
    {
        "title": "鸣雁行",
        "author": "陆龟蒙",
        "content": "朔风动地来，吹起沙上声。\n闺中有边思，玉筯此时横。\n莫怕儿女恨，主人烹不鸣。",
        "dynasty": "唐",
        "collection_info": null
    },
    {
        "title": "短歌行",
        "author": "陆龟蒙",
        "content": "爪牙在身上，陷穽犹可制。\n爪牙在胸中，劒戢无所畏。\n人言畏猛虎，谁是撩头弊。\n祗见古来心，姦雄暗相噬。",
        "dynasty": "唐",
        "collection_info": null
    },
    {
        "title": "挟瑟歌",
        "author": "陆龟蒙",
        "content": "挟瑟为君抚，君嫌声太古。\n寥寥倚浪系，㗫㗫沈湘语。\n赖有秋风知，清泠吹玉柱。",
        "dynasty": "唐",
        "collection_info": null
    },
    {
        "title": "婕妤怨",
        "author": "陆龟蒙",
        "content": "妾貌非倾国，君王忽然宠。\n南山掌上来，下敌新恩重。\n后宫多窈窕，日日学新声。\n一落君王耳，南山又须轻。",
        "dynasty": "唐",
        "collection_info": null
    },
    {
        "title": "江南曲",
        "author": "陆龟蒙",
        "content": "为爱江南春，涉江聊采苹。\n水深烟浩浩，空对双车轮。\n车轮明月团，车盖浮云盘。\n云月徒自好，水中行路难。\n遥遥洛阳道，夹道生春草。\n寄语棹船郎，莫夸风浪好。",
        "dynasty": "唐",
        "collection_info": null
    },
    {
        "title": "渔具诗 网",
        "author": "陆龟蒙",
        "content": "大罟纲目繁，空江波浪黑。\n沈沈到波底，恰共波同色。\n牵时万鬐入，已有千钧力。\n尚悔不横流，恐他人更得。",
        "dynasty": "唐",
        "collection_info": null
    },
    {
        "title": "渔具诗 罩",
        "author": "陆龟蒙",
        "content": "左手揭圆罛，轻桡弄舟子。\n不知潜鳞处，但去笼烟水。\n时穿紫屏破，忽值朱衣起。\n贵得不贵名，敢论鲂与鲤。",
        "dynasty": "唐",
        "collection_info": null
    },
    {
        "title": "渔具诗 𦊔",
        "author": "陆龟蒙",
        "content": "有意烹小鲜，乘流驻孤棹。\n虽然烦取舍，未肯求津要。\n多为虾蚬误，已分鵁鶄笑。\n寄语龙伯人，荒唐不同调。",
        "dynasty": "唐",
        "collection_info": null
    },
    {
        "title": "渔具诗 钓筒",
        "author": "陆龟蒙",
        "content": "短短截筠光，悠悠卧江色。\n蓬差樐相应，雨慢烟交织。\n须臾中芳饵，迅疾如飞翼。\n彼竭我还浮，君看不争得。",
        "dynasty": "唐",
        "collection_info": null
    },
    {
        "title": "渔具诗 钓车",
        "author": "陆龟蒙",
        "content": "溪上持隻轮，溪边指茅屋。\n闲乘风水便，敢议朱丹毂。\n高多倚衡惧，下有折轴速。\n曷若载逍遥，归来卧云族。",
        "dynasty": "唐",
        "collection_info": null
    },
    {
        "title": "渔具诗 鱼梁",
        "author": "陆龟蒙",
        "content": "能编似云薄，横绝清川口。\n缺处欲随波，波中先置笱。\n投身入笼槛，自古难飞走。\n尽日水滨吟，殷勤谢渔叟。",
        "dynasty": "唐",
        "collection_info": null
    },
    {
        "title": "渔具诗 叉鱼",
        "author": "陆龟蒙",
        "content": "春溪正含绿，良夜才参半。\n持矛若羽轻，列烛如星烂。\n伤鳞跳密藻，碎首沈遥岸。\n尽族染东流，傍人作佳翫。",
        "dynasty": "唐",
        "collection_info": null
    },
    {
        "title": "渔具诗 射鱼",
        "author": "陆龟蒙",
        "content": "弯弓注碧浔，掉尾行凉沚。\n青枫下晚照，正在澄明裏。\n抨弦断荷扇，溅血殷菱蘂。\n若使禽荒闻，移之暴烟水。",
        "dynasty": "唐",
        "collection_info": null
    },
    {
        "title": "渔具诗 鸣桹",
        "author": "陆龟蒙",
        "content": "水浅藻荇涩，[钓]罩无所及。\n铿如木铎音，势若金钲急。\n驱之就深处，用以资俯拾。\n搜罗尔甚微，遁去将何入。",
        "dynasty": "唐",
        "collection_info": null
    },
    {
        "title": "渔具诗 沪",
        "author": "陆龟蒙",
        "content": "万植御洪波，森然倒林薄。\n千颅咽云上，过半随潮落。\n其间风信背，更值雷声恶。\n天道亦裒多，吾将移海若。",
        "dynasty": "唐",
        "collection_info": null
    },
    {
        "title": "渔具诗 𥶠",
        "author": "陆龟蒙",
        "content": "斩木置水中，枝条互相蔽。\n寒鱼遂家此，自以为生计。\n春冰忽融冶，尽取无遗裔。\n所託成祸机，临川一凝睇。",
        "dynasty": "唐",
        "collection_info": null
    },
    {
        "title": "渔具诗 种鱼",
        "author": "陆龟蒙",
        "content": "凿池收赪鳞，疎疎置云屿。\n还同汗漫游，遂以江湖处。\n如非一神守，潜被蛟龙主。\n蛟龙若无道，跛鼈亦可御。",
        "dynasty": "唐",
        "collection_info": null
    },
    {
        "title": "渔具诗 药鱼",
        "author": "陆龟蒙",
        "content": "香饵缀金钩，日中悬者几。\n盈川是毒流，细大同时死。\n不唯空饲犬，便可将贻蚁。\n苟负竭泽心，其他尽如此。",
        "dynasty": "唐",
        "collection_info": null
    },
    {
        "title": "渔具诗 舴艋",
        "author": "陆龟蒙",
        "content": "篷棹两三事，天然相与闲。\n朝随穉子去，暮唱菱歌还。\n倚石迟后侣，徐桡供远山。\n君看万斛载，沈溺须臾间。",
        "dynasty": "唐",
        "collection_info": null
    },
    {
        "title": "渔具诗 笭箵",
        "author": "陆龟蒙",
        "content": "谁谓笭箵小，我谓笭箵大。\n盛鱼自足餐，寘璧能为害。\n时将刷苹浪，又取悬藤带。\n不及腰上金，何劳问蓍蔡。",
        "dynasty": "唐",
        "collection_info": null
    },
    {
        "title": "奉和袭美添渔具五篇 渔庵",
        "author": "陆龟蒙",
        "content": "结茅次烟水，用以资啸傲。\n岂谓钓家流，忽同禅室号。\n闲凭山叟占，晚有溪禽嫪。\n华屋莫相非，各随吾所好。",
        "dynasty": "唐",
        "collection_info": null
    },
    {
        "title": "奉和袭美添渔具五篇 钓矶",
        "author": "陆龟蒙",
        "content": "拣得白云根，秋潮未曾没。\n坡陁坐鳌背，散漫垂龙髪。\n持竿从掩雾，置酒復待月。\n即此放神情，何劳适吴越。",
        "dynasty": "唐",
        "collection_info": null
    },
    {
        "title": "奉和袭美添渔具五篇 蓑衣",
        "author": "陆龟蒙",
        "content": "山前度微雨，不废小涧渔。\n上有青袯襫，下有新腒疎。\n滴沥珠影泫，离披岚彩虚。\n君看荷制者，不得安吾庐。",
        "dynasty": "唐",
        "collection_info": null
    },
    {
        "title": "奉和袭美添渔具五篇 篛笠",
        "author": "陆龟蒙",
        "content": "朝携下枫浦，晚戴出烟艇。\n冒雪或平檐，听泉时仄顶。\n飙移霭然色，波乱危如影。\n不识九衢尘，终年居下泂。",
        "dynasty": "唐",
        "collection_info": null
    },
    {
        "title": "奉和袭美添渔具五篇 背蓬",
        "author": "陆龟蒙",
        "content": "敏手劈江筠，随身织烟壳。\n沙禽固不知，钓伴犹初觉。\n闲从翠微拂，静唱沧浪濯。\n见说万山潭，渔童尽能学。",
        "dynasty": "唐",
        "collection_info": null
    },
    {
        "title": "樵人十咏 樵溪",
        "author": "陆龟蒙",
        "content": "山高溪且深，苍苍但羣木。\n抽条欲千尺，众亦疑朴𣙙。\n一朝蒙翦伐，万古辞林麓。\n若遇燎玄穹，微烟出云族。",
        "dynasty": "唐",
        "collection_info": null
    },
    {
        "title": "樵人十咏 樵家",
        "author": "陆龟蒙",
        "content": "草木黄落时，比邻见相喜。\n门当清涧尽，屋在寒云裏。\n山棚日纔下，野竈烟初起。\n所谓顺天民，唐尧亦如此。",
        "dynasty": "唐",
        "collection_info": null
    },
    {
        "title": "樵人十咏 樵叟",
        "author": "陆龟蒙",
        "content": "自小即胼胝，至今凋鬓髪。\n所图山褐厚，所爱山鑪热。\n不知冠盖好，但信烟霞活。\n富贵如疾颠，吾从老岩穴。",
        "dynasty": "唐",
        "collection_info": null
    },
    {
        "title": "樵人十咏 樵子",
        "author": "陆龟蒙",
        "content": "生自苍崖边，能谙白云养。\n纔穿远林去，已在孤峰上。\n薪和野花束，步带山词唱。\n日暮不归来，柴扉有人望。",
        "dynasty": "唐",
        "collection_info": null
    },
    {
        "title": "樵人十咏 樵径",
        "author": "陆龟蒙",
        "content": "石脉青霭间，行行自幽绝。\n方愁山缭绕，更值云遮截。\n争推好林浪，共约归时节。\n不似名利途，相期覆车辙。",
        "dynasty": "唐",
        "collection_info": null
    },
    {
        "title": "樵人十咏 樵斧",
        "author": "陆龟蒙",
        "content": "淬砺秋水清，携持远山曙。\n丁丁在前涧，杳杳无寻处。\n巢倾鸟犹在，树尽猨方去。\n授钺者何人，吾今易其虑。",
        "dynasty": "唐",
        "collection_info": null
    },
    {
        "title": "樵人十咏 樵担",
        "author": "陆龟蒙",
        "content": "轻无斗储价，重则筋力绝。\n欲下半岩时，忧襟两如结。\n风高势还却，雪厚疑中折。\n负荷诚独难，移之赠来哲。",
        "dynasty": "唐",
        "collection_info": null
    },
    {
        "title": "樵人十咏 樵风",
        "author": "陆龟蒙",
        "content": "朝随早潮去，暮带残阳返。\n向背得清飙，相追无近远。\n采山一何迟，服道常苦蹇。\n仙术信能为，年华未将晚。",
        "dynasty": "唐",
        "collection_info": null
    },
    {
        "title": "樵人十咏 樵火",
        "author": "陆龟蒙",
        "content": "积雪报松坞，蠹根然草堂。\n深鑪与远烧，此夜仍交光。\n或似坐奇兽，或如焚异香。\n堪嗟宦游子，冻死道路傍。",
        "dynasty": "唐",
        "collection_info": null
    },
    {
        "title": "樵人十咏 樵歌",
        "author": "陆龟蒙",
        "content": "纵调为野吟，徐徐下云磴。\n因知负樵乐，不减援琴兴。\n出林方自转，隔水犹相应。\n但取天壤情，何求郢人称。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒星",
        "author": "陆龟蒙",
        "content": "万古醇酎气，结而成晶荧。\n降为嵇阮徒，动与尊罍幷。\n不独祭天庙，亦应邀客星。\n何当八月槎，载我游青冥。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒泉",
        "author": "陆龟蒙",
        "content": "初悬碧崖口，渐注青溪腹。\n味既敌中山，饮宁拘一斛。\n春疑浸花骨，暮若酣云族。\n此地得封侯，终身持美禄。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒篘",
        "author": "陆龟蒙",
        "content": "山斋酝方熟，野童编近成。\n持来欢伯内，坐使贤人清。\n不待盎中满，旋供花下倾。\n汪汪日可挹，未羡黄金籯。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒床",
        "author": "陆龟蒙",
        "content": "六尺样何奇，溪边濯来洁。\n糟深贮方半，石重流还咽。\n闲移秋病可，偶听寒梦缺。\n往往枕眠时，自疑陶靖节。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒垆",
        "author": "陆龟蒙",
        "content": "锦里多佳人，当垆自沽酒。\n高低过反坫，大小随圆瓿。\n数钱红烛下，涤器春江口。\n若得奉君欢，十千求一斗。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒楼",
        "author": "陆龟蒙",
        "content": "百尺江上起，东风吹酒香。\n行人落帆上，远树涵残阳。\n凝睇復凝睇，一觞还一觞。\n须知凭栏客，不醉难为肠。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒旗",
        "author": "陆龟蒙",
        "content": "摇摇倚青岸，远荡游人思。\n风欹翠竹杠，雨澹香醪字。\n纔来隔烟见，已觉临江迟。\n大斾非不荣，其如有王事。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒尊",
        "author": "陆龟蒙",
        "content": "黄金即为侈，白石又太拙。\n斲得奇树根，中如老蛟穴。\n时招山下叟，共酌林间月。\n尽醉两忘言，谁能作天舌。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒城",
        "author": "陆龟蒙",
        "content": "何代驱生灵，筑之为酿地。\n殊无甲兵守，但有糟浆气。\n雉堞屹如狂，女墙低似醉。\n必若据而争，先登仪狄氏。",
        "dynasty": "唐",
        "collection_info": null
    },
    {
        "title": "奉和袭美酒中十咏 酒乡",
        "author": "陆龟蒙",
        "content": "谁知此中路，暗出虚无际。\n广莫是邻封，华胥为附丽。\n三杯闻古乐，伯雅逢遗裔。\n自尔等荣枯，何劳问玄弟。",
        "dynasty": "唐",
        "collection_info": null
    },
    {
        "title": "添酒中六咏 酒池",
        "author": "陆龟蒙",
        "content": "万斛输曲沼，千钟未为多。\n残霞入醍齐，远岸澄白酇。\n后土亦沈醉，姦臣空浩歌。\n迩来荒淫君，尚得乘余波。",
        "dynasty": "唐",
        "collection_info": null
    },
    {
        "title": "添酒中六咏 酒龙",
        "author": "陆龟蒙",
        "content": "铜雀羽仪丽，金龙光彩奇。\n潜倾邺宫酒，忽作商庭漦。\n若怒鳞甲赤，如酣头角垂。\n君臣坐相灭，安用骄奢为。",
        "dynasty": "唐",
        "collection_info": null
    },
    {
        "title": "添酒中六咏 酒瓮",
        "author": "陆龟蒙",
        "content": "候暖曲糵调，覆深苫盖净。\n溢处每淋漓，沈来还濎滢。\n常闻清凉酎，可养希夷性。\n盗饮以为名，得非君子病。",
        "dynasty": "唐",
        "collection_info": null
    },
    {
        "title": "添酒中六咏 酒船",
        "author": "陆龟蒙",
        "content": "昔人性何诞，欲载无穷酒。\n波上任浮身，风来即开口。\n荒唐意难遂，沈湎名不朽。\n千古如比肩，问君能继不。",
        "dynasty": "唐",
        "collection_info": null
    },
    {
        "title": "添酒中六咏 酒鎗",
        "author": "陆龟蒙",
        "content": "景山实名士，所玩垂清尘。\n尝作酒家语，自言中圣人。\n奇器质含古，挫糟未应醇。\n唯怀魏公子，即此飞觞频。",
        "dynasty": "唐",
        "collection_info": null
    },
    {
        "title": "添酒中六咏 酒杯",
        "author": "陆龟蒙",
        "content": "叔夜傲天壤，不将琴酒疎。\n制为酒中物，恐是琴之余。\n一弄广陵散，又裁绝交书。\n颓然掷林下，身世俱何如。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶坞",
        "author": "陆龟蒙",
        "content": "茗地曲隈回，野行多缭绕。\n向阳就中密，背涧差还少。\n遥盘云髻慢，乱簇香篝小。\n何处好幽期，满岩春露晓。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶人",
        "author": "陆龟蒙",
        "content": "天赋识灵草，自然钟野姿。\n闲来北山下，似与东风期。\n雨后探芳去，云间幽路危。\n唯应报春鸟，得共斯人知。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶笋",
        "author": "陆龟蒙",
        "content": "所孕和气深，时抽玉苕短。\n轻烟渐结华，嫩蘂初成管。\n寻来青霭曙，欲去红云暖。\n秀色自难逢，倾筐不曾满。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶籯",
        "author": "陆龟蒙",
        "content": "金刀劈翠筠，织似波文斜。\n制作自野老，携持伴山娃。\n昨日鬬烟粒，今朝贮绿华。\n争歌调笑曲，日暮方还家。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶舍",
        "author": "陆龟蒙",
        "content": "旋取山上材，架为山下屋。\n门因水势斜，壁任岩隈曲。\n朝随鸟俱散，暮与云同宿。\n不惮采掇劳，祗忧官未足。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶竈",
        "author": "陆龟蒙",
        "content": "无突抱轻岚，有烟映初旭。\n盈锅玉泉沸，满甑云芽熟。\n奇香袭春桂，嫩色凌秋菊。\n炀者若吾徒，年年看不足。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶焙",
        "author": "陆龟蒙",
        "content": "左右捣凝膏，朝昏布烟缕。\n方圆随样拍，次第依层取。\n山谣纵高下，火候还文武。\n见说焙前人，时时炙花脯。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶鼎",
        "author": "陆龟蒙",
        "content": "新泉气味良，古铁形状丑。\n那堪风雪夜，更值烟霞友。\n曾过赪石下，又住清溪口。\n且共荐皋卢，何劳倾斗酒。",
        "dynasty": "唐",
        "collection_info": null
    },
    {
        "title": "奉和袭美茶具十咏 茶瓯",
        "author": "陆龟蒙",
        "content": "昔人谢塸埞，徒为妍词饰。\n岂如珪璧姿，又有烟岚色。\n光参筠席上，韵雅金罍侧。\n直使于阗君，从来未尝识。",
        "dynasty": "唐",
        "collection_info": null
    },
    {
        "title": "奉和袭美茶具十咏 煮茶",
        "author": "陆龟蒙",
        "content": "闲来松间坐，看煮松上雪。\n时于浪花裏，併下蓝英末。\n倾余精爽健，忽似氛埃灭。\n不合别观书，但宜窥玉札。",
        "dynasty": "唐",
        "collection_info": null
    },
    {
        "title": "置酒行",
        "author": "陆龟蒙",
        "content": "落尘花片排香痕，阑珊醉露栖愁魂。\n洞庭波色惜不得，东风领入黄金尊。\n千筠掷毫春谱大，碧舞红啼相倡和。\n安知寂寞西海头，青𥳇未垂孤凤饿。",
        "dynasty": "唐",
        "collection_info": null
    },
    {
        "title": "江湖散人歌",
        "author": "陆龟蒙",
        "content": "江湖散人天骨奇，短髪搔来蓬半垂。\n手提孤篁曳寒茧，口诵太古沧浪词。\n词云太古万万古，民性甚野无风期。\n夜栖止与禽兽杂，独自构架纵横枝。\n因而称曰有巢氏，民共敬贵如君师。\n当时只效乌鹊辈，岂是有意陈尊卑。\n无端后圣穿凿破，一派前导千流随。\n多方恼乱元气死，日使文字生姦欺。\n圣人事业转销耗，尚有渔者存熙熙。\n风波不独困一士，凡百器具皆能施。\n罛疎沪腐鲈鳜脱，止失检驭无谗疵。\n人间所谓好男子，我见妇女留鬚眉。\n奴颜婢膝真乞丐，反以正直为狂痴。\n所以头欲散，不散弁峩巍。\n所以腰欲散，不散佩陆离。\n行散任之适，坐散从倾欹。\n语散空谷应，笑散春云披。\n衣散单复便，食散酸醎宜。\n书散浑真草，酒散甘醇醨。\n屋散势斜直，树散行参差。\n客散忘簪屦，禽散虚笼池。\n物外一以散，中心散何疑。\n不共诸侯分邑里，不与天子专隍陴。\n静则守桑柘，乱则逃妻儿。\n金镳贝带未尝识，白刃杀我穷生为。\n或闻蕃将负恩泽，号令铁马如风驰。\n大君年小丞相少，当轴自请都旌旗。\n神锋悉出羽林仗，缋画日月蟠龙螭。\n太宗基业甚牢固，小丑背叛当歼夷。\n禁军近自肃宗置，抑遏辅国争雄雌。\n必然大段剪凶逆，须召劲勇持军麾。\n四方贼垒犹占地，死者暴骨生寒饥。\n归来輙拟荷锄笠，诟吏已责租钱迟。\n兴师十万一日费，不啻千金何以支。\n祗今利口且箕敛，何暇俛首哀惸嫠。\n均荒补败岂无术，布在方册撑颓隵。\n冰霜襦袴易反掌，白面诸郎殊不知。\n江湖散人悲古道，悠悠幸寄羲皇傲。\n官家未议活苍生，拜赐江湖散人号。",
        "dynasty": "唐",
        "collection_info": null
    },
    {
        "title": "五歌 放牛",
        "author": "陆龟蒙",
        "content": "江草秋穷似秋半，十角吴牛放江岸。\n邻肩抵尾乍依隈，横去斜奔忽分散。\n荒陂断堑无端入，背上时时孤鸟立。\n日暮相将带雨归，田家烟火微茫湿。",
        "dynasty": "唐",
        "collection_info": null
    },
    {
        "title": "五歌 水鸟",
        "author": "陆龟蒙",
        "content": "水鸟山禽虽异名，天工各与双翅翎。\n雏巢吞啄即一例，游处高卑殊不停。\n则有觜铍爪戟劲立直视者，击搏挽裂图羶腥。\n如此等色恣豪横，耸身往往凌青冥。\n为人罗绊取材力，韦鞴綵绶悬金铃。\n三驱不以鸟捕鸟，矢下先得闻诸经。\n超然可继义勇后，恰似有志行天刑。\n鸥闲鹤散两自遂，意思不受人丁宁。\n今朝棹倚寒江汀，舂鉏翡翠参鵁鶄。\n孤翘侧睨瞥灭没，未是即肯驯檐楹。\n妇女衣襟便佞舌，始得金笼日提挈。\n精神卓荦背人飞，冷抱蒹葭宿烟月。\n我与时情大乖刺，祗是江禽有毛髪。\n慇懃谢汝莫相猜，归来长短同羣活。",
        "dynasty": "唐",
        "collection_info": null
    },
    {
        "title": "五歌 刈穫",
        "author": "陆龟蒙",
        "content": "自春徂秋天弗雨，廉廉早稻纔遮亩。\n芒粒稀疎熟更轻，地与禾头不相拄。\n我来愁筑心如堵，更听农夫夜深语。\n凶年是物即为灾，百阵野凫千穴鼠。\n平明抱杖入田中，十穗萧条九穗空。\n敢言一岁囷仓实，不了如今朝暮舂。\n天职谁司下民籍，苟有区区宜㭊㭊。\n本作耕耘意若何，虫豸兼教食人食。\n古者为邦须蓄积，鲁饥尚责如齐籴。\n今之为政异当时，一任流离恣征索。\n平生幸遇华阳客，向日餐霞转肥白。\n欲卖耕牛弃水田，移家且傍三茅宅。",
        "dynasty": "唐",
        "collection_info": null
    },
    {
        "title": "五歌 雨夜",
        "author": "陆龟蒙",
        "content": "屋小茅干雨声大，自疑身着蓑衣卧。\n兼似孤舟小泊时，风吹折苇来相佐。\n我有愁襟无可那，纔成好梦刚惊破。\n背壁残灯不及萤，重挑却向灯前坐。",
        "dynasty": "唐",
        "collection_info": null
    },
    {
        "title": "五歌 食鱼",
        "author": "陆龟蒙",
        "content": "江南春旱鱼无泽，岁晏未曾腥鼎鬲。\n今朝有客卖鲈鲂，手提见我长于尺。\n呼儿舂取红莲米，轻重相当加十倍。\n且作吴羹助早餐，饱卧晴檐曝寒背。\n横戈负羽正纷纷，祗用骁雄不用文。\n争如晓夕讴吟样，好伴沧洲白鸟羣。",
        "dynasty": "唐",
        "collection_info": null
    },
    {
        "title": "丁隐君歌",
        "author": "陆龟蒙",
        "content": "华阳道士南游归，手中半卷青萝衣。\n自言逋客持赠我，乃是钱搪丁翰之。\n连江大抵多奇岫，独话君家最奇秀。\n盘烧天竺春笋肥，琴倚洞庭秋石瘦。\n草堂暗引龙泓溜，老树根株若蹲兽。\n霜浓果熟未容收，往往儿童杂猨狖。\n去岁猖狂有黄寇，官军解散无人鬬。\n满城奔迸翰之闲，只把枯松塞圭窦。\n前度相逢正卖文，一钱不直虚云云。\n今来利作采樵客，可以抛身麋鹿羣。\n丁隐君，丁隐君，叩头且莫变名氏，即日更寻丁隐君。",
        "dynasty": "唐",
        "collection_info": null
    },
    {
        "title": "紫溪翁歌",
        "author": "陆龟蒙",
        "content": "一丘之木，其栖深也屋，吾容不辱。\n一溪之石，其居平也席，吾劳以息。\n一窦之泉，其音清也弦，吾方在悬。\n得乎人，得乎天，吾不知所以然而然。",
        "dynasty": "唐",
        "collection_info": null
    },
    {
        "title": "赓歌",
        "author": "陆龟蒙",
        "content": "采江之鱼兮，朝船有鲈。\n采江之蔬兮，暮筐有蒲。\n左图且书，右琴与壶。\n寿欤夭欤，贵欤贱欤。",
        "dynasty": "唐",
        "collection_info": null
    },
    {
        "title": "鹤媒歌",
        "author": "陆龟蒙",
        "content": "偶繫渔舟汀树枝，因看射鸟令人悲。\n盘空野鹤忽然下，背翳见媒心不疑。\n媒闲静立如无事，清唳时时入遥吹。\n裴回未忍过南塘，且应同声就同类。\n梳翎宛若相逢喜，祗怕纔来又惊起。\n窥鳞啄藻乍低昂，立定当胸流一矢。\n媒欢舞跃势离披，似谄功能邀弩儿。\n云飞水宿各自物，妬侣害羣犹尔为。\n而况世间有名利，外头笑语中猜忌。\n君不见荒陂野鹤陷良媒，同类同声真可畏。",
        "dynasty": "唐",
        "collection_info": null
    },
    {
        "title": "庆封宅古井行",
        "author": "陆龟蒙",
        "content": "古甓团团藓花碧，鼎渫寒泉深百尺。\n江南戴白尽能言，此地曾为庆封宅。\n庆封嗜酒荒齐政，齐人剪族封奔迸。\n虽过鲁国羞鲁儒，欲弄吴民窃吴柄。\n吴分岩邑号朱方，子家负固心彊梁。\n泽车豪马驰似水，锦凤玉龙森若墙。\n一朝云梦围兵至，胸陷锋铓脑涂地。\n因知富德不富财，颜氏箪瓢有深意。\n宣父尝违盗泉水，懦夫立事贪夫止。\n今歌此井示吴人，断绠沉瓶自兹始。",
        "dynasty": "唐",
        "collection_info": null
    },
    {
        "title": "小鸡山樵人歌",
        "author": "陆龟蒙",
        "content": "长其船兮利其斧，输予薪兮勿予侮。\n田予登兮谷予庾，突晨烟兮蓬缕缕。\n窗有明兮编有古，饱而安兮惟编是伍，时不用兮吾无汝抚。",
        "dynasty": "唐",
        "collection_info": null
    },
    {
        "title": "吴俞儿舞歌 劒俞",
        "author": "陆龟蒙",
        "content": "枝月喉，棹霜脊，北斗离离在寒碧。\n龙魂清，虎尾白，秋照海心同一色。\n纛影咤沙千影侧，神豪髪直。\n四睨之人股佶栗，欲定不定定不得。\n舂牍残，儿且止，狄胡有胆大如山，怖亦死。",
        "dynasty": "唐",
        "collection_info": null
    },
    {
        "title": "吴俞儿舞歌 矛俞",
        "author": "陆龟蒙",
        "content": "手盘风，头背分。\n电光战扇，欲刺敲心留半綫。\n缠肩绕脰，𧞔合眩旋。\n卓植赴列，夺避中节。\n前衝函礼穴，上指孛彗灭，与君一用来有截。",
        "dynasty": "唐",
        "collection_info": null
    },
    {
        "title": "吴俞儿舞歌 弩俞",
        "author": "陆龟蒙",
        "content": "牛来开弦，人为置镞。\n捩机关，迸山谷。\n鹿骇涩，隼击迟。\n析毫中睫，洞腋分龟。\n达坚垒，残雄师。\n可以冠猛乐壮曲，抑扬蹈厉。\n有裂犀兕之气者，非公与。",
        "dynasty": "唐",
        "collection_info": null
    },
    {
        "title": "句曲山朝真词二首 迎真",
        "author": "陆龟蒙",
        "content": "九华磬荅寒泉急，十绝幡摇翠微湿。\n司命旍旌未下来，焚香抱简凝神立。\n残星下照霓襟冷，缺月纔分鹤轮影。\n空洞灵章发一声，春来万壑烟花醒。",
        "dynasty": "唐",
        "collection_info": null
    },
    {
        "title": "句曲山朝真词二首 送真",
        "author": "陆龟蒙",
        "content": "萦云凤髻飘然解，玉钺玄干俨先迈。\n朝真弟子悄无言，再拜碧杯添沆瀣。\n火{金灵}跳跃龙毛盖，脑髪青青赮綷綷。\n万象销沈一瞬间，空余月外闻残佩。",
        "dynasty": "唐",
        "collection_info": null
    },
    {
        "title": "战秋辞",
        "author": "陆龟蒙",
        "content": "八月空堂，前临隙荒。\n抽关散扇，晨乌未光。\n左右物态，森疎强梁。\n天随子爽駴恂栗，恍军庸之我当。\n濠然而沟，垒然而墙。\n纛然而桂，队然而篁。\n杉巉攒矛，蕉标建常。\n槁艾矢束，矫蔓弦张。\n蛙合助吹，鸟分启行。\n若革进而金止，固违阴而就阳。\n无何，云颜师，风旨伯，苍茫惨澹，隳危摵划。\n烟蒙上焚，雨阵下棘。\n如濠者注，如垒者闢，如纛者亚，如队者析，如矛者折，如常者拆，如矢者仆，如弦者磔，如吹者瘖，如行者惕，石有髪兮尽纍，木有耳兮咸馘。\n云风雨烟，乘胜之势骄。\n杉篁蕉蔓，败北之气摵。\n天随子曰：吁！秋无神则已，如其有神，吾为尔羞之。\n南北畿圻，盗兴五朞。\n方州大都，虎节龙旗。\n瓦解冰碎，瓜分豆离。\n斧抵耋老，干穿乳儿。\n昨宇今烬，朝人暮尸。\n万犊一啖，千仓一炊。\n扰践边朔，歼伤蜑夷。\n制质守帅，披攘城池。\n弓弮不刓，甲缀不离。\n凶渠歌笑，裂地无疑。\n天有四序，秋为司刑。\n少昊负扆，亲朝百灵。\n蓐收相臣，太白将星。\n可霾可电，可风可霆。\n可堑溺颠陷，可夭札迷冥。\n曾忘鏖剪，自意澄宁。\n苟蜡礼之云责，触天怒而谁丁。\n奈何欺荒庭，凌坏砌，摋崇茝，批宿蕙。\n揭编茅而逞力，断纬萧而作势。\n不过约弱欹垂，戕残废替。\n可谓弃其本而趋其末，舍其大而从其细也。\n辞犹未已，色若媿耻。\n于是堕者止，偃者起。",
        "dynasty": "唐",
        "collection_info": null
    },
    {
        "title": "祝牛宫辞",
        "author": "陆龟蒙",
        "content": "四牸三牯，中一去乳。\n天霜降寒，纳此室处。\n老农拘拘，度地不亩。\n东西几何，七举其武。\n南北几何，丈二加五。\n偶楹当闲，载尺入土。\n太岁在亥，余不足数。\n上缔蓬茅，下远官府。\n耕耨以时，饮食得所。\n或寝或卧，免风免雨。\n宜尔子孙，实我仓庾。",
        "dynasty": "唐",
        "collection_info": null
    },
    {
        "title": "迎潮送潮辞 迎潮",
        "author": "陆龟蒙",
        "content": "江霜严兮枫叶丹，潮声高兮墟落寒。\n鸥巢卑兮渔箔短，远岸没兮光烂烂。\n潮之德兮无际，既充其大兮又充其细。\n密幽人兮欵柴门，寂寞流连兮依稀旧痕。\n濡腴泽槁兮潮之恩，不尸其功兮归于混元。",
        "dynasty": "唐",
        "collection_info": null
    },
    {
        "title": "迎潮送潮辞 送潮",
        "author": "陆龟蒙",
        "content": "潮西来兮又东下，日染中流兮红洒洒。\n汀葭苍兮屿蓼枯，风骚牢兮愁烟孤。\n大几望兮微将晦翳，睨瀛溶兮敛然而退。\n爱长波兮数数，一幅巾兮无缨可濯。\n帆生尘兮檝有衣，怅潮之还兮吾犹未归。",
        "dynasty": "唐",
        "collection_info": null
    },
    {
        "title": "问吴宫辞",
        "author": "陆龟蒙",
        "content": "彼吴之宫兮江之郍涯，复道盘兮当高且斜。\n波摇疏兮雾蒙箔，菡萏国兮鸳鸯家。\n鸾之箫兮蛟之瑟，骈筠参差兮界丝密。\n讌曲房兮上初日，月落星稀兮歌酣未毕。\n越山丛丛兮越溪疾，美人雄劒兮相先后出。\n火姑苏兮沼长洲，此宫之丽人兮留乎不留。\n霜氛重兮孤榜晓，远树扶苏兮愁烟悄眇。\n欲摭愁烟兮问故基，又恐愁烟兮推白鸟。",
        "dynasty": "唐",
        "collection_info": null
    },
    {
        "title": "萤诗",
        "author": "陆龟蒙",
        "content": "肖翘虽振羽，戚促尽疑冰。\n风助流还急，烟遮点渐凝。\n不须轻列宿，纔可拟孤灯。\n莫倚隋家事，曾烦下诏征。",
        "dynasty": "唐",
        "collection_info": null
    },
    {
        "title": "蝉",
        "author": "陆龟蒙",
        "content": "祗凭风作使，全仰柳为都。\n一腹清何甚，双翎薄更无。\n伴貂金换酒，幷雀画成图。\n恐是千年恨，偏令落日呼。",
        "dynasty": "唐",
        "collection_info": null
    },
    {
        "title": "秋热",
        "author": "陆龟蒙",
        "content": "自惜秋捐扇，今来意未衰。\n慇懃付柔握，淅沥待清吹。\n午气朱崖近，宵声白羽随。\n总如南国候，无復婕妤悲。",
        "dynasty": "唐",
        "collection_info": null
    },
    {
        "title": "村中晚望",
        "author": "陆龟蒙",
        "content": "抱杖柴门立，江村日易斜。\n鴈寒犹忆侣，人病更离家。\n短鬓看成雪，双眸旧有花。\n何须万里外，即此是天涯。",
        "dynasty": "唐",
        "collection_info": null
    },
    {
        "title": "四明山诗 石窗",
        "author": "陆龟蒙",
        "content": "石窗何处见，万仞倚晴虚。\n积霭迷青璅，残霞动绮疏。\n山应列圆峤，宫便接方诸。\n祗有三奔客，时来教隐书。",
        "dynasty": "唐",
        "collection_info": null
    },
    {
        "title": "四明山诗 过云",
        "author": "陆龟蒙",
        "content": "相访一程云，云深路仅分。\n啸台随日辨，樵斧带风闻。\n晓着衣全湿，寒衝酒不醺。\n几迴归思静，髣髴见苏君。",
        "dynasty": "唐",
        "collection_info": null
    },
    {
        "title": "四明山诗 云南",
        "author": "陆龟蒙",
        "content": "云南更有溪，丹砾尽无泥。\n药有巴賨卖，枝多越鸟啼。\n夜清先月午，秋近少岚迷。\n若得山颜住，芝𥰭手自携。",
        "dynasty": "唐",
        "collection_info": null
    },
    {
        "title": "四明山诗 云北",
        "author": "陆龟蒙",
        "content": "云北是阳川，人家洞壑连。\n坛当星斗下，楼拶翠微边。\n一半遥峰雨，三条古井烟。\n金庭如有路，应到左神天。",
        "dynasty": "唐",
        "collection_info": null
    },
    {
        "title": "四明山诗 鹿亭",
        "author": "陆龟蒙",
        "content": "鹿亭岩下置，时领白麛过。\n草细眠应久，泉香饮自多。\n认声来月坞，寻迹到烟萝。\n早晚吞金液，骑将上绛河。",
        "dynasty": "唐",
        "collection_info": null
    },
    {
        "title": "四明山诗 樊榭",
        "author": "陆龟蒙",
        "content": "樊榭何年筑，人应白日飞。\n至今山客说，时驾玉麟归。\n乳蔕缘松嫩，芝台出石微。\n凭栏虚目断，不见羽华衣。",
        "dynasty": "唐",
        "collection_info": null
    },
    {
        "title": "四明山诗 潺湲洞",
        "author": "陆龟蒙",
        "content": "石浅洞门深，潺潺万古音。\n似吹双羽管，如奏落霞琴。\n倒穴漂龙沫，穿松溅鹤襟。\n何人乘月弄，应作上清吟。",
        "dynasty": "唐",
        "collection_info": null
    },
    {
        "title": "四明山诗 青櫺子",
        "author": "陆龟蒙",
        "content": "山实号青櫺，环冈次第生。\n外形坚绿壳，中味敌璚英。\n堕石樵儿拾，敲林宿鸟惊。\n亦应仙吏守，时取荐层城。",
        "dynasty": "唐",
        "collection_info": null
    },
    {
        "title": "四明山诗 鞠侯",
        "author": "陆龟蒙",
        "content": "何事鞠侯名，先封在四明。\n但为连臂饮，不作断肠声。\n野蔓垂缨细，寒泉佩玉清。\n满林游宦子，谁为作君卿。",
        "dynasty": "唐",
        "collection_info": null
    },
    {
        "title": "奉和袭美赠魏处士五贶诗 五泻舟",
        "author": "陆龟蒙",
        "content": "样自桐川得，词因隐地成。\n好渔翁亦喜，新白鸟还惊。\n沙际拥江沫，渡头横雨声。\n尚应嫌越相，遗祸不遗名。",
        "dynasty": "唐",
        "collection_info": null
    },
    {
        "title": "奉和袭美赠魏处士五贶诗 华顶杖",
        "author": "陆龟蒙",
        "content": "万古阴崖雪，灵根不为枯。\n瘦于霜鹤胫，奇似黑龙鬚。\n拄访谭玄客，持看泼墨图。\n湖云如有路，兼可到仙都。",
        "dynasty": "唐",
        "collection_info": null
    },
    {
        "title": "奉和袭美赠魏处士五贶诗 太湖砚",
        "author": "陆龟蒙",
        "content": "谁截小秋滩，闲窥四绪宽。\n绕为千嶂远，深置一潭寒。\n坐久云应出，诗成墨未干。\n不知新博物，何处拟重刊。",
        "dynasty": "唐",
        "collection_info": null
    },
    {
        "title": "奉和袭美赠魏处士五贶诗 乌龙养和",
        "author": "陆龟蒙",
        "content": "养和名字好，偏寄道情深。\n所以亲逋客，兼能助五禽。\n倚肩沧海望，钩膝白云吟。\n不是逍遥侣，谁知世外心。",
        "dynasty": "唐",
        "collection_info": null
    },
    {
        "title": "奉和袭美赠魏处士五贶诗 诃陵尊",
        "author": "陆龟蒙",
        "content": "鱼骼匠成尊，犹残海浪痕。\n外堪欺玳瑁，中可酌昆崙。\n水绕苔矶曲，山当草阁门。\n此中醒復醉，何必问干坤。",
        "dynasty": "唐",
        "collection_info": null
    },
    {
        "title": "奉酬袭美早春病中书事",
        "author": "陆龟蒙",
        "content": "祗贪诗调苦，不计病容生。\n我亦休文瘦，君能叔宝清。\n药须勤一服，春莫累多情。\n欲入毘耶问，无人敌浄名。",
        "dynasty": "唐",
        "collection_info": null
    },
    {
        "title": "又酬次韵",
        "author": "陆龟蒙",
        "content": "从来多远思，尤向静中生。\n所以令心苦，还应是骨清。\n酒香偏入梦，花落又关情。\n积此风流事，争无后世名。",
        "dynasty": "唐",
        "collection_info": null
    },
    {
        "title": "奉酬袭美秋晚见题二首 一",
        "author": "陆龟蒙",
        "content": "为爱晚窗明，门前亦懒行。\n图书看得熟，邻里见还生。\n鸟啄琴材响，僧传药味精。\n缘君多古思，携手上空城。",
        "dynasty": "唐",
        "collection_info": null
    },
    {
        "title": "奉酬袭美秋晚见题二首 二",
        "author": "陆龟蒙",
        "content": "何事乐渔樵，巾车或倚桡。\n和诗盈古箧，赊酒半寒瓢。\n失雨园蔬赤，无风蚛叶雕。\n清言一相遗，吾道未全消。",
        "dynasty": "唐",
        "collection_info": null
    },
    {
        "title": "奉和袭美初冬章上人院",
        "author": "陆龟蒙",
        "content": "每伴来方丈，还如到四禅。\n菊承荒砌露，茶待远山泉。\n画古全无迹，林寒却有烟。\n相看吟未竟，金磬已泠然。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 一",
        "author": "陆龟蒙",
        "content": "近来唯乐静，移傍故城居。\n闲打修琴料，时封谢药书。\n夜停江上鸟，晴晒箧中鱼。\n出亦图何事，无劳置栈车。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 二",
        "author": "陆龟蒙",
        "content": "倩人医病树，看仆补衡茅。\n散髪还同阮，无心敢慕巢。\n简便书露竹，尊待破霜匏。\n日好林间坐，烟萝近欲交。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 三",
        "author": "陆龟蒙",
        "content": "倭僧留海纸，山匠制云床。\n懒外应无敌，贫中直是王。\n池平鸥思喜，花尽蝶情忙。\n欲问新秋计，菱丝一亩强。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 四",
        "author": "陆龟蒙",
        "content": "故山空自掷，当路竟谁知。\n祗有经时策，全无养拙资。\n病深怜灸客，炊晚信樵儿。\n谩欲陈风俗，周官未采诗。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 五",
        "author": "陆龟蒙",
        "content": "福地能容壍，玄关讵有扉。\n静思琼版字，闲洗铁筇衣。\n鸟破凉烟下，人衝暮雨归。\n故园秋草梦，犹记绿微微。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 六",
        "author": "陆龟蒙",
        "content": "水影沈鱼器，邻声动纬车。\n燕轻捎坠叶，蜂懒卧燋花。\n说史评诸例，论兵到百家。\n明时如不用，归去种桑麻。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 七",
        "author": "陆龟蒙",
        "content": "禹穴奇编缺，雷平异境残。\n静吟封箓检，归兴削帆竿。\n白石堪为饭，青萝好作冠。\n几时当斗柄，同上步罡坛。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 八",
        "author": "陆龟蒙",
        "content": "强起披衣坐，徐行处暑天。\n上阶来鬬雀，移树去惊蝉。\n莫问盐车骏，谁看酱瓿玄。\n黄金如可化，相近买云泉。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 九",
        "author": "陆龟蒙",
        "content": "野入青芜巷，陂侵白竹门。\n风高开栗刺，沙浅露芹根。\n迸鼠缘藤桁，饥乌立石盆。\n东吴虽不改，谁是武王孙。",
        "dynasty": "唐",
        "collection_info": null
    },
    {
        "title": "袭美见题郊居十首因次韵酬之以伸荣谢 十",
        "author": "陆龟蒙",
        "content": "疎慵真有素，时势尽无能。\n风月虽为敌，林泉幸未憎。\n酒材经夏阙，诗债待秋征。\n祗有君同癖，闲来对曲肱。",
        "dynasty": "唐",
        "collection_info": null
    },
    {
        "title": "和张广文贲旅泊吴门次韵",
        "author": "陆龟蒙",
        "content": "高秋能叩触，天籁忽成文。\n苦调虽潜倚，灵音自绝羣。\n茅峰曾醮斗，笠泽久眠云。\n许伴山中躅，三年任一醺。",
        "dynasty": "唐",
        "collection_info": null
    },
    {
        "title": "又次前韵酬广文",
        "author": "陆龟蒙",
        "content": "独倚秋光岸，风漪学簟文。\n玄堪教凤集，书好换鹅羣。\n叶堕平台月，香消古径云。\n强歌非白纻，聊以送余醺。",
        "dynasty": "唐",
        "collection_info": null
    },
    {
        "title": "送延陵张宰",
        "author": "陆龟蒙",
        "content": "春尽未离关，之官亦似闲。\n不嫌请薄俸，为喜带名山。\n默祷三真后，高吟十字还。\n祗应江上鸟，时下讼庭间。",
        "dynasty": "唐",
        "collection_info": null
    },
    {
        "title": "送人罢官归茅山",
        "author": "陆龟蒙",
        "content": "呼僮晓拂鞍，归上大茅端。\n薄俸虽休入，明霞自足餐。\n暗霜松粒赤，疎雨草堂寒。\n又凿中峰石，重修醮月坛。",
        "dynasty": "唐",
        "collection_info": null
    },
    {
        "title": "立春日",
        "author": "陆龟蒙",
        "content": "去年花落时，题作送春诗。\n自为重相见，应无今日悲。\n道孤逢识寡，身病买名迟。\n一夜东风起，开帘不敢窥。",
        "dynasty": "唐",
        "collection_info": null
    },
    {
        "title": "中秋夜寄友生",
        "author": "陆龟蒙",
        "content": "秋来一度满，重见色难齐。\n独坐犹过午，同吟不到西。\n疎芒唯斗在，残白合河迷。\n更忆前年望，孤舟泊大溪。",
        "dynasty": "唐",
        "collection_info": null
    },
    {
        "title": "奉和袭美古杉三十韵",
        "author": "陆龟蒙",
        "content": "众木尽相遗，孤芳独任奇。\n锸天形硉兀，当殿势𢼮危。\n恐是夸娥怒，教临嶻嶭衰。\n节穿开耳目，根瘿坐熊罴。\n世只论荣落，人谁问等衰。\n有巅从日上，无叶与秋欺。\n虎搏应难动，鵰蹲不敢迟。\n战锋新缺齾，烧岸黑𪑿黧。\n鬬死龙骸杂，争奔鹿角差。\n肢销洪水脑，棱耸梵天眉。\n磔索珊瑚涌，森严獬豸窥。\n向空分荦指，衝浪出鲸鬐。\n杨仆船橦在，蚩尤阵纛隳。\n下连金粟固，高用铁菱披。\n挺若苻坚棰，浮于祖纳椎。\n峥嵘惊露鹤，䟐趚阂云螭。\n傍宇将支压，撑霄欲抵隵。\n背交虫臂挶，相向鹘拳追。\n格笔差犹立，阶干卓未麾。\n鬼神应暗画，风雨恐潜移。\n已觉寒松伏，偏宜后土疲。\n好邀清啸傲，堪映古茅茨。\n材大应容蝎，年深必孕夔。\n后雕依佛氏，初植必僧弥。\n拥肿烦庄辩，槎牙费庾词。\n咏多灵符困，搜苦化权卑。\n类既区中寡，朋当物外推。\n蟠桃标日域，珠草侍仙墀。\n真宰诚求梦，春工幸可医。\n若能嘘嶰竹，犹足动华滋。",
        "dynasty": "唐",
        "collection_info": null
    },
    {
        "title": "奉和袭美新秋言怀三十韵次韵",
        "author": "陆龟蒙",
        "content": "身闲唯爱静，篱外是荒郊。\n地僻怜同巷，庭喧厌累巢。\n岸声摇舴艋，窗影辨蟏蛸。\n径祗溪禽下，关唯野客敲。\n竹冈从古凸，池缘本来䫜。\n早藕擎霜节，凉花束紫梢。\n渔情随锤网，猎兴起鸣𩩉。\n好梦经年说，名方着处抄。\n才疎惟自补，技痒欲谁抓。\n窗静常悬䕹，鞭闲不正鞘。\n山衣轻斧藻，天籁逸弦匏。\n蕙转风前带，桃烘雨后胶。\n藓干黏晚砌，烟湿动晨庖。\n沈约便图籍，扬雄重酒肴。\n目曾窥绝洞，耳不犯征铙。\n历外穷飞朔，蓍中记伏爻。\n石林空寂历，云肆肯哓譊。\n松桂何妨蠹，龟龙亦任嘲。\n未能丹作髓，谁相紫为胞。\n莫把荣枯异，但和大小包。\n由弓猨不捷，梁圈虎忘虓。\n旧友怀三益，关山阻二崤。\n道随书簏古，时共钓轮抛。\n好作忘机士，须为莫逆交。\n看君驰谏草，怜我卧衡茅。\n出处虽冥默，熏莸肯溷殽。\n岸沙从鹤印，崖蜜劝人𦾱。\n白菌盈枯枿，黄精满绿筲。\n仙因隐居信，禅是净名教。\n勿谓江湖永，终浮一大瓟。",
        "dynasty": "唐",
        "collection_info": null
    },
    {
        "title": "和袭美江南书情二十韵寄秘阁韦校书贻之商洛宋先辈垂文二同年次韵",
        "author": "陆龟蒙",
        "content": "我志如鱼乐，君词称凤衔。\n暂来从露冕，何事买云岩。\n水石应容病，松篁未听谗。\n罐香松蠹腻，山信药苗缄。\n爱鹭欹危立，思猨矍铄獑。\n谢才偏许朓，阮放最怜咸。\n大乐宁忘缶，奇工肯顾瑊。\n客愁迷旧隐，鹰健想秋毚。\n砚缺犹慵琢，文繁却要芟。\n雨余幽沼净，霞散远峰巉。\n洗笔烟成段，培花土作杴。\n访僧还觅伴，医鹤自须监。\n荒庙犹怀季，清滩几梦严。\n背风开蠹简，衝浪试新帆。\n闷忆年支酒，闲裁古样衫。\n钓家随野舫，仙蕴逐雕函。\n度岁赊羸马，先春买小𧍧。\n共疏泉入竹，同坐月过杉。\n染翰穷高致，怀贤发至諴。\n不堪潘子鬓，愁促易髟髟。",
        "dynasty": "唐",
        "collection_info": null
    },
    {
        "title": "忆袭美洞庭观步奉和次韵",
        "author": "陆龟蒙",
        "content": "闻君游静境，雅具更摐摐。\n竹伞遮云径，藤鞋踏藓矼。\n杖斑花不一，尊大瘿成双。\n水鸟行沙屿，山僧礼石幢。\n已甘三秀味，谁念百牢腔。\n远棹投何处，残阳到几窗。\n仙谣珠树曲，村饷白醅[缸]。\n地里方吴会，人风似冉厖。\n探幽非遯世，寻胜肯迷邦。\n为读江南传，何贤过二庞。",
        "dynasty": "唐",
        "collection_info": null
    },
    {
        "title": "江墅言怀",
        "author": "陆龟蒙",
        "content": "病身兼稚子，田舍劣相容。\n迹共公卿绝，贫须稼穑供。\n月方行到闰，霜始近言浓。\n树少栖禽杂，村孤守犬重。\n汀洲藏晚弋，篱落露寒舂。\n野弁欹还整，家书拆又封。\n杉篁宜夕照，窗户倚疎钟。\n南北唯闻战，纵横未胜农。\n大春虽苦学，叔夜本多慵。\n直使貂裘弊，犹堪过一冬。",
        "dynasty": "唐",
        "collection_info": null
    },
    {
        "title": "自和次前韵",
        "author": "陆龟蒙",
        "content": "命既时相背，才非世所容。\n着书粮易绝，多病药难供。\n梦为怀山数，愁因戒酒浓。\n鸟媒呈不一，鱼寨下仍重。\n晚桁蓑兼褐，晴檐织带舂。\n着籤分水味，标石认田封。\n此地家三户，何人禄万钟。\n草堂聊当贵，金穴任轻农。\n把钓竿初冷，题诗笔未慵。\n莫忧寒事晚，江上少严冬。",
        "dynasty": "唐",
        "collection_info": null
    },
    {
        "title": "秋日遣怀十六韵寄道侣",
        "author": "陆龟蒙",
        "content": "尽日临风坐，雄词妙略兼。\n共知时世薄，宁恨岁华淹。\n且把灵方试，休凭吉梦占。\n夜然烧汞火，朝炼洗金盐。\n有路求真隐，无媒举孝廉。\n自然成啸傲，不是学沈潜。\n水恨同心隔，霜愁两鬓霑。\n鹤屏怜掩扇，乌帽爱垂檐。\n雅调宜观乐，清才称典籤。\n冠𢼮玄髪少，书健紫毫尖。\n故疾因秋召，尘容畏日黔。\n壮图须行行，儒服谩襜襜。\n片石聊当枕，横烟欲代帘。\n蠹根延穴蚁，疎叶漏庭蟾。\n药鼎高低铸，云庵早晚苫。\n胡麻如重寄，从诮我无厌。",
        "dynasty": "唐",
        "collection_info": null
    },
    {
        "title": "京口与友生话别",
        "author": "陆龟蒙",
        "content": "共是悲秋客，相逢恨不堪。\n鴈频辞苏北，人尚在江南。\n名利机初发，樵渔事先谙。\n松门穿戴寺，荷径绕秦潭。\n绳检真难束，疎慵却易耽。\n枕当高树稳，茶试远泉甘。\n架上经唯一，尊前雅祗三。\n风云劳梦想，天地入醺酣。\n历自尧阶数，书因禹穴探。\n御龙虽世禄，下马亦清谭。\n国计徒盈策，家储不满甔。\n断帘从燕出，𢼮弁请人簪。\n木坠凉来叶，山横霁后岚。\n竹窗深䆗窱，苔洞绿龛弇。\n积行依颜子，和光则老聃。\n杖诚为虎节，披信作鲛函。\n养鹭看窥沼，寻僧助结庵。\n功名思马援，歌唱咽羊昙。\n乞食羞孤凤，无衣羡八蚕。\n繫帆留宿客，吟句任羸骖。\n宠鹤空无卫，占乌未见𨝸。\n香还须是桂，青会出于蓝。\n蜀酒时倾瓿，吴鰕徧发坩。\n玉封千挺藕，霜闭一筒柑。\n惜佩终邀祸，辞环好激贪。\n宗溟虽甽浍，成厦必楩柟。\n碧玉雕琴荐，黄金饰劒镡。\n烟缘莎砌引，水为药畦担。\n博物君能继，多才我尚惭。\n别离犹得在，秋鬓未鬖鬖。",
        "dynasty": "唐",
        "collection_info": null
    },
    {
        "title": "丹阳道中寄友生",
        "author": "陆龟蒙",
        "content": "烟树绿微微，春流浸竹扉。\n短蓑携稚去，孤艇载鱼归。\n海俗芦编室，村娃练束衣。\n旧栽奴橘老，新刈女桑肥。\n锦鲤衝风掷，丝禽掠浪飞。\n短亭幽径入，陈庙数峰围。\n地废金牛暗，陵荒石兽稀。\n思君同一望，帆上怨余晖。",
        "dynasty": "唐",
        "collection_info": null
    },
    {
        "title": "寄茅山何道士",
        "author": "陆龟蒙",
        "content": "终身持玉舃，丹诀未应传。\n况是曾同宿，相违便隔年。\n问颜知更少，听话想踰玄。\n古箓文垂露，新金汞绝烟。\n蜂供和饵蜜，人寄买溪钱。\n紫燕长巢硐，青龟忽上莲。\n箧藏征隐诏，囊佩摄生篇。\n圃暖芝台秀，岩春乳管圆。\n池栖子孙鹤，堂宿弟兄仙。\n幸阅灵书次，心期赐一编。",
        "dynasty": "唐",
        "collection_info": null
    },
    {
        "title": "江南秋怀寄华阳山人",
        "author": "陆龟蒙",
        "content": "栉髪凉天曙，含毫故国情。\n归心一夜极，病体九秋轻。\n忽起襜褕咏，因悲络纬鸣。\n逢山即堪隐，何路可图荣。\n揲策空占命，持竿不钓名。\n忘忧如有待，纵懒似无营。\n小径纔分草，斜扉劣辨荆。\n冷荷承露菂，疎菊卧烟茎。\n谱为听琴阅，图缘看海㡠。\n鹭毛浮岛白，鱼尾撇波赪。\n庭橘低攀嗅，园葵旋折烹。\n饿乌窥食案，鬬鼠落书棚。\n种豆悲杨恽，投瓜忆卫旍。\n东林谁处士，南郭自先生。\n分野星多蹇，连山卦少亨。\n衣裾徒博大，文籍漫纵横。\n兰叶骚人佩，莼丝内史羹。\n鹖冠难适越，羊酪未饶伧。\n倚啸微抽恨，论玄好析酲。\n栖迟劳鼓箧，豪侠爱金籯。\n炼药传丹鼎，尝茶试石𪼿。\n沼连枯苇暗，窗对脱梧明。\n未达讥张翰，非才嫉祢衡。\n远怀魂易黯，幽愤骨堪惊。\n砺缺知矛利，磨瑕见璧瑛。\n道源疏滴沥，儒肆售精诚。\n敢叹良时掷，犹胜乱世撄。\n相秦犹几死，王汉尚当黥。\n饮啄期应定，穷通势莫争。\n髡钳为皂隶，谭笑得公卿。\n浴日安知量，追风不计程。\n尘埃张耳分，肝胆季心倾。\n谕蜀专操檄，通瓯独请缨。\n匹夫能曲踊，万骑可横行。\n许国轻妻子，防边重战耕。\n俄分上尊酒，骤厌五侯鲭。\n静默供三语，从容等一枰。\n弘深司马法，雄杰贰师兵。\n朔雪埋烽燧，寒笳裂斾旌。\n乘时收句注，即日埽欃枪。\n武昔威殊俗，文今被八纮。\n琮璜陈始毕，韶夏教初成。\n芽孽羣妖灭，松筠百度贞。\n郎官青琐拜，使者绣衣迎。\n帝道将云闢，浇波渐砥平。\n学徒羞说霸，佳士耻为跉。\n负杖歌栖亩，操觚赋北征。\n才当曹斗怯，书比惠车盈。\n谢氏怜儿女，郄家贵舅甥。\n唯荒稚珪宅，莫赠景山鎗。\n贤彦风流远，江湖思绪萦。\n讴哑摇舴艋，出没漾鵁鶄。\n晚树参差碧，奇峰逦迤晴。\n水喧揌紫芡，村响{姊女=臼}香秔。\n荷笠渔翁古，穿篱守犬狞。\n公衫白纻卷，田饷绿筲擎。\n地与膏腴错，人多富寿幷。\n相欢时帖泰，独坐岁峥嵘。\n唧啧蛩吟壁，连轩鹤舞楹。\n戍风飘迭鼓，邻月动哀筝。\n未得文章力，何由俸禄请。\n和铅还搰搰，持斧自丁丁。\n惊惧疑凋朽，功勤过屑琼。\n凝神披夕秀，尽力取朝英。\n蠹简开尘箧，寒灯立晓檠。\n静翻词客系，闲难史官评。\n天地宁舒惨，山川自变更。\n秖能分跖惠，谁解等殇彭。\n项岂重瞳圣，夔忧一足𨆪。\n阮高酣曲糵，庄达谢牺牲。\n齚舌无劳话，宽心岂可盛。\n但从垆冶锻，莫受罻罗婴。\n砚拨萍根洗，舟衝蓼穗撑。\n短床编翠竹，低机凭红柽。\n霜信催杨柳，烟容褭杜蘅。\n桁排巢燕燕，屏画醉猩猩。\n懒桧推岚影，飞泉撼玉琤。\n𦪽{舟卭}寻远近，握槊鬬输赢。\n枝压离披瓠，檐垂礧磊橙。\n忘情及宗炳，抱疾过刘桢。\n野馈夸菰饭，江商贾蔗饧。\n送神枹瓦釜，留客上瓷觥。\n举楫挥青劒，鸣榔扣远钲。\n鸟行沈莽碧，鱼队破泓澄。\n手戟非吾事，腰鎌且发硎。\n谅难求摽摽，聊欲取铮铮。\n几叹虫甘蓼，还思鹿美苹。\n愁长难自剪，歌断有谁赓。\n未去师黄石，空能说白珩。\n性湍休激浪，言莠罢抽萌。\n地僻琴尊独，溪寒杖屦清。\n物齐消臆对，戈倒共心盟。\n丝曳灵妃瑟，金涵太子笙。\n幽栖胶竹坞，仙虑驿蓬瀛。\n想像珠襦凤，追飞翠蘂莺。\n雾帘深杳悄，云磬冷敲铿。\n箓字多阶品，华阳足弟兄。\n焚香凝一室，尽日思层城。\n匿景崦嵫色，呀空渤澥声。\n吾当营巨黍，东去射长鲸。",
        "dynasty": "唐",
        "collection_info": null
    },
    {
        "title": "送宣武从事越中按狱",
        "author": "陆龟蒙",
        "content": "晓看呈使范，知欲敕星轺。\n水国难驱传，山城便倚桡。\n秉筹先独立，持法称高标。\n旌斾临危堞，金丝发丽谯。\n别愁当翠巘，冤望隔风潮。\n木落孤帆迥，江寒迭鼓飘。\n客鸿吴岛尽，残雪剡汀消。\n坐想休秦狱，春应到柳条。",
        "dynasty": "唐",
        "collection_info": null
    },
    {
        "title": "江南冬至和人怀洛下",
        "author": "陆龟蒙",
        "content": "昔居清洛涯，长恨苦寒迟。\n自作江南客，稀迟下雪时。\n有烟栖菊梗，无冻落杉枝。\n背日能寻径，临风尚覆棋。\n鸟声浑欲转，草色固应知。\n与看平湖上，东流或片澌。",
        "dynasty": "唐",
        "collection_info": null
    },
    {
        "title": "谨和谏议罢郡叙怀六韵",
        "author": "陆龟蒙",
        "content": "已报东吴政，初捐左契归。\n天应酬苦节，人不犯寒威。\n江上思重借，朝端望载饥。\n紫泥封夜诏，金殿赐春衣。\n对酒情何远，裁诗思极微。\n待升镕造日，江海问渔扉。",
        "dynasty": "唐",
        "collection_info": null
    },
    {
        "title": "二遗诗",
        "author": "陆龟蒙",
        "content": "谁从毫末见参天，又到苍苍化石年。\n万古清风吹作籁，一条寒溜滴成穿。\n闲追金带徒劳恨，静格朱丝更可怜。\n幸与野人俱散诞，不烦良匠更雕镌。",
        "dynasty": "唐",
        "collection_info": null
    },
    {
        "title": "鵁鶄",
        "author": "陆龟蒙",
        "content": "词赋曾夸鸀鳿流，果为名误别沧洲。\n虽蒙静置疎笼晚，不似闲栖折苇秋。\n自昔稻粱高鸟畏，至今珪组野人讐。\n防徽避缴无穷事，好与裁书谢白鸥。",
        "dynasty": "唐",
        "collection_info": null
    },
    {
        "title": "新秋月夕客有自远相寻者作吴体二首以赠 一",
        "author": "陆龟蒙",
        "content": "风初寥寥月乍满，杉篁左右供余清。\n因君一话故山事，忆鹤互应深溪声。\n云门老森定未起，白阁道士遥相迎。\n日闻羽檄日夜急，掉臂欲归岩下行。",
        "dynasty": "唐",
        "collection_info": null
    },
    {
        "title": "新秋月夕客有自远相寻者作吴体二首以赠 二",
        "author": "陆龟蒙",
        "content": "惊闻远客访良夜，扶病起坐纶巾欹。\n清谈白纻思悄悄，玉绳银汉光离离。\n三吴烟雾且如此，百越琛賮来何时。\n林端片月落未落，强慰别情言后期。",
        "dynasty": "唐",
        "collection_info": null
    },
    {
        "title": "闲书",
        "author": "陆龟蒙",
        "content": "病学高僧置一床，披衣纔暇即焚香。\n闲阶雨过苔花润，小簟风来薤叶凉。\n南国羽书催部曲，东山毛褐傲羲皇。\n升平闻道无时节，试问中林亦不妨。",
        "dynasty": "唐",
        "collection_info": null
    },
    {
        "title": "独夜",
        "author": "陆龟蒙",
        "content": "新秋霁夜有清境，穷襜病容无佳期。\n生公把经向石说，而我对月须人为。\n独行独坐亦独酌，独玩独吟还独悲。\n古称独坐与独立，若比羣居终校奇。",
        "dynasty": "唐",
        "collection_info": null
    },
    {
        "title": "寄吴融",
        "author": "陆龟蒙",
        "content": "一夜秋声入井桐，数枝危绿怕西风。\n霏霏晚砌烟华上，淅淅疎帘雨气通。\n君整输蹄名未了，我依琴鹤病相攻。\n到头江畔从渔事，织作中流万尺篊。",
        "dynasty": "唐",
        "collection_info": null
    },
    {
        "title": "中秋待月",
        "author": "陆龟蒙",
        "content": "转缺霜轮上转迟，好风偏似送佳期。\n帘斜树隔情无限，烛暗香残坐不辞。\n最爱笙调闻北里，渐看星澹失南箕。\n何人为校清凉力，未似初圆欲午时。",
        "dynasty": "唐",
        "collection_info": null
    },
    {
        "title": "重忆白菊",
        "author": "陆龟蒙",
        "content": "我怜贞白重寒芳，前后丛生夹小堂。\n月朵暮开无绝艳，风茎时动有奇香。\n何惭谢雪清才咏，不羡刘梅贵主妆。\n更忆幽窗凝一梦，夜来村落有微霜。",
        "dynasty": "唐",
        "collection_info": null
    },
    {
        "title": "别墅怀归",
        "author": "陆龟蒙",
        "content": "水国初冬和暖天，南荣方好背阳眠。\n题诗朝忆復暮忆，见月上弦还下弦。\n遥为晚花吟白菊，近炊香稻识红莲。\n何人授我黄金百，买取苏君负郭田。",
        "dynasty": "唐",
        "collection_info": null
    },
    {
        "title": "寄淮南郑宝书记",
        "author": "陆龟蒙",
        "content": "记室千年翰墨孤，唯君才学似应徐。\n五丁驱得神功尽，二酉搜来秘检疎。\n炀帝帆樯留泽国，淮王笺奏入班书。\n清词醉草无因见，但钓寒江半尺鲈。",
        "dynasty": "唐",
        "collection_info": null
    },
    {
        "title": "小雪后书事",
        "author": "陆龟蒙",
        "content": "时候频过小雪天，江南寒色未曾偏。\n枫汀尚忆逢人别，麦陇唯应欠雉眠。\n更拟结茅临水次，偶因行药到村前。\n邻翁意绪相安慰，多说明年是稔年。",
        "dynasty": "唐",
        "collection_info": null
    },
    {
        "title": "寒夜同袭美访北禅院寂上人",
        "author": "陆龟蒙",
        "content": "月楼风殿静沈沈，披拂霜华访道林。\n鸟在寒枝栖影动，人依古堞坐禅深。\n明时尚阻青云步，半夜犹追白石吟。\n自是海边鸥伴侣，不劳金偈更降心。",
        "dynasty": "唐",
        "collection_info": null
    },
    {
        "title": "和袭美江南道中怀茅山广文南阳博士三首次韵 一",
        "author": "陆龟蒙",
        "content": "一片轻帆背夕阳，望三峰拜七真堂。\n天寒夜漱云牙净，雪坏晴梳石髪香。\n自拂烟霞安笔格，独开封检试砂床。\n莫言洞府能招隐，会辗飙轮见玉皇。",
        "dynasty": "唐",
        "collection_info": null
    },
    {
        "title": "和袭美江南道中怀茅山广文南阳博士三首次韵 二",
        "author": "陆龟蒙",
        "content": "壶中行坐可携天，何况林间息万缘。\n组绶任垂三品石，佩环从落四公泉。\n丹台已运阴阳火，碧简须雕次第仙。\n想得雷平春色动，五芝烟甲又芊眠。",
        "dynasty": "唐",
        "collection_info": null
    },
    {
        "title": "和袭美江南道中怀茅山广文南阳博士三首次韵 三",
        "author": "陆龟蒙",
        "content": "良常应不动移文，金醴从酸亦自醺。\n桂父旧歌飞绛雪，桐孙新韵倚玄云。\n春临柳谷莺先觉，曙醮芜香鹤共闻。\n珍重双双玉条脱，尽凭三岛寄羊君。",
        "dynasty": "唐",
        "collection_info": null
    },
    {
        "title": "早春雪中作吴体寄袭美",
        "author": "陆龟蒙",
        "content": "迎春避腊不肯下，欺花冻草还飘然。\n光填马窟盖塞外，势压鹤巢偏殿巅。\n山炉瘿节万状火，墨突干衰孤穗烟。\n君披鹤氅独自立，何人解道真神仙。",
        "dynasty": "唐",
        "collection_info": null
    },
    {
        "title": "奉和袭美吴中言情见寄次韵",
        "author": "陆龟蒙",
        "content": "菰烟芦雪是侬乡，钓线随身好坐忘。\n徒爱右军遗点画，闲披左氏得膏盲。\n无因月殿闻移屧，秖有风汀去采香。\n莫问江边渔艇子，玉皇看赐羽衣裳。",
        "dynasty": "唐",
        "collection_info": null
    },
    {
        "title": "和袭美扬州看辛夷花次韵",
        "author": "陆龟蒙",
        "content": "柳疎梅堕少春丛，天遣花神别致功。\n高处朵稀难避日，动时枝弱易为风。\n堪将乱蘂添云肆，若得千株便雪宫。\n不待羣芳应有意，等闲桃杏即争红。",
        "dynasty": "唐",
        "collection_info": null
    },
    {
        "title": "奉和袭美行次野梅次韵",
        "author": "陆龟蒙",
        "content": "飞棹参差拂早梅，强欺寒色尚低徊。\n风怜薄媚留香与，月会深情借艳开。\n梁殿得非萧帝瑞，齐宫应是玉儿媒。\n不知谢客离肠醒，临水应添万恨来。",
        "dynasty": "唐",
        "collection_info": null
    },
    {
        "title": "奉和袭美暇日独处见寄",
        "author": "陆龟蒙",
        "content": "谢府殷楼少暇时，又抛清宴入书帷。\n三千余岁上下古，八十一家文字奇。\n冷梦汉皋怀鹿隐，静怜烟岛觉鸿离。\n知君满箧前朝事，凤诺龙奴借与窥。",
        "dynasty": "唐",
        "collection_info": null
    },
    {
        "title": "奉和袭美见访不遇",
        "author": "陆龟蒙",
        "content": "为愁烟岸老尘嚣，扶病呼儿斸翠苕。\n秖道府中持简牍，不知林下访渔樵。\n花盘小墢晴初压，叶拥疎篱冻未烧。\n倚杖徧吟春照午，一池冰段几多消。",
        "dynasty": "唐",
        "collection_info": null
    },
    {
        "title": "酬袭美见寄海蟹",
        "author": "陆龟蒙",
        "content": "药杯应阻蟹螯香，却乞江边采捕郎。\n自是扬雄知郭索，且非何胤敢餦餭。\n骨清犹似含春霭，沫白还疑带海霜。\n强作南朝风雅客，夜来偷醉早梅傍。",
        "dynasty": "唐",
        "collection_info": null
    },
    {
        "title": "奉和袭美开元寺客省早景即事次韵",
        "author": "陆龟蒙",
        "content": "日上罘罳迭影红，一声清梵万缘空。\n䙰褷满地贝多雪，料峭入楼于阗风。\n水榭初抽寥泬思，竹窗犹挂梦魂中。\n灵香散尽禅家接，谁共殷源小品同。",
        "dynasty": "唐",
        "collection_info": null
    },
    {
        "title": "独夜有怀因作吴体寄袭美",
        "author": "陆龟蒙",
        "content": "人吟侧景抱冻竹，鹤梦缺月沈枯梧。\n清涧无波鹿无魄，白云有根虬有鬚。\n云虬涧鹿真逸调，刀名锥利非良图。\n不然快作燕市饮，笑抚肉枅眠酒垆。",
        "dynasty": "唐",
        "collection_info": null
    },
    {
        "title": "阖闾城北有卖花翁讨春之士往往造焉因招袭美",
        "author": "陆龟蒙",
        "content": "故城边有卖花翁，水曲舟轻去尽通。\n十亩芳菲为旧业，一家烟雨是元功。\n闲添药品年年别，笑指生涯树树红。\n若要见春归处所，不过携手问东风。",
        "dynasty": "唐",
        "collection_info": null
    },
    {
        "title": "奉和袭美病中庭际海石榴花盛发见寄次韵",
        "author": "陆龟蒙",
        "content": "紫府真人饷露囊，猗兰灯烛未荧煌。\n丹华乞曙先侵日，金焰欺寒却照霜。\n谁与佳名从海曲，秖应芳裔出河阳。\n那堪谢氏庭前见，一段清香染郄郎。",
        "dynasty": "唐",
        "collection_info": null
    },
    {
        "title": "袭美以春橘见惠兼之雅篇因次韵酬谢",
        "author": "陆龟蒙",
        "content": "到春犹作九秋鲜，应是亲封白帝烟。\n良玉有浆须让味，明珠无颣亦羞圆。\n堪居汉苑霜梨上，合在仙家火枣前。\n珍重更过三十子，不堪分付野人边。",
        "dynasty": "唐",
        "collection_info": null
    },
    {
        "title": "奉和袭美病中书情寄上崔谏议次韵",
        "author": "陆龟蒙",
        "content": "或偃虚斋或在公，蔼然林下昔贤风。\n庭前有蜨争烟蘂，帘外无人报水筒。\n行药不离深幌底，寄书多向远山中。\n西园夜烛偏堪忆，曾为题诗刻半红。",
        "dynasty": "唐",
        "collection_info": null
    },
    {
        "title": "奉酬袭美病中见寄",
        "author": "陆龟蒙",
        "content": "逢花逢月便相招，忽卧云航隔野桥。\n春恨与谁同酩酊，玄言何处问逍遥？\n题诗石上空迴笔，拾蕙汀边独倚桡。\n早晚却还岩下电，共寻芳径结烟条。",
        "dynasty": "唐",
        "collection_info": null
    },
    {
        "title": "奉和袭美病孔雀",
        "author": "陆龟蒙",
        "content": "懒移金翠傍檐楹，斜倚芳丛旧态生。\n唯奈瘴烟笼饮啄，可堪春雨滞飞鸣。\n鸳鸯水畔迴头羡，荳蔻图前举眼惊。\n争得鹧鸪来伴着，不妨还校有心情。",
        "dynasty": "唐",
        "collection_info": null
    },
    {
        "title": "上元日道室焚修寄袭美",
        "author": "陆龟蒙",
        "content": "三清今日聚灵官，玉刺齐抽谒广寒。\n执盖冒花香寂历，侍晨交佩响阑珊。\n将排凤节分阶易，欲校龙书下笔难。\n唯有世尘中小兆，夜来心拜七星坛。",
        "dynasty": "唐",
        "collection_info": null
    },
    {
        "title": "正月十五惜春寄袭美",
        "author": "陆龟蒙",
        "content": "六分春色一分休，满眼东波尽是愁。\n花匠凝寒应束手，酒龙多病尚垂头。\n无穷懒惰齐中散，有底机谋敌右侯。\n见织短篷裁小檝，拿烟闲弄箇渔舟。",
        "dynasty": "唐",
        "collection_info": null
    },
    {
        "title": "袭美病中闻余游颜家园见寄次韵酬之",
        "author": "陆龟蒙",
        "content": "日华风蕙正交光，羯末相携籍草塘。\n佳酒旋倾醽醁嫩，短船闲弄木兰香。\n烟丝鸟拂来萦带，蘂榼人收去约簧。\n今日好为联句会，不成刚为欠檀郎。",
        "dynasty": "唐",
        "collection_info": null
    },
    {
        "title": "春雨即事寄袭美",
        "author": "陆龟蒙",
        "content": "小谢轻埃日日飞，城边江上阻春晖。\n虽愁野岸花房冻，还得山家药笋肥。\n双屐着频看齿折，败裘披苦见毛稀。\n比邻钓叟无尘事，洒笠鸣蓑夜半归。",
        "dynasty": "唐",
        "collection_info": null
    },
    {
        "title": "奉和袭美抱疾杜门见寄次韵",
        "author": "陆龟蒙",
        "content": "虽失春城醉上期，下帷裁徧未裁诗。\n因吟郢岸百亩蕙，[欲]采商崖三秀枝。\n栖野鹤笼宽使织，施山僧饭别教炊。\n但医沈约重瞳健，不怕江花不满枝。",
        "dynasty": "唐",
        "collection_info": null
    },
    {
        "title": "偶掇野蔬寄袭美有作",
        "author": "陆龟蒙",
        "content": "野园烟裏自幽寻，嫩甲香蕤引渐深。\n行歇每依鵶舅影，挑频时见鼠姑心。\n凌风蔼彩初携笼，带露虚疎或贮襟。\n欲助春盘还爱否，不妨萧洒似家林。",
        "dynasty": "唐",
        "collection_info": null
    },
    {
        "title": "奉和袭美卧疾感春见寄次韵",
        "author": "陆龟蒙",
        "content": "共寻花思极飞腾，病带春寒去未能。\n烟径水涯多好鸟，竹床蒲椅但高僧。\n须知日富为神授，秖有家贫免盗憎。\n除却数函图籍外，更将何事结良朋。",
        "dynasty": "唐",
        "collection_info": null
    },
    {
        "title": "徐方平后闻赦因寄袭美",
        "author": "陆龟蒙",
        "content": "新春旒扆御翚轩，海内初传涣汗恩。\n秦狱已收为厉气，瘴江初返未招魂。\n英材尽作龙蛇蛰，战地多成虎豹村。\n除却数般伤痛外，不知何事及王孙。",
        "dynasty": "唐",
        "collection_info": null
    },
    {
        "title": "袭美以鱼笺见寄因谢成篇",
        "author": "陆龟蒙",
        "content": "捣成霜粒细鳞鳞，知作愁吟喜见分。\n向日乍惊新茧色，临风时辨白萍文。\n好将花下承金粉，堪送天边咏碧云。\n见倚小窗亲襞染，尽图春色寄夫君。",
        "dynasty": "唐",
        "collection_info": null
    },
    {
        "title": "次和袭美病后春思",
        "author": "陆龟蒙",
        "content": "气和灵府渐氤氲，酒有贤人药有君。\n七字篇章看月得，百劳言语傍花闻。\n闲寻古寺消晴日，最忆深溪枕夜云。\n早晚共摇孤艇去，紫屏风外碧波文。",
        "dynasty": "唐",
        "collection_info": null
    },
    {
        "title": "袭美以公斋小宴见招因代书寄之",
        "author": "陆龟蒙",
        "content": "早云纔破漏春阳，野客晨兴喜又忙。\n自与酌量煎药水，别教安置晒书床。\n依方酿酒愁迟去，借样裁巾怕索将。\n唯待数般幽事了，不妨还入少年场。",
        "dynasty": "唐",
        "collection_info": null
    },
    {
        "title": "京口",
        "author": "陆龟蒙",
        "content": "江干古渡伤离情，断山零落春潮平。\n东风料峭客帆远，落叶夕阳天际明。\n战舸昔浮千骑去，钓舟今载一翁轻。\n可怜宋帝筹帷处，苍翠无烟草自生。",
        "dynasty": "唐",
        "collection_info": null
    },
    {
        "title": "润州送人往长洲",
        "author": "陆龟蒙",
        "content": "秋来频上向吴亭，每上思归意剩生。\n废苑池台烟裏色，夜村蓑笠雨中声。\n汀洲月下菱船疾，杨柳风高酒斾轻。\n君住松江多少日，为尝鲈鲙与莼羹。",
        "dynasty": "唐",
        "collection_info": null
    },
    {
        "title": "润州江口送人谒池阳卫郎中",
        "author": "陆龟蒙",
        "content": "山翁曾约旧交欢，须拂侯门侧注冠。\n月在石头摇戍角，风生江口亚帆竿。\n闲随野醉溪声闹，独伴清谭晓色残。\n待取新秋归更好，九华苍翠入楼寒。",
        "dynasty": "唐",
        "collection_info": null
    },
    {
        "title": "袭美以纱巾见惠继以雅音因次韵酬谢",
        "author": "陆龟蒙",
        "content": "薄如蝉翅背斜阳，不称春前赠𦊔郎。\n初觉顶寒生远吹，预忧头白透新霜。\n堪窥水槛澄波影，好拂花墙亚蘂香。\n知有芙蓉留自戴，欲峨烟雾访黄房。",
        "dynasty": "唐",
        "collection_info": null
    },
    {
        "title": "闻袭美有亲迎之期因以寄贺",
        "author": "陆龟蒙",
        "content": "梁鸿夫妇欲双飞，细雨轻寒拂雉衣。\n初下雪窗因眷恋，次乘烟幰奈光辉。\n参差扇影分华月，断续箫声落翠微。\n见说春风偏有贺，露花千朵照庭闱。",
        "dynasty": "唐",
        "collection_info": null
    },
    {
        "title": "袭美以巨鱼之半见分因以酬谢",
        "author": "陆龟蒙",
        "content": "谁与春江上信鱼，可怜霜刃截来初。\n鳞隳似撤骚人屋，腹断疑伤远客书。\n避网几跳山影破，逆风曾蹙浪花虚。\n今朝最是家童喜，免泥荒畦掇野蔬。",
        "dynasty": "唐",
        "collection_info": null
    },
    {
        "title": "奉和袭美馆娃宫怀古次韵",
        "author": "陆龟蒙",
        "content": "镂楣消落濯春雨，苍翠无言空断崖。\n草碧未能忘帝女，燕轻犹自识宫钗。\n江山祗有愁容在，劒佩应和媿色埋。\n赖在伍员骚思少，吴王纔免似荆怀。",
        "dynasty": "唐",
        "collection_info": null
    },
    {
        "title": "同袭美游北禅院",
        "author": "陆龟蒙",
        "content": "连延花蔓映风廊，岸帻披襟到竹房。\n居士祗今开梵处，先生曾是草玄堂。\n清尊林下看香印，远岫窗中挂钵囊。\n今日有情消未得，欲将名理问思光。",
        "dynasty": "唐",
        "collection_info": null
    },
    {
        "title": "袭美以紫石砚见赠以诗迎之",
        "author": "陆龟蒙",
        "content": "霞骨坚来玉自愁，琢成飞燕古钗头。\n澄沙脆弱闻应伏，青铁沈埋见亦羞。\n最称风亭批碧简，好将云窦渍寒流。\n君能把赠闲吟客，徧写江南物象酬。",
        "dynasty": "唐",
        "collection_info": null
    },
    {
        "title": "和袭美送孙发百篇游天台",
        "author": "陆龟蒙",
        "content": "直应天授与诗情，百咏唯消一日成。\n去把彩毫挥下国，归参黄绶别春卿。\n闲窥碧落怀烟雾，暂向金庭隐姓名。\n珍重兴公徒有赋，石梁深处是君行。",
        "dynasty": "唐",
        "collection_info": null
    },
    {
        "title": "奉和袭美闻开元寺开笋园寄章上人",
        "author": "陆龟蒙",
        "content": "春龙争地养檀栾，况是双林雨后看。\n迸出似毫当垤㙞，孤生如恨倚栏干。\n凌虚势欲齐金剎，折赠光宜照玉盘。\n更得锦苞零落后，粉环高下挶烟寒。",
        "dynasty": "唐",
        "collection_info": null
    },
    {
        "title": "蔷薇",
        "author": "陆龟蒙",
        "content": "倚墙当户自横陈，致得贫家似不贫。\n外布芳菲虽笑日，中含芒刺欲伤人。\n清香往往生遥吹，狂蔓看看及四邻。\n遇有客来堪玩处，一端晴绮照烟新。",
        "dynasty": "唐",
        "collection_info": null
    },
    {
        "title": "奉和袭美开元寺佛钵诗",
        "author": "陆龟蒙",
        "content": "空王初受逞神功，四钵须臾现一重。\n持次想添香积饭，覆时应带步罗钟。\n光寒好照金毛鹿，响静堪降白耳龙。\n从此宝函香裏见，不须西去诣灵峰。",
        "dynasty": "唐",
        "collection_info": null
    },
    {
        "title": "酬袭美夏首病愈见招次韵",
        "author": "陆龟蒙",
        "content": "雨多青合是垣衣，一幅蛮笺夜欵扉。\n蕙带又闻宽沈约，茅斋犹自忆王微。\n方灵祗在君臣正，篆古须抛点画肥。\n除却伴谈秋水外，野鸥何处更忘机。",
        "dynasty": "唐",
        "collection_info": null
    },
    {
        "title": "新夏东郊闲泛有怀袭美",
        "author": "陆龟蒙",
        "content": "迟于春日好于秋，野客相携上钓舟。\n经略彴时冠暂亚，佩笭箵后带频搊。\n蒹葭鹭起波摇笠，村落蚕眠树挂钩。\n料得祗君能爱此，不争烟水似封侯。",
        "dynasty": "唐",
        "collection_info": null
    },
    {
        "title": "四月十五日道室书事寄袭美",
        "author": "陆龟蒙",
        "content": "乌饭新炊芼臛香，道家斋日以为常。\n月苗杯举存三洞，云蘂函开叩九章。\n一掬阳泉堪作雨，数铢秋石欲成霜。\n可中值着雷平信，为觅闲眠苦竹床。",
        "dynasty": "唐",
        "collection_info": null
    },
    {
        "title": "看压新醅寄怀袭美",
        "author": "陆龟蒙",
        "content": "晓压糟床渐有声，旋如[荒]涧野泉清。\n身前古态熏应出，世上愁痕滴合平。\n饮啄断年同鹤俭，风波终日看人争。\n尊中若使常能渌，两绶通侯总强名。",
        "dynasty": "唐",
        "collection_info": null
    },
    {
        "title": "奉和袭美登初阳楼寄怀北平郎中",
        "author": "陆龟蒙",
        "content": "远窗浮槛亦成年，几伴杨公白昼筵。\n日暖烟花曾扑地，气浮星象却归天。\n闲将水石侵军垒，醉引笙歌上钓船。\n无限恩波犹在目，东风吹起细漪涟。",
        "dynasty": "唐",
        "collection_info": null
    },
    {
        "title": "奉和夏初袭美见访题小斋次韵",
        "author": "陆龟蒙",
        "content": "四邻多是老农家，百树鸡桑半顷麻。\n尽趁[晴]明修网架，每和烟雨掉缲车。\n啼鸾偶坐身藏叶，饷妇归来鬓有花。\n不是对君吟復醉，更将何事送年华。",
        "dynasty": "唐",
        "collection_info": null
    },
    {
        "title": "奉和袭美所居首夏水木尤清适然有作次韵",
        "author": "陆龟蒙",
        "content": "柿阴成列药花空，却忆桐江下钓筒。\n亦以鱼虾供熟鹭，近缘樱笋识邻翁。\n闲分酒剂多还少，自记书籤白间红。\n更爱夜来风月好，转思玄度对支公。",
        "dynasty": "唐",
        "collection_info": null
    },
    {
        "title": "奉和袭美题达上人药圃二首 一",
        "author": "陆龟蒙",
        "content": "药味多从远客赍，旋添花圃旋成畦。\n三桠旧种根应异，九节初移叶尚低。\n山荚便和幽涧石，水芝须带本池泥。\n从今直到清秋日，又有香苗几番齐。",
        "dynasty": "唐",
        "collection_info": null
    },
    {
        "title": "奉和袭美题达上人药圃二首 二",
        "author": "陆龟蒙",
        "content": "净名无语示清羸，药草搜来喻更微。\n一雨一风皆遂性，花开花落尽忘机。\n教疏兔镂金弦乱，自拥龙刍紫汞肥。\n莫怪独亲幽圃坐，病容销尽欲依归。",
        "dynasty": "唐",
        "collection_info": null
    },
    {
        "title": "奉和袭美怀华阳润卿博士三首 一",
        "author": "陆龟蒙",
        "content": "几降真官授隐书，洛公曾到梦中无。\n眉间入静三辰影，肘后通灵五岳图。\n北洞树形如曲盖，东凹山色入熏炉。\n金墟福地能容否，愿作冈前蒋负刍。",
        "dynasty": "唐",
        "collection_info": null
    },
    {
        "title": "奉和袭美怀华阳润卿博士三首 二",
        "author": "陆龟蒙",
        "content": "火景应难到洞宫，萧闲堂冷任天风。\n谈玄麈尾抛云底，服散龙胎在酒中。\n有路还将赤城接，无泉不共紫河通。\n奇编早晚教传授，免以神仙问葛洪。",
        "dynasty": "唐",
        "collection_info": null
    },
    {
        "title": "奉和袭美怀华阳润卿博士三首 三",
        "author": "陆龟蒙",
        "content": "终日焚香礼洞云，更思琪树转劳神。\n曾寻下泊常经月，不到中峰又累春。\n仙道最高黄玉箓，暑天偏称白纶巾。\n清斋若见茅司命，乞取朱儿十二斤。",
        "dynasty": "唐",
        "collection_info": null
    },
    {
        "title": "以竹夹膝寄赠袭美",
        "author": "陆龟蒙",
        "content": "截得篔筜冷似龙，翠光横在暑天中。\n堪临薤簟闲凭月，好向松窗卧跂风。\n持赠敢齐青玉案，醉吟偏称碧荷筒。\n添君雅具教多着，为着西斋谱一通。",
        "dynasty": "唐",
        "collection_info": null
    },
    {
        "title": "奉和袭美夏景无事因怀章来二上人次韵 一",
        "author": "陆龟蒙",
        "content": "檐外青阳有二梅，折来堪下冻醪杯。\n高杉自欲生龙脑，小弁谁能寄鹿胎。\n丽事肯教饶沈谢，谈微何必减宗雷。\n还闻拟结东林社，争奈渊明醉不来。",
        "dynasty": "唐",
        "collection_info": null
    },
    {
        "title": "奉和袭美夏景无事因怀章来二上人次韵 二",
        "author": "陆龟蒙",
        "content": "忽忆高僧坐夏堂，厌泉声闹笑云忙。\n山重海澹怀中印，月冷风微宿上方。\n病后书求嵩少药，定迴衣染贝多香。\n何时更问逍遥义，五粒松阴半石床。",
        "dynasty": "唐",
        "collection_info": null
    },
    {
        "title": "顷自桐江得一钓车以袭美乐烟波之思因出以为玩俄辱三篇復抒酬荅 一",
        "author": "陆龟蒙",
        "content": "旋屈金钩劈翠筠，手中盘作钓鱼轮。\n忘情不效孤醒客，有意闲窥百丈鳞。\n雨似轻埃时一起，云如高盖强相亲。\n任他华毂低头笑，此地终无覆败人。",
        "dynasty": "唐",
        "collection_info": null
    },
    {
        "title": "顷自桐江得一钓车以袭美乐烟波之思因出以为玩俄辱三篇復抒酬荅 二",
        "author": "陆龟蒙",
        "content": "曾招渔侣下清浔，独茧初随一锤深。\n细辗烟华无辙迹，静含风力有车音。\n相呼野饭依芳草，迭和山歌逗远林。\n得失任渠但取乐，不曾生箇是非心。",
        "dynasty": "唐",
        "collection_info": null
    },
    {
        "title": "顷自桐江得一钓车以袭美乐烟波之思因出以为玩俄辱三篇復抒酬荅 三",
        "author": "陆龟蒙",
        "content": "病来县着脆缗丝，独喜高情为我持。\n数幅尚凝烟雨态，三篇能赋蕙兰词。\n云深石静闲眠稳，月上江平放溜迟。\n第一莫教谙此境，倚天功业待君为。",
        "dynasty": "唐",
        "collection_info": null
    },
    {
        "title": "奉和袭美吴中书事寄汉南裴尚书",
        "author": "陆龟蒙",
        "content": "风清地古带前朝，遗事纷纷未寂寥。\n三泖凉波鱼蕝动，五茸春草雉媒娇。\n云藏野寺分金剎，月在江楼倚玉箫。\n不用怀归忘此景，吴王看即奉弓招。",
        "dynasty": "唐",
        "collection_info": null
    },
    {
        "title": "奉和袭美夏景冲澹偶作次韵二首 一",
        "author": "陆龟蒙",
        "content": "蝉雀参差在扇纱，竹襟轻利箨冠斜。\n垆中有酒文园会，琴上无弦靖节家。\n芝畹烟霞全覆穗，橘洲风浪半浮花。\n闲思两地忘名者，不信人间髪解华。",
        "dynasty": "唐",
        "collection_info": null
    },
    {
        "title": "奉和袭美夏景冲澹偶作次韵二首 二",
        "author": "陆龟蒙",
        "content": "祗于池曲象山幽，便是潇湘浸石楼。\n斜拂芡盘轻鹜下，细穿菱线小鲵游。\n闲开茗焙尝须徧，醉拨书帷卧始休。\n莫道仙家无好爵，方诸还拜碧琳侯。",
        "dynasty": "唐",
        "collection_info": null
    },
    {
        "title": "奉和袭美送李明府之任南海",
        "author": "陆龟蒙",
        "content": "春尽之官直到秋，岭云深处凭泷楼。\n居人爱近沈珠浦，候吏多来拾翠洲。\n賨税尽应输紫贝，蛮童多学佩金钩。\n知君不恋南枝久，抛却经冬白罽裘。",
        "dynasty": "唐",
        "collection_info": null
    },
    {
        "title": "奉和袭美寄题罗浮轩辕先生所居",
        "author": "陆龟蒙",
        "content": "鼎成仙驭入崆峒，百世犹传至道风。\n暂应青词为穴凤，却思丹徼伴冥鸿。\n金公的的生炉际，琼刃时时到梦中。\n预恐浮山归有日，载将云室十洲东。",
        "dynasty": "唐",
        "collection_info": null
    },
    {
        "title": "奉和袭美寄琼州杨舍人",
        "author": "陆龟蒙",
        "content": "明时非罪谪何偏，鵩鸟巢南更数千。\n酒满椰杯消毒雾，风随蕉叶下泷船。\n人多药户生狂蛊，吏有珠官出俸钱。\n祗以直诚天自信，不劳诗句咏贪泉。",
        "dynasty": "唐",
        "collection_info": null
    },
    {
        "title": "奉和袭美宿报恩寺水阁",
        "author": "陆龟蒙",
        "content": "峰抱池光曲岸平，月临虚槛夜何清。\n僧穿小桧纔分影，鱼掷高荷渐有声。\n因忆故山吟易苦，各横秋簟梦难成。\n周颙不用裁书劝，自得凉天证道情。",
        "dynasty": "唐",
        "collection_info": null
    },
    {
        "title": "奉和袭美醉中偶作见寄次韵",
        "author": "陆龟蒙",
        "content": "海鹤飘飘韵莫侪，在公犹与俗情乖。\n初呈酒务求专判，合祷山祠请自差。\n永夜谭玄侵罔象，一生交态忘形骸。\n怜君醉墨风流甚，几度题诗小谢斋。",
        "dynasty": "唐",
        "collection_info": null
    },
    {
        "title": "奉和袭美寄滑州李副使员外",
        "author": "陆龟蒙",
        "content": "洛生闲咏正抽毫，忽傍旌旗着战袍。\n檄下连营皆破胆，劒离孤匣欲吹毛。\n清秋月色临军垒，半夜淮声入贼壕。\n除却征南为上将，平徐功业更谁高。",
        "dynasty": "唐",
        "collection_info": null
    },
    {
        "title": "奉和袭美吴中言怀寄南海二同年",
        "author": "陆龟蒙",
        "content": "曾见凌风上赤霄，尽将华藻赴嘉招。\n城连虎踞山图丽，路入龙编海舶遥。\n江客渔歌衝白荇，野禽人语映红蕉。\n庭中必有君迁树，莫向空台望汉朝。",
        "dynasty": "唐",
        "collection_info": null
    },
    {
        "title": "奉和袭美伤史拱山人",
        "author": "陆龟蒙",
        "content": "曾说山栖欲去寻，岂知霜骨葬寒林。\n常依净住师冥目，兼事容成学算心。\n逋客预斋还梵唱，老猨窥祭亦悲吟。\n唯君独在江云外，谁诔孤贞置岘岑。",
        "dynasty": "唐",
        "collection_info": null
    },
    {
        "title": "白鸥诗",
        "author": "陆龟蒙",
        "content": "惯向溪头漾浅沙，薄烟微雨是生涯。\n时时失伴沈山影，往往争飞杂浪花。\n晚树清凉还𪈺鳿，旧巢零落寄蒹葭。\n池塘信美应难恋，针在鱼唇劒在虾。",
        "dynasty": "唐",
        "collection_info": null
    },
    {
        "title": "怀杨台文杨鼎文二秀才",
        "author": "陆龟蒙",
        "content": "秋早相逢待得春，崇兰清露小山云。\n寒花独自愁中见，曙角多同醒后闻。\n钓具每随轻舸去，诗题闲上小楼分。\n重思醉墨纵横甚，书破羊欣白练裙。",
        "dynasty": "唐",
        "collection_info": null
    },
    {
        "title": "奉和袭美谢友人惠人参",
        "author": "陆龟蒙",
        "content": "五叶初成椵树阴，紫团峰外即鸡林。\n名参鬼盖须难见，材似人形不可寻。\n品第已闻升碧简，携持应合重黄金。\n殷勤润取相如肺，封禅书成动帝心。",
        "dynasty": "唐",
        "collection_info": null
    },
    {
        "title": "严子重以诗游于名胜间旧矣余晚于江南相遇甚乐不幸且没袭美作诗序而弔之其名真不朽矣又何戚其死哉余因息悲而为之和",
        "author": "陆龟蒙",
        "content": "每值江南日落春，十年诗酒爱逢君。\n芙蓉湖上吟船倚，翡翠岩前醉马分。\n祗有汀洲连旧业，岂无章疏动遗文。\n犹怜未卜佳城处，更斸要离冢畔云。",
        "dynasty": "唐",
        "collection_info": null
    },
    {
        "title": "算山",
        "author": "陆龟蒙",
        "content": "水绕苍山固护来，当时盘踞实雄才。\n周郎计策清宵定，曹氏楼船白昼灰。\n五十八年争虎视，三千余骑骋龙媒。\n何如今日家天下，阊阖门临万国开。",
        "dynasty": "唐",
        "collection_info": null
    },
    {
        "title": "寄茅山何威仪二首 一",
        "author": "陆龟蒙",
        "content": "大小三峰次九华，灵踪今尽属何家。\n汉时仙上云巅鹤，蜀地春开洞底花。\n闲傍积岚寻瀑眼，便凌残雪探芝芽。\n年来已奉黄庭教，夕炼腥魂晓吸霞。",
        "dynasty": "唐",
        "collection_info": null
    },
    {
        "title": "寄茅山何威仪二首 二",
        "author": "陆龟蒙",
        "content": "曾向人间拜节旄，乍疑因梦到仙曹。\n身轻曳羽霞襟狭，髻耸峨烟鹿帻高。\n山暖不荤峰上薤，水寒仍落洞中桃。\n从闻此日搜奇话，转觉魂飞夜夜劳。",
        "dynasty": "唐",
        "collection_info": null
    },
    {
        "title": "早秋吴体寄袭美",
        "author": "陆龟蒙",
        "content": "荒庭古树只独倚，败蝉残蛩苦相仍。\n虽然诗胆大如斗，争奈愁肠牵似绳。\n短烛初添蕙幌影，微风渐折蕉衣棱。\n安得弯弓似明月，快箭拂下西飞鹏。",
        "dynasty": "唐",
        "collection_info": null
    },
    {
        "title": "病中秋怀寄袭美",
        "author": "陆龟蒙",
        "content": "病容愁思苦相兼，清镜无形未我嫌。\n贪广异蔬行径窄，故求偏药出钱添。\n同人散后休赊酒，双燕辞来始下帘。\n更有是非齐未得，重凭詹尹拂龟占。",
        "dynasty": "唐",
        "collection_info": null
    },
    {
        "title": "秋赋有期因寄袭美",
        "author": "陆龟蒙",
        "content": "云似无心水似闲，忽思名在贡书间。\n烟霞鹿弁聊悬着，隣里渔舠暂解还。\n文章病来犹满箧，药苗衰后即离山。\n广寒宫树枝多少，风送高低便可攀。",
        "dynasty": "唐",
        "collection_info": null
    },
    {
        "title": "和袭美新秋即事次韵三首 一",
        "author": "陆龟蒙",
        "content": "心似孤云任所之，世尘中更有谁知。\n愁寻冷落惊双鬓，病得清凉减四支。\n怀旧药溪终独往，宿枯杉寺已频期。\n兼须为月求高处，即是霜轮杀满时。",
        "dynasty": "唐",
        "collection_info": null
    },
    {
        "title": "和袭美新秋即事次韵三首 二",
        "author": "陆龟蒙",
        "content": "帆檝衣裳尽钓徒，往来踪迹遍三吴。\n闲中展卷兴亡小，醉后题诗点画麤。\n松岛伴谭多道气，竹窗孤梦岂良图。\n还须待致昇平了，即往扁舟放五湖。",
        "dynasty": "唐",
        "collection_info": null
    },
    {
        "title": "和袭美新秋即事次韵三首 三",
        "author": "陆龟蒙",
        "content": "声利从来解破除，秋滩唯忆下桐庐。\n鸬鷀阵合残阳少，蜻蛚吟高冷雨疎。\n辩伏南华论指指，才非玄晏借书书。\n当时任使真堪笑，波上三年学炙鱼。",
        "dynasty": "唐",
        "collection_info": null
    },
    {
        "title": "和袭美赠南阳润卿将归雷平",
        "author": "陆龟蒙",
        "content": "朝市山林隐一般，却归那减卧云懽。\n堕阶红叶谁收得，半盎清醪客酹干。\n玉笈诗成吟处晓，金沙泉落梦中寒。\n真仙若降如相问，曾步星罡绕醮坛。",
        "dynasty": "唐",
        "collection_info": null
    },
    {
        "title": "顾道士亡弟子奉束帛乞铭于袭美因赋戏赠",
        "author": "陆龟蒙",
        "content": "童初真府召为郎，君与抽毫刻便房。\n亦谓神仙同许郭，不妨才力似班扬。\n比于黄绢词尤妙，酬以霜缣价未当。\n唯我有文无卖处，笔锋销尽墨池荒。",
        "dynasty": "唐",
        "collection_info": null
    },
    {
        "title": "和访寂上人不遇",
        "author": "陆龟蒙",
        "content": "芭蕉霜后石栏荒，林下无人闭竹房。\n经抄未成抛素几，锡环应撼过寒塘。\n蒲团为拂浮埃散，茶器空怀碧饽香。\n早晚却还宗炳社，夜深风雪对禅床。",
        "dynasty": "唐",
        "collection_info": null
    },
    {
        "title": "秋夕文宴",
        "author": "陆龟蒙",
        "content": "笔阵初临夜正清，击铜遥认小金钲。\n飞觥壮若游燕市，觅句难于下赵城。\n隔岭故人因会忆，傍檐栖鸟带吟惊。\n梁王座上多词客，五韵甘心第七成。",
        "dynasty": "唐",
        "collection_info": null
    },
    {
        "title": "南阳广文欲于荆襄卜居袭美有赠代酬次韵",
        "author": "陆龟蒙",
        "content": "不知天隐在何乡，且欲烟霞迹暂双。\n鹤庙未能齐月驭，鹿门聊拟并云窗。\n藓衔荒磴移桑屐，花浸春醪挹石缸。\n莫惜查头容钓伴，也应东印有余江。",
        "dynasty": "唐",
        "collection_info": null
    },
    {
        "title": "和袭美寄毗陵魏处士朴",
        "author": "陆龟蒙",
        "content": "经苑初成墨沼开，何人林下肯寻来。\n若非宗测图山后，即是韩康卖药迴。\n溪籁自吟朱鹭曲，沙云还作白鸥媒。\n唯应地主公田熟，时送君家曲糵材。",
        "dynasty": "唐",
        "collection_info": null
    },
    {
        "title": "和袭美初冬偶作寄南阳润卿次韵",
        "author": "陆龟蒙",
        "content": "逐日生涯敢计冬，可嗟寒事落然空。\n窗怜返照缘书小，庭喜新霜为橘红。\n衰柳尚能和月动，败兰犹拟倩烟笼。\n不知海上今清浅，试与飞书问洛公。",
        "dynasty": "唐",
        "collection_info": null
    },
    {
        "title": "和袭美冬晓章上人院",
        "author": "陆龟蒙",
        "content": "山寒偏是晓来多，况值禅窗雪气和。\n病客功夫经未演，故人书信纳新磨。\n闲临静案修茶品，独傍深溪记药科。\n从此逍遥知有地，更乘清月伴君过。",
        "dynasty": "唐",
        "collection_info": null
    },
    {
        "title": "和袭美寄题镜岩周尊师所居",
        "author": "陆龟蒙",
        "content": "见说身轻鹤不如，石房无侣共云居。\n清晨自削灵香柹，独夜空吟碧落书。\n十洞飞精应徧吸，一簪秋髪未曾梳。\n知君便入悬珠会，早晚东骑白鲤鱼。",
        "dynasty": "唐",
        "collection_info": null
    },
    {
        "title": "寒夜文宴得惊字",
        "author": "陆龟蒙",
        "content": "各将寒调触诗情，旋见微澌入砚生。\n霜月满庭人暂起，汀洲半夜雁初惊。\n三秋每为仙题想，一日多因累句倾。\n千里建康衰草外，含毫谁是忆昭明。",
        "dynasty": "唐",
        "collection_info": null
    },
    {
        "title": "送润卿还华阳",
        "author": "陆龟蒙",
        "content": "何事轻舟近腊回，茅家兄弟欲归来。\n封题玉洞虚无奏，点检霜坛沆瀣杯。\n云肆先生分气调，山图公子爱词才。\n殷勤为向东乡荐，洒扫含真雪后台。",
        "dynasty": "唐",
        "collection_info": null
    },
    {
        "title": "和袭美为新罗弘惠上人撰灵鹫山周禅师碑送归诗",
        "author": "陆龟蒙",
        "content": "一函迢递过东瀛，祗为先生处乞铭。\n已得雄词封静检，却怀孤影在禅庭。\n春过异国人应写，夜读沧洲怪亦听。\n遥想勒成新塔下，尽望空碧礼文星。",
        "dynasty": "唐",
        "collection_info": null
    },
    {
        "title": "和袭美寒日书斋即事三首每篇各用一韵 一",
        "author": "陆龟蒙",
        "content": "不必探幽上郁冈，公斋吟啸亦何妨。\n唯求薏苡供僧食，别着氍毹待客床。\n春近带烟分短蕙，晓来衝雪撼疎篁。\n余杭山酒犹封在，遥嘱高人未肯尝。",
        "dynasty": "唐",
        "collection_info": null
    },
    {
        "title": "和袭美寒日书斋即事三首每篇各用一韵 二",
        "author": "陆龟蒙",
        "content": "已上星津八月槎，文通犹自学丹砂。\n仙经写得空三洞，隐士招来别九华。\n静对真图呼绿齿，偶开神室问黄芽。\n方诸更是怜才子，锡赉于君合有差。",
        "dynasty": "唐",
        "collection_info": null
    },
    {
        "title": "和袭美寒日书斋即事三首每篇各用一韵 三",
        "author": "陆龟蒙",
        "content": "名价皆酬百万余，尚怜方丈讲玄虚。\n西都宾问曾成赋，东海人求近着书。\n茅洞烟霞侵寤寐，檀溪风月挂樵渔。\n清朝还要廷臣在，两地宁容便结庐。",
        "dynasty": "唐",
        "collection_info": null
    },
    {
        "title": "和袭美腊后送内大德从朂游天台",
        "author": "陆龟蒙",
        "content": "应缘南国尽南宗，欲访灵溪路暗通。\n归思不离双阙下，去程犹在四明东。\n铜缾净贮桃花雨，金策闲摇麦穗风。\n若恋吾君先拜疏，为论台岳未封公。",
        "dynasty": "唐",
        "collection_info": null
    },
    {
        "title": "和袭美寄题玉霄峰叶涵象尊师所居",
        "author": "陆龟蒙",
        "content": "天台一万八千丈，师在浮云端掩扉。\n永夜祗知星斗大，深秋犹见海山微。\n风前几降青毛节，雪后应披白羽衣。\n南望烟霞空再拜，欲将飞魄问灵威。",
        "dynasty": "唐",
        "collection_info": null
    },
    {
        "title": "南阳广文博士还雷平后寄",
        "author": "陆龟蒙",
        "content": "微微春色染林塘，亲拨烟霞坐涧房。\n阴洞雪胶知未入，浊醪风破的偷尝。\n芝台晓用金铛煮，星度闲将玉铪量。\n几遍侍晨官欲降，曙坛先起独焚香。",
        "dynasty": "唐",
        "collection_info": null
    },
    {
        "title": "和袭美题支山南峰僧次韵",
        "author": "陆龟蒙",
        "content": "眉毫霜细欲垂肩，自说初栖海岳年。\n万壑烟霞秋后到，一林风雨夜深禅。\n时翻贝叶添新藏，间插松枝护小泉。\n好是清冬无外事，匡林斋罢向阳眠。",
        "dynasty": "唐",
        "collection_info": null
    },
    {
        "title": "送董少卿游茅山",
        "author": "陆龟蒙",
        "content": "威辇高悬度世名，至今仙裔作公卿。\n将随羽节朝珠阙，曾佩鱼符管赤城。\n云冻尚含孤石色，雪干犹堕古松声。\n应知四扇灵方在，待取归时绿髪生。",
        "dynasty": "唐",
        "collection_info": null
    },
    {
        "title": "和袭美寄怀南阳润卿",
        "author": "陆龟蒙",
        "content": "高抱相逢各绝尘，水经山疏不离身。\n才情未拟汤从事，玄解犹嫌竺道人。\n霞染洞泉浑变紫，雪披江树半和春。\n谁怜故国无生计，唯种南塘二亩芹。",
        "dynasty": "唐",
        "collection_info": null
    },
    {
        "title": "袭美将以绿罽为赠因成四韵",
        "author": "陆龟蒙",
        "content": "三径风霜若利刀，襜褕吹断罥蓬蒿。\n病中祗自悲龙具，世上何人识羽袍。\n狐貉近怀珠履贵，薜萝遥羡白巾高。\n陈王轻暖如相遗，免致衰荷效广骚。",
        "dynasty": "唐",
        "collection_info": null
    },
    {
        "title": "和过张祜处士丹阳故居",
        "author": "陆龟蒙",
        "content": "胜华通子共悲辛，荒径今为旧宅邻。\n一代交游非不贵，五湖风月合教贫。\n魂应绝地为才鬼，名与遗编在史臣。\n闻道平生多爱石，至今犹泣洞庭人。",
        "dynasty": "唐",
        "collection_info": null
    },
    {
        "title": "和袭美寄广文先生",
        "author": "陆龟蒙",
        "content": "忽辞明主事真君，直取姜巴路入云。\n龙篆拜时轻诰命，霓襟披后小玄纁。\n峰前北帝三元会，石上东卿九锡文。\n应笑世间名利火，等闲灵府剩先焚。",
        "dynasty": "唐",
        "collection_info": null
    },
    {
        "title": "和袭美先辈悼鹤",
        "author": "陆龟蒙",
        "content": "一夜圆吭绝不鸣，八公虚道得千龄。\n方添上客云眠思，忽伴中仙劒解形。\n但掩丛毛穿古堞，永留寒影在空屏。\n君才幸自清如水，更向芝田为刻铭。",
        "dynasty": "唐",
        "collection_info": null
    },
    {
        "title": "幽居有白菊一丛因而成咏呈知己",
        "author": "陆龟蒙",
        "content": "还是延年一种材，即将瑶朵冒霜开。\n不如红艳临歌扇，欲伴黄英入酒杯。\n陶令接䍦堪岸着，梁王高屋好欹来。\n月中若有闲田地，为劝嫦娥作意裁。",
        "dynasty": "唐",
        "collection_info": null
    },
    {
        "title": "和袭美伤开元观顾道士",
        "author": "陆龟蒙",
        "content": "何事神超入杳冥，不骑孤鹤上三清。\n多应白简迎将去，即是朱陵炼更生。\n药奠肯同椒醑味，云谣空替薤歌声。\n武皇徒有飘飘思，谁问山中宰相名。",
        "dynasty": "唐",
        "collection_info": null
    },
    {
        "title": "和袭美醉中即席赠润卿博士次韵",
        "author": "陆龟蒙",
        "content": "共是虚皇简上仙，清词如羽欲飘然。\n登山凡着几緉屐，破浪欲乘千里船。\n远梦只留丹井畔，闲吟多在酒旗前。\n谁知海上无名者，只记渔歌不记年。",
        "dynasty": "唐",
        "collection_info": null
    },
    {
        "title": "送浙东德师侍御罢府西归",
        "author": "陆龟蒙",
        "content": "王谢遗踪玉籍仙，三年闲上鄂君船。\n诗怀白阁僧吟苦，俸买青田鹤价偏。\n行次野枫临远水，醉中衰菊卧凉烟。\n芙蓉散尽西归去，唯有山阴九万笺。",
        "dynasty": "唐",
        "collection_info": null
    },
    {
        "title": "送羊振文先辈往桂阳归觐",
        "author": "陆龟蒙",
        "content": "风雅先生去一麾，过庭才子趣归期。\n让王门外开帆叶，义帝城中望戟支。\n郢路渐寒飘雪远，湘波初暖涨云迟。\n灵均精魄如能问，又得千年贾傅词。",
        "dynasty": "唐",
        "collection_info": null
    },
    {
        "title": "袭美留振文宴龟蒙抱病不赴猥示倡和因次韵酬谢",
        "author": "陆龟蒙",
        "content": "绮席风开照露晴，祗将茶荈代云觥。\n繁弦似玉纷纷碎，佳妓如鸿一一惊。\n毫健几多飞藻客，羽寒寥落映花莺。\n幽人独自西窗晚，闲凭香柽反照明。",
        "dynasty": "唐",
        "collection_info": null
    },
    {
        "title": "和袭美重送圆载上人归日本国",
        "author": "陆龟蒙",
        "content": "老思东极旧岩扉，却待秋风泛舶归。\n晓梵阳乌当石磬，夜禅阴火照田衣。\n见翻经论多盈箧，亲植杉松大几围。\n遥想到时思魏阙，只应遥拜望斜晖。",
        "dynasty": "唐",
        "collection_info": null
    },
    {
        "title": "和袭美褚家林亭",
        "author": "陆龟蒙",
        "content": "一阵西风起浪花，绕栏杆下散瑶华。\n高窗曲槛仙侯府，卧苇荒芹白鸟家。\n孤岛待寒凝片月，远山终日送余霞。\n若知方外还如此，不要秋乘上海槎。",
        "dynasty": "唐",
        "collection_info": null
    },
    {
        "title": "归雁",
        "author": "陆龟蒙",
        "content": "北走南征象我曹，天涯迢递翼应劳。\n似悲边雪音犹苦，初背岳云行未高。\n月岛聚栖防暗缴，风滩斜起避惊涛。\n时人不问随阳意，空拾栏边翡翠毛。",
        "dynasty": "唐",
        "collection_info": null
    },
    {
        "title": "王先辈草堂",
        "author": "陆龟蒙",
        "content": "松径隈云到静堂，杏花临涧水流香。\n身从乱后全家隐，日校人间一倍长。\n金箓渐加新品秩，玉皇偏赐羽衣裳。\n何如圣代弹冠出，方朔曾为汉侍郎。",
        "dynasty": "唐",
        "collection_info": null
    },
    {
        "title": "伤越",
        "author": "陆龟蒙",
        "content": "越溪自古好风烟，盗束兵缠已半年。\n访戴客愁随水远，浣纱人泣共埃捐。\n临焦赖洒王师雨，欲堕重登刺史天。\n早晚山川尽如故，清吟闲上鄂君船。",
        "dynasty": "唐",
        "collection_info": null
    },
    {
        "title": "新定陪太守一百五夜南馆玩月",
        "author": "陆龟蒙",
        "content": "风雨教春处处伤，一宵云尽见沧浪。\n全无片烛侵光彩，只有清滩助雪霜。\n烟蔽棹歌归浦潊，露将花影到衣裳。\n却嫌殷浩南楼夕，一带秋声入恨长。",
        "dynasty": "唐",
        "collection_info": null
    },
    {
        "title": "中元夜寄道侣二首 一",
        "author": "陆龟蒙",
        "content": "学饵霜茸骨未轻，每逢真夕梦还清。\n丁宁独受金妃约，许与亲题玉篆名。\n月苦撼残临水佩，风微飘断繫云缨。\n须臾枕上桐窗晓，露压千枝滴滴声。",
        "dynasty": "唐",
        "collection_info": null
    },
    {
        "title": "中元夜寄道侣二首 二",
        "author": "陆龟蒙",
        "content": "橘斋风露已清余，东郭先生病未除。\n孤枕易为蛩破梦，短檐难得燕传书。\n广云披日君应近，倒影裁花我尚疎。\n唯羡羽人襟似水，平持旄节步空虚。",
        "dynasty": "唐",
        "collection_info": null
    },
    {
        "title": "寄怀华阳道士",
        "author": "陆龟蒙",
        "content": "华阳门外五芝生，飡罢愁君入杳冥。\n遥夜独栖还有梦，昔年相见便忘形。\n为分科斗亲铅椠，与说蜉蝣坐竹櫺。\n醮后几时归紫阁，别来终日诵黄庭。\n闲教辨药僮名甲，静识窥巢鹤姓丁。\n绝涧饮羊春水腻，傍林烧石野烟腥。\n深沈谷响含疎磬，片段岚光落画屏。\n休采古书探禹穴，自刊新历鬬尧蓂。\n珠宫凤合迎萧史，玉籍人谁访蔡经。\n架上黑椽长褐稳，案头丹篆小符灵。\n霓轩入洞齐初月，羽节升坛拜七星。\n当路独行衝虎豹，向风孤啸起雷庭。\n凝神密室多生白，叙事聊编尽杀青。\n匝地山川皆暗写，隐天竽籁祗闲听。\n分张火力烧金竈，拂拭苔痕洗酒缾。\n翠壁上吟朝復暮，暖云边卧醉还醒。\n倚身长短裁筇杖，倩客高低结草亭。\n直用森严朝北帝，爱将清浅问东溟。\n常思近圃看栽杏，拟借邻峰伴采苓。\n揜树半扉晴霭霭，背琴残烛晓荧荧。\n旧来扪虱知王猛，欲去为龙叹管宁。\n蟾魄几应临蕙帐，渔竿犹尚枕枫汀。\n衔烟细草无端绿，冒雨闲花作意馨。\n掠岸惊波沈翡翠，入檐斜照碍蜻蜓。\n初征汉栈宜飞檄，待破燕山好勒铭。\n六辔未收千里马，一囊空负九秋萤。\n我悲雌伏真方枘，他骋雄材似建瓴。\n合在深崖齐散朮，自求沧海点流萍。\n频抛俗物心还爽，远忆幽期目剩暝。\n见买扁舟束真诰，手披仙语任扬舲。",
        "dynasty": "唐",
        "collection_info": null
    },
    {
        "title": "人日代客子",
        "author": "陆龟蒙",
        "content": "人日兼春日，长怀復短怀。\n遥知双綵胜，併在一金钗。",
        "dynasty": "唐",
        "collection_info": null
    },
    {
        "title": "筑城词二首 一",
        "author": "陆龟蒙",
        "content": "城上一培土，手中千万杵。\n筑城畏不坚，坚城在何处。",
        "dynasty": "唐",
        "collection_info": null
    },
    {
        "title": "筑城词二首 二",
        "author": "陆龟蒙",
        "content": "莫叹将军逼，将军要却敌。\n城高功亦高，尔命何劳惜。",
        "dynasty": "唐",
        "collection_info": null
    },
    {
        "title": "古意",
        "author": "陆龟蒙",
        "content": "君心莫淡薄，妾意正栖託。\n愿得双车轮，一夜生四角。",
        "dynasty": "唐",
        "collection_info": null
    },
    {
        "title": "春晓",
        "author": "陆龟蒙",
        "content": "春庭晓景别，清露花逦迤。\n黄蜂一过慵，夜夜栖香蘂。",
        "dynasty": "唐",
        "collection_info": null
    },
    {
        "title": "杂兴",
        "author": "陆龟蒙",
        "content": "桃李傍檐楹，无人赏春华。\n时情重不见，却忆菖蒲花。",
        "dynasty": "唐",
        "collection_info": null
    },
    {
        "title": "鴈",
        "author": "陆龟蒙",
        "content": "南北路何长，中间万弋张。\n不知烟雾裏，几隻到衡阳。",
        "dynasty": "唐",
        "collection_info": null
    },
    {
        "title": "寄远",
        "author": "陆龟蒙",
        "content": "鬓乱羞云卷，眉空羡月生。\n中原犹将将，何日重卿卿。",
        "dynasty": "唐",
        "collection_info": null
    },
    {
        "title": "庭前",
        "author": "陆龟蒙",
        "content": "合欢能解恚，萱草信忘忧。\n尽向庭前种，萋萋特地愁。",
        "dynasty": "唐",
        "collection_info": null
    },
    {
        "title": "洞房怨",
        "author": "陆龟蒙",
        "content": "玉锸朝扶鬓，金梯晚下台。\n春衫将别泪，一夜两难裁。",
        "dynasty": "唐",
        "collection_info": null
    },
    {
        "title": "江行",
        "author": "陆龟蒙",
        "content": "酒旗菰叶外，楼影浪花中。\n醉帆张数幅，唯待鲤鱼风。",
        "dynasty": "唐",
        "collection_info": null
    },
    {
        "title": "巫峡",
        "author": "陆龟蒙",
        "content": "巫峡七百里，巫山十二重。\n年年自云雨，环佩竟谁逢。",
        "dynasty": "唐",
        "collection_info": null
    },
    {
        "title": "归路",
        "author": "陆龟蒙",
        "content": "渐入新丰路，衰红映小桥。\n浑如七年病，初得一丸销。",
        "dynasty": "唐",
        "collection_info": null
    },
    {
        "title": "南塘曲",
        "author": "陆龟蒙",
        "content": "妾住东湖下，郎居南浦边。\n闲临烟水望，认得采菱船。",
        "dynasty": "唐",
        "collection_info": null
    },
    {
        "title": "黄金二首 一",
        "author": "陆龟蒙",
        "content": "自古黄金贵，犹沽骏与才。\n近来簪珥重，无可上高台。",
        "dynasty": "唐",
        "collection_info": null
    },
    {
        "title": "黄金二首 二",
        "author": "陆龟蒙",
        "content": "平分从满箧，醉掷任成堆。\n恰莫持千万，明明买祸胎。",
        "dynasty": "唐",
        "collection_info": null
    },
    {
        "title": "夕阳",
        "author": "陆龟蒙",
        "content": "渡口和帆落，城边带角收。\n如何茂陵客，江上倚危楼。",
        "dynasty": "唐",
        "collection_info": null
    },
    {
        "title": "残雪",
        "author": "陆龟蒙",
        "content": "桂冷微停素，峰干不徧岚。\n何溪背林处，犹覆定僧庵。",
        "dynasty": "唐",
        "collection_info": null
    },
    {
        "title": "古态",
        "author": "陆龟蒙",
        "content": "古态日渐薄，新妆心更劳。\n城中皆一尺，非妾髻鬟高。",
        "dynasty": "唐",
        "collection_info": null
    },
    {
        "title": "大堤",
        "author": "陆龟蒙",
        "content": "大堤春日暮，骢马解镂衢。\n请君留上客，容妾荐雕胡。",
        "dynasty": "唐",
        "collection_info": null
    },
    {
        "title": "金陵道",
        "author": "陆龟蒙",
        "content": "北鴈行行直，东流澹澹春。\n当时六朝客，还道帝乡人。",
        "dynasty": "唐",
        "collection_info": null
    },
    {
        "title": "离骚",
        "author": "陆龟蒙",
        "content": "天问復招魂，无因彻帝阍。\n岂知千丽句，不敌一谗言。",
        "dynasty": "唐",
        "collection_info": null
    },
    {
        "title": "对酒",
        "author": "陆龟蒙",
        "content": "后代称欢伯，前贤号圣人。\n且须谋日富，不要道家贫。",
        "dynasty": "唐",
        "collection_info": null
    },
    {
        "title": "寄南岳客乞灵芜香",
        "author": "陆龟蒙",
        "content": "闻说融峰下，灵香似反魂。\n春来正堪采，试为斸云根。",
        "dynasty": "唐",
        "collection_info": null
    },
    {
        "title": "山阳燕中郊乐录",
        "author": "陆龟蒙",
        "content": "淮上能无雨，回头总是情。\n蒲帆浑未织，争得一欢成。",
        "dynasty": "唐",
        "collection_info": null
    },
    {
        "title": "偶作",
        "author": "陆龟蒙",
        "content": "双眉初出茧，两鬓正藏鸦。\n自有王昌在，何劳近宋家。",
        "dynasty": "唐",
        "collection_info": null
    },
    {
        "title": "有示",
        "author": "陆龟蒙",
        "content": "相对莫辞贫，蓬蒿任塞门。\n无情是金玉，不报主人恩。",
        "dynasty": "唐",
        "collection_info": null
    },
    {
        "title": "秋思三首 一",
        "author": "陆龟蒙",
        "content": "桐露珪初落，兰风佩欲衰。\n不知能赋客，何似枉刀儿。",
        "dynasty": "唐",
        "collection_info": null
    },
    {
        "title": "秋思三首 二",
        "author": "陆龟蒙",
        "content": "谁在嫖姚幕，能教霹雳车。\n至今思秃尾，无以代寒葅。",
        "dynasty": "唐",
        "collection_info": null
    },
    {
        "title": "秋思三首 三",
        "author": "陆龟蒙",
        "content": "未得同虀杵，何时减药囊。\n莫言天帝醉，秦暴不灵长。",
        "dynasty": "唐",
        "collection_info": null
    },
    {
        "title": "早春",
        "author": "陆龟蒙",
        "content": "雨冷唯添暑，烟初不着春。\n数枝花颣小，愁杀扈芳人。",
        "dynasty": "唐",
        "collection_info": null
    },
    {
        "title": "怀仙三首 一",
        "author": "陆龟蒙",
        "content": "闻道阳都女，连娟耳细长。\n自非黄犊客，不得到云房。",
        "dynasty": "唐",
        "collection_info": null
    },
    {
        "title": "怀仙三首 二",
        "author": "陆龟蒙",
        "content": "但服镮刚子，兼吟曲素词。\n须知臣汉客，还见布龙儿。",
        "dynasty": "唐",
        "collection_info": null
    },
    {
        "title": "怀仙三首 三",
        "author": "陆龟蒙",
        "content": "神烛光华丽，灵祛羽翼生。\n已传餐玉粒，犹自买云英。",
        "dynasty": "唐",
        "collection_info": null
    },
    {
        "title": "芙蓉",
        "author": "陆龟蒙",
        "content": "闲吟鲍照赋，更起屈平愁。\n莫引西风动，红衣不耐秋。",
        "dynasty": "唐",
        "collection_info": null
    },
    {
        "title": "春思",
        "author": "陆龟蒙",
        "content": "怨莺新语涩，双蝶鬬飞高。\n作箇名春恨，浮生百倍劳。",
        "dynasty": "唐",
        "collection_info": null
    },
    {
        "title": "风人诗四首 一",
        "author": "陆龟蒙",
        "content": "十万全师出，遥知正忆君。\n一心如瑞麦，长作两岐分。",
        "dynasty": "唐",
        "collection_info": null
    },
    {
        "title": "风人诗四首 二",
        "author": "陆龟蒙",
        "content": "破檗供朝爨，须怜是苦辛。\n晓天窥落宿，谁识独醒人。",
        "dynasty": "唐",
        "collection_info": null
    },
    {
        "title": "风人诗四首 三",
        "author": "陆龟蒙",
        "content": "旦日思双屦，明时愿早谐。\n丹青传四渎，难写是秋怀。",
        "dynasty": "唐",
        "collection_info": null
    },
    {
        "title": "风人诗四首 四",
        "author": "陆龟蒙",
        "content": "闻道更新帜，多应废旧旗。\n征衣无伴捣，独处自然悲。",
        "dynasty": "唐",
        "collection_info": null
    },
    {
        "title": "乐府杂咏六首 双吹管",
        "author": "陆龟蒙",
        "content": "长短裁浮筠，参差作飞凤。\n高楼微月夜，吹出江南弄。",
        "dynasty": "唐",
        "collection_info": null
    },
    {
        "title": "乐府杂咏六首 东飞凫",
        "author": "陆龟蒙",
        "content": "裁得尺锦书，欲寄东飞凫。\n胫短翅亦短，雌雄恋菰蒲。",
        "dynasty": "唐",
        "collection_info": null
    },
    {
        "title": "乐府杂咏六首 花成子",
        "author": "陆龟蒙",
        "content": "春风等君意，亦解欺桃李。\n写得去时真，归来不相似。",
        "dynasty": "唐",
        "collection_info": null
    },
    {
        "title": "乐府杂咏六首 月成弦",
        "author": "陆龟蒙",
        "content": "孤光照还没，转益伤离别。\n妾若是嫦娥，长圆不教缺。",
        "dynasty": "唐",
        "collection_info": null
    },
    {
        "title": "乐府杂咏六首 孤烛怨",
        "author": "陆龟蒙",
        "content": "前回边使至，闻道交河战。\n坐想鼓鞞声，寸心攒百箭。",
        "dynasty": "唐",
        "collection_info": null
    },
    {
        "title": "乐府杂咏六首 金吾子",
        "author": "陆龟蒙",
        "content": "嫁得金吾子，常闻轻薄名。\n君心如不重，妾腰徒自轻。",
        "dynasty": "唐",
        "collection_info": null
    },
    {
        "title": "子夜四时歌 春",
        "author": "陆龟蒙",
        "content": "山连翠羽屏，草接烟华席。\n望尽南飞燕，佳人断消息。",
        "dynasty": "唐",
        "collection_info": null
    },
    {
        "title": "子夜四时歌 夏",
        "author": "陆龟蒙",
        "content": "兰眼抬路斜，莺唇映花老。\n金龙倾漏尽，玉井敲冰早。",
        "dynasty": "唐",
        "collection_info": null
    },
    {
        "title": "子夜四时歌 秋",
        "author": "陆龟蒙",
        "content": "凉汉清泬寥，衰林怨风雨。\n愁听络纬唱，似与羁魂语。",
        "dynasty": "唐",
        "collection_info": null
    },
    {
        "title": "子夜四时歌 冬",
        "author": "陆龟蒙",
        "content": "南云走冷圭，北籁号空木。\n年年任霜霰，不减篔筜绿。",
        "dynasty": "唐",
        "collection_info": null
    },
    {
        "title": "大子夜歌二首 一",
        "author": "陆龟蒙",
        "content": "歌谣数百种，子夜最可怜。\n慷慨吐清音，明转出天然。",
        "dynasty": "唐",
        "collection_info": null
    },
    {
        "title": "大子夜歌二首 二",
        "author": "陆龟蒙",
        "content": "丝竹发歌响，假器扬清音。\n不知歌谣妙，声势出口心。",
        "dynasty": "唐",
        "collection_info": null
    },
    {
        "title": "子夜警歌二首 一",
        "author": "陆龟蒙",
        "content": "镂椀传绿酒，雕鑪熏紫烟。\n谁知苦寒调，共作白雪弦。",
        "dynasty": "唐",
        "collection_info": null
    },
    {
        "title": "子夜警歌二首 二",
        "author": "陆龟蒙",
        "content": "恃爱如欲进，含羞出不前。\n朱口发艳歌，玉指弄娇弦。",
        "dynasty": "唐",
        "collection_info": null
    },
    {
        "title": "子夜变歌三首 一",
        "author": "陆龟蒙",
        "content": "人传欢负情，我自未尝见。\n三更开门去，始知子夜变。",
        "dynasty": "唐",
        "collection_info": null
    },
    {
        "title": "子夜变歌三首 二",
        "author": "陆龟蒙",
        "content": "岁月如流迈，春尽秋已至。\n荧荧条上花，零落何乃驶。",
        "dynasty": "唐",
        "collection_info": null
    },
    {
        "title": "子夜变歌三首 三",
        "author": "陆龟蒙",
        "content": "岁月如流迈，行已及素秋。\n蟋蟀吟堂前，惆怅使侬愁。",
        "dynasty": "唐",
        "collection_info": null
    },
    {
        "title": "江南曲五首 一",
        "author": "陆龟蒙",
        "content": "鱼戏莲叶间，参差隐叶扇。\n鵁鶄𪈺鳿窥，潋滟无因见。",
        "dynasty": "唐",
        "collection_info": null
    },
    {
        "title": "江南曲五首 二",
        "author": "陆龟蒙",
        "content": "鱼戏莲叶东，初霞射红尾。\n傍临谢山侧，恰值清风起。",
        "dynasty": "唐",
        "collection_info": null
    },
    {
        "title": "江南曲五首 三",
        "author": "陆龟蒙",
        "content": "鱼戏莲叶西，盘盘舞波急。\n潜依曲岸凉，正直斜光入。",
        "dynasty": "唐",
        "collection_info": null
    },
    {
        "title": "江南曲五首 四",
        "author": "陆龟蒙",
        "content": "鱼戏莲叶南，欹危舞烟迭。\n光摇越鸟巢，影乱吴娃檝。",
        "dynasty": "唐",
        "collection_info": null
    },
    {
        "title": "江南曲五首 五",
        "author": "陆龟蒙",
        "content": "鱼戏莲叶北，澄阳动微涟。\n回看帝子渚，稍背鄂君船。",
        "dynasty": "唐",
        "collection_info": null
    },
    {
        "title": "陌上桑",
        "author": "陆龟蒙",
        "content": "皓齿还如贝色含，长眉亦似烟华贴。\n邻娃尽着绣裆襦，独自提筐采蚕叶。",
        "dynasty": "唐",
        "collection_info": null
    },
    {
        "title": "自遣诗三十首 一",
        "author": "陆龟蒙",
        "content": "五年重别旧山村，树有交柯犊有孙。\n更感卞峰颜色好，晓云纔散便当门。",
        "dynasty": "唐",
        "collection_info": null
    },
    {
        "title": "自遣诗三十首 二",
        "author": "陆龟蒙",
        "content": "雪下孤村淅淅鸣，病魂无睡洒来清。\n心摇秖待东窗晓，长媿寒鸡第一声。",
        "dynasty": "唐",
        "collection_info": null
    },
    {
        "title": "自遣诗三十首 三",
        "author": "陆龟蒙",
        "content": "多情多感自难忘，秖有风流共古长。\n座上不遗金带枕，陈王词赋为谁伤。",
        "dynasty": "唐",
        "collection_info": null
    },
    {
        "title": "自遣诗三十首 四",
        "author": "陆龟蒙",
        "content": "甫里先生未白头，酒旗犹可战高楼。\n长鲸好鲙无因得，乞取艅艎作钓舟。",
        "dynasty": "唐",
        "collection_info": null
    },
    {
        "title": "自遣诗三十首 五",
        "author": "陆龟蒙",
        "content": "花濑蒙蒙紫气昏，水边山曲更深村。\n终须拣取幽栖处，老桧成双便作门。",
        "dynasty": "唐",
        "collection_info": null
    },
    {
        "title": "自遣诗三十首 六",
        "author": "陆龟蒙",
        "content": "阴洞曾为采药行，冷云凝绝烛微明。\n玉芝敲折琤然堕，合有真人上姓名。",
        "dynasty": "唐",
        "collection_info": null
    },
    {
        "title": "自遣诗三十首 七",
        "author": "陆龟蒙",
        "content": "长叹人间髪易华，暗将心事许烟霞。\n病来前约分明在，药鼎书囊便是家。",
        "dynasty": "唐",
        "collection_info": null
    },
    {
        "title": "自遣诗三十首 八",
        "author": "陆龟蒙",
        "content": "酝得秋泉似玉容，比于云液更应浓。\n思量北海徐刘辈，枉向人间号酒龙。",
        "dynasty": "唐",
        "collection_info": null
    },
    {
        "title": "自遣诗三十首 九",
        "author": "陆龟蒙",
        "content": "羊侃多应自古豪，解盘金矟置纤腰。\n纵然此事教双得，不博溪田二顷苗。",
        "dynasty": "唐",
        "collection_info": null
    },
    {
        "title": "自遣诗三十首 十",
        "author": "陆龟蒙",
        "content": "偶然携稚看微波，临水春寒一倍多。\n便使笔精如逸少，懒能书字换羣鹅。",
        "dynasty": "唐",
        "collection_info": null
    },
    {
        "title": "自遣诗三十首 十一",
        "author": "陆龟蒙",
        "content": "昔闻庄叟迢迢梦，又道韩生苒苒飞。\n知有姓名聊寄问，更无言语抱斜晖。",
        "dynasty": "唐",
        "collection_info": null
    },
    {
        "title": "自遣诗三十首 十二",
        "author": "陆龟蒙",
        "content": "雪侵春事太无端，舞急微还近腊寒。\n应是也疑真宰怪，休时犹未徧林峦。",
        "dynasty": "唐",
        "collection_info": null
    },
    {
        "title": "自遣诗三十首 十三",
        "author": "陆龟蒙",
        "content": "数尺游丝堕碧空，年年长是惹东风。\n争知天上无人住，亦有春愁鹤髪翁。",
        "dynasty": "唐",
        "collection_info": null
    },
    {
        "title": "自遣诗三十首 十四",
        "author": "陆龟蒙",
        "content": "谁使寒鸦意绪娇，云情山晚动情憀。\n乱和残照纷纷舞，应索阳乌次第饶。",
        "dynasty": "唐",
        "collection_info": null
    },
    {
        "title": "自遣诗三十首 十五",
        "author": "陆龟蒙",
        "content": "古往天高事渺茫，争知灵媛不凄凉。\n月娥如有相思泪，秖待方诸寄两行。",
        "dynasty": "唐",
        "collection_info": null
    },
    {
        "title": "自遣诗三十首 十六",
        "author": "陆龟蒙",
        "content": "本来云外寄闲身，遂与溪云作主人。\n一夜逆风愁四散，晓来零落傍衣巾。",
        "dynasty": "唐",
        "collection_info": null
    },
    {
        "title": "自遣诗三十首 十七",
        "author": "陆龟蒙",
        "content": "渊明不待公田熟，乘兴先秋解印归。\n我为余粮春未去，到头谁是復谁非。",
        "dynasty": "唐",
        "collection_info": null
    },
    {
        "title": "自遣诗三十首 十八",
        "author": "陆龟蒙",
        "content": "云拥根株抱石危，斲来文似瘦蛟螭。\n幽人带病慵朝起，秖向春山尽日欹。",
        "dynasty": "唐",
        "collection_info": null
    },
    {
        "title": "自遣诗三十首 十九",
        "author": "陆龟蒙",
        "content": "月澹花闲夜已深，宋家微咏若遗音。\n重思万古无人赏，露湿清香独满襟。",
        "dynasty": "唐",
        "collection_info": null
    },
    {
        "title": "自遣诗三十首 二十",
        "author": "陆龟蒙",
        "content": "南岸春田手自农，往来横截半江风。\n有时不耐轻桡兴，暂欲蓬山访洛公。",
        "dynasty": "唐",
        "collection_info": null
    },
    {
        "title": "自遣诗三十首 二十一",
        "author": "陆龟蒙",
        "content": "贤达垂竿小隐中，我来真作捕鱼翁。\n前溪一夜春流急，已学严滩下钓筒。",
        "dynasty": "唐",
        "collection_info": null
    },
    {
        "title": "自遣诗三十首 二十二",
        "author": "陆龟蒙",
        "content": "水国君王又姓萧，风情由是冠南朝。\n灵和殿下巴江柳，十二旒前舞翠条。",
        "dynasty": "唐",
        "collection_info": null
    },
    {
        "title": "自遣诗三十首 二十三",
        "author": "陆龟蒙",
        "content": "强梳蓬鬓整斜冠，片烛光微夜思阑。\n天意最饶惆怅事，单栖分付与春寒。",
        "dynasty": "唐",
        "collection_info": null
    },
    {
        "title": "自遣诗三十首 二十四",
        "author": "陆龟蒙",
        "content": "无多药圃近南荣，合有新苗次第生。\n稚子不知名品上，恐随春草鬬输赢。",
        "dynasty": "唐",
        "collection_info": null
    },
    {
        "title": "自遣诗三十首 二十五",
        "author": "陆龟蒙",
        "content": "一派溪随箬下流，春来无处不汀洲。\n漪澜未碧蒲犹短，不见鸳鸯正自由。",
        "dynasty": "唐",
        "collection_info": null
    },
    {
        "title": "自遣诗三十首 二十六",
        "author": "陆龟蒙",
        "content": "山下花明水上曛，一桡青翰破霞文。\n越人但爱风流客，绣被何须属鄂君。",
        "dynasty": "唐",
        "collection_info": null
    },
    {
        "title": "自遣诗三十首 二十七",
        "author": "陆龟蒙",
        "content": "妍华须是占时生，准拟差肩不近情。\n佳丽几时腰不细，荆王辛苦致宫名。",
        "dynasty": "唐",
        "collection_info": null
    },
    {
        "title": "自遣诗三十首 二十八",
        "author": "陆龟蒙",
        "content": "奼女精神似月孤，敢将容易入洪炉。\n人间纵道铅华少，蝶翅新篁未肯无。",
        "dynasty": "唐",
        "collection_info": null
    },
    {
        "title": "自遣诗三十首 二十九",
        "author": "陆龟蒙",
        "content": "贞白求丹变姓名，主恩潜助亦无成。\n侯家竟换梁天子，王整徒劳作外兵。",
        "dynasty": "唐",
        "collection_info": null
    },
    {
        "title": "自遣诗三十首 三十",
        "author": "陆龟蒙",
        "content": "春雨能膏草木肥，就中林野碧含滋。\n唯余病客相逢背，一夜寒声减四肢。",
        "dynasty": "唐",
        "collection_info": null
    },
    {
        "title": "别墅怀归",
        "author": "陆龟蒙",
        "content": "东去沧溟百里余，沿江潮信到吾庐。\n就中家在蓬山下，一日堪凭两寄书。",
        "dynasty": "唐",
        "collection_info": null
    },
    {
        "title": "野井",
        "author": "陆龟蒙",
        "content": "朱阁前头露井多，碧梧桐下美人过。\n寒泉未必能如此，奈有银缾素绠何。",
        "dynasty": "唐",
        "collection_info": null
    },
    {
        "title": "南征",
        "author": "陆龟蒙",
        "content": "丞相南征定有无，幕中谁是骋良图。\n遥知贼胆纵横破，绕帐生犀一万株。",
        "dynasty": "唐",
        "collection_info": null
    },
    {
        "title": "北渡",
        "author": "陆龟蒙",
        "content": "江客柴门枕浪花，鸣机寒艣任呕哑。\n轻舟过去真堪画，惊起鸬鷀一阵斜。",
        "dynasty": "唐",
        "collection_info": null
    },
    {
        "title": "夜泊咏栖鸿",
        "author": "陆龟蒙",
        "content": "可怜霜月暂相依，莫向衡阳趁逐飞。\n同是江南寒夜客，羽毛单薄稻粱微。",
        "dynasty": "唐",
        "collection_info": null
    },
    {
        "title": "早行",
        "author": "陆龟蒙",
        "content": "水寒孤棹触天文，直似乘槎去问津。\n纵使碧虚无限好，客星名字也愁人。",
        "dynasty": "唐",
        "collection_info": null
    },
    {
        "title": "木兰堂",
        "author": "陆龟蒙",
        "content": "洞庭波浪渺无津，日日征帆送远人。\n几度木兰舟上望，不知元是此花身。",
        "dynasty": "唐",
        "collection_info": null
    },
    {
        "title": "和袭美春夕陪崔谏议樱桃园宴",
        "author": "陆龟蒙",
        "content": "佳人芳树杂春蹊，花外烟蒙月渐低。\n几度艳歌清欲转，流莺惊起不成栖。",
        "dynasty": "唐",
        "collection_info": null
    },
    {
        "title": "和袭美松江早春",
        "author": "陆龟蒙",
        "content": "柳下江餐待好风，暂时还得狎渔翁。\n一生无事烟波足，唯有沙边水勃公。",
        "dynasty": "唐",
        "collection_info": null
    },
    {
        "title": "和袭美女坟湖",
        "author": "陆龟蒙",
        "content": "水平波淡遶迴塘，鹤殉人沈万古伤。\n应是离魂双不得，至今沙上少鸳鸯。",
        "dynasty": "唐",
        "collection_info": null
    },
    {
        "title": "和袭美泰伯庙",
        "author": "陆龟蒙",
        "content": "故国城荒德未荒，年年椒奠湿中堂。\n迩来父子争天下，不信人间有让王。",
        "dynasty": "唐",
        "collection_info": null
    },
    {
        "title": "和袭美木兰院次韵",
        "author": "陆龟蒙",
        "content": "苦吟清漏迢迢极，月过花西尚未眠。\n犹忆故山欹警枕，夜来呜咽似流泉。",
        "dynasty": "唐",
        "collection_info": null
    },
    {
        "title": "和袭美重题蔷薇",
        "author": "陆龟蒙",
        "content": "秾华自古不得久，况是倚春春已空。\n更被夜来风雨恶，满阶狼籍没多红。",
        "dynasty": "唐",
        "collection_info": null
    },
    {
        "title": "和袭美春夕酒醒",
        "author": "陆龟蒙",
        "content": "几年无事傍江湖，醉倒黄公旧酒垆。\n觉后不知明月上，满身花影倩人扶。",
        "dynasty": "唐",
        "collection_info": null
    },
    {
        "title": "和袭美木兰后池三咏 重台莲花",
        "author": "陆龟蒙",
        "content": "水国烟乡足芰荷，就中芳瑞此难过。\n风情为与吴王近，红萼常教一倍多。",
        "dynasty": "唐",
        "collection_info": null
    },
    {
        "title": "和袭美木兰后池三咏 浮萍",
        "author": "陆龟蒙",
        "content": "晚来风约半池明，重迭侵沙绿罽成。\n不用临池更相笑，最无根蔕是浮名。",
        "dynasty": "唐",
        "collection_info": null
    },
    {
        "title": "和袭美木兰后池三咏 白莲",
        "author": "陆龟蒙",
        "content": "素蘤多蒙别艳欺，此花真合在瑶池。\n还应有恨无人觉，月晓风清欲堕时。",
        "dynasty": "唐",
        "collection_info": null
    },
    {
        "title": "和袭美重题后池",
        "author": "陆龟蒙",
        "content": "晓烟清露暗相和，浴雁浮鸥意绪多。\n却是陈王词赋错，枉将心事托微波。",
        "dynasty": "唐",
        "collection_info": null
    },
    {
        "title": "和胥门闲泛",
        "author": "陆龟蒙",
        "content": "细桨轻撶下白苹，故城花谢绿阴新。\n岂无今日逃名士，试问南塘着屧人。",
        "dynasty": "唐",
        "collection_info": null
    },
    {
        "title": "袭美初植松桂偶题",
        "author": "陆龟蒙",
        "content": "轩阴冉冉移斜日，寒韵泠泠入晚风。\n烟格月姿曾不改，至今犹似在山中。",
        "dynasty": "唐",
        "collection_info": null
    },
    {
        "title": "和袭美馆娃宫怀古五绝 一",
        "author": "陆龟蒙",
        "content": "三千虽衣水犀珠，半夜夫差国暗屠。\n犹有八人皆二八，独教西子占亡吴。",
        "dynasty": "唐",
        "collection_info": null
    },
    {
        "title": "和袭美馆娃宫怀古五绝 二",
        "author": "陆龟蒙",
        "content": "一宫花渚漾涟漪，俀堕鸦鬟出茧眉。\n可料座中歌舞袖，便将残节拂降旗。",
        "dynasty": "唐",
        "collection_info": null
    },
    {
        "title": "和袭美馆娃宫怀古五绝 三",
        "author": "陆龟蒙",
        "content": "几多云榭倚青冥，越燄烧来一片平。\n此地最应沾恨血，至今春草不匀生。",
        "dynasty": "唐",
        "collection_info": null
    },
    {
        "title": "和袭美馆娃宫怀古五绝 四",
        "author": "陆龟蒙",
        "content": "江色分明练绕台，战帆遥隔绮疏开。\n波神自厌荒淫主，句践楼船稳帖来。",
        "dynasty": "唐",
        "collection_info": null
    },
    {
        "title": "和袭美馆娃宫怀古五绝 五",
        "author": "陆龟蒙",
        "content": "宝袜香綦碎晓尘，乱兵谁惜似花人。\n伯劳应是精灵使，犹向残阳泣暮春。",
        "dynasty": "唐",
        "collection_info": null
    },
    {
        "title": "和袭美虎丘寺西小溪闲泛三绝 一",
        "author": "陆龟蒙",
        "content": "树号相思枝拂地，鸟语提壶声满溪。\n云涯一里千万曲，直是渔翁行也迷。",
        "dynasty": "唐",
        "collection_info": null
    },
    {
        "title": "和袭美虎丘寺西小溪闲泛三绝 二",
        "author": "陆龟蒙",
        "content": "荒柳卧波浑似困，宿云遮坞未全痴。\n云情柳意萧萧会，若问诸余总不知。",
        "dynasty": "唐",
        "collection_info": null
    },
    {
        "title": "和袭美虎丘寺西小溪闲泛三绝 三",
        "author": "陆龟蒙",
        "content": "每逢孤屿一倚檝，便欲狂歌同采薇。\n任是烟萝中待月，不妨欹枕扣舷归。",
        "dynasty": "唐",
        "collection_info": null
    },
    {
        "title": "和袭美天竺寺八月十五夜桂子",
        "author": "陆龟蒙",
        "content": "霜实常闻秋半夜，天台天竺堕云岑。\n如何两地无人种，却是湘灕是桂林。",
        "dynasty": "唐",
        "collection_info": null
    },
    {
        "title": "戏题袭美书印囊",
        "author": "陆龟蒙",
        "content": "鹊衔龟顾妙无余，不爱封侯爱石渠。\n应笑休文过万卷，至今谁道沈家书。",
        "dynasty": "唐",
        "collection_info": null
    },
    {
        "title": "和袭美钓侣二章 一",
        "author": "陆龟蒙",
        "content": "一艇轻撶看晓涛，接䍦抛下漉春醪。\n相逢便倚蒹葭泊，更唱菱歌擘蟹螯。",
        "dynasty": "唐",
        "collection_info": null
    },
    {
        "title": "和袭美钓侣二章 二",
        "author": "陆龟蒙",
        "content": "雨后沙虚古岸崩，鱼梁移入乱云层。\n归时月堕汀洲暗，认得妻儿结网灯。",
        "dynasty": "唐",
        "collection_info": null
    },
    {
        "title": "和袭美寄同年韦校书",
        "author": "陆龟蒙",
        "content": "万古风烟满故都，清才搜括妙无余。\n可中寄与芸香客，便是江南地里书。",
        "dynasty": "唐",
        "collection_info": null
    },
    {
        "title": "和袭美初冬偶作",
        "author": "陆龟蒙",
        "content": "桐下空阶迭绿钱，貂裘初绽拥高眠。\n小炉低幌还遮掩，酒滴灰香似去年。",
        "dynasty": "唐",
        "collection_info": null
    },
    {
        "title": "袭美醉中寄一壶幷一绝走笔次韵奉酬",
        "author": "陆龟蒙",
        "content": "酒痕衣上杂莓苔，犹忆红螺一两杯。\n正被遶篱荒菊笑，日斜还有白衣来。",
        "dynasty": "唐",
        "collection_info": null
    },
    {
        "title": "再和次韵",
        "author": "陆龟蒙",
        "content": "阶下饥禽啄嫩苔，野人方倒病中杯。\n寒蔬卖却还沽吃，可有金貂换得来。",
        "dynasty": "唐",
        "collection_info": null
    },
    {
        "title": "和袭美重玄寺双矮桧",
        "author": "陆龟蒙",
        "content": "可怜烟刺是青螺，如到双林误礼多。\n更忆早秋登北固，海门苍翠出晴波。",
        "dynasty": "唐",
        "collection_info": null
    },
    {
        "title": "醉中戏赠袭美",
        "author": "陆龟蒙",
        "content": "南北风流旧不同，伧吴今日若相通。\n病来犹伴金杯满，欲得人呼小褚公。",
        "dynasty": "唐",
        "collection_info": null
    },
    {
        "title": "润卿遗青䭀饭兼之一绝聊用荅谢",
        "author": "陆龟蒙",
        "content": "旧闻香积金仙食，今见青精玉斧餐。\n自笑镜中无骨录，可能飞上紫云端。",
        "dynasty": "唐",
        "collection_info": null
    },
    {
        "title": "文讌招润卿博士辞以道侣将至一绝寄之",
        "author": "陆龟蒙",
        "content": "仙客何时下鹤翎，方瞳如水脑华清。\n不过传达杨君梦，从许人间小兆听。",
        "dynasty": "唐",
        "collection_info": null
    },
    {
        "title": "再招",
        "author": "陆龟蒙",
        "content": "遥知道侣谈玄次，又是文交丽事时。\n虽是寒轻云重日，也留花簟待徐摛。",
        "dynasty": "唐",
        "collection_info": null
    },
    {
        "title": "玩金鸂𪆟戏赠袭美",
        "author": "陆龟蒙",
        "content": "曾向溪边泊暮云，至今犹忆浪花羣。\n不知镂羽凝香雾，堪与鸳鸯觉后闻。",
        "dynasty": "唐",
        "collection_info": null
    },
    {
        "title": "子规一首",
        "author": "陆龟蒙",
        "content": "碧竿微露月玲珑，谢豹伤心独叫风。\n高处已应闻滴血，山榴一夜几枝红。",
        "dynasty": "唐",
        "collection_info": null
    },
    {
        "title": "寄题天台国清寺齐梁体",
        "author": "陆龟蒙",
        "content": "峰带楼台天外立，明河色近罘罳湿。\n松间石上定僧寒，半夜楢溪水声急。",
        "dynasty": "唐",
        "collection_info": null
    },
    {
        "title": "奉和谏议酬先辈霜菊",
        "author": "陆龟蒙",
        "content": "紫茎芳艳照西风，秖怕霜华掠断丛。\n争奈病夫难强饮，应须速自召车公。",
        "dynasty": "唐",
        "collection_info": null
    },
    {
        "title": "和袭美咏皋桥",
        "author": "陆龟蒙",
        "content": "横截春流架断虹，凭栏犹思五噫风。\n今来未必非梁孟，却是无人断伯通。",
        "dynasty": "唐",
        "collection_info": null
    },
    {
        "title": "和袭美悼鹤",
        "author": "陆龟蒙",
        "content": "酆都香稻字重思，遥想飞魂去未饥。\n争奈野鸦无数健，黄昏来占旧栖枝。",
        "dynasty": "唐",
        "collection_info": null
    },
    {
        "title": "和醉中袭美先起次韵",
        "author": "陆龟蒙",
        "content": "莫唱艳歌凝翠黛，已通仙籍在金闺。\n他时若寄相思泪，红粉痕应伴紫泥。",
        "dynasty": "唐",
        "collection_info": null
    },
    {
        "title": "和袭美酒病偶作次韵",
        "author": "陆龟蒙",
        "content": "柳疎桐下晚窗明，秖有微风为析酲。\n唯欠白绡笼解散，洛生闲咏两三声。",
        "dynasty": "唐",
        "collection_info": null
    },
    {
        "title": "忆白菊",
        "author": "陆龟蒙",
        "content": "稚子书传白菊开，西成相滞未容迴。\n月明阶下窗纱薄，多少清香透入来。",
        "dynasty": "唐",
        "collection_info": null
    },
    {
        "title": "和同润卿寒夜访袭美各惜其志次韵",
        "author": "陆龟蒙",
        "content": "醉韵飘飘不可亲，掉头吟侧华阳巾。\n如能跂脚南窗下，便是羲皇世上人。",
        "dynasty": "唐",
        "collection_info": null
    },
    {
        "title": "和袭美寒夜文讌润卿有期不至",
        "author": "陆龟蒙",
        "content": "细雨轻觞玉漏终，上清词句落吟中。\n松斋一夜怀贞白，霜外空闻五粒风。",
        "dynasty": "唐",
        "collection_info": null
    },
    {
        "title": "移石盆",
        "author": "陆龟蒙",
        "content": "移得龙泓潋滟寒，月轮初下白云端。\n无人尽日澄心坐，倒影新篁一两竿。",
        "dynasty": "唐",
        "collection_info": null
    },
    {
        "title": "石竹花咏",
        "author": "陆龟蒙",
        "content": "曾看南朝画国娃，古萝衣上碎明霞。\n而今莫共金钱鬬，买却春风是此花。",
        "dynasty": "唐",
        "collection_info": null
    },
    {
        "title": "和袭美友人许惠酒以诗征之",
        "author": "陆龟蒙",
        "content": "冻醪初漉嫩如春，轻蚁漂漂杂蘂尘。\n得伴方平同一醉，明朝应作蔡经身。",
        "dynasty": "唐",
        "collection_info": null
    },
    {
        "title": "闻圆载上人挟儒书洎释典归日本国更作一绝以送",
        "author": "陆龟蒙",
        "content": "九流三藏一时倾，万轴光凌渤澥声。\n从此遗编东去后，却应荒外有诸生。",
        "dynasty": "唐",
        "collection_info": null
    },
    {
        "title": "闲吟",
        "author": "陆龟蒙",
        "content": "闲吟料得三更尽，始把孤灯背竹窗。\n一夜西风高浪起，不教归梦过寒江。",
        "dynasty": "唐",
        "collection_info": null
    },
    {
        "title": "秘色越器",
        "author": "陆龟蒙",
        "content": "九秋风露越窑开，夺得千峰翠色来。\n好向中宵盛沆瀣，共嵇中散鬬遗杯。",
        "dynasty": "唐",
        "collection_info": null
    },
    {
        "title": "景阳宫井",
        "author": "陆龟蒙",
        "content": "古堞烟埋宫井树，陈主吴姬堕泉处。\n舜没苍梧万里云，却不闻将二妃去。",
        "dynasty": "唐",
        "collection_info": null
    },
    {
        "title": "江南二首 一",
        "author": "陆龟蒙",
        "content": "便风船尾香秔熟，细雨层头赤鲤跳。\n待得江餐闲望足，日斜方动木兰桡。",
        "dynasty": "唐",
        "collection_info": null
    },
    {
        "title": "江南二首 二",
        "author": "陆龟蒙",
        "content": "村边紫豆花垂次，岸上红梨叶战初。\n莫怪烟中重回首，酒家青纻一行书。",
        "dynasty": "唐",
        "collection_info": null
    },
    {
        "title": "溪思雨中",
        "author": "陆龟蒙",
        "content": "雨映前山万絇丝，樐声衝破似鸣机。\n无端织得愁成段，堪作骚人酒病衣。",
        "dynasty": "唐",
        "collection_info": null
    },
    {
        "title": "江城夜泊",
        "author": "陆龟蒙",
        "content": "漏移寒箭丁丁急，月挂虚弓霭霭明。\n此夜离魂堪射断，更须江笛两三声。",
        "dynasty": "唐",
        "collection_info": null
    },
    {
        "title": "宫人斜",
        "author": "陆龟蒙",
        "content": "草着愁烟似不春，晚莺哀怨问行人。\n须知一种埋香骨，犹胜昭君作虏尘。",
        "dynasty": "唐",
        "collection_info": null
    },
    {
        "title": "送棊客",
        "author": "陆龟蒙",
        "content": "满目山川似势棊，况当秋雁正斜飞。\n金门若召羊玄保，赌取江东太守归。",
        "dynasty": "唐",
        "collection_info": null
    },
    {
        "title": "汉宫词",
        "author": "陆龟蒙",
        "content": "招灵阁上霓旌绝，柏梁台中珠翠稠。\n一身三十六宫夜，露滴玉盘青桂秋。",
        "dynasty": "唐",
        "collection_info": null
    },
    {
        "title": "上清",
        "author": "陆龟蒙",
        "content": "玉林风露寂寥清，仙妃对月闲吹笙。\n新篁冷涩曲未尽，细拂云枝栖凤惊。",
        "dynasty": "唐",
        "collection_info": null
    },
    {
        "title": "秋荷",
        "author": "陆龟蒙",
        "content": "蒲茸承露有佳色，茭叶束烟如效颦。\n盈盈一水不得渡，冷翠遗香愁向人。",
        "dynasty": "唐",
        "collection_info": null
    },
    {
        "title": "有别二首 一",
        "author": "陆龟蒙",
        "content": "且将丝䋏繫兰舟，醉下烟汀减去愁。\n江上有楼君莫上，落花随浪正东流。",
        "dynasty": "唐",
        "collection_info": null
    },
    {
        "title": "有别二首 二",
        "author": "陆龟蒙",
        "content": "池上已看莺舌默，云间应即雁翰开。\n唯愁别后当风立，万树将秋入恨来。",
        "dynasty": "唐",
        "collection_info": null
    },
    {
        "title": "病中晓思",
        "author": "陆龟蒙",
        "content": "月堕霜西竹井寒，辘轳丝冻下缾难。\n幽人病久浑成渴，愁见龙书一鼎干。",
        "dynasty": "唐",
        "collection_info": null
    },
    {
        "title": "送友人之湖上",
        "author": "陆龟蒙",
        "content": "故人溪上有渔舟，竿倚风苹夜不收。\n欲寄一函聊问讯，洪乔宁作置书邮。",
        "dynasty": "唐",
        "collection_info": null
    },
    {
        "title": "寒日逢僧",
        "author": "陆龟蒙",
        "content": "瘦胫高褰梵屧轻，野塘风劲锡环鸣。\n如何不向深山裏，坐拥闲云过一生。",
        "dynasty": "唐",
        "collection_info": null
    },
    {
        "title": "冬柳",
        "author": "陆龟蒙",
        "content": "柳汀斜对野人窗，零落衰条傍晓江。\n正是霜风飘断处，寒鸥惊起一双双。",
        "dynasty": "唐",
        "collection_info": null
    },
    {
        "title": "寄友人",
        "author": "陆龟蒙",
        "content": "敬亭寒夜溪声裏，同听先生讲太玄。\n上得云梯不回首，钓竿犹在五湖边。",
        "dynasty": "唐",
        "collection_info": null
    },
    {
        "title": "岛树",
        "author": "陆龟蒙",
        "content": "波涛漱苦盘根浅，风雨飘多着叶迟。\n迥出孤烟残照裏，鹭鹚相对立高枝。",
        "dynasty": "唐",
        "collection_info": null
    },
    {
        "title": "头陀僧",
        "author": "陆龟蒙",
        "content": "万峰围绕一峰深，向此长修苦行心。\n自埽雪中归鹿迹，天明恐被猎人寻。",
        "dynasty": "唐",
        "collection_info": null
    },
    {
        "title": "晚渡",
        "author": "陆龟蒙",
        "content": "半波风雨半波晴，渔曲飘秋野调清。\n各样莲船逗村去，笠檐衰袂有残声。",
        "dynasty": "唐",
        "collection_info": null
    },
    {
        "title": "赠老僧二首 一",
        "author": "陆龟蒙",
        "content": "枯貌自同霜裏木，余生唯指佛前灯。\n少时写得坐禅影，今见问人何处僧。",
        "dynasty": "唐",
        "collection_info": null
    },
    {
        "title": "赠老僧二首 二",
        "author": "陆龟蒙",
        "content": "自有家山供衲线，不离溪曲取庵茅。\n旧曾闻说林中鸟，定后长来顶上巢。",
        "dynasty": "唐",
        "collection_info": null
    },
    {
        "title": "忆山泉",
        "author": "陆龟蒙",
        "content": "一夜寒声来梦裏，平明着屐到声边。\n心期盛夏同过此，脱却荷衣石上眠。",
        "dynasty": "唐",
        "collection_info": null
    },
    {
        "title": "白芙蓉",
        "author": "陆龟蒙",
        "content": "澹然相对却成劳，月染风裁箇箇高。\n似说玉皇亲谪堕，至今犹着水霜袍。",
        "dynasty": "唐",
        "collection_info": null
    },
    {
        "title": "严光钓台",
        "author": "陆龟蒙",
        "content": "片帆竿外揖清风，石立云孤万古中。\n不是狂奴为故态，仲华争得黑头公。",
        "dynasty": "唐",
        "collection_info": null
    },
    {
        "title": "读陈拾遗集",
        "author": "陆龟蒙",
        "content": "蓬颗何时与恨平，蜀江衣带蜀山轻。\n寻闻骑士枭黄祖，自是无人祭祢衡。",
        "dynasty": "唐",
        "collection_info": null
    },
    {
        "title": "吴宫怀古",
        "author": "陆龟蒙",
        "content": "香径长洲尽棘丛，奢云艳雨秖悲风。\n吴王事事须亡国，未必西施胜六宫。",
        "dynasty": "唐",
        "collection_info": null
    },
    {
        "title": "送琴客之建康",
        "author": "陆龟蒙",
        "content": "蕙风杉露共泠泠，三峡寒泉漱玉清。\n君到南朝访遗事，柳家双锁旧知名。",
        "dynasty": "唐",
        "collection_info": null
    },
    {
        "title": "闺怨",
        "author": "陆龟蒙",
        "content": "白袷行人又远游，日斜空上映花楼。\n愁丝堕絮相逢着，绊惹春风卒未休。",
        "dynasty": "唐",
        "collection_info": null
    },
    {
        "title": "丁香",
        "author": "陆龟蒙",
        "content": "江上悠悠人不问，十年云外醉中身。\n殷勤解却丁香结，纵放繁枝散诞春。",
        "dynasty": "唐",
        "collection_info": null
    },
    {
        "title": "种蒲",
        "author": "陆龟蒙",
        "content": "杜若溪边手自移，旋抽烟劒碧参差。\n何时织得孤帆去，悬向秋风访所思。",
        "dynasty": "唐",
        "collection_info": null
    },
    {
        "title": "范蠡",
        "author": "陆龟蒙",
        "content": "平吴专越祸胎深，岂是功成有去心。\n句践不知嫌鸟喙，归来犹自铸良金。",
        "dynasty": "唐",
        "collection_info": null
    },
    {
        "title": "山僧二首 一",
        "author": "陆龟蒙",
        "content": "山藓几重生草履，涧泉长自满铜缾。\n时将如意敲眠虎，遣向林间坐听经。",
        "dynasty": "唐",
        "collection_info": null
    },
    {
        "title": "山僧二首 二",
        "author": "陆龟蒙",
        "content": "一夏不离苍岛上，秋来频话石城南。\n思归瀑布声前坐，却把松枝拂旧庵。",
        "dynasty": "唐",
        "collection_info": null
    },
    {
        "title": "上云乐",
        "author": "陆龟蒙",
        "content": "青丝作筰桂为船，白兔捣药虾蟇丸。\n便浮天汉泊星渚，回首笑君承露盘。",
        "dynasty": "唐",
        "collection_info": null
    },
    {
        "title": "新秋杂题六首 眠",
        "author": "陆龟蒙",
        "content": "一簟临窗薤叶秋，小帘风荡半离钩。\n魂清雨急梦难到，身在五湖波上头。",
        "dynasty": "唐",
        "collection_info": null
    },
    {
        "title": "新秋杂题六首 行",
        "author": "陆龟蒙",
        "content": "寻人直到月坞北，觅鹤便过云峰西。\n只今犹有疎野调，但绕莓苔风雨畦。",
        "dynasty": "唐",
        "collection_info": null
    },
    {
        "title": "新秋杂题六首 倚",
        "author": "陆龟蒙",
        "content": "橘下凝情香染巾，竹边留思露摇身。\n背烟垂首尽日立，忆得山中无事人。",
        "dynasty": "唐",
        "collection_info": null
    },
    {
        "title": "新秋杂题六首 吟",
        "author": "陆龟蒙",
        "content": "忆山摇膝石上晚，怀古掉头溪畔凉。\n有时得句一声发，惊起鹭鹚和夕阳。",
        "dynasty": "唐",
        "collection_info": null
    },
    {
        "title": "新秋杂题六首 食",
        "author": "陆龟蒙",
        "content": "日午空斋带睡痕，水蔬山药荐盘[飧]。\n林乌信我无机事，长到而今下石盆。",
        "dynasty": "唐",
        "collection_info": null
    },
    {
        "title": "新秋杂题六首 坐",
        "author": "陆龟蒙",
        "content": "偶避蝉声来隙地，忽随鸿影入辽天。\n闲僧不会寂寥意，道学西方人坐禅。",
        "dynasty": "唐",
        "collection_info": null
    },
    {
        "title": "新沙",
        "author": "陆龟蒙",
        "content": "渤澥声中涨小堤，官家知后海鸥知。\n蓬莱有路教人到，应亦年年税紫芝。",
        "dynasty": "唐",
        "collection_info": null
    },
    {
        "title": "邺宫词二首 一",
        "author": "陆龟蒙",
        "content": "魏武平生不好香，枫胶蕙炷洁宫房。\n可知遗令非前事，却有余熏在绣囊。",
        "dynasty": "唐",
        "collection_info": null
    },
    {
        "title": "邺宫词二首 二",
        "author": "陆龟蒙",
        "content": "花飞蝶骇不愁人，水殿云廊别置春。\n晓日靓妆千骑女，白樱桃下紫纶巾。",
        "dynasty": "唐",
        "collection_info": null
    },
    {
        "title": "古别离",
        "author": "陆龟蒙",
        "content": "仙人左手把长箭，欲射日乌乌不栖。\n何事离情畏明发，一心唯恨汝南鸡。",
        "dynasty": "唐",
        "collection_info": null
    },
    {
        "title": "高道士",
        "author": "陆龟蒙",
        "content": "峨眉道士风骨峻，手把玉皇书一通。\n东游借得琴高鲤，骑人蓬莱清浅中。",
        "dynasty": "唐",
        "collection_info": null
    },
    {
        "title": "蔬食",
        "author": "陆龟蒙",
        "content": "孔融不要留残脍，庾悦无端恡子鹅。\n香稻熟来秋菜嫩，伴僧餐了听云和。",
        "dynasty": "唐",
        "collection_info": null
    },
    {
        "title": "寄远",
        "author": "陆龟蒙",
        "content": "缥梨花谢莺口吃，黄犊少年人未归。\n画扇红弦相掩映，独看斜月下帘衣。",
        "dynasty": "唐",
        "collection_info": null
    },
    {
        "title": "山中僧",
        "author": "陆龟蒙",
        "content": "手关一室翠微裏，日暮白云栖半间。\n白云朝出天际去，若比老僧犹未闲。",
        "dynasty": "唐",
        "collection_info": null
    },
    {
        "title": "洞宫秋夕",
        "author": "陆龟蒙",
        "content": "浓霜打叶落地声，南溪石泉细泠泠。\n洞宫寂寞人不去，坐见月生云母屏。",
        "dynasty": "唐",
        "collection_info": null
    },
    {
        "title": "连昌宫词二首 门",
        "author": "陆龟蒙",
        "content": "金铺零落兽镮空，斜揜双扉细草中。\n日暮鸟归宫树绿，不闻鸦轧闭春风。",
        "dynasty": "唐",
        "collection_info": null
    },
    {
        "title": "连昌宫词二首 阶",
        "author": "陆龟蒙",
        "content": "草没苔封迭翠斜，坠红千叶拥残霞。\n年年直为秋霖苦，滴陷青珉隐起花。",
        "dynasty": "唐",
        "collection_info": null
    },
    {
        "title": "怀宛陵旧游",
        "author": "陆龟蒙",
        "content": "陵阳佳地昔年游，谢朓青山李白楼。\n唯有日斜溪上思，酒旗风影落春流。",
        "dynasty": "唐",
        "collection_info": null
    },
    {
        "title": "松石晓景图",
        "author": "陆龟蒙",
        "content": "霜骨云根惨澹愁，宿烟封着未全收。\n将归与说文通后，写得松江岸上秋。",
        "dynasty": "唐",
        "collection_info": null
    },
    {
        "title": "钓车",
        "author": "陆龟蒙",
        "content": "小轮轻线妙无双，曾伴幽人酒一缸。\n洛客见诗如有问，辗烟衝雨过桐江。",
        "dynasty": "唐",
        "collection_info": null
    },
    {
        "title": "漉酒巾",
        "author": "陆龟蒙",
        "content": "靖节高风不可攀，此巾犹坠冻醪间。\n偏宜雪夜山中戴，认取时情与醉颜。",
        "dynasty": "唐",
        "collection_info": null
    },
    {
        "title": "华阳巾",
        "author": "陆龟蒙",
        "content": "莲花峰下得佳名，云褐相兼上鹤翎。\n须是古坛秋霁后，静焚香炷礼寒星。",
        "dynasty": "唐",
        "collection_info": null
    },
    {
        "title": "方响",
        "author": "陆龟蒙",
        "content": "击霜寒玉乱丁丁，花[底]秋风拂坐生。\n王母闲看汉天子，满猗兰殿佩环声。",
        "dynasty": "唐",
        "collection_info": null
    },
    {
        "title": "白鹭",
        "author": "陆龟蒙",
        "content": "雪然飞下立苍苔，应伴江鸥拒我来。\n见欲扁舟摇荡去，倩君先作水云媒。",
        "dynasty": "唐",
        "collection_info": null
    },
    {
        "title": "溪行",
        "author": "陆龟蒙",
        "content": "晚天寒雨上滩时，他已扬舲我尚迟。\n自是樯低帆幅少，溪风终不两般吹。",
        "dynasty": "唐",
        "collection_info": null
    },
    {
        "title": "太湖叟",
        "author": "陆龟蒙",
        "content": "细桨轻船卖石归，酒痕狼籍徧苔衣。\n攻车战舰繁如织，不肯回头问是非。",
        "dynasty": "唐",
        "collection_info": null
    },
    {
        "title": "荅友人",
        "author": "陆龟蒙",
        "content": "荆卿雄骨化为尘，燕市应无共饮人。\n能说鹔鹴来换酒，五湖赊与一年春。",
        "dynasty": "唐",
        "collection_info": null
    },
    {
        "title": "偶作",
        "author": "陆龟蒙",
        "content": "酒信巧为缲病绪，花音长作嫁愁媒。\n也知愁病堪回避，争奈流莺唤起来。",
        "dynasty": "唐",
        "collection_info": null
    },
    {
        "title": "春思二首 一",
        "author": "陆龟蒙",
        "content": "竹外麦烟愁漠漠，短翅啼禽飞魄魄。\n此时忆着千里人，独坐支颐看花落。",
        "dynasty": "唐",
        "collection_info": null
    },
    {
        "title": "春思二首 二",
        "author": "陆龟蒙",
        "content": "江南酒熟清明天，高高绿斾当风悬。\n谁家无事少年子，满面落花犹醉眠。",
        "dynasty": "唐",
        "collection_info": null
    },
    {
        "title": "访僧不遇",
        "author": "陆龟蒙",
        "content": "棹倚东林欲问禅，远公飞锡未应还。\n蒙庄弟子相看笑，何事空门亦有关。",
        "dynasty": "唐",
        "collection_info": null
    },
    {
        "title": "谢山泉",
        "author": "陆龟蒙",
        "content": "决决春泉出洞霞，石壜封寄野人家。\n草堂尽日留僧坐，自向前溪摘茗芽。",
        "dynasty": "唐",
        "collection_info": null
    },
    {
        "title": "洞宫夕",
        "author": "陆龟蒙",
        "content": "月午山空桂花落，华阳道士云衣薄。\n石坛香散步虚声，杉云清泠滴栖鹤。",
        "dynasty": "唐",
        "collection_info": null
    },
    {
        "title": "峡客行",
        "author": "陆龟蒙",
        "content": "万仞峰排千劒束，孤舟夜繫峰头宿。\n蛮溪雪坏蜀江倾，滟滪朝来大如屋。",
        "dynasty": "唐",
        "collection_info": null
    },
    {
        "title": "江边",
        "author": "陆龟蒙",
        "content": "江边日晚潮烟上，树裏鸦鸦桔槔响。\n无因得似灌园翁，十亩春蔬一藜杖。",
        "dynasty": "唐",
        "collection_info": null
    },
    {
        "title": "帘",
        "author": "陆龟蒙",
        "content": "枕映疎容晚向欹，秋烟脉脉雨微微。\n逆风障燕寻常事，不学人前当妓衣。",
        "dynasty": "唐",
        "collection_info": null
    },
    {
        "title": "开元杂题七首 玉龙子",
        "author": "陆龟蒙",
        "content": "何代奇工碾玉英，细髯纤角尽雕成。\n烟干雾悄君心苦，风雨长随一掷声。",
        "dynasty": "唐",
        "collection_info": null
    },
    {
        "title": "开元杂题七首 照夜白",
        "author": "陆龟蒙",
        "content": "雪蚪轻骏步如飞，一练腾光透月旗。\n应笑穆王抛万乘，踏风鞭露向瑶池。",
        "dynasty": "唐",
        "collection_info": null
    },
    {
        "title": "开元杂题七首 舞马",
        "author": "陆龟蒙",
        "content": "月窟龙孙四百蹄，骄骧轻步应金鞞。\n曲终似要君王宠，回望红楼不敢嘶。",
        "dynasty": "唐",
        "collection_info": null
    },
    {
        "title": "开元杂题七首 杂伎",
        "author": "陆龟蒙",
        "content": "拜象驯犀角抵豪，星丸霜劒出花高。\n六宫争近乘舆望，珠翠三千拥赭袍。",
        "dynasty": "唐",
        "collection_info": null
    },
    {
        "title": "开元杂题七首 雪衣女",
        "author": "陆龟蒙",
        "content": "嫩红钩曲雪花攒，月殿栖时片影残。\n自说夜来春梦恶，学持金偈玉栏干。",
        "dynasty": "唐",
        "collection_info": null
    },
    {
        "title": "开元杂题七首 绣岭宫",
        "author": "陆龟蒙",
        "content": "绣岭花残翠倚空，碧窗瑶砌旧行宫。\n闲乘小驷浓阴下，时举金鞭半袖风。",
        "dynasty": "唐",
        "collection_info": null
    },
    {
        "title": "开元杂题七首 汤泉",
        "author": "陆龟蒙",
        "content": "暖殿流汤数十间，玉渠香细浪回环。\n上皇初解云衣浴，珠棹时敲瑟瑟山。",
        "dynasty": "唐",
        "collection_info": null
    },
    {
        "title": "题杜秀才水亭",
        "author": "陆龟蒙",
        "content": "晓和风露立晴烟，秖恐腥魂涴洞天。\n云肆有龙君若买，便敲初日铸金钱。",
        "dynasty": "唐",
        "collection_info": null
    },
    {
        "title": "翠碧",
        "author": "陆龟蒙",
        "content": "红襟翠翰两参差，径拂烟华上细枝。\n春水渐生鱼易得，莫辞风雨坐多时。",
        "dynasty": "唐",
        "collection_info": null
    },
    {
        "title": "水国诗",
        "author": "陆龟蒙",
        "content": "水国不堪旱，斯民生甚微。\n直至葭菼少，敢言鱼蟹肥。\n我到荒村无食啖，对案又非梁谢览。\n况是干苗结子疎，归时祗得藜羹糁。",
        "dynasty": "唐",
        "collection_info": null
    },
    {
        "title": "井上桐",
        "author": "陆龟蒙",
        "content": "美人伤别离，汲井长待晓。\n愁因辘轳转，惊起双栖鸟。\n独立傍银床，碧桐风袅袅。",
        "dynasty": "唐",
        "collection_info": null
    },
    {
        "title": "门前路",
        "author": "陆龟蒙",
        "content": "门前向城路，一直復一曲。\n曲去日中还，直行日暮宿。\n何必日中还，曲途荆棘间。",
        "dynasty": "唐",
        "collection_info": null
    },
    {
        "title": "彼农二章 一",
        "author": "陆龟蒙",
        "content": "世路浇险，淳风荡除。\n彼农家流，犹存厥初。\n藁焉而席，茨焉而居。\n首乱如葆，形枯若腒。\n大耋既鲐，童子未𪘯。\n以负以载，悉薅悉鉏。\n我慕圣道，我躭古书。\n小倦于学，时游汝庐。\n有饭一盛，莫盐莫蔬。\n有繻一缇，不襟不袪。\n所谓饥寒，汝何逭欤。",
        "dynasty": "唐",
        "collection_info": null
    },
    {
        "title": "彼农二章 二",
        "author": "陆龟蒙",
        "content": "禹贡厥田，上下各异。\n善人为邦，民受其赐。\n去年西成，野有遗穗。\n今夏南亩，旱气赤地。\n遭其丰凶，概敛无二。\n退输弗供，进诉弗视。\n号于旻天，以血为泪。\n孟子有言，王无罪岁。\n诗以穷辞，以嫉悍吏。",
        "dynasty": "唐",
        "collection_info": null
    },
    {
        "title": "奉酬袭美苦雨见寄",
        "author": "陆龟蒙",
        "content": "松篁交加午阴黑，别是江南烟霭国。\n顽云猛雨更相欺，声似虓号色如墨。\n茅茨裛烂檐生衣，夜夜化为萤火飞。\n萤飞渐多屋渐薄，一注愁霖当面落。\n愁霖愁霖尔何错，灭顶于余奚所作。\n既不能赋似陈思王，又不能诗似谢康乐。\n昔年尝过杜子美，亦得高歌破印纸。\n惯曾掀搅大笔多，为我才情也如此。\n高揖愁霖词未已，披文忽自皮夫子。\n哀弦怨柱合为吟，㤞我穷栖蓬藋裏。\n初悲湿翼何由起，末欲笺天叩天耳。\n其如玉女正投壶，笑电霏霏作天喜。\n我本曾无一棱田，平生啸傲空渔船。\n有时赤脚弄明月，踏破五湖光底天。\n去岁王师东下急，输兵粟尽民相泣。\n伊予不战不耕人，敢怨烝黎无糁粒。\n不然受性圆如规，千姿万态分毫釐。\n唾壶虎子尽能执，舐痔折枝无所辞。\n有头强方心强直，撑拄颓风不量力。\n自爱垂名野史中，宁论抱困荒城侧。\n唯君浩叹非庸人，分衣辍饮来相亲。\n横眠木榻忘华荐，对食露葵轻八珍。\n欲穷玄，凤未白，欲怀仙，鲸尚隔。\n不如驱入醉乡中，只恐醉乡田地窄。",
        "dynasty": "唐",
        "collection_info": null
    },
    {
        "title": "夏日闲居作四声诗寄袭美 平声",
        "author": "陆龟蒙",
        "content": "荒池菰蒲深，闲阶莓苔平。\n江边松篁多，人家帘栊清。\n为书凌遗编，调弦夸新声。\n求欢虽殊途，探幽聊怡情。",
        "dynasty": "唐",
        "collection_info": null
    },
    {
        "title": "夏日闲居作四声诗寄袭美 平上声",
        "author": "陆龟蒙",
        "content": "朝烟淹楼台，晚雨染岛屿。\n渔童惊狂歌，艇子喜野语。\n山容堪停杯，柳影好隐暑。\n年华如飞鸿，斗酒幸且举。",
        "dynasty": "唐",
        "collection_info": null
    },
    {
        "title": "夏日闲居作四声诗寄袭美 平去声",
        "author": "陆龟蒙",
        "content": "新开窗犹偏，自种蕙未徧。\n书籤风摇闻，钓榭雾破见。\n耕耘闲之资，啸咏性最便。\n希夷全天真，讵要问贵贱。",
        "dynasty": "唐",
        "collection_info": null
    },
    {
        "title": "夏日闲居作四声诗寄袭美 平入声",
        "author": "陆龟蒙",
        "content": "端居愁无涯，一夕髪欲白。\n因为鸾章吟，忽忆鹤骨客。\n手披丹台文，脚着赤玉舃。\n如蒙清音酬，若渴吸月液。",
        "dynasty": "唐",
        "collection_info": null
    },
    {
        "title": "奉酬袭美苦雨四声重寄三十二句 平声",
        "author": "陆龟蒙",
        "content": "幽栖眠疎窗，豪居凭高楼。\n浮沤惊跳丸，寒声思重裘。\n床前垂文竿，巢边登轻舟。\n虽无东皋田，还生鱼乎忧。",
        "dynasty": "唐",
        "collection_info": null
    },
    {
        "title": "奉酬袭美苦雨四声重寄三十二句 平上声",
        "author": "陆龟蒙",
        "content": "层云愁天低，久雨倚槛冷。\n丝禽藏荷香，锦鲤绕岛影。\n心将时人乖，道与隐者静。\n桐阴无深泉，所以逞短绠。",
        "dynasty": "唐",
        "collection_info": null
    },
    {
        "title": "奉酬袭美苦雨四声重寄三十二句 平去声",
        "author": "陆龟蒙",
        "content": "乌蟾俱沈光，昼夜恨暗度。\n何当乘云螭，面见上帝愬。\n臣言阴云欺，诏用利劒付。\n迴车诛羣姦，自散万籁怒。",
        "dynasty": "唐",
        "collection_info": null
    },
    {
        "title": "奉酬袭美苦雨四声重寄三十二句 平入声",
        "author": "陆龟蒙",
        "content": "危檐仍空阶，十日滴不歇。\n青莎看成狂，白菊即欲没。\n吴王荒金尊，越妾挟玉瑟。\n当时虽愁霖，亦若惜落月。",
        "dynasty": "唐",
        "collection_info": null
    },
    {
        "title": "晓起即事因成迴文寄袭美",
        "author": "陆龟蒙",
        "content": "平波落月吟闲景，暗幌浮烟思起人。\n清露晓垂花谢半，远风微动蕙抽新。\n城荒上处樵童小，石藓分来宿鹭驯。\n晴寺野寻同去好，古碑苔字细书匀。",
        "dynasty": "唐",
        "collection_info": null
    },
    {
        "title": "回文",
        "author": "陆龟蒙",
        "content": "静烟临碧树，残雪背晴楼。\n冷天侵极戍，寒月对行舟。",
        "dynasty": "唐",
        "collection_info": null
    },
    {
        "title": "迭韵山中吟",
        "author": "陆龟蒙",
        "content": "琼英轻明生，石脉滴沥碧。\n玄铅仙偏怜，白帻客亦惜。",
        "dynasty": "唐",
        "collection_info": null
    },
    {
        "title": "双声溪上思",
        "author": "陆龟蒙",
        "content": "溪空唯容云，木密不陨雨。\n迎渔隐映间，安问讴鸦樐。",
        "dynasty": "唐",
        "collection_info": null
    },
    {
        "title": "迭韵吴宫词二首 一",
        "author": "陆龟蒙",
        "content": "肤愉吴都姝，眷恋便殿宴。\n逡巡新春人，转面见战箭。",
        "dynasty": "唐",
        "collection_info": null
    },
    {
        "title": "迭韵吴宫词二首 二",
        "author": "陆龟蒙",
        "content": "红栊通东风，翠珥醉易坠。\n平明兵盈城，弃置遂至地。",
        "dynasty": "唐",
        "collection_info": null
    },
    {
        "title": "和胥口即事 一",
        "author": "陆龟蒙",
        "content": "雨后山容若动，天寒树色如消。\n目送迴汀隐隐，心随挂鹿摇摇。\n白蒋知秋露裛，青枫欲暮烟饶。\n莫问吴趋行乐，酒旗竿倚河桥。",
        "dynasty": "唐",
        "collection_info": null
    },
    {
        "title": "和胥口即事 二",
        "author": "陆龟蒙",
        "content": "把钓丝随浪远，采莲衣染香浓。\n绿倒红飘欲尽，风斜雨细相逢。\n断岸沈渔𦋥𦊲，邻村送客𦪽{舟卭}。\n即是清霜剖野，乘闲莫厌来重。",
        "dynasty": "唐",
        "collection_info": null
    },
    {
        "title": "齐梁怨别",
        "author": "陆龟蒙",
        "content": "寥寥缺月看将落，檐外霜华染罗幕。\n不知兰棹到何山，应倚相思树边泊。",
        "dynasty": "唐",
        "collection_info": null
    },
    {
        "title": "闲居杂题五首 鸣蜩早",
        "author": "陆龟蒙",
        "content": "闲来倚杖柴门口，鸟下深枝啄晚虫。\n周步一池销半日，十年听此鬓如蓬。",
        "dynasty": "唐",
        "collection_info": null
    },
    {
        "title": "闲居杂题五首 野态真",
        "author": "陆龟蒙",
        "content": "君如有意躭田里，予亦无机向艺能。\n心迹所便唯是直，人间闻道最先憎。",
        "dynasty": "唐",
        "collection_info": null
    },
    {
        "title": "闲居杂题五首 松间斟",
        "author": "陆龟蒙",
        "content": "子山园静怜幽木，公干词清咏荜门。\n月上风微萧洒甚，斗醪何惜置盈尊。",
        "dynasty": "唐",
        "collection_info": null
    },
    {
        "title": "闲居杂题五首 饮岩泉",
        "author": "陆龟蒙",
        "content": "已甘茅洞三君食，欠买桐江一朵山。\n严子濑高秋浪白，水禽飞尽钓舟还。",
        "dynasty": "唐",
        "collection_info": null
    },
    {
        "title": "闲居杂题五首 当轩鹤",
        "author": "陆龟蒙",
        "content": "自笑与人乖好尚，田家山客共柴车。\n干时未似栖庐雀，鸟道闲携相尔书。",
        "dynasty": "唐",
        "collection_info": null
    },
    {
        "title": "药名离合夏日即事三首 一",
        "author": "陆龟蒙",
        "content": "乘屐着来幽砌滑，石罂煎得远泉甘。\n草堂祗待新秋景，天色微凉酒半酣。",
        "dynasty": "唐",
        "collection_info": null
    },
    {
        "title": "药名离合夏日即事三首 二",
        "author": "陆龟蒙",
        "content": "避暑最须从朴野，葛巾筠席更相当。\n归来又好乘凉钓，藤蔓阴阴着雨香。",
        "dynasty": "唐",
        "collection_info": null
    },
    {
        "title": "药名离合夏日即事三首 三",
        "author": "陆龟蒙",
        "content": "窗外晓帘还自卷，柏烟兰露思晴空。\n青箱有意终须续，断简遗编一半通。",
        "dynasty": "唐",
        "collection_info": null
    },
    {
        "title": "和袭美怀锡山药名离合二首 一",
        "author": "陆龟蒙",
        "content": "鹤伴前溪栽白杏，人来阴洞写枯松。\n萝深境静日欲落，石上未眠闻远钟。",
        "dynasty": "唐",
        "collection_info": null
    },
    {
        "title": "和袭美怀锡山药名离合二首 二",
        "author": "陆龟蒙",
        "content": "佳句成来谁不伏，神丹偷去亦须防。\n风前莫怪携诗藁，本是吴吟荡桨郎。",
        "dynasty": "唐",
        "collection_info": null
    },
    {
        "title": "和袭美怀鹿门县名离合二首 一",
        "author": "陆龟蒙",
        "content": "云容覆枕无非白，水色侵矶直是蓝。\n田种紫芝餐可寿，春来何事恋江南。",
        "dynasty": "唐",
        "collection_info": null
    },
    {
        "title": "和袭美怀鹿门县名离合二首 二",
        "author": "陆龟蒙",
        "content": "竹溪深处猿同宿，松阁秋来客共登。\n封径古苔侵石鹿，城中谁解访山僧。",
        "dynasty": "唐",
        "collection_info": null
    },
    {
        "title": "寒日古人名",
        "author": "陆龟蒙",
        "content": "初寒朗咏裴回立，欲谢玄关早晚开。\n昨日登楼望江色，鱼梁鸿雁几多来。",
        "dynasty": "唐",
        "collection_info": null
    },
    {
        "title": "句",
        "author": "陆龟蒙",
        "content": "几点社翁雨，一番花信风。\n水鸟歌妇女，衣襟便佞舌。\n溪山自是清凉国，松竹合封萧洒侯。\n山上花明水上曛，一桡青翰破霞文。\n白帝霜舆欲御秋，但说漱流幷枕石。\n不辞蝉腹与龟肠，头方不会王门事。\n尘土空缁白苎衣，秋来懒上向吴亭。",
        "dynasty": "唐",
        "collection_info": null
    },
    {
        "title": "旅泊吴门",
        "author": "张贲",
        "content": "一舸吴江晚，堪忧病广文。\n鲈鱼谁与伴，鸥鸟自成羣。\n反照纵横水，斜空断续云。\n异乡无限思，尽付酒醺醺。",
        "dynasty": "唐",
        "collection_info": null
    },
    {
        "title": "贲中间有吴门旅泊之什蒙鲁望垂和更作一章以伸詶谢",
        "author": "张贲",
        "content": "偶发陶匏响，皆蒙组绣文。\n清秋将落帽，子夏正离羣。\n有恨书燕雁，无聊赋郢云。\n徧看心自醉，不是酒能醺。",
        "dynasty": "唐",
        "collection_info": null
    },
    {
        "title": "酬袭美先见寄倒来韵",
        "author": "张贲",
        "content": "寻疑天意丧斯文，故选茅峰寄白云。\n酒后只留沧海客，香前唯见紫阳君。\n近年已绝诗书癖，今日兼将笔砚焚。\n为有此身犹苦患，不知何者是玄纁。",
        "dynasty": "唐",
        "collection_info": null
    },
    {
        "title": "奉和袭美醉中即席见赠次韵",
        "author": "张贲",
        "content": "桂枝新下月中仙，学海词锋誉蔼然。\n文阵已推忠信甲，穷波犹认孝廉船。\n清标称住羊车上，俗韵惭居鹤氅前。\n共许逢蒙快弓箭，再穿杨叶在明年。",
        "dynasty": "唐",
        "collection_info": null
    },
    {
        "title": "奉和袭美题褚家林亭",
        "author": "张贲",
        "content": "疎野林亭震泽西，朗吟闲步喜相携。\n时时风折芦花乱，处处霜摧稻穗低。\n百本败荷鱼不动，一枝寒菊蝶空迷。\n今朝偶得高阳伴，从放山翁醉似泥。",
        "dynasty": "唐",
        "collection_info": null
    },
    {
        "title": "奉和袭美伤开元观顾道士",
        "author": "张贲",
        "content": "凤麟胶尽夜如何，共叹先生劒解多。\n几度弔来唯白鹤，此时乘去必青骡。\n图中含景随残照，琴裏流泉寄逝波。\n惆怅真灵又空返，玉书谁授紫微歌。",
        "dynasty": "唐",
        "collection_info": null
    },
    {
        "title": "和鲁望白菊",
        "author": "张贲",
        "content": "雪彩冰姿号女华，寄身多是地仙家。\n有时南国和霜立，几处东篱伴月斜。\n谢客琼枝空贮恨，袁郎金钿不成夸。\n自知终古清香在，更出梅粧弄晚霞。",
        "dynasty": "唐",
        "collection_info": null
    },
    {
        "title": "奉和袭美先辈悼鹤",
        "author": "张贲",
        "content": "池塘萧索掩空笼，玉树同嗟一土中。\n莎径罢鸣唯泣露，松轩休舞但悲风。\n丹台旧氅难重缉，紫府新书岂更通。\n云减雾消无处问，只留华髪与衰翁。",
        "dynasty": "唐",
        "collection_info": null
    },
    {
        "title": "偶约道流终乖文会荅皮陆",
        "author": "张贲",
        "content": "僊侣无何访蔡经，两烦韶濩出彤庭。\n人间若有登楼望，应怪文星近客星。",
        "dynasty": "唐",
        "collection_info": null
    },
    {
        "title": "和袭美寒夜见访",
        "author": "张贲",
        "content": "云孤鹤独且相亲，仿効从它折角巾。\n不用吴江叹留滞，风姿俱是玉清人。",
        "dynasty": "唐",
        "collection_info": null
    },
    {
        "title": "和袭美醉中先起次韵",
        "author": "张贲",
        "content": "何事桃源路忽迷，惟留云雨怨空闺。\n僊郎共许多情调，莫遣重歌浊水泥。",
        "dynasty": "唐",
        "collection_info": null
    },
    {
        "title": "和皮陆酒病偶作",
        "author": "张贲",
        "content": "白编椰席镂冰明，应助杨青解宿酲。\n难继二贤金玉唱，可怜空作断猿声。",
        "dynasty": "唐",
        "collection_info": null
    },
    {
        "title": "送浙东德师侍御罢府西归",
        "author": "张贲",
        "content": "孤云独鸟本无依，江海重逢故旧稀。\n杨柳渐疏芦苇白，可怜斜日送君归。",
        "dynasty": "唐",
        "collection_info": null
    },
    {
        "title": "以青䭀饭分送袭美鲁望因成一绝",
        "author": "张贲",
        "content": "谁屑琼瑶事青䭀，旧传名品出华阳。\n应宜仙子胡麻拌，因送刘郎与阮郎。",
        "dynasty": "唐",
        "collection_info": null
    },
    {
        "title": "玩金鸂鶒和陆鲁望",
        "author": "张贲",
        "content": "翠羽红襟镂彩云，双飞常笑白鸥羣。\n谁怜化作雕金质，从倩沈檀十里闻。",
        "dynasty": "唐",
        "collection_info": null
    },
    {
        "title": "悼鹤和袭美",
        "author": "张贲",
        "content": "渥顶鲜毛品格驯，莎庭闲暇重难羣。\n无端日暮东风起，飘散春空一片云。",
        "dynasty": "唐",
        "collection_info": null
    },
    {
        "title": "览皮先辈盛制因作十韵以寄用伸欵仰",
        "author": "崔璐",
        "content": "河岳挺灵异，星辰精气殊。\n在人为英杰，与国作祯符。\n襄阳得奇士，俊迈真龙驹。\n勇果鲁仲由，文赋蜀相如。\n浑浩江海广，葩华桃李敷。\n小言入无间，大言塞空虚。\n几人游赤水，夫子得玄珠。\n鬼神争奥秘，天地惜洪鑪。\n既有曾参行，仍兼君子儒。\n吾知上帝意，将使居黄枢。\n好保千金体须为万姓谟。",
        "dynasty": "唐",
        "collection_info": null
    },
    {
        "title": "浙东罢府西归酬别张广文皮先辈陆秀才",
        "author": "李縠",
        "content": "岂有头风笔下痊，浪成蛮语向初筵。\n兰亭旧趾虽曾见，柯笛遗音更不传。\n照曜文星吴分野，留连花月晋名贤。\n相逢只恨相知晚，一曲骊歌又几年。",
        "dynasty": "唐",
        "collection_info": null
    },
    {
        "title": "和皮日休悼鸖 一",
        "author": "李縠",
        "content": "才子襟期本上清，陆云家鸖伴闲情。\n犹怜反顾五六里，何意忽归十二城。\n露滴谁闻高叶坠，月沈休藉半阶明。\n人闻华表堪留语，剩向秋风寄一声。",
        "dynasty": "唐",
        "collection_info": null
    },
    {
        "title": "和皮日休悼鸖 二",
        "author": "李縠",
        "content": "道林曾放雪翎飞，应悔庭除闭羽衣。\n料得王恭披鹤氅，倚吟犹待月中归。",
        "dynasty": "唐",
        "collection_info": null
    },
    {
        "title": "醉中袭美先月中归",
        "author": "李縠",
        "content": "休文虽即逃琼液，阿鹜还须掩玉闺。\n月落金鸡一声后，不知谁悔醉如泥。",
        "dynasty": "唐",
        "collection_info": null
    },
    {
        "title": "奉酬皮先辈霜菊见赠",
        "author": "崔璞",
        "content": "菊花开晚过秋风，闻道芳香正满丛。\n争奈病夫难强饮，应须速自召车公。",
        "dynasty": "唐",
        "collection_info": null
    },
    {
        "title": "蒙恩除替将还京洛偶叙所怀因成六韵呈军事院诸公郡中一二秀才",
        "author": "崔璞",
        "content": "两载求人瘼，三春受代归。\n务繁多簿籍，才短乏恩威。\n共理乖天奖，分忧值岁饥。\n遽蒙交郡印，安敢整朝衣。\n作牧惭为政，思乡念式微。\n傥容还故里，高卧掩柴扉。",
        "dynasty": "唐",
        "collection_info": null
    },
    {
        "title": "和皮日休悼鹤 一",
        "author": "魏朴",
        "content": "直欲裁诗问杳冥，岂教灵化亦浮生。\n风林月动疑留魄，沙岛香愁似蕴情。\n雪骨夜封苍藓冷，练衣寒在碧塘轻。\n人间飞去犹堪恨，况是泉台远玉京。",
        "dynasty": "唐",
        "collection_info": null
    },
    {
        "title": "和皮日休悼鹤 二",
        "author": "魏朴",
        "content": "经秋宋玉已悲伤，况报胎禽昨夜亡。\n霜晓起来无问处，伴僧弹指遶荷塘。",
        "dynasty": "唐",
        "collection_info": null
    },
    {
        "title": "皮袭美见留小讌次韵",
        "author": "羊昭业",
        "content": "泽国春来少遇晴，有花开日且飞觥。\n王戎似电休推病，周顗纔醒众却惊。\n芳景渐浓偏属酒，暖风初畅欲调莺。\n知君不肯然官烛，争得华筵彻夜明。",
        "dynasty": "唐",
        "collection_info": null
    },
    {
        "title": "送羊振文归觐桂阳",
        "author": "颜萱",
        "content": "高挂吴帆喜动容，问安归去指湘峯。\n悬鱼庭内芝兰秀，驭鹤门前薜荔封。\n红斾正怜棠影茂，綵衣偏带桂香浓。\n临岐独有霑襟恋，南巷当年共化龙。",
        "dynasty": "唐",
        "collection_info": null
    },
    {
        "title": "送圆载上人",
        "author": "颜萱",
        "content": "师来一世恣经行，却泛沧波问去程。\n心静已能防渴鹿，鼙喧时为骇长鲸。\n禅林几结金桃重，梵室重修铁瓦轻。\n料得还乡无别利，只应先见日华生。",
        "dynasty": "唐",
        "collection_info": null
    },
    {
        "title": "过张祜处士丹阳故居",
        "author": "颜萱",
        "content": "忆昔为儿逐我兄，曾抛竹马拜先生。\n书斋已换当时主，诗壁空题故友名。\n岂是争权留怨敌，可怜当路尽公卿。\n柴扉草屋无人问，犹向荒田责地征。",
        "dynasty": "唐",
        "collection_info": null
    },
    {
        "title": "和袭美伤顾道士",
        "author": "郑璧",
        "content": "斜汉银澜一夜东，飘飘何处五云中。\n空留华表千年约，纔毕丹炉九转功。\n形蜕远山孤圹月，影寒深院晓松风。\n门人不覩飞昇去，犹与浮生哭恨同。",
        "dynasty": "唐",
        "collection_info": null
    },
    {
        "title": "奉和陆鲁望白菊",
        "author": "郑璧",
        "content": "白艳轻明带露痕，始知佳色重难羣。\n终朝疑笑梁王雪，尽日慵飞蜀帝魂。\n燕雨似翻瑶渚浪，雁风疑卷玉绡纹。\n琼妃若会宽裁剪，堪作蟾宫夜舞裙。",
        "dynasty": "唐",
        "collection_info": null
    },
    {
        "title": "和袭美索友人酒",
        "author": "郑璧",
        "content": "乘兴闲来小谢家，便裁诗句乞榴花。\n邴原虽不无端醉，也爱临风从鹿车。",
        "dynasty": "唐",
        "collection_info": null
    },
    {
        "title": "文燕润卿不至",
        "author": "郑璧",
        "content": "已知羽驾朝金阙，不用烧兰望玉京。\n应是易迁明月好，玉皇留看舞双成。",
        "dynasty": "唐",
        "collection_info": null
    },
    {
        "title": "塞上",
        "author": "司空图",
        "content": "万里隋城在，三边虏气衰。\n沙填孤障角，烧断故关碑。\n马色经寒惨，鵰声带晚悲。\n将军正闲暇，留客换歌辞。",
        "dynasty": "唐",
        "collection_info": null
    },
    {
        "title": "寄永嘉崔道融",
        "author": "司空图",
        "content": "旅寓虽难定，乘闲是胜游。\n碧云萧寺霁，红树谢邨秋。\n戍鼓和潮暗，船灯照岛幽。\n诗家多滞此，风景似相留。",
        "dynasty": "唐",
        "collection_info": null
    },
    {
        "title": "下方",
        "author": "司空图",
        "content": "三十年来往，中间京洛尘。\n倦行今白首，归卧已清神。\n坡暖冬抽笋，松凉夏健人。\n更惭征诏起，避世迹非真。",
        "dynasty": "唐",
        "collection_info": null
    },
    {
        "title": "华下",
        "author": "司空图",
        "content": "日炙旱云裂，迸为千道血。\n天地沸一镬，竟自烹妖孽。\n尧汤遇灾数，灾数还中辍。\n何事姦与邪，古来难扑灭。",
        "dynasty": "唐",
        "collection_info": null
    },
    {
        "title": "僧舍贻友",
        "author": "司空图",
        "content": "笑破人间事，吾徒莫自欺。\n解吟僧亦俗，爱舞鹤终卑。\n竹上题幽梦，溪边约敌棋。\n旧山归有阻，不是故迟迟。",
        "dynasty": "唐",
        "collection_info": null
    },
    {
        "title": "下方",
        "author": "司空图",
        "content": "昏旦松轩下，怡然对一瓢。\n雨微吟思足，花落梦无聊。\n细事当棋遣，衰容喜镜饶。\n溪僧有深趣，书至又相邀。",
        "dynasty": "唐",
        "collection_info": null
    },
    {
        "title": "华下送文浦",
        "author": "司空图",
        "content": "郊居谢名利，何事最相亲。\n渐与论诗久，皆知得句新。\n川明虹照雨，树密鸟衝人。\n应念从今去，还来岳下频。",
        "dynasty": "唐",
        "collection_info": null
    },
    {
        "title": "自诫",
        "author": "司空图",
        "content": "我祖铭座右，嘉谋贻厥孙。\n勤此苟不怠，令名日可存。\n媒衒士所耻，慈俭道所尊。\n松柏岂不茂，桃李亦自繁。\n众人皆察察，而我独昏昏。\n取训于老氏，大辩欲讷言。",
        "dynasty": "唐",
        "collection_info": null
    },
    {
        "title": "效陈拾遗子昂感遇二首 一",
        "author": "司空图",
        "content": "高燕飞何捷，啄害恣羣雏。\n人岂玩其暴，华轩容尔居。\n强欺自天禀，刚吐信吾徒。\n乃知不平者，矫世道终孤。",
        "dynasty": "唐",
        "collection_info": null
    },
    {
        "title": "效陈拾遗子昂感遇二首 二",
        "author": "司空图",
        "content": "阳和含煦润，卉木竞纷华。\n当为众所悦，私已汝何夸。\n北里秘秾艳，东园锁名花。\n豪夺乃常理，笑君徒咄嗟。",
        "dynasty": "唐",
        "collection_info": null
    },
    {
        "title": "效陈拾遗子昂",
        "author": "司空图",
        "content": "丑妇竞簪花，花多映愈丑。\n邻女恃其姿，掇之不盈手。\n量已苟自私，招损乃谁咎。\n宠禄既非安，于吾竟何有。",
        "dynasty": "唐",
        "collection_info": null
    },
    {
        "title": "感时",
        "author": "司空图",
        "content": "好鸟无恶声，仁兽肯狂噬。\n宁教鹦鹉哑，不遣麒麟细。\n人人语与默，唯观利与势。\n爱毁亦自遭，掩谤终失计。",
        "dynasty": "唐",
        "collection_info": null
    },
    {
        "title": "秋思",
        "author": "司空图",
        "content": "身病时亦危，逢秋多恸哭。\n风波一摇荡，天地几翻覆。\n孤萤出荒池，落叶穿破屋。\n势利长草草，何人访幽独。",
        "dynasty": "唐",
        "collection_info": null
    },
    {
        "title": "早春",
        "author": "司空图",
        "content": "伤怀同客处，病眼却花朝。\n草嫩侵沙短，冰轻着雨消。\n风光知可爱，容髪不相饶。\n早晚丹丘去，飞书肯见招。",
        "dynasty": "唐",
        "collection_info": null
    },
    {
        "title": "上陌梯寺怀旧僧二首 一",
        "author": "司空图",
        "content": "云根禅客居，皆说旧无庐。\n松日明金像，山风嚮木鱼。\n依栖应不阻，名利本来疎。\n纵有人相问，林间懒拆书。",
        "dynasty": "唐",
        "collection_info": null
    },
    {
        "title": "上陌梯寺怀旧僧二首 二",
        "author": "司空图",
        "content": "高鸦隔谷见，路转寺西门。\n塔影荫泉脉，山苗侵烧痕。\n钟疎含杳霭，閤迥亘黄昏。\n更待他僧到，长如前信存。",
        "dynasty": "唐",
        "collection_info": null
    },
    {
        "title": "寄怀元秀上人",
        "author": "司空图",
        "content": "悠悠干禄利，草草废渔樵。\n身世堪惆怅，风骚顿寂寥。\n高秋期步野，积雨放趋朝。\n得句如相忆，莎斋且见招。",
        "dynasty": "唐",
        "collection_info": null
    },
    {
        "title": "次韵和秀上人游南五台",
        "author": "司空图",
        "content": "中峰曾到处，题记没苍苔。\n振锡传深谷，翻经想旧台。\n危松临砌偃，惊鹿蓦溪来。\n内殿御诗切，身迴心未迴。",
        "dynasty": "唐",
        "collection_info": null
    },
    {
        "title": "赠圆昉公",
        "author": "司空图",
        "content": "天阶让紫衣，冷格鹤犹卑。\n道胜嫌名出，身闲觉老迟。\n晓香延宿火，寒磬度高枝。\n每说长松寺，他年与我期。",
        "dynasty": "唐",
        "collection_info": null
    },
    {
        "title": "赠信美寺岑上人",
        "author": "司空图",
        "content": "巡礼诸方遍，湘南频有缘。\n焚香老山寺，乞食向江船。\n纱碧笼名画，灯寒照净禅。\n我来能永日，莲漏滴寒泉。",
        "dynasty": "唐",
        "collection_info": null
    },
    {
        "title": "江行二首 一",
        "author": "司空图",
        "content": "地阔分吴塞，枫高映楚天。\n曲塘春尽雨，方响夜深船。\n行纪添新梦，羇愁甚往年。\n何时京洛路，马上见人烟。",
        "dynasty": "唐",
        "collection_info": null
    },
    {
        "title": "江行二首 二",
        "author": "司空图",
        "content": "初程风信好，迴望失津楼。\n日带潮声晚，烟含楚色秋。\n戍旗当远客，岛树转惊鸥。\n此去非名利，孤帆任白头。",
        "dynasty": "唐",
        "collection_info": null
    },
    {
        "title": "长安赠王注",
        "author": "司空图",
        "content": "正下搜贤诏，多君独避名。\n客来当意惬，花发遇歌成。\n乐地留高趣，权门让后生。\n东方御闲驷，园外好同行。",
        "dynasty": "唐",
        "collection_info": null
    },
    {
        "title": "赠步寄李员外",
        "author": "司空图",
        "content": "危桥转溪路，经雨石丛荒。\n幽瀑下仙果，孤巢悬夕阳。\n病辞青琐秘，心在紫芝房。\n更喜谐招隐，诗家有望郎。",
        "dynasty": "唐",
        "collection_info": null
    },
    {
        "title": "寄郑仁规",
        "author": "司空图",
        "content": "清才郑小戎，标的贵游中。\n万里云无侣，三山鹤不笼。\n香和丹地暖，晚着綵衣风。\n荣路期经济，唯应在至公。",
        "dynasty": "唐",
        "collection_info": null
    },
    {
        "title": "寄考功王员外",
        "author": "司空图",
        "content": "喜闻三字耗，闲客是陪游。\n白鸟闲疎索，青山日滞留。\n琴如高韵称，诗愧逸才酬。\n更勉匡君志，论思在献谋。",
        "dynasty": "唐",
        "collection_info": null
    },
    {
        "title": "杂言",
        "author": "司空图",
        "content": "鸟飞飞，兔蹶蹶，朝来暮去驱时节。\n女娲只解补青天，不解煎胶黏日月。",
        "dynasty": "唐",
        "collection_info": null
    },
    {
        "title": "陈疾",
        "author": "司空图",
        "content": "自怜旅舍亦酣歌，世路无机奈尔何。\n霄汉逼来心不动，鬓毛白尽兴犹多。\n残阳暂照乡关近，远鸟因投岳庙过。\n闲得此身归未得，磬声深夏隔烟萝。",
        "dynasty": "唐",
        "collection_info": null
    },
    {
        "title": "淅上 一",
        "author": "司空图",
        "content": "华下支离已隔河，又来此地避干戈。\n山田渐广猨时到，邨舍新添燕亦多。\n丹桂石楠宜并长，秦云楚雨暗相和。\n儿童栗熟迷归路，归得仍随牧竖歌。",
        "dynasty": "唐",
        "collection_info": null
    },
    {
        "title": "淅上 二",
        "author": "司空图",
        "content": "西北乡关近帝京，烟尘一片正伤情。\n愁看地色连空色，静听歌声似哭声。\n红蓼满邨人不在，青山遶槛路难平。\n从他烟棹更南去，休向津头问去程。",
        "dynasty": "唐",
        "collection_info": null
    },
    {
        "title": "山中",
        "author": "司空图",
        "content": "全家与我恋孤岑，蹋得苍苔一径深。\n逃难人多分隙地，放生麋大出寒林。\n名应不朽轻仙骨，理到忘机近佛心。\n昨夜前溪骤雷雨，晚晴闲步数峰吟。",
        "dynasty": "唐",
        "collection_info": null
    },
    {
        "title": "寄赠诗僧秀公",
        "author": "司空图",
        "content": "灵一心传清塞心，可公吟后础公吟。\n近来雅道相亲少，惟仰吾师所得深。\n好句未停无暇日，旧山归老有东林。\n冷曹孤宦甘寥落，多谢携筇数访寻。",
        "dynasty": "唐",
        "collection_info": null
    },
    {
        "title": "重阳日访元秀上人",
        "author": "司空图",
        "content": "红叶黄花秋景宽，醉吟朝夕在樊川。\n却嫌今日登山俗，且共高僧对榻眠。\n别画长怀吴寺壁，宜茶偏赏霅溪泉。\n归来童穉争相笑，何事无人与酒船。",
        "dynasty": "唐",
        "collection_info": null
    },
    {
        "title": "丁未岁归王官谷",
        "author": "司空图",
        "content": "家山牢落战尘西，匹马偷归路已迷。\n冢上卷旗人簇立，花边移寨鸟惊啼。\n本来薄俗轻文字，却致中原动鼓鼙。\n将取一壶闲日月，长歌深入武陵溪。",
        "dynasty": "唐",
        "collection_info": null
    },
    {
        "title": "书怀",
        "author": "司空图",
        "content": "病来犹强引雏行，力上东原欲试耕。\n几处马嘶春麦长，一川人喜雪峰晴。\n闲知有味心难肯，道贵谋安迹易平。\n陶令若能兼不饮，无弦琴亦是沽名。",
        "dynasty": "唐",
        "collection_info": null
    },
    {
        "title": "退栖",
        "author": "司空图",
        "content": "宦游萧索为无能，移住中条最上层。\n得劒乍如添健仆，亡书久似失良朋。\n燕昭不是空怜马，支遁何妨亦爱鹰。\n自此致身绳检外，肯教世路日兢兢。",
        "dynasty": "唐",
        "collection_info": null
    },
    {
        "title": "五十",
        "author": "司空图",
        "content": "闲身事少只题诗，五十今来觉陡衰。\n清秩偶叨非养望，丹方频试更堪疑。\n髭鬚强染三分折，弦管遥听一半悲。\n漉酒有巾无黍酿，负他黄菊满东篱。",
        "dynasty": "唐",
        "collection_info": null
    },
    {
        "title": "新岁对写真",
        "author": "司空图",
        "content": "得见明时下寿身，须甘岁酒更移巡。\n生情暗结千重恨，寒势常欺一半春。\n文武轻销丹竈火，市朝偏贵黑头人。\n自伤衰飒慵开镜，拟与儿童别写真。",
        "dynasty": "唐",
        "collection_info": null
    },
    {
        "title": "华下",
        "author": "司空图",
        "content": "箨冠新带步池塘，逸韵偏宜夏景长。\n扶起绿荷承早露，惊迴白鸟入残阳。\n久无书去干时贵，时有僧来自故乡。\n不用名山访真诀，退休便是养生方。",
        "dynasty": "唐",
        "collection_info": null
    },
    {
        "title": "重阳山居",
        "author": "司空图",
        "content": "诗人自古恨难穷，暮节登临且喜同。\n四望交亲兵乱后，一川风物笛声中。\n菊残深处迴幽蝶，陂动晴光下早鸿。\n明日更期来此醉，不堪寂寞对衰翁。",
        "dynasty": "唐",
        "collection_info": null
    },
    {
        "title": "争名",
        "author": "司空图",
        "content": "争名岂在更搜奇，不朽纔消一句诗。\n穷辱未甘英气阻，乖疎还有正人知。\n荷香浥露侵衣润，松影和风傍枕移。\n只此共栖尘外境，无妨亦恋好文时。",
        "dynasty": "唐",
        "collection_info": null
    },
    {
        "title": "光启四年春戊申",
        "author": "司空图",
        "content": "乱后烧残数架书，峰前犹自恋吾庐。\n忘机渐喜逢人少，览镜空怜待鹤疎。\n孤屿池痕春涨满，小阑花韵午晴初。\n酣歌自适逃名久，不必门多长者车。",
        "dynasty": "唐",
        "collection_info": null
    },
    {
        "title": "丁巳重阳",
        "author": "司空图",
        "content": "重阳未到已登临，探得黄花且独斟。\n客舍喜逢连日雨，家山似响隔河砧。\n乱来已失耕桑计，病后休论济活心。\n自贺逢时能自弃，归鞭唯拍马鞯吟。",
        "dynasty": "唐",
        "collection_info": null
    },
    {
        "title": "喜王驾小仪重阳相访",
        "author": "司空图",
        "content": "白菊初开卧内明，闻君相访病身轻。\n樽前且拨伤心事，溪上还随觅句行。\n幽鹤傍人疑旧识，残蝉向日噪新晴。\n拟将寂寞同留住，且劝康时立大名。",
        "dynasty": "唐",
        "collection_info": null
    },
    {
        "title": "酬张芬赦后见寄",
        "author": "司空图",
        "content": "紫凤朝衔五色书，阳春忽布网罗除。\n已将心变寒灰后，岂料光生腐草余。\n建水风烟收客泪，杜陵花烛梦郊居。\n劳君故有诗相赠，欲报琼瑶愧不如。",
        "dynasty": "唐",
        "collection_info": null
    },
    {
        "title": "上元放二雉",
        "author": "司空图",
        "content": "婴网虽皆困，搴笼喜共归。\n无心期尔报，相见莫惊飞。",
        "dynasty": "唐",
        "collection_info": null
    },
    {
        "title": "中秋",
        "author": "司空图",
        "content": "闲吟秋景外，万事觉悠悠。\n此夜若无月，一年虚过秋。",
        "dynasty": "唐",
        "collection_info": null
    },
    {
        "title": "偶题",
        "author": "司空图",
        "content": "水榭花繁处，春晴日午前。\n鸟窥临槛镜，马过隔墻鞭。",
        "dynasty": "唐",
        "collection_info": null
    },
    {
        "title": "闲步",
        "author": "司空图",
        "content": "几处白烟断，一川红树时。\n坏桥侵辙水，残照背邨碑。",
        "dynasty": "唐",
        "collection_info": null
    },
    {
        "title": "春中",
        "author": "司空图",
        "content": "伏溜侵阶润，繁花隔竹香。\n娇莺方晓听，无事过南塘。",
        "dynasty": "唐",
        "collection_info": null
    },
    {
        "title": "独望",
        "author": "司空图",
        "content": "绿树连邨暗，黄花出陌稀。\n远陂春草绿，犹有水禽飞。",
        "dynasty": "唐",
        "collection_info": null
    },
    {
        "title": "杂题",
        "author": "司空图",
        "content": "孤枕闻莺起，幽怀独悄然。\n地融春力润，花泛晓光鲜。",
        "dynasty": "唐",
        "collection_info": null
    },
    {
        "title": "漫题三首 一",
        "author": "司空图",
        "content": "乱后他乡节，烧残故国春。\n自怜垂白首，犹伴踏青人。",
        "dynasty": "唐",
        "collection_info": null
    },
    {
        "title": "漫题三首 二",
        "author": "司空图",
        "content": "齿落伤情久，心惊健忘频。\n蜗庐经岁客，蚕市异乡人。",
        "dynasty": "唐",
        "collection_info": null
    },
    {
        "title": "漫题三首 三",
        "author": "司空图",
        "content": "率怕人言谨，闲宜酒韵高。\n山林若无虑，名利不难逃。",
        "dynasty": "唐",
        "collection_info": null
    },
    {
        "title": "河上二首 一",
        "author": "司空图",
        "content": "惨惨日将暮，驱羸独到庄。\n沙痕傍墟落，风色入牛羊。",
        "dynasty": "唐",
        "collection_info": null
    },
    {
        "title": "河上二首 二",
        "author": "司空图",
        "content": "新霁田园处，夕阳禾黍明。\n沙邨平见水，深巷有鸥声。",
        "dynasty": "唐",
        "collection_info": null
    },
    {
        "title": "早朝",
        "author": "司空图",
        "content": "白日新年好，青春上国多。\n街平双阙近，尘起五云和。",
        "dynasty": "唐",
        "collection_info": null
    },
    {
        "title": "即事二首 一",
        "author": "司空图",
        "content": "茶爽添诗句，天清莹道心。\n只留鹤一隻，此外是空林。",
        "dynasty": "唐",
        "collection_info": null
    },
    {
        "title": "即事二首 二",
        "author": "司空图",
        "content": "御礼征奇策，人心注盛时。\n从来留振滞，只待济临危。",
        "dynasty": "唐",
        "collection_info": null
    },
    {
        "title": "永夜",
        "author": "司空图",
        "content": "永夜疑无日，危时只赖山。\n旷怀休戚外，孤迹是非间。",
        "dynasty": "唐",
        "collection_info": null
    },
    {
        "title": "秦关",
        "author": "司空图",
        "content": "形胜今虽在，荒凉恨不穷。\n虎狼秦国破，狐兔汉陵空。",
        "dynasty": "唐",
        "collection_info": null
    },
    {
        "title": "渡江",
        "author": "司空图",
        "content": "秋江共僧渡，乡泪滴船回。\n一夜吴船梦，家书立马开。",
        "dynasty": "唐",
        "collection_info": null
    },
    {
        "title": "退居漫题七首 一",
        "author": "司空图",
        "content": "花缺伤难缀，莺喧奈细听。\n惜春春已晚，珍重草青青。",
        "dynasty": "唐",
        "collection_info": null
    },
    {
        "title": "退居漫题七首 二",
        "author": "司空图",
        "content": "堤柳自绵绵，幽人无恨牵。\n只忧诗病发，莫寄校书笺。",
        "dynasty": "唐",
        "collection_info": null
    },
    {
        "title": "退居漫题七首 三",
        "author": "司空图",
        "content": "燕语曾来客，花催欲别人。\n莫愁春又过，看着又新春。",
        "dynasty": "唐",
        "collection_info": null
    },
    {
        "title": "退居漫题七首 四",
        "author": "司空图",
        "content": "身外都无事，山中久避喧。\n破巢看乳燕，留果待啼猨。",
        "dynasty": "唐",
        "collection_info": null
    },
    {
        "title": "退居漫题七首 五",
        "author": "司空图",
        "content": "诗家通籍美，工部与司勋。\n高贾虽难敌，微官偶胜君。",
        "dynasty": "唐",
        "collection_info": null
    },
    {
        "title": "退居漫题七首 六",
        "author": "司空图",
        "content": "努力省前非，人生上寿稀。\n青云无直道，暗室有危机。",
        "dynasty": "唐",
        "collection_info": null
    },
    {
        "title": "退居漫题七首 七",
        "author": "司空图",
        "content": "燕拙营巢苦，鱼贪触网惊。\n岂缘身外事，亦似我劳形。",
        "dynasty": "唐",
        "collection_info": null
    },
    {
        "title": "即事九首 一",
        "author": "司空图",
        "content": "宿雨川原霁，凭高景物新。\n陂痕侵牧马，云影带耕人。",
        "dynasty": "唐",
        "collection_info": null
    },
    {
        "title": "即事九首 二",
        "author": "司空图",
        "content": "十年深隐地，一雨太平心。\n匣涩休看劒，窗明復上琴。",
        "dynasty": "唐",
        "collection_info": null
    },
    {
        "title": "即事九首 三",
        "author": "司空图",
        "content": "明时那弃置，多病自迟留。\n疎磬和吟断，残灯照卧幽。",
        "dynasty": "唐",
        "collection_info": null
    },
    {
        "title": "即事九首 四",
        "author": "司空图",
        "content": "衰鬓闲生少，丹梯望觉危。\n松须依石长，鹤不傍人卑。",
        "dynasty": "唐",
        "collection_info": null
    },
    {
        "title": "即事九首 五",
        "author": "司空图",
        "content": "落叶频惊鹿，连峰欲映鵰。\n此生诗病苦，此病更萧条。",
        "dynasty": "唐",
        "collection_info": null
    },
    {
        "title": "即事九首 六",
        "author": "司空图",
        "content": "旅思又惊夏，庭前长小松。\n远峰生贵气，残月敛衰容。",
        "dynasty": "唐",
        "collection_info": null
    },
    {
        "title": "即事九首 七",
        "author": "司空图",
        "content": "林鸟频窥静，家人亦笑慵。\n旧居留稳枕，归卧听秋钟。",
        "dynasty": "唐",
        "collection_info": null
    },
    {
        "title": "即事九首 八",
        "author": "司空图",
        "content": "华宇知难保，烧来又却修。\n只应巢燕惜，未必主人留。",
        "dynasty": "唐",
        "collection_info": null
    },
    {
        "title": "即事九首 九",
        "author": "司空图",
        "content": "幽鸟穿篱去，邻翁采药回。\n云从潭底出，花向佛前开。",
        "dynasty": "唐",
        "collection_info": null
    },
    {
        "title": "松滋渡二首 一",
        "author": "司空图",
        "content": "步上短亭久，看回官渡船。\n江乡宜晚霁，楚老语丰年。",
        "dynasty": "唐",
        "collection_info": null
    },
    {
        "title": "松滋渡二首 二",
        "author": "司空图",
        "content": "楚岫接乡思，茫茫归路迷。\n更堪斑竹驿，初听鹧鸪啼。",
        "dynasty": "唐",
        "collection_info": null
    },
    {
        "title": "华清宫",
        "author": "司空图",
        "content": "帝业山河固，离宫宴幸频。\n岂知驱战马，只是太平人。",
        "dynasty": "唐",
        "collection_info": null
    },
    {
        "title": "牛头寺",
        "author": "司空图",
        "content": "终南最佳处，禅诵出青霄。\n羣木澄幽寂，疎烟泛泬寥。",
        "dynasty": "唐",
        "collection_info": null
    },
    {
        "title": "感时上卢相",
        "author": "司空图",
        "content": "兵待皇威振，人随国步安。\n万方休望幸，封岳始鸣銮。",
        "dynasty": "唐",
        "collection_info": null
    },
    {
        "title": "乱后三首 一",
        "author": "司空图",
        "content": "丧乱家难保，艰虞病懒医。\n空将忧国泪，犹拟洒丹墀。",
        "dynasty": "唐",
        "collection_info": null
    },
    {
        "title": "乱后三首 二",
        "author": "司空图",
        "content": "流芳能几日，惆怅又闻蝉。\n行在多新贵，幽栖独长年。",
        "dynasty": "唐",
        "collection_info": null
    },
    {
        "title": "乱后三首 三",
        "author": "司空图",
        "content": "世事尝艰险，僧居惯寂寥。\n美香闻夜合，清景见寅朝。",
        "dynasty": "唐",
        "collection_info": null
    },
    {
        "title": "秋景",
        "author": "司空图",
        "content": "景物皆难驻，伤春復怨秋。\n旋书红叶落，拟画碧云收。",
        "dynasty": "唐",
        "collection_info": null
    },
    {
        "title": "避乱",
        "author": "司空图",
        "content": "离乱身偶在，窜迹任浮沈。\n虎暴荒居逈，萤孤黑夜深。",
        "dynasty": "唐",
        "collection_info": null
    },
    {
        "title": "长亭",
        "author": "司空图",
        "content": "梅雨和乡泪，终年共酒衣。\n殷勤华表鹤，羡尔亦曾归。",
        "dynasty": "唐",
        "collection_info": null
    },
    {
        "title": "邨西杏花二首 一",
        "author": "司空图",
        "content": "薄腻力偏羸，看看怆别时。\n东风狂不惜，西子病难医。",
        "dynasty": "唐",
        "collection_info": null
    },
    {
        "title": "邨西杏花二首 二",
        "author": "司空图",
        "content": "肌细分红脉，香浓破紫苞。\n无因留得翫，争忍折来抛。",
        "dynasty": "唐",
        "collection_info": null
    },
    {
        "title": "独坐",
        "author": "司空图",
        "content": "幽径入桑麻，坞西逢一家。\n编篱薪带茧，补屋草和花。",
        "dynasty": "唐",
        "collection_info": null
    },
    {
        "title": "借居",
        "author": "司空图",
        "content": "借住郊园久，仍逢夏景新。\n绿苔行屐稳，黄鸟傍窗频。",
        "dynasty": "唐",
        "collection_info": null
    },
    {
        "title": "重阳",
        "author": "司空图",
        "content": "菊开犹阻雨，蝶意切于人。\n亦应知暮节，不比惜残春。",
        "dynasty": "唐",
        "collection_info": null
    },
    {
        "title": "偶书五首 一",
        "author": "司空图",
        "content": "衰榭当何忏，惟应悔壮图。\n磬声花外远，人影塔前孤。",
        "dynasty": "唐",
        "collection_info": null
    },
    {
        "title": "偶书五首 二",
        "author": "司空图",
        "content": "色变莺雏长，竿齐笋箨垂。\n白头身偶在，清夏景还移。",
        "dynasty": "唐",
        "collection_info": null
    },
    {
        "title": "偶书五首 三",
        "author": "司空图",
        "content": "蜀妓轻成妙，吴娃狎共纤。\n晚妆留拜月，卷上水精帘。",
        "dynasty": "唐",
        "collection_info": null
    },
    {
        "title": "偶书五首 四",
        "author": "司空图",
        "content": "独步荒郊暮，沉思远墅幽。\n平生多少事，弹指一时休。",
        "dynasty": "唐",
        "collection_info": null
    },
    {
        "title": "偶书五首 五",
        "author": "司空图",
        "content": "掩谤知迎吠，欺心见强颜。\n有名人易困，无契债难还。",
        "dynasty": "唐",
        "collection_info": null
    },
    {
        "title": "杂题九首 一",
        "author": "司空图",
        "content": "病来胜未病，名缚便忘名。\n今日甘为客，当时注愍征。",
        "dynasty": "唐",
        "collection_info": null
    },
    {
        "title": "杂题九首 二",
        "author": "司空图",
        "content": "暑湿深山雨，荒居破屋灯。\n此生无忏处，此去作高僧。",
        "dynasty": "唐",
        "collection_info": null
    },
    {
        "title": "杂题九首 三",
        "author": "司空图",
        "content": "不须频怅望，且喜脱喧嚣。\n亦有终焉意，陂南看稻苗。",
        "dynasty": "唐",
        "collection_info": null
    },
    {
        "title": "杂题九首 四",
        "author": "司空图",
        "content": "楼带猨吟迥，庭容鹤舞宽。\n晒书因阅画，封药偶和丹。",
        "dynasty": "唐",
        "collection_info": null
    },
    {
        "title": "杂题九首 五",
        "author": "司空图",
        "content": "宴罢论诗久，亭高拜表频。\n岸香蕃舶月，洲色海烟春。",
        "dynasty": "唐",
        "collection_info": null
    },
    {
        "title": "杂题九首 六",
        "author": "司空图",
        "content": "驿步堤萦阁，军城鼓振桥。\n鸥和湖鴈下，雪隔岭梅飘。",
        "dynasty": "唐",
        "collection_info": null
    },
    {
        "title": "杂题九首 七",
        "author": "司空图",
        "content": "带雪南山道，和钟北阙明。\n太平当共贺，开化喝来声。",
        "dynasty": "唐",
        "collection_info": null
    },
    {
        "title": "杂题九首 八",
        "author": "司空图",
        "content": "舴艋猨偷上，蜻蜓燕竞飞。\n樵香烧桂子，苔湿挂莎衣。",
        "dynasty": "唐",
        "collection_info": null
    },
    {
        "title": "杂题九首 九",
        "author": "司空图",
        "content": "溪涨渔家近，烟收鸟道高。\n松花飘可惜，睡裏洒离骚。",
        "dynasty": "唐",
        "collection_info": null
    },
    {
        "title": "古乐府",
        "author": "司空图",
        "content": "一叶随西风，君行亦向东。\n知妾飞书意，无劳待早鸿。",
        "dynasty": "唐",
        "collection_info": null
    },
    {
        "title": "有感",
        "author": "司空图",
        "content": "灯影看鬚黑，墻阴惜草青。\n岁阑悲物我，同是冒霜萤。",
        "dynasty": "唐",
        "collection_info": null
    },
    {
        "title": "休休亭",
        "author": "司空图",
        "content": "且喜安能保，那堪病更忧。\n可怜藜杖者，真箇种瓜侯。",
        "dynasty": "唐",
        "collection_info": null
    },
    {
        "title": "漫书二首 一",
        "author": "司空图",
        "content": "剩欲逢花折，判须冒雨频。\n晴明开渐少，莫怕湿新巾。",
        "dynasty": "唐",
        "collection_info": null
    },
    {
        "title": "漫书二首 二",
        "author": "司空图",
        "content": "小蝶尔何竞，追飞不惮劳。\n远教羣雀见，宁悟祸梯高。",
        "dynasty": "唐",
        "collection_info": null
    },
    {
        "title": "岁尽二首 一",
        "author": "司空图",
        "content": "明日添一岁，端忧奈尔何。\n衝寒出洞口，犹校夕阳多。",
        "dynasty": "唐",
        "collection_info": null
    },
    {
        "title": "岁尽二首 二",
        "author": "司空图",
        "content": "莫话伤心事，投春满鬓霜。\n殷勤共尊酒，今岁只残阳。",
        "dynasty": "唐",
        "collection_info": null
    },
    {
        "title": "牡丹",
        "author": "司空图",
        "content": "得地牡丹盛，晓添龙麝香。\n主人犹自惜，锦幕护春霜。",
        "dynasty": "唐",
        "collection_info": null
    },
    {
        "title": "乱后",
        "author": "司空图",
        "content": "羽书传栈道，风火隔乡关。\n病眼那堪泣，伤心不到间。",
        "dynasty": "唐",
        "collection_info": null
    },
    {
        "title": "春山",
        "author": "司空图",
        "content": "可是武陵溪，春芳着路迷。\n花明催曙早，云腻惹空低。",
        "dynasty": "唐",
        "collection_info": null
    },
    {
        "title": "乐府",
        "author": "司空图",
        "content": "宝马跋尘光，双驰照路旁。\n喧传报戚里，明日幸长杨。",
        "dynasty": "唐",
        "collection_info": null
    },
    {
        "title": "乱前上卢相",
        "author": "司空图",
        "content": "虏黠虽多变，兵骄即易乘。\n犹须劳斥候，勿遣大河冰。",
        "dynasty": "唐",
        "collection_info": null
    },
    {
        "title": "有感",
        "author": "司空图",
        "content": "国事皆须救未然，汉家高阁漫凌烟。\n功臣尽遣词人赞，不省沧洲画鲁连。",
        "dynasty": "唐",
        "collection_info": null
    },
    {
        "title": "歌",
        "author": "司空图",
        "content": "处处亭台只坏墻，军营人学内人妆。\n太平故事因君唱，马上曾听隔教坊。",
        "dynasty": "唐",
        "collection_info": null
    },
    {
        "title": "偈",
        "author": "司空图",
        "content": "人若憎时我亦憎，逃名最要是无能。\n后生乞汝残风月，自作深林不语僧。",
        "dynasty": "唐",
        "collection_info": null
    },
    {
        "title": "鹂",
        "author": "司空图",
        "content": "不是流莺独占春，林间綵翠四时新。\n应知拟上屏风画，偏坐横枝亦向人。",
        "dynasty": "唐",
        "collection_info": null
    },
    {
        "title": "白菊杂书四首 一",
        "author": "司空图",
        "content": "黄昏寒立更披襟，露浥清香悦道心。\n却笑谁家扃绣户，正熏龙麝暖鸳衾。",
        "dynasty": "唐",
        "collection_info": null
    },
    {
        "title": "白菊杂书四首 二",
        "author": "司空图",
        "content": "四面云屏一带天，是非断得自翛然。\n此生只是偿诗债，白菊开时最不眠。",
        "dynasty": "唐",
        "collection_info": null
    },
    {
        "title": "白菊杂书四首 三",
        "author": "司空图",
        "content": "狂才不足自英雄，仆妾驱令学贩舂。\n侯印几人封万户，侬家只办买孤峰。",
        "dynasty": "唐",
        "collection_info": null
    },
    {
        "title": "白菊杂书四首 四",
        "author": "司空图",
        "content": "黄鹂啭处谁同听，白菊开时且剩过。\n漫道南朝足流品，由来叔宝不宜多。",
        "dynasty": "唐",
        "collection_info": null
    },
    {
        "title": "漫题",
        "author": "司空图",
        "content": "经乱年年厌别离，歌声喜似太平时。\n词臣更有中兴颂，磨取莲峰便作碑。",
        "dynasty": "唐",
        "collection_info": null
    },
    {
        "title": "率题",
        "author": "司空图",
        "content": "宦路前衔闲不记，醉乡佳境兴方浓。\n一林高竹长遮日，四壁寒山更闰冬。",
        "dynasty": "唐",
        "collection_info": null
    },
    {
        "title": "磵户",
        "author": "司空图",
        "content": "磵户芳烟接水邨，乱来归得道仍存。\n数竿新竹当轩上，不羡侯家立戟门。",
        "dynasty": "唐",
        "collection_info": null
    },
    {
        "title": "故乡杏花",
        "author": "司空图",
        "content": "寄花寄酒喜新开，左把花枝右把杯。\n欲问花枝与杯酒，故人何得不同来。",
        "dynasty": "唐",
        "collection_info": null
    },
    {
        "title": "华下二首 一",
        "author": "司空图",
        "content": "故国春归未有涯，小栏高槛别人家。\n五更惆怅回孤枕，犹自残灯照落花。",
        "dynasty": "唐",
        "collection_info": null
    },
    {
        "title": "华下二首 二",
        "author": "司空图",
        "content": "关外风昏欲雨天，荠花耕倒枕河壖。\n邨南寂寞时回望，一隻鸳鸯下渡船。",
        "dynasty": "唐",
        "collection_info": null
    },
    {
        "title": "梦中",
        "author": "司空图",
        "content": "几多亲爱在人间，上彻霞梯会却还。\n须是蓬瀛长买得，一家同占作家山。",
        "dynasty": "唐",
        "collection_info": null
    },
    {
        "title": "牓下",
        "author": "司空图",
        "content": "三十功名志未伸，初将文字竞通津。\n春风漫折一枝桂，烟阁英雄笑杀人。",
        "dynasty": "唐",
        "collection_info": null
    },
    {
        "title": "涔阳渡",
        "author": "司空图",
        "content": "楚田人立带残晖，驿逈邨幽客路微。\n两岸芦花正萧飒，渚烟深处白牛归。",
        "dynasty": "唐",
        "collection_info": null
    },
    {
        "title": "偶作",
        "author": "司空图",
        "content": "索得身归未保閒，乱来道在辱来顽。\n留侯万户虽无分，病骨应消一片山。",
        "dynasty": "唐",
        "collection_info": null
    },
    {
        "title": "寓居有感三首 一",
        "author": "司空图",
        "content": "亦知世路薄忠贞，不忍残年负圣明。\n只待东封沾庆赐，碑阴别刻老臣名。",
        "dynasty": "唐",
        "collection_info": null
    },
    {
        "title": "寓居有感三首 二",
        "author": "司空图",
        "content": "不放残年却到家，衔杯懒更问生涯。\n河堤往往人相送，一曲晴川隔蓼花。",
        "dynasty": "唐",
        "collection_info": null
    },
    {
        "title": "寓居有感三首 三",
        "author": "司空图",
        "content": "黑鬚寄在白鬚生，一度秋风减几茎。\n客处不堪频送别，无多情绪更伤情。",
        "dynasty": "唐",
        "collection_info": null
    },
    {
        "title": "淮西",
        "author": "司空图",
        "content": "鳌冠三山安海浪，龙盘九鼎镇皇都。\n莫夸十万兵威盛，消箇忠良效顺无。",
        "dynasty": "唐",
        "collection_info": null
    },
    {
        "title": "河湟有感",
        "author": "司空图",
        "content": "一自萧关起战尘，河湟隔断异乡春。\n汉儿尽作胡儿语，却向城头駡汉人。",
        "dynasty": "唐",
        "collection_info": null
    },
    {
        "title": "自䢵乡北归",
        "author": "司空图",
        "content": "巴烟幂幂久萦恨，楚柳绵绵今送归。\n回避江边同去鴈，莫教惊起错南飞。",
        "dynasty": "唐",
        "collection_info": null
    },
    {
        "title": "青龙师安上人",
        "author": "司空图",
        "content": "灾曜偏临许国人，雨中衰菊病中身。\n清香一炷知师意，应为昭陵惜老臣。",
        "dynasty": "唐",
        "collection_info": null
    },
    {
        "title": "山中",
        "author": "司空图",
        "content": "凡鸟爱喧人静处，闲云似妬月明时。\n世间万事非吾事，只愧秋来未有诗。",
        "dynasty": "唐",
        "collection_info": null
    },
    {
        "title": "有感二首 一",
        "author": "司空图",
        "content": "自古经纶足是非，阴谋最忌夺天机。\n留侯却粒商翁去，甲第何人意气归。",
        "dynasty": "唐",
        "collection_info": null
    },
    {
        "title": "有感二首 二",
        "author": "司空图",
        "content": "古来贤俊共悲辛，长是豪家拒要津。\n从此当歌唯痛饮，不须经世为闲人。",
        "dynasty": "唐",
        "collection_info": null
    },
    {
        "title": "闲夜二首 一",
        "author": "司空图",
        "content": "道侣难留为虐棋，邻家闻说厌吟诗。\n前峰月照分明见，夜合香中露卧时。",
        "dynasty": "唐",
        "collection_info": null
    },
    {
        "title": "闲夜二首 二",
        "author": "司空图",
        "content": "此身闲得易为家，业是吟诗与看花。\n若使他生抛笔砚，更应无事老烟霞。",
        "dynasty": "唐",
        "collection_info": null
    },
    {
        "title": "雨中",
        "author": "司空图",
        "content": "维摩居士陶居士，尽说高情未足夸。\n檐外莲峰阶下菊，碧莲黄菊是吾家。",
        "dynasty": "唐",
        "collection_info": null
    },
    {
        "title": "送道者二首 一",
        "author": "司空图",
        "content": "洞天真侣昔曾逢，西岳今居第几峰。\n峰顶他时教我认，相招须把碧芙蓉。",
        "dynasty": "唐",
        "collection_info": null
    },
    {
        "title": "送道者二首 二",
        "author": "司空图",
        "content": "殷勤不为学烧金，道侣惟应识此心。\n雪裏千山访君易，微微鹿迹入深林。",
        "dynasty": "唐",
        "collection_info": null
    },
    {
        "title": "重阳阻雨",
        "author": "司空图",
        "content": "重阳阻雨独衔杯，移得山家菊未开。\n犹胜登高闲望断，孤烟残照马嘶回。",
        "dynasty": "唐",
        "collection_info": null
    },
    {
        "title": "省试",
        "author": "司空图",
        "content": "粉闱深锁唱同人，正是终南雪霁春。\n闲繫长安千匹马，今朝似减六街尘。",
        "dynasty": "唐",
        "collection_info": null
    },
    {
        "title": "有赠",
        "author": "司空图",
        "content": "有诗有酒有高歌，春色年年奈我何。\n试问羲和能驻否，不劳频借鲁阳戈。",
        "dynasty": "唐",
        "collection_info": null
    },
    {
        "title": "证因亭",
        "author": "司空图",
        "content": "峰北幽亭愿证因，他生此地却容身。\n上方僧在时应到，笑认前衔记写真。",
        "dynasty": "唐",
        "collection_info": null
    },
    {
        "title": "顷年陪恩地赴甘棠之召感动留题",
        "author": "司空图",
        "content": "去时憔悴青衿在，归路凄凉绛帐空。\n无限酬恩心未展，又将孤劒别从公。",
        "dynasty": "唐",
        "collection_info": null
    },
    {
        "title": "九月八日",
        "author": "司空图",
        "content": "已是人间寂寞花，解怜寂寞傍贫家。\n老来不得登高看，更甚残春惜岁华。",
        "dynasty": "唐",
        "collection_info": null
    },
    {
        "title": "敷溪桥院有感",
        "author": "司空图",
        "content": "昔岁攀游景物同，药炉今在鹤归空。\n青山满眼泪堪碧，绛帐无人花自红。",
        "dynasty": "唐",
        "collection_info": null
    },
    {
        "title": "寺阁",
        "author": "司空图",
        "content": "昔岁登临未衰飒，不知何事爱伤情。\n今来揽镜翻堪喜，乱后霜鬚长几茎。",
        "dynasty": "唐",
        "collection_info": null
    },
    {
        "title": "武陵路",
        "author": "司空图",
        "content": "橘岸舟间罾网挂，茶坡日暖鹧鸪啼。\n女郎指点行人笑，知向花间路已迷。",
        "dynasty": "唐",
        "collection_info": null
    },
    {
        "title": "南北史感遇十首 一",
        "author": "司空图",
        "content": "雨淋麟阁名臣画，雪卧龙庭猛将碑。\n不用黄金铸侯印，尽输公子买蛾眉。",
        "dynasty": "唐",
        "collection_info": null
    },
    {
        "title": "南北史感遇十首 二",
        "author": "司空图",
        "content": "汉世频封万户侯，云台空峻谢风流。\n江南不有名儒相，齿冷中原笑未休。",
        "dynasty": "唐",
        "collection_info": null
    },
    {
        "title": "南北史感遇十首 三",
        "author": "司空图",
        "content": "天风斡海怒长鲸，永固南来百万兵。\n若向沧洲犹笑傲，江山虚有石头城。",
        "dynasty": "唐",
        "collection_info": null
    },
    {
        "title": "南北史感遇十首 四",
        "author": "司空图",
        "content": "花迷公子玉楼恩，镜弄佳人红粉春。\n不信关山劳远戍，绮罗香外任行尘。",
        "dynasty": "唐",
        "collection_info": null
    },
    {
        "title": "南北史感遇十首 五",
        "author": "司空图",
        "content": "兵围梁殿金瓯破，火发陈宫玉树摧。\n姦佞岂能惭误国，空令怀古更徘徊。",
        "dynasty": "唐",
        "collection_info": null
    },
    {
        "title": "南北史感遇十首 六",
        "author": "司空图",
        "content": "行乐最宜连夜景，太平方觉有春风。\n千金尽把酬歌舞，犹胜三边赏战功。",
        "dynasty": "唐",
        "collection_info": null
    },
    {
        "title": "南北史感遇十首 七",
        "author": "司空图",
        "content": "桃芳李艳年年发，羌管蛮弦处处多。\n海上应无三岛路，人间惟有一声歌。",
        "dynasty": "唐",
        "collection_info": null
    },
    {
        "title": "南北史感遇十首 八",
        "author": "司空图",
        "content": "佳人自折一枝红，把唱新词曲未终。\n惟向眼前怜易落，不如抛掷任春风。",
        "dynasty": "唐",
        "collection_info": null
    },
    {
        "title": "南北史感遇十首 九",
        "author": "司空图",
        "content": "景阳楼下花钿镜，玄武湖边锦绣旗。\n昔日繁华今日恨，雉媒声晚草芳时。",
        "dynasty": "唐",
        "collection_info": null
    },
    {
        "title": "南北史感遇十首 十",
        "author": "司空图",
        "content": "乱后人间尽不平，秦川花木最伤情。\n无穷红艳红尘裏，骤马分香散入营。",
        "dynasty": "唐",
        "collection_info": null
    },
    {
        "title": "狂题二首 一",
        "author": "司空图",
        "content": "草堂旧隐犹招我，烟阁英才不见君。\n惆怅故山归未得，酒狂呌断暮天云。",
        "dynasty": "唐",
        "collection_info": null
    },
    {
        "title": "狂题二首 二",
        "author": "司空图",
        "content": "须知世乱身难保，莫喜天晴菊併开。\n长短此身长是客，黄花更助白头催。",
        "dynasty": "唐",
        "collection_info": null
    },
    {
        "title": "红茶花",
        "author": "司空图",
        "content": "景物诗人见即夸，岂怜高韵说红茶。\n牡丹枉用三春力，开得方知不是花。",
        "dynasty": "唐",
        "collection_info": null
    },
    {
        "title": "秋燕",
        "author": "司空图",
        "content": "从扑香尘拂面飞，怜渠只为解相依。\n经冬好近深炉暖，何必千岩万水归。",
        "dynasty": "唐",
        "collection_info": null
    },
    {
        "title": "见后鴈有感",
        "author": "司空图",
        "content": "笑尔穷通亦似人，高飞偶滞莫悲辛。\n却缘风雪频相阻，只向关中待得春。",
        "dynasty": "唐",
        "collection_info": null
    },
    {
        "title": "移桃栽",
        "author": "司空图",
        "content": "独临官路易伤摧，从遣春风恣意开。\n禅客笑移山上看，流莺直到槛前来。",
        "dynasty": "唐",
        "collection_info": null
    },
    {
        "title": "忆中条",
        "author": "司空图",
        "content": "燕辞旅舍人空在，萤出疎篱菊正芳。\n堪恨昔年联句地，念经僧扫过重阳。",
        "dynasty": "唐",
        "collection_info": null
    },
    {
        "title": "乐府",
        "author": "司空图",
        "content": "五更窗下簇妆台，已怕堂前阿母催。\n满鸭香熏鹦鹉睡，隔帘灯照牡丹开。",
        "dynasty": "唐",
        "collection_info": null
    },
    {
        "title": "放龟二首 一",
        "author": "司空图",
        "content": "却为多知自不灵，今朝教汝卜长生。\n若求深处无深处，只有依人会有情。",
        "dynasty": "唐",
        "collection_info": null
    },
    {
        "title": "放龟二首 二",
        "author": "司空图",
        "content": "世外犹迷不死庭，人间莫恃自无营。\n本期沧海堪投迹，却向朱门待放生。",
        "dynasty": "唐",
        "collection_info": null
    },
    {
        "title": "灯花三首 一",
        "author": "司空图",
        "content": "蜀柳丝丝幂画楼，窗尘满镜不梳头。\n几时金鴈传归信，剪断香魂一缕愁。",
        "dynasty": "唐",
        "collection_info": null
    },
    {
        "title": "灯花三首 二",
        "author": "司空图",
        "content": "姊姊教人且抱儿，逐他女伴卸头迟。\n明朝鬬草多应喜，剪得灯花自扫眉。",
        "dynasty": "唐",
        "collection_info": null
    },
    {
        "title": "灯花三首 三",
        "author": "司空图",
        "content": "闰前小雪过经旬，犹自依依向主人。\n开尽菊花怜强舞，与教弟子待新春。",
        "dynasty": "唐",
        "collection_info": null
    },
    {
        "title": "偶题三首 一",
        "author": "司空图",
        "content": "浮世悠悠旋一空，多情偏解挫英雄。\n风光只在歌声裏，不必楼前万树红。",
        "dynasty": "唐",
        "collection_info": null
    },
    {
        "title": "偶题三首 二",
        "author": "司空图",
        "content": "小池随事有风荷，烧酹倾壶一曲歌。\n欲待秋塘擎露看，自怜生意已无多。",
        "dynasty": "唐",
        "collection_info": null
    },
    {
        "title": "偶题三首 三",
        "author": "司空图",
        "content": "辽阳音信近来稀，纵有虚传逼节归。\n永日无人新睡觉，小窗晴暖螖虫飞。",
        "dynasty": "唐",
        "collection_info": null
    },
    {
        "title": "华下对菊",
        "author": "司空图",
        "content": "清香裛露对高斋，泛酒偏能浣旅怀。\n不似春风逞红艳，镜前空坠玉人钗。",
        "dynasty": "唐",
        "collection_info": null
    },
    {
        "title": "与都统参谋书有感",
        "author": "司空图",
        "content": "惊鸾迸鹭尽归林，弱羽低垂分独沈。\n带病深山犹草檄，昭陵应识老臣心。",
        "dynasty": "唐",
        "collection_info": null
    },
    {
        "title": "漫题",
        "author": "司空图",
        "content": "无宦无名拘逸兴，有歌有酒任他乡。\n看看万里休征戍，莫向新词寄断肠。",
        "dynasty": "唐",
        "collection_info": null
    },
    {
        "title": "商山二首 一",
        "author": "司空图",
        "content": "清溪一路照羸身，不似云台画像人。\n国史数行犹有志，只将谈笑继英尘。",
        "dynasty": "唐",
        "collection_info": null
    },
    {
        "title": "商山二首 二",
        "author": "司空图",
        "content": "马上搜奇已数篇，籍中犹愧是顽仙。\n关头传说开元事，指点多疑孟浩然。",
        "dynasty": "唐",
        "collection_info": null
    },
    {
        "title": "与伏牛长老偈二首 一",
        "author": "司空图",
        "content": "不算菩提与阐提，惟应执着便生迷。\n无端指箇清凉地，冻杀胡僧雪岭西。",
        "dynasty": "唐",
        "collection_info": null
    },
    {
        "title": "与伏牛长老偈二首 二",
        "author": "司空图",
        "content": "长绳不见繫空虚，半偈传心亦未疎。\n推倒我山无一事，莫将文字缚真如。",
        "dynasty": "唐",
        "collection_info": null
    },
    {
        "title": "客中重九",
        "author": "司空图",
        "content": "楚老相逢泪满衣，片名薄宦已知非。\n他乡不似人间路，应共东流更不归。",
        "dynasty": "唐",
        "collection_info": null
    },
    {
        "title": "柳二首 一",
        "author": "司空图",
        "content": "谁家按舞傍池塘，已见繁枝嫩眼黄。\n漫说早梅先得意，不知春力暗分张。",
        "dynasty": "唐",
        "collection_info": null
    },
    {
        "title": "柳二首 二",
        "author": "司空图",
        "content": "似拟凌寒妬早梅，无端弄色傍高台。\n折来未有新枝长，莫遣佳人更折来。",
        "dynasty": "唐",
        "collection_info": null
    },
    {
        "title": "光启丁未别山",
        "author": "司空图",
        "content": "草堂琴画已判烧，犹託邻僧护燕巢。\n此去不缘名利去，若逢逋客莫相嘲。",
        "dynasty": "唐",
        "collection_info": null
    },
    {
        "title": "石楠",
        "author": "司空图",
        "content": "客处偷闲未是闲，石楠虽好懒频攀。\n如何风叶西归路，吹断寒云见故山。",
        "dynasty": "唐",
        "collection_info": null
    },
    {
        "title": "力疾马上走笔",
        "author": "司空图",
        "content": "酿黍长添不尽杯，只忧花尽客空回。\n垂杨且为晴遮日，留遇重阳即放开。",
        "dynasty": "唐",
        "collection_info": null
    },
    {
        "title": "华阴县楼",
        "author": "司空图",
        "content": "丹霄能有几层梯，懒更扬鞭耸翠蜺。\n偶凭危栏且南望，不劳高掌欲相携。",
        "dynasty": "唐",
        "collection_info": null
    },
    {
        "title": "南至四首 一",
        "author": "司空图",
        "content": "今冬腊后无残日，故国烧来有几家。\n却恨早梅添旅思，强偷春力报年华。",
        "dynasty": "唐",
        "collection_info": null
    },
    {
        "title": "南至四首 二",
        "author": "司空图",
        "content": "花时不是偏愁我，好事应难总取他。\n已被诗魔长役思，眼中莫厌早梅多。",
        "dynasty": "唐",
        "collection_info": null
    },
    {
        "title": "南至四首 三",
        "author": "司空图",
        "content": "年华乱后偏堪惜，世路抛来已自生。\n犹有玉真长命缕，樽前时唱缓羇情。",
        "dynasty": "唐",
        "collection_info": null
    },
    {
        "title": "南至四首 四",
        "author": "司空图",
        "content": "一任喧阗遶四邻，闲忙皆是自由身。\n人来客去还须议，莫遣他人作主人。",
        "dynasty": "唐",
        "collection_info": null
    },
    {
        "title": "莲峰前轩",
        "author": "司空图",
        "content": "人间上寿若能添，只向人间也不嫌。\n看着四邻花竞发，高楼从此莫垂帘。",
        "dynasty": "唐",
        "collection_info": null
    },
    {
        "title": "步虚",
        "author": "司空图",
        "content": "阿母亲教学步虚，三元长遣下蓬壶。\n云韶韵俗停瑶瑟，鸾鹤飞低拂宝炉。",
        "dynasty": "唐",
        "collection_info": null
    },
    {
        "title": "劒器",
        "author": "司空图",
        "content": "楼下公孙昔擅场，空教女子爱军装。\n潼关一败吴儿喜，簇马骊山看御汤。",
        "dynasty": "唐",
        "collection_info": null
    },
    {
        "title": "乙丑人日",
        "author": "司空图",
        "content": "自怪扶持七十身，归来又见故乡春。\n今朝人日逢人喜，不料偷生作老人。",
        "dynasty": "唐",
        "collection_info": null
    },
    {
        "title": "携仙箓九首 一",
        "author": "司空图",
        "content": "岳北秋空渭北川，晴云渐薄薄如烟。\n坐来还见微风起，吹散残阳一片蝉。",
        "dynasty": "唐",
        "collection_info": null
    },
    {
        "title": "携仙箓九首 二",
        "author": "司空图",
        "content": "一半晴空一半云，远笼仙掌日初曛。\n洞天有路不知处，绝顶异香难更闻。",
        "dynasty": "唐",
        "collection_info": null
    },
    {
        "title": "携仙箓九首 三",
        "author": "司空图",
        "content": "决事还须更事酬，清谭妙理一时休。\n渔翁亦被机心误，眼暗汀边结钓钩。",
        "dynasty": "唐",
        "collection_info": null
    },
    {
        "title": "携仙箓九首 四",
        "author": "司空图",
        "content": "迹不趋时分不侯，功名身外最悠悠。\n听君总画麒麟阁，还我闲眠舴艋舟。",
        "dynasty": "唐",
        "collection_info": null
    },
    {
        "title": "携仙箓九首 五",
        "author": "司空图",
        "content": "仙凡路阻两难留，烟树人间一片秋。\n若道阴功能济活，且将方寸自焚修。",
        "dynasty": "唐",
        "collection_info": null
    },
    {
        "title": "携仙箓九首 六",
        "author": "司空图",
        "content": "若有阴功救未然，玉皇品籍亦搜贤。\n应知谭笑还高谢，别就沧洲赞上仙。",
        "dynasty": "唐",
        "collection_info": null
    },
    {
        "title": "携仙箓九首 七",
        "author": "司空图",
        "content": "英名何用苦搜奇，不朽才销一句诗。\n却赖风波阻三岛，老臣犹得恋明时。",
        "dynasty": "唐",
        "collection_info": null
    },
    {
        "title": "携仙箓九首 八",
        "author": "司空图",
        "content": "剪取红云剩写诗，年年高会趂花时。\n水精楼阁分明见，只欠霞浆别着旗。",
        "dynasty": "唐",
        "collection_info": null
    },
    {
        "title": "携仙箓九首 九",
        "author": "司空图",
        "content": "此生得作太平人，只向尘中便出尘。\n移取碧桃花万树，年年自乐故乡春。",
        "dynasty": "唐",
        "collection_info": null
    },
    {
        "title": "浪淘沙",
        "author": "司空图",
        "content": "不必长漂玉洞花，曲中偏爱浪淘沙。\n黄河却胜天河水，万里萦纡入汉家。",
        "dynasty": "唐",
        "collection_info": null
    },
    {
        "title": "赠日东鉴禅师",
        "author": "司空图",
        "content": "故国无心度海潮，老禅方丈倚中条。\n夜深雨绝松堂静，一点飞萤照寂寥。",
        "dynasty": "唐",
        "collection_info": null
    },
    {
        "title": "暮春对柳二首 一",
        "author": "司空图",
        "content": "萦愁惹恨奈杨花，闭户垂帘亦满家。\n恼得闲人作酒病，刚须又扑越溪茶。",
        "dynasty": "唐",
        "collection_info": null
    },
    {
        "title": "暮春对柳二首 二",
        "author": "司空图",
        "content": "洞中犹说看桃花，轻絮狂飞自俗家。\n正是阶前开远信，小娥旋拂碾新茶。",
        "dynasty": "唐",
        "collection_info": null
    },
    {
        "title": "戊午三月晦二首 一",
        "author": "司空图",
        "content": "随风逐浪剧蓬萍，圆首何曾解最灵。\n笔砚近来多自弃，不关妖气暗文星。",
        "dynasty": "唐",
        "collection_info": null
    },
    {
        "title": "戊午三月晦二首 二",
        "author": "司空图",
        "content": "牛夸棋品无勍敌，谢占诗家作上流。\n岂似小敷春水涨，年年鸾鹤待仙舟。",
        "dynasty": "唐",
        "collection_info": null
    },
    {
        "title": "偶书五首 一",
        "author": "司空图",
        "content": "情知了得未如僧，客处高楼莫强登。\n莺也解啼花也发，不关心事最堪憎。",
        "dynasty": "唐",
        "collection_info": null
    },
    {
        "title": "偶书五首 二",
        "author": "司空图",
        "content": "自有池荷作扇摇，不关风动爱芭蕉。\n只怜直上抽红蘂，似我丹心向本朝。",
        "dynasty": "唐",
        "collection_info": null
    },
    {
        "title": "偶书五首 三",
        "author": "司空图",
        "content": "曾看轻舟渡远津，无风着岸不经旬。\n只缘命蹇须知命，却是人争阻得人。",
        "dynasty": "唐",
        "collection_info": null
    },
    {
        "title": "偶书五首 四",
        "author": "司空图",
        "content": "上谷何曾解有情，有情人自惜君行。\n证因池上今生愿，的的他生作化生。",
        "dynasty": "唐",
        "collection_info": null
    },
    {
        "title": "偶书五首 五",
        "author": "司空图",
        "content": "新店南原后夜程，黄河风浪信难平。\n渡头杨柳知人意，为惹官船莫放行。",
        "dynasty": "唐",
        "collection_info": null
    },
    {
        "title": "喜山鹊初归三首 一",
        "author": "司空图",
        "content": "翠衿红觜便知机，久避重罗稳处飞。\n只为从来偏护惜，窗前今贺主人归。",
        "dynasty": "唐",
        "collection_info": null
    },
    {
        "title": "喜山鹊初归三首 二",
        "author": "司空图",
        "content": "山中只是惜珍禽，语不分明识尔心。\n若使解言天下事，燕台今筑几千金。",
        "dynasty": "唐",
        "collection_info": null
    },
    {
        "title": "喜山鹊初归三首 三",
        "author": "司空图",
        "content": "阻他罗网到柴扉，不奈偷仓雀转肥。\n赖尔林塘添景趣，剩留山果引教归。",
        "dynasty": "唐",
        "collection_info": null
    },
    {
        "title": "虞乡北原",
        "author": "司空图",
        "content": "泽北邨贫烟火狞，稚田冬旱倩牛耕。\n老人惆怅逢人诉，开尽黄花麦未金。",
        "dynasty": "唐",
        "collection_info": null
    },
    {
        "title": "洛中三首 一",
        "author": "司空图",
        "content": "秋风团扇未惊心，笑看妆台落叶侵。\n绣鳯不教金缕暗，青楼何处有寒砧。",
        "dynasty": "唐",
        "collection_info": null
    },
    {
        "title": "洛中三首 二",
        "author": "司空图",
        "content": "不用频嗟世路难，浮生各自繫悲懽。\n风霜一夜添羇思，罗绮谁家待早寒。",
        "dynasty": "唐",
        "collection_info": null
    },
    {
        "title": "洛中三首 三",
        "author": "司空图",
        "content": "燕巢空后谁相伴，鸳被缝来不忍熏。\n薄命敢辞长滴泪，倡家未必肯留君。",
        "dynasty": "唐",
        "collection_info": null
    },
    {
        "title": "寓笔",
        "author": "司空图",
        "content": "年年镊鬓到花飘，依旧花繁鬓易凋。\n撩乱一塲人更恨，春风谁道胜轻飙。",
        "dynasty": "唐",
        "collection_info": null
    },
    {
        "title": "戏题试衫",
        "author": "司空图",
        "content": "朝班尽说人宜紫，洞府应无鹤着绯。\n从此玉皇须破例，染霞裁赐地仙衣。",
        "dynasty": "唐",
        "collection_info": null
    },
    {
        "title": "汴柳半枯因悲柳中隐",
        "author": "司空图",
        "content": "行人莫叹前朝树，已占河堤几百春。\n惆怅题诗柳中隐，柳衰犹在自无身。",
        "dynasty": "唐",
        "collection_info": null
    },
    {
        "title": "上方",
        "author": "司空图",
        "content": "花落更同悲木落，莺声相续即蝉声。\n荣枯了得无多事，只是闲人漫繫情。",
        "dynasty": "唐",
        "collection_info": null
    },
    {
        "title": "寄王赞学",
        "author": "司空图",
        "content": "黄卷不关兼济业，青山自保老闲身。\n一行万里纤尘静，可要张仪更入秦。",
        "dynasty": "唐",
        "collection_info": null
    },
    {
        "title": "新节",
        "author": "司空图",
        "content": "转悲新岁重于山，不似轻鸥肯復还。\n朱绂纵教金印换，青云未胜白头闲。",
        "dynasty": "唐",
        "collection_info": null
    },
    {
        "title": "自河西归山二首 一",
        "author": "司空图",
        "content": "一水悠悠一叶危，往来长恨阻归期。\n乡关不是无华表，自为多惊独上迟。",
        "dynasty": "唐",
        "collection_info": null
    },
    {
        "title": "自河西归山二首 二",
        "author": "司空图",
        "content": "水阔风惊去路危，孤舟欲上更迟迟。\n鹤羣长扰三珠树，不借人间一隻骑。",
        "dynasty": "唐",
        "collection_info": null
    },
    {
        "title": "王官二首 一",
        "author": "司空图",
        "content": "风荷似醉和花舞，沙鸟无情伴客闲。\n总是此中皆有恨，更堪微雨半遮山。",
        "dynasty": "唐",
        "collection_info": null
    },
    {
        "title": "王官二首 二",
        "author": "司空图",
        "content": "荷塘烟罩小斋虚，景物皆宜入画图。\n尽日无人只高卧，一双白鸟隔纱厨。",
        "dynasty": "唐",
        "collection_info": null
    },
    {
        "title": "贺翰林侍郎二首 一",
        "author": "司空图",
        "content": "太白东归鹤背吟，镜湖空在酒船沈。\n今朝忽见银台事，早晚重征入翰林。",
        "dynasty": "唐",
        "collection_info": null
    },
    {
        "title": "贺翰林侍郎二首 二",
        "author": "司空图",
        "content": "玉版征书洞裏看，沈羲新拜侍郎官。\n文星喜气连台曜，圣主方知四海安。",
        "dynasty": "唐",
        "collection_info": null
    },
    {
        "title": "寄王十四舍人",
        "author": "司空图",
        "content": "几年汶上约同游，拟为莲峰别置楼。\n今日凤皇池畔客，五千仞雪不回头。",
        "dynasty": "唐",
        "collection_info": null
    },
    {
        "title": "纶阁有感",
        "author": "司空图",
        "content": "风涛曾阻化鳞来，谁料蓬瀛路却开。\n欲去迟迟还自笑，狂才应不是仙才。",
        "dynasty": "唐",
        "collection_info": null
    },
    {
        "title": "狂题十八首 一",
        "author": "司空图",
        "content": "莫恨艰危日日多，时情其奈倖门何。\n貔貅睡稳蛟龙渴，犹把烧残朽铁磨。",
        "dynasty": "唐",
        "collection_info": null
    },
    {
        "title": "狂题十八首 二",
        "author": "司空图",
        "content": "别鹤凄凉指法存，戴逵能耻近王门。\n世间第一风流事，借得王公玉枕痕。",
        "dynasty": "唐",
        "collection_info": null
    },
    {
        "title": "狂题十八首 三",
        "author": "司空图",
        "content": "交疎自古戒言深，肝胆徒倾致铄金。\n不是史迁书与说，谁知孤负李陵心。",
        "dynasty": "唐",
        "collection_info": null
    },
    {
        "title": "狂题十八首 四",
        "author": "司空图",
        "content": "南华落笔似荒唐，若肯经纶亦不狂。\n偶作客星侵帝座，却应虚薄是严光。",
        "dynasty": "唐",
        "collection_info": null
    },
    {
        "title": "狂题十八首 五",
        "author": "司空图",
        "content": "不劳世路更相猜，忍到须休惜得材。\n几度懒乘风水便，抝船折舵恐难回。",
        "dynasty": "唐",
        "collection_info": null
    },
    {
        "title": "狂题十八首 六",
        "author": "司空图",
        "content": "由来相爱只诗僧，怪石长松自得朋。\n却怕他生还识字，依前日下作孤灯。",
        "dynasty": "唐",
        "collection_info": null
    },
    {
        "title": "狂题十八首 七",
        "author": "司空图",
        "content": "老禅乘仗莫过身，远岫孤云见亦频。\n应是佛边犹怕闹，信缘须作且闲人。",
        "dynasty": "唐",
        "collection_info": null
    },
    {
        "title": "狂题十八首 八",
        "author": "司空图",
        "content": "止竟闲人不爱闲，只偷无事闭柴关。\n轰霆搅破蛟龙窟，也被狂风卷出山。",
        "dynasty": "唐",
        "collection_info": null
    },
    {
        "title": "狂题十八首 九",
        "author": "司空图",
        "content": "地下修文着作郎，生前饥处倒空墻。\n何如神爽骑星去，犹自研几助玉皇。",
        "dynasty": "唐",
        "collection_info": null
    },
    {
        "title": "狂题十八首 十",
        "author": "司空图",
        "content": "雨洗芭蕉叶上诗，独来凭槛晚晴时。\n故园虽恨风荷腻，新句闲题亦满池。",
        "dynasty": "唐",
        "collection_info": null
    },
    {
        "title": "狂题十八首 十一",
        "author": "司空图",
        "content": "初时拄杖向邻村，渐到清明亦杜门。\n三十年来辞病表，今朝卧病感皇恩。",
        "dynasty": "唐",
        "collection_info": null
    },
    {
        "title": "狂题十八首 十二",
        "author": "司空图",
        "content": "来时虽恨失青氊，自见芭蕉几十篇。\n应是阿刘还宿债，剩拚才思折供钱。",
        "dynasty": "唐",
        "collection_info": null
    },
    {
        "title": "狂题十八首 十三",
        "author": "司空图",
        "content": "芭蕉丛畔碧婵娟，免更悠悠扰蜀川。\n应到去时题不尽，不劳分寄校书笺。",
        "dynasty": "唐",
        "collection_info": null
    },
    {
        "title": "狂题十八首 十四",
        "author": "司空图",
        "content": "自伤衰病渐难平，永夜禅床雨滴声。\n闻道虎疮仍带镞，吼来和痛亦横行。",
        "dynasty": "唐",
        "collection_info": null
    },
    {
        "title": "狂题十八首 十五",
        "author": "司空图",
        "content": "昨日流莺今日蝉，起来又是夕阳天。\n六龙飞辔长相窘，更忍乘危自着鞭。",
        "dynasty": "唐",
        "collection_info": null
    },
    {
        "title": "狂题十八首 十六",
        "author": "司空图",
        "content": "有是有非还有虑，无心无迹亦无猜。\n不平便激风波险，莫向安时稔祸胎。",
        "dynasty": "唐",
        "collection_info": null
    },
    {
        "title": "狂题十八首 十七",
        "author": "司空图",
        "content": "十年三署让官频，认得无才又索身。\n莫道太行同一路，大都安稳属闲人。",
        "dynasty": "唐",
        "collection_info": null
    },
    {
        "title": "狂题十八首 十八",
        "author": "司空图",
        "content": "曾闻劫火到蓬壶，缩尽鳌头海亦枯。\n今日家山同此恨，人归未得鹤归无。",
        "dynasty": "唐",
        "collection_info": null
    },
    {
        "title": "游仙二首 一",
        "author": "司空图",
        "content": "蛾眉新画觉婵娟，鬬走将花阿母边。\n仙曲教成慵不理，玉阶相簇打金钱。",
        "dynasty": "唐",
        "collection_info": null
    },
    {
        "title": "游仙二首 二",
        "author": "司空图",
        "content": "刘郎相约事难谐，雨散云飞自此乖。\n月姊殷勤留不住，碧空遗下水精钗。",
        "dynasty": "唐",
        "collection_info": null
    },
    {
        "title": "漫书五首 一",
        "author": "司空图",
        "content": "长拟求闲未得闲，又劳行役出秦关。\n逢人渐觉乡音异，却恨莺声似故山。",
        "dynasty": "唐",
        "collection_info": null
    },
    {
        "title": "漫书五首 二",
        "author": "司空图",
        "content": "溪边随事有桑麻，尽日山程十数家。\n莫怪行人频怅望，杜鹃不是故乡花。",
        "dynasty": "唐",
        "collection_info": null
    },
    {
        "title": "漫书五首 三",
        "author": "司空图",
        "content": "海上昔闻麋爱鹤，山中今日鹿憎龟。\n爱憎止竟须关分，莫把微才望所知。",
        "dynasty": "唐",
        "collection_info": null
    },
    {
        "title": "漫书五首 四",
        "author": "司空图",
        "content": "世路快心无好事，恩门嘉话合书绅。\n神藏鬼伏能千变，亦胜忘机避要津。",
        "dynasty": "唐",
        "collection_info": null
    },
    {
        "title": "漫书五首 五",
        "author": "司空图",
        "content": "四翁识势保安闲，须为生灵暂出山。\n一种老人能算度，磻溪心迹愧商颜。",
        "dynasty": "唐",
        "collection_info": null
    },
    {
        "title": "偶诗五首 一",
        "author": "司空图",
        "content": "闲韵虽高不衒才，偶抛猨鸟乍归来。\n夕阳照箇新红叶，似要题诗落砚台。",
        "dynasty": "唐",
        "collection_info": null
    },
    {
        "title": "偶诗五首 二",
        "author": "司空图",
        "content": "芙蓉骚客空留怨，芍药诗家只寄情。\n谁似天才李山甫，牡丹属思亦纵横。",
        "dynasty": "唐",
        "collection_info": null
    },
    {
        "title": "偶诗五首 三",
        "author": "司空图",
        "content": "贤豪出处尽沉吟，白日高悬只照心。\n一掬信陵坟上土，便如碣石累千金。",
        "dynasty": "唐",
        "collection_info": null
    },
    {
        "title": "偶诗五首 四",
        "author": "司空图",
        "content": "声貌由来固绝伦，今朝共许占残春。\n当歌莫怪频垂泪，得地翻惭早失身。",
        "dynasty": "唐",
        "collection_info": null
    },
    {
        "title": "偶诗五首 五",
        "author": "司空图",
        "content": "中宵茶鼎沸时惊，正是寒窗竹雪明。\n甘得寂寥能到老，一生心地亦应平。",
        "dynasty": "唐",
        "collection_info": null
    },
    {
        "title": "杂题二首 一",
        "author": "司空图",
        "content": "先知左袒始同行，须待龙楼羽翼成。\n若使只凭三杰力，犹应汉鼎一毫轻。",
        "dynasty": "唐",
        "collection_info": null
    },
    {
        "title": "杂题二首 二",
        "author": "司空图",
        "content": "鱼在枯池鸟在林，四时无奈雪霜侵。\n若教激劝由真宰，亦奖青松径寸心。",
        "dynasty": "唐",
        "collection_info": null
    },
    {
        "title": "光化踏青有感",
        "author": "司空图",
        "content": "引得车回莫认恩，却成寂寞与谁论。\n到头不是君王意，羞插垂杨更傍门。",
        "dynasty": "唐",
        "collection_info": null
    },
    {
        "title": "丑年冬",
        "author": "司空图",
        "content": "醉日昔闻都下酒，何如今喜折新茶。\n不堪病渴仍多虑，好向㴩湖便出家。",
        "dynasty": "唐",
        "collection_info": null
    },
    {
        "title": "白菊三首 一",
        "author": "司空图",
        "content": "人间万恨已难平，栽得垂[杨]更繫情。\n犹喜闰前霜未下，菊边依旧舞身轻。",
        "dynasty": "唐",
        "collection_info": null
    },
    {
        "title": "白菊三首 二",
        "author": "司空图",
        "content": "莫惜西风又起来，犹能婀娜傍池台。\n不辞暂被霜寒挫，舞袖招香即却回。",
        "dynasty": "唐",
        "collection_info": null
    },
    {
        "title": "白菊三首 三",
        "author": "司空图",
        "content": "为报繁霜且莫催，穷秋须到自低垂。\n横拖长袖招人别，只待春风却舞来。",
        "dynasty": "唐",
        "collection_info": null
    },
    {
        "title": "扇",
        "author": "司空图",
        "content": "珍重逢秋莫弃捐，依依只仰故人怜。\n有时池上遮残日，承得霜林几箇蝉。",
        "dynasty": "唐",
        "collection_info": null
    },
    {
        "title": "修史亭三首 一",
        "author": "司空图",
        "content": "山前邻叟去纷纷，独强衰羸爱杜门。\n渐觉一家看冷落，地炉生火自温存。",
        "dynasty": "唐",
        "collection_info": null
    },
    {
        "title": "修史亭三首 二",
        "author": "司空图",
        "content": "甘心七十且酣歌，自算平生幸已多。\n不似香山白居士，晚将心地着禅魔。",
        "dynasty": "唐",
        "collection_info": null
    },
    {
        "title": "修史亭三首 三",
        "author": "司空图",
        "content": "乌纱巾上是青天，检束酬知四十年。\n谁料平生臂鹰手，挑灯自送佛前钱。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 一",
        "author": "司空图",
        "content": "春来渐觉一川明，马上繁花作阵迎。\n掉臂只将诗酒敌，不劳金鼓助横行。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 二",
        "author": "司空图",
        "content": "阊阖曾排捧御炉，犹看晓月认金铺。\n羸形不画凌烟阁，只为微才激壮图。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 三",
        "author": "司空图",
        "content": "镜留雪鬓暖消无，春到棃花日又晡。\n移取扶桑阶下种，年年看长碍金乌。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 四",
        "author": "司空图",
        "content": "折来未尽不须休，年少争来莫与留。\n更愿狂风知我意，一时吹向海西头。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 五",
        "author": "司空图",
        "content": "才情百巧鬬风光，却笑雕花刻叶忙。\n熨帖新巾来与裹，犹看腾踏少年场。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 六",
        "author": "司空图",
        "content": "浮世荣枯总不知，且忧花阵被风欺。\n侬家自有麒麟阁，第一功名只赏诗。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 七",
        "author": "司空图",
        "content": "白衫裁袖本教宽，朱紫由来亦一般。\n王老小儿吹笛看，我侬试舞尔侬看。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 八",
        "author": "司空图",
        "content": "单床薄被又羁栖，待到花开亦甚迷。\n若道折多还有罪，只应莺啭是金鸡。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 九",
        "author": "司空图",
        "content": "近来桃李半烧枯，归卧乡园只老夫。\n莫算明年人在否，不知花得更开无。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十",
        "author": "司空图",
        "content": "汉王何事损精神，花满深宫不见春。\n秾艳三千临粉镜，独悲掩面李夫人。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十一",
        "author": "司空图",
        "content": "能艳能芳自一家，胜鸾胜凤胜烟霞。\n客来须共醒醒看，碾尽明昌几角茶。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十二",
        "author": "司空图",
        "content": "造化无端欲自神，裁红剪翠为新春。\n不如分减闲心力，更助英豪济活人。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十三",
        "author": "司空图",
        "content": "徘徊自劝莫沾缨，分付年年谷口莺。\n却赖无情容易别，有情早箇不胜情。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十四",
        "author": "司空图",
        "content": "闲步偏宜舞袖迎，春光何事独无情。\n垂杨合是诗家物，只爱敷溪道北生。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十五",
        "author": "司空图",
        "content": "亦知王大是昌龄，杜二其如律韵清。\n还有酸寒堪笑处，拟夸朱绂更峥嵘。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十六",
        "author": "司空图",
        "content": "潘郎爱说是诗家，枉占河阳一县花。\n千载几人搜警句，补方金字爱晴霞。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十七",
        "author": "司空图",
        "content": "行乐溪边步转迟，出山渐减探花期。\n去年四度今三度，恐到凭人折去时。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十八",
        "author": "司空图",
        "content": "此身衰病转堪嗟，长忍春寒独惜花。\n更恨新诗无纸写，蜀笺堆积是谁家。",
        "dynasty": "唐",
        "collection_info": null
    },
    {
        "title": "力疾山下吴邨看杏花十九首 十九",
        "author": "司空图",
        "content": "昨日黄昏始看回，梦中相约又衔杯。\n起来闻到风飘却，犹拟教人扫取来。",
        "dynasty": "唐",
        "collection_info": null
    },
    {
        "title": "少仪",
        "author": "司空图",
        "content": "昨日登班缀柏台，更惭起草属微才。\n锦窠不是寻常锦，兼向丘迟夺得来。",
        "dynasty": "唐",
        "collection_info": null
    },
    {
        "title": "重阳四首 一",
        "author": "司空图",
        "content": "檐前减燕菊添芳，燕尽庭前菊又荒。\n老大比他年少少，每逢佳节更悲凉。",
        "dynasty": "唐",
        "collection_info": null
    },
    {
        "title": "重阳四首 二",
        "author": "司空图",
        "content": "雨寒莫待菊花催，须怕晴空暖併开。\n开却一枝开却尽，且随幽蝶更徘徊。",
        "dynasty": "唐",
        "collection_info": null
    },
    {
        "title": "重阳四首 三",
        "author": "司空图",
        "content": "青娥懒唱无衣换，黄菊新开乞酒难。\n长有长亭惆怅事，隔河更得对凭栏。",
        "dynasty": "唐",
        "collection_info": null
    },
    {
        "title": "重阳四首 四",
        "author": "司空图",
        "content": "白髮怕寒梳更懒，黄花晴日照初开。\n篱头应是蝶相报，已被邻家携酒来。",
        "dynasty": "唐",
        "collection_info": null
    },
    {
        "title": "长命缕",
        "author": "司空图",
        "content": "他乡处处堪悲事，残照依依惜别天。\n此去知名长命缕，殷勤为我唱花前。",
        "dynasty": "唐",
        "collection_info": null
    },
    {
        "title": "柏东",
        "author": "司空图",
        "content": "冥得机心岂在僧，柏东闲步爱腾腾。\n免教世路人相忌，逢着村醪亦不憎。",
        "dynasty": "唐",
        "collection_info": null
    },
    {
        "title": "歌者十二首 一",
        "author": "司空图",
        "content": "追逐翻嫌傍管弦，金钗击节自当筵。\n风霜一夜燕鸿断，唱作江南袚禊天。",
        "dynasty": "唐",
        "collection_info": null
    },
    {
        "title": "歌者十二首 二",
        "author": "司空图",
        "content": "玉树花飘凤失栖，一声初压管弦低。\n清回烦署成潇洒，艳逐寒云变惨悽。",
        "dynasty": "唐",
        "collection_info": null
    },
    {
        "title": "歌者十二首 三",
        "author": "司空图",
        "content": "十斛明珠亦易拚，欲兼人艺古来难。\n五云合是新声染，镕作琼浆洒露盘。",
        "dynasty": "唐",
        "collection_info": null
    },
    {
        "title": "歌者十二首 四",
        "author": "司空图",
        "content": "不似新声唱亦新，旋调玉管旋生春。\n愁肠隔断珠帘外，只为今宵共听人。",
        "dynasty": "唐",
        "collection_info": null
    },
    {
        "title": "歌者十二首 五",
        "author": "司空图",
        "content": "十年逃难别云林，暂辍狂歌且听琴。\n转觉淡交言有味，此声知是古人心。",
        "dynasty": "唐",
        "collection_info": null
    },
    {
        "title": "歌者十二首 六",
        "author": "司空图",
        "content": "五柳先生自识微，无言共笑手空挥。\n胸中免被风波挠，肯为螳螂动杀机。",
        "dynasty": "唐",
        "collection_info": null
    },
    {
        "title": "歌者十二首 七",
        "author": "司空图",
        "content": "风霜寒水旅人心，几处笙歌绣户深。\n分泊一场云散后，未胜初夜便听琴。",
        "dynasty": "唐",
        "collection_info": null
    },
    {
        "title": "歌者十二首 八",
        "author": "司空图",
        "content": "自怜眼暗难求药，莫恨花繁便有风。\n桃李更开须强看，明年兼恐听歌聋。",
        "dynasty": "唐",
        "collection_info": null
    },
    {
        "title": "歌者十二首 九",
        "author": "司空图",
        "content": "白云深处寄生涯，岁暮生情赖此花。\n蜂蝶绕来忙绕袖，似知教折送邻家。",
        "dynasty": "唐",
        "collection_info": null
    },
    {
        "title": "歌者十二首 十",
        "author": "司空图",
        "content": "重九仍重岁渐阑，强开病眼更登攀。\n年年认得酣歌处，犹恐招魂葬故山。",
        "dynasty": "唐",
        "collection_info": null
    },
    {
        "title": "歌者十二首 十一",
        "author": "司空图",
        "content": "绕壁依稀认写真，更须粉绘饰羸身。\n凄凉不道身无寿，九日还无旧会人。",
        "dynasty": "唐",
        "collection_info": null
    },
    {
        "title": "歌者十二首 十二",
        "author": "司空图",
        "content": "鹤氅花香搭槿篱，枕前蛩迸酒醒时。\n夕阳似照陶家菊，黄蝶无穷压故枝。",
        "dynasty": "唐",
        "collection_info": null
    },
    {
        "title": "题裴晋公华岳庙题名",
        "author": "司空图",
        "content": "岳前大队赴淮西，从此中原息鼓鼙。\n石阙莫教苔藓上，分明认取晋公题。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 一",
        "author": "司空图",
        "content": "乐府翻来占太平，风光无处不含情。\n千门万户喧歌吹，富贵人间只此声。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 二",
        "author": "司空图",
        "content": "撼晚梳空不自持，与君同折上楼时。\n春风还有常情处，繫得人心免别离。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 三",
        "author": "司空图",
        "content": "灞亭东去彻隋堤，赠别何须醉似泥。\n万里往来无一事，便帆轻拂乱莺啼。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 四",
        "author": "司空图",
        "content": "台城细仗晓初移，诏赐千官禊饮时。\n绿帐远笼轻佩响，更曛晴日上龙旗。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 五",
        "author": "司空图",
        "content": "桃源仙子不须夸，闻道惟栽一片花。\n何似浣纱溪畔住，绿阴相间两三家。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 六",
        "author": "司空图",
        "content": "偶然楼上卷珠帘，往往长条拂枕函。\n恰值小娥初学舞，拟偷金缕押春衫。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 七",
        "author": "司空图",
        "content": "池边影动散鸳鸯，更引微风乱绣床。\n直待玉窗尘不起，始应金鴈得成行。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 八",
        "author": "司空图",
        "content": "稻畦分影向江邨，憔悴经霜只半存。\n昨日流莺今不见，乱萤飞出照黄昏。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 九",
        "author": "司空图",
        "content": "客泪休沾汉水滨，舞腰羞杀汉宫人。\n狂风更与回烟箒，扫尽繁花独占春。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十",
        "author": "司空图",
        "content": "游人莫叹易凋衰，长乐荣枯自有期。\n看取明年春意动，更于何处最先知。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十一",
        "author": "司空图",
        "content": "昔年行乐及芳时，一上丹梯桂一枝。\n笑问江头醉公子，饶君满把曲尘丝。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十二",
        "author": "司空图",
        "content": "渡头残照一行新，独自依依向北人。\n莫恨乡程千里远，眼中从此故乡春。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十三",
        "author": "司空图",
        "content": "絮惹轻枝雪未飘，小溪烟束带危桥。\n邻家女伴频攀折，不觉回身罥翠翘。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十四",
        "author": "司空图",
        "content": "处处萦空百万枝，一枝枝好更题诗。\n隔城远岫招行客，便与朱楼当酒旗。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十五",
        "author": "司空图",
        "content": "锦城分得映金沟，两岸年年引胜游。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十六",
        "author": "司空图",
        "content": "日暖津头絮已飞，看看还是送君归。\n莫言万绪牵愁思，缉取长绳繫落晖。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十七",
        "author": "司空图",
        "content": "大堤时节近清明，霞衬烟笼遶郡城。\n好是梨花相映处，更胜松雪日初晴。",
        "dynasty": "唐",
        "collection_info": null
    },
    {
        "title": "杨柳枝寿杯词十八首 十八",
        "author": "司空图",
        "content": "圣主千年乐未央，御沟金翠满垂杨。\n年年织作升平字，高映南山献寿觞。",
        "dynasty": "唐",
        "collection_info": null
    },
    {
        "title": "山鹊",
        "author": "司空图",
        "content": "多惊本为好毛衣，只赖人怜始却归。\n众鸟自知颜色减，妬他偏向眼前飞。",
        "dynasty": "唐",
        "collection_info": null
    },
    {
        "title": "李居士",
        "author": "司空图",
        "content": "高风只在五峰前，应是精灵降作贤。\n万里无云惟一鹤，乡中同看却昇天。",
        "dynasty": "唐",
        "collection_info": null
    },
    {
        "title": "杏花",
        "author": "司空图",
        "content": "诗家偏为此伤情，品韵由来莫与争。\n解笑亦应兼解语，只应慵语倩莺声。",
        "dynasty": "唐",
        "collection_info": null
    },
    {
        "title": "白菊三首 一",
        "author": "司空图",
        "content": "不疑陶令是狂生，作赋其如有定情。\n犹胜江南隐居士，诗魔终袅负孤名。",
        "dynasty": "唐",
        "collection_info": null
    },
    {
        "title": "白菊三首 二",
        "author": "司空图",
        "content": "自古诗人少显荣，逃名何用更题名。\n诗中有虑犹须戒，莫向诗中着不平。",
        "dynasty": "唐",
        "collection_info": null
    },
    {
        "title": "白菊三首 三",
        "author": "司空图",
        "content": "登高可羡少年场，白菊堆边鬓似霜。\n益算更希沾上药，今朝第七十重阳。",
        "dynasty": "唐",
        "collection_info": null
    },
    {
        "title": "听雨",
        "author": "司空图",
        "content": "半夜思家睡裏愁，雨声落落屋檐头。\n照泥星出依前黑，淹烂庭花不肯休。",
        "dynasty": "唐",
        "collection_info": null
    },
    {
        "title": "杨柳枝二首 一",
        "author": "司空图",
        "content": "陶家五柳簇衡门，还有高情爱此君。\n何处更添诗境好，新蝉欹枕每先闻。",
        "dynasty": "唐",
        "collection_info": null
    },
    {
        "title": "杨柳枝二首 二",
        "author": "司空图",
        "content": "数枝珍重蘸沧浪，无限尘心暂免忙。\n烦暑若和烟露裛，便同佛手洒清凉。",
        "dynasty": "唐",
        "collection_info": null
    },
    {
        "title": "修史亭二首 一",
        "author": "司空图",
        "content": "少年已惯掷年光，时节催驱独不忙。\n今日无疑亦无病，前程无事扰医王。",
        "dynasty": "唐",
        "collection_info": null
    },
    {
        "title": "修史亭二首 二",
        "author": "司空图",
        "content": "篱落轻寒整顿新，雪晴步屣会诸邻。\n自从南至歌风顶，始见人烟外有人。",
        "dynasty": "唐",
        "collection_info": null
    },
    {
        "title": "漫书",
        "author": "司空图",
        "content": "乐退安贫知是分，成家报国亦何惭。\n到还僧院心期在，瑟瑟澄鲜百丈潭。",
        "dynasty": "唐",
        "collection_info": null
    },
    {
        "title": "杂题二首 一",
        "author": "司空图",
        "content": "棋局长携上钓船，杀中棋杀胜丝牵。\n洪鑪任铸千钧鼎，只在磻溪一缕悬。",
        "dynasty": "唐",
        "collection_info": null
    },
    {
        "title": "杂题二首 二",
        "author": "司空图",
        "content": "晓镜高窗气象深，自怜清格笑尘心。\n世间不为蛾眉误，海上方应鹤背吟。",
        "dynasty": "唐",
        "collection_info": null
    },
    {
        "title": "题休休亭",
        "author": "司空图",
        "content": "咄，诺。\n休休休，莫莫莫。\n伎两虽多性灵恶，赖是长教闲处着。\n休休休，莫莫莫。\n一局棋，一炉药。\n天意时情可料度，白日偏催快活人。\n黄金难买堪骑鹤，若曰尔何能，荅言耐辱莫。",
        "dynasty": "唐",
        "collection_info": null
    },
    {
        "title": "冯燕歌",
        "author": "司空图",
        "content": "魏中义士有冯燕，游侠幽幷最少年。\n避讐偶作滑台客，嘶风跃马来翩翩。\n此时恰遇莺花月，堤上轩车昼不绝。\n两面高楼语笑声，指点行人情暗结。\n掷果潘郎谁不慕，朱门别见红妆露。\n故故推门掩不开，似教欧轧传言语。\n冯生敲镫袖笼鞭，半拂垂杨半惹烟。\n树间春鸟知人意，的的心期暗与传。\n传道张婴偏嗜酒，从此香闺为我有。\n梁间客燕正相欺，屋上鸣鸠空自鬬。\n婴归醉卧非讐汝，岂知负过人怀惧。\n燕依户扇欲潜逃，巾在枕傍指令取。\n谁言狼戾心能忍，待我情深情不隐。\n回身本谓取巾难，倒柄方知授霜刅。\n冯君抚劒即迟疑，自顾平生心不欺。\n尔能负彼必相负，假手他人復在谁。\n窗间红艳犹可掬，熟视花钿情不足。\n唯将大义断胸襟，粉颈初迴如切玉。\n凤皇钗碎各分飞，怨魄娇魂何处追。\n凌波如唤游金谷，羞彼[揶揄]泪满衣。\n新人藏匿旧人起，白昼喧呼骇邻里。\n诬执张婴不自明，贵免生前遭考捶。\n官将赴市拥红尘，掉臂人来擗看人。\n传声莫遣有冤滥，盗杀婴家即我身。\n初闻僚吏翻疑叹，呵叱风狂词不变。\n缧囚解缚犹自疑，疑是梦中方脱免。\n未死劝君莫浪言，临危不顾始知难。\n已为不平能割爱，更将身命救深冤。\n白马贤侯贾相公，长悬金帛募才雄。\n拜章请赎冯燕罪，千古三河激义风。\n黄河东注无时歇，注尽波澜名不灭。\n为感词人沈下贤，长歌更与分明说。\n此君精爽知犹在，长与人间留炯诫。\n铸作金燕香作堆，焚香酬酒听歌来。",
        "dynasty": "唐",
        "collection_info": null
    },
    {
        "title": "寄薛起居",
        "author": "司空图",
        "content": "小域新衔贺圣朝，亦知蹇分巧难抛。\n麤才自合无岐路，不破工夫漫解嘲。",
        "dynasty": "唐",
        "collection_info": null
    },
    {
        "title": "月下留丹竈",
        "author": "司空图",
        "content": "月下留丹竈，坛边树羽衣。\n异香人不觉，残夜鹤分飞。\n朝会初元盛，蓬瀛旧侣稀。\n瑶函真迹在，妖魅敢扬威。",
        "dynasty": "唐",
        "collection_info": null
    },
    {
        "title": "元日",
        "author": "司空图",
        "content": "甲子今重数，生涯只自怜。\n殷勤元日日，欹午又明年。",
        "dynasty": "唐",
        "collection_info": null
    },
    {
        "title": "洛阳咏古",
        "author": "司空图",
        "content": "石勒童年有战机，洛阳长啸倚门时。\n晋朝不是王夷甫，大智何由得预知。",
        "dynasty": "唐",
        "collection_info": null
    },
    {
        "title": "诗品二十四则 雄浑",
        "author": "司空图",
        "content": "大用外腓，真体内充。\n返虚入浑，积健为雄。\n具备万物，横绝太空。\n荒荒油云，寥寥长风。\n超以象外，得其环中。\n持之匪强，来之无穷。",
        "dynasty": "唐",
        "collection_info": null
    },
    {
        "title": "诗品二十四则 冲淡",
        "author": "司空图",
        "content": "素处以默，妙机其微。\n饮之太和，独鹤与飞。\n犹之惠风，苒苒在衣。\n阅音修篁，美曰载归。\n遇之匪深，即之愈稀。\n脱有形似，握手已违。",
        "dynasty": "唐",
        "collection_info": null
    },
    {
        "title": "诗品二十四则 纤秾",
        "author": "司空图",
        "content": "采采流水，蓬蓬远春。\n窈窕深谷，时见美人。\n碧桃满树，风日水滨。\n柳阴路曲，流莺比邻。\n乘之愈往，识之愈真。\n如将不尽，与古为新。",
        "dynasty": "唐",
        "collection_info": null
    },
    {
        "title": "诗品二十四则 沈着",
        "author": "司空图",
        "content": "绿杉野屋，落日气清。\n脱巾独步，时闻鸟声。\n鸿鴈不来，之子远行。\n所思不远，若为平生。\n海风碧云，夜渚月明。\n如有佳语，大河前横。",
        "dynasty": "唐",
        "collection_info": null
    },
    {
        "title": "诗品二十四则 高古",
        "author": "司空图",
        "content": "畸人乘真，手把芙蓉。\n泛彼浩劫，窅然空纵。\n月出东斗，好风相从。\n太华夜碧，人闻清钟。\n虚伫神素，脱然畦封。\n黄唐在独，落落玄宗。",
        "dynasty": "唐",
        "collection_info": null
    },
    {
        "title": "诗品二十四则 典雅",
        "author": "司空图",
        "content": "玉壶买春，赏雨茆屋。\n坐中佳士，左右修竹。\n白云初晴，幽鸟相逐。\n眠琴绿阴，上有飞瀑。\n落花无言，人淡如菊。\n书之岁华，其曰可读。",
        "dynasty": "唐",
        "collection_info": null
    },
    {
        "title": "诗品二十四则 洗炼",
        "author": "司空图",
        "content": "犹矿出金，如铅出银。\n超心炼冶，绝爱[缁]磷。\n空潭泻春，古镜照神。\n体素储洁，乘月返真。\n载瞻星辰，载歌幽人。\n流水今日，明月前身。",
        "dynasty": "唐",
        "collection_info": null
    },
    {
        "title": "诗品二十四则 劲健",
        "author": "司空图",
        "content": "行神如空，行气如虹。\n巫峡千寻，走云连风。\n饮真茹强，蓄素守中。\n喻彼行健，是谓存雄。\n天地与立，神化攸同。\n期之以实，御之以终。",
        "dynasty": "唐",
        "collection_info": null
    },
    {
        "title": "诗品二十四则 绮丽",
        "author": "司空图",
        "content": "神存富贵，始轻黄金。\n浓尽必枯，浅者屡深。\n露余山青，红杏在林。\n月明华屋，画桥碧阴。\n金尊酒满，共客弹琴。\n取之自足，良殚美襟。",
        "dynasty": "唐",
        "collection_info": null
    },
    {
        "title": "诗品二十四则 自然",
        "author": "司空图",
        "content": "俯拾即是，不取诸邻。\n俱道适往，着手成春。\n如逢花开，如瞻岁新。\n真予不夺，强得易贫。\n幽人空山，过水采苹。\n薄言情晤，悠悠天钧。",
        "dynasty": "唐",
        "collection_info": null
    },
    {
        "title": "诗品二十四则 含蓄",
        "author": "司空图",
        "content": "不着一字，尽得风流。\n语不涉难，已不堪忧。\n是有真宰，与之沈浮。\n如渌满酒，花时返秋。\n悠悠空尘，忽忽海沤。\n浅深聚散，万取一收。",
        "dynasty": "唐",
        "collection_info": null
    },
    {
        "title": "诗品二十四则 豪放",
        "author": "司空图",
        "content": "观花匪禁，吞吐大荒。\n由道返气，处得以狂。\n天风浪浪，海山苍苍。\n真力弥满，万象在旁。\n前招三辰，后引凤皇。\n晓策六鳌，濯足扶桑。",
        "dynasty": "唐",
        "collection_info": null
    },
    {
        "title": "诗品二十四则 精神",
        "author": "司空图",
        "content": "欲返不尽，相期与来。\n明漪绝底，奇花初胎。\n青春鹦鹉，杨柳池台。\n碧山人来，清酒满杯。\n生气远出，不着死灰。\n妙造自然，伊谁与裁。",
        "dynasty": "唐",
        "collection_info": null
    },
    {
        "title": "诗品二十四则 缜密",
        "author": "司空图",
        "content": "是有真迹，如不可知。\n意象欲生，造化已奇。\n水流花开，清露未晞。\n要路愈远，幽行为迟。\n语不欲犯，思不欲痴。\n犹春于绿，明月雪时。",
        "dynasty": "唐",
        "collection_info": null
    },
    {
        "title": "诗品二十四则 疎野",
        "author": "司空图",
        "content": "惟性所宅，真取弗羁。\n拾物自富，与率为期。\n筑屋松下，脱帽看诗。\n但知旦暮，不辨何时。\n倘然适意，岂必有为。\n若其天放，如是得之。",
        "dynasty": "唐",
        "collection_info": null
    },
    {
        "title": "诗品二十四则 清奇",
        "author": "司空图",
        "content": "娟娟羣松，下有漪流。\n晴雪满汀，隔溪渔舟。\n可人如玉，步屧寻幽。\n载行载止，空碧悠悠。\n神出古异，淡不可收。\n如月之曙，如气之秋。",
        "dynasty": "唐",
        "collection_info": null
    },
    {
        "title": "诗品二十四则 委曲",
        "author": "司空图",
        "content": "登彼太行，翠遶羊肠。\n杳霭流玉，悠悠花香。\n力之于时，声之于羌。\n似往已迴，如幽匪藏。\n水理漩洑，鹏风翱翔。\n道不自器，与之圆方。",
        "dynasty": "唐",
        "collection_info": null
    },
    {
        "title": "诗品二十四则 实境",
        "author": "司空图",
        "content": "取语甚直，计思匪深。\n忽逢幽人，如见道心。\n晴磵之曲，碧松之阴。\n一客荷樵，一客听琴。\n情性所至，妙不自寻。\n遇之自天，冷然希音。",
        "dynasty": "唐",
        "collection_info": null
    },
    {
        "title": "诗品二十四则 悲慨",
        "author": "司空图",
        "content": "大风捲水，林木为摧。\n意苦若死，招憩不来。\n百岁如流，富贵冷灰。\n大道日往，若为雄才。\n壮士拂劒，浩然弥哀。\n萧萧落叶，漏雨苍苔。",
        "dynasty": "唐",
        "collection_info": null
    },
    {
        "title": "诗品二十四则 形容",
        "author": "司空图",
        "content": "绝伫灵素，少迴清真。\n如觅水影，如写阳春。\n风云变态，花草精神。\n海之波澜，山之嶙峋。\n俱似大道，妙契同尘。\n离形得似，庶几斯人。",
        "dynasty": "唐",
        "collection_info": null
    },
    {
        "title": "诗品二十四则 超诣",
        "author": "司空图",
        "content": "匪神之灵，匪机之微。\n如将白云，清风与归。\n远引若至，临之已非。\n少有道契，终与俗违。\n乱山高木，碧苔芳晖。\n诵之思之，其声愈稀。",
        "dynasty": "唐",
        "collection_info": null
    },
    {
        "title": "诗品二十四则 飘逸",
        "author": "司空图",
        "content": "落落欲往，矫矫不羣。\n缑山之鹤，华顶之云。\n高人画中，令色絪缊。\n御风蓬叶，泛彼无垠。\n如不可执，如将有闻。\n识者已领，期之愈分。",
        "dynasty": "唐",
        "collection_info": null
    },
    {
        "title": "诗品二十四则 旷达",
        "author": "司空图",
        "content": "生者百岁，相去几何。\n欢乐苦短，忧愁实多。\n何如尊酒，日往烟萝。\n花覆茆檐，疎雨相过。\n倒酒既尽，杖藜行过。\n孰不有古，南山峨峨。",
        "dynasty": "唐",
        "collection_info": null
    },
    {
        "title": "诗品二十四则 流动",
        "author": "司空图",
        "content": "若纳水輨，如转丸珠。\n夫岂可道，假体遗愚。\n荒荒坤轴，悠悠天枢。\n载要其端，载同其符。\n超超神明，返返冥无。\n来往千载，是之谓乎。",
        "dynasty": "唐",
        "collection_info": null
    },
    {
        "title": "句",
        "author": "司空图",
        "content": "忍事敌灾星，物望倾心久。\n凶渠破胆频。\n鼎饫和方济，台阶润欲平。\n夜短猨悲减，风和鹊喜虚。\n骅骝思故第，鹦鹉失佳人。\n鲸鲵人海涸，魑魅棘林幽。\n棋声花院闭，幡影石坛高。\n地凉清鹤梦，林静肃僧仪。\n晚妆留拜月，春睡更生香。\n隔谷见鸡犬，山苗接楚田。\n人家寒食月，花影午时天。\n官路好禽声，轩车驻晚程。\n南楼山最秀，北路邑偏清。\n多病形容五十三，谁邻借笏趂朝参。\n十年太华无知己，只得虚中两首诗。\n看师逸蹟两师宜，高适歌行李白诗。",
        "dynasty": "唐",
        "collection_info": null
    },
    {
        "title": "送边上从事",
        "author": "周繇",
        "content": "戎装佩镆鎁，走马逐轻车。\n衰草城边路，残阳垄上笳。\n黄河穿汉界，青冢出胡沙。\n提笔男儿事，功名立可夸。",
        "dynasty": "唐",
        "collection_info": null
    },
    {
        "title": "送洛阳崔员外",
        "author": "周繇",
        "content": "塞诏除嵩洛，观图见废兴。\n城迁周古鼎，地列汉诸陵。\n日送归朝客，时招住岳僧。\n郡斋台阁满，公退即吟登。",
        "dynasty": "唐",
        "collection_info": null
    },
    {
        "title": "送人尉黔中",
        "author": "周繇",
        "content": "盘山行几驿，水路復通巴。\n峡涨三川雪，园开四季花。\n公庭飞白鸟，官俸请丹砂。\n知尉黔中后，高吟采物华。",
        "dynasty": "唐",
        "collection_info": null
    },
    {
        "title": "送宇文虞",
        "author": "周繇",
        "content": "此别欲何往，未言归故林。\n行车新岁近，落日乱山深。\n野店寒无客，风巢动有禽。\n潜知经目事，大半是愁吟。",
        "dynasty": "唐",
        "collection_info": null
    },
    {
        "title": "题东林寺虎掊泉",
        "author": "周繇",
        "content": "胜致通幽感，灵泉有虎掊。\n爪抬山脉断，掌託石心抝。\n竹蔼疑相近，松阴盖亦交。\n转令栖遁者，真境逾难抛。",
        "dynasty": "唐",
        "collection_info": null
    },
    {
        "title": "登甘露寺",
        "author": "周繇",
        "content": "盘江上几层，峭壁半垂藤。\n殿锁南朝像，龛禅外国僧。\n海涛摏砌槛，山雨洒窗灯。\n日暮疎钟起，声声彻广陵。",
        "dynasty": "唐",
        "collection_info": null
    },
    {
        "title": "甘露寺东轩",
        "author": "周繇",
        "content": "每日怜晴眺，闲吟只自娱。\n山从平地有，水到远天无。\n老树多封楚，轻烟暗染吴。\n虽居此廊下，入户亦踌蹰。",
        "dynasty": "唐",
        "collection_info": null
    },
    {
        "title": "甘露寺北轩",
        "author": "周繇",
        "content": "晓色宜闲望，山风远益清。\n白云连晋阁，碧树尽芜城。\n水静沙痕出，烟消野火平。\n最堪佳此境，为我长诗情。",
        "dynasty": "唐",
        "collection_info": null
    },
    {
        "title": "咏萤",
        "author": "周繇",
        "content": "熠熠与娟娟，池塘竹树边。\n乱飞同曳火，成聚却无烟。\n微雨洒不灭，清风吹欲燃。\n旧曾书按上，频把作囊悬。",
        "dynasty": "唐",
        "collection_info": null
    },
    {
        "title": "望海",
        "author": "周繇",
        "content": "苍茫空泛日，四顾绝人烟。\n半浸中华岸，旁通异域船。\n岛间应有国，波外恐无天。\n欲作乘槎客，翻愁去隔年。",
        "dynasty": "唐",
        "collection_info": null
    },
    {
        "title": "送杨环校书归广南",
        "author": "周繇",
        "content": "天南行李半波涛，滩树枝枝拂戏猱。\n初着蓝衫从远峤，乍辞云署泊轻艘。\n山村象踏桄榔叶，海外人收翡翠毛。\n名宦两成归旧隐，徧寻亲友兴何饶。",
        "dynasty": "唐",
        "collection_info": null
    },
    {
        "title": "经故宅有感",
        "author": "周繇",
        "content": "身没南荒雨露赊，朱门空锁旧繁华。\n池塘凿就方通水，桃杏栽成未见花。\n异代图书藏几箧，倾城罗绮散谁家。\n昔年埏埴生灵地，今日生人为叹嗟。",
        "dynasty": "唐",
        "collection_info": null
    },
    {
        "title": "送入蕃使",
        "author": "周繇",
        "content": "猎猎旗幡过大荒，敕书犹带御烟香。\n滹沱河冻军迴探，逻逤城孤雁着行。\n远寨风狂移帐幕，平沙日晚卧牛羊。\n早终册礼朝天阙，莫遣虬髭染塞霜。",
        "dynasty": "唐",
        "collection_info": null
    },
    {
        "title": "白石潭秋霁作",
        "author": "周繇",
        "content": "潭心烟雾破斜晖，殷殷雷声隔翠微。\n崖蹙盘涡翻蜃窟，滩吹白石上渔矶。\n陵风舴艋讴哑去，出水鸬鷀薄泊飞。\n秋霁更谁同此望，远钟时见一僧归。",
        "dynasty": "唐",
        "collection_info": null
    },
    {
        "title": "题金陵栖霞寺赠月公",
        "author": "周繇",
        "content": "明家不要买山钱，施作清池种白莲。\n松桧老依云外地，楼台深锁洞中天。\n风经绝顶迴疎雨，石倚危屏挂落泉。\n欲结茅庵伴师住，肯饶多少薜萝烟。",
        "dynasty": "唐",
        "collection_info": null
    },
    {
        "title": "嘲段成式",
        "author": "周繇",
        "content": "蹙鞠且徒为，宁如目送时。\n报讐惭选耎，存想恨逶迟。\n促坐疑辟咡，衔杯强朵颐。\n恣情窥窈窕，曾恃好风姿。\n色授应难夺，神交愿莫辞。\n请君看曲谱，不负少年期。",
        "dynasty": "唐",
        "collection_info": null
    },
    {
        "title": "送江州薛尚书",
        "author": "周繇",
        "content": "匡庐千万峯，影匝郡城中。\n忽佩虎符去，遥疑鸟道通。\n烟霞时满郭，波浪暮连空。\n树翳楼台月，帆飞鼓角风。\n郡斋多岳客，乡户半渔翁。\n王事行春外，题诗寄远公。",
        "dynasty": "唐",
        "collection_info": null
    },
    {
        "title": "津头望白水",
        "author": "周繇",
        "content": "晴江暗涨岸吹沙，山畔船衝树杪斜。\n城郭半淹桥市闹，鹭鸶缭绕入人家。",
        "dynasty": "唐",
        "collection_info": null
    },
    {
        "title": "公子行",
        "author": "周繇",
        "content": "青山薄薄漏春风，日暮鸣鞭柳影中。\n回望玉楼人不见，酒旗深处勒花骢。",
        "dynasty": "唐",
        "collection_info": null
    },
    {
        "title": "看牡丹赠段成式",
        "author": "周繇",
        "content": "金蘂霞英迭彩香，初疑少女出兰房。\n逡巡又是一年别，寄语集仙呼索郎。",
        "dynasty": "唐",
        "collection_info": null
    },
    {
        "title": "以人参遗段成式",
        "author": "周繇",
        "content": "人形上品传方志，我得真英自紫团。\n惭非叔子空持药，更请伯言审细看。",
        "dynasty": "唐",
        "collection_info": null
    },
    {
        "title": "和段成式 一",
        "author": "周繇",
        "content": "迴簪转黛喜猜防，粉署裁诗助酒狂。\n若遇仙丹偕羽化，便随萧史亦何伤。",
        "dynasty": "唐",
        "collection_info": null
    },
    {
        "title": "和段成式 二",
        "author": "周繇",
        "content": "玉树琼筵映彩霞，澄虚楼阁似仙家。\n只缘存想归兰室，不向春风看夜花。",
        "dynasty": "唐",
        "collection_info": null
    },
    {
        "title": "杂兴",
        "author": "聂夷中",
        "content": "两叶能蔽目，双豆能塞聪。\n理身不知道，将为天地聋。\n扰扰造化内，茫茫天地中。\n苟或有所愿，毛髪亦不容。",
        "dynasty": "唐",
        "collection_info": null
    },
    {
        "title": "杂怨 一",
        "author": "聂夷中",
        "content": "生在绮罗下，岂识渔阳道。\n良人自戍来，夜夜梦中到。\n渔阳万里远，近于中门限。\n中门踰有时，渔阳常在眼。",
        "dynasty": "唐",
        "collection_info": null
    },
    {
        "title": "杂怨 二",
        "author": "聂夷中",
        "content": "君泪濡罗巾，妾泪滴路尘。\n罗巾今在手，日得随妾身。\n路尘如因风，得上君车轮。",
        "dynasty": "唐",
        "collection_info": null
    },
    {
        "title": "行路难",
        "author": "聂夷中",
        "content": "莫言行路难，夷狄如中国。\n谓言骨肉亲，中门如异域。\n出处全在人，路亦无通塞。\n门前两条辙，何处去不得。",
        "dynasty": "唐",
        "collection_info": null
    },
    {
        "title": "大垂手",
        "author": "聂夷中",
        "content": "金刀翦轻云，盘用黄金缕。\n装束赵飞燕，教来掌上舞。\n舞罢飞燕死，片片随风去。",
        "dynasty": "唐",
        "collection_info": null
    },
    {
        "title": "空城雀",
        "author": "聂夷中",
        "content": "一雀入官仓，所食能损几。\n所虑往復频，官仓乃害尔。\n鱼网不在天，鸟网不在水。\n饮啄要自然，何必空城裏。",
        "dynasty": "唐",
        "collection_info": null
    },
    {
        "title": "胡无人行",
        "author": "聂夷中",
        "content": "男儿徇大义，立节不沽名。\n腰间悬陆离，大歌胡无行。\n不读战国书，不览黄石经。\n醉卧咸阳楼，梦入受降城。\n更愿生羽翼，飞身入青冥。\n请携天子劒，斫下旄头星。\n自然胡无人，虽有无战争。\n悠哉典属国，驱羊老一生。",
        "dynasty": "唐",
        "collection_info": null
    },
    {
        "title": "咏田家",
        "author": "聂夷中",
        "content": "二月卖新丝，五月粜新谷。\n医得眼前疮，剜却心头肉。\n我愿君王心，化作光明烛。\n不照绮罗筵，只照逃亡屋。",
        "dynasty": "唐",
        "collection_info": null
    },
    {
        "title": "燕台二首 一",
        "author": "聂夷中",
        "content": "燕台累黄金，上欲招儒雅。\n贵得贤士来，更下于隗者。\n自然乐毅徒，趋风走天下。\n何必驰凤书，旁求向林野。",
        "dynasty": "唐",
        "collection_info": null
    },
    {
        "title": "燕台二首 二",
        "author": "聂夷中",
        "content": "燕台高百尺，燕灭台亦平。\n一种是亡国，犹得礼贤名。\n何似章华畔，空余禾黍生。",
        "dynasty": "唐",
        "collection_info": null
    },
    {
        "title": "古兴",
        "author": "聂夷中",
        "content": "片玉一尘轻，粒粟山丘重。\n唐虞贵民食，秪是勤播种。\n前圣后圣同，今人古人共。\n一岁如苦饥，金玉何所用。",
        "dynasty": "唐",
        "collection_info": null
    },
    {
        "title": "劝酒二首 一",
        "author": "聂夷中",
        "content": "白日无定影，清江无定波。\n人无百年寿，百年復如何。\n堂上陈美酒，堂下列笙歌。\n与君入醉乡，醉乡乐天和。\n岁岁松栢茂，日日丘陵多。\n君看终南山，万古青峨峨。",
        "dynasty": "唐",
        "collection_info": null
    },
    {
        "title": "劝酒二首 二",
        "author": "聂夷中",
        "content": "灞上送行客，听唱行客歌。\n适来桥下水，已作渭川波。\n人间荣乐少，四海别离多。\n但恐别离泪，自成苦水河。\n劝尔一杯酒，所赠无余多。",
        "dynasty": "唐",
        "collection_info": null
    },
    {
        "title": "饮酒乐",
        "author": "聂夷中",
        "content": "日月似有事，一夜行一周。\n草木犹须老，人生得无愁。\n一饮解百结，再饮破百忧。\n白髮欺贫贱，不入醉人头。\n我愿东海水，尽向杯中流。\n安得阮步兵，同入醉乡游。",
        "dynasty": "唐",
        "collection_info": null
    },
    {
        "title": "公子行二首 一",
        "author": "聂夷中",
        "content": "汉代多豪族，恩深益骄逸。\n走马踏杀人，街吏不敢诘。\n红楼宴青春，数里望云蔚。\n金缸焰胜画，不畏落晖疾。\n美人尽如月，南威莫能匹。\n芙蓉自天来，不向水中出。\n飞琼奏云和，碧箫吹凤质。\n唯恨鲁阳死，无人驻白日。",
        "dynasty": "唐",
        "collection_info": null
    },
    {
        "title": "公子行二首 二",
        "author": "聂夷中",
        "content": "花树出墻头，花裏谁家楼。\n一行书不读，身封万户侯。\n美人楼上歌，不是古凉州。",
        "dynasty": "唐",
        "collection_info": null
    },
    {
        "title": "短歌",
        "author": "聂夷中",
        "content": "八月木阴薄，十叶三堕枝。\n人生过五十，亦已同此时。\n朝出东郭门，嘉树郁参差。\n暮出西郭门，原草已离披。\n南邻好台榭，北邻善歌吹。\n荣华忽销歇，四顾令人悲。\n生死与荣辱，四者乃常期。\n古人耻其名，没世无人知。\n无言鬓似霜，勿谓事如丝。\n耆年无一善，何殊食乳儿。",
        "dynasty": "唐",
        "collection_info": null
    },
    {
        "title": "过比干墓",
        "author": "聂夷中",
        "content": "殷辛帝天下，厌为天下尊。\n干纲既一断，贤愚无二门。\n佞是福身本，忠作丧己源。\n饿虎不食子，人无骨肉恩。\n日影不入地，下埋冤死魂。\n腐骨不为土，应作石木根。\n余来过此乡，下马弔此坟。\n静念君臣间，有道谁敢论。",
        "dynasty": "唐",
        "collection_info": null
    },
    {
        "title": "住京寄同志",
        "author": "聂夷中",
        "content": "在京如在道，日日先鸡起。\n不离十二街，日行一百里。\n役役大块上，周朝復秦市。\n贵贱与贤愚，古今同一轨。\n白兔落天西，赤鵶飞海底。\n一日復一日，日日无终始。\n自嫌性如石，不达荣辱理。\n试问九十翁，吾今尚如此。",
        "dynasty": "唐",
        "collection_info": null
    },
    {
        "title": "赠农",
        "author": "聂夷中",
        "content": "劝尔勤耕田，盈尔仓中粟。\n劝尔无伐桑，减尔身上服。\n清霜一委地，万草色不绿。\n狂风一飘林，万叶不着木。\n青春如不耕，何以自拘束。",
        "dynasty": "唐",
        "collection_info": null
    },
    {
        "title": "客有追叹后时者作诗勉之",
        "author": "聂夷中",
        "content": "后达多晚荣，速得多疾倾。\n君看构大厦，何曾一日成。\n在暖须在桑，在饱须在耕。\n君子贵弘道，道弘无不亨。\n太阳垂好光，毛髪悉见形。\n我亦二十年，直似戴盆行。\n荆山产美玉，石石皆坚贞。\n未必尽有玉，玉且间石生。\n精卫一微物，犹恐填海平。",
        "dynasty": "唐",
        "collection_info": null
    },
    {
        "title": "访嵩阳道士不遇",
        "author": "聂夷中",
        "content": "先生五岳游，文焰灭金鼎。\n日下鹤过时，人间空落影。\n常言一粒药，不随死生境。\n何当列御寇，去问仙人请。",
        "dynasty": "唐",
        "collection_info": null
    },
    {
        "title": "早发邺北经古城",
        "author": "聂夷中",
        "content": "微月东南明，双牛耕古城。\n但耕古城地，不知古城名。\n当昔置此城，岂料今日耕。\n蔓草已离披，狐兔何纵横。\n秋云零落散，秋风萧条生。\n对古良可叹，念今转伤情。\n古人已冥冥，今人又营营。\n不知马蹄下，谁家旧台亭。",
        "dynasty": "唐",
        "collection_info": null
    },
    {
        "title": "题贾氏林泉",
        "author": "聂夷中",
        "content": "市朝束名利，林泉繫清通。\n岂知黄尘内，迥有白云踪。\n轻流逗密莜，直榦入宽空。\n高吟五君咏，疑对九华峰。\n我知种竹心，欲扇清凉风。\n我知决泉意，将明济物功。\n有琴不张弦，众星列梧桐。\n须知澹泊听，声在无声中。\n地非樵者路，武陵又何逢。\n祗虑迷所归，池上日西东。",
        "dynasty": "唐",
        "collection_info": null
    },
    {
        "title": "送友人归江南",
        "author": "聂夷中",
        "content": "皇州五更鼓，月落西南维。\n此时有行客，别我孤舟归。\n上国身无主，下第诚可悲。",
        "dynasty": "唐",
        "collection_info": null
    },
    {
        "title": "秋夕",
        "author": "聂夷中",
        "content": "日往无復见，秋堂暮乃学。\n玄髪不知白，晓入寒铜觉。\n为才未离羣，有玉犹在璞。\n谁把碧桐枝，刻作云门乐。",
        "dynasty": "唐",
        "collection_info": null
    },
    {
        "title": "哭刘驾博士",
        "author": "聂夷中",
        "content": "出门四顾望，此日何徘徊。\n终南旧山色，夫子安在哉。\n君诗如门户，夕闭昼还开。\n君名如四时，春尽夏復来。\n原野多丘陵，纍纍如高台。\n君坟须数尺，谁与夫子偕。",
        "dynasty": "唐",
        "collection_info": null
    },
    {
        "title": "公子家",
        "author": "聂夷中",
        "content": "种花满西园，花发青楼道。\n花下一禾生，去之为恶草。",
        "dynasty": "唐",
        "collection_info": null
    },
    {
        "title": "田家二首 一",
        "author": "聂夷中",
        "content": "父耕原上田，子劚山下荒。\n六月禾未秀，官家已修仓。",
        "dynasty": "唐",
        "collection_info": null
    },
    {
        "title": "田家二首 二",
        "author": "聂夷中",
        "content": "锄田当日午，汗滴禾下土。\n谁念盘中餐，粒粒皆辛苦。",
        "dynasty": "唐",
        "collection_info": null
    },
    {
        "title": "杂怨",
        "author": "聂夷中",
        "content": "良人昨日去，明月又不圆。\n别时各有泪，零落青楼前。",
        "dynasty": "唐",
        "collection_info": null
    },
    {
        "title": "乌夜啼",
        "author": "聂夷中",
        "content": "众鸟各归枝，乌乌尔不栖。\n还应知妾恨，故向绿窗啼。",
        "dynasty": "唐",
        "collection_info": null
    },
    {
        "title": "起夜来",
        "author": "聂夷中",
        "content": "念远心如烧，不觉中夜起。\n桃花带露泛，立在月明裏。",
        "dynasty": "唐",
        "collection_info": null
    },
    {
        "title": "古别离",
        "author": "聂夷中",
        "content": "欲别牵郎衣，问郎游何处。\n不恨归日迟，莫向临邛去。",
        "dynasty": "唐",
        "collection_info": null
    },
    {
        "title": "长安道",
        "author": "聂夷中",
        "content": "此地无驻马，夜中犹走轮。\n所以路傍草，少于衣上尘。",
        "dynasty": "唐",
        "collection_info": null
    },
    {
        "title": "游子行",
        "author": "聂夷中",
        "content": "萱草生堂阶，游子行天涯。\n慈亲倚门望，不见萱草花。",
        "dynasty": "唐",
        "collection_info": null
    },
    {
        "title": "闻人说海北事有感",
        "author": "聂夷中",
        "content": "故乡归路隔高雷，见说年来事可哀。\n村落日中眠虎豹，田园雨后长蒿莱。\n海隅久已无春色，地底真成有劫灰。\n荆棘满山行不得，不知当日是谁栽。",
        "dynasty": "唐",
        "collection_info": null
    },
    {
        "title": "华清词",
        "author": "顾云",
        "content": "祥云皓鹤盘碧空，乔松稍稍韵微风。\n绛节影来，朱旛响丁东。\n相公清斋朝蘂宫，太上符箓龙蛇踪。\n散花天女侍香童，隔烟遥望见云水。\n弹璈吹凤清珑珑，丹砂黄金世可度。\n愿启一言告仙翁，道门弟子山中客。\n长向山中礼空碧，九色真龙上汉时，愿把霓幢引烟策。",
        "dynasty": "唐",
        "collection_info": null
    },
    {
        "title": "天威行",
        "author": "顾云",
        "content": "蛮岭高，蛮海阔，去舸迴艘投此歇。\n一夜舟人得梦间，草草相呼一时发。\n飓风忽起云颠狂，波涛摆掣鱼龙殭。\n海神怕急上岸走，山燕股栗入石藏。\n金蛇飞状霍闪过，白日倒挂银绳长。\n轰轰砢砢雷车转，霹雳一声天地战。\n风定云开始望看，万里青山分两片。\n车遥遥，马阗阗，平如砥，直如弦。\n云南八国万部落，皆知此路来朝天。\n耿恭拜出井底水，广利刺开山上泉。\n若论终古济物意，二将之功皆小焉。",
        "dynasty": "唐",
        "collection_info": null
    },
    {
        "title": "筑城篇",
        "author": "顾云",
        "content": "三十六里西川地，围遶城郭峨天横。\n一家人率一口甓，版筑纔兴城已成。\n役夫登登无倦色，馔饱觞酣方暂息。\n不假神龟出指踪，尽凭心匠为筹画。\n画阁团团真铁瓮，堵阔巉岩齐石壁。\n风吹四面旌旗动，火焰相烧满天赤。\n散花楼晚挂残虹，濯锦秋江澄倒碧。\n西川父老贺子孙，从兹始是中华人。",
        "dynasty": "唐",
        "collection_info": null
    },
    {
        "title": "苏君厅观韩干马障歌",
        "author": "顾云",
        "content": "杜甫歌诗吟不足，可怜曹霸丹青曲。\n直言弟子韩干马，画马无骨但有肉。\n今日披图见笔迹，始知甫也真凡目。\n秦王学士居武功，六印名家声价雄。\n乃孙屈迹宁百里，好奇学古有祖风。\n竹厅斜日弈碁散，延我直入书斋中。\n屹然六幅古屏上，歘见胡人牵入天廐之神龙。\n麟鬐凤臆真相似，秋竹惨惨披两耳。\n轻匀杏蘂糁皮毛，细捻银丝插騣尾。\n思量动步应千里，谁见初离渥洼水。\n眼前只欠燕雪飞，蹄下如闻朔风起。\n朱崖谪掾从亡殁，更有何人鉴奇物。\n当时若遇燕昭王，肯把千金买枯骨。",
        "dynasty": "唐",
        "collection_info": null
    },
    {
        "title": "苔歌",
        "author": "顾云",
        "content": "槛前溪夺秋空色，百丈潭心数砂砾。\n松筠条条长碧苔，苔色碧于溪水碧。\n波迴梳开孔雀尾，根细贴着盘陀石。\n拨浪轻拈出少时，一髻浓烟三四尺。\n山光日华乱相射，静缕兰鬐匀襞积。\n试把临流抖擞看，琉璃珠子泪双滴。\n如看玉女洗头处，解破云鬟收未得。\n即是仙宫欲制六铢衣，染丝未倩鲛人织。\n采之不敢盈筐箧，苦怕龙神河伯惜。\n琼苏玉盐烂漫煮，嚥入丹田续灵液。\n会待功成插翅飞，蓬莱顶上寻仙客。",
        "dynasty": "唐",
        "collection_info": null
    },
    {
        "title": "池阳醉歌赠匡庐处士姚岩杰",
        "author": "顾云",
        "content": "九华太守行春罢，高绛红筵压花榭。\n四面繁英拂槛开，帖雪团霞坠枝亚。\n空中焰若烧蓝天，万里滑静无纤烟。\n弦索紧快管声脆，急曲碎拍声相连。\n主人怜才多倾兴，许客酣歌露真性。\n春酎香浓枝盏黏，一醉有时三日病。\n鼋潭鳞粉解不去，鸦岭蘂花浇不醒。\n肺枯似着炉鞲煽，脑热如遭锤凿钉。\n蒙溪先生梁公孙，忽然示我十轴文。\n展开一卷读一首，四顾特地无涯垠。\n又开一轴读一帙，酒病豁若风驱云。\n文锋斡破造化窟，心刃掘出兴亡根。\n经疾史恙万片恨，墨炙笔针如有神。\n呵叱潘陆鄙琐屑，提挈扬孟归孔门。\n时时说及开元理，家风飒飒吹人耳。\n吴[兢]纂出升平源，十事分明铺在纸。\n裔孙才业今如此，谁人为奏明天子。\n銮驾何当猎左冯，神鹰一掷望千里。\n戏操狂翰涴蛮笺，傍人莫笑我率然。",
        "dynasty": "唐",
        "collection_info": null
    },
    {
        "title": "咏柳二首 一",
        "author": "顾云",
        "content": "带露含烟处处垂，绽黄摇绿嫩参差。\n长堤未见风飘絮，广陌初怜日映丝。\n斜傍画筵偷舞态，低临粧阁学愁眉。\n离亭不放到春暮，折尽拂檐千万枝。",
        "dynasty": "唐",
        "collection_info": null
    },
    {
        "title": "咏柳二首 二",
        "author": "顾云",
        "content": "闲花野草总争新，眉皱丝干独不匀。\n乞取东风残气力，莫教虚度一年春。",
        "dynasty": "唐",
        "collection_info": null
    },
    {
        "title": "宴边将",
        "author": "张乔",
        "content": "一曲梁州金石清，边风萧飒动江城。\n座中有老沙场客，横笛休吹塞上声。",
        "dynasty": "唐",
        "collection_info": null
    },
    {
        "title": "郢州即事",
        "author": "张乔",
        "content": "孤城临远水，千里见寒山。\n白雪无人唱，沧洲尽日闲。\n鸟归残烧外，帆出断云间。\n此地秋风起，应随计吏还。",
        "dynasty": "唐",
        "collection_info": null
    },
    {
        "title": "送宾贡金夷吾奉使归本国",
        "author": "张乔",
        "content": "渡海登仙籍，还家备汉仪。\n孤舟无岸泊，万里有星随。\n积水浮魂梦，流年半别离。\n东风未迴日，音信杳难期。",
        "dynasty": "唐",
        "collection_info": null
    },
    {
        "title": "华山",
        "author": "张乔",
        "content": "谁将倚天劒，削出倚天峰。\n众水背流急，他山相向重。\n树黏青霭合，崖夹白云浓。\n一夜盆倾雨，前湫起毒龙。",
        "dynasty": "唐",
        "collection_info": null
    },
    {
        "title": "滕王阁",
        "author": "张乔",
        "content": "昔人登览处，遗阁大江隅。\n迭浪有时有，闲云无日无。\n早凉先燕去，返照后帆孤。\n未得营归计，菱歌满旧湖。",
        "dynasty": "唐",
        "collection_info": null
    },
    {
        "title": "寄处士梁烛",
        "author": "张乔",
        "content": "贤哉君子风，讽与古人同。\n采药楚云裏，移家湘水东。\n星霜秋野阔，雨雹夜山空。\n早晚相招隐，深耕老此中。",
        "dynasty": "唐",
        "collection_info": null
    },
    {
        "title": "送许棠下第游蜀",
        "author": "张乔",
        "content": "天下猿多处，西南是蜀关。\n马登青壁瘦，人宿翠微闲。\n带雨逢残日，因江见断山。\n行歌风月好，莫老锦城间。",
        "dynasty": "唐",
        "collection_info": null
    },
    {
        "title": "题终南山白鹤观",
        "author": "张乔",
        "content": "上彻炼丹峰，求玄意未穷。\n古坛青草合，往事白云空。\n仙境日月外，帝乡烟雾中。\n人间足烦署，欲去恋松风。",
        "dynasty": "唐",
        "collection_info": null
    },
    {
        "title": "赠边将",
        "author": "张乔",
        "content": "将军夸胆气，功在杀人多。\n对酒擎钟饮，临风拔劒歌。\n翻师平碎叶，掠地取交河。\n应笑孔门客，年年羡四科。",
        "dynasty": "唐",
        "collection_info": null
    },
    {
        "title": "弔建州李员外",
        "author": "张乔",
        "content": "铭旌归故里，猿鸟亦悽然。\n已葬桐江月，空迴建水船。\n客传为郡日，僧说读书年。\n恐有吟魂在，深山古木边。",
        "dynasty": "唐",
        "collection_info": null
    },
    {
        "title": "送许棠及第归宣州",
        "author": "张乔",
        "content": "雅调一生吟，谁为晚达心。\n傍人贺及第，独自却霑襟。\n宴别喧天乐，家归碍日岑。\n青门许攀送，故里接云林。",
        "dynasty": "唐",
        "collection_info": null
    },
    {
        "title": "送庞百篇之任青阳县尉",
        "author": "张乔",
        "content": "都堂公试日，词翰独超羣。\n品秩台庭与，篇章圣主闻。\n乡连三楚树，县对九华云。\n多少青门客，临岐共羡君。",
        "dynasty": "唐",
        "collection_info": null
    },
    {
        "title": "曲江春",
        "author": "张乔",
        "content": "寻春与送春，多遶曲江滨。\n一片凫鹥水，千秋辇毂尘。\n岸凉随众木，波影逐游人。\n自是游人老，年年管吹新。",
        "dynasty": "唐",
        "collection_info": null
    },
    {
        "title": "秦原春望",
        "author": "张乔",
        "content": "无穷名利尘，轩盖逐年新。\n北阕东堂路，千山万水人。\n云离僧榻曙，燕远凤楼春。\n荏苒文明代，难归钓艇身。",
        "dynasty": "唐",
        "collection_info": null
    },
    {
        "title": "游华山云际寺",
        "author": "张乔",
        "content": "少华中峰寺，高秋众景归。\n地连秦塞起，河隔晋山微。\n晚木蝉相应，凉天鴈并飞。\n殷勤记岩石，秪恐再来稀。",
        "dynasty": "唐",
        "collection_info": null
    },
    {
        "title": "送碁待诏朴球归新罗",
        "author": "张乔",
        "content": "海东谁敌手，归去道应孤。\n阙下传新势，船中覆旧图。\n穷荒迴日月，积水载寰区。\n故国多年别，桑田復在无。",
        "dynasty": "唐",
        "collection_info": null
    },
    {
        "title": "送郑谷先辈赴汝州辟命",
        "author": "张乔",
        "content": "看花兴未休，已散曲江游。\n载笔离秦甸，从军过洛州。\n嵩云将雨去，汝水背城流。\n应念依门客，蒿莱满径秋。",
        "dynasty": "唐",
        "collection_info": null
    },
    {
        "title": "赠敬亭清越上人",
        "author": "张乔",
        "content": "海上独随缘，归来二十年。\n久闲时得句，渐老不离禅。\n砌木欹临水，窗峰直倚天。\n犹期向云裏，别扫石床眠。",
        "dynasty": "唐",
        "collection_info": null
    },
    {
        "title": "题灵山寺",
        "author": "张乔",
        "content": "树凉清岛寺，虚阁敞禅扉。\n四面闲云入，中流独鸟归。\n湖平幽径近，船泊夜灯微。\n一宿秋风裏，烟波隔捣衣。",
        "dynasty": "唐",
        "collection_info": null
    },
    {
        "title": "弔栖白上人",
        "author": "张乔",
        "content": "今古遰相送，几时无逝波。\n篇章名不朽，寂灭理如何。\n内殿留真影，闲房落贝多。\n从兹高塔寺，惆怅懒经过。",
        "dynasty": "唐",
        "collection_info": null
    },
    {
        "title": "北山书事",
        "author": "张乔",
        "content": "黄河一曲山，天半锁重关。\n圣日雄藩静，秋风老将闲。\n车舆穿谷口，市井响云间。\n大野无飞鸟，元戎校猎还。",
        "dynasty": "唐",
        "collection_info": null
    },
    {
        "title": "长安书事",
        "author": "张乔",
        "content": "出送乡人尽，沧洲未得还。\n秋风五陵树，晴日六街山。\n有景终年住，无机是处闲。\n何当向云外，免老别离间。",
        "dynasty": "唐",
        "collection_info": null
    },
    {
        "title": "送郑侍御赴汴州辟命",
        "author": "张乔",
        "content": "官从谏署清，暂去佐戎旌。\n朝客多相恋，吟僧欲伴行。\n河冰天际白，岳雪眼前明。\n即见东风起，梁园听早莺。",
        "dynasty": "唐",
        "collection_info": null
    },
    {
        "title": "弔造微上人",
        "author": "张乔",
        "content": "至人随化往，遗路自堪伤。\n白塔收真骨，青山闭影堂。\n钟残含细韵，烟灭有余香。\n松上斋乌在，迟迟立夕阳。",
        "dynasty": "唐",
        "collection_info": null
    },
    {
        "title": "经隐岩旧居",
        "author": "张乔",
        "content": "夜久村落静，徘徊杨柳津。\n青山犹有路，明月已无人。\n梦寐空前事，星霜倦此身。\n尝期结茅处，来往蹑遗尘。",
        "dynasty": "唐",
        "collection_info": null
    },
    {
        "title": "再题敬亭清越上人山房",
        "author": "张乔",
        "content": "重来访惠休，已是十年游。\n向水千松老，空山一磬秋。\n石窗清吹入，河汉夜光流。\n久别多新作，长吟洗俗愁。",
        "dynasty": "唐",
        "collection_info": null
    },
    {
        "title": "浮汴东归",
        "author": "张乔",
        "content": "日暖泗滨西，无穷岸草齐。\n薄烟衰草树，微月迥城鸡。\n水近沧浪急，山随绿野低。\n羞将旧名姓，还向旧游题。",
        "dynasty": "唐",
        "collection_info": null
    },
    {
        "title": "雨中宿僧院",
        "author": "张乔",
        "content": "千灯有宿因，长老许相亲。\n夜永楼台雨，更深江海人。\n劳生无了日，妄念起微尘。\n不是真如理，何门静此身。",
        "dynasty": "唐",
        "collection_info": null
    },
    {
        "title": "江行至沙浦",
        "author": "张乔",
        "content": "烟霞接杳冥，旅泊寄迴汀。\n夜雨雷电歇，春江蛟蜃腥。\n城侵潮影白，峤截鸟行青。\n徧欲探泉石，南须过洞庭。",
        "dynasty": "唐",
        "collection_info": null
    },
    {
        "title": "送友人归江南",
        "author": "张乔",
        "content": "辛勤同失意，迢递独还家。\n落日江边笛，残春岛上花。\n亲安诚可喜，道在亦何嗟。\n谁伴高吟处，晴天望九华。",
        "dynasty": "唐",
        "collection_info": null
    },
    {
        "title": "刘补阙自九华山拜官因以寄献",
        "author": "张乔",
        "content": "冥鸿久不羣，征拜动天文。\n地主迎过郡，山僧送出云。\n登车残月在，宿馆乱流分。\n若更思林下，还须共致君。",
        "dynasty": "唐",
        "collection_info": null
    },
    {
        "title": "岳阳即事",
        "author": "张乔",
        "content": "远色岳阳楼，湘帆数片愁。\n竹风山上路，沙月水中洲。\n力学桑田废，思归鬓髪秋。\n功名如不立，岂易狎汀鸥。",
        "dynasty": "唐",
        "collection_info": null
    },
    {
        "title": "题兴善寺僧道深院",
        "author": "张乔",
        "content": "江峰峰顶人，受法老西秦。\n法本无前业，禅非为后身。\n院栽他国树，堂展祖师真。\n甚愿依宗旨，求闲未有因。",
        "dynasty": "唐",
        "collection_info": null
    },
    {
        "title": "送龙门令刘沧",
        "author": "张乔",
        "content": "去宰龙门县，应思变化年。\n还将鲁儒政，又与晋人传。\n峭壁开中古，长河落半天。\n几乡因劝勉，耕稼满云烟。",
        "dynasty": "唐",
        "collection_info": null
    },
    {
        "title": "送友人往宜春",
        "author": "张乔",
        "content": "落花兼柳絮，无处不纷纷。\n远道空归去，流莺独自闻。\n野桥喧硙水，山郭入楼云。\n故里南陵曲，秋期更送君。",
        "dynasty": "唐",
        "collection_info": null
    },
    {
        "title": "书边事",
        "author": "张乔",
        "content": "调角断清秋，征人倚戍楼。\n春风对青冢，白日落梁州。\n大汉无兵阻，穷边有客游。\n蕃情似此水，长愿向南流。",
        "dynasty": "唐",
        "collection_info": null
    },
    {
        "title": "送僧雅觉归东海",
        "author": "张乔",
        "content": "山川心地内，一念即千重。\n老别关中寺，禅归海外峰。\n鸟行来有路，帆影去无踪。\n几夜波涛息，先闻本国钟。",
        "dynasty": "唐",
        "collection_info": null
    },
    {
        "title": "和薛监察题兴善寺古松",
        "author": "张乔",
        "content": "种在法王城，前朝古寺名。\n瘦根盘地远，香吹入云清。\n鹤动池台影，僧禅雨雪声。\n看来人旋老，因此叹浮生。",
        "dynasty": "唐",
        "collection_info": null
    },
    {
        "title": "听琴",
        "author": "张乔",
        "content": "清月转瑶轸，弄中湘水寒。\n能令坐来客，不语自相看。\n静恐鬼神出，急疑风雨残。\n几时归岭峤，更过洞庭弹。",
        "dynasty": "唐",
        "collection_info": null
    },
    {
        "title": "送友人游蜀",
        "author": "张乔",
        "content": "此心知者稀，欲别倍相依。\n无食拟同去，有家还未归。\n巴山开国远，劒道入天微。\n必恐临邛客，疑君学赋非。",
        "dynasty": "唐",
        "collection_info": null
    },
    {
        "title": "闻仰山禅师往曹溪因赠",
        "author": "张乔",
        "content": "曹溪松下路，猨鸟重相亲。\n四海求玄理，千峰遶定身。\n异花天上堕，灵草雪中春。\n自惜经行处，焚香礼旧真。",
        "dynasty": "唐",
        "collection_info": null
    },
    {
        "title": "蓝溪夜坐",
        "author": "张乔",
        "content": "蓝水警尘梦，夜吟开草堂。\n月临山霭薄，松滴露花香。\n诗外真风远，人间静兴长。\n明朝访禅侣，更上翠微房。",
        "dynasty": "唐",
        "collection_info": null
    },
    {
        "title": "题郑侍御蓝田别业",
        "author": "张乔",
        "content": "秋山清若水，吟客静于僧。\n小径通商岭，高窗见杜陵。\n云霞朝入镜，猨鸟夜窥灯。\n许作前峰侣，终来寄上层。",
        "dynasty": "唐",
        "collection_info": null
    },
    {
        "title": "送友人进士许棠",
        "author": "张乔",
        "content": "离乡积岁年，归路远依然。\n夜火山头市，春江树杪船。\n干戈愁鬓改，瘴疠喜家全。\n何处营甘旨，潮涛浸薄田。",
        "dynasty": "唐",
        "collection_info": null
    },
    {
        "title": "秘省伴直",
        "author": "张乔",
        "content": "乔枝聚暝禽，迭阁锁遥岑。\n待月当秋直，看书废夜吟。\n残薪留火细，古井下瓶深。\n纵欲抄前史，贫难遂此心。",
        "dynasty": "唐",
        "collection_info": null
    },
    {
        "title": "宿昭应",
        "author": "张乔",
        "content": "夜忆开元寺，凄凉里巷间。\n薄烟通魏阙，明月照骊山。\n半壁空宫闭，连天白道闲。\n清晨更回首，独向灞陵还。",
        "dynasty": "唐",
        "collection_info": null
    },
    {
        "title": "送陆处士",
        "author": "张乔",
        "content": "樽前放浩歌，便起泛烟波。\n舟楫故人少，江湖明月多。\n孤峰经宿上，僻寺共云过。\n若向仙岩住，还应着薜萝。",
        "dynasty": "唐",
        "collection_info": null
    },
    {
        "title": "送韩处士归少室山",
        "author": "张乔",
        "content": "江外历千岑，还归少室吟。\n地闲缑岭月，窗迥洛城砧。\n石窦垂寒乳，松枝长别琴。\n他年瀑泉下，亦拟置家林。",
        "dynasty": "唐",
        "collection_info": null
    },
    {
        "title": "赠初上人",
        "author": "张乔",
        "content": "竹色覆禅栖，幽禽遶院啼。\n空门无去住，行客自东西。\n井气春来歇，庭枝雪后低。\n相看念山水，尽日话曹溪。",
        "dynasty": "唐",
        "collection_info": null
    },
    {
        "title": "送新罗僧",
        "author": "张乔",
        "content": "东来此学禅，多病念佛缘。\n把锡离岩寺，收经上海船。\n落帆敲石火，宿岛汲瓶泉。\n永向扶桑老，知无再少年。",
        "dynasty": "唐",
        "collection_info": null
    },
    {
        "title": "题山僧院",
        "author": "张乔",
        "content": "溪路曾来日，年多与旧同。\n地寒松影裏，僧老磬声中。\n远水清风落，闲云别院通。\n心源若无碍，何必更论空。",
        "dynasty": "唐",
        "collection_info": null
    },
    {
        "title": "书梅福殿壁二首 一",
        "author": "张乔",
        "content": "梅真从羽化，万古是须臾。\n此地名空在，西山云亦孤。\n井痕平野水，坛级上春芜。\n纵有双飞鹤，年多松已枯。",
        "dynasty": "唐",
        "collection_info": null
    },
    {
        "title": "书梅福殿壁二首 二",
        "author": "张乔",
        "content": "一自白云去，千秋坛月明。\n我来思往事，谁更得长生。\n雅韵磬钟远，真风楼殿清。\n今来为尉者，天下有仙名。",
        "dynasty": "唐",
        "collection_info": null
    },
    {
        "title": "荆楚道中",
        "author": "张乔",
        "content": "前程曾未到，岐路拟何为。\n返照行人急，荒郊去鸟迟。\n春宵多旅梦，夏闰远秋期。\n处处牵愁绪，无穷是柳丝。",
        "dynasty": "唐",
        "collection_info": null
    },
    {
        "title": "送南陵尉李频",
        "author": "张乔",
        "content": "重作东南尉，生涯尚似僧。\n客程淮馆月，乡思海船灯。\n晚雾看春毂，晴天见朗陵。\n不应三考足，先授诏书征。",
        "dynasty": "唐",
        "collection_info": null
    },
    {
        "title": "将归江淮书",
        "author": "张乔",
        "content": "东风摇众木，即有看花期。\n紫陌频来日，沧洲独去时。\n郡因兵役苦，家为海翻移。\n未老多如此，那堪鬓不衰。",
        "dynasty": "唐",
        "collection_info": null
    },
    {
        "title": "沿汉东归",
        "author": "张乔",
        "content": "北去穷秦塞，南归遶汉川。\n深山逢古迹，远道见新年。\n绝壁云衔寺，空江雪洒船。\n萦迴还此景，多坐夜灯前。",
        "dynasty": "唐",
        "collection_info": null
    },
    {
        "title": "送蜀客",
        "author": "张乔",
        "content": "劒阁缘空去，西南转几州。\n丹霄行客语，明月杜鹃愁。\n露带山花落，云随野水流。\n相如曾醉地，莫滞少年游。",
        "dynasty": "唐",
        "collection_info": null
    },
    {
        "title": "塞上",
        "author": "张乔",
        "content": "勒兵辽水边，风急卷旌旃。\n绝塞寒无树，平沙势尽天。\n雪晴迴探骑，月落控鸣弦。\n永定山河誓，南归改汉年。",
        "dynasty": "唐",
        "collection_info": null
    },
    {
        "title": "送友人归袁州",
        "author": "张乔",
        "content": "袁江猨鸟清，曾向此中行。\n才子登科去，诸侯扫榻迎。\n山藏明月浦，树遶白云城。\n远想安亲后，秋风梦不惊。",
        "dynasty": "唐",
        "collection_info": null
    },
    {
        "title": "赠别李山人",
        "author": "张乔",
        "content": "分合老西秦，年年梦白苹。\n曾为洞庭客，还送洞庭人。\n语别惜残夜，思归愁见春。\n遥知泊舟处，沙月自相亲。",
        "dynasty": "唐",
        "collection_info": null
    },
    {
        "title": "思宜春寄友人",
        "author": "张乔",
        "content": "胜游虽隔年，魂梦亦依然。\n瀑水喧秋思，孤灯动夜船。\n断虹全岭雨，斜月半溪烟。\n旧日吟诗侣，何人更不眠。",
        "dynasty": "唐",
        "collection_info": null
    },
    {
        "title": "江行夜雨",
        "author": "张乔",
        "content": "江风木落天，游子感流年。\n万里波连蜀，三更雨到船。\n梦残灯影外，愁积苇业边。\n不及樵渔客，全家住岛田。",
        "dynasty": "唐",
        "collection_info": null
    },
    {
        "title": "赠仰大师",
        "author": "张乔",
        "content": "仰山因久住，天下仰山名。\n井邑身虽到，林泉性本清。\n野云居处尽，江月定中明。\n髣髴曾相识，今来隔几生。",
        "dynasty": "唐",
        "collection_info": null
    },
    {
        "title": "江南逢洛下友人",
        "author": "张乔",
        "content": "洛下吟诗侣，南游只有君。\n波涛归路见，蟋蟀在船闻。\n晓月江城出，晴霞岛树分。\n无穷怀古意，岂独遶湘云。",
        "dynasty": "唐",
        "collection_info": null
    },
    {
        "title": "东湖赠僧子兰",
        "author": "张乔",
        "content": "名利了无时，何人暂访师。\n道情闲外见，心地语来知。\n竹落穿窗叶，松寒荫井枝。\n匡山许同社，愿卜挂帆期。",
        "dynasty": "唐",
        "collection_info": null
    },
    {
        "title": "隐岩陪郑少师夜坐",
        "author": "张乔",
        "content": "幸喜陪驺驭，频来向此宵。\n砚磨清涧石，厨爨白云樵。\n竹外村烟细，灯中禁漏遥。\n衣冠与文理，静语对前朝。",
        "dynasty": "唐",
        "collection_info": null
    },
    {
        "title": "送三传赴长城尉",
        "author": "张乔",
        "content": "登科精鲁史，为尉及良时。\n高论穷诸国，长才併几司。\n地倾流水疾，山迭过云迟。\n暇日琴书畔，何人对手棋。",
        "dynasty": "唐",
        "collection_info": null
    },
    {
        "title": "送李道士归南岳",
        "author": "张乔",
        "content": "千峰隔湘水，迢遰挂帆归。\n扫月眠苍壁，和云着褐衣。\n洞虚悬溜滴，径狭长松围。\n只恐相寻日，人间旧识稀。",
        "dynasty": "唐",
        "collection_info": null
    },
    {
        "title": "延福里秋怀",
        "author": "张乔",
        "content": "终年九陌行，要路迹皆生。\n苦学犹难至，甘贫岂有成。\n病携秋卷重，闲着暑衣轻。\n一别林泉久，中宵御水声。",
        "dynasty": "唐",
        "collection_info": null
    },
    {
        "title": "题玄哲禅师影堂",
        "author": "张乔",
        "content": "吾师视化身，一念即遗尘。\n岩谷藏虚塔，江湖散学人。\n云迷禅处石，院掩写来真。\n寂寞焚香后，闲阶细草生。",
        "dynasty": "唐",
        "collection_info": null
    },
    {
        "title": "登慈恩寺塔",
        "author": "张乔",
        "content": "窗户几层风，清凉碧落中。\n世人来往别，烟景古今同。\n列岫横秦断，长河极塞空。\n斜阳越乡思，天末见归鸿。",
        "dynasty": "唐",
        "collection_info": null
    },
    {
        "title": "送友人东归",
        "author": "张乔",
        "content": "远涉期秋卷，将行不废吟。\n故乡芳草路，来往别离心。\n挂席春风尽，开斋夏景深。\n子规谁共听，江月上清岑。",
        "dynasty": "唐",
        "collection_info": null
    },
    {
        "title": "送僧鸾归蜀宁亲",
        "author": "张乔",
        "content": "歌诗精外学，天子是知音。\n坐夏宫钟近，宁亲劒阁深。\n高名彻西国，旧迹寄东林。\n自此栖禅者，因师满蜀今。",
        "dynasty": "唐",
        "collection_info": null
    },
    {
        "title": "送人归江南",
        "author": "张乔",
        "content": "贫归无定程，水宿与山行。\n未有安亲计，难为去国情。\n岛烟孤寺磬，江月远船筝。\n思苦秋迴日，多应吟更清。",
        "dynasty": "唐",
        "collection_info": null
    },
    {
        "title": "将离江上作",
        "author": "张乔",
        "content": "白衣归树下，青草恋江边。\n三楚足深隐，五陵多少年。\n寂寥闻蜀魄，清绝怨湘弦。\n岐路在何处，西行心渺然。",
        "dynasty": "唐",
        "collection_info": null
    }
]