[
    {
        "uuid": "89d83196e65d7eef71454cb0948c8585",
        "title": "俶装",
        "author": "陆游",
        "content": "绝物离人恨未能，聊为旦过打包僧。\n蹇驴渺渺秋山雨，孤榻昏昏夜店灯。\n酒量已随诗共退，客愁仍与病相乘。\n颓然衰飒嗟谁识，侠气当年盖五陵。",
        "dynasty": "宋",
        "collection_info": null
    },
    {
        "uuid": "2b7cc1783ad69c739af2ac4fbe0eee8b",
        "title": "追感梁益旧游有作",
        "author": "陆游",
        "content": "西游万里倚朱颜，肯放尊前一笑悭。\n蜀苑妓围欺夜雪，梁州猎火满秋山。\n晚途忽堕尘埃裏，乐事浑疑梦寐间。\n浮世变迁君勿嘆，剧谈犹是诧乡关。",
        "dynasty": "宋",
        "collection_info": null
    },
    {
        "uuid": "5db56fa5905f16add7326294db47b208",
        "title": "莆阳昭武延平送兵渐集戏书",
        "author": "陆游",
        "content": "鼓声晨紞紞，角声莫呜呜。\n作官了何事，空嘆岁月徂。\n送兵稍稍集，秣马脂吾车。\n风霜迫揺落，残暑亦已无。\n野渡明丹枫，破驿吹黄榆。\n聊收作诗料，未用厌征途。",
        "dynasty": "宋",
        "collection_info": null
    },
    {
        "uuid": "feab5aacbafccb31d5f48a7f533bb6f2",
        "title": "别建安三首  其一",
        "author": "陆游",
        "content": "三十年来云水僧，常挑钵帒繫行縢。\n信缘不作痴巢窟，即是吾家无尽灯。",
        "dynasty": "宋",
        "collection_info": null
    },
    {
        "uuid": "55005b91cd4e3ce5a8fb02a57e33289f",
        "title": "别建安三首  其二",
        "author": "陆游",
        "content": "楚泽吴山已惯行，武夷从昔但闻名。\n北岩小寺长汀驿，且喜游山第一程。",
        "dynasty": "宋",
        "collection_info": null
    },
    {
        "uuid": "895a8a2324600cfda1655c44bd2b8972",
        "title": "别建安三首  其三",
        "author": "陆游",
        "content": "欹帽扬鞭晚出城，驿亭灯火向人明。\n多情叶上萧萧雨，更把新凉送客行。",
        "dynasty": "宋",
        "collection_info": null
    },
    {
        "uuid": "338b89493cca4f5380f6a8b5a69e0223",
        "title": "初发建安",
        "author": "陆游",
        "content": "小雨初收云未归，吾行迨及晚秋时。\n寒沙新雁无人问，露井残桐有客悲。\n征袂拂霜晨唤马，驿窗剪烛夜题诗。\n悠然且作寻山想，梦裏功名莫自期。",
        "dynasty": "宋",
        "collection_info": null
    },
    {
        "uuid": "d82badd38f37de3413e1a6af07f40b41",
        "title": "宿北岩院",
        "author": "陆游",
        "content": "车马纷纷送入朝，北岩灯火夜无聊。\n中年到处难为别，也似初程宿灞桥。",
        "dynasty": "宋",
        "collection_info": null
    },
    {
        "uuid": "b914ec137ad59aa01c4279d2b79b6313",
        "title": "书感",
        "author": "陆游",
        "content": "溪路人家尚阖扉，彊扶衰惫着征衣。\n百年朝露古所嘆，一棹秋风吾欲归。\n楚客长号沽白璧，汉宫太息遣明妃。\n铄金销骨从来事，老矣何心践骇机。",
        "dynasty": "宋",
        "collection_info": null
    },
    {
        "uuid": "63e1ee8390e46720b1bde5eb1ab4fee7",
        "title": "长汀道中",
        "author": "陆游",
        "content": "晚过长汀驿，溪山乃尔奇。\n老夫惟坐啸，造物为陈诗。\n鸟送穿林语，松垂拂涧枝。\n凭鞍久忘发，不是马行迟。",
        "dynasty": "宋",
        "collection_info": null
    },
    {
        "uuid": "1a0967c76b5863caf175f8f58b2674f2",
        "title": "黄亭夜雨",
        "author": "陆游",
        "content": "未到名山梦已新，千峰拔地玉嶙峋。\n黄亭一夜风吹雨，似为游人洗俗尘。",
        "dynasty": "宋",
        "collection_info": null
    },
    {
        "uuid": "7b37be2551962f9a7e17a2d77e84dbd0",
        "title": "游武夷山",
        "author": "陆游",
        "content": "少读封禅书，始知武夷君。\n晚乃游斯山，秀杰非昔闻。\n三十六奇峰，秋晴无纤云。\n空岩鸡晨号，峭壁丹夜暾。\n巢居寄千仞，鸿荒想羲轩。\n风雨蜕玉骨，难以俗意论。\n丹梯不容蹑，修蔓亦畏扪。\n泝滩进小艇，愧惊白鹭群。\n学道虽恨晚，养气敢不勤。\n宦游非本志，寄谢鹤与猿。",
        "dynasty": "宋",
        "collection_info": null
    },
    {
        "uuid": "46f53f3ef2b9d0145f7c354d895752ed",
        "title": "泛舟武夷九曲溪至六曲或云滩急难上遂回二首  其一",
        "author": "陆游",
        "content": "暮年脚力倦跻攀，借得扁舟卧看山。\n怪怪奇奇何所似，緑萝溪入下牢关。",
        "dynasty": "宋",
        "collection_info": null
    },
    {
        "uuid": "f484aaa49489d1ee76e02967b477c227",
        "title": "泛舟武夷九曲溪至六曲或云滩急难上遂回二首  其二",
        "author": "陆游",
        "content": "一叶凌风入硖来，山童指点几崔嵬。\n急流勇退平生意，正要船从半道回。",
        "dynasty": "宋",
        "collection_info": null
    },
    {
        "uuid": "14dee6b09911a62e3f5cf69c6c0e4ca0",
        "title": "崇安县驿",
        "author": "陆游",
        "content": "驿外清江十里秋，雁声初到荻花洲。\n征车已驾晨窗白，残烛依然伴客愁。",
        "dynasty": "宋",
        "collection_info": null
    },
    {
        "uuid": "f0ce2be6760bd544cb7a8c5b38b47c9c",
        "title": "过建阳县以双鹅赠东观道士为长生鹅观俯大溪鹅得其所矣武夷险绝处有仙船架崖壁间数日前大风吹堕船木数寸坚硬如石予偶得之皆此行奇事也各赋一诗 双鹅",
        "author": "陆游",
        "content": "闲泛晴波唼緑萍，却衝微雨傍烟汀。\n会稽内史如相遇，换取黄庭一卷经。",
        "dynasty": "宋",
        "collection_info": null
    },
    {
        "uuid": "ec0b6ec5f16d11b5645f4a398f601972",
        "title": "过建阳县以双鹅赠东观道士为长生鹅观俯大溪鹅得其所矣武夷险绝处有仙船架崖壁间数日前大风吹堕船木数寸坚硬如石予偶得之皆此行奇事也各赋一诗 堕木",
        "author": "陆游",
        "content": "断崖幽洞白云深，缥缈仙槎无古今。\n飞下一峰相劳苦，却疑天外有知音。",
        "dynasty": "宋",
        "collection_info": null
    },
    {
        "uuid": "210fa0e071c9412a8d7d789e1e26e9f3",
        "title": "紫溪驿二首  其一",
        "author": "陆游",
        "content": "它乡异县老何堪，短髮萧萧不满篸。\n旋买一尊持自贺，病身安稳到江南。",
        "dynasty": "宋",
        "collection_info": null
    },
    {
        "uuid": "db6bdc052e9001351c0ce4555b6a97bf",
        "title": "紫溪驿二首  其二",
        "author": "陆游",
        "content": "云外丹青万仞梯，木阴合处子规啼。\n嘉陵栈道吾能说，略似黄亭到紫溪。",
        "dynasty": "宋",
        "collection_info": null
    },
    {
        "uuid": "301a4e5ec658d197bf3c976716496b68",
        "title": "鹅湖夜坐书怀",
        "author": "陆游",
        "content": "士生始堕地，弧矢志四方。\n岂若彼妇女，龊龊藏闺房。\n我行环万里，险阻真备尝。\n昔者戍南郑，秦山郁苍苍。\n铁衣卧枕戈，睡觉身满霜。\n官虽备幕府，气实先颜行。\n拥马涉沮水，飞鹰上中梁。\n劲酒举数斗，壮士不能当。\n马鞍挂狐兔，燔炙百步香。\n拔剑切大肉，哆然如饿狼。\n时时登高望，指顾无咸阳。\n一朝去军中，十载客道傍。\n看花身落魄，对酒色凄凉。\n去年忝号召，五月触瞿唐。\n青衫暗欲尽，入对衰涕滂。\n今年復诏下，鸿雁初南翔。\n俯仰未阅岁，上恩实非常。\n夜宿鹅湖寺，槁叶投客床。\n寒灯照不寐，抚枕慨以慷。\n李靖闻征辽，病惫更激昻。\n裴度请讨蔡，奏事犹裹创。\n我亦思报国，梦绕古战场。",
        "dynasty": "宋",
        "collection_info": null
    },
    {
        "uuid": "7755ef71b1dd16474fad114a441f68f1",
        "title": "信州东驿晨起",
        "author": "陆游",
        "content": "衣上征尘鬓畔霜，信州古驿憩归装。\n悲歌未肯弹长铗，豪气犹能卧大床。\n半暗残灯揺北壁，常饥老马卧东厢。\n邻鸡唱罢衣篝暖，自笑行人日日忙。",
        "dynasty": "宋",
        "collection_info": null
    },
    {
        "uuid": "674825cb83b649f84c5ef4410d811dfe",
        "title": "玉山县南楼晚望",
        "author": "陆游",
        "content": "小楼在何许，正在南溪上。\n空蒙过钓船，断续闻渔唱。\n征途苦偪仄，舒啸喜清旷。\n安得此溪水，为我变春酿。",
        "dynasty": "宋",
        "collection_info": null
    },
    {
        "uuid": "463b632727fdb513fb126ad4e571a650",
        "title": "玉壶亭",
        "author": "陆游",
        "content": "玉壶亭上小徘徊，闲对残荷把一杯。\n冠盖交驰期会急，长官未必办频来。",
        "dynasty": "宋",
        "collection_info": null
    },
    {
        "uuid": "331fb65924f180cfdaf9984b7afdf3be",
        "title": "步过县南长桥游南山普宁院山高处有塔院及小亭缥缈可爱恨不能到",
        "author": "陆游",
        "content": "偶扶藤杖过南津，野寺长桥发兴新。\n暂就清溪照鬚鬓，不妨翠雾湿衣巾。\n山萦细栈疑无路，树落崩崖欲压人。\n朝暮有程常猝猝，何因携酒上嶙峋。",
        "dynasty": "宋",
        "collection_info": null
    },
    {
        "uuid": "5cfc5e424a0535730cf4e34b7e6b9cc8",
        "title": "枕上感怀",
        "author": "陆游",
        "content": "五更揽辔山路长，老大诵书声琅琅。\n古人已死心则在，度越秦汉窥虞唐。\n三更投枕窗月白，老夫哦诗声啧啧。\n渊源雅颂吾岂敢，屈宋藩篱或能测。\n一代文章谁汝数，老不能闲真自苦。\n君王虽赏于蒍于，无奈宫中须羯鼓。",
        "dynasty": "宋",
        "collection_info": null
    },
    {
        "uuid": "7357cc06c5f79d9dd68d44a7555bc4e2",
        "title": "晚过招贤渡",
        "author": "陆游",
        "content": "老马骨巉然，虺尵不受鞭。\n行人争晚渡，归鸟破秋烟。\n湖海凄凉地，风霜揺落天。\n吾生半行路，搔首送流年。",
        "dynasty": "宋",
        "collection_info": null
    },
    {
        "uuid": "5fa1bd94b265980ae1899c9504561cb6",
        "title": "卧舆",
        "author": "陆游",
        "content": "白首躬耕已有期，凤城归路却迟迟。\n卧舆拥被听秋雨，占尽人间好睡时。",
        "dynasty": "宋",
        "collection_info": null
    },
    {
        "uuid": "9783e89aa0742a10354d0f77ede176c2",
        "title": "奏乞奉祠留衢州皇华馆待命",
        "author": "陆游",
        "content": "世念萧然冷欲冰，更堪衰与病相乘。\n从来幸有不材木，此去真为无事僧。\n耐辱岂惟容唾面，寡言端拟学铭膺。\n尚余一事犹豪举，醉后龙蛇满剡藤。",
        "dynasty": "宋",
        "collection_info": null
    },
    {
        "uuid": "c23d2ac26c01268272a02b4d7311a864",
        "title": "寓舍偶题",
        "author": "陆游",
        "content": "转徙身飘梗，淹留等繫匏。\n雁孤依远渚，鸠拙寄空巢。\n寒日頳梨颊，清霜长橘包。\n平生曲道士，岁晚欲深交。",
        "dynasty": "宋",
        "collection_info": null
    },
    {
        "uuid": "ab47849f7177a1404cab79a250db6d39",
        "title": "夙兴",
        "author": "陆游",
        "content": "客中睡眠少，常以鸡鸣兴。\n新炭炽宿火，膏油续残灯。\n焚香倚蒲团，外静中已凝。\n荣辱两不到，淡如秋水澄。\n出定窗已白，炯炯寒日昇。\n厨人作芋糁，供此在家僧。",
        "dynasty": "宋",
        "collection_info": null
    },
    {
        "uuid": "7e6409f129ce616717355a58b45015b6",
        "title": "夜坐",
        "author": "陆游",
        "content": "老知世事谩纷纷，纸帐蒲团自策勲。\n一夜北风吹裂屋，石楼无耳不曾闻。",
        "dynasty": "宋",
        "collection_info": null
    },
    {
        "uuid": "7fdc0d1ad7c54171493f5aaa88f2473b",
        "title": "偶得石室酒独饮醉卧觉而有作",
        "author": "陆游",
        "content": "初寒思小饮，名酒忽堕前。\n素罂手自倾，色若秋涧泉。\n浩歌復起舞，与影俱翩僊。\n一笑遗宇宙，未觉异少年。\n诗人不闻道，苦嘆岁月迁。\n岂知汝南市，自有壶中天。\n河洛久未復，铜駞棘森然。\n秋风归去来，虚老玉井莲。",
        "dynasty": "宋",
        "collection_info": null
    },
    {
        "uuid": "3f505cc2e522f094dd0ce2abdef9412d",
        "title": "午睡",
        "author": "陆游",
        "content": "风霜践残岁，我乃羁旅人。\n如何得一室，床敷暖如春。\n午枕挟小醉，鼻息撼四邻。\n心安了无梦，一扫想与因。\n逡巡起颒面，览镜正幅巾。\n聊呼蟹眼汤，瀹我玉色尘。",
        "dynasty": "宋",
        "collection_info": null
    },
    {
        "uuid": "93d4cf03ece77b158ad4eabfb99ef4c4",
        "title": "赠柯山老人",
        "author": "陆游",
        "content": "柯山老人九十余，乱髮不栉瘦如枯。\n百穿千结一布袴，得酒一吸辄倒壶。\n自言少年不蓄孥，有钱径付酒家垆。\n人生办此真良图，弃官从翁许我无。",
        "dynasty": "宋",
        "collection_info": null
    },
    {
        "uuid": "1b41c9c267fbcd1dfd62699290f16676",
        "title": "寓馆晚兴",
        "author": "陆游",
        "content": "随牒人间不自怜，衢州孤驿更萧然。\n百年细数半行路，万事不如长醉眠。\n髮短经秋真种种，腹寛耐事只便便。\n晚窗商略唯当饮，安得黄花到眼边。",
        "dynasty": "宋",
        "collection_info": null
    },
    {
        "uuid": "7517dd5e584bca4ef8d8a4dafec964f6",
        "title": "叶相最高亭",
        "author": "陆游",
        "content": "高亭新筑冠鳌峰，眼力超然信不同。\n肤寸油云泽天下，大千沙界纳胸中。\n春游到处群花拥，夜宴欢时百榼空。\n刘白老来忘世味，只思诗酒伴裴公。",
        "dynasty": "宋",
        "collection_info": null
    },
    {
        "uuid": "8aba3360393fc58c0d42c5461c55bb80",
        "title": "婺州州宅极目亭",
        "author": "陆游",
        "content": "尚书曵履上星辰，小为东阳作主人。\n朱阁凌空云缥缈，青山绕郭玉嶙峋。\n似闻旋敎新歌舞，且慰重临旧吏民。\n莫倚阑干西北角，即今河洛尚沙尘。",
        "dynasty": "宋",
        "collection_info": null
    },
    {
        "uuid": "239586e0c1ce2bfc717d2485f717d165",
        "title": "谢演师送梅二首  其一",
        "author": "陆游",
        "content": "早梅时节到江南，已判樽前酒满衫。\n输与西邻明上座，解从大庾岭头参。",
        "dynasty": "宋",
        "collection_info": null
    },
    {
        "uuid": "5f67222d5e71ea017d4fb9f498f7996b",
        "title": "谢演师送梅二首  其二",
        "author": "陆游",
        "content": "折送江梅意不疏，要敎相对鬬清臞。\n为君着向明窗下，试问山翁具眼无。",
        "dynasty": "宋",
        "collection_info": null
    },
    {
        "uuid": "a33b8a1164db376d1d2e0d0336104429",
        "title": "访毛平仲问疾与其子适同游柯山观王质烂柯遗迹",
        "author": "陆游",
        "content": "篮舆访客过仙村，千载空余一局存。\n曵杖不妨呼小友，还家便恐见来孙。\n林峦巉绝秋风瘦，楼堞参差暮气昏。\n酒美鱼肥吾事毕，一庵那得住云根。",
        "dynasty": "宋",
        "collection_info": null
    },
    {
        "uuid": "31529362f11ec0adcd66340ffa273247",
        "title": "月岩",
        "author": "陆游",
        "content": "几年不作月岩游，万里重来已白头。\n云外连姢何所似，平羌江上半轮秋。",
        "dynasty": "宋",
        "collection_info": null
    },
    {
        "uuid": "111476bcdfa5b17c17bb8ff61e636adc",
        "title": "弋阳县驿",
        "author": "陆游",
        "content": "大雨山中采药回，丫头岩畔觅诗来。\n唤船野渡逢迎雪，携酒溪头领略梅。\n久客愁心端欲折，何时笑口得频开。\n慇勤记着今朝事，破驿空廊叶作堆。",
        "dynasty": "宋",
        "collection_info": null
    },
    {
        "uuid": "ab358a428d3da5424b0b94292cbfeb28",
        "title": "弋阳道中遇大雪",
        "author": "陆游",
        "content": "我行江郊暮犹进，大雪塞空迷远近。\n壮哉组练从天来，人间有此堂堂阵。\n少年颇爱军中乐，跌宕不耐微官缚。\n凭鞍寓目一怅然，思为君王扫河洛。\n夜听簌簌窗纸鸣，恰似铁马相磨声。\n起倾斗酒歌出塞，弹压胸中十万兵。",
        "dynasty": "宋",
        "collection_info": null
    },
    {
        "uuid": "7b3b7d9a88f5a05cbe70d07b40dae911",
        "title": "雪中怀成都",
        "author": "陆游",
        "content": "忆在西州遇雪时，绣筵处处百花围。\n乌丝阑展新诗就，油壁车迎小猎归。\n感事镜鸾悲独舞，寄书筝雁恨慵飞。\n愁多自是难成醉，不为天寒酒力微。",
        "dynasty": "宋",
        "collection_info": null
    },
    {
        "uuid": "919d72c493187d38e0ca5ee5a59c2e2a",
        "title": "雪后苦寒行饶抚道中有感",
        "author": "陆游",
        "content": "残雪暮还结，朔风晴更寒。\n重裘犹粟肤，连酌无骍颜。\n指直不可握，终日缩袖间。\n十年走万里，何适不艰难。\n附火财须臾，揽辔復慨嘆。\n恨不以此劳，为国戌玉关。",
        "dynasty": "宋",
        "collection_info": null
    },
    {
        "uuid": "01b1ef871d899314f9b90c14e2fa6bd4",
        "title": "对酒二首  其一",
        "author": "陆游",
        "content": "温如春色爽如秋，一榼灯前自献酬。\n百万愁魔降未得，故应用尔作戈矛。",
        "dynasty": "宋",
        "collection_info": null
    },
    {
        "uuid": "0eccf5d262bd688eb8d7d70c79a34293",
        "title": "对酒二首  其二",
        "author": "陆游",
        "content": "嘆息人真未易知，暮年始觉曲生奇。\n个中妙趣谁堪语，最是初醺未醉时。",
        "dynasty": "宋",
        "collection_info": null
    },
    {
        "uuid": "1afecfb4c58cb6dd85e32428a1868bf7",
        "title": "梅花",
        "author": "陆游",
        "content": "我与梅花有旧盟，即今白髮未忘情。\n不愁索笑无多子，惟恨相思太瘦生。\n身世何曾怨空谷，风流正自合倾城。\n增冰积雪行人少，试倩羁鸿为寄声。",
        "dynasty": "宋",
        "collection_info": null
    },
    {
        "uuid": "d6e959e0c8f0c9e4673a7e1dfe9108c0",
        "title": "雪中寻梅二首  其一",
        "author": "陆游",
        "content": "莫遣扁舟兴尽回，正须衝雪看江梅。\n楚人原未知真色，施粉何曾太白来。",
        "dynasty": "宋",
        "collection_info": null
    },
    {
        "uuid": "80c820668f98b447c7635c2ba4a7a680",
        "title": "雪中寻梅二首  其二",
        "author": "陆游",
        "content": "幽香淡淡影疏疏，雪虐风饕亦自如。\n正是花中巢许辈，人间冨贵不关渠。",
        "dynasty": "宋",
        "collection_info": null
    },
    {
        "uuid": "9272a0b72acd03dd0f5ad5bd98d5299c",
        "title": "江上梅花",
        "author": "陆游",
        "content": "老来乐事少关身，犹喜尊前见玉人。\n岂是凄凉偏薄命，自缘纤瘦不禁春。\n姢姢月上明江练，黯黯天低糁玉尘。\n绝磵断桥幽独处，护持应有主林神。",
        "dynasty": "宋",
        "collection_info": null
    },
    {
        "uuid": "ac3ae00bbbd30dcc36a05c61fe8d5749",
        "title": "拟岘台观雪",
        "author": "陆游",
        "content": "垂虹亭上三更月，拟岘台前清晓雪。\n我行万里跨秦吴，此地固应名二绝。\n山川灭没雪作海，乱坠天花自成态。\n狂歌痛饮豪不除，更忆衘枚驰出塞。\n芦摧苇折号饥鸿，欲傅粉墨无良工。\n摩挲东绢三嘆息，收入放翁诗卷中。\n明朝青天行日毂，万瓦生烟失琼玉。\n世间成坏本相寻，却看晴山晕眉緑。",
        "dynasty": "宋",
        "collection_info": null
    },
    {
        "uuid": "92e553dea4ccd230b7f9259484eb89d0",
        "title": "旧在成都初春无事日访昭觉保福正法诸刹甚可乐也追怀慨然因赋长句",
        "author": "陆游",
        "content": "忆在西川集宝坊，幅巾萧散日初长。\n伊蒲塞馔分香积，优钵罗花散道场。\n客路逢春增感慨，旧游回首已微凉。\n新晴强作寻幽计，有底文书作许忙。",
        "dynasty": "宋",
        "collection_info": null
    },
    {
        "uuid": "2d8ac09e5778bae3819921dc51bac416",
        "title": "园中赏梅二首  其一",
        "author": "陆游",
        "content": "阅尽千葩百卉春，此花风味独清真。\n江边晓雪愁欲语，马上夕阳香趁人。\n慰眼红苞初报信，回头青子又生仁。\n覊游偏觉年华速，徙倚阑干一怆神。",
        "dynasty": "宋",
        "collection_info": null
    },
    {
        "uuid": "f94f10a69faac525018ac23f5e7a5ae9",
        "title": "园中赏梅二首  其二",
        "author": "陆游",
        "content": "行遍茫茫禹画州，寻梅到处得闲游。\n春前春后百回醉，江北江南千里愁。\n未爱繁枝压纱帽，最怜乱点糁貂裘。\n一寒可贺君知否，又得幽香数日留。",
        "dynasty": "宋",
        "collection_info": null
    },
    {
        "uuid": "47e81d27f1f27c44226d5702ab5a51c3",
        "title": "正月十五日出郊至金石台二首  其一",
        "author": "陆游",
        "content": "渐老惜时节，思游那可忘。\n雪晴天浅碧，春动柳轻黄。\n笑语寛衰疾，登临到夕阳。\n未须催野渡，聊欲据胡床。",
        "dynasty": "宋",
        "collection_info": null
    },
    {
        "uuid": "3548f6b2c2a8197ec6c7dd6311d2f315",
        "title": "正月十五日出郊至金石台二首  其二",
        "author": "陆游",
        "content": "开岁多休暇，官身亦暂闲。\n楼台先昼永，花柳向春悭。\n啼鸟随游辔，和风惬醉颜。\n更怜归路好，破墨数峰山。",
        "dynasty": "宋",
        "collection_info": null
    },
    {
        "uuid": "a442b6bbe4fb796a68fa543b39f8beee",
        "title": "六日小饮园中光景鲜妍红梅已拆恍记在果州时偶得绝句",
        "author": "陆游",
        "content": "轻裘骏马金泉路，黙数新春又九年。\n风景不殊人自老，忽惊作梦到临川。",
        "dynasty": "宋",
        "collection_info": null
    },
    {
        "uuid": "b18414f1177d95c2dd2f8eb0ee6706f6",
        "title": "闻雁",
        "author": "陆游",
        "content": "过尽梅花把酒稀，熏笼香冷换春衣。\n秦关汉苑无消息，又在江南送雁归。",
        "dynasty": "宋",
        "collection_info": null
    },
    {
        "uuid": "27cc2e7b82cc9b4fd5abadf13cd9f0c5",
        "title": "抚州上元",
        "author": "陆游",
        "content": "江月微云外，街泥小雨余。\n人如虚市散，灯似晓星疏。\n覉雁同身世，新霜上鬓鬚。\n明年更清绝，渔火对茅庐。",
        "dynasty": "宋",
        "collection_info": null
    },
    {
        "uuid": "50daf8c74194acd326f9089de16b9291",
        "title": "登拟岘台",
        "author": "陆游",
        "content": "层台缥缈压城闉，倚杖来观浩荡春。\n放尽樽前千里目，洗空衣上十年尘。\n萦回水抱中和气，平远山如醖藉人。\n更喜机心无復在，沙边鸥鹭亦相亲。",
        "dynasty": "宋",
        "collection_info": null
    },
    {
        "uuid": "2a23f7394185a7584f73c56d557cde7c",
        "title": "灯夕有感",
        "author": "陆游",
        "content": "芙渠红緑亦参差，睡起烧香强赋诗。\n万里锦城无梦到，岂惟虚负放灯时。",
        "dynasty": "宋",
        "collection_info": null
    },
    {
        "uuid": "6feb81ae7df1afa1483d3e247f605497",
        "title": "庚子正月十八日送梅",
        "author": "陆游",
        "content": "满城桃李争春色，不许梅花不成雪。\n世间尤物无盛衰，万点萦风愈奇绝。\n我行柯山眠酒家，初见窗前三四花。\n恨无壮士挽斗柄，坐令东指催年华。\n今朝零落已可惜，明日重寻更无迹。\n情之所钟在我曹，莫倚心肠如铁石。",
        "dynasty": "宋",
        "collection_info": null
    },
    {
        "uuid": "5b5c729a4a9285af98302e46dc25bf15",
        "title": "初春怀成都",
        "author": "陆游",
        "content": "我昔薄游西适秦，归到锦城逢早春。\n五门收灯药市近，小桃妖妍狂杀人。\n霓裳法曲华清谱，燕妬身轻莺学语。\n歌舞更休转盼间，但见宫衣换金缕。\n世上悲欢岂易知，不堪风景似当时。\n病来几与曲生绝，禅榻茶烟双鬓丝。",
        "dynasty": "宋",
        "collection_info": null
    },
    {
        "uuid": "8315069e3c11f9038f7560c7b66ad3a2",
        "title": "春雨",
        "author": "陆游",
        "content": "冬旱土不膏，爱此春夜雨。\n四郊农事兴，老穉迭歌舞。\n相呼长沮耕，分喜樊迟圃。\n丰年已在目，亭障静桴鼓。\n我归未有期，一官寄仓庾。\n幸復寛简书，不敢恨覊旅。",
        "dynasty": "宋",
        "collection_info": null
    },
    {
        "uuid": "66fa65d5ef0699f2c2fe3bd7bf7837b1",
        "title": "雨中遣怀二首  其一",
        "author": "陆游",
        "content": "病中草草度年华，睡起匆匆日易斜。\n抵死愁禁千斛酒，薄情雨送一城花。\n镜湖烟水揺朱舫，锦里香尘走钿车。\n此梦即今都打破，不妨寂寞住天涯。",
        "dynasty": "宋",
        "collection_info": null
    },
    {
        "uuid": "569efae59f2258ebf10336c03e30e908",
        "title": "雨中遣怀二首  其二",
        "author": "陆游",
        "content": "霏霏春雨细如丝，正是春寒欺客时。\n心向宦途元淡薄，梦寻乡国苦参差。\n楼前新涨緑三尺，墻外尚余红几枝。\n摆拨簿书呼酒榼，南湖西塔有幽期。",
        "dynasty": "宋",
        "collection_info": null
    },
    {
        "uuid": "97eaab13fb57e70d93fa2d624f93734b",
        "title": "晚晴",
        "author": "陆游",
        "content": "水声㶁㶁赴回塘，帘影疏疏遶四廊。\n静院数杯倾白堕，幽窗一枕梦清湘。\n润侵书笥深防蠧，暖彻衣篝剩得香。\n解组径归应更乐，偷闲犹足傲羲皇。",
        "dynasty": "宋",
        "collection_info": null
    },
    {
        "uuid": "5ae6a3f9ce306afdd0347ba196b02aab",
        "title": "春晚",
        "author": "陆游",
        "content": "五十六翁身百忧，年来转觉此生浮。\n山川信美故乡远，天地无情双鬓秋。\n社后燕如归客至，春残花不为人留。\n一觞一咏从来事，莫笑扶衰又上楼。",
        "dynasty": "宋",
        "collection_info": null
    },
    {
        "uuid": "4e61c029d160a8afef502d87eedbe480",
        "title": "春晚坐睡忽梦泛舟饮酒乐甚既觉怅然有赋",
        "author": "陆游",
        "content": "梦泛扁舟逸兴多，画桡揺荡曲生波。\n微风蔌蔌生蒲苇，小雨霏霏湿芰荷。\n舞落乌纱从岁去，歌酣白纻奈情何。\n年来惟觉华胥乐，莫遣茶瓯战睡魔。",
        "dynasty": "宋",
        "collection_info": null
    },
    {
        "uuid": "1f57330c6c41b96f8046c485b6a83373",
        "title": "遣兴",
        "author": "陆游",
        "content": "老子痴顽惯转蓬，残年懒復问穷通。\n赦书虽未除诗债，盟府犹当策酒功。\n桐岭市回人踏月，柘冈月落鸟呼风。\n浮生触处无真实，岂独南柯是梦中。",
        "dynasty": "宋",
        "collection_info": null
    },
    {
        "uuid": "4958dbb0fff8d4ded5e0a7fdb4f620da",
        "title": "老去",
        "author": "陆游",
        "content": "老去时时病，春来日日阴。\n文书有期会，山水负登临。\n倦客风埃眼，孤臣狗马心。\n余寒欺短褐，莫惜酒杯深。",
        "dynasty": "宋",
        "collection_info": null
    },
    {
        "uuid": "9918233a543c296b1d04cff7ccc2ce1a",
        "title": "雨夜",
        "author": "陆游",
        "content": "百紫千红占岁华，又随风雨捲泥沙。\n即今空有梦为蝶，当日曾将命乞花。\n倦枕残灯人寂寞，幽窗小草字欹斜。\n悲欢变灭何穷已，学得山僧自一家。",
        "dynasty": "宋",
        "collection_info": null
    },
    {
        "uuid": "21410041a39a91826b5b1c34823f1299",
        "title": "简黎道士",
        "author": "陆游",
        "content": "满箔吴蚕茧渐稠，四郊膏雨麦方秋。\n道人昔是茶山客，病叟新为药市游。\n耆旧凋零谁晤语，篇章璀璨尚风流。\n兰亭剡曲春光好，倘肯相从弄钓舟。",
        "dynasty": "宋",
        "collection_info": null
    },
    {
        "uuid": "ea429c36a3c49bc8a59dcd43530fe69a",
        "title": "临川绝无佳酒时得一醉戏书",
        "author": "陆游",
        "content": "有酒时剧饮，无酒徒浩歌。\n庭花五六株，老子独婆娑。\n谁云苦寂寞，在我亦已多。\n管弦万二千，一笑谢天魔。\n梦作青城去，翠磴扪松萝。\n又为平羌游，素月沉烟波。\n觉来抚几嘆，奈此桎梏何。\n流年不贷人，去去如飞梭。",
        "dynasty": "宋",
        "collection_info": null
    },
    {
        "uuid": "b1773e97633c5cbc3e5829ed6e4f32d8",
        "title": "醉中怀江湖旧游偶作短歌",
        "author": "陆游",
        "content": "无渡河，浪花无蒂高峥嵘。\n莫登楼，茫茫芳草难为情。\n华轩宝马只好路旁看，冶金伐石空留后世名。\n古来惟有竹林诸人称达生，一醉之外万事鸿毛轻。\n可怜痴人竞声利，坐使方寸森五兵。\n散花洲上青山横，野鱼可脍菰可烹。\n脱冠散髮风露冷，卧看江月金盆倾。",
        "dynasty": "宋",
        "collection_info": null
    },
    {
        "uuid": "a5f65a4937436a59d0980143d743d911",
        "title": "三月二十一日作",
        "author": "陆游",
        "content": "蹴踘墙东一市譁，秋韆楼外两旗斜。\n及时小雨放桐叶，无赖余寒开楝花。\n明月吹笙思蜀苑，软尘骑马梦京华。\n懽情减尽朱颜改，节物催人只自嗟。",
        "dynasty": "宋",
        "collection_info": null
    },
    {
        "uuid": "f7b649d0da4517061dba80f4b6857d3d",
        "title": "天祺节日饭罢小憩",
        "author": "陆游",
        "content": "卧听午漏隔花传，帘裏花残有断烟。\n莫放辘轳鸣玉井，偷闲要补五更眠。",
        "dynasty": "宋",
        "collection_info": null
    },
    {
        "uuid": "61d40d04cc46855efa0df0dc593378c4",
        "title": "思归",
        "author": "陆游",
        "content": "白髮满青镜，怅然山水身。\n那因五斗米，常作半涂人。\n涉世风波恶，思归怀抱真。\n会当求鈯斧，送老镜湖滨。",
        "dynasty": "宋",
        "collection_info": null
    },
    {
        "uuid": "42da97201816b6218329b64157b3f1a6",
        "title": "齿痛有感",
        "author": "陆游",
        "content": "眼暗头童负圣时，齿牙欲脱更堪悲。\n暮年渐解人间事，蒸食哀梨亦自奇。",
        "dynasty": "宋",
        "collection_info": null
    },
    {
        "uuid": "ac4036e46e23f82cf402759678b2178d",
        "title": "南窗睡起二首  其一",
        "author": "陆游",
        "content": "梦中忘却在天涯，一似当年锦里时。\n狂倚宝筝歌白纻，醉移银烛写乌丝。\n酒来郫县香初压，花送彭州露尚滋。\n起坐南窗成绝嘆，玉楼干鹊误归期。",
        "dynasty": "宋",
        "collection_info": null
    },
    {
        "uuid": "4795d1a8b53540c95a7c2347f0a0bd73",
        "title": "南窗睡起二首  其二",
        "author": "陆游",
        "content": "昼漏迢迢暑气清，不妨小倦带余酲。\n梦从陇客声中断，愁向湘屏曲处生。\n风度帘旌红浪飐，窗明香岫碧云横。\n闲情赋罢凭谁寄，怅望壶天白玉京。",
        "dynasty": "宋",
        "collection_info": null
    },
    {
        "uuid": "be6deb3c740ba48504cb77c9d98c5f05",
        "title": "初夏",
        "author": "陆游",
        "content": "百叶盆榴照眼明，桐阴初密暑犹清。\n深深帘幕度香缕，寂寂房栊闻燕声。\n细煅诗聨凭棐几，静思棋劫对楸枰。\n浣花光景应如昨，回首西州一怆情。",
        "dynasty": "宋",
        "collection_info": null
    },
    {
        "uuid": "204a7deeb328f5c29c452b4b775eb15e",
        "title": "读程秀才诗",
        "author": "陆游",
        "content": "程子晚相得，居然一坐倾。\n新诗欲飞动，病眼为开明。\n英妙非凢质，衰迟畏后生。\n吾徒可相贺，五字有长城。",
        "dynasty": "宋",
        "collection_info": null
    },
    {
        "uuid": "a80ce0eecc71999e7f85ea67f1814f2b",
        "title": "晨起",
        "author": "陆游",
        "content": "一官又寄汝江头，落魄文园故倦游。\n榻上铎声悲破梦，檐边桐叶冷生秋。\n暮年作吏宁长策，薄禄縻人尚小留。\n晨起凭栏嘆衰甚，接䍦纱薄髮飕飕。",
        "dynasty": "宋",
        "collection_info": null
    },
    {
        "uuid": "3de91ac36f2ab1a3572a680af8ad433f",
        "title": "雨夜",
        "author": "陆游",
        "content": "两鬓新霜换旧青，客游身世等浮萍。\n少年乐事消除尽，雨夜焚香诵道经。",
        "dynasty": "宋",
        "collection_info": null
    },
    {
        "uuid": "07f0a12598c918604d7f5f2aac53d9fc",
        "title": "得京书或怪久不通问",
        "author": "陆游",
        "content": "惯向江湖铩羽翰，云霄那敢接鹓鸾。\n百年未必如炊久，万事真须作梦看。\n白首据鞍惭侠气，青灯顾影嘆儒酸。\n手遮西日成何味，还我平生旧钓竿。",
        "dynasty": "宋",
        "collection_info": null
    },
    {
        "uuid": "0a868bf48417adc061b37790bf610ad6",
        "title": "水亭",
        "author": "陆游",
        "content": "日淡暑犹薄，雨余风更清。\n翛然水亭立，试此葛衣轻。\n晒粉怜孤蝶，穿枝喜晚莺。\n谁知簿书裏，也復得吾生。",
        "dynasty": "宋",
        "collection_info": null
    },
    {
        "uuid": "fe471efe6da3331c01516990a665d2b2",
        "title": "醉眠",
        "author": "陆游",
        "content": "达士如鸱夷，无客亦自醉。\n痴人如扑满，多藏作身祟。\n放翁亦何长，偶自远声利。\n胸中白如练，不着一毫僞。\n醉来酣午枕，晴日雷起鼻。\n寄谢敲门人，予方有公事。",
        "dynasty": "宋",
        "collection_info": null
    },
    {
        "uuid": "069fc2c718a5c6187756078c5105d449",
        "title": "感旧绝句七首  其一",
        "author": "陆游",
        "content": "鸭翎堠前山簇马，鸡踪桥下水连天。\n金丹炼成不肯服，且戏人间五百年。",
        "dynasty": "宋",
        "collection_info": null
    },
    {
        "uuid": "92ad110a0c2bdb6910db3c7289c8e5b3",
        "title": "感旧绝句七首  其二",
        "author": "陆游",
        "content": "鹅黄酒边緑荔枝，摩诃池上纳凉时。\n冰纨不画骖鸾女，却写江南白纻辞。",
        "dynasty": "宋",
        "collection_info": null
    },
    {
        "uuid": "d9c320505f1a7f9ca5fb2327637f0c50",
        "title": "感旧绝句七首  其三",
        "author": "陆游",
        "content": "南市夜夜上元灯，西郊日日是清明。\n青氊犊车碾花去，黄金马鞭穿柳行。",
        "dynasty": "宋",
        "collection_info": null
    },
    {
        "uuid": "873c09458472af36af84cd2f83e0ab62",
        "title": "感旧绝句七首  其四",
        "author": "陆游",
        "content": "十月新霜兔正肥，佳人骏马去如飞。\n纤腰袅袅戎衣窄，学射山前看打围。",
        "dynasty": "宋",
        "collection_info": null
    },
    {
        "uuid": "013ee313e8b3ce0e4d748e266eb10301",
        "title": "感旧绝句七首  其五",
        "author": "陆游",
        "content": "半红半白官池莲，半醒半醉女郎舩。\n鸳鸯惊起何曾管，折得双头喜欲颠。",
        "dynasty": "宋",
        "collection_info": null
    },
    {
        "uuid": "38d0ef72ea5205fa824c1e2bd221ace1",
        "title": "感旧绝句七首  其六",
        "author": "陆游",
        "content": "红叶琵琶出嘉州，四弦弹尽古今愁。\n胡沙漫漫紫塞晓，汉月娟娟青冢秋。",
        "dynasty": "宋",
        "collection_info": null
    },
    {
        "uuid": "b082659760bcd4ec4825be9aa10c102c",
        "title": "感旧绝句七首  其七",
        "author": "陆游",
        "content": "美人传酒清夜阑，欲歌未歌愁远山。\n蒲萄一斗元无价，换得凉州也是闲。",
        "dynasty": "宋",
        "collection_info": null
    },
    {
        "uuid": "feac1f09a33ad8de52aaacd4dfa2e1bd",
        "title": "昼卧闻百舌",
        "author": "陆游",
        "content": "雨后郊原已遍犁，阴阴帘幙燕分泥。\n闲眠不作华胥计，说与春乌自在啼。",
        "dynasty": "宋",
        "collection_info": null
    },
    {
        "uuid": "963a799d54afe33b8eaf38d5b062619b",
        "title": "寄吕博士",
        "author": "陆游",
        "content": "薄宦东西蜀，侨居太少城。\n休论九年谪，喜识万人英。\n别久心常折，书来眼未明。\n功名君自力，丘壑我平生。",
        "dynasty": "宋",
        "collection_info": null
    },
    {
        "uuid": "aad9933c63b16357ef8a004fe0a89544",
        "title": "游疏山",
        "author": "陆游",
        "content": "我愿匹马飞腾遍九州，如今苦无騕褭与骅骝。\n葛陂之龙又难致，兀兀安得忘吾愁。\n幸余一事差可喜，云山万里芒鞵底。\n曵杖行穿嶓冢云，试茶手挹香溪水。\n江西山水增怪奇，疏山之名旧所知。\n惜哉不见侏儒师，尚想薪水俱空时。\n寺门欲近山若拆，老树苍崖含古色。\n挂包便住吾岂能，一来要是疏山客。",
        "dynasty": "宋",
        "collection_info": null
    },
    {
        "uuid": "d332c4aba892bc627fc6f863eb4eecc3",
        "title": "疏山东堂昼眠",
        "author": "陆游",
        "content": "饭饱眼欲闭，心闲身自安。\n乐超六欲界，美过八珍盘。\n香缕萦檐断，松风逼枕寒。\n吾儿解原梦，为我转云圑。",
        "dynasty": "宋",
        "collection_info": null
    },
    {
        "uuid": "47107a325c5f3a1b2744ea1f0bb41da0",
        "title": "山中作",
        "author": "陆游",
        "content": "朱墨纷纷讼满庭，半年初得试山行。\n烧香扫地病良已，饮水饭蔬身顿轻。\n日落三通传浴鼓，雨余千耦看农耕。\n故巢光景还如此，为底淹留白髮生。",
        "dynasty": "宋",
        "collection_info": null
    },
    {
        "uuid": "142dac808430e4bff813a8f8efbf492d",
        "title": "观蔬圃",
        "author": "陆游",
        "content": "菘芥可葅芹可羮，晚风咿{中轧}桔槔声。\n白头孤宦成何味，悔不畦蔬过此生。",
        "dynasty": "宋",
        "collection_info": null
    },
    {
        "uuid": "adeb65c897c249c2679ca98803a114a8",
        "title": "东堂晨起有感",
        "author": "陆游",
        "content": "不解飞车越九州，青鞵处处为山留。\n百年未尽且作梦，三日闲行聊散愁。\n世上几经华表柱，尊前好在黑貂裘。\n龙泉幸是无人斸，暮露光芒上斗牛。",
        "dynasty": "宋",
        "collection_info": null
    },
    {
        "uuid": "71f3cbf7c3b5b1a6d72eaadd7f49ac86",
        "title": "金溪道中",
        "author": "陆游",
        "content": "云闇苦竹市，雨来乌石冈。\n驾犁双犊健，煮茧一村香。\n天地君恩重，风埃吏责忙。\n敢辞坡路滑，且领笋舆凉。",
        "dynasty": "宋",
        "collection_info": null
    },
    {
        "uuid": "42b61e9c05850d6452bae2be0ed15e5b",
        "title": "小憩前平院戏书触目",
        "author": "陆游",
        "content": "道边小寺名前平，残僧二三屋半倾。\n旁分千畦画楸局，正对一山横翠屏。\n修纤弱蔓上幽援，坚瘦穉柏当前荣。\n稻秧正青白鹭下，桑椹烂紫黄鹂鸣。\n村虚卖茶已成市，林薄打麦惟闻声。\n泥行扶犁咤新犊，野馌烧笋炊香秔。\n十年此乐发梦想，忽然到眼难为情。\n上车欲去復回首，那将暮境供浮名。",
        "dynasty": "宋",
        "collection_info": null
    },
    {
        "uuid": "589c8773edfaac7769a813b16ebab05b",
        "title": "遣兴",
        "author": "陆游",
        "content": "小麦登场雨熟梅，闭门病眼每慵开。\n酒杯不解为愁敌，书卷纔开作睡媒。\n骨朽空名垂断简，冢荒残碣卧苍苔。\n纷纷倾夺知何得，老觉人间但可哀。",
        "dynasty": "宋",
        "collection_info": null
    },
    {
        "uuid": "3e5e759c52608a7d122ba0569614e0f5",
        "title": "雨后独登拟岘台",
        "author": "陆游",
        "content": "高城断处阁横空，目力虽穷兴未穷。\n燕子争泥朱槛外，人家晒网緑洲中。\n谁能招唤三秋月，我欲凭陵万里风。\n更比岘山无湛辈，论交惟是一枝笻。",
        "dynasty": "宋",
        "collection_info": null
    },
    {
        "uuid": "1b70c646f71bec6a45d454150d46c19c",
        "title": "数日诉牒苦多惫甚戏作",
        "author": "陆游",
        "content": "江南五月暑犹薄，梅子正黄风雨恶。\n庭中讼獠不贷人，急甚常如虎遭缚。\n空斋鼠迹留几尘，赋诗饮酒疑前身。\n脱归径卧与壁语，敢恨无人问良苦。",
        "dynasty": "宋",
        "collection_info": null
    },
    {
        "uuid": "e67830b286ce4aa351b4df9e13c08f16",
        "title": "与黎道士小饮偶言及曾文清公慨然有感",
        "author": "陆游",
        "content": "临川税驾忽数月，嗜睡爱闲常闭门。\n君诗始惬病僧意，吾道难为俗人言。\n秋雨凄凄黄叶寺，春风酣酣緑树村。\n曾公九原不可作，一尊破涕诵招魂。",
        "dynasty": "宋",
        "collection_info": null
    },
    {
        "uuid": "b556f10a7c05ad86f7f79dd3280923a6",
        "title": "念归",
        "author": "陆游",
        "content": "江城五月朝暮雨，雨脚纔收水流础。\n酒杯未把愁作病，麈柄欲拈谁共语。\n有时暂解簿书围，独坐藤床看香缕。\n林塘渺渺鸠正懽，帘幙阴阴燕新乳。\n湖山旧隐入我梦，白首忘归独安取。\n一生花裏醉春风，即今愿作扶犁翁。",
        "dynasty": "宋",
        "collection_info": null
    },
    {
        "uuid": "9487667a48059ae31fe52dc1321a61c9",
        "title": "五月十一日夜且半梦从大驾亲征尽復汉唐故地见城邑人物繁丽云西凉府也喜甚马上作长句未终篇而觉乃足成之",
        "author": "陆游",
        "content": "天宝胡兵陷两京，北庭安西无汉营。\n五百年间置不问，圣主下诏初亲征。\n熊罴百万从銮驾，故地不劳传檄下。\n筑城绝塞进新图，排仗行宫宣大赦。\n冈峦极目汉山川，文书初用淳熙年。\n驾前六军错锦绣，秋风鼓角声满天。\n苜蓿峰前尽亭障，平安火在交河上。\n凉州女儿满高楼，梳头已学京都様。",
        "dynasty": "宋",
        "collection_info": null
    },
    {
        "uuid": "834f776e5bd57d173e7d0469d75ef003",
        "title": "雨夜二首  其一",
        "author": "陆游",
        "content": "墙西泥三寸，墙东草三尺。\n可怜白鹿泉，蛙黾纷狼籍。\n湿萤如陨星，入戸黏几席。\n病夫本嗜睡，况此风雨夕。\n永怀瀼西寺，更忆山南驿。\n陈迹不可追，昏然堕吾帻。",
        "dynasty": "宋",
        "collection_info": null
    },
    {
        "uuid": "520027e27fde02ec8fb711ae9cd0f803",
        "title": "雨夜二首  其二",
        "author": "陆游",
        "content": "檐高雨声壮，堂豁雾气入。\n飞萤照画栋，相逐光熠熠。\n向来经春旱，苍耳暗原隰。\n微官又厚责，抚事百忧集。\n三日雨不休，四野苖尽立。\n登高思赋诗，簿书缚人急。",
        "dynasty": "宋",
        "collection_info": null
    },
    {
        "uuid": "026ab417a5ec59054a6566ca01baf562",
        "title": "焚香昼睡比觉香犹未散戏作二首  其一",
        "author": "陆游",
        "content": "小屏烟树远参差，吏散身闲与睡宜。\n谁似炉香念幽独，伴人直到梦回时。",
        "dynasty": "宋",
        "collection_info": null
    },
    {
        "uuid": "18aed85717e39eaff6d254b0804b4603",
        "title": "焚香昼睡比觉香犹未散戏作二首  其二",
        "author": "陆游",
        "content": "燕梁寂寂篆烟残，偷得劳生数刻闲。\n三迭秋屏护琴枕，卧游忽到瀼西山。",
        "dynasty": "宋",
        "collection_info": null
    },
    {
        "uuid": "c1cddd662d9d05731a1e701e2197e086",
        "title": "仲夏小旱方致祷忽大雨连日江水为涨喜而有作",
        "author": "陆游",
        "content": "旱苖垂槁嘆何堪，大雨谁知变立谈。\n翠麓青林呑欲尽，恶风白浪战方酣。\n江翻龟窟连云泽，雷挟龙腥起雪潭。\n从此年丰真少事，炷香终日坐蒲龛。",
        "dynasty": "宋",
        "collection_info": null
    },
    {
        "uuid": "2c648c68c197794fd78dda538a3a9ed6",
        "title": "冒雨登拟岘台观江涨",
        "author": "陆游",
        "content": "雨气分千嶂，江声撼万家。\n云翻一天墨，浪蹴半空花。\n喷薄侵虚阁，低昻泛断槎。\n壮游思夙昔，乘醉下三巴。",
        "dynasty": "宋",
        "collection_info": null
    },
    {
        "uuid": "1ab9e9800e2bf41f8158808b520c83b1",
        "title": "薙庭草",
        "author": "陆游",
        "content": "露草烟芜与砌平，群蛙得意乱疏更。\n微凉要作安眠地，放散今宵鼓吹声。",
        "dynasty": "宋",
        "collection_info": null
    },
    {
        "uuid": "9a5fa169e7cad27e056ac503fc7aff04",
        "title": "蛱蝶词",
        "author": "陆游",
        "content": "蛱蝶子，去復来，草长齐腰花乱开。\n蜜蜂辛苦为人计，林莺百啭胡为哉。\n嗟尔蛱蝶独得意，飞来飞去无嫌猜。\n追花逐絮阑干角，人生安得如汝乐。",
        "dynasty": "宋",
        "collection_info": null
    },
    {
        "uuid": "923e45f286ae339d88a628d34f400b3c",
        "title": "大雨踰旬既止復作江遂大涨二首  其一",
        "author": "陆游",
        "content": "墙角蚊雷喧甲夜，湿星昏昏出云罅。\n临堂仰占久嘆咤，悬知龙君未税驾。\n行人困苦泥没胯，居人悲啼江入舍。\n便晴犹可望秋稼，努力共祷城南社。",
        "dynasty": "宋",
        "collection_info": null
    },
    {
        "uuid": "d04cb17f29ec6f6aececd4b11379b287",
        "title": "大雨踰旬既止復作江遂大涨二首  其二",
        "author": "陆游",
        "content": "一春少雨忧旱暵，熟睡湫潭坐龙懒。\n以勤赎懒护其短，水浸城门渠不管。\n传闻霖潦千里远，榜舟发粟敢不勉。\n空村避水无鸡犬，茆舍夜深萤火满。",
        "dynasty": "宋",
        "collection_info": null
    },
    {
        "uuid": "648fb2294dd2c198949deca47a0382e6",
        "title": "烧丹示道流",
        "author": "陆游",
        "content": "昔烧大药青牛谷，磊落玉床收箭镞。\n扶桑朝暾谨火候，仙掌秋露勤沐浴。\n带间小瓢鬼神卫，异气如虹夜穿屋。\n点成黄金弃山海，挥手人间一裘足。\n明年服丹径仙去，洞庭月冷吹横玉。\n相逢只恐惊倒君，毛髮毵毵垂地緑。",
        "dynasty": "宋",
        "collection_info": null
    },
    {
        "uuid": "30987d8e63c16f0e39c93f964e669b26",
        "title": "书感",
        "author": "陆游",
        "content": "半世狂疏践骇机，暮年持此欲安居。\n曾凭香火消前业，已筑茆茨讼昨非。\n薄俗惯看翻覆手，忧心空復倒颠衣。\n烟蓑雪笠家风在，送老湖边一钓矶。",
        "dynasty": "宋",
        "collection_info": null
    },
    {
        "uuid": "c0d5788b74abb80e2ad0a59e6041edbe",
        "title": "夏日",
        "author": "陆游",
        "content": "病退身初健，时清吏更休。\n渴蜂窥砚水，慵燕息帘鈎。\n碁局每坐隐，屏山时卧游。\n真成爱长日，未用忆新秋。",
        "dynasty": "宋",
        "collection_info": null
    },
    {
        "uuid": "200a0620543de878e319fa04c01a9668",
        "title": "寄统",
        "author": "陆游",
        "content": "大儿挈药囊，小儿负书笈。\n共作兰亭游，讵必群贤集。\n言此二十年，白首终未践。\n汝復守荆扉，经年不相见。\n楚越天一涯，书疏何由频。\n诸弟亦可怜，说兄辄酸辛。\n江城秋尚远，桐叶落可扫。\n怅然怀故溪，菱丝雨中老。",
        "dynasty": "宋",
        "collection_info": null
    },
    {
        "uuid": "4a59dc00163a41ef751f78752305a3dc",
        "title": "自讼",
        "author": "陆游",
        "content": "家弊须微禄，年衰尚远游。\n未逃朋友责，更遣吏民羞。\n采药思长往，传书却小留。\n微风入桐叶，分我一帘秋。",
        "dynasty": "宋",
        "collection_info": null
    },
    {
        "uuid": "2cd85ea7d08878d159e49f8fbcd7c3b5",
        "title": "夏日昼寝梦游一院阒然无人帘影满堂惟燕蹋筝弦有声觉而闻铁铎风响璆然殆所梦也邪因得绝句",
        "author": "陆游",
        "content": "桐阴清润雨余天，檐铎揺风破昼眠。\n梦到画堂人不见，一双轻燕蹴筝弦。",
        "dynasty": "宋",
        "collection_info": null
    },
    {
        "uuid": "50abab7dd39a2be970a1861e1a813a1e",
        "title": "虚堂",
        "author": "陆游",
        "content": "暑气虚堂一点无，爽如秋露贮冰壶。\n沧州未遽浮舴艋，碧井聊听放辘轳。\n肃肃清风生薤簟，酣酣美睡付纱幮。\n恼人不奈奴兵辈，环抱文书待日晡。",
        "dynasty": "宋",
        "collection_info": null
    },
    {
        "uuid": "bd752224de2b02ffd07320863c22a42e",
        "title": "梦仙",
        "author": "陆游",
        "content": "中宵游帝所，广殿缀仙官。\n天逼星辰大，霜清剑佩寒。\n赋诗题碧简，侍宴跨青鸾。\n惆怅尘缘重，梦残更未残。",
        "dynasty": "宋",
        "collection_info": null
    },
    {
        "uuid": "2a07067e21c5d665acc9bc4073de3544",
        "title": "自嘲",
        "author": "陆游",
        "content": "夜作看花梦，朝赋饮酒诗。\n吾梦固忘矣，诗亦聊自欺。\n荒园无佳花，牵牛漫疏篱。\n给酒月四斗，一觞难屡持。\n悲欢有定数，未至谁得知。\n愿从大钧问，一笑在何时。",
        "dynasty": "宋",
        "collection_info": null
    },
    {
        "uuid": "d613acad86292ed1df1204b296cee185",
        "title": "长歌行",
        "author": "陆游",
        "content": "燕燕尾涎涎，横穿乞巧楼。\n低入吹笙院，鸭鸭觜唼唼。\n朝浮杜若洲，暮宿芦花夹。\n嗟尔自适天，地间将俦命。\n侣意甚闲我，今独何为一。\n笑乃尔悭世，上悲欢亦偶。\n然何时烂醉，锦江边人归。\n华表三千岁，春入箜篌十四弦。",
        "dynasty": "宋",
        "collection_info": null
    },
    {
        "uuid": "a6e191105c381fc4ac7016b369c9cff1",
        "title": "对酒",
        "author": "陆游",
        "content": "檐铎鸣杂佩，帘旌动微波。\n我老懒读书，如此长日何。\n名酒来清江，嫩色如新鹅。\n奇葅映玉盘，珍鲊开緑荷。\n万事姑置之，逌然酣且歌。\n宦游亦何好，且復小婆娑。\n秋风云门道，踏月扪青萝。",
        "dynasty": "宋",
        "collection_info": null
    },
    {
        "uuid": "eb909b8bc180f734a713d6531d93d154",
        "title": "自咏",
        "author": "陆游",
        "content": "梦归不恨故山深，霜雪今年已满簪。\n报国有心身潦倒，养生无术病侵寻。\n晨兴聊取经遮眼，夜坐时凭易洗心。\n安用更为逃暑饮，虚堂三復自萧森。",
        "dynasty": "宋",
        "collection_info": null
    },
    {
        "uuid": "a347fc960c90d27cf4d186e58453b96b",
        "title": "夏日睡起",
        "author": "陆游",
        "content": "簟纹似秋水，含风蹙微漪。\n帐幅如春烟，缥缈不受吹。\n团扇堕枕边，皎皎素月晖。\n非睡復非觉，心定息自迟。\n茶熟我亦起，寒泉掬珠玑。\n浮瓜空把玩，甚矣今年衰。",
        "dynasty": "宋",
        "collection_info": null
    },
    {
        "uuid": "efac0e5941dda7fbe8db5adfc12bd181",
        "title": "所居堂极凉虽三伏常有秋意也偶得长句",
        "author": "陆游",
        "content": "高栋虚檐六月凉，野人谁遣寄华堂。\n炎威自避重重幙，清吹时生曲曲廊。\n白苎出箱开迭雪，甘瓜随刃落轻霜。\n凭谁为报金羁客，满帽京尘有底忙。",
        "dynasty": "宋",
        "collection_info": null
    },
    {
        "uuid": "008c80fe226f3a6a2a48a3b835755f71",
        "title": "雨后露坐小酌",
        "author": "陆游",
        "content": "闭门谁与乐頽年，旋扫桐阴近酒边。\n病久一春稀见蝶，雨多六月始闻蝉。\n官仓求饱真聊尔，山墅怀归每惘然。\n从此读书仍復懒，惟留白眼望青天。",
        "dynasty": "宋",
        "collection_info": null
    },
    {
        "uuid": "fe0396533aa9db15a8567425f3f18b2f",
        "title": "日暮南窗纳凉",
        "author": "陆游",
        "content": "冠盖尘沙得我憎，脱巾聊喜髮鬅鬙。\n素娥东踊行空阔，清吹南来扫郁蒸。\n团扇正闲看破墨，矮床欹卧怯文藤。\n扁舟归去应尤乐，莫羡金盘赐苑冰。",
        "dynasty": "宋",
        "collection_info": null
    },
    {
        "uuid": "9b06af024bd2d1ad9afd33a39c9c2b29",
        "title": "中夜起登堂北小亭",
        "author": "陆游",
        "content": "幽人曵杖上青冥，掠面风轻宿醉醒。\n朱戸半开迎落月，碧沟不动浸疏星。\n禽声格磔频移树，花影扶疏自满庭。\n嘆息明年又安往，此身何啻似浮萍。",
        "dynasty": "宋",
        "collection_info": null
    },
    {
        "uuid": "f361b466b9e8379ccb623f1b3606d1c3",
        "title": "登拟岘台",
        "author": "陆游",
        "content": "憔悴思吴客，凄凉拟岘台。\n一年秋欲到，两鬓老先催。\n袅袅菱歌断，翩翩水鸟来。\n倚阑哦五字，未稳莫轻回。",
        "dynasty": "宋",
        "collection_info": null
    },
    {
        "uuid": "b07aef9a69164d61553f326a6b734bbe",
        "title": "夜意",
        "author": "陆游",
        "content": "洒地移床曲槛前，葛衣萧爽接䍦偏。\n庭空秋近露沾草，月落夜阑星满天。\n静待微风停素扇，旋消残酒潄寒泉。\n翛然自与氛埃远，安用骑鲸学水仙。",
        "dynasty": "宋",
        "collection_info": null
    },
    {
        "uuid": "fb3fe2f2298b08efc6088a29b4fe4bcc",
        "title": "道院遣兴",
        "author": "陆游",
        "content": "微官不復嘆头颅，高栋虚窗乐有余。\n中夜塔铃空际语，望秋庭树月中疏。\n甗炊青饭留岩客，露点朱毫勘玉书。\n犹恨未成归剡曲，小舟闲采白芙渠。",
        "dynasty": "宋",
        "collection_info": null
    },
    {
        "uuid": "1b93a29d8292b7bb4559051eb5dbfe61",
        "title": "夜行至白鹿泉上",
        "author": "陆游",
        "content": "小雨病良已，新秋夜渐长。\n隔城闻鹤唳，出户逐萤光。\n荒径穿蒙密，遥空望莽苍。\n泉声落环佩，肝肺为清凉。",
        "dynasty": "宋",
        "collection_info": null
    },
    {
        "uuid": "829137f31c45248803d47bb42b907138",
        "title": "堂中以大盆渍白莲花石菖蒲翛然无復暑意睡起戏书",
        "author": "陆游",
        "content": "海东铜盆面五尺，中贮涧泉涵浅碧。\n岂惟冷浸玉芙蕖，青青菖蒲络奇石。\n长安火云行日车，此间暑气一点无。\n纱幮竹簟睡正美，鼻端雷起惊僮奴。\n觉来隐几日初午，碾就壑源分细乳。\n却拈燥笔写新图，八幅冰绡瘦蛟舞。",
        "dynasty": "宋",
        "collection_info": null
    },
    {
        "uuid": "053026cc2fd5b36fc73532c8fddee96b",
        "title": "初秋",
        "author": "陆游",
        "content": "湿萤相逐照高栋，又见一年风露秋。\n流落江湖常踽踽，扫平河洛转悠悠。\n簿书终日了官事，尊酒何时寛客愁。\n拟倩天风吹梦去，浩歌起舞散花楼。",
        "dynasty": "宋",
        "collection_info": null
    },
    {
        "uuid": "e4b9ae242edf5dcb923cf4cf763f2c1a",
        "title": "书怀绝句五首  其一",
        "author": "陆游",
        "content": "不到天台三十年，草庵犹记宿云边。\n老僧晓出松门去，手挈军持取涧泉。",
        "dynasty": "宋",
        "collection_info": null
    },
    {
        "uuid": "c95dc002882d373cdc824b35af3b3427",
        "title": "书怀绝句五首  其二",
        "author": "陆游",
        "content": "忆过栖贤见蜀僧，云堂十月冷生冰。\n定回蔌蔌闻窗雪，一椀琉璃照佛灯。",
        "dynasty": "宋",
        "collection_info": null
    },
    {
        "uuid": "e5d21c535b0e3848c14e7e4818f658ca",
        "title": "书怀绝句五首  其三",
        "author": "陆游",
        "content": "丈人祠西山谷盘，麻姑洞前松栎寒。\n仙翁欲觅渺无处，闻在青溪浴大丹。",
        "dynasty": "宋",
        "collection_info": null
    },
    {
        "uuid": "89d4377574ce796eb561e5f7593bb69d",
        "title": "书怀绝句五首  其四",
        "author": "陆游",
        "content": "早佩黄庭两卷经，不应灵府杂羶腥。\n凭君为买金鸦觜，归去秋山斸茯苓。",
        "dynasty": "宋",
        "collection_info": null
    },
    {
        "uuid": "cb6ea0697d891ebf359e91a0c06a1e7a",
        "title": "书怀绝句五首  其五",
        "author": "陆游",
        "content": "未驾青鸾返帝乡，三江七泽路茫茫。\n看山看水无程数，渔艇为家芡作粮。",
        "dynasty": "宋",
        "collection_info": null
    },
    {
        "uuid": "ca731fc955f7cfc5d579f1123a0219e3",
        "title": "狂吟",
        "author": "陆游",
        "content": "浮世何须宇宙名，一狂自足了平生。\n秋风湘浦纫兰佩，夜月缑山听玉笙。\n学剑惯曾游紫阁，结巢终欲隐青城。\n年来自笑弥耽酒，百斛蒲萄未觧酲。",
        "dynasty": "宋",
        "collection_info": null
    },
    {
        "uuid": "40e06a8ba0c1daf73f8a9523d14e1fe0",
        "title": "闵雨",
        "author": "陆游",
        "content": "潭底乖龙唤不譍，骄阳似欲败西成。\n虚堂永夜耿无睡，起听四郊车水声。",
        "dynasty": "宋",
        "collection_info": null
    },
    {
        "uuid": "80c78f361003aca1646ac57c09a2a2b8",
        "title": "初秋小疾效俳谐体",
        "author": "陆游",
        "content": "宿疢逢秋剧，衰容逐日添。\n专房一竹几，列屋万牙籖。\n遣闷凭清圣，忘情付黑甜。\n晚来风月好，一笑捲疏帘。",
        "dynasty": "宋",
        "collection_info": null
    },
    {
        "uuid": "e6dcdaffc0229c8469b5c0e20467769d",
        "title": "雨后极凉料简箧中旧书有感",
        "author": "陆游",
        "content": "日昳小雨不至晡，雨虽未足凉有余。\n细泉泠泠咽幽窦，清吹策策惊高梧。\n笠泽老翁病苏醒，欣然起理西斋书。\n十年灯前手自校，行间颠倒黄与朱。\n区区朴学老自信，要与万卷归林庐。\n尔来世俗喜变古，凿空饰诈无根株。\n愀然抚几三太息，力薄抱恨何由袪。\n兰台漆书非己责，且为籖幐除蠧鱼。",
        "dynasty": "宋",
        "collection_info": null
    },
    {
        "uuid": "f9ad5dd1c6641883376ee44e63ea839e",
        "title": "秋夜",
        "author": "陆游",
        "content": "湖海秋初到，房栊夜转幽。\n露浓惊鹤梦，月冷伴蛩愁。\n生计依微禄，年光堕远游。\n严滩已在眼，早晚放孤舟。",
        "dynasty": "宋",
        "collection_info": null
    },
    {
        "uuid": "fcc919ae60275f9495e4ec73e551359a",
        "title": "钞书",
        "author": "陆游",
        "content": "书生习气重，见书喜欲狂。\n捣蘖潢剡藤，辛苦补散亡。\n且作短檠伴，未暇名山藏。\n故家借籤帙，旧友饷朱黄。\n皇坟探八索，奇字穷三苍。\n储积山崇崇，探求海茫茫。\n一笑语儿子，此是却老方。",
        "dynasty": "宋",
        "collection_info": null
    },
    {
        "uuid": "b6b863a5545466ce0d76d0478b68ff1a",
        "title": "晚自白鹿泉上归",
        "author": "陆游",
        "content": "坐穴藜床愧未能，酌泉聊喜曵枯藤。\n诗从病后功殊少，酒到愁边量自增。\n事业何由垂竹帛，笑谈空觉负交朋。\n兴阑却逐栖鸦返，寂寞西窗已上灯。",
        "dynasty": "宋",
        "collection_info": null
    },
    {
        "uuid": "0f8ce017727ed89cba402a11e7be5959",
        "title": "秋旱方甚七月二十八夜忽雨喜而有作",
        "author": "陆游",
        "content": "嘉谷如焚稗草青，沉忧耿耿欲忘生。\n钧天九奏箫韶乐，未抵虚檐泻雨声。",
        "dynasty": "宋",
        "collection_info": null
    },
    {
        "uuid": "11f1b21ea3a97aa0c19ac4bbab305921",
        "title": "秋日小雨有感",
        "author": "陆游",
        "content": "七月江边暑已微，虚窗卧看雨霏霏。\n凄凉蛩伴草根语，憔悴鹊从天上归。\n志士酒酣看宝剑，美人泪尽倚鸳机。\n嗟予亦有新秋感，遥忆苍苔满钓矶。",
        "dynasty": "宋",
        "collection_info": null
    },
    {
        "uuid": "39ae32503160aa8022c32b40accf57fb",
        "title": "书李商叟秀才所藏曾文清诗卷后",
        "author": "陆游",
        "content": "陇蜀归来两鬓丝，茶山已作隔生期。\n西风落叶秋萧瑟，泪洒行间读旧诗。",
        "dynasty": "宋",
        "collection_info": null
    },
    {
        "uuid": "741b97b2e4964f5e6174b202306d7c96",
        "title": "碧海行",
        "author": "陆游",
        "content": "碧海如镜天无云，众真东谒青童君。\n九奏铿锵洞庭乐，八角森茫龙汉文。\n共传上帝新有诏，蚩尤下统旄头军。\n径持河洛还圣主，更度边徼清尘氛。\n艺祖骑龙在帝左，世上但策云台勲。",
        "dynasty": "宋",
        "collection_info": null
    },
    {
        "uuid": "c6a9228bf4e309c73202ac578c17cacd",
        "title": "道院遣兴",
        "author": "陆游",
        "content": "满镜新霜老可惊，十年烟陇废春耕。\n黄丝黑黍有归梦，白髮苍颜无宦情。\n浮世不堪供把玩，安心随处是修行。\n尚嫌未到无为地，酷爱朝钟暮磬声。",
        "dynasty": "宋",
        "collection_info": null
    },
    {
        "uuid": "51e327eada257eeebb6e9eb168b49961",
        "title": "夜酌",
        "author": "陆游",
        "content": "遥夜浇愁赖曲生，灯前忽见卧长瓶。\n比红有句狂犹在，染白无方老已成。\n园径露萤粘湿草，塔檐风铎乱疏更。\n悲秋要是骚人事，未必忘情胜有情。",
        "dynasty": "宋",
        "collection_info": null
    },
    {
        "uuid": "21262242014d7600df149b47c9dcba7c",
        "title": "言怀",
        "author": "陆游",
        "content": "莫笑生涯似断蓬，向来诸侠避豪雄。\n报仇使气风尘裏，吹竹弹丝锦绣中。\n乐事眼看成昨梦，倦游心伏作衰翁。\n论交尚喜笻枝在，白鹿泉边遡晚风。",
        "dynasty": "宋",
        "collection_info": null
    },
    {
        "uuid": "80138f48692e140e025433aa40d93eca",
        "title": "送客城西",
        "author": "陆游",
        "content": "倦客凭鞍半醉醒，秋光满眼嘆颓龄。\n日斜野渡放船小，风急渔村摊网腥。\n客思不堪闻断雁，诗情彊半在邮亭。\n归来更恨城笳咽，烟火昏昏独掩屏。",
        "dynasty": "宋",
        "collection_info": null
    },
    {
        "uuid": "1a31d7032c5231e0e265d1dc66c7d22c",
        "title": "雨夜",
        "author": "陆游",
        "content": "庭院萧条秋意深，铜炉一炷海南沉。\n幽人听尽芭蕉雨，独与青灯话此心。",
        "dynasty": "宋",
        "collection_info": null
    },
    {
        "uuid": "7bed8cfd1e36ff02c86f734551282cfd",
        "title": "病中作",
        "author": "陆游",
        "content": "浮世寄酣枕，劳生居漏船。\n已悲身老大，更着病沈绵。\n亲旧动千里，欢娱无百年。\n床头周易在，端拟绝韦编。",
        "dynasty": "宋",
        "collection_info": null
    },
    {
        "uuid": "7f52730f3a55c6a9a7d2f5e26d7ca77e",
        "title": "社日小饮",
        "author": "陆游",
        "content": "社日西风吹角巾，一尊彊醉汝江滨。\n杏梁燕子还堪恨，归去匆匆不报人。",
        "dynasty": "宋",
        "collection_info": null
    },
    {
        "uuid": "71ece9cd2f3306cca9f42a6aa6af92d5",
        "title": "晚到东园",
        "author": "陆游",
        "content": "岸帻寻青士，凭轩待素娥。\n官身苦日短，荒圃得秋多。\n醉眼轻浮世，羁怀激浩歌。\n功名从蹭蹬，诗酒且婆娑。",
        "dynasty": "宋",
        "collection_info": null
    },
    {
        "uuid": "6701cfbe9c8dbcfbe4940a2ac99de143",
        "title": "秋晚登拟岘望祥符观",
        "author": "陆游",
        "content": "放翁局促留江干，爱此楼前烟水寛。\n雨昏回望殿突兀，秋晚剩觉山苍寒。\n中原未復泪横臆，故里欲归身属官。\n云外飞仙故不远，唤渠小为驻青鸾。",
        "dynasty": "宋",
        "collection_info": null
    },
    {
        "uuid": "c1b401b7c78f8e1258188236e6616140",
        "title": "秋思",
        "author": "陆游",
        "content": "黄落梧桐覆井床，莎根日夜泣寒螀。\n老生窥镜鬓成雪，俊鹘掣鞴天欲霜。\n破虏谁持白羽扇，从军曾拥緑沈枪。\n壮心自笑何时豁，梦遶祁连古战场。",
        "dynasty": "宋",
        "collection_info": null
    },
    {
        "uuid": "817afa9b34ae87e6a23688ac40098277",
        "title": "病目废书终日危坐",
        "author": "陆游",
        "content": "肺渴常止酒，目昏復捐书。\n蒲团坐袖手，一窗寛有余。\n心知世缘薄，分与钟鼎疏。\n湛然千仞渊，养此径寸珠。\n光明照忧患，何适不自娱。\n白云可与友，晴空闲卷舒。",
        "dynasty": "宋",
        "collection_info": null
    },
    {
        "uuid": "606995853058ab2a34c9957abb572298",
        "title": "感昔二首  其一",
        "author": "陆游",
        "content": "常记东园按舞时，春风一架晚蔷薇。\n尊前不展鸳鸯锦，只就残红作地衣。",
        "dynasty": "宋",
        "collection_info": null
    },
    {
        "uuid": "23fd68066639a51e871e6af1aa88e784",
        "title": "感昔二首  其二",
        "author": "陆游",
        "content": "八阵原头纵猎归，割鲜藉草酒淋漓。\n谁知此夕西窗裏，一盏青灯独咏诗。",
        "dynasty": "宋",
        "collection_info": null
    },
    {
        "uuid": "3214e94d35a94495b82d68adea62646f",
        "title": "视陂至崇仁村落",
        "author": "陆游",
        "content": "津亭徙倚客衣单，秋尽江南亦已寒。\n雁翅不禁疏雨湿，枫林初染早霞丹。\n少年已嘆儒冠误，暮境更知行路难。\n倦马归来踏残日，长吟聊得写忧端。",
        "dynasty": "宋",
        "collection_info": null
    },
    {
        "uuid": "42f9b9e1505cfe63cdb40d50941fd890",
        "title": "马上",
        "author": "陆游",
        "content": "客游多感慨，老病少欢欣。\n去去穿村市，翻翻吹帽裙。\n天低落平野，雁远入寒云。\n渐觉江城近，秋笳马上闻。",
        "dynasty": "宋",
        "collection_info": null
    },
    {
        "uuid": "5fd8467e8149e8676f1e954e9307e469",
        "title": "寄周洪道参政二首  其一",
        "author": "陆游",
        "content": "半生蓬艇弄烟波，最爱三湘欸乃歌。\n拟作此行公勿怪，胸中诗本渐无多。",
        "dynasty": "宋",
        "collection_info": null
    },
    {
        "uuid": "3ea5be2f68a038449e241db48c4ec400",
        "title": "寄周洪道参政二首  其二",
        "author": "陆游",
        "content": "菱舟烟雨久思归，贪恋明时未拂衣。\n乞与一城敎睡足，犹能觅句寄黄扉。",
        "dynasty": "宋",
        "collection_info": null
    },
    {
        "uuid": "1f3bd2c1e2adf361d235aafc3151c8d4",
        "title": "北窗",
        "author": "陆游",
        "content": "白首微官只自囚，青灯明灭北窗幽。\n五更风雨梦千里，半世江湖身百忧。\n壮志已孤金锁甲，倦游空揽黑貂裘。\n灞亭夜猎犹堪乐，敢恨将军老不侯。",
        "dynasty": "宋",
        "collection_info": null
    },
    {
        "uuid": "5b6e235ec8ec38e7db6c8c8983e11ab2",
        "title": "登拟岘",
        "author": "陆游",
        "content": "翠阜围平野，朱楼压缭墙。\n风回半汀雁，云护一天霜。\n有地聊容拙，无方可疗狂。\n白头诗兴在，吟罢意差彊。",
        "dynasty": "宋",
        "collection_info": null
    },
    {
        "uuid": "02a0fabcf85614fa50d607468fa67306",
        "title": "休日",
        "author": "陆游",
        "content": "赐休暂许养衰残，静院翛然昼掩关。\n酿酒移花调护闷，弄琴洗砚破除闲。\n与人多忤谗销骨，报国无功愧满颜。\n一寸归心向谁说，小屏依约剡中山。",
        "dynasty": "宋",
        "collection_info": null
    },
    {
        "uuid": "8fbe335bcc7a2860af237e47d1e7734a",
        "title": "别张敎授归独登拟岘",
        "author": "陆游",
        "content": "小阁敞朱扉，停车暂息机。\n行人呼晚渡，幼妇浣秋衣。\n霜树欹危堞，风鸦满落晖。\n登临客愁裏，况是送将归。",
        "dynasty": "宋",
        "collection_info": null
    },
    {
        "uuid": "1a29f61c7acbc35fdc7c0b9dca88e51c",
        "title": "晚晴至索笑亭",
        "author": "陆游",
        "content": "中年苦肺热，剩喜见新霜。\n登览江山美，经行草树荒。\n堂空响棋子，盏小聚茶香。\n兴尽扶藜去，斜阳满画廊。",
        "dynasty": "宋",
        "collection_info": null
    },
    {
        "uuid": "5edc7b5c11ad3bdb0584b648f555facf",
        "title": "新酿熟小酌索笑亭",
        "author": "陆游",
        "content": "新酒黄如脱殻鹅，小园持盏暂婆娑。\n文章不进技止此，仕宦忘归人谓何。\n宿业簿书昏病眼，梦游烟雨湿渔蓑。\n醉中笑向儿童说，白髮今年添几多。",
        "dynasty": "宋",
        "collection_info": null
    },
    {
        "uuid": "a2cf8071b0655d6011b806cfa0ec9e72",
        "title": "干道初予自临川归钟陵李德远范周士送别于西津是日宿战平风雨终夕今自临川之高安復以雨中宿战平怅然感怀二首  其一",
        "author": "陆游",
        "content": "故人已作山头土，倦客犹鄣陌上尘。\n十五年间真一梦，又骑羸马涉西津。",
        "dynasty": "宋",
        "collection_info": null
    },
    {
        "uuid": "cab181f5687949334504890bcec97911",
        "title": "干道初予自临川归钟陵李德远范周士送别于西津是日宿战平风雨终夕今自临川之高安復以雨中宿战平怅然感怀二首  其二",
        "author": "陆游",
        "content": "十五年前宿战平，长亭风雨夜连明。\n无端老作天涯客，还听当时夜雨声。",
        "dynasty": "宋",
        "collection_info": null
    },
    {
        "uuid": "9780984dd9f07ecd9c120a2d8ef797fa",
        "title": "村舍小酌",
        "author": "陆游",
        "content": "野性安衡茅，杰屋愁躭躭。\n上不补县官，下有肉食惭。\n虽非策云骥，实鄙作茧蚕。\n失计不容悔，渔蓑换朱蓝。\n少壮尚可力，老大真难堪。\n今朝意颇豁，村舍寄半酣。\n玉版烹雪笋，金苞擘霜柑。\n岂惟写我忧，亦以税我骖。\n弄笔作一笑，何用与客谈。\n逡巡上车去，湿翠浮烟岚。",
        "dynasty": "宋",
        "collection_info": null
    },
    {
        "uuid": "3ad9d10527bdc6fcf27fd9dda1e1ddde",
        "title": "白塔道中乘卧舆行",
        "author": "陆游",
        "content": "小疾载卧舆，独饮亦薄醉。\n朝离战平馆，午过白塔市。\n清寒正宜懒，揺兀更益睡。\n所嗟下程早，不得究此味。\n忽忆从军时，雪夜驰铁骑。\n壮心谁復识，抚事有余愧。",
        "dynasty": "宋",
        "collection_info": null
    },
    {
        "uuid": "8890cf3c0d70b396bab406d20b638755",
        "title": "宿城头铺小饮而睡",
        "author": "陆游",
        "content": "亭传临江浒，床敷息我劳。\n屋茅残月冷，庭树北风鏖。\n墟市饶新兔，村场有浊醪。\n气衰仍病着，小饮不能豪。",
        "dynasty": "宋",
        "collection_info": null
    },
    {
        "uuid": "0b2d2f69a6aaeda200c33bdefc5f8393",
        "title": "丰城村落小憩",
        "author": "陆游",
        "content": "霜信催寒力尚微，邮亭繫马旋添衣。\n平郊极目冬耕遍，小妇篸花晚饷归。\n孤宦毎随征雁远，故人已似晓星稀。\n上书自劾真须猛，菰正堪炊蟹正肥。",
        "dynasty": "宋",
        "collection_info": null
    },
    {
        "uuid": "5b7b1ee8369c9fbbcb3a53091430dd5b",
        "title": "再题",
        "author": "陆游",
        "content": "柴门数顷秋，半日为迟留。\n老骥厌伏枥，饥鹰思下鞴。\n野桥危欲断，山雨落还收。\n何许丹青手，端能写此愁。",
        "dynasty": "宋",
        "collection_info": null
    },
    {
        "uuid": "97010003a3e126269c3c24d5320cc371",
        "title": "发丰城县",
        "author": "陆游",
        "content": "丰城古县已再迁，出郭十步江渺然。\n冷云四合欲下雪，柔橹数声初放船。\n孤村灯火照破驿，客子何以娱今夕。\n不辞金盌醉十分，要看玉花深一尺。",
        "dynasty": "宋",
        "collection_info": null
    },
    {
        "uuid": "4ba2b1b108c4ed6594b6b330b1b889a7",
        "title": "丰城高安之间憩民家景趣幽邃为之慨然怀归",
        "author": "陆游",
        "content": "数家聚云根，细路入丛薄。\n溅溅石渠水，来往一略彴。\n有无邻里通，笑语妇子乐。\n浊醪时相就，青蔬缺盐酪。\n日暮归闭门，绩火星煜爚。\n先期毕租税，老不入城郭。\n嗟予独何事，早插红尘脚。\n故山未成归，怅望有余怍。",
        "dynasty": "宋",
        "collection_info": null
    },
    {
        "uuid": "1e9a0a85cd40332f42ffe4b15126f31a",
        "title": "宿华严寺",
        "author": "陆游",
        "content": "夜宿华严寺，人扶到上方。\n唤僧同看画，避佛旋移床。\n小雨不成雪，烈风还作霜。\n钟残灯渐暗，趺坐黙焚香。",
        "dynasty": "宋",
        "collection_info": null
    },
    {
        "uuid": "5e682bdbc6bc415d851fd6cf5df3890d",
        "title": "寄奉新高令",
        "author": "陆游",
        "content": "小雨催寒着客袍，草行露宿敢辞劳。\n岁饥民食糟糠窄，吏惰官仓鼠雀豪。\n只要闾阎寛棰楚，不须亭障肃弓刀。\n九重屡下丁宁诏，此责吾曹未易逃。",
        "dynasty": "宋",
        "collection_info": null
    },
    {
        "uuid": "d20d0123855ca8a6dca254972756b189",
        "title": "高安州宅三咏 丹井",
        "author": "陆游",
        "content": "丹成人已仙，遗竈亦已平。\n尚余松根井，锵然环玦声。\n我来试一啜，槁面还童婴。\n祝君勿关钥，人人遣长生。",
        "dynasty": "宋",
        "collection_info": null
    },
    {
        "uuid": "dfcba579ae9f42236864bcd69395d6da",
        "title": "高安州宅三咏 剑池",
        "author": "陆游",
        "content": "我壮喜学剑，十年客峨岷。\n毫髮恐未尽，屠钓求隐沦。\n今年独何幸，见此度世人。\n夜深来较术，雷雨战江津。",
        "dynasty": "宋",
        "collection_info": null
    },
    {
        "uuid": "8ffc38caa180a9ed815d28cbf2436f1c",
        "title": "高安州宅三咏 偃松",
        "author": "陆游",
        "content": "巨松偃青盖，阅世岿独存。\n颇疑古仙翁，藏丹在其根。\n或是结灵药，百尺有伏鼋。\n终随风雨化，不死何足言。",
        "dynasty": "宋",
        "collection_info": null
    },
    {
        "uuid": "2d8d8e9535f2166dd296c67d02f088ce",
        "title": "与高安刘丞游大愚观壁间两苏先生诗",
        "author": "陆游",
        "content": "野性纵壑鱼，官身堕穽虎。\n适得建溪春，颇忆松下{父/鬲}。\n微霜初变寒，短景已过午。\n佳客能聨翩，老宿相劳苦。\n怀哉两苏公，去日不可数。\n泉扃一埋玉，世事几炊黍。\n吾侪生苦晚，伫立久恻楚。\n尚想来游时，黄钟赓大吕。",
        "dynasty": "宋",
        "collection_info": null
    },
    {
        "uuid": "967ae3262e414f8d0243840811b295c6",
        "title": "宿黄僊观兵火焚荡之余惟一殿突兀犹在黄僊盖与许旌阳同时飞昇者",
        "author": "陆游",
        "content": "拔宅翛然上碧虚，神僊岂亦爱吾庐。\n重门不改云山色，古殿犹存劫火余。\n翠木萧森高蔽日，黄冠贫窭自畦蔬。\n残年安得长来此，一椀松肪读隐书。",
        "dynasty": "宋",
        "collection_info": null
    },
    {
        "uuid": "1d75f1c793c026be980e01d894b7024f",
        "title": "玉隆得丹芝",
        "author": "陆游",
        "content": "何用金丹九转成，手持芝草已身轻。\n祥云平地拥笙鹤，便自西山朝玉京。",
        "dynasty": "宋",
        "collection_info": null
    },
    {
        "uuid": "fd27b6eaf14fd4e1855352673a14fda6",
        "title": "赠西山老人",
        "author": "陆游",
        "content": "生世不把笔，残年惟灌园。\n赁舂来并舍，卖画到前村。\n勤苦供租税，清贫遗子孙。\n从来栖遁志，剩欲与翁言。",
        "dynasty": "宋",
        "collection_info": null
    },
    {
        "uuid": "ef196ec5926a8ada9976e594badeda44",
        "title": "病酒宿土坊驿",
        "author": "陆游",
        "content": "少时见酒喜欲舞，老大畏酒如畏虎。\n一日饮酒三日病，客路那堪夜闻雨。\n雨声萧萧宿空堂，不寐始知更漏长。\n卖药思从伯休隐，爱花却笑拾遗狂。",
        "dynasty": "宋",
        "collection_info": null
    },
    {
        "uuid": "9c0e659a588e3a370535270b31a89f3d",
        "title": "十一月上七日蔬饭骡岭小店",
        "author": "陆游",
        "content": "新秔炊饭白胜玉，枯松作薪香出屋。\n冰蔬雪菌竞登槃，瓦钵氊巾俱不俗。\n晓途微雨压征尘，午店清泉带修竹。\n建溪小春初出碾，一碗细乳浮银粟。\n老来畏酒厌刍豢，却喜今朝食无肉。\n尚嫌车马苦縻人，会入青云骑白鹿。",
        "dynasty": "宋",
        "collection_info": null
    },
    {
        "uuid": "6e7ae29f3751a3966e6e069cabe89874",
        "title": "进贤驿感怀",
        "author": "陆游",
        "content": "环走几千里，驰归亦再旬。\n征途饶感慨，讼牒费精神。\n风雪常欺客，文章本误身。\n小诗无杰思，犹得当吟呻。",
        "dynasty": "宋",
        "collection_info": null
    },
    {
        "uuid": "002ea31a19d57f3f62b9503dfa13ee78",
        "title": "入临川境马上作",
        "author": "陆游",
        "content": "投老縻身簿领间，却因马上得偷闲。\n兼旬敢恨常为客，一饭何曾不对山。\n铜镜无情欺白髮，霜风有力散酡颜。\n今宵要看浮桥月，尽放征騑晚入关。",
        "dynasty": "宋",
        "collection_info": null
    },
    {
        "uuid": "f1e54b64d8bae0291841204e233bc706",
        "title": "别杨秀才",
        "author": "陆游",
        "content": "岁暮江头又语离，淡烟衰草不胜悲。\n俗人愦愦宁知子，心事悠悠欲语谁。\n灯暗想倾浇闷酒，路长应和赠行诗。\n人生但要身彊健，一笑相从自有时。",
        "dynasty": "宋",
        "collection_info": null
    },
    {
        "uuid": "b0c1262030c0294158655586bef45690",
        "title": "发临川",
        "author": "陆游",
        "content": "见客道傍店，添衣江上村。\n陂长风浩浩，山远雾昏昏。\n虚日人声合，凶年菜色繁。\n扶衰归北阙，何以报君恩。",
        "dynasty": "宋",
        "collection_info": null
    },
    {
        "uuid": "bd38f07383342cb4c0ac484ec417ecb3",
        "title": "早行",
        "author": "陆游",
        "content": "江路迢迢马首东，临川一梦又成空。\n日高未泫晨霜白，风劲先消卯酒红。\n山市人经饥馑后，孤生身老道途中。\n着身稳处君知否，射的峰前卧钓篷。",
        "dynasty": "宋",
        "collection_info": null
    },
    {
        "uuid": "9d5fce0237c1dbd54887306cac30b0a7",
        "title": "白干铺别傅用之主簿",
        "author": "陆游",
        "content": "我行忽百里，送客亦已空。\n傅子独眷眷，旦暮随此翁。\n谢之不肯去，瘦马衝北风。\n泥溅及马臆，霜飞逼裘茸。\n茅店得小语，慨然念年凶。\n不作儿女悲，道义相磨礲。\n我归亦何为，鱼鸟愁池笼。\n君乃台阁人，鸾凤仪笙镛。\n若耶遶青山，天禄摩苍穹。\n此别各努力，出处何必同。",
        "dynasty": "宋",
        "collection_info": null
    },
    {
        "uuid": "6490a1025dbe5b65d5d9b0a742018f29",
        "title": "过茱茰铺青松朱戸前临大道绝似西陲亭驿怅然有作",
        "author": "陆游",
        "content": "茱茰小驿夕阳愁，搔首临风感旧游。\n浑似军行散关路，但无鼓吹动凉州。",
        "dynasty": "宋",
        "collection_info": null
    },
    {
        "uuid": "9d0ba3631d7ba308d22a107f2e740b8d",
        "title": "青溪道中行古松间因少留瀹茶而行",
        "author": "陆游",
        "content": "露湿青松细细香，旋呼拄杖踏斜阳。\n三生旧发游山愿，一卷新传辟谷方。\n云外未论笙鹤近，尘中实厌簿书忙。\n拾樵汲磵俱清绝，聊为煎茶一据床。",
        "dynasty": "宋",
        "collection_info": null
    },
    {
        "uuid": "188d197aab1aa271df1110145af1d2ee",
        "title": "弋阳县江上书触目",
        "author": "陆游",
        "content": "县前奇哉一江水，日暮风吹碧鳞起。\n客恨征尘忽如洗，不用金篦刮眸子。\n丹枫岸边雪色芦，下有老翁方捕鱼。\n欲求妙思貌画图，王维郑虔今世无。",
        "dynasty": "宋",
        "collection_info": null
    },
    {
        "uuid": "5971ce87f5115f0a1fc635f8fa581a06",
        "title": "干封驿早行",
        "author": "陆游",
        "content": "己巳被驿书，乙亥戒徂两。\n扶衰犯霜露，疲惫不可状。\n夜行星满天，晨起鸡初唱。\n槁枝烧代烛，冻菜撷供饷。\n三年走万里，天幸苟亡恙。\n深知赋材薄，自笑得名妄。\n宣温望玉座，何以待咨访。\n春江色如蓝，归舟行可榜。",
        "dynasty": "宋",
        "collection_info": null
    },
    {
        "uuid": "2f332a18adcd6442d5b4f0ec37adea48",
        "title": "过江山县浮桥有感",
        "author": "陆游",
        "content": "堪笑行人日日忙，又扶衰病过浮梁。\n滩流急处水禽下，桑叶空时村酒香。\n枯枿敢怀贪雨露，饥鸿自悯犯风霜。\n宦途商略无安处，早晚归耕剡曲旁。",
        "dynasty": "宋",
        "collection_info": null
    },
    {
        "uuid": "111e59229a2985ae8f281e2986803732",
        "title": "衢州早行书怀",
        "author": "陆游",
        "content": "邻鸡已三号，残烛无一寸。\n参差发行槖，迢逓望前顿。\n满靴霜若雪，破面风抵刃。\n敢辞行路难，渐喜京邑近。\n少年奉朝请，亲见尧授舜。\n飘然如脱叶，蹭蹬垂七闰。\n风埃暗征袍，岁月集衰鬓。\n余生迫归休，周行愧英俊。",
        "dynasty": "宋",
        "collection_info": null
    },
    {
        "uuid": "e75e6021df8cb274f2d4c659b877661d",
        "title": "杭头晚兴二首  其一",
        "author": "陆游",
        "content": "山色苍寒野色昏，下程初闭驿亭门。\n不须更把浇愁酒，行尽天涯惯断魂。",
        "dynasty": "宋",
        "collection_info": null
    },
    {
        "uuid": "b086a3d12e8f7377c7aeabbe74dc54aa",
        "title": "杭头晚兴二首  其二",
        "author": "陆游",
        "content": "落叶孤村晚下程，痴云残日半阴晴。\n篝炉火暖床敷穏，卧听黄鸦谷谷声。",
        "dynasty": "宋",
        "collection_info": null
    },
    {
        "uuid": "ff3805b6ca1d353f92d2933275c4180f",
        "title": "行至严州寿昌县界得请许免入奏仍除外官感恩述怀",
        "author": "陆游",
        "content": "晓传尺一到江村，拜起朝衣渍泪痕。\n敢恨帝城如日远，喜闻天语似春温。\n翰林惟奉还山诏，湘水空招去国魂。\n圣主恩深何力报，时从天末望修门。",
        "dynasty": "宋",
        "collection_info": null
    },
    {
        "uuid": "3481ffdb9b438268db86f192bb205955",
        "title": "桐庐县泛舟东归",
        "author": "陆游",
        "content": "桐江艇子去乘月，笠泽老翁归放慵。\n一尺轮囷霜蟹美，十分潋滟社醅浓。\n宦游何啻路九折，归卧恨无山万重。\n醉裏试吹苍玉笛，为君中夜舞鱼龙。",
        "dynasty": "宋",
        "collection_info": null
    },
    {
        "uuid": "898ff1f7bf7d530f1f6c409aec9bde03",
        "title": "予欲自严买船下七里滩谒严光祠而归会滩浅陆行至桐庐始能泛江因得绝句二首  其一",
        "author": "陆游",
        "content": "客星祠下渺烟波，欠我扁舟舞短蓑。\n不为穷冬怕滩恶，正愁此老笑人多。",
        "dynasty": "宋",
        "collection_info": null
    },
    {
        "uuid": "0e82582a54e53dc3fb8ba568d23d3617",
        "title": "予欲自严买船下七里滩谒严光祠而归会滩浅陆行至桐庐始能泛江因得绝句二首  其二",
        "author": "陆游",
        "content": "桐庐县前橹声急，苍烟茫茫白鸟双。\n乱山日落潮未落，胜绝不减吴松江。",
        "dynasty": "宋",
        "collection_info": null
    },
    {
        "uuid": "7f83fb85edee0b3466fd9ce3d829bee1",
        "title": "渔浦二首  其一",
        "author": "陆游",
        "content": "桐庐处处是新诗，渔浦江山天下稀。\n安得移家常住此，随潮入县伴潮归。",
        "dynasty": "宋",
        "collection_info": null
    },
    {
        "uuid": "2f6ab6804f1dc52bd8e2e97e6425dd8b",
        "title": "渔浦二首  其二",
        "author": "陆游",
        "content": "渔翁持鱼叩舷卖，炯炯緑瞳双脸丹。\n我欲从之逝已远，菱歌一曲暮江寒。",
        "dynasty": "宋",
        "collection_info": null
    },
    {
        "uuid": "d3c2eef79da664e01fcd41297d8a7b14",
        "title": "萧山",
        "author": "陆游",
        "content": "素衣已免染京尘，一笑江边整幅巾。\n入港緑潮深蘸岸，披云白塔远招人。\n功名姑付未来劫，诗酒何孤见在身。\n会向桐江谋小筑，浮家从此往来频。",
        "dynasty": "宋",
        "collection_info": null
    },
    {
        "uuid": "1ab7ab87f301b8c1471270c1dc6521a8",
        "title": "辛丑正月三日雪",
        "author": "陆游",
        "content": "开岁尚残冬，佳哉雪意浓。\n润归千里麦，声乱五更钟。\n帘隙收初密，墙隅积已重。\n龙团笑羔酒，狐腋袭驼茸。\n危槛临欹竹，幽窗听堕松。\n忽思西戌日，凭堞待传烽。",
        "dynasty": "宋",
        "collection_info": null
    },
    {
        "uuid": "9e185df40c46cfe66d4fc4dd4ced95c5",
        "title": "正月二十八日大雪过若耶溪至云门山中",
        "author": "陆游",
        "content": "山中看雪醉骑驴，清赏真成十载无。\n高压孤峰增峭绝，斜倾丛竹失枝梧。\n松肪火暖眠僧榻，芋糁羮香拥地炉。\n病骨虽癯犹健在，未应遽作卧游图。",
        "dynasty": "宋",
        "collection_info": null
    },
    {
        "uuid": "7784307ebb96566a8bcf28bb58a48a06",
        "title": "雪中登云泉上方",
        "author": "陆游",
        "content": "滃滃云堆上，茫茫雪海中。\n煎茶夸坐客，打竹课蛮童。\n冰谷鸣饥鹤，烟汀立断鸿。\n归来更堪喜，葑火满炉红。",
        "dynasty": "宋",
        "collection_info": null
    },
    {
        "uuid": "0c31159b53b72887b9674268de6a4b4e",
        "title": "衝雪至余庆觉林雪连日不止",
        "author": "陆游",
        "content": "策蹇清吟涉若耶，灞桥犹恨近京华。\n山前千顷谁种玉，座上六时天散花。\n林雀无声溪彴断，炊烟不动竹篱斜。\n胜游更觉平生少，未羡银河泛客槎。",
        "dynasty": "宋",
        "collection_info": null
    },
    {
        "uuid": "96bb6a254584fe166f4bd1ac5fd37564",
        "title": "大雪歌",
        "author": "陆游",
        "content": "若耶溪头朝暮雪，鸦鹊堕死长松折。\n横飞忽已平屐齿，乱点似欲粧帘缬。\n放翁凭阁喜欲颠，摩挲拄杖向渠说。\n莫辞从我上嵯峨，此景与子同清绝。\n银杯拌蜜非老事，石鼎煎茶且时啜。\n题诗但觉退笔锋，把酒未易生耳热。\n扶衰忍冷君勿笑，报国寸心坚似铁。\n渔阳上谷要一行，马蹄蹴踏河冰裂。",
        "dynasty": "宋",
        "collection_info": null
    },
    {
        "uuid": "7ec975a29ba0583d4f20c2c1f68f14bb",
        "title": "雪霁归湖上过千秋观少留",
        "author": "陆游",
        "content": "纵辔不嫌远，逢山犹一登。\n夕阳陂渺渺，残雪塔层层。\n折竹横遮道，饥乌下啄冰。\n欲归还小驻，倚杖对崚嶒。",
        "dynasty": "宋",
        "collection_info": null
    },
    {
        "uuid": "f964dd0e6fcb754dcd445eb3e67579d1",
        "title": "二月四日作",
        "author": "陆游",
        "content": "早春风力已轻柔，瓦雪消残玉半沟。\n飞蝶鸣鸠俱得意，东风应笑我闲愁。",
        "dynasty": "宋",
        "collection_info": null
    },
    {
        "uuid": "adaa9171b1c3117c30e03aa3cb118ab7",
        "title": "新筑山亭戏作",
        "author": "陆游",
        "content": "危槛凌风出半空，怪奇造化欲无功。\n天垂缭白萦青外，人在纷红骇绿中。\n日月匆匆双转毂，古今杳杳一飞鸿。\n酒酣独卧林间石，未许尘寰识此翁。",
        "dynasty": "宋",
        "collection_info": null
    },
    {
        "uuid": "a6cbd6e5bceec230e4b98cd5e919c066",
        "title": "春晴出游",
        "author": "陆游",
        "content": "一春彊半病，颇废山泽游。\n今晨忽良已，风日亦清柔。\n朝飡具冷饼，瘦骨辞重裘。\n稺荷出沟港，芳杜满汀洲。\n勿言酒苦薄，一笑失百忧。\n且当咏寻壑，讵必赋登楼。",
        "dynasty": "宋",
        "collection_info": null
    },
    {
        "uuid": "a0a26facab5be8ac5ed24f7b9087f203",
        "title": "题山家壁",
        "author": "陆游",
        "content": "山中无传漏，猿鸣知既夕。\n芳藤上幽援，素月照高壁。\n主人殊喜事，欢若有夙昔。\n稚子檠竹槃，炊黍持饷客。\n卜邻虽未辨，清啸聊自适。\n衰病久废诗，笔端嘆荆棘。",
        "dynasty": "宋",
        "collection_info": null
    },
    {
        "uuid": "2a7414134489706ceab4a44893d382ed",
        "title": "春晚风雨中作",
        "author": "陆游",
        "content": "箕踞藜床岸幅巾，何妨病酒住湖滨。\n驾风浪作连三日，扫地花空又一春。\n乐事清宵当秉烛，畏途平地有摧轮。\n頽然耐辱君无怪，元是人间澹荡人。",
        "dynasty": "宋",
        "collection_info": null
    },
    {
        "uuid": "1a1acdf2f5dac74b5a198c11c6855ade",
        "title": "北窗",
        "author": "陆游",
        "content": "九陌黄尘早暮忙，幽人自爱北窗凉。\n清吟微变旧诗律，细字闲抄新酒方。\n草木扶疏春已去，琴书萧散日初长。\n破羌临罢榰颐久，又破铜匜半篆香。",
        "dynasty": "宋",
        "collection_info": null
    },
    {
        "uuid": "0cde024ac38837b25317440bc0f2e490",
        "title": "山中晚兴",
        "author": "陆游",
        "content": "薄酒亦陶然，偃蹇涧石侧。\n巾堕拄杖横，意象颇自得。\n青山受落日，忽作玻瓈色。\n踌躇不忍去，下磴天已黑。",
        "dynasty": "宋",
        "collection_info": null
    },
    {
        "uuid": "c37a6d565b9d7fc8c11ce23e50b93918",
        "title": "夜登山亭",
        "author": "陆游",
        "content": "飞观峥嵘天宇寛，幽人半醉凭阑干。\n三山渺渺鸾鹤远，七泽茫茫蓑笠寒。\n清吹拂林横玉笛，紫云覆鼎熟金丹。\n童颜緑鬓无人识，回首尘寰一梦残。",
        "dynasty": "宋",
        "collection_info": null
    },
    {
        "uuid": "51a0b4e980dede4d467583ccdc0c9a6d",
        "title": "西村醉归",
        "author": "陆游",
        "content": "侠气峥嵘盖九州，一生常耻为身谋。\n酒宁剩欠寻常债，剑不虚施细碎雠。\n岐路凋零白羽箭，风霜破弊黑貂裘。\n阳狂自是英豪事，村市归来醉跨牛。",
        "dynasty": "宋",
        "collection_info": null
    },
    {
        "uuid": "40cc1d0c6718fba36b3e6813e652cad1",
        "title": "自咏",
        "author": "陆游",
        "content": "三十年前接俊游，即今身世寄沧洲。\n俚声不办谐韶頀，暮气宁能彻斗牛。\n緑酒可人消永日，黄鹂多事管闲愁。\n吹笙跨鹤何时去，剩欲平章太华秋。",
        "dynasty": "宋",
        "collection_info": null
    },
    {
        "uuid": "f9cb0f2ae0bf9444169c5cbd94ec404c",
        "title": "闲中颇有四方之志偶得长句",
        "author": "陆游",
        "content": "世论纷纷枉见仇，吾身自计本悠悠。\n读书渐懒惟思睡，压酒初成不怕愁。\n蜀栈冷云侵瘦马，楚江笼月繫孤舟。\n兴来会作飘然去，更续骚人赋远游。",
        "dynasty": "宋",
        "collection_info": null
    },
    {
        "uuid": "716894d2bbcd837b1b211b2e5fd7a374",
        "title": "遣兴二首  其一",
        "author": "陆游",
        "content": "緑髮凋零白髮多，山林未死且婆娑。\n无端忤俗坐狂耳，甚欲读书如懒何。\n雨过乱蓑堆野艇，月明长笛和菱歌。\n此中得意君须领，莫爱车前印几窠。",
        "dynasty": "宋",
        "collection_info": null
    },
    {
        "uuid": "44300c0a630e45edabf0fd7374eb5913",
        "title": "遣兴二首  其二",
        "author": "陆游",
        "content": "远檐新叶着啼莺，睡起东窗一榻横。\n愁衮衮来疑有约，春堂堂去恨无情。\n鹘飞局上新棋势，龙吼床头古剑声。\n莫嘆柴荆无客到，緑尊还对莫山倾。",
        "dynasty": "宋",
        "collection_info": null
    },
    {
        "uuid": "36c23ab9aed3bcbfbe8c256439b2e96a",
        "title": "醉题",
        "author": "陆游",
        "content": "坎止流行五十秋，胸中不解着闲愁。\n浩歌野渡惊云起，狂舞空庭挽月留。\n性本自然憎截鹤，器非大受愧函牛。\n平生最爱严滩路，早晚貂裘换钓舟。",
        "dynasty": "宋",
        "collection_info": null
    },
    {
        "uuid": "640c323c62905d434479e189ab72c48b",
        "title": "小园四首  其二",
        "author": "陆游",
        "content": "歴尽危机歇尽狂，残年惟有付耕桑。\n麦秋天气朝朝变，蚕月人家处处忙。",
        "dynasty": "宋",
        "collection_info": null
    },
    {
        "uuid": "a2c1245cfa9b9db40a78c5ac7b787507",
        "title": "小园四首  其三",
        "author": "陆游",
        "content": "村南村北鹁鸪声，水刺新秧漫漫平。\n行遍天涯千万里，却从邻父学春耕。",
        "dynasty": "宋",
        "collection_info": null
    },
    {
        "uuid": "d7655bf213b17054479253211c212c43",
        "title": "小园四首  其四",
        "author": "陆游",
        "content": "少年壮气吞残虏，晚觉丘樊乐事多。\n骏马宝刀俱一梦，夕阳闲和饭牛歌。",
        "dynasty": "宋",
        "collection_info": null
    },
    {
        "uuid": "92cc2e132d008e348adfc6fca47b8a0b",
        "title": "步虚四首  其一",
        "author": "陆游",
        "content": "微风吹碧海，细细生龙鳞。\n半醉骑一鹤，去谒青华君。\n归来天风急，吹我过缑山。\n锵然哦诗声，清晓落人间。\n人间仰视空浩浩，远孙白髮尘中老。\n初见姬翁礼乐新，千九百年如电扫。",
        "dynasty": "宋",
        "collection_info": null
    },
    {
        "uuid": "439dc0a65815e11e4210f2337378b76b",
        "title": "步虚四首  其二",
        "author": "陆游",
        "content": "瀛海日月渊，蓬壶仙圣宅。\n驾鹤一时游，海面日夜窄。\n人生蜉蝣耳，一鬨瓦瓮中。\n天地广如许，谁能发其蒙。\n丹书千卷藏一尘，子能求之勿从人。\n晴窗趺坐春满腹，昆崙待得丹芝熟。",
        "dynasty": "宋",
        "collection_info": null
    },
    {
        "uuid": "efed7bf5121ba4d0787c9d82dda0f9c5",
        "title": "步虚四首  其三",
        "author": "陆游",
        "content": "曩者过洛阳，宫阙侵云起。\n今者过洛阳，萧然但荒垒。\n铜驼卧深棘，使我恻怆多。\n可怜陌上人，亦復笑且歌。\n世事茫茫几成坏，万人看花身独在。\n北邙秋风吹野蒿，古冢渐平新冢高。",
        "dynasty": "宋",
        "collection_info": null
    },
    {
        "uuid": "fb05b86777833e867755b898a3103c56",
        "title": "步虚四首  其四",
        "author": "陆游",
        "content": "一瓢小如茧，芳醪溢其中。\n醉此一市人，吾瓢故无穷。\n不言术神奇，要是心广大。\n觞豆有德色，笑子乃尔隘。\n岳阳楼中横笛声，分明为子说长生。\n金丹养成不自服，度尽世人朝玉京。",
        "dynasty": "宋",
        "collection_info": null
    },
    {
        "uuid": "cec8e3a9eb2960d632ffcfd9d437228d",
        "title": "醉中登避俗台",
        "author": "陆游",
        "content": "半醉行歌上古台，脱巾散髮谢氛埃。\n但知礼岂为我设，莫管客从何处来。\n剡曲烟波菱蔓滑，耶溪风露藕花开。\n老来世事浑成懒，一棹幽寻未拟回。",
        "dynasty": "宋",
        "collection_info": null
    },
    {
        "uuid": "0c4f1e8bf3ab42c87f9792e3c30561c5",
        "title": "立秋前三日夜坐庭中偶赋",
        "author": "陆游",
        "content": "绛阙清都侍宴还，天风揺佩夜珊珊。\n月轮桂满蟾初冷，星渚桥空鹊尚闲。\n一鹤每临云雨上，几人虚老市朝间。\n试将绿髮窥清镜，未愧僊姝玉炼颜。",
        "dynasty": "宋",
        "collection_info": null
    },
    {
        "uuid": "f773633a55d5c81b461aa33bfe3fa841",
        "title": "南堂卧观月",
        "author": "陆游",
        "content": "河汉横斜星宿稀，卧看凉月入窗扉。\n恍如北戍梁州日，睡觉清霜满铁衣。",
        "dynasty": "宋",
        "collection_info": null
    },
    {
        "uuid": "03203efa6de9bf43178ace5e0965b688",
        "title": "夜坐独酌",
        "author": "陆游",
        "content": "玉宇沉沉夜向阑，跨空飞阁倚高寒。\n一壶清露来云表，聊为幽人洗肺肝。",
        "dynasty": "宋",
        "collection_info": null
    },
    {
        "uuid": "790919b92888c71952d200d52f62e5e0",
        "title": "夜兴",
        "author": "陆游",
        "content": "鹤瘦龟饥与静宜，更阑徙倚并清池。\n月当三五初盈夜，河直西南欲落时。\n浩浩醉歌群鹜起，翩翩孤影角巾欹。\n飞僊授我青瑶简，索赋山中夜兴诗。",
        "dynasty": "宋",
        "collection_info": null
    },
    {
        "uuid": "148e515916c07274ac8a4f11e0bc1a7d",
        "title": "月夜泛小舟湖中三更乃归",
        "author": "陆游",
        "content": "落日愁思把钓鈎，南邻借得采菱舟。\n湖心月上明如昼，树杪风生冷逼秋。\n壮岁功名惭汗马，暮年心事许沙鸥。\n桐江一叶真奇策，莫为儿曹作滞留。",
        "dynasty": "宋",
        "collection_info": null
    },
    {
        "uuid": "85b3ce71359ea1596fba3bb902c46eed",
        "title": "无题二首  其一",
        "author": "陆游",
        "content": "半醉凌风过月旁，水精宫殿桂花香。\n素娥定赴瑶池宴，侍女皆骑白凤凰。",
        "dynasty": "宋",
        "collection_info": null
    },
    {
        "uuid": "4fb6fbc2b92cd1cca183cb0a2d8ee212",
        "title": "无题二首  其二",
        "author": "陆游",
        "content": "出茧修眉淡薄粧，丁东环佩立西厢。\n人间浪作新秋感，银阙琼楼夜夜凉。",
        "dynasty": "宋",
        "collection_info": null
    },
    {
        "uuid": "290e558b1c0e5a4781d48eb09efd7dac",
        "title": "自山中夜行还湖上",
        "author": "陆游",
        "content": "火云峥嵘水车鸣，行人畏热不敢宁。\n萧然一马两园丁，缺月照我影伶俜。\n荒鷄起早忽再唱，北斗低尽余三星。\n扁舟菱歌正袅袅，丛冢鬼火何荧荧。\n迎人渐见镜湖白，回首已失秦山青。\n道边野店得小憩，一杯浊酒倾残瓶。\n登盘绝爱畦韭美，轑釜未厌溪鳞腥。\n丈夫所要饱辛苦，文叔尚困芜蒌亭。",
        "dynasty": "宋",
        "collection_info": null
    },
    {
        "uuid": "d7531df6a05c42c06e85c5f0c4d170b2",
        "title": "大风",
        "author": "陆游",
        "content": "今年毒热不可支，白汗如雨愁纤絺。\n皇天悔祸为一洗，秋风作意来如期。\n声如怒涛撼坤轴，夜半折我南斋竹。\n幽人晨起得奇观，凤尾襳襹一窗緑。",
        "dynasty": "宋",
        "collection_info": null
    },
    {
        "uuid": "609c131dd3c9955c676bb1301be92c0f",
        "title": "新秋",
        "author": "陆游",
        "content": "天河渐近鹊桥时，一夜风吹斗柄移。\n金井梧桐元未觉，画廊蟋蟀已先知。\n青灯耿耿还相伴，白髮萧萧只自悲。\n犹胜玉门关外客，卧听沙雁数归期。",
        "dynasty": "宋",
        "collection_info": null
    },
    {
        "uuid": "08fdd902c0b9420cdd29c4f29d06a7c2",
        "title": "月夕睡起独吟有怀建康参政",
        "author": "陆游",
        "content": "月上虚堂一榻横，断香漠漠欲三更。\n隔帘清露挟秋气，绕树惊鸦啼月明。\n只怪梦寻千里道，不知愁作几重城。\n苦吟更恨知心少，西望金陵阙寄声。",
        "dynasty": "宋",
        "collection_info": null
    },
    {
        "uuid": "4baae2636153f49e67dc741f551c83ba",
        "title": "病疟后偶书",
        "author": "陆游",
        "content": "秋色已萧然，曲肱清夜眠。\n孤灯欺病后，薄酒慰愁边。\n药物从人乞，文章畏客传。\n惟应一篷艇，湖海送凋年。",
        "dynasty": "宋",
        "collection_info": null
    },
    {
        "uuid": "7d42ab396618cbc8b4c3d418e87596a3",
        "title": "秋日闻蝉",
        "author": "陆游",
        "content": "断角斜阳触处愁，长亭搔首晚悠悠。\n世间最是蝉堪恨，送尽行人更送秋。",
        "dynasty": "宋",
        "collection_info": null
    },
    {
        "uuid": "865224d59f06065facaa1626966a6d61",
        "title": "感秋",
        "author": "陆游",
        "content": "南山射虎漫豪雄，投老还乡一秃翁。\n世味扫除和蜡尽，生涯零落併锥空。\n秋惊蠧叶凋残緑，病着衰颜失旧红。\n笠泽松陵家世事，一竿惟是待西风。",
        "dynasty": "宋",
        "collection_info": null
    },
    {
        "uuid": "41aa1a02daf7d817c3cc10772a9b8e31",
        "title": "南轩",
        "author": "陆游",
        "content": "今年秋早凉，七月已萧然。\n南轩修竹下，枕簟终日眠。\n时将半残梦，听此欲断蝉。\n推枕起太息，四序忽已迁。\n功名堕渺莽，衰疾方沈绵。\n新月独多情，窥窗澹姢姢。",
        "dynasty": "宋",
        "collection_info": null
    },
    {
        "uuid": "b5759ed46496923841b30edfa877ee7b",
        "title": "夜坐",
        "author": "陆游",
        "content": "虚堂夜无寐，顾影嘆竛竮。\n露湿萤黏草，云迷雁落汀。\n旧书开蠧简，浊酒倒残缾。\n流落知无憾，危机实饱经。",
        "dynasty": "宋",
        "collection_info": null
    },
    {
        "uuid": "367ddcaf4abcd6fd2774d9d2b54d2ab3",
        "title": "新凉书事",
        "author": "陆游",
        "content": "卧看鸟篆印苍苔，窗户凉生亦乐哉。\n鸣树乱蝉催日落，拂阶飞叶报秋来。\n病余已觉身如寄，醉裏却怜心尚孩。\n排日从今占幽事，折残篱菊探溪梅。",
        "dynasty": "宋",
        "collection_info": null
    },
    {
        "uuid": "063dcb46b09786f71e417520bc6ad823",
        "title": "闻蝉思南郑",
        "author": "陆游",
        "content": "昔在南郑时，送客褒谷口。\n金羁叱拨驹，玉盌蒲萄酒。\n醉归涉漾水，鸣蝉在高柳。\n回鞭指秦中，所惧壮心负。\n人生岂易料，蹭蹬十年后。\n蝉声怳如昔，而我已白首。\n逆冦亡形具，舆地沦陷久。\n岂无好少年，共取印如斗。",
        "dynasty": "宋",
        "collection_info": null
    },
    {
        "uuid": "af012c0494699f5e143a766af3ec6274",
        "title": "忆昔",
        "author": "陆游",
        "content": "忆昔浮江发剑南，夕阳船尾每相衘。\n楠阴暗处寻高寺，荔子红时宿下岩。\n峡口烹猪赛龙庙，沙头伐鼓挂风帆。\n区区陈迹何由记，惟有征尘尚满衫。",
        "dynasty": "宋",
        "collection_info": null
    },
    {
        "uuid": "dc4787ea2b2a23db23da28a6d7e8bd52",
        "title": "病中夜兴",
        "author": "陆游",
        "content": "病疟秋来久未平，草堂遥夜不胜清。\n疾风递响惊林叶，列宿收芒避月明。\n百计不能逃白髮，一生堪笑役虚名。\n钓车且作桐江梦，莫念安西万里行。",
        "dynasty": "宋",
        "collection_info": null
    },
    {
        "uuid": "0b302e70f2517fb06136d18f9d3fc9e2",
        "title": "秋夜",
        "author": "陆游",
        "content": "秋气侵帷梦不成，一灯西壁翳还明。\n风高露井无桐叶，雨急烟村有雁声。\n击筑谁同燕市饮，赁舂方作会稽行。\n从来自许知何等，堪嘆江湖白髮生。",
        "dynasty": "宋",
        "collection_info": null
    },
    {
        "uuid": "b12757bcbb3d23df798c59c87c2a8b22",
        "title": "谢张时可通判赠诗编",
        "author": "陆游",
        "content": "圣朝中兴六十年，君家文武何聨翩。\n先生剑履冠麟阁，后嗣簪槖陪甘泉。\n流传到君愈卓荦，投我千篇皆杰作。\n未分玉帐万貔貅，且擅诗人一丘壑。\n尔来士气日靡靡，文章光燄伏不起。\n君今已似骥籋云，更看他年鲲击水。",
        "dynasty": "宋",
        "collection_info": null
    },
    {
        "uuid": "46508efec49b27f0893affe25a1e3eba",
        "title": "酬庄器之贤良见赠",
        "author": "陆游",
        "content": "先朝六科亲策士，事业功名何壮伟。\n元佑復科财数年，所得四三俄復止。\n中兴思贤形梦想，屡诏自是朝廷美。\n纨袴小儿坏人事，赐帛西归困嘲诋。\n诸公相视嘆才难，一士卧云谁挽起。\n跨驴过我时共语，晁董千年元不死。\n高谈亹亹有脉络，横得虚名吾可耻。\n乌巾白纻塞路衢，砥柱颓波望吾子。",
        "dynasty": "宋",
        "collection_info": null
    },
    {
        "uuid": "2f0cf6cffcf58a4097a62f7816125735",
        "title": "舟过樊江憩民家具食",
        "author": "陆游",
        "content": "旅食何妨美蕨薇，夕阳来叩野人扉。\n萧萧短鬓秋初冷，寂寂空村岁荐饥。\n蓼岸刺船惊雁起，烟陂吹笛唤牛归。\n诗情剩向穷途得，蹭蹬人间未必非。",
        "dynasty": "宋",
        "collection_info": null
    },
    {
        "uuid": "c73e5538db9eea7a72954b9d2e57b653",
        "title": "舟中作",
        "author": "陆游",
        "content": "断岸饮觳觫，清波跳噞喁。\n红桥未斜日，白塔已昏钟。\n诗律与年迈，客愁如酒浓。\n宋公题壁处，横霭抱孤峰。",
        "dynasty": "宋",
        "collection_info": null
    },
    {
        "uuid": "424c314e10c305fb36e55791d93181b2",
        "title": "九月三日泛舟湖中作",
        "author": "陆游",
        "content": "儿童随笑放翁狂，又向湖边上野航。\n鱼市人家满斜日，菊花天气近新霜。\n重重红树秋山晚，猎猎青帘社酒香。\n邻曲莫辞同一醉，十年客裏过重阳。",
        "dynasty": "宋",
        "collection_info": null
    },
    {
        "uuid": "5d2713da20345ea500d83cb9c370ab6f",
        "title": "霜天晚兴",
        "author": "陆游",
        "content": "薄霜门巷不胜清，小立湖边夕照明。\n红颗带芒收晚稻，緑苞和叶摘新橙。\n闲评琴价留僧话，静听松声领鹤行。\n壮志消磨浑欲尽，西风莫动玉关情。",
        "dynasty": "宋",
        "collection_info": null
    },
    {
        "uuid": "1488227c8876f23ca314aaf8bf85ad73",
        "title": "九月六日小饮醒后作",
        "author": "陆游",
        "content": "短剑悲秦侠，高歌忆楚狂。\n酒醒愁衮衮，香冷梦伥伥。\n屋老垣衣茂，池深石髮长。\n地炉须早计，衰病怯新霜。",
        "dynasty": "宋",
        "collection_info": null
    },
    {
        "uuid": "b3e389a47fff873929b1eb8bfe23699f",
        "title": "书悲二首  其一",
        "author": "陆游",
        "content": "今日我復悲，坚卧脚踏壁。\n古来共一死，何至尔寂寂。\n秋风两京道，上有胡马迹。\n和戎壮士废，忧国清泪滴。\n关河入指顾，忠义勇推激。\n常恐埋山丘，不得委锋镝。\n立功老无期，建议贱非职。\n赖有墨成池，淋漓豁胸臆。",
        "dynasty": "宋",
        "collection_info": null
    },
    {
        "uuid": "6ea510961f239370d170e83b2c59d5db",
        "title": "书悲二首  其二",
        "author": "陆游",
        "content": "丈夫孰能穷，吐气成虹霓。\n酿酒东海干，累曲南山齐。\n平生搴旗手，头白归扶犁。\n谁知蓬窗梦，中有铁马嘶。\n何当受诏出，函谷封丸泥。\n筑城天山北，开府萧关西。\n万里扫尘烟，三边无鼓鼙。\n此意恐不遂，月明号荒鸡。",
        "dynasty": "宋",
        "collection_info": null
    },
    {
        "uuid": "670d203a6d6dc2278d63198ba3f29268",
        "title": "中夜起出门月露浩然归坐灯下有赋",
        "author": "陆游",
        "content": "月白万瓦霜，露重四山雨。\n开门忽惊嘆，秋色已如许。\n去蜀如昨日，坐阅四寒暑。\n无才屏朝蹟，有罪宜野处。\n平生万里心，收敛卧环堵。\n朱颜逝不留，白髮生几缕。\n人言尺蠖屈，要有黄鹄举。\n功名非老事，岁晚忍羁旅。",
        "dynasty": "宋",
        "collection_info": null
    },
    {
        "uuid": "6391299a52e5496d981f96b28ce1a758",
        "title": "新寒",
        "author": "陆游",
        "content": "病怯新寒欲不禁，南窗拥褐夜愔愔。\n江湖跌宕送余日，书剑萧条孤壮心。\n杜曲新愁随断雁，辽阳遗恨入疏砧。\n此怀拟向何人说，赖有昏灯伴苦吟。",
        "dynasty": "宋",
        "collection_info": null
    },
    {
        "uuid": "63e53aaeebffd8a54b797ed297c751a0",
        "title": "幽居",
        "author": "陆游",
        "content": "松陵甫里旧家风，晚节何妨号放翁。\n衰极睡魔殊有力，愁多酒圣欲无功。\n一编蠧简晴窗下，数捲疏篱落木中。\n退士所图惟一饱，诸公好为致年丰。",
        "dynasty": "宋",
        "collection_info": null
    },
    {
        "uuid": "7b3a81d14387e49d3b39e494a554d8ce",
        "title": "醉中步月湖上",
        "author": "陆游",
        "content": "闰余时节早，天气已凄冷。\n悠哉曵杖行，乐此清夜永。\n霜风锼病骨，林月写孤影。\n新诗得復忘，薄酒吹易醒。\n浮生役声利，百岁常鼎鼎。\n清游倘可继，终老谢人境。",
        "dynasty": "宋",
        "collection_info": null
    },
    {
        "uuid": "385b54572937417750272689a09d351c",
        "title": "东村",
        "author": "陆游",
        "content": "塘路东头乌桕林，偶携藤杖得幽寻。\n桃源阡陌自来往，辋口云山无古今。\n远浦过帆供极目，暮天横雁入微吟。\n归来更觉愁无那，剩放灯前酒椀深。",
        "dynasty": "宋",
        "collection_info": null
    },
    {
        "uuid": "94b5b7d0cbcef9a863612eb051022fda",
        "title": "西村",
        "author": "陆游",
        "content": "湖塘西去两三家，杖履经行日欲斜。\n蹙蹙水纹生细縠，蜿蜿沙路卧修蛇。\n旱余虫镂园蔬叶，寒浅蜂争野菊花。\n老去郊居多乐事，脱巾未用嘆苍华。",
        "dynasty": "宋",
        "collection_info": null
    },
    {
        "uuid": "3ff84a5bc359ad00551a5f326db9f99b",
        "title": "题张几仲所藏醉道士图二首  其一",
        "author": "陆游",
        "content": "千载风流贺季真，画图髣髴见精神。\n迩来祭酒皆巫祝，眼底难逢此辈人。",
        "dynasty": "宋",
        "collection_info": null
    },
    {
        "uuid": "95f2239bb74791c85fcd28d39ce7e3fa",
        "title": "题张几仲所藏醉道士图二首  其二",
        "author": "陆游",
        "content": "卧听床头压酒声，起行篱下摘新橙。\n一尊久欠敲门客，风味何人似曲生。",
        "dynasty": "宋",
        "collection_info": null
    },
    {
        "uuid": "206eb485dcbfd2a8c0aadcc9fe5a0fdc",
        "title": "山园草间菊数枝开席地独酌",
        "author": "陆游",
        "content": "屋东菊畦蔓草荒，瘦枝出草三尺长。\n碎金狼藉不堪摘，扫地为渠持一觞。\n日斜大醉叫堕帻，野花村酒何曾择。\n君不见诗人跌宕例如此，苍耳林中留太白。",
        "dynasty": "宋",
        "collection_info": null
    },
    {
        "uuid": "772c8213cdf1ac2aa961e88788e83fca",
        "title": "湖村月夕四首  其一",
        "author": "陆游",
        "content": "客路风尘化素衣，闲愁冉冉鬓成丝。\n平生不负月明处，神女庙前闻竹枝。",
        "dynasty": "宋",
        "collection_info": null
    },
    {
        "uuid": "985dfab4a0a5330fcbfd8f649bcd745f",
        "title": "湖村月夕四首  其二",
        "author": "陆游",
        "content": "锦城曾醉六重阳，回首秋风每断肠。\n最忆铜壶门外路，满街歌吹月如霜。",
        "dynasty": "宋",
        "collection_info": null
    },
    {
        "uuid": "d8f8eaf7049cd9de5bfa940fc349397d",
        "title": "湖村月夕四首  其三",
        "author": "陆游",
        "content": "金尊翠杓犹能醉，狐帽貂裘不怕寒。\n安得骅骝三万疋，月中鼓吹渡桑干。",
        "dynasty": "宋",
        "collection_info": null
    },
    {
        "uuid": "aed7e2f6a16e0b94158f03e93a661943",
        "title": "湖村月夕四首  其四",
        "author": "陆游",
        "content": "谁持緑酒醉幽人，鹤氅笻枝发兴新。\n今夜湖边有奇事，青山缺处涌冰轮。",
        "dynasty": "宋",
        "collection_info": null
    },
    {
        "uuid": "3974e029035dd33f7fe77a0ddd3f5de4",
        "title": "卯酒径醉走笔",
        "author": "陆游",
        "content": "少时凭酒剩狂颠，摘宿缘云欲上天。\n才尽气衰空自笑，一杯纔放已頽然。",
        "dynasty": "宋",
        "collection_info": null
    },
    {
        "uuid": "284c19673c3f2f939705d8bad7d18373",
        "title": "山中望篱东枫树有怀成都",
        "author": "陆游",
        "content": "五门西角红楼下，一树丹枫马上看。\n回首旧游如梦裏，西风吹泪倚阑干。",
        "dynasty": "宋",
        "collection_info": null
    },
    {
        "uuid": "bb74abbb5174a1fa25b544fbc51b80c6",
        "title": "暮秋有怀王四季夷",
        "author": "陆游",
        "content": "镜湖西畔小茅茨，红叶黄花秋晚时。\n天阔素书无雁寄，夜阑清梦有灯知。\n功名蹭蹬初何憾，朋旧乖离未免悲。\n遥想扁舟五湖口，阻风中酒又成诗。",
        "dynasty": "宋",
        "collection_info": null
    },
    {
        "uuid": "72c6b17a29ee98a83a043e8a326d7841",
        "title": "幽居",
        "author": "陆游",
        "content": "老子堪咍老转痴，幽居喜及早寒时。\n芋魁加糁香出屋，菰首芼羮甘若饴。\n颠倒朱黄思误字，纵横黑白戏拈棋。\n此怀敢向今人说，骨朽诸贤却见知。",
        "dynasty": "宋",
        "collection_info": null
    },
    {
        "uuid": "4673be92da2533b1c7764a192424057f",
        "title": "有怀",
        "author": "陆游",
        "content": "笻杖斜斜倚素屏，北窗遥夜冷如冰。\n何时得与平生友，作字观书共一灯。",
        "dynasty": "宋",
        "collection_info": null
    },
    {
        "uuid": "8807b1842298d26903b394a180ef32b4",
        "title": "对酒",
        "author": "陆游",
        "content": "医从和扁来，未着却老方。\n吾晚乃得之，莫如曲糵良。\n一杯脸生春，况復累十觞。\n坐令桃花红，换尽霜叶黄。\n看镜喜欲舞，追还少年狂。\n但恨宝钗楼，胡沙隔咸阳。\n芳华虽无恙，万里遥相望。\n感嘆径投枕，悲欢两茫茫。",
        "dynasty": "宋",
        "collection_info": null
    },
    {
        "uuid": "2cb13298535a7912eea76680a82adbae",
        "title": "初冬",
        "author": "陆游",
        "content": "鉏犂满野及冬耕，时听儿童叱犊声。\n逐客固宜安散地，闲民何幸乐昇平。\n雪花漫漫荞将熟，绿叶离离荠可烹。\n饭饱身闲书有课，西窗来趁夕阳明。",
        "dynasty": "宋",
        "collection_info": null
    },
    {
        "uuid": "26cc077a997e13f228385aec306faac5",
        "title": "昼寝梦一客相过若有旧者夷粹可爱既觉作绝句记之",
        "author": "陆游",
        "content": "梦中何许得嘉宾，对影胡床岸幅巾。\n石鼎烹茶火煨栗，主人坦率客情真。",
        "dynasty": "宋",
        "collection_info": null
    },
    {
        "uuid": "d0cc9ce377752963f11fe0958eaae61d",
        "title": "书嘆",
        "author": "陆游",
        "content": "多病文园苦滞留，时时浩嘆揽貂裘。\n纵无夜雨何曾寐，不为秋风也自愁。\n今岁顿惊丝鬓改，此生难继锦江游。\n欲谈旧事无人共，日落鸦归又倚楼。",
        "dynasty": "宋",
        "collection_info": null
    },
    {
        "uuid": "1cb6d3126142948f85b90c15257d41b7",
        "title": "督下麦雨中夜归",
        "author": "陆游",
        "content": "细雨闇村墟，青烟湿庐舍。\n两两犊并行，阵阵鸦续下。\n红稠水际蓼，黄落屋边柘。\n力作不知劳，归路忽已夜。\n犬吠闯篱隙，灯光出门罅。\n岂惟露沾衣，乃有泥没胯。\n谁怜甫里翁，白首学耕稼。\n未言得一饱，此段已可画。",
        "dynasty": "宋",
        "collection_info": null
    },
    {
        "uuid": "547718e30c324ef4cd243908ef3c5da3",
        "title": "霜晓肩舆行湖上",
        "author": "陆游",
        "content": "去去出柴关，巾车古陌间。\n晨霜染丹叶，宿雾淡青山。\n登览身犹健，歌呼酒每悭。\n殷勤镜湖水，聊为照衰颜。",
        "dynasty": "宋",
        "collection_info": null
    },
    {
        "uuid": "3ff0d138c8f72f90ba370e730694674d",
        "title": "杜门",
        "author": "陆游",
        "content": "寂寞山深处，峥嵘岁暮时。\n烧灰除菜蝗，送芋谢牛医。\n笕水晨浇药，灯窗夜覆棋。\n杜门君勿怪，迟暮少新知。",
        "dynasty": "宋",
        "collection_info": null
    },
    {
        "uuid": "d84240d7e6b3dc963d1e7a870b339b28",
        "title": "横塘",
        "author": "陆游",
        "content": "横塘南北埭西东，拄杖飘然乐未穷。\n农事渐兴人满野，霜寒初重雁横空。\n参差楼阁高城上，寂歴村墟细雨中。\n新买一蓑苔様緑，此生端欲伴渔翁。",
        "dynasty": "宋",
        "collection_info": null
    },
    {
        "uuid": "0c9f526fe193b2c5e97ee9b67a4f6b38",
        "title": "书事寄良长老",
        "author": "陆游",
        "content": "素屏乌几野人庐，山色苍寒十月初。\n雨足四郊耕欲遍，霜高万木脱无余。\n一尊窗下浇愁酒，数卷床头引睡书。\n寄语住庵刘老宿，不应随俗向人疏。",
        "dynasty": "宋",
        "collection_info": null
    },
    {
        "uuid": "ce69db314e7e8e7dc871bb636c4c9111",
        "title": "食荠十韵",
        "author": "陆游",
        "content": "舍东种早韭，生计似庾郎。\n舍西种小菓，戏学蚕丛乡。\n惟荠天所赐，青青被陵冈。\n珍美屏盐酪，耿介凌雪霜。\n采撷无阙日，烹餁有秘方。\n候火地炉暖，加糁沙钵香。\n尚嫌杂笋蕨，而况污膏粱。\n炊秔及鬻饼，得此生辉光。\n吾馋实易足，扪腹喜欲狂。\n一扫万钱食，终老稽山旁。",
        "dynasty": "宋",
        "collection_info": null
    },
    {
        "uuid": "9ad7de08126f2731cb7e898388726a2f",
        "title": "冬暖颇有春意追忆成都昔游怅然有作",
        "author": "陆游",
        "content": "濯锦江边罨画楼，金鞭曾护犊车游。\n纷纷万事反乎覆，落落一身淹此留。\n刻烛赋诗空入梦，倾家酿酒不供愁。\n探春歌吹应如昨，亦有朋侪记我不。",
        "dynasty": "宋",
        "collection_info": null
    },
    {
        "uuid": "4df2f12cd06a4ef19e7f5880a2febc38",
        "title": "忽忽",
        "author": "陆游",
        "content": "忽忽復悠悠，频惊岁月遒。\n若无船贮酒，将奈斛量愁。\n列炬燕宫夜，呼鹰汉庙秋。\n凋年莫多感，梦境付沧洲。",
        "dynasty": "宋",
        "collection_info": null
    },
    {
        "uuid": "902b46db89e411af78e211dd49c93b21",
        "title": "醉书山亭壁",
        "author": "陆游",
        "content": "物外阳狂五百年，扁舟又繫镜湖边。\n飞昇未抵簮花乐，游宦何如听雨眠。\n緑蚁灔尊芳酝熟，黑蛟落纸草书颠。\n忽拈玉笛横吹去，说与傍人是地仙。",
        "dynasty": "宋",
        "collection_info": null
    },
    {
        "uuid": "36b52dc293de100f66f47046c4a6e34d",
        "title": "十月旦日至近村",
        "author": "陆游",
        "content": "鸭脚叶黄乌臼丹，草烟小店风雨寒。\n荒年人家鸡黍迮，芋羮豆饭供时节。\n村童上牛踏牛鼻，吹笛声长入云际。\n今年虽饥却少安，县吏不来官放税。",
        "dynasty": "宋",
        "collection_info": null
    },
    {
        "uuid": "ad5d6feeec02981d305c5e15b3f65363",
        "title": "蔬圃绝句七首  其一",
        "author": "陆游",
        "content": "拟种芜菁已是迟，晚菘早韭恰当时。\n老夫要作斋盂备，乞得青秧趁雨移。",
        "dynasty": "宋",
        "collection_info": null
    },
    {
        "uuid": "5e8b7d3a92762ffb85909dfbc2994ab9",
        "title": "蔬圃绝句七首  其二",
        "author": "陆游",
        "content": "百钱新买绿蓑衣，不羡黄金带十围。\n枯柳坡头风雨急，凭谁画我荷鉏归。",
        "dynasty": "宋",
        "collection_info": null
    },
    {
        "uuid": "dde70c783199cafe7140827dc7ebb30a",
        "title": "蔬圃绝句七首  其三",
        "author": "陆游",
        "content": "青青蔬甲早寒天，想像登盘已堕涎。\n更欲鉏畦向东去，园丁来报竹行鞭。",
        "dynasty": "宋",
        "collection_info": null
    },
    {
        "uuid": "6c7395fa105cff6a539d54193a24639d",
        "title": "蔬圃绝句七首  其四",
        "author": "陆游",
        "content": "瓦疉浮屠盆作池，池边红蓼両三枝。\n贪看忘却还家饭，恰似儿童放学时。",
        "dynasty": "宋",
        "collection_info": null
    },
    {
        "uuid": "de34dac2fd3eb4b750a8aaa6295f695e",
        "title": "蔬圃绝句七首  其五",
        "author": "陆游",
        "content": "小桥只在槿篱东，沟水穿篱曲折通。\n烟雨空蒙最堪乐，从敎打湿败天公。",
        "dynasty": "宋",
        "collection_info": null
    },
    {
        "uuid": "f4c54ff482d369a0cccecb6476721930",
        "title": "蔬圃绝句七首  其六",
        "author": "陆游",
        "content": "衝雨衝风不怕寒，晚来日出短蓑干。\n遶畦拾块真为乐，莫作陶公运甓看。",
        "dynasty": "宋",
        "collection_info": null
    },
    {
        "uuid": "fbfe8f624e454429a6e1f0738df1997d",
        "title": "蔬圃绝句七首  其七",
        "author": "陆游",
        "content": "懒随年少爱花狂，且伴群儿斗草忙。\n行遍山南山北路，归时新月浸横塘。",
        "dynasty": "宋",
        "collection_info": null
    },
    {
        "uuid": "2d954474262284292b25b37744250797",
        "title": "冬夜不寐至四鼓起作此诗",
        "author": "陆游",
        "content": "秦吴万里车辙遍，重到故乡如隔生。\n岁晚酒边身老大，夜阑枕畔书纵横。\n残灯无焰穴鼠出，槁叶有声村犬行。\n八十将军能灭虏，白头吾欲事功名。",
        "dynasty": "宋",
        "collection_info": null
    },
    {
        "uuid": "aa7121092a7488899f805b96e967e198",
        "title": "蔬圃",
        "author": "陆游",
        "content": "山翁老学圃，自笑一何愚。\n硗瘠财三亩，勤劬赖两奴。\n正方畦画局，微润土融酥。\n翦闢荆榛尽，鉏犁磊块无。\n过沟横略彴，聚甓起浮屠。\n隙地成瓜援，余功及芋区。\n如丝细生菜，似鸭烂蒸壶。\n此事今真办，东归不为鲈。",
        "dynasty": "宋",
        "collection_info": null
    },
    {
        "uuid": "0181befac7462fda9913aaa86679a716",
        "title": "梦中作",
        "author": "陆游",
        "content": "拓地移屯过酒泉，第功图像上凌烟。\n事权皂纛兼黄钺，冨贵金貂映玉蝉。\n油筑毬场飞騕褭，锦裁步障贮婵娟。\n拥涂士女千层看，应记新丰旧少年。",
        "dynasty": "宋",
        "collection_info": null
    },
    {
        "uuid": "0a8cd7f88fb50926d3bef4213f568844",
        "title": "村居酒熟偶无肉食煮菜羮饮酒",
        "author": "陆游",
        "content": "歌凤伥伥类楚狂，畏牺龊龊笑蒙庄。\n着书幸可俟后世，对客从嗔卧大床。\n三亩青蔬了盘筯，一缸浊酒具杯觞。\n丈夫穷达皆常事，富贵何妨食万羊。",
        "dynasty": "宋",
        "collection_info": null
    },
    {
        "uuid": "285ae70b5488458a563e8b03387d27c9",
        "title": "辛丑十月诸公馈酒偶及百榼戏题长句",
        "author": "陆游",
        "content": "喜事诸公尚见存，尺书时到爵罗门。\n已邀风月成三友，聊对湖山倒百尊。\n醉墨淋漓动高壁，狂歌悲壮落前村。\n悠然睡起西窗黑，一点青灯又断魂。",
        "dynasty": "宋",
        "collection_info": null
    },
    {
        "uuid": "5da9de88e657e680ba861036988e34c3",
        "title": "灌园",
        "author": "陆游",
        "content": "少携一剑行天下，晚落空村学灌园。\n交旧凋零身老病，轮囷肝胆与谁论。",
        "dynasty": "宋",
        "collection_info": null
    },
    {
        "uuid": "f0dbcc0a564fff6cb4b472ba30b1bdc3",
        "title": "幽居",
        "author": "陆游",
        "content": "破屋頽垣雾雨昏，幽人终日掩柴门。\n因锄衰草通南阜，偶洗丛篁见北村。\n裋褐奇温等狐腋，寒蔬脆美敌熊蹯。\n冬来酒戸微增旧，万事应须付一尊。",
        "dynasty": "宋",
        "collection_info": null
    },
    {
        "uuid": "65f2e9979ea5869e7173a447edd51943",
        "title": "日出入行",
        "author": "陆游",
        "content": "吾闻开阖来，白日行长空。\n扶桑谁曾到，崦嵫不可穷。\n但见旦旦升天东，但见暮暮入地中。\n使我倐忽成老翁，镜裏衰鬓成霜蓬。\n我愿一日一百二十刻，我愿一生一千二百岁。\n四海诸公常在座，緑酒金尊终日醉。\n高楼锦绣中天开，乐作画鼓如春雷。\n欢尔白日无西頽，常行九十万里胡为哉。",
        "dynasty": "宋",
        "collection_info": null
    },
    {
        "uuid": "ed07d23aad81f6aa4d5b12c7478c8b24",
        "title": "午醉径睡比觉己甲夜矣",
        "author": "陆游",
        "content": "自我归城西，已復再见冬。\n虽未挂衣冠，其实则老农。\n好事或饷酒，石室酒最醲。\n一醉辄至暮，卧闻湖寺钟。\n心安病自除，衾暖梦欲重。\n化作孤鹤去，云崦巢长松。",
        "dynasty": "宋",
        "collection_info": null
    },
    {
        "uuid": "67a59c0c8be5239f6e28073b1ee0be4e",
        "title": "简苏训直判院庄器之贤良",
        "author": "陆游",
        "content": "行尽天涯白髮新，槿篱竹屋着闲身。\n读书达旦失衰病，食菜终年安贱贫。\n正使寄声无薛孟，不妨同里有荀陈。\n从今杖履时相过，花柳村村次第春。",
        "dynasty": "宋",
        "collection_info": null
    },
    {
        "uuid": "71144ea12f59155a7886b8e862fc65a9",
        "title": "醉眠曲",
        "author": "陆游",
        "content": "老夫暮年少嗜好，但愿无事终日眠。\n斜风急雨势方横，低窗小阁且幽妍。\n炉红酒緑足闲暇，橙黄蟹紫穷芳鲜。\n一杯一杯意忽倦，径拨纸帐投蛮氊。\n鼻间鼾声欲撼屋，手中书册正堕前。\n不知校事白中圣，那惜门生嘲腹便。\n读书万卷晚乃悟，妙哉此诀秘不传。\n是醒是醉人莫测，非梦非觉中了然。\n骎骎百年露电速，鼎鼎一世膏火煎。\n金丹九转顾未暇，且向人间称睡僊。",
        "dynasty": "宋",
        "collection_info": null
    },
    {
        "uuid": "1f5c92338877bb065706edf381270958",
        "title": "冬夜二首  其一",
        "author": "陆游",
        "content": "岁晚风霜恶，将如遥夜何。\n残灯挑更暗，寒犬吠偏多。\n支枕成孤咏，怀人起浩歌。\n梅花不解饮，谁伴醉颜酡。",
        "dynasty": "宋",
        "collection_info": null
    },
    {
        "uuid": "d6cd9706cd7eab95059ab1f960f57627",
        "title": "冬夜二首  其二",
        "author": "陆游",
        "content": "忽忽流年恨，悠悠独夜情。\n向人灯欲语，遶舍露如倾。\n梦每轻千里，愁偏怯五更。\n殷勤桑落酒，好为解余酲。",
        "dynasty": "宋",
        "collection_info": null
    },
    {
        "uuid": "7a8d2dbc476bd7814b48ca7fa6e42894",
        "title": "夜话赠华师",
        "author": "陆游",
        "content": "少喜洛阳侠，今成衡岳僧。\n深培地炉火，明照佛龛灯。\n衰鬓晨霜白，禅心古涧澄。\n犹能遍参在，为我买行縢。",
        "dynasty": "宋",
        "collection_info": null
    },
    {
        "uuid": "830158f8e1bdae0f63791ebda8c76320",
        "title": "卧病书怀",
        "author": "陆游",
        "content": "衮衮年光挽不留，即今已白五分头。\n病中对酒犹思醉，梦裏逢人亦说愁。\n青海战云临贼垒，黑山飞雪洒貂裘。\n丈夫有志终难料，憔悴渔村死即休。",
        "dynasty": "宋",
        "collection_info": null
    },
    {
        "uuid": "49478bdd6cad71662fe2471c3590f27d",
        "title": "病中绝句六首  其一",
        "author": "陆游",
        "content": "酒钱自昔从人乞，诗思出门何处无。\n青篛织篷菅织席，此生端欲老江湖。",
        "dynasty": "宋",
        "collection_info": null
    },
    {
        "uuid": "a259a89b27e567d6fd8d6f2995b9c8f8",
        "title": "病中绝句六首  其二",
        "author": "陆游",
        "content": "半脱貂裘雪满鞍，惯将豪举压儒酸。\n病来意气浑非昨，一炷香烟帐底看。",
        "dynasty": "宋",
        "collection_info": null
    },
    {
        "uuid": "48181ccfe791ed8ddf3b68c53df5d11d",
        "title": "病中绝句六首  其三",
        "author": "陆游",
        "content": "酒味醺人睡味浓，午时高枕到昏钟。\n经旬不见西窗日，世上应无懒似侬。",
        "dynasty": "宋",
        "collection_info": null
    },
    {
        "uuid": "c512b156b33323381f739f12e326fba6",
        "title": "病中绝句六首  其四",
        "author": "陆游",
        "content": "造物今年悯我劳，微痾得遂闭门高。\n黄紬被暖青氊稳，不怕郊原雪意豪。",
        "dynasty": "宋",
        "collection_info": null
    },
    {
        "uuid": "6e38cfcfaca6d3e09ffd86007575216e",
        "title": "病中绝句六首  其五",
        "author": "陆游",
        "content": "青荧犹有佛灯明，点滴时闻竹露声。\n欲睡不成还起坐，丽谯风顺报三更。",
        "dynasty": "宋",
        "collection_info": null
    },
    {
        "uuid": "a2436432edff32a82badbfb87728e1ad",
        "title": "病中绝句六首  其六",
        "author": "陆游",
        "content": "少时谈舌挟风雷，病后逢人口懒开。\n安得东皋隐君子，相看无语只衘杯。",
        "dynasty": "宋",
        "collection_info": null
    },
    {
        "uuid": "8dcbdd415ad2ad9cd05e9e3450c830a0",
        "title": "蔬园杂咏 菘",
        "author": "陆游",
        "content": "雨送寒声满背蓬，如今真是荷锄翁。\n可怜遇事常迟钝，九月区区种晚菘。",
        "dynasty": "宋",
        "collection_info": null
    },
    {
        "uuid": "4881233159f78875b27f86b7ceb71620",
        "title": "蔬园杂咏 芜菁",
        "author": "陆游",
        "content": "往日芜菁不到吴，如今幽圃手亲鉏。\n凭谁为向曹瞒道，彻底无能合种蔬。",
        "dynasty": "宋",
        "collection_info": null
    },
    {
        "uuid": "99bbe615f3434f8ed368c8a9fb669a73",
        "title": "蔬园杂咏 葱",
        "author": "陆游",
        "content": "瓦盆麦饭伴邻翁，黄菌青蔬放筯空。\n一事尚非贫贱分，芼羮僭用大官葱。",
        "dynasty": "宋",
        "collection_info": null
    },
    {
        "uuid": "f242b0000fe5ab0b0eab99e61431ec6a",
        "title": "蔬园杂咏 巢",
        "author": "陆游",
        "content": "昏昏雾雨暗衡茅，儿女随宜治酒殽。\n便觉此身如在蜀，一盘笼饼是豌巢。",
        "dynasty": "宋",
        "collection_info": null
    },
    {
        "uuid": "33224727caf1cd282226976f69246f3f",
        "title": "蔬园杂咏 芋",
        "author": "陆游",
        "content": "陆生昼卧腹便便，嘆息何时食万钱。\n莫诮蹲鸱少风味，赖渠撑拄过凶年。",
        "dynasty": "宋",
        "collection_info": null
    },
    {
        "uuid": "bca169643db39967e4f8fbf825ebde9c",
        "title": "卯饮醉卧枕上有赋二首  其一",
        "author": "陆游",
        "content": "天寒朝泥酒，熟醉卧蓬窗。\n雨势平吞野，风声倒卷江。\n渔蓑傲狐腋，菜把美羊腔。\n常笑潮阳守，南征畏下泷。",
        "dynasty": "宋",
        "collection_info": null
    },
    {
        "uuid": "42a9b8876d38428cd2d938047d24b1f6",
        "title": "卯饮醉卧枕上有赋二首  其二",
        "author": "陆游",
        "content": "一榻卧空舍，四山风雨声。\n病多书倚阁，寒极酒施行。\n孤愤歌弥放，端忧涕易横。\n群羌满河洛，志士若为情。",
        "dynasty": "宋",
        "collection_info": null
    },
    {
        "uuid": "0b212ed697ca109fc7aaedc03f3d3f21",
        "title": "十月二十六日夜梦行南郑道中既觉恍然揽笔作此诗时且五鼓矣",
        "author": "陆游",
        "content": "孤云两角不可行，望云九井不可渡。\n嶓冢之山高插天，汉水滔滔日东去。\n高皇试剑石为分，草没苔封犹故处。\n将坛坡陀过千载，中野疑有神物护。\n我时在幕府，来往无晨暮。\n夜宿沔阳驿，朝饭长木铺。\n雪中痛饮百榼空，蹴踏山林伐狐兔。\n躭躭北山虎，食人不知数。\n孤儿寡妇雠不报，日落风生行旅惧。\n我闻投袂起，大呼闻百步。\n奋戈直前虎人立，吼裂苍崖血如注。\n从骑三千皆秦人，面青气夺空相顾。\n国家未发渡辽师，落魄人间傍行路。\n对花把酒学酝藉，空辱诸公诵诗句。\n即今衰病卧在床，振臂犹思备征戍。\n南人孰谓不知兵，昔者亡秦楚三户。",
        "dynasty": "宋",
        "collection_info": null
    },
    {
        "uuid": "7ba7f356f6a0ca1a4057f0b4fa478009",
        "title": "雨晴步至山亭欲遂游东村不果",
        "author": "陆游",
        "content": "村陋垣屋頽，岁晚风雨横。\n泥涂绝还往，飱粥养衰病。\n药囊杂书卷，白髮满清镜。\n一榻卧兼旬，不践墙下径。\n乌鹊忽报晴，霜重节候正。\n厌供冻砚愁，颇动蜡屐兴。\n山楹快远眺，松吹惬幽听。\n地瘦药苖稀，叶脱木枝劲。\n东村未为远，脚力不济胜。\n三嘆入荆扉，跏趺学僧定。",
        "dynasty": "宋",
        "collection_info": null
    },
    {
        "uuid": "6cb6964a2d3ffe2e0d005738a6509b45",
        "title": "喜晴",
        "author": "陆游",
        "content": "衡门病卧动经旬，岁晚况堪风雨频。\n晴日一窗殊慰眼，清霜万瓦更宜人。\n开书顿失昏花坠，试茗初看白乳新。\n南埭东陂从此好，剩将红蘂插乌巾。",
        "dynasty": "宋",
        "collection_info": null
    },
    {
        "uuid": "78d382ad91d7f77569456fd2e60a691b",
        "title": "对食",
        "author": "陆游",
        "content": "人苦不知足，贪欲浩无穷。\n豹胎日餍饫，萍虀却时供。\n饮豚以人乳，万乘亦改容。\n方其未遇时，鹅{炙火=肉}动英雄。\n哀哉王相国，计堕饭后钟。\n所以贤达士，一视约与丰。\n我亦蹭蹬者，羁游半生中。\n木槃饱藜苋，美与玉食同。\n口腹嗟几何，曾是役我躬。\n放箸一笑粲，赋诗晓愚公。",
        "dynasty": "宋",
        "collection_info": null
    },
    {
        "uuid": "e0f007a75cefb659655273d422ef682e",
        "title": "不睡",
        "author": "陆游",
        "content": "城远不闻钟鼓传，孤村风雨夜骚然。\n但悲緑酒欺多病，敢恨青灯笑不眠。\n水冷砚蟾初薄冻，火残香鸭尚微烟。\n虚窗忽报东方白，且復翻经绣佛前。",
        "dynasty": "宋",
        "collection_info": null
    },
    {
        "uuid": "cc7cf2ff67958a6b35ace768cba767c2",
        "title": "睡",
        "author": "陆游",
        "content": "纸帐青氊暖有余，昏昏信脚到华胥。\n冻醪有力勤推挽，春茗无端苦破除。\n半熟拥衾闻急雨，乍回推枕觅残书。\n箇中得意君知否，万户生封未必如。",
        "dynasty": "宋",
        "collection_info": null
    },
    {
        "uuid": "10135493e7fed92744cce2c2624d28a3",
        "title": "忆荆州旧游",
        "author": "陆游",
        "content": "书剑万里行翩翩，度关登陇常慨然。\n射麋云梦最乐事，至今旷快思楚天。\n落笔千言不加点，班荆百榼命割鲜。\n有时凭陵呼五白，笑人辛苦作太玄。\n君不见将军昔忍跨下辱，京兆晚为人所怜。\n功名冨贵自古只如此，不如驰射乐饮终残年。",
        "dynasty": "宋",
        "collection_info": null
    },
    {
        "uuid": "4e30e92964913f33ca3f1128e4005339",
        "title": "五云门晚归",
        "author": "陆游",
        "content": "高城带远林，落日动寒砧。\n行客自朝暮，青山无古今。\n衰迟惭逸气，忧患足危心。\n溪迮滞归艇，何时春水深。",
        "dynasty": "宋",
        "collection_info": null
    },
    {
        "uuid": "3ef6277a06a060f9e77c3df21f012936",
        "title": "冬暖",
        "author": "陆游",
        "content": "今年岁暮无风雪，尘土肺肝生客热。\n经旬止酒卧空斋，吴蠏秦酥不容设。\n日忧疾疫被齐民，更畏螟蝗残宿麦。\n浓霜薄霰不可得，太息何时见三白。\n老夫壮气横九州，坐想提兵西海头。\n万骑吹笳行雪野，玉花乱点黑貂裘。",
        "dynasty": "宋",
        "collection_info": null
    },
    {
        "uuid": "c36aedad6dd69085c2e51c49c59d76db",
        "title": "岁暮",
        "author": "陆游",
        "content": "吴中寒气薄，岁暮亦和风。\n移树来村北，寻僧渡港东。\n露葵收半绿，霜稻杵微红。\n一饱无余念，吾生正不穷。",
        "dynasty": "宋",
        "collection_info": null
    },
    {
        "uuid": "d252dfb4b5d99d59411adde24896791d",
        "title": "雪夜二首  其一",
        "author": "陆游",
        "content": "书卷纷纷杂药囊，拥衾时炷海南香。\n衰迟自笑壮心在，喜听北风吹雪床。",
        "dynasty": "宋",
        "collection_info": null
    },
    {
        "uuid": "1ff2a7926e630b75f905915fb12d75e1",
        "title": "雪夜二首  其二",
        "author": "陆游",
        "content": "村路雪泥人断行，佛灯一点绛纱明。\n山前栖鹤归何晚，磔磔风传劲翮声。",
        "dynasty": "宋",
        "collection_info": null
    },
    {
        "uuid": "57bd6cde5d9f46265d4faf682bdf47eb",
        "title": "禅室",
        "author": "陆游",
        "content": "早夸剧饮无勍敌，晚觉安禅有宿因。\n赫赫心光谁障碍，绵绵鼻息自轻匀。\n蒲龛纸帐藏身穏，香椀灯笼作梦新。\n勿为霜寒忆温暖，少林立雪彼何人。",
        "dynasty": "宋",
        "collection_info": null
    },
    {
        "uuid": "4c4b591ee9fa7dda7daef1a90105bb34",
        "title": "炭尽地炉危坐至夜分戏作",
        "author": "陆游",
        "content": "短景窗易黑，长宵炉少红。\n直令贫到骨，未害气如虹。\n志士元谋道，儒生敢讳穷。\n霜严鸡喔喔，但愧读书功。",
        "dynasty": "宋",
        "collection_info": null
    },
    {
        "uuid": "e34db83bce10cc2a0d4c6050596cc471",
        "title": "夜汲井水煮茶",
        "author": "陆游",
        "content": "病起罢观书，袖手清夜永。\n四邻悄无语，灯火正凄冷。\n山童亦睡熟，汲水自煎茗。\n锵然辘轳声，百尺鸣古井。\n肺腑凛清寒，毛骨亦苏省。\n归来月满廊，惜踏疏梅影。",
        "dynasty": "宋",
        "collection_info": null
    },
    {
        "uuid": "84c0cd7ff5694b5d2ede6be44ae1a213",
        "title": "雪后寻梅偶得绝句十首  其一",
        "author": "陆游",
        "content": "雪晴萧散曳笻枝，小坞寻梅正及时。\n临水登山一年恨，十分说似要渠知。",
        "dynasty": "宋",
        "collection_info": null
    },
    {
        "uuid": "93d1b912327e616ec0ea4448bb4b31fd",
        "title": "雪后寻梅偶得绝句十首  其二",
        "author": "陆游",
        "content": "青帝宫中第一妃，宝香熏彻素绡衣。\n定知谪堕不容久，万斛玉尘来聘归。",
        "dynasty": "宋",
        "collection_info": null
    },
    {
        "uuid": "313c2a008744871fcff407c4e220874c",
        "title": "雪后寻梅偶得绝句十首  其三",
        "author": "陆游",
        "content": "银烛檀槽醉海棠，老来非復锦城狂。\n疏梅对影太清淡，为拂焦桐弹履霜。",
        "dynasty": "宋",
        "collection_info": null
    },
    {
        "uuid": "b5566dfab078216380db1690d4b64113",
        "title": "雪后寻梅偶得绝句十首  其四",
        "author": "陆游",
        "content": "雪裏芬芳亦偶然，世人便谓占春前。\n饱知桃李俗到骨，何至与渠争着鞭。",
        "dynasty": "宋",
        "collection_info": null
    },
    {
        "uuid": "77fff0ca8065df02f1ac09bf7d65dc92",
        "title": "雪后寻梅偶得绝句十首  其五",
        "author": "陆游",
        "content": "双鹊飞来噪午晴，一枝梅影向窗横。\n幽人宿醉闲欹枕，不待闻香已觧酲。",
        "dynasty": "宋",
        "collection_info": null
    },
    {
        "uuid": "b46224018d7d6688f0eb5325b2976e0e",
        "title": "雪后寻梅偶得绝句十首  其六",
        "author": "陆游",
        "content": "竹篱曲曲水边村，月澹霜清欲断魂。\n商略前身是飞燕，玉肌无粟立黄昏。",
        "dynasty": "宋",
        "collection_info": null
    },
    {
        "uuid": "6f92bc3ecd6d053ffef8147d46b8306d",
        "title": "雪后寻梅偶得绝句十首  其七",
        "author": "陆游",
        "content": "相逢未易可疏亲，不是登墙宋玉邻。\n林下风标许谁比，直须江左谢夫人。",
        "dynasty": "宋",
        "collection_info": null
    },
    {
        "uuid": "64821b059e4894b6b3dd0c67c18d5fd8",
        "title": "雪后寻梅偶得绝句十首  其八",
        "author": "陆游",
        "content": "春近山中日渐长，重重门崦閟幽香。\n神仙不饮尘凡酒，素面看人醉后狂。",
        "dynasty": "宋",
        "collection_info": null
    },
    {
        "uuid": "882095afe3b630aa1c07f5a94f0004ce",
        "title": "雪后寻梅偶得绝句十首  其九",
        "author": "陆游",
        "content": "蘂殿仙姝下界游，偶来税驾剡溪头。\n君看月裏横枝影，尽是苍龙与翠虬。",
        "dynasty": "宋",
        "collection_info": null
    },
    {
        "uuid": "6a518d9c036152f0ff819080c254b8c6",
        "title": "雪后寻梅偶得绝句十首  其一○",
        "author": "陆游",
        "content": "清霜夜夜奈寒何，赖是知心有素娥。\n枉道疏枝不禁笑，主人欢意自无多。",
        "dynasty": "宋",
        "collection_info": null
    },
    {
        "uuid": "a58e1f3d6309dbbd5451aa0f3677aa24",
        "title": "寄朱元晦提举",
        "author": "陆游",
        "content": "市聚萧条极，村墟冻馁稠。\n劝分无积粟，告籴未通流。\n民望甚饥渇，公行胡滞留。\n徴科得寛否，尚及麦禾秋。",
        "dynasty": "宋",
        "collection_info": null
    },
    {
        "uuid": "40ccd53808edad15e3ec8d0a255fbd10",
        "title": "村居冬日",
        "author": "陆游",
        "content": "溪转樵风路，林藏禹会村。\n檐冰垂玉塔，山月涌金盆。\n畏客常称疾，躭书不出门。\n尚嫌城市近，更拟卜云根。",
        "dynasty": "宋",
        "collection_info": null
    },
    {
        "uuid": "d77bfc122fe465b0c85e016695b4b6a1",
        "title": "寓天庆观有林使君年八十七方烧丹云一黍米大可化汞一斤为黄金梅道人年八十五善医",
        "author": "陆游",
        "content": "世路崎岖久已忘，道腴禅悦度年光。\n故携开士降龙钵，来寄高人梦蝶床。\n只道烧金有刘向，不知卖药是韩康。\n日长坐觉非尘世，庭桧花开蜂蜜香。",
        "dynasty": "宋",
        "collection_info": null
    },
    {
        "uuid": "5e2d1ca4e7bb3a1abe5d556aa7906a47",
        "title": "宿天庆道院",
        "author": "陆游",
        "content": "衰病厌多事，清游谐夙心。\n夜深楼突兀，岁晚柏萧森。\n汲井洗灵药，焚香横素琴。\n身闲境自胜，城市亦山林。",
        "dynasty": "宋",
        "collection_info": null
    },
    {
        "uuid": "a6b59ea72630f2b403a187fb1af17769",
        "title": "赠林使君二首  其一",
        "author": "陆游",
        "content": "使君物外阅年华，厌听奴兵早暮衙。\n双履踏云呼野渡，一瓢邀月醉梅花。\n红炉点汞闲消日，乌几翻经不忆家。\n我亦岷山有归处，约君同载泝三巴。",
        "dynasty": "宋",
        "collection_info": null
    },
    {
        "uuid": "d6cffbe5871790b81aa026ffc482aaf7",
        "title": "赠林使君二首  其二",
        "author": "陆游",
        "content": "松桧阴中百步廊，我来剥啄叩琳房。\n鱼肠宝剑余蛟血，鸦嘴金锄带药香。\n弱水蓬莱风浩浩，赤明龙汉劫茫茫。\n何妨付与神丹诀，敎跨青鸾到帝乡。",
        "dynasty": "宋",
        "collection_info": null
    },
    {
        "uuid": "32d02709bb08a08520c2fd2dbe31402a",
        "title": "冬夜",
        "author": "陆游",
        "content": "穷巷萧条早闭门，北窗灯火夜昏昏。\n老于俗事不挂眼，愁忆故人空断魂。\n急雪打窗飞砾细，狂风卷野怒涛翻。\n土床纸帐寒无寐，彊把村醅不厌浑。",
        "dynasty": "宋",
        "collection_info": null
    },
    {
        "uuid": "e570832a3d40b34f6b4ff8d64456475b",
        "title": "宴坐",
        "author": "陆游",
        "content": "身穷寄山裏，心安一事无。\n新传小止观，渐觧半跏趺。\n急雪鸣窗纸，孤灯耿地炉。\n老来元少睡，且復兀枯株。",
        "dynasty": "宋",
        "collection_info": null
    },
    {
        "uuid": "5d0cb6d033688e0cd1b34919db7010e8",
        "title": "梦中作",
        "author": "陆游",
        "content": "路平沙软净无泥，香草丰茸没马蹄。\n捣纸声中春日晚，怳然重到浣花溪。",
        "dynasty": "宋",
        "collection_info": null
    },
    {
        "uuid": "ce17605efda331080d0396ed09cf7d63",
        "title": "夜寒遣兴",
        "author": "陆游",
        "content": "道人頽然寄北窗，愁魔百万一笑降。\n夜阑酒渇有奇梦，吞楚七泽吴三江。\n孤村萧萧雨觧雪，寒犬噤卧饥鼠啮。\n拥衾危坐待天明，白首忍穷心似铁。",
        "dynasty": "宋",
        "collection_info": null
    },
    {
        "uuid": "65b269f7d49668647165cd3aff314fa1",
        "title": "雪后出游戏作",
        "author": "陆游",
        "content": "小巘平冈雪陆离，幽人又赋探春诗。\n典琴沽酒元非俗，着屐观碑又一奇。\n大度干坤容落托，多情风月笑衰迟。\n吾生也似梅花淡，燕未归来蝶不知。",
        "dynasty": "宋",
        "collection_info": null
    },
    {
        "uuid": "6a6c051b56d9fc9eb413f460dfba2638",
        "title": "岁暮",
        "author": "陆游",
        "content": "半生浪走跨秦吴，白首还如筮仕初。\n冻芋浊醪邀里巷，昏烟湿雪暗郊墟。\n穷空敢恨寒无褐，忧患元因出有车。\n笑掩陈编聊自慰，古来冨贵羡樵渔。",
        "dynasty": "宋",
        "collection_info": null
    },
    {
        "uuid": "d34d324a9f8d1e3edc35dd7559ba0d4d",
        "title": "记梦",
        "author": "陆游",
        "content": "世事纷纷触眼新，何由常作梦中身。\n远游万里纔移刻，豪饮千场不忤人。\n鼓吹满城壶日晚，莺花如海洞天春。\n是间可老君知否，莫信人言想与因。",
        "dynasty": "宋",
        "collection_info": null
    },
    {
        "uuid": "3ccabacb7fb3e62cae79652b3652499e",
        "title": "立春后三日作",
        "author": "陆游",
        "content": "拂面毵毵巷柳黄，穿帘细细野梅香。\n春回江表常年早，日向山中特地长。\n千古事终输钓艇，一毫忧不到禅房。\n緑尊掩罢惟须睡，高枕看人举世忙。",
        "dynasty": "宋",
        "collection_info": null
    },
    {
        "uuid": "796add088172c6ef33d70474549d969c",
        "title": "短景",
        "author": "陆游",
        "content": "短景迫穷冬，日月如鸟过。\n衡门窘风雨，衰病不可那。\n疏疏屋茅漏，猎猎窗纸破。\n鼠豪冒灯出，人倦掩屏卧。\n中都旧朋侪，零落今几箇。\n弄笔欲遣愁，孤吟谁与和。",
        "dynasty": "宋",
        "collection_info": null
    },
    {
        "uuid": "af6d741eae73245ba3d8a751faea2bcf",
        "title": "风雨旬日春后始晴",
        "author": "陆游",
        "content": "风吹过雁作斜行，雨洗残梅只淡香。\n南浦春回波渐绿，东庵睡起日初长。\n诗囊属稿惭新思，博齿争豪悔昔狂。\n莫向晴窗对明镜，朱颜减尽鬓苍苍。",
        "dynasty": "宋",
        "collection_info": null
    },
    {
        "uuid": "60ca7d3e3e5ddd01d9ff449a84c69003",
        "title": "乍晴风日已和泛舟至扶桑埭徘徊西村久之",
        "author": "陆游",
        "content": "十日风雨今日晴，衰病忽减思闲行。\n接䍦一幅烟雾薄，舴艋八尺鳬鹥轻。\n亭亭孤塔远天碧，曲曲深巷斜阳明。\n数家茅屋门昼掩，不闻人声闻碓声。\n身似庞公不入城，东阡南陌饯余生。\n新年倘有丰年喜，买酒渔村看太平。",
        "dynasty": "宋",
        "collection_info": null
    },
    {
        "uuid": "936d0132bac9bd171a7bf9f94a2fb243",
        "title": "晨起南窗晴日可爱戏作一绝",
        "author": "陆游",
        "content": "萧散山林一幅巾，天公乞与自由身。\n茅檐不似宫塼暖，日满南窗也可人。",
        "dynasty": "宋",
        "collection_info": null
    },
    {
        "uuid": "816f2b538729e86e2eb1835d802cca01",
        "title": "携瘿尊醉梅花下",
        "author": "陆游",
        "content": "楠瘿作尊容斗许，拥肿轮囷元媚妩。\n肻从放翁来住山，谁云置身不得所。\n山房寂寞久不饮，作意欲就梅花语。\n我病鲜欢花更甚，日暮凄凉泣残雨。\n人生万事云茫茫，一醉常恐俗物妨。\n正须仙人冰雪肤，来伴老子铁石肠。\n花前起舞花底卧，花影渐东山月堕。\n瘿尊未竭狂未休，笑起题诗识吾过。",
        "dynasty": "宋",
        "collection_info": null
    },
    {
        "uuid": "36cbeec695e49138dbbf9153ecb94f62",
        "title": "城西接待院后竹下作",
        "author": "陆游",
        "content": "水边小丘因古城，上有巨竹数百箇。\n一径蛇蟠不容脚，平处乃可十客坐。\n袅袅共看风枝舞，簌簌时听春箨堕。\n古佛不粧香火冷，瘦僧如腊袈裟破。\n门前西去长安路，日夜舳舻衘尾过。\n老夫本乏台省姿，且就清阴曲肱卧。",
        "dynasty": "宋",
        "collection_info": null
    },
    {
        "uuid": "798d0c899abd25b9a4f0d3cc01bad846",
        "title": "夜饮示坐中",
        "author": "陆游",
        "content": "胡雁叫群寒夜长，峥嵘北斗天中央。\n达人大观眇万物，烈士壮心怀四方。\n纵酒长鲸渇吞海，草书瘦蔓饱经霜。\n付君诗卷好收拾，后五百年无此狂。",
        "dynasty": "宋",
        "collection_info": null
    },
    {
        "uuid": "e4bda98eec84a59b8658db2708c2546e",
        "title": "夜从父老饮酒村店作",
        "author": "陆游",
        "content": "旗亭浊酒典衣沽，蠏舍老翁折简呼。\n夜中醉归骑草驴，嵬昻不须宗武扶。\n丹徒布衣有筹略，渔阳突骑莫枝梧。\n床头金尽何足道，肝胆轮囷横九区。",
        "dynasty": "宋",
        "collection_info": null
    },
    {
        "uuid": "589d1a2080a567eec44a9cf4f9cacdd8",
        "title": "壬寅新春",
        "author": "陆游",
        "content": "半生常是道边人，岁晚初收事外身。\n浊酒一杯聊永日，小园三亩亦新春。\n尚无枕寄邯郸梦，那有衣沾京洛尘。\n门外烟波三百里，此心惟与白鸥亲。",
        "dynasty": "宋",
        "collection_info": null
    },
    {
        "uuid": "e7e83adf93cdf999de5298ee497930fe",
        "title": "幽居春夜",
        "author": "陆游",
        "content": "暮景催人雪鬓双，十年始復反吾邦。\n云逢佳月每避舍，酒压闲愁如受降。\n三弄笛声初到枕，一枝梅影正横窗。\n要知清梦游何许，不钓桐江即锦江。",
        "dynasty": "宋",
        "collection_info": null
    },
    {
        "uuid": "2ce3290d55aefb8bc8cf903be0ce96a3",
        "title": "读书",
        "author": "陆游",
        "content": "放翁白首归剡曲，寂寞衡门书满屋。\n藜羮麦饭冷不尝，要足平生五车读。\n校雠心苦谨涂乙，吟讽声悲杂歌哭。\n三苍奇字已杀青，九译旁行方着录。\n有时达旦不灭灯，急雪打窗闻簌簌。\n倘年七十尚一纪，坠典断编真可续。\n客来不怕笑书痴，终胜牙籖新未触。",
        "dynasty": "宋",
        "collection_info": null
    },
    {
        "uuid": "a22ef3a30ef35eada49c1f53396d1b3e",
        "title": "晨起",
        "author": "陆游",
        "content": "小雨湿清晓，新莺啼早春。\n年光惊病眼，节物属闲身。\n巴硖东连楚，嶓山北控秦。\n远游端可继，敢恨素衣尘。",
        "dynasty": "宋",
        "collection_info": null
    },
    {
        "uuid": "a3442106034062b273f695f6f29cd89b",
        "title": "昔在成都正月七日圣寿寺麻子市初春行乐处也偶晨兴闻邻村守麻有感",
        "author": "陆游",
        "content": "乐事新年入锦城，城南麻市试春行。\n如今老病茅檐底，卧听儿童吓雀声。",
        "dynasty": "宋",
        "collection_info": null
    },
    {
        "uuid": "dce8a0ad4e545690b616244a04d8cdaa",
        "title": "独孤生策字景略河中人工文善射喜击剑一世奇士也有自峡中来者言其死于忠涪间感涕赋诗",
        "author": "陆游",
        "content": "忆昨骑驴入蜀关，旗亭邂逅一开颜。\n气钟太华中条秀，文在先秦两汉间。\n宝剑凭谁占斗气，名驹竟失养天闲。\n身今老病投空谷，回首东风涕自澘。",
        "dynasty": "宋",
        "collection_info": null
    },
    {
        "uuid": "3e363eabb839401dbbf1725285013e92",
        "title": "早春对酒感怀",
        "author": "陆游",
        "content": "探花畴昔喜春回，老大空惊节物催。\n芳瓮旋开新压酒，好枝犹把未残梅。\n书生岁恶甘藜苋，志士时平死草莱。\n欲豁孤怀谁晤语，夜弹长剑有余哀。",
        "dynasty": "宋",
        "collection_info": null
    },
    {
        "uuid": "378095c0a2d55842d5ea42e21d63947e",
        "title": "晓出湖边摘野蔬",
        "author": "陆游",
        "content": "浩歌振履出茅堂，翠蔓丹芽采撷忙。\n且胜堆盘供苜蓿，未言满斛进槟榔。\n行迎风露衣巾爽，净洗羶荤匕筯香。\n着句夸张君勿笑，故人方厌太官羊。",
        "dynasty": "宋",
        "collection_info": null
    },
    {
        "uuid": "48e4a2c83ee28aeb0f73fd5392d8d8fc",
        "title": "洊饥之余復苦久雨感嘆有作",
        "author": "陆游",
        "content": "道傍襁负去何之，积雨仍愁麦不支。\n为国忧民空激烈，杀身报主已差池。\n属餍糠麧犹多愧，徙倚柴荆只自悲。\n十载西游无恶岁，羡他村野足蹲鸱。",
        "dynasty": "宋",
        "collection_info": null
    },
    {
        "uuid": "9bac4bf142983a0c07c468aa32f4685d",
        "title": "春晴泛舟",
        "author": "陆游",
        "content": "儿童莫笑是陈人，湖海春回发兴新。\n雷动风行惊蛰戸，天开地闢转鸿钧。\n鳞鳞江色涨石黛，袅袅柳丝揺曲尘。\n欲上兰亭却回棹，笑谈终觉愧清真。",
        "dynasty": "宋",
        "collection_info": null
    },
    {
        "uuid": "59410b44f34b3de9cd361af3710e53c5",
        "title": "携一尊寻春湖上",
        "author": "陆游",
        "content": "酒裏真须勉策勋，百年何啻是中分。\n花梢已点猩猩血，水面初生瑟瑟纹。\n一世极知均腐骨，万钟元自付浮云。\n浩歌不恨无人和，但惜惊飞白鹭群。",
        "dynasty": "宋",
        "collection_info": null
    },
    {
        "uuid": "f6b46979dc5328c730252e780c41c0a2",
        "title": "晦前二日夜欲晓自湖上归对残月独酌",
        "author": "陆游",
        "content": "小阁对寒蟾，山尊尽更添。\n方看一轮满，又嘆两头纤。\n脉脉离云峤，姢姢傍画檐。\n五更清露下，不恨客衣霑。",
        "dynasty": "宋",
        "collection_info": null
    },
    {
        "uuid": "35e03800b63913178d9c1da2bf1bb060",
        "title": "春晓有感",
        "author": "陆游",
        "content": "山杏溪桃续续开，缓歌谁与共传杯。\n年来只有追欢梦，百舌无情又唤回。",
        "dynasty": "宋",
        "collection_info": null
    },
    {
        "uuid": "024eb26bf8ecfe8442b76b7ce52a3657",
        "title": "夜观秦蜀地图",
        "author": "陆游",
        "content": "往者行省临秦中，我亦急服叨从戎。\n散关摩云俯贼垒，清渭如带陈军容。\n高旌缥缈严玉帐，画角悲壮传霜风。\n咸阳不劳三日到，幽州正可一炬空。\n意气已无鸡鹿塞，单于合入蒲萄宫。\n灯前此图忽到眼，白首流落悲涂穷。\n吾皇英武同世祖，诸将行策云台功。\n孤臣昧死欲自荐，君门万里无由通。\n正令选壮不为用，笔墨尚可输微忠。\n何当勒铭纪北伐，更拟草奏祈东封。",
        "dynasty": "宋",
        "collection_info": null
    },
    {
        "uuid": "8800a96805660ced025849dd14ba4d06",
        "title": "久雨小饮",
        "author": "陆游",
        "content": "春来日日风雨横，老去时时衰病攻。\n门外回塘初涨緑，尊前槁面蹔生红。\n未除豪气每自笑，欲吐狂言无与同。\n安得并刀剪檐溜，凭高万里望晴空。",
        "dynasty": "宋",
        "collection_info": null
    },
    {
        "uuid": "15c8efe36fd92bcde3fda27dd19ce3bf",
        "title": "有怀独孤景略",
        "author": "陆游",
        "content": "富贵世间元不乏，此君才大独难成。\n喑呜意气千人废，娴雅风流一座倾。\n韬略岂劳平大敌，文章亦足主齐盟。\n荒山野水涪州路，肠断西风薤露声。",
        "dynasty": "宋",
        "collection_info": null
    },
    {
        "uuid": "c3cdf7bf69a25ba01abea614fb943b1b",
        "title": "春雨復寒遣怀",
        "author": "陆游",
        "content": "去日堂堂挽不回，新年又傍鬓边来。\n雨声欲作海棠祟，书卷只为春睡媒。\n村舍瘦蔬供薄酒，地炉微火伴残灰。\n浩然忽起金鞭兴，漾水嶓山安在哉。",
        "dynasty": "宋",
        "collection_info": null
    },
    {
        "uuid": "ddd9c34cf18de05f1628dfe3537e86aa",
        "title": "春游",
        "author": "陆游",
        "content": "平生乐行役，不耐常闭户。\n今朝新雨霁，一笑整巾屦。\n青猿导幽蹊，春草伴微步。\n虽云尊酒薄，蔬果亦略具。\n辛夷发高枝，杨柳吹堕絮。\n行歌不知远，落日呼野渡。\n横林已栖鸦，浅水犹立鹭。\n归来意颇豪，古锦有新句。",
        "dynasty": "宋",
        "collection_info": null
    },
    {
        "uuid": "f72f48019afb94dc252882be980697b7",
        "title": "海棠",
        "author": "陆游",
        "content": "今日春已半，风雨停出游。\n缾中海棠花，数酌相献酬。\n尚想锦官城，花时乐事稠。\n金鞭过南市，红烛宴西楼。\n千林夸盛丽，一枝赏纤柔。\n狂吟恨未工，烂醉死即休。\n那知茅檐底，白髮见花愁。\n花亦如病姝，掩抑向客羞。\n尤物终动人，要非桃杏俦。\n东风万里恨，浩荡不可收。",
        "dynasty": "宋",
        "collection_info": null
    },
    {
        "uuid": "c249d6c3cdf585b7c5e1e35e06f2da52",
        "title": "寄仗锡平老借用其听琴诗韵",
        "author": "陆游",
        "content": "放翁久矣无此客，闯户儿童皆动色。\n寒泉不食人暍死，素绠银瓶我心恻。\n千金易得一士难，晚途淹泊眼愈寒。\n岂知一旦乃见子，杰语豪笔无僧酸。\n门前清溪天作底，细细风吹縠纹起。\n倚栏一笑谁得知，爱子数诗如此水。\n江湖安得常相从，浩歌相踏卧短篷。\n功名渠自有人了，留我镜中双颊红。",
        "dynasty": "宋",
        "collection_info": null
    },
    {
        "uuid": "5ce70cd5deebcf661d52f4a76932fcc7",
        "title": "五月十四日夜梦一僧持诗编过予有暴雨诗语颇壮予欣然和之聮巨轴欲书未落笔而觉追作此篇",
        "author": "陆游",
        "content": "黑云塞空万马屯，转盼白雨如倾盆。\n狂风疾雷撼干坤，壮哉涧壑相吐吞。\n老龙腾拏下天阍，鳞间火作电脚奔。\n巨松拔起千年根，浮槎断梗何足论。\n我诗欲成醉墨翻，安得此雨洗中原。\n长河衮衮来昆崙，鹳鹊下看黄流浑。",
        "dynasty": "宋",
        "collection_info": null
    },
    {
        "uuid": "4ee0cbd208b9f3a2438544feabcf6e79",
        "title": "新塘观月",
        "author": "陆游",
        "content": "携酒新塘南，中夜欲忘归。\n贪看月满湖，不觉露湿衣。\n天高鹤声厉，风急萤火稀。\n此夕不一醉，行嘆破镜飞。\n渔家亦喜事，未掩水际扉。\n皇天有公道，处处皆清晖。",
        "dynasty": "宋",
        "collection_info": null
    },
    {
        "uuid": "678ffcd01c78fd68fca8975efc20d380",
        "title": "观张提刑周鼎",
        "author": "陆游",
        "content": "他人冨贵堆金璧，曼舞妖歌夸坐客。\n清心好古谁似公，汉庭诸人推博识。\n一朝得此周庙器，买不论赀空四壁。\n苔痕洗尽铜色见，坐卧摩挲欲忘食。\n蛮童捧出客为起，恍如清庙陪剑履。\n腹中奇字粲虫鱼，峄山之碑那得比。\n知公原是功名人，看罢握手同悲辛。\n镐京洛邑在何许，漠漠秋风吹战尘。",
        "dynasty": "宋",
        "collection_info": null
    },
    {
        "uuid": "24f67c520d836f7b4765bd657cdd4528",
        "title": "口占送岩师还大梅护圣",
        "author": "陆游",
        "content": "放翁白髮已萧然，黄纸新除玉局仙。\n寄语山头老师叔，欲分茅舍度残年。",
        "dynasty": "宋",
        "collection_info": null
    },
    {
        "uuid": "37a201d7b622aa01d2eb31feabca065a",
        "title": "八月十四日夜湖山观月",
        "author": "陆游",
        "content": "长空露洗玻璃碧，紫金之盘径三尺。\n忽看擘地出人间，桂树扶疏如淡墨。\n揽衣独立镜湖边，风露万顷秋渺然。\n开帆讵必入东海，骑鲸便可追飞仙。\n冰壶玉瀣侵骨冷，醉看孤鸾舞清影。\n夜阑归舍人已眠，却倩天风为吹醒。",
        "dynasty": "宋",
        "collection_info": null
    },
    {
        "uuid": "08f7ff5a8387b8ce5ad6f6ce93285bdc",
        "title": "十五夜月色皦然有顷云生遂不復见",
        "author": "陆游",
        "content": "北望但空阔，南望横群山。\n青天无翳行素月，寥寥永夜非人间。\n九酝浆成老仙醉，六铢衣薄天宫寒。\n翠眉真人不火食，小立环佩风珊珊。\n横空邀我海山去，缥缈万里骖青鸾。\n相携一笑在云表，徐看玉宇飞金盘。",
        "dynasty": "宋",
        "collection_info": null
    },
    {
        "uuid": "254defff3c2f565a5ac98405b9afb7fd",
        "title": "夜闻秋风感怀",
        "author": "陆游",
        "content": "西风一夜号庭树，起揽戎衣泪溅襟。\n残角声催关月堕，断鸿影隔塞云深。\n数篇零落从军作，一寸凄凉报国心。\n莫倚壮图思冨贵，英豪何限死山林。",
        "dynasty": "宋",
        "collection_info": null
    },
    {
        "uuid": "352209f299cb8e82369a629ca1242485",
        "title": "玉局歌",
        "author": "陆游",
        "content": "玉局祠官殊不恶，衘如冰清俸如鹤。\n酒壶钓具常自随，五尺新篷织青篛。\n倚楼看镜待功名，半世儿痴晚方觉。\n何如醉裏泛桐江，长笛一声吹月落。\n蒋公新冢石马高，谢公飞旐凌秋涛。\n微霜莫遣侵鬓绿，从今二十四考书玉局。",
        "dynasty": "宋",
        "collection_info": null
    },
    {
        "uuid": "e96c9d69c29729b84d27f3c371a303ad",
        "title": "醉歌",
        "author": "陆游",
        "content": "往时一醉论斗石，坐人饮水不能敌。\n横戈击剑未足豪，落笔纵横风雨疾。\n雪中会猎南山下，清晓嶙峋玉千尺。\n道边狐兔何曾问，驰过西村寻虎迹。\n貂裘半脱马如龙，举鞭指麾气吐虹。\n不须分弓守近塞，传檄可使腥膻空。\n小冦逋诛六十载，狺狺猘子势已穷。\n圣朝好生贷孥戮，还尔旧穴去天东。",
        "dynasty": "宋",
        "collection_info": null
    },
    {
        "uuid": "ba9a22fe457a1041b67e5be28dba39d7",
        "title": "闭门",
        "author": "陆游",
        "content": "寂寂云山千万重，闭门不忍嘆涂穷。\n高秋酒熟雪浮瓮，中夜剑归雷吼空。\n近报冦戎迯漠北，岂无貔虎定关中。\n君王犹记孤忠在，安得英豪共此功。",
        "dynasty": "宋",
        "collection_info": null
    },
    {
        "uuid": "3d3535cef1969d49ba3787235291934e",
        "title": "草书歌",
        "author": "陆游",
        "content": "倾家酿酒三千石，闲愁万斛酒不敌。\n今朝醉眼烂岩电，提笔四顾天地窄。\n忽然挥扫不自知，风云入怀天借力。\n神龙战野昏雾腥，奇鬼摧山太阴黑。\n此时驱尽胸中愁，槌床大叫狂堕帻。\n吴笺蜀素不快人，付与高堂三丈壁。",
        "dynasty": "宋",
        "collection_info": null
    },
    {
        "uuid": "a352b938da5939ca13e3e50780be2175",
        "title": "野饮夜归戏作",
        "author": "陆游",
        "content": "青海天山战未鏖，即今尘暗旧戎袍。\n风高乍觉弓声劲，霜冷初增酒兴豪。\n未办大名垂宇宙，空成恸哭向蓬蒿。\n灞亭老将归常夜，无奈人间儿女曹。",
        "dynasty": "宋",
        "collection_info": null
    },
    {
        "uuid": "103063006dddd48f9374bacf66dd5757",
        "title": "夜泊水村",
        "author": "陆游",
        "content": "腰间羽箭久凋零，太息燕然未勒铭。\n老子犹堪绝大漠，诸君何至泣新亭。\n一身报国有万死，双鬓向人无再青。\n记取江湖泊船处，卧闻新雁落寒汀。",
        "dynasty": "宋",
        "collection_info": null
    },
    {
        "uuid": "84679156f5335f35b6e5678ef3fe8ad1",
        "title": "幽居",
        "author": "陆游",
        "content": "遶屋巉巉碧玉峰，箇中天遣养疏慵。\n捐书已嘆空虚腹，得酒还浇垒块胸。\n曲几坐看窥戸月，短篷卧听隔城钟。\n柴桑自有归来意，枉道人间不见容。",
        "dynasty": "宋",
        "collection_info": null
    },
    {
        "uuid": "f9bbf8c1bf279c4bcbfe2496e9679c25",
        "title": "与邻翁登山亭",
        "author": "陆游",
        "content": "数掩槿篱围夕照，一间茅舍背阴崖。\n吾生扰扰实无乐，人事悠悠那可谐。\n忧患向来侵绿鬓，登临此日费青鞋。\n京华旧友凋零尽，野老逢迎一散怀。",
        "dynasty": "宋",
        "collection_info": null
    },
    {
        "uuid": "fc971e4ddcbfe3b719e00a5e64f9b5f5",
        "title": "无题",
        "author": "陆游",
        "content": "轣辘氊车赴密期，追欢最数牡丹时。\n新春欲近犹贪喜，旧爱濳移不自知。\n宝镜尘生鸾怅望，钿筝弦绝雁参差。\n玉壶莫贮臙脂泪，从湿泥金带上诗。",
        "dynasty": "宋",
        "collection_info": null
    },
    {
        "uuid": "3e39c9a15c29cc86cd880c43f4bc1630",
        "title": "遣兴",
        "author": "陆游",
        "content": "平生与俗马牛风，落魄人间亦未穷。\n绿绮奏终香缕碧，乌丝书罢烛花红。\n梦中吴蜀山川近，醉后周秦战伐空。\n投老飘然君勿笑，也胜鱼鸟在池笼。",
        "dynasty": "宋",
        "collection_info": null
    },
    {
        "uuid": "c72c2f1a9049cd4685370db85f77efe9",
        "title": "梦宴客大楼上命笔作诗既觉续成之",
        "author": "陆游",
        "content": "表裏江山亦乐哉，华缨满座敌邹枚。\n歌从郢客楼中听，猎向樊姬墓上回。\n梅蘂香清篸宝髻，熊蹯味美按新醅。\n眼边歴歴兴亡事，欲赋章华恐过哀。",
        "dynasty": "宋",
        "collection_info": null
    },
    {
        "uuid": "b8d6c6e03b451e44fffa17b6f8a5aff7",
        "title": "新塘夜归",
        "author": "陆游",
        "content": "烟月茫茫十里堤，数声渔唱埭东西。\n旋烧新兔倾村酒，扶得归来醉似泥。",
        "dynasty": "宋",
        "collection_info": null
    },
    {
        "uuid": "eecb60b46696559181aea1d654bc2898",
        "title": "古风三首  其一",
        "author": "陆游",
        "content": "少年暮黄老，雅志在山林。\n火食亦彊勉，宁有婚宦心。\n失脚堕世网，衰病忽侵寻。\n放逐适天幸，独恨山未深。\n一床元不睡，翛然横素琹。\n开门毛髮冷，湖阔月欲沈。",
        "dynasty": "宋",
        "collection_info": null
    },
    {
        "uuid": "569ab9f2e3296c63f083b35184a555b7",
        "title": "古风三首  其二",
        "author": "陆游",
        "content": "贺监未尝死，江天醉初醒。\n逸少亦度世，弭节过兰亭。\n吾本淡荡人，转徙如蓬萍。\n聊凭一杯绿，驻此双鬓青。\n邂逅两仙翁，笙鹤游青冥。\n还家不能食，浊世纷羶腥。",
        "dynasty": "宋",
        "collection_info": null
    },
    {
        "uuid": "2e29b57d7b5fadd619c98e12deabd0ec",
        "title": "古风三首  其三",
        "author": "陆游",
        "content": "功名如博戏，大叫或作卢。\n文辞组绣耳，初不繫贤愚。\n负恃已可笑，憎嫉真区区。\n平生学金丹，我岂斯人徒。\n啸歌醉自和，颜鬓老不枯。\n却后五百年，烟雨钓镜湖。",
        "dynasty": "宋",
        "collection_info": null
    },
    {
        "uuid": "842863a274a825d66267a4a30f1d80bb",
        "title": "累日无酒亦不肉食戏作此诗",
        "author": "陆游",
        "content": "小筑精庐剡曲傍，枵然蝉腹与龟肠。\n酒钱觅处无司业，斋日多来似太常。\n云碓旋舂菰米滑，风炉亲候药苖香。\n明年更入南山去，要试囊中服玉方。",
        "dynasty": "宋",
        "collection_info": null
    },
    {
        "uuid": "feb07f8204705aba0ed7ffad3e03708f",
        "title": "读书",
        "author": "陆游",
        "content": "读书四更灯欲尽，胸中太华蟠千仞。\n仰呼青天那得闻，穷到白头犹自信。\n策名委质本为国，岂但空取黄金印。\n故都即今不忍说，空宫夜夜飞秋燐。\n士初许身辈稷契，岁晚所立惭廉蔺。\n正看愤切诡成功，已復雍容託观衅。\n虽然知人要未易，讵可例轻天下士。\n君不见长松卧壑困风霜，时来屹立扶明堂。",
        "dynasty": "宋",
        "collection_info": null
    },
    {
        "uuid": "fd59a20dc3b9010327172ef4282f3cfb",
        "title": "自妙相归将至杜浦堰舟中作",
        "author": "陆游",
        "content": "斜阳发东郭，初夜转西城。\n寺阁疏钟动，渔村远火明。\n苍茫林霭灭，扑漉水禽惊。\n渐喜吾庐近，遥闻过埭声。",
        "dynasty": "宋",
        "collection_info": null
    },
    {
        "uuid": "cbc4392e0749c215133ffdcc94eeb559",
        "title": "秋兴",
        "author": "陆游",
        "content": "樵风溪上弄扁舟，濯锦江边忆旧游。\n豪竹哀丝真昨梦，爽砧繁杵又惊秋。\n坠枝橘熟初堪剪，浮瓮醅香恰受篘。\n莫道身闲总无事，孤灯夜夜写清愁。",
        "dynasty": "宋",
        "collection_info": null
    },
    {
        "uuid": "fd0a5d01b8812dccf6e8e823698b98d4",
        "title": "哀北",
        "author": "陆游",
        "content": "太行天下脊，黄河出昆崙。\n山川形胜地，歴世多名臣。\n哀哉六十年，左衽沦胡尘。\n抱负虽奇伟，没齿不得伸。\n老夫实好义，北望常酸辛。\n何当拥黄旗，径涉白马津。\n穷追殄犬羊，旁招出凤麟。\n努力待传檄，勿谓吴无人。",
        "dynasty": "宋",
        "collection_info": null
    },
    {
        "uuid": "cabf9e2d1f38198ced53c47497f3be08",
        "title": "琵琶",
        "author": "陆游",
        "content": "西蜀琵琶逻逤槽，梨园旧谱郁轮袍。\n绣筵银烛燕宫夜，一饮千钟未足豪。",
        "dynasty": "宋",
        "collection_info": null
    },
    {
        "uuid": "a8788d70864f856494379eda6d9c9aa0",
        "title": "三江舟中大醉作",
        "author": "陆游",
        "content": "志欲冨天下，一身常苦饥。\n气可吞匈奴，束带向小儿。\n天公无由问，世俗那得知。\n挥手散醉髮，去隐云海涯。\n风息天镜平，涛起雪山倾。\n轻帆入浩荡，百怪不可名。\n虹竿秋月鈎，巨鰲倘可求。\n灭迹从今逝，回看隘九州。",
        "dynasty": "宋",
        "collection_info": null
    },
    {
        "uuid": "cb5e451be41de00b1fb71ce4595e08be",
        "title": "短歌行",
        "author": "陆游",
        "content": "百年鼎鼎世共悲，晨钟暮鼓无休时。\n碧桃红杏易零落，翠眉玉颊多别离。\n涉江采菱风败意，登楼待月云为祟。\n功名常畏谤谗兴，冨贵毎同衰病至。\n人生可嘆十八九，自古危机无妙手。\n正令插翮上青云，不如得钱即沽酒。",
        "dynasty": "宋",
        "collection_info": null
    },
    {
        "uuid": "09fe5f4a13dc52d038d77cfe68db9b43",
        "title": "悲秋",
        "author": "陆游",
        "content": "秋灯如孤萤，熠熠耿窗户。\n秋雨如漏壶，点滴连早暮。\n我岂楚逐臣，惨怆出怨句。\n逢秋未免悲，直以忧国故。\n三军老不战，比屋困征赋。\n可使江淮间，岁岁常列戍。",
        "dynasty": "宋",
        "collection_info": null
    },
    {
        "uuid": "c4cd2c0f7987c3f34fea039c3b83b33b",
        "title": "步至西村",
        "author": "陆游",
        "content": "一饱无余事，西村偶独行。\n榰笻息微倦，汲井潄余酲。\n川阔雁平度，谷虚云乱生。\n绝知丰岁乐，笑语隔柴荆。",
        "dynasty": "宋",
        "collection_info": null
    },
    {
        "uuid": "317042e838c397fc61fc4084c5bf2909",
        "title": "题接待院壁",
        "author": "陆游",
        "content": "笙歌凄咽离亭晚，回首高城半掩门。\n疉疉远山横翠霭，姢姢新月耿黄昏。\n未嫌双橹妨欹枕，自是孤舟易断魂。\n遥想柯桥落帆处，隔江微火认渔村。",
        "dynasty": "宋",
        "collection_info": null
    },
    {
        "uuid": "2b85cd610565aa66c8025421a7bcdba7",
        "title": "九月晦日作四首  其一",
        "author": "陆游",
        "content": "菊枝倾倒不成丛，桐叶凋零已半空。\n自是老来多感慨，不应萧瑟为秋风。",
        "dynasty": "宋",
        "collection_info": null
    },
    {
        "uuid": "a1548f460bb641d1b937624160d87afe",
        "title": "九月晦日作四首  其二",
        "author": "陆游",
        "content": "山路清寒近探梅，振衣高处兴悠哉。\n飞鸿杳杳江天阔，一片愁从万里来。",
        "dynasty": "宋",
        "collection_info": null
    },
    {
        "uuid": "d6c6f8249779d01dc02900a6318c1016",
        "title": "九月晦日作四首  其三",
        "author": "陆游",
        "content": "锦城谁与寄音尘，望断秋江六六鳞。\n正使倾家供曲蘖，定知不解醉愁人。",
        "dynasty": "宋",
        "collection_info": null
    },
    {
        "uuid": "11d3b4c92b3b1ca5d06368884450b168",
        "title": "九月晦日作四首  其四",
        "author": "陆游",
        "content": "炊烟漠漠衡门寂，寒日昏昏倦鸟还。\n数树丹枫映苍桧，天工觧作范寛山。",
        "dynasty": "宋",
        "collection_info": null
    },
    {
        "uuid": "a3e4b1229e8fe3b48f6d83b346dd6530",
        "title": "陶山遇雪觉林迁庵主见招不果往",
        "author": "陆游",
        "content": "山中大雪二尺彊，道边虎迹如椀大。\n衰翁畏虎復畏寒，招唤不来公勿怪。\n梨花开时好风日，走马寻公作寒食。\n不须沽酒饮陶濳，箭笋蕨芽如蜜甜。",
        "dynasty": "宋",
        "collection_info": null
    },
    {
        "uuid": "0324173337c9aac4ab60bddd99378954",
        "title": "哭王季夷",
        "author": "陆游",
        "content": "超遥天马渥洼来，万里修途忍勒回。\n爽气即今犹可想，旧游何处不堪哀。\n梦中有客徴残锦，地下无炉铸横财。\n欲酹一尊身尚病，鬛封春露湿苍苔。",
        "dynasty": "宋",
        "collection_info": null
    },
    {
        "uuid": "c564da7ffb629a090bba72c357dc1321",
        "title": "樊江晚泊",
        "author": "陆游",
        "content": "碧云吞日天欲暮，城西捩柁城东路。\n莼羮菰饭香满船，正是江头落帆处。\n荻洲渔火远更明，烟水苍茫闻雁声。\n不是绿尊能破闷，白头客路若为情。",
        "dynasty": "宋",
        "collection_info": null
    },
    {
        "uuid": "657c596ec59c10f97e3831fd43a758ec",
        "title": "蛾眉村旅舍作",
        "author": "陆游",
        "content": "小雨初收景气和，青苔狼藉落梅多。\n曲肱野店睡斜日，濯足溪桥鸣细波。\n久厌俗情生眼白，近承天诏赐颜酡。\n骑鲸未返蓬壶去，此路犹须几浩歌。",
        "dynasty": "宋",
        "collection_info": null
    },
    {
        "uuid": "b32cd9133396397cdcb573309812ffa9",
        "title": "娥江野饮赠刘道士",
        "author": "陆游",
        "content": "春光盎盎催官柳，柳色黄如醆中酒。\n桥边微径惬幽寻，世外高人共携手。\n参差茅舍出木末，隐映酒旗当浦口。\n插花处处引村童，失道时时问耕叟。\n客堪共醉百无一，事不谐心十常九。\n日斜潮落不可留，孤舟欲上频搔首。",
        "dynasty": "宋",
        "collection_info": null
    },
    {
        "uuid": "81e79466636b343edbb6573fe925f3f3",
        "title": "丈亭遇老人长眉及肩欲就之语忽已张帆吹笛而去",
        "author": "陆游",
        "content": "飒飒长眉緑覆肩，欲推寿数意茫然。\n若非楚国庚寅岁，定是尧时丙子年。\n铜笛一声惊宿鹭，蒲帆数幅破晴烟。\n遥知乘醉江湖去，黄鹤楼头又放颠。",
        "dynasty": "宋",
        "collection_info": null
    },
    {
        "uuid": "34389ae64d3fbee602eaf93357ad5b8b",
        "title": "寓舍闻禽声",
        "author": "陆游",
        "content": "日暖林梢鹎鵊鸣，稻陂无处不青青。\n老农睡足犹慵起，支枕东窗尽意听。",
        "dynasty": "宋",
        "collection_info": null
    },
    {
        "uuid": "8a019bed4c6537fe26841b5e78ef8150",
        "title": "春晚",
        "author": "陆游",
        "content": "雨足人家插稻秧，蚕生邻女采桑黄。\n万花扫迹春将暮，百草吹香日正长。\n闲觅啼莺穿北崦，戏随飞蝶过东冈。\n飘然且喜身彊健，不怪儿曹笑老狂。",
        "dynasty": "宋",
        "collection_info": null
    },
    {
        "uuid": "8e828c7e8d184a55c81a9785b2d57bf5",
        "title": "题莹师钓台图",
        "author": "陆游",
        "content": "羊裘老子钓鱼处，开卷令人双眼明。\n未可怱怱便持去，夜窗吾欲听滩声。",
        "dynasty": "宋",
        "collection_info": null
    },
    {
        "uuid": "55c3be8794f9abb92899711451b3db30",
        "title": "仗锡平老具舟车迎前天衣印老印悉遣还策杖访之作二绝句奉送兼简平  其一",
        "author": "陆游",
        "content": "画舫篮舆不许前，白头行脚意超然。\n舜江禹穴千山水，尽在高人拄杖边。",
        "dynasty": "宋",
        "collection_info": null
    },
    {
        "uuid": "f61b705875a74b10f8f326de114f5266",
        "title": "仗锡平老具舟车迎前天衣印老印悉遣还策杖访之作二绝句奉送兼简平  其二",
        "author": "陆游",
        "content": "鱼鼓声中白氎巾，南山笋蕨一番新。\n长安不是无卿相，林下平津独可人。",
        "dynasty": "宋",
        "collection_info": null
    },
    {
        "uuid": "0d7abfab27e17f9454821047a22b1b7b",
        "title": "湖边晓行",
        "author": "陆游",
        "content": "蹇驴清晓掠湖堤，缓辔迎凉帽影低。\n露拆渚莲红渐闹，雨催陂稻緑初齐。\n先秋叶已时时堕，失旦鸡犹续续啼。\n不是老来忘睡美，戴星南亩惯扶犁。",
        "dynasty": "宋",
        "collection_info": null
    },
    {
        "uuid": "217ac2b4d89129f09960256aa51f4598",
        "title": "久雨杜门遣怀",
        "author": "陆游",
        "content": "风雨萧萧卧掩关，经旬登览负溪山。\n也知解送丰年喜，无奈难消永日闲。\n平野横吹看凌厉，画檐高泻听淙潺。\n城闉路断吾何恨，浊酒枯鱼亦破颜。",
        "dynasty": "宋",
        "collection_info": null
    },
    {
        "uuid": "6496785bf6fbd4d4101b63b0a0dfdcab",
        "title": "梅雨陂泽皆满",
        "author": "陆游",
        "content": "雨暗迷行路，溪深没旧痕。\n汪汪牛湩白，盎盎酒醅浑。\n暖浸千畦稻，横通十里村。\n群蛙更堪笑，鼓吹闹黄昏。",
        "dynasty": "宋",
        "collection_info": null
    },
    {
        "uuid": "7af2d62c73302803e43b085167c4c1c9",
        "title": "夜意二首  其一",
        "author": "陆游",
        "content": "幌外灯青见鼠行，林梢月黑有枭鸣。\n只言中夏夜偏短，万里梦回天未明。",
        "dynasty": "宋",
        "collection_info": null
    },
    {
        "uuid": "986f7eba4b2ded9503dcb7008403b48d",
        "title": "夜意二首  其二",
        "author": "陆游",
        "content": "睡觉邻鸡已再啼，蓬窗灯暗雨凄凄。\n东家蹇驴不用借，明日门前一尺泥。",
        "dynasty": "宋",
        "collection_info": null
    },
    {
        "uuid": "f23358a24ff57e7f7d0f12a1179ec8cc",
        "title": "幽事",
        "author": "陆游",
        "content": "老境俗缘减，闲居幽事多。\n去沙通断涧，插援护新荷。\n棋罢看山卧，钓归揺檝歌。\n余年端有几，风月且婆娑。",
        "dynasty": "宋",
        "collection_info": null
    },
    {
        "uuid": "94645e76b770b87e5853a0ce54063ec0",
        "title": "对酒戏作",
        "author": "陆游",
        "content": "去日奔轮不啻过，凌烟勲业已蹉跎。\n只言一寸丹心在，无奈千茎白髮何。\n色比鹅雏京口酒，声如珠贯渭城歌。\n身闲取醉真当勉，莫学痴人梦螘窠。",
        "dynasty": "宋",
        "collection_info": null
    },
    {
        "uuid": "fda4299df48d5d47094f41e4b216256d",
        "title": "夏雨",
        "author": "陆游",
        "content": "清风起湖滨，急雨来天末。\n蚊蝇遽退听，松竹例苏活。\n奇声集空庭，爽气生细葛。\n素秋虽尚遥，聊喜寛肺渇。",
        "dynasty": "宋",
        "collection_info": null
    },
    {
        "uuid": "09b88d7290edeac491e8efbbf0182d1c",
        "title": "军中杂歌八首  其一",
        "author": "陆游",
        "content": "三受降城无壅城，贼来杀尽始还营。\n漠南漠北静如扫，清夜不闻胡马声。",
        "dynasty": "宋",
        "collection_info": null
    },
    {
        "uuid": "fb62d58ed36cfab0dce8ad556331a316",
        "title": "军中杂歌八首  其二",
        "author": "陆游",
        "content": "秦人万里筑长城，不如壮士守北平。\n晓来碛中雪一丈，洗尽烟尘春草生。",
        "dynasty": "宋",
        "collection_info": null
    },
    {
        "uuid": "a5a2af066d80adca6f86404b20bd4e9a",
        "title": "军中杂歌八首  其三",
        "author": "陆游",
        "content": "匈奴莫復倚长戈，来欵军门早乞和。\n铁骑如山尚可避，飞将军来汝奈何。",
        "dynasty": "宋",
        "collection_info": null
    },
    {
        "uuid": "67726c1513c22ec8f5567a3d8da3db8c",
        "title": "军中杂歌八首  其四",
        "author": "陆游",
        "content": "名王金冠玉蹀躞，面縳纛下声呱呱。\n稿街未遽要汝首，卖与酒家钳作奴。",
        "dynasty": "宋",
        "collection_info": null
    },
    {
        "uuid": "4930c9378d001f546bfbbe351f3b820b",
        "title": "军中杂歌八首  其五",
        "author": "陆游",
        "content": "三月未春冰塞川，冬月苦寒雪闇天。\n紫髯将军晓射虎，吓杀胡儿箭似椽。",
        "dynasty": "宋",
        "collection_info": null
    },
    {
        "uuid": "bd0b2aff7b0ac0476675be6403c63628",
        "title": "军中杂歌八首  其六",
        "author": "陆游",
        "content": "北面行台号令新，绣旗豹尾渡河津。\n檄书纔下降书至，不用儿郎打女真。",
        "dynasty": "宋",
        "collection_info": null
    },
    {
        "uuid": "f52cc3d85d3765cc99503f9169750a45",
        "title": "军中杂歌八首  其七",
        "author": "陆游",
        "content": "渔阳儿女美如花，春风楼上学琵琶。\n如今便死知无恨，不属番家属汉家。",
        "dynasty": "宋",
        "collection_info": null
    },
    {
        "uuid": "b5289a5424d7e68a900fcb019e361e46",
        "title": "军中杂歌八首  其八",
        "author": "陆游",
        "content": "北庭茫茫秋草枯，正东万里是皇都。\n征人楼上看太白，思妇城南迎紫姑。",
        "dynasty": "宋",
        "collection_info": null
    },
    {
        "uuid": "8471a41c5ebef5b535560e102077f0b8",
        "title": "夏夜舟中闻水鸟声甚哀若曰姑恶感而作诗",
        "author": "陆游",
        "content": "女生藏深闺，未省窥墙藩。\n上车移所天，父母为它门。\n妾身虽甚愚，亦知君姑尊。\n下床头鸡鸣，梳髻着襦裙。\n堂上奉洒扫，厨中具盘飱。\n青青摘葵苋，恨不美熊蹯。\n姑色少不怡，衣袂湿泪痕。\n所冀妾生男，庶几姑弄孙。\n此志竟蹉跎，薄命来谗言。\n放弃不敢怨，所悲孤大恩。\n古路傍陂泽，微雨鬼火昏。\n君听姑恶声，无乃谴妇魂。",
        "dynasty": "宋",
        "collection_info": null
    },
    {
        "uuid": "6fde228a285baa0a4e3cc12c27c8f333",
        "title": "暮归舟中二首  其一",
        "author": "陆游",
        "content": "五月未剧暑，暮从城市还。\n断虹低饮涧，落日远衘山。\n蠏舍丛芦外，菱舟薄霭间。\n诗情终草草，虚遣鬓毛斑。",
        "dynasty": "宋",
        "collection_info": null
    },
    {
        "uuid": "7334edcbfcb44f570765dbef73557764",
        "title": "暮归舟中二首  其二",
        "author": "陆游",
        "content": "湖水绿可爱，弄桡衝夕霏。\n林昏渔火壮，山转寺钟微。\n老嘆世情恶，穷知心事违。\n回头语孤鹤，伴我莫先飞。",
        "dynasty": "宋",
        "collection_info": null
    },
    {
        "uuid": "44fe9e25be3acdbbbc0dc732c314decb",
        "title": "夏夜四首  其一",
        "author": "陆游",
        "content": "夏夜忽已半，东冈月初生。\n起行遶庭树，爱此露滴声。\n漂流忆安卧，局促念遐征。\n幽怀谁晤语，华觞还自倾。",
        "dynasty": "宋",
        "collection_info": null
    },
    {
        "uuid": "7a1df337b7fe284c07a7d465d09d4c54",
        "title": "夏夜四首  其二",
        "author": "陆游",
        "content": "萤火喜暗庭，桐叶矜冷雨。\n幽人悄不寐，独夜谁与处。\n干坤信无情，岁月遽如许。\n明发视镜中，鬓丝添几缕。",
        "dynasty": "宋",
        "collection_info": null
    },
    {
        "uuid": "b6a1afc2093c8d654e79871c2342046c",
        "title": "夏夜四首  其三",
        "author": "陆游",
        "content": "庭荒蔓草长，堂豁爽气入。\n悠然推枕起，聊作倚杖立。\n飞萤亦避雨，黏栋光熠熠。\n南邻输税归，小妇愁夜汲。",
        "dynasty": "宋",
        "collection_info": null
    },
    {
        "uuid": "2dc00b6e9b2ab34722acfecd3b157394",
        "title": "夏夜四首  其四",
        "author": "陆游",
        "content": "结屋在郊墟，翛然谢炎炽。\n窗扉故阒寂，水竹亦幽邃。\n飞虫望灯集，栖燕衝雨至。\n石枕与葛幮，美哉今夕睡。",
        "dynasty": "宋",
        "collection_info": null
    },
    {
        "uuid": "3497f6ebe04fffce86e35aca26e936be",
        "title": "北渚",
        "author": "陆游",
        "content": "北渚露浓苹叶老，南塘雨过藕花稀。\n新秋渐近蝉更急，残日已沉鸦未归。\n铜镜面颜无药驻，玉关勲业与心违。\n一蓑一笠生涯在，且醉苍苔旧钓矶。",
        "dynasty": "宋",
        "collection_info": null
    },
    {
        "uuid": "533e4452bcb3cd940b57d8784cdd55d7",
        "title": "夏日五鼓起戏书",
        "author": "陆游",
        "content": "老鸡喔喔桑树颠，明星磊磊茅屋边。\n我兴视夜不復眠，坐看朝暾浴虞渊。\n开窗清风来穆然，拂几洗研整蠧编。\n火云崔嵬忽满天，安得羲和徐着鞭。",
        "dynasty": "宋",
        "collection_info": null
    },
    {
        "uuid": "07f570e7fe7d3416f2a2880cbcd55f9c",
        "title": "雨夜",
        "author": "陆游",
        "content": "急雨如河泻瓦沟，空堂卧对一灯幽。\n老鸡多事彊知晓，落叶无情先报秋。\n身未盖棺谁可料，尊常有酒莫闲愁。\n功名老大从来事，且復长歌起饭牛。",
        "dynasty": "宋",
        "collection_info": null
    },
    {
        "uuid": "1a26aa3e3877aa5fc635cbc247a26109",
        "title": "小立",
        "author": "陆游",
        "content": "旷怀尘事外，小立緑阴间。\n举世皆嫌拙，平生剩得闲。\n江郊云易暗，旱岁雨终悭。\n欲醉尊无酒，悠然对暮山。",
        "dynasty": "宋",
        "collection_info": null
    },
    {
        "uuid": "f6d23676a0124e5cf29b88b99e964f4e",
        "title": "徙倚",
        "author": "陆游",
        "content": "渔扉夕不掩，徙倚欲三更。\n月正树无影，露浓荷有声。\n峥嵘岁将晚，悄怆恨难平。\n坐念中原没，男儿恐浪生。",
        "dynasty": "宋",
        "collection_info": null
    },
    {
        "uuid": "09f0b4581aa9a043941db10fe5015ee7",
        "title": "居山",
        "author": "陆游",
        "content": "涉世缘虽薄，居山味自长。\n穿云双履湿，洗药一溪香。\n有酒作脸缬，无愁供鬓霜。\n辽天渺归鹤，千载付茫茫。",
        "dynasty": "宋",
        "collection_info": null
    },
    {
        "uuid": "c78ef30897631117b6f9a71c3ad10be0",
        "title": "秋兴二首  其一",
        "author": "陆游",
        "content": "白髮萧萧欲满头，归来三见故山秋。\n醉凭高阁干坤大，病入中年日月遒。\n百战铁衣空许国，五更画角只生愁。\n明朝烟雨桐江岸，且占丹枫繫钓舟。",
        "dynasty": "宋",
        "collection_info": null
    },
    {
        "uuid": "035ee8e548bccca9a48eb4f1de9c6186",
        "title": "秋兴二首  其二",
        "author": "陆游",
        "content": "暮境何堪与病遭，西风落叶拥亭皋。\n极知世上人情恶，且放江边醉眼高。\n应俗纷纷何日了，咏诗混混寄吾豪。\n碧油金锁平生意，未许人言学楚骚。",
        "dynasty": "宋",
        "collection_info": null
    },
    {
        "uuid": "39965a681228843e9ead75995f64a2be",
        "title": "八月五日夜半起饮酒作草书数纸",
        "author": "陆游",
        "content": "有漏神仙有髮僧，碧幮欹枕对秋灯。\n忽然起索三升酒，飒飒蛟龙入剡藤。",
        "dynasty": "宋",
        "collection_info": null
    },
    {
        "uuid": "db25eb77abe817d9a3ea8eaab31f0926",
        "title": "秋雨渐凉有怀兴元三首  其一",
        "author": "陆游",
        "content": "八月山中夜渐长，雨声灯影共凄凉。\n遥知南郑风霜早，已有寒熊犯猎塲。",
        "dynasty": "宋",
        "collection_info": null
    },
    {
        "uuid": "469140ccb4c331c1e6927ab726ea390b",
        "title": "秋雨渐凉有怀兴元三首  其二",
        "author": "陆游",
        "content": "十年前在古梁州，痛饮无时不惯愁。\n最忆夜分歌舞歇，卧听秦女擘箜篌。",
        "dynasty": "宋",
        "collection_info": null
    },
    {
        "uuid": "a9206f2a25ea263300023a0eddd49c82",
        "title": "秋雨渐凉有怀兴元三首  其三",
        "author": "陆游",
        "content": "清梦初回秋夜阑，床前耿耿一灯残。\n忽闻雨掠蓬窗过，犹作当时铁马看。",
        "dynasty": "宋",
        "collection_info": null
    },
    {
        "uuid": "efb5bb4861f11026bf9fe2efb28226da",
        "title": "秋风曲",
        "author": "陆游",
        "content": "秋风吹雨鸣窗纸，壮士不眠推枕起。\n床头金尽酒尊空，枥马相看涙如洗。\n鸿门覇上百万师，安西北庭九千里。\n帐前画角声入云，陇上铁衣光照水。\n横飞渡辽健如鹘，谈笑不劳投马棰。\n堂堂羽檄从天下，夜半斫营孱可鄙。\n拾萤读书定何益，投笔取封当努力。\n百斤长刀两石弓，饱将两耳听秋风。",
        "dynasty": "宋",
        "collection_info": null
    },
    {
        "uuid": "d55aad0f532d5ccfa8e86dbd88188416",
        "title": "送宣书记并寄其兄昙才二公",
        "author": "陆游",
        "content": "在吴识昙公，至蜀识才公。\n弥天宣书记，晚乃得从容。\n是家固多贤，天遣慰我穷。\n初秋夏末时，衲子各西东。\n子独惜此别，共语夜烛红。\n怪我耐逆境，万事一笑空。\n子顾知我否，视身如枯蓬。\n枯蓬未变灭，姑当付之风。\n家世无高年，我今六十翁。\n俯仰几时客，结束已匆匆。\n那将须臾景，更受忧患攻。\n愿言早来归，相就煮晚菘。",
        "dynasty": "宋",
        "collection_info": null
    },
    {
        "uuid": "0462a8aa1c043fa605041d583fa0d787",
        "title": "起晚戏作",
        "author": "陆游",
        "content": "地偏身饱闲，秋爽睡殊美。\n老鸡每愧渠，三唱呼未起。\n厨人罢晨汲，童子愁屣履。\n惰慵虽可嘲，安静良足喜。\n心空梦亦少，酣枕甘若醴。\n不学多事人，南柯豪众蚁。",
        "dynasty": "宋",
        "collection_info": null
    },
    {
        "uuid": "d544970792345e38c58f9e42abd87c79",
        "title": "饮村店夜归二首  其一",
        "author": "陆游",
        "content": "致主初心陋汉唐，暮年身世落农桑。\n草烟牛迹西山外，又卧旗亭送夕阳。",
        "dynasty": "宋",
        "collection_info": null
    },
    {
        "uuid": "498cfde15faa255d963b969d4592361c",
        "title": "饮村店夜归二首  其二",
        "author": "陆游",
        "content": "滟滟村醪君勿辞，橙椒香美白鹅肥。\n醉中忘却身今老，戏逐萤光蹋雨归。",
        "dynasty": "宋",
        "collection_info": null
    },
    {
        "uuid": "56ccd803467a326b59c1ac681c2de298",
        "title": "雨夜感怀",
        "author": "陆游",
        "content": "点滴空阶雨送凉，青灯对影独凄伤。\n身如病木惊秋早，心似鳏鱼怯夜长。\n铸得黄金犹有术，扫空白髮定无方。\n萧然禅榻君休笑，一卷残书伴枕傍。",
        "dynasty": "宋",
        "collection_info": null
    },
    {
        "uuid": "e95b642f09cf6f0d40942c7a1218d48e",
        "title": "寄叶道人",
        "author": "陆游",
        "content": "白首不堪忧患缠，要将乐事饯流年。\n寻山犹费几两屐，贮酒真须百斛舩。\n若信王侯等蝼蚁，可因富贵失神仙。\n惊人亦莫摩铜狄，泰华松风足昼眠。",
        "dynasty": "宋",
        "collection_info": null
    },
    {
        "uuid": "97e2711c613ba0cf919e1ff55bffcc38",
        "title": "月下小酌",
        "author": "陆游",
        "content": "昨日雨遶檐，孤灯对搔首。\n今夜月满庭，长歌倚衰柳。\n世变浩无穷，成败翻覆手。\n人生最乐事，卧听压新酒。\n我归自梁益，零落怆亲友。\n纷纷堕鬼録，何人得长久。\n后生多不识，讵肯顾衰朽。\n一杯无与同，敲门唤邻叟。",
        "dynasty": "宋",
        "collection_info": null
    },
    {
        "uuid": "47573983c997ff6ada5f070ecf91da05",
        "title": "读袁公路传",
        "author": "陆游",
        "content": "成败相寻岂有常，英雄最忌数悲伤。\n芜蒌豆粥从来事，何恨邮亭坐箦床。",
        "dynasty": "宋",
        "collection_info": null
    },
    {
        "uuid": "f537578e9fb7ff18b3f5f47e12e165ad",
        "title": "邻曲小饮",
        "author": "陆游",
        "content": "早稻喜登塲，相呼集野堂。\n迎霜新兔美，近社浊醪香。\n茆屋滴残雨，竹篱围夕阳。\n新丰不须作，真箇是吾乡。",
        "dynasty": "宋",
        "collection_info": null
    },
    {
        "uuid": "4765a9fd427f3c41f613bc35e65b55f3",
        "title": "秋夜观月二首  其一",
        "author": "陆游",
        "content": "梦回残烛耿房栊，杳杳江天叫断鸿。\n病骨不禁风露重，披衣小立月明中。",
        "dynasty": "宋",
        "collection_info": null
    },
    {
        "uuid": "4f34e49019fdbf5d28b7134c4821f80b",
        "title": "秋夜观月二首  其二",
        "author": "陆游",
        "content": "谁琢天边白玉盘，亭亭破雾上高寒。\n山房无客儿贪睡，常恨清光独自看。",
        "dynasty": "宋",
        "collection_info": null
    },
    {
        "uuid": "5793dbbc7e150f430a7b1bc484aec7b7",
        "title": "枕上",
        "author": "陆游",
        "content": "香冷灯昏梦自惊，清愁冉冉带余酲。\n夜长谁作幽人伴，惟是蛩声与月明。",
        "dynasty": "宋",
        "collection_info": null
    },
    {
        "uuid": "102cdd900cf89468ae7ae5d9dd45d089",
        "title": "秋夕大风松声甚壮戏作短歌",
        "author": "陆游",
        "content": "人生不自怜，坐受外物械。\n荣华难把玩，俄顷皆变坏。\n山栖亦何有，耳目差旷快。\n秋郊多烈风，夜壑起松籁。\n初闻尚萧瑟，髣髴听严濑。\n忽如倒巨浸，便欲翻大块。\n又疑楚汉战，澒洞更胜败。\n不然六月雨，雷电奔百怪。\n三更势稍敛，铁马归入塞。\n孰能从吾游，洗汝胸次隘。",
        "dynasty": "宋",
        "collection_info": null
    },
    {
        "uuid": "920cd65393c71feea951610e5ec36f61",
        "title": "明河篇",
        "author": "陆游",
        "content": "明河八月转分明，炯如素练西南倾。\n年年岁岁见河汉，坊坊曲曲闻碪声。\n良人万里事征行，碪声中有玉关情。\n遥知铁衣冷如水，指点明河白髮生。\n碛中草死骆驼鸣，万里却望长安城。\n儿生总角爷未见，归心顿觉封侯轻。\n汉家自古有夷狄，付与穷荒何足惜。\n只愿天狼无光太白低，还家为妇说安西。",
        "dynasty": "宋",
        "collection_info": null
    },
    {
        "uuid": "3f0c2e335f79075b46f640c4fed24158",
        "title": "夜闻邻家治稻",
        "author": "陆游",
        "content": "二顷春芜废不耕，半生名宦竟何成。\n归来每羡农家乐，月下风传打稻声。",
        "dynasty": "宋",
        "collection_info": null
    },
    {
        "uuid": "194e7c47160688faa1b6e8664bfbd76b",
        "title": "浪迹",
        "author": "陆游",
        "content": "浪迹人间四十年，镜中不觉已华颠。\n山川惨澹秋多感，灯火青荧夜少眠。\n壮志已忘榆塞外，高情正在酒垆边。\n扁舟不恨无人识，且復长歌入暮烟。",
        "dynasty": "宋",
        "collection_info": null
    },
    {
        "uuid": "dfbff9f73102a5bf9c4600c411c1b36d",
        "title": "夜步庭下有感",
        "author": "陆游",
        "content": "夜遶中庭百匝行，秋风传漏忽三更。\n星辰北拱疏还密，河汉西流纵復横。\n惊鹊遶枝栖不稳，冷萤穿竹远犹明。\n书生老抱平戎志，有泪如江未敢倾。",
        "dynasty": "宋",
        "collection_info": null
    },
    {
        "uuid": "39b2b2981cdfa33437274705910ab7a3",
        "title": "题酒家壁",
        "author": "陆游",
        "content": "明主何曾弃不才，书生飘泊自堪哀。\n烟波东尽江湖远，云栈西从陇蜀回。\n宿雨送寒秋欲晚，积衰成病老初来。\n酒香菰脆丹枫岸，强遣樽前笑口开。",
        "dynasty": "宋",
        "collection_info": null
    },
    {
        "uuid": "495f326dcbd07001a4a4e701d275f0a5",
        "title": "题书斋壁",
        "author": "陆游",
        "content": "随分琴书适性情，乍寒偏爱小窗明。\n旋煎罂粟留僧话，故种芭蕉待雨声。\n丹药验方非畏死，文章排闷不求名。\n是间幽事君知否，莫怪经秋少入城。",
        "dynasty": "宋",
        "collection_info": null
    },
    {
        "uuid": "09a7f5cc307c82aa455b25815d2c30ce",
        "title": "赠猫",
        "author": "陆游",
        "content": "裹盐迎得小貍奴，尽护山房万卷书。\n惭愧家贫策勲薄，寒无氊坐食无鱼。",
        "dynasty": "宋",
        "collection_info": null
    },
    {
        "uuid": "7fd6da0b8eae825e27f18cddf2a673d4",
        "title": "秋夕",
        "author": "陆游",
        "content": "羁魂虚仗些词招，病骨那禁积毁消。\n乱叶打窗寒有信，昏灯照幔梦无聊。\n栈边老骥心空在，爨下残桐尾半焦。\n百感忽生推枕起，碧霄银汉正迢迢。",
        "dynasty": "宋",
        "collection_info": null
    },
    {
        "uuid": "c097e4692e58d97193e98f54a0081c08",
        "title": "秋雨排闷十韵",
        "author": "陆游",
        "content": "今夏久无雨，从秋却少晴。\n空蒙迷远望，萧瑟送寒声。\n衣润香偏着，书蒸蠧欲生。\n坏檐闻瓦堕，涨水见堤平。\n沟溢池鱼出，天低塞雁征。\n萤飞明闇庑，蛙闹杂疏更。\n药醭时须焙，舟闲任自横。\n未忧荒楚菊，直恐败吴秔。\n夜永灯相守，愁深酒细倾。\n浮云会消散，鼓笛赛西成。",
        "dynasty": "宋",
        "collection_info": null
    },
    {
        "uuid": "cb109c422eddb640b74f0bf91f7423b1",
        "title": "小舟航湖夜归书触目三首  其一",
        "author": "陆游",
        "content": "云黑风号不见星，古丘樷木聚精灵。\n舟人已过微相语，两两三三鬼火青。",
        "dynasty": "宋",
        "collection_info": null
    },
    {
        "uuid": "ed87e5e000fc5edd347453de2f60503f",
        "title": "小舟航湖夜归书触目三首  其二",
        "author": "陆游",
        "content": "电掣半空云黯黮，舩浮积水浪凭陵。\n茫然不辩身何处，犹喜东南见塔灯。",
        "dynasty": "宋",
        "collection_info": null
    },
    {
        "uuid": "64d38a98b6982cce9e82a9e9382f6c22",
        "title": "小舟航湖夜归书触目三首  其三",
        "author": "陆游",
        "content": "遥望湖塘炬火迎，纔归村舍雨如倾。\n畏途回首知安在，催唤儿童暖酒铛。",
        "dynasty": "宋",
        "collection_info": null
    },
    {
        "uuid": "3ff1a766146c6ba7396f3bbc960eab08",
        "title": "幽居书事二首  其一",
        "author": "陆游",
        "content": "莫嘆涧谷本卷七作恨人间苦不谐，清时有味是归来。\n己因积毁成高卧，更借阳狂护散才。\n正欲清言闻客至，偶思小饮报花开。\n纷纷争夺成何事，白骨生苔但可哀。",
        "dynasty": "宋",
        "collection_info": null
    },
    {
        "uuid": "1fa46e48ee4cc5b4a9dc032e089c6324",
        "title": "幽居书事二首  其二",
        "author": "陆游",
        "content": "安命知天更不疑，幽居最爱早寒时。\n手中书堕初酣枕，窗下灯残正剧碁。\n鲜鲫每从溪女买，香菰时就钓舩炊。\n山阴清绝君须记，雪裏骑驴未办诗。",
        "dynasty": "宋",
        "collection_info": null
    },
    {
        "uuid": "c04da5f00c3142e53cf44650269486af",
        "title": "晚霁二首  其一",
        "author": "陆游",
        "content": "雨断檐余滴，云疏日漏明。\n人其如积潦，天自活疲氓。\n溪碓舂香稻，霜丛剪绿橙。\n书生久愁卧，作意赋新晴。",
        "dynasty": "宋",
        "collection_info": null
    },
    {
        "uuid": "f452a9b930d0640aa9b10695eea5b2cc",
        "title": "晚霁二首  其二",
        "author": "陆游",
        "content": "涨水返旧壑，浮云归故山。\n园丁艺蔬去，邻妇赁舂还。\n乔木苍烟外，孤村落照间。\n莫嫌樽酒薄，且用破愁颜。",
        "dynasty": "宋",
        "collection_info": null
    },
    {
        "uuid": "7eb82ac165fe3faaa94d8498391a88e6",
        "title": "雨后散步后园二首  其一",
        "author": "陆游",
        "content": "淡日轻云未快晴，涓涓沟水去无声。\n为怜一径新苔绿，别就墙阴取路行。",
        "dynasty": "宋",
        "collection_info": null
    },
    {
        "uuid": "37a9e67a2d31fc1f2f6d4b1f8d5858e5",
        "title": "雨后散步后园二首  其二",
        "author": "陆游",
        "content": "泽国霜迟木未疏，秋来更觉爱吾庐。\n芭蕉緑润偏宜墨，戏就明窗学草书。",
        "dynasty": "宋",
        "collection_info": null
    },
    {
        "uuid": "bb0f66718f008c652da3204a550f932d",
        "title": "示客",
        "author": "陆游",
        "content": "十年奔走每思归，剩喜湖边昼掩扉。\n社燕免教嘲作客，海鸥曾是信忘机。\n晖晖晚日收新稻，漠漠新寒试夹衣。\n留客盘飱君勿笑，一畦蔬甲摘初稀。",
        "dynasty": "宋",
        "collection_info": null
    },
    {
        "uuid": "5b6a1261df604b5261f7534805e9e5c3",
        "title": "甲子晴",
        "author": "陆游",
        "content": "今日甲子晴，秋稼始可言。\n老农喜相觅，随事具鸡豚。\n扫地设菅席，酌酒老瓦盆。\n耳热仰视天，何异倾金尊。\n牛羊散墟落，霁色满衡门。\n起舞属父老，勿恨此酒浑。",
        "dynasty": "宋",
        "collection_info": null
    },
    {
        "uuid": "0cf0cae67d1dc262c5762cbf2291ce31",
        "title": "后一日復雨",
        "author": "陆游",
        "content": "一雨三日水抹堤，南村北村云凄凄。\n天公约束龙返穴，不忍嘉谷沈涂泥。\n日光清薄潦未缩，起视又嘆行云西。\n初纔淅沥洒窗户，俄已湍泻鸣沟溪。\n丰凶相乘若翻手，振救小缓辄噬脐。\n穷阎腐儒不预此，且收芋栗寛儿啼。",
        "dynasty": "宋",
        "collection_info": null
    },
    {
        "uuid": "d8a51f537319247f5b8f7e8372303498",
        "title": "绍兴庚辰余游谢康乐石门与老洪道士痛饮赋诗既还山阴王仲信为予作石门瀑布图今二十有四年开图感嘆作二首  其一",
        "author": "陆游",
        "content": "二十余年别石门，灯前感旧欲消魂。\n人生万事皆如梦，自笑区区记剑痕。",
        "dynasty": "宋",
        "collection_info": null
    },
    {
        "uuid": "79aea03c72c930684c0b1628a6ef04bf",
        "title": "绍兴庚辰余游谢康乐石门与老洪道士痛饮赋诗既还山阴王仲信为予作石门瀑布图今二十有四年开图感嘆作二首  其二",
        "author": "陆游",
        "content": "爱酒黄冠鬓如雪，石门邂逅一樽同。\n悬知久作此山土，愁对画图秋雨中。",
        "dynasty": "宋",
        "collection_info": null
    },
    {
        "uuid": "de1428bf11c85027531ab2bf47bea361",
        "title": "雨中遣怀",
        "author": "陆游",
        "content": "秋稼连云饱不疑，宁期一败莫支持。\n雨如梅子初黄日，水似桃花欲动时。\n正昼螡虫驱不去，终宵鼃黾怒何为。\n凶年气象堪流涕，禾把纷纷满竹篱。",
        "dynasty": "宋",
        "collection_info": null
    },
    {
        "uuid": "9dadea6b0bef6607577eca72a74ea430",
        "title": "秋思",
        "author": "陆游",
        "content": "秋来情味更堪论，身寄城南五亩园。\n委辔看山无铁獭，拾樵煎茗有青猿。\n陂塘夜雨添新涨，原野烟芜减旧痕。\n岂是平生少亲友，略无人肯访孤村。",
        "dynasty": "宋",
        "collection_info": null
    },
    {
        "uuid": "dc787269b58e33a23ead053c106ae8ae",
        "title": "秋雨嘆",
        "author": "陆游",
        "content": "点点滴滴雨到明，悽悽恻恻梦不成。\n窗间残灯暗欲灭，匣中孤剑铿有声。\n少年读书忽头白，一字不试空虚名。\n公车自荐心实耻，新丰独饮人所惊。\n太行千仞插云立，黄流万里从天倾。\n遗民久愤世多故，孱冦何足烦长缨。\n霜风初高鹰隼击，天河下洗烟尘清。\n投笔急装须快士，令人绝忆独孤生。",
        "dynasty": "宋",
        "collection_info": null
    },
    {
        "uuid": "d4d8a368974e4e8bdcfcf9e339e7aca3",
        "title": "雨中小酌",
        "author": "陆游",
        "content": "晨起占云日日西，吾庐烟雨正凄迷。\n愁看场上禾生耳，且泥杯中酒到脐。\n窗日几时飞野马，瓮天惟是舞酰鷄。\n前村着屐犹通路，自摘金橙捣鲙齑。",
        "dynasty": "宋",
        "collection_info": null
    },
    {
        "uuid": "9d41c9fde0eacd14a641f28e0755c839",
        "title": "衰病有感三首  其一",
        "author": "陆游",
        "content": "衰与病相乘，山房冷欲冰。\n在家元是客，有髮亦如僧。\n愁绝穷秋雨，情亲独夜灯。\n西邻有甘井，聊得曲吾肱。",
        "dynasty": "宋",
        "collection_info": null
    },
    {
        "uuid": "9e38ba4fa593346304c449a28c611fc8",
        "title": "衰病有感三首  其二",
        "author": "陆游",
        "content": "倦枕先鸡觉，寒汀伴雁孤。\n寂寥谁省録，衰疾且枝梧。\n鹤骨秋添瘦，龟肠夜自呼。\n盖棺吾事定，未敢泣穷途。",
        "dynasty": "宋",
        "collection_info": null
    },
    {
        "uuid": "84f26c4977d8582b4e378ba7008ac465",
        "title": "衰病有感三首  其三",
        "author": "陆游",
        "content": "羁宦一周星，归如化鹤丁。\n灰心成寂寂，霜鬓失青青。\n小智空自贵，大愚元不灵。\n客来应绝倒，扶病讲丹经。",
        "dynasty": "宋",
        "collection_info": null
    },
    {
        "uuid": "c6069f6b61c74c9647dd43d3d4e68a2b",
        "title": "雨止顿寒遂有晴意",
        "author": "陆游",
        "content": "雾雨昏昏地气腾，盘中朝暮厌驱蝇。\n未看霁色排阴翳，先觉清寒洗郁蒸。\n唤客喜倾新熟酒，读书贪趁欲残灯。\n明朝乐事真当贺，山北山南曵瘦藤。",
        "dynasty": "宋",
        "collection_info": null
    },
    {
        "uuid": "e90e747de1e83783df9c1f93a00a754d",
        "title": "秋晴出游",
        "author": "陆游",
        "content": "雨余清冷近霜天，拄杖闲拖不挂钱。\n黄叶舞风初簌簌，碧渠通溜正溅溅。\n无情日驭工催老，耐事天公听放颠。\n薄暮行歌并湖去，有人偷様画癯僊。",
        "dynasty": "宋",
        "collection_info": null
    },
    {
        "uuid": "d1594011335067c546b3fc3b40d243c8",
        "title": "悲秋四首  其一",
        "author": "陆游",
        "content": "形骸枯槁病侵陵，少睡长饥一老僧。\n霜夜羁愁更无赖，莫收书策且留灯。",
        "dynasty": "宋",
        "collection_info": null
    },
    {
        "uuid": "4b4e257e6ef5afa50fee03e7b8d4ba67",
        "title": "悲秋四首  其二",
        "author": "陆游",
        "content": "萧萧衰鬓点新霜，人静房栊易断肠。\n等是闭门愁裏过，任敎风雨坏重阳。",
        "dynasty": "宋",
        "collection_info": null
    },
    {
        "uuid": "4cf02b008db0c872085485240027b6cd",
        "title": "悲秋四首  其三",
        "author": "陆游",
        "content": "残年孤寂不禁秋，醉自凄凉醒更愁。\n冨贵空成守钱虏，吾今何止百宜休。",
        "dynasty": "宋",
        "collection_info": null
    },
    {
        "uuid": "bd16bcdb97f3a01eb5ce468801e6e0d4",
        "title": "悲秋四首  其四",
        "author": "陆游",
        "content": "小雨帘栊惨淡天，醉中偏藉乱书眠。\n梦回有恨无人会，枕畔橙香似昔年。",
        "dynasty": "宋",
        "collection_info": null
    },
    {
        "uuid": "009ebd644e53b1aff474b3775fe1b786",
        "title": "久雨道怀",
        "author": "陆游",
        "content": "暮年惜日月，木落辄动心。\n闲居念亲友，所愿闻足音。\n风雨断官道，吾庐况幽深。\n渺渺云水乡，萧萧芦荻林。\n草茂豪鸣蛙，天阔无来禽。\n四顾此何处，悠悠付孤斟。",
        "dynasty": "宋",
        "collection_info": null
    },
    {
        "uuid": "087d890ccf4ccd8fc1892e5ff859addd",
        "title": "野步书触目",
        "author": "陆游",
        "content": "村落初过雨，园林殊未霜。\n幽花杂红碧，野橘半青黄。\n飞鹭横秋浦，啼鸦满夕阳。\n最怜山脚水，撩乱入陂塘。",
        "dynasty": "宋",
        "collection_info": null
    },
    {
        "uuid": "86c01dedbdea3efc9c94ea5228fbff0c",
        "title": "月下",
        "author": "陆游",
        "content": "月白庭空树影稀，鹊栖不稳绕枝飞。\n老翁也学痴儿女，扑得流萤露湿衣。",
        "dynasty": "宋",
        "collection_info": null
    },
    {
        "uuid": "2a96a808f0d5a63890159e8b3e0ab291",
        "title": "九月十日",
        "author": "陆游",
        "content": "不须扇障庾公尘，散地翛然学隐沦。\n风帽可怜成昨梦，菊花已觉是陈人。\n昏昏但苦余酲在，草草久无佳句新。\n嘆息吾生行已矣，老来岁月似奔轮。",
        "dynasty": "宋",
        "collection_info": null
    },
    {
        "uuid": "cdf1b91fa3559231502232ef80bef1fa",
        "title": "秋晴园中山禽绝多有感而赋",
        "author": "陆游",
        "content": "九日秋阴一日晴，山禽应喜我闲行。\n幽吭弄暖闲相命，劲翮凌风远有声。\n熟果啄余看核堕，细枝衘得欲巢成。\n名园美荫不飞去，似比交朋犹有情。",
        "dynasty": "宋",
        "collection_info": null
    },
    {
        "uuid": "c137b785399a7cc334401943300b7c73",
        "title": "灯笼",
        "author": "陆游",
        "content": "我年十六游名场，灵芝借榻栖僧廊。\n钟声纔定履声集，弟子堂上分两厢。\n灯笼一様薄腊纸，莹如云母含清光。\n还家欲学竟未暇，岁月已似奔车忙。\n书生白首故习在，颠倒简牍纷朱黄。\n短檠虽復作老伴，目力眩晃不可常。\n平生所好忽入手，摩挲把挈喜欲狂。\n兰膏潋灔支达旦，秋雨萧瑟输新凉。\n讨论废忘正涂乙，遂欲尽发万卷藏。\n所嗟衰病终难勉，非復当年下五行。",
        "dynasty": "宋",
        "collection_info": null
    },
    {
        "uuid": "2abe93b1edfc273f6425fc1fdd5fd1be",
        "title": "舟过南庄呼村老与饮示以诗二首  其一",
        "author": "陆游",
        "content": "昔我过此时，荷花粲云锦。\n今我復来游，霜露已凄凛。\n乡邻福苦薄，积雨败垂稔。\n禾头耳𧥄𧥄，熟计难高枕。\n所惧忧吾君，岁暮诏发廪。\n勿言村醪薄，排闷聊共饮。",
        "dynasty": "宋",
        "collection_info": null
    },
    {
        "uuid": "ea4792482504e6654518be7a8e6f418a",
        "title": "舟过南庄呼村老与饮示以诗二首  其二",
        "author": "陆游",
        "content": "玄云吞落日，大风东北起。\n隔林鸣两鸠，当道行众螘。\n晴来未三日，雨候乃復尔。\n我场何时干，嘉谷在泥滓。\n丰凶岁所有，游惰古所耻。\n努力敎子孙，天公终可倚。",
        "dynasty": "宋",
        "collection_info": null
    },
    {
        "uuid": "f1f03142888d8a56ddd258ec6d35a1d2",
        "title": "秋夜独过小桥观月",
        "author": "陆游",
        "content": "湖上萧萧叶落频，小桥东畔岸纶巾。\n乍圆素月升寒璧，欲散微云蹙细鳞。\n有酒便应遗世事，得闲随处胜官身。\n笑谈但恨朋游少，安得幽人与卜邻。",
        "dynasty": "宋",
        "collection_info": null
    },
    {
        "uuid": "7b446592f69cb888711f0aa82556305b",
        "title": "绍兴中与陈鲁山王季夷从兄仲高以重九日同游禹庙后三十余年自三桥泛舟归山居秋高雨霁望禹庙楼殿重复光景宛如当时而三人者皆下世予亦衰病无聊慨然作此诗",
        "author": "陆游",
        "content": "重楼杰阁倚虚空，红日苍烟正郁葱。\n乡国归来浑似鹤，交朋零落不成龙。\n人生真与梦何校，我辈故应情所钟。\n泪渍清诗却回棹，不眠一夜听鸣蛩。",
        "dynasty": "宋",
        "collection_info": null
    },
    {
        "uuid": "ba2a619cea71c8354167d6c51a1d0a8f",
        "title": "杂兴四首  其一",
        "author": "陆游",
        "content": "风雨鸡喔喔，雪霜柏森森。\n独居虽无友，二物感我深。",
        "dynasty": "宋",
        "collection_info": null
    },
    {
        "uuid": "eec03c63e6c21306f449f245f202a8ba",
        "title": "杂兴四首  其二",
        "author": "陆游",
        "content": "万物各有时，蟋蟀以秋鸣。\n我老自少眠，那得憎此声。",
        "dynasty": "宋",
        "collection_info": null
    },
    {
        "uuid": "0cd5bfc2f6079daa925ef961905ab1e9",
        "title": "杂兴四首  其三",
        "author": "陆游",
        "content": "涨水入我庐，萍叶黏半扉。\n日出水返壑，念汝何由归。",
        "dynasty": "宋",
        "collection_info": null
    },
    {
        "uuid": "c41bbc78269dfe3f17a87aa2d4eb2c6d",
        "title": "杂兴四首  其四",
        "author": "陆游",
        "content": "清霜染丹叶，秋晚粲如春。\n回首风吹尽，天公解戏人。",
        "dynasty": "宋",
        "collection_info": null
    },
    {
        "uuid": "41bc76140692edad8cf299b86d151cc3",
        "title": "予秋夜观月得疟疾枕上赋小诗自戏",
        "author": "陆游",
        "content": "贪看霜月步亭皋，不觉寒侵范叔袍。\n且倚诵诗驱疟鬼，断无人寄碧腴膏。",
        "dynasty": "宋",
        "collection_info": null
    },
    {
        "uuid": "44b73654863814870ebf5c1189b4e18d",
        "title": "后春愁曲",
        "author": "陆游",
        "content": "六年成都擅豪华，黄金买断城中花。\n醉狂戏作春愁曲，素屏纨扇传千家。\n当时说愁如梦寐，眼底何曾有愁事。\n朱颜忽去白髮生，真堕愁城出无计。\n世间万事元悠悠，此身长短归山丘。\n闭门坚坐愈生愁，未死且復秉烛游。",
        "dynasty": "宋",
        "collection_info": null
    },
    {
        "uuid": "0f2259e06b1ed850ec5adac9aa6a73f4",
        "title": "秋花嘆",
        "author": "陆游",
        "content": "秋花如义士，荣悴相与同。\n岂比轻薄花，四散随春风。\n黄菊抱残枝，寂寞卧寒雨。\n拒霜更可怜，和蒂浮烟浦。\n古来结交意，正要共死生。\n读我秋花诗，可代丹鸡盟。",
        "dynasty": "宋",
        "collection_info": null
    },
    {
        "uuid": "074778919ebb90d835f294257af87bc7",
        "title": "寄题朱元晦武夷精舍五首  其一",
        "author": "陆游",
        "content": "先生结屋绿岩边，读易悬知屡绝编。\n不用采芝惊世俗，恐人谤道是神僊。",
        "dynasty": "宋",
        "collection_info": null
    },
    {
        "uuid": "845bd5214d1829511ffa4cbcbde6150f",
        "title": "寄题朱元晦武夷精舍五首  其二",
        "author": "陆游",
        "content": "蝉蜕岩间果是无，世人妄想可怜渠。\n有方为子换凡骨，来读晦庵新着书。",
        "dynasty": "宋",
        "collection_info": null
    },
    {
        "uuid": "78e56a20fc872213a9101e4f7bec5e98",
        "title": "寄题朱元晦武夷精舍五首  其三",
        "author": "陆游",
        "content": "身闲剩觉溪山好，心静尤知日月长。\n天下苍生未苏息，忧公遂与世相忘。",
        "dynasty": "宋",
        "collection_info": null
    },
    {
        "uuid": "8364dcb3d4d93dbc7cdcb0660fb02cbe",
        "title": "寄题朱元晦武夷精舍五首  其四",
        "author": "陆游",
        "content": "齐民本自乐衡门，水旱那知不自存。\n圣主忧勤常旰食，烦公一一报曾孙。",
        "dynasty": "宋",
        "collection_info": null
    },
    {
        "uuid": "820f14e9168e4f114f3a00e6adc74c66",
        "title": "寄题朱元晦武夷精舍五首  其五",
        "author": "陆游",
        "content": "山如嵩少三十六，水似卭郲九折途。\n我老正须闲处着，白云一半肻分无。",
        "dynasty": "宋",
        "collection_info": null
    },
    {
        "uuid": "bcb7b13b7d26a79d07f6e414428256f3",
        "title": "病思",
        "author": "陆游",
        "content": "夜窗孤影怯青灯，瘦着秋衣欲不胜。\n光景正如寒圃蝶，情怀却羡病寮僧。\n篝炉冷落烧残叶，襌榻欹斜倚古藤。\n莫怪頺然遗世事，鬓丝日日镜中增。",
        "dynasty": "宋",
        "collection_info": null
    },
    {
        "uuid": "ed3b51bc4b6a890a9ce2d25fb98d46a2",
        "title": "病愈",
        "author": "陆游",
        "content": "秋夕高斋病始轻，物华凋落岁峥嵘。\n蟹黄旋擘馋涎堕，酒渌初倾老眼明。\n提笔诗情还跌宕，倒床药褁尚纵横。\n闲愁恰似憎人睡，又起挑灯听雨声。",
        "dynasty": "宋",
        "collection_info": null
    },
    {
        "uuid": "5006818e2bc5e2c7e29576bbb4b7e4ab",
        "title": "病中忽有眉山士人史君见过欣然接之口占绝句",
        "author": "陆游",
        "content": "蜀语初闻喜復惊，依然如有故乡情。\n绛罗饼餤玻璃酒，何日蟆颐伴我行。",
        "dynasty": "宋",
        "collection_info": null
    },
    {
        "uuid": "a9946409187d7848eae492b5416410a3",
        "title": "初寒",
        "author": "陆游",
        "content": "我穷不自活，万事付天公。\n今年寒苦晚，雾雨常蒙蒙。\n虽逭裘褐忧，坐念疾病攻。\n清夜喜不寐，万木号西风。\n新霜纔几何，瘴疠一扫空。\n晓看乌臼林，已有数叶红。\n微云时去来，寒日犹曈昽。\n振衣起出户，一笑寻邻翁。",
        "dynasty": "宋",
        "collection_info": null
    },
    {
        "uuid": "d1a01b00be50f8c5baa62b0322f2d26d",
        "title": "出塞曲",
        "author": "陆游",
        "content": "北风吹急雪，夜半埋氊庐。\n将军八千骑，万里逐单于。\n汉家如天臣万邦，欢呼动地单于降。\n铃声南来金闪铄，赦书已报经沙漠。",
        "dynasty": "宋",
        "collection_info": null
    },
    {
        "uuid": "18b64c7f1d05640319c7ed859a6eb750",
        "title": "无题",
        "author": "陆游",
        "content": "碧玉当年未破瓜，学成歌舞入侯家。\n如今憔悴篷窗裏，飞上青天妒落花。",
        "dynasty": "宋",
        "collection_info": null
    },
    {
        "uuid": "ff0270ad6154d137465e8acc7db82af1",
        "title": "道室即事",
        "author": "陆游",
        "content": "一簮残雪寄林亭，手把黄庭两卷经。\n琴调养心安澹泊，炉香挽梦上青冥。\n随缘久已均忧喜，玩世惟须半醉醒。\n溪父园公殊未见，頺然谁与共忘形。",
        "dynasty": "宋",
        "collection_info": null
    },
    {
        "uuid": "4651fd7dac2d5cf72b65185770df2094",
        "title": "夙兴",
        "author": "陆游",
        "content": "青灯黄卷拥篝炉，残髮垂蓬未暇梳。\n略似诸生勤夜课，绝胜小吏迫晨趋。\n鸡声喔喔寒犹力，月影离离淡欲无。\n幽致满前君不领，枉因留滞嘆头颅。",
        "dynasty": "宋",
        "collection_info": null
    },
    {
        "uuid": "c8b9054dc534ef8806615923009d60c1",
        "title": "长安道",
        "author": "陆游",
        "content": "千夫登登供版筑，万手丁丁供斵木。\n歌楼舞榭高入云，复幕重帘昼烧烛。\n中使传宣骑飞鞚，达官候见车击毂。\n岂惟炎热可炙手，五月瞿唐谁敢触。\n人生易尽朝露晞，世事无常坏陂復。\n士师分鹿真是梦，塞翁失马犹为福。\n君不见野老八十无完衣，岁晚北风吹破屋。",
        "dynasty": "宋",
        "collection_info": null
    },
    {
        "uuid": "daae0b87781647f1ce4aaf11425856b6",
        "title": "记梦",
        "author": "陆游",
        "content": "夜梦有客短褐袍，示我文章杂诗骚。\n措辞磊落格力高，浩如怒风驾秋涛。\n起伏奔蹴何其豪，势尽东注浮千艘。\n李白杜甫生不遭，英气死岂埋蓬蒿。\n晚唐诸人战虽鏖，眼暗头白真徒劳。\n何许老将拥弓刀，遇敌可使空壁逃。\n肃然起敬竖髮毛，伏读百过声嘈嘈。\n惜未终卷鸡已号，追写尚足惊儿曹。",
        "dynasty": "宋",
        "collection_info": null
    },
    {
        "uuid": "54027806196d75dfd672626b0ed474c5",
        "title": "冬夜读书",
        "author": "陆游",
        "content": "茂陵病后非平昔，瘦骨竛竮短髮疏。\n红烛悔从长夜饮，青灯喜对少年书。\n圣贤亲见生非晚，忿慾俱空死有余。\n破屋頺垣君勿笑，更阑弦诵满吾庐。",
        "dynasty": "宋",
        "collection_info": null
    },
    {
        "uuid": "9b32e341262de844a00776ff9fe58811",
        "title": "游僊五首  其一",
        "author": "陆游",
        "content": "飘飘鸾鹤杳难攀，万里东游海上山。\n应有世人遥稽首，紫箫余调落云间。",
        "dynasty": "宋",
        "collection_info": null
    },
    {
        "uuid": "867e6b7cfc3c4cc71b7d961f6fec2b14",
        "title": "游僊五首  其二",
        "author": "陆游",
        "content": "凤舞鸾歌宴蘂宫，碧桃花下醉千钟。\n红尘谪满重归去，花未开残宴未终。",
        "dynasty": "宋",
        "collection_info": null
    },
    {
        "uuid": "4b49b1c3ef956763611c31831bcbba9e",
        "title": "游僊五首  其三",
        "author": "陆游",
        "content": "玄圃春风赐宴时，双成独奏玉参差。\n侍晨饮釂虚皇喜，一段龙绡索进诗。",
        "dynasty": "宋",
        "collection_info": null
    },
    {
        "uuid": "46b5f15c5b7f27c50dae42eebfa185f2",
        "title": "游僊五首  其四",
        "author": "陆游",
        "content": "初珥金貂谒紫皇，僊班最近玉炉香。\n为怜未惯丛霄冷，独赐流霞九酝觞。",
        "dynasty": "宋",
        "collection_info": null
    },
    {
        "uuid": "d867f85be1960cb928789fb37c1a5127",
        "title": "游僊五首  其五",
        "author": "陆游",
        "content": "玉殿吹笙第一僊，花前奏罢色悽然。\n忆曾偷学春愁曲，谪在人间五百年。",
        "dynasty": "宋",
        "collection_info": null
    },
    {
        "uuid": "619a551be750de8fa21dee022368f1b5",
        "title": "过邻家",
        "author": "陆游",
        "content": "今日病良已，笻枝发兴新。\n高居遗世事，一笑过吾邻。\n夕照明丹叶，秋风老白苹。\n素衣虽化尽，不为犯京尘。",
        "dynasty": "宋",
        "collection_info": null
    },
    {
        "uuid": "b2ff50b3b7669655125713b9dc044319",
        "title": "山园晚兴",
        "author": "陆游",
        "content": "传杯谁与豁幽悰，霜晚黄花未满丛。\n过雁一声寒霭外，短篱数掩夕阳中。\n易虽病裏犹能读，诗到愁边始欲工。\n惟有功名真已矣，懒将华髮对青铜。",
        "dynasty": "宋",
        "collection_info": null
    },
    {
        "uuid": "8d6a34fcfe6eb59cfcc3f481ede30cda",
        "title": "初冬出扁门归湖上",
        "author": "陆游",
        "content": "桑柘枝空叶作堆，斜阳更着角声催。\n云归玉笥茫茫去，水下兰亭曲曲来。\n稻垄受犂寒欲遍，渔船入市晚争回。\n貂裘破弊霜风冷，愁对青灯拨瓮醅。",
        "dynasty": "宋",
        "collection_info": null
    },
    {
        "uuid": "fe3c3f2980af476b44dc495506af02fc",
        "title": "新寒小醉睡起日已高戏作",
        "author": "陆游",
        "content": "倦眼蒙眬睡易成，华胥税驾不多程。\n衾重枕稳当霜夕，氊暖屏深拥宿酲。\n栩栩蝶魂闲自适，绵绵龟息静无声。\n幽栖岂是忘微禄，正怕绦铃扰五更。",
        "dynasty": "宋",
        "collection_info": null
    },
    {
        "uuid": "8079f8eac559b06e82dc62c40c7555b0",
        "title": "太息",
        "author": "陆游",
        "content": "闲将白髮照清沟，太息年光逝不留。\n勲业无期着书晚，此生与世判悠悠。",
        "dynasty": "宋",
        "collection_info": null
    },
    {
        "uuid": "5bf5c4396032b3b2b33af3168e6d97e8",
        "title": "冬夜读书",
        "author": "陆游",
        "content": "平生喜藏书，拱璧未为宝。\n归来稽山下，烂漫恣探讨。\n六经万世眼，守此可以老。\n多闻竟何用，绮语期一扫。\n幽居出户稀，衰病拥炉早。\n青灯照黄卷，作意勿草草。",
        "dynasty": "宋",
        "collection_info": null
    },
    {
        "uuid": "5cbd36c5be646a5a810a359055f4f833",
        "title": "晚步",
        "author": "陆游",
        "content": "地炉附残火，将夕鸟雀喧。\n食已了无事，扶杖闲出门。\n披披归云阵，淡淡新月痕。\n平生足忧患，岁晚信干坤。\n缓步牛羊巷，浩歌桑柘村。\n九原不可作，吾意与谁论。",
        "dynasty": "宋",
        "collection_info": null
    },
    {
        "uuid": "e712bd2a2802b2a0e22474a97e0afb3b",
        "title": "村舍",
        "author": "陆游",
        "content": "空谷人稀到，新寒病顿轻。\n晨霜催小猎，宿雨润新耕。\n草莽秦驰道，云烟越故城。\n千年不磨灭，惟有暮山横。",
        "dynasty": "宋",
        "collection_info": null
    },
    {
        "uuid": "60d35592e67524a8619bb3d3fcc89db2",
        "title": "野步至近村",
        "author": "陆游",
        "content": "随意出柴荆，清寒作晚晴。\n风吹雁北乡，云带月东行。\n童稚争追逐，渔樵习送迎。\n白头宁復仕，惟此饯余生。",
        "dynasty": "宋",
        "collection_info": null
    },
    {
        "uuid": "4da83bc6826d5114c5671cf529f1c962",
        "title": "夜坐油尽戏作二首  其一",
        "author": "陆游",
        "content": "金樽画烛少年豪，白首孤灯不厌劳。\n夜漏虽深书未竟，半缸谁与续残膏。",
        "dynasty": "宋",
        "collection_info": null
    },
    {
        "uuid": "c58efe5200e5b67c532018a02b077e49",
        "title": "夜坐油尽戏作二首  其二",
        "author": "陆游",
        "content": "欲尽残灯更有情，可怜剪断读书声。\n区区纸上太痴计，一笑开门看月朙。",
        "dynasty": "宋",
        "collection_info": null
    },
    {
        "uuid": "7cdc55f128dc5c6f0f3eb5e0c81f5e77",
        "title": "岁暮",
        "author": "陆游",
        "content": "离离井上桐，郁郁墙下桑。\n零落岂不悲，无奈中夜霜。\n蟋蟀更可念，岁暮依客床。\n客亦自孤寂，衣篝歇残香。\n一灯挂西壁，耿耿青无光。\n援笔欲写愁，三喟不成章。",
        "dynasty": "宋",
        "collection_info": null
    },
    {
        "uuid": "bb1ebb08538d588697876e9be94a14bb",
        "title": "幽居感怀",
        "author": "陆游",
        "content": "偶傍枫林结数椽，东归也復度流年。\n汀洲雁下依残水，墟里人行破夕烟。\n十月风霜欺客枕，五更鼓角满江天。\n散关清渭应如昨，回首功名一怆然。",
        "dynasty": "宋",
        "collection_info": null
    },
    {
        "uuid": "4384f61a242de06f900c2d497dbbcdc2",
        "title": "山中夜归戏作短歌",
        "author": "陆游",
        "content": "骏马不用换美妾，名酒不用博凉州。\n霜天饮酒骑马出，驰猎蹴蹋川原秋。\n少年意薄万户侯，白首乃作穷山囚。\n箭锋岂必尽狐兔，胸次聊欲平山丘。\n夜归湖上酒初醒，庄舍萧条灯火冷。\n解刀自笑太麤生，却染松煤飞兔颕。",
        "dynasty": "宋",
        "collection_info": null
    },
    {
        "uuid": "c4c6e982d9ddafb83b61dab93a1d7275",
        "title": "狂歌",
        "author": "陆游",
        "content": "少年虽狂犹有限，遇酒时能傲忧患。\n即今狂处不待酒，混混长歌老岩涧。\n拂衣即与世俗辞，掉头不受朋友谏。\n挂帆直欲截烟海，策马犹堪度云栈。\n枵然痴腹肻贮愁，天遣作盎盛藜苋。\n髮垂不栉性所便，衣垢忘濯心已惯。\n眼前故人死欲无，此生行矣风雨散。\n羞为尘土伏辕驹，宁作江湖断行雁。",
        "dynasty": "宋",
        "collection_info": null
    },
    {
        "uuid": "990db8d8eb68c40372a9124c59b4acba",
        "title": "迟暮",
        "author": "陆游",
        "content": "迟暮固多感，况此岁峥嵘。\n霜霰忽已集，夜闻络纬鸣。\n青灯不解语，依依有余情。\n铜瓶煮寒泉，中作笙箫声。\n沈忧能伤人，一夕白髮生。\n蓬莱渺云海，金丹几时成。",
        "dynasty": "宋",
        "collection_info": null
    },
    {
        "uuid": "8c9faa77cd3fce843576461770703ca0",
        "title": "种秫",
        "author": "陆游",
        "content": "种秫供留客，移花待探春。\n愁边开乐国，闹裏作闲身。\n鬓髮今如此，头颅莫问人。\n白鸥非避俗，野性自难驯。",
        "dynasty": "宋",
        "collection_info": null
    },
    {
        "uuid": "6e834f864bf4ccfc22ff532b672201ea",
        "title": "拥炉",
        "author": "陆游",
        "content": "睡少人人笑老生，拥炉孤坐欲三更。\n月移西去失花影，风自北来传漏声。\n鳬鼎煎茶非俗物，雁灯开卷惬幽情。\n兴来自喜犹彊健，一纸清诗取次成。",
        "dynasty": "宋",
        "collection_info": null
    },
    {
        "uuid": "e3114e44b6bae965f2417337cf3c0434",
        "title": "冬夜吟",
        "author": "陆游",
        "content": "昨夜凝霜皎如月，碧瓦鳞鳞冻将裂。\n今夜朙月却如霜，竹影横窗更清绝。\n造物有意娱诗人，供与诗材次第新。\n饥鸿病鹤自无寐，山穷水绝谁为邻。\n西村梅花消息动，唧唧寒醅渐鸣瓮。\n尽将醉帽插幽香，此生莫作长安梦。",
        "dynasty": "宋",
        "collection_info": null
    },
    {
        "uuid": "08d1631a302497a91115d099917da75b",
        "title": "读书罢小酌偶赋",
        "author": "陆游",
        "content": "岁晚凄凉冰雪晨，頺垣破屋镜湖滨。\n浮生亦念古有死，壮气要使胡无人。\n黄卷展残三太息，绿尊酌罢一嚬伸。\n躬耕不预差科事，犹向清时作幸民。",
        "dynasty": "宋",
        "collection_info": null
    },
    {
        "uuid": "38f6d04dd8a7248b462221cec6acef3e",
        "title": "移花遇小雨喜甚为赋二十字",
        "author": "陆游",
        "content": "独坐闲无事，烧香赋小诗。\n可怜清夜雨，及此种花时。",
        "dynasty": "宋",
        "collection_info": null
    },
    {
        "uuid": "53db8d1b7ad40bb3e38d981329094ed1",
        "title": "书生嘆",
        "author": "陆游",
        "content": "君不见城中小儿计不疏，卖浆卖饼活有余。\n夜归无事唤俦侣，醉倒往往眠街衢。\n又不见垄头男子手把鉏，丁字不识称农夫。\n筋力虽劳忧患少，春秋社饮常欢娱。\n可怜秀才最误计，一生衣食囊中书。\n声名纔出众毁集，中道不復能他图。\n抱书饿死在空谷，人虽可罪汝亦愚。\n呜呼人虽可罪汝亦愚，曼倩岂即贤侏儒。",
        "dynasty": "宋",
        "collection_info": null
    },
    {
        "uuid": "85ac7211458ca2f08e2290dd1ac16046",
        "title": "冬夜醉解残灯荧然起读书至明赋诗十韵",
        "author": "陆游",
        "content": "冬夜厌久坐，颇幸一醉眠。\n满酌文举尊，径卧子敬氊。\n鼻雷未及作，眼电遽瞭然。\n孤灯如秋萤，唤我开陈编。\n初欲限一卷，随手纷聨翩。\n欢然不知疲，忽已晨乌迁。\n嗟我行六十，衰病迫残年。\n仕进今永塞，文章后谁传。\n饱食而安寝，此计定自贤。\n勿学草玄翁，死为人所怜。",
        "dynasty": "宋",
        "collection_info": null
    },
    {
        "uuid": "01042a5a39c79ee12f265c7a8924bfdb",
        "title": "夜行",
        "author": "陆游",
        "content": "路长忧炬尽，马弱畏泥深。\n肠断猿啼树，魂惊鬼啸林。\n艰危穷自惯，寒苦老难禁。\n回首金牛道，加鞭负壮心。",
        "dynasty": "宋",
        "collection_info": null
    },
    {
        "uuid": "3b45e23e7eb587cfca991a902bcef855",
        "title": "游淳化寺",
        "author": "陆游",
        "content": "萧寺久不到，偶来幽兴长。\n螘穿珠九曲，蜂酿蜜千房。\n雨过山横翠，霜新橘弄黄。\n年衰道不进，珍重一炉香。",
        "dynasty": "宋",
        "collection_info": null
    },
    {
        "uuid": "7c68ae90687063b3d460c84348bc00f0",
        "title": "余庆出游夜归",
        "author": "陆游",
        "content": "杖藜寻胜惬幽情，芒屦如飞病体轻。\n迎客野梅纔半吐，避人山雉尚徐行。\n东溪水落滩声壮，南岭云酣雪意成。\n薄暮归来僧已定，佛龛独对一灯明。",
        "dynasty": "宋",
        "collection_info": null
    },
    {
        "uuid": "10e6bb4fa68931e8295128cd96f52e17",
        "title": "游前山",
        "author": "陆游",
        "content": "兀兀无欢意，闲游未拟回。\n屐声惊雉起，风信报梅开。\n山雪堆僧衲，溪流动蛰雷。\n平生一桐帽，自惜犯尘埃。",
        "dynasty": "宋",
        "collection_info": null
    },
    {
        "uuid": "b69370a1f911f7f834d8a605526061ed",
        "title": "斋前独坐戏作",
        "author": "陆游",
        "content": "闭户学僧坐，颓然遗世情。\n虚窗鸽飞影，枯叶犬行声。\n雪拥杉灰暖，云垂纸帐明。\n清馋不可耐，一笑听华鲸。",
        "dynasty": "宋",
        "collection_info": null
    },
    {
        "uuid": "e6fe19d2eec20a280c8326523fb415c8",
        "title": "晚同僧至溪上",
        "author": "陆游",
        "content": "躭躭卧石熊当道，矫矫长松龙上天。\n不怕雪云寒到骨，唤僧扶杖立桥边。",
        "dynasty": "宋",
        "collection_info": null
    },
    {
        "uuid": "d2bbb422e44a5cc8892ce9849d94f532",
        "title": "僧饭",
        "author": "陆游",
        "content": "云碓舂秔白，斋厨爨桂香。\n百穷惭燕颔，一饱慰龟肠。\n举世知心少，平生为口忙。\n何当弃簮笏，终老掩山房。",
        "dynasty": "宋",
        "collection_info": null
    },
    {
        "uuid": "2781b200eb81458e6c0a1db79cb7867f",
        "title": "山店卖石榴取以荐酒",
        "author": "陆游",
        "content": "山色苍寒云酿雪，旗亭据榻兴悠哉。\n曲生正欲相料理，催唤风流措措来。",
        "dynasty": "宋",
        "collection_info": null
    },
    {
        "uuid": "d6b905133d1a72792952293ed9a27ece",
        "title": "平水小憇",
        "author": "陆游",
        "content": "蓐食草庵中，肩舆小市东。\n雾收山淡碧，云漏日微红。\n酒斾村场近，罾船浦溆通。\n平生喜行路，小住莫怱怱。",
        "dynasty": "宋",
        "collection_info": null
    },
    {
        "uuid": "f6615fc10d054dc90d5170c25c2c60f2",
        "title": "自若耶溪舟行杭镜湖而归",
        "author": "陆游",
        "content": "换马亭前烟火微，鬬牛桥畔行人稀。\n云山惨澹少颜色，霜日青薄无光辉。\n新酒篘成桑正落，美人信断雁空归。\n高楼何处吹长笛，清涙无端又湿衣。",
        "dynasty": "宋",
        "collection_info": null
    },
    {
        "uuid": "64a3613e0fb28ef5178c06389229f6bc",
        "title": "宴坐",
        "author": "陆游",
        "content": "鼓乐弦歌万二千，天魔剩欲破幽禅。\n道人袖手心如水，一点纱灯夜悄然。",
        "dynasty": "宋",
        "collection_info": null
    },
    {
        "uuid": "fe2ec6f3cfd9556206cbca5989d49571",
        "title": "游山归偶赋",
        "author": "陆游",
        "content": "此生本寄一浮沤，归卧茅茨又四秋。\n习气未除惟痛饮，幻躯偶健且闲游。\n买蓑山县云藏市，横笛江城月满楼。\n与世沈浮最安乐，莫思将相快恩讐。",
        "dynasty": "宋",
        "collection_info": null
    },
    {
        "uuid": "d064c542b4fd6bd62f3233f8cf40a970",
        "title": "六十吟",
        "author": "陆游",
        "content": "人生久矣无百年，六十七十已为寿。\n嗟予忽忽蹈此境，衰髮如蓬面枯瘦。\n孤松摧折老涧壑，病马凄凉依栈豆。\n尚无筹策活目前，岂有功名付身后。\n壁疏风入灯焰揺，地炉火尽寒萧萧。\n胸中白虹吐千丈，庭树叶空衣未纩。",
        "dynasty": "宋",
        "collection_info": null
    },
    {
        "uuid": "dbbb8200023073a51a423f33f681f6c6",
        "title": "舒悲",
        "author": "陆游",
        "content": "嗜酒苦猖狂，畏人还龌龊。\n老病始悔嘆，天下无此错。\n管葛逝已久，千古困俗学。\n扪蝨论大计，使我思景略。\n中原失枝梧，烟尘暗河洛。\n天道远莫测，士气伏不作。\n煌煌东观书，无乃太寂寞。\n丈夫不徒死，可作一丘壑。\n岁晚计愈疏，抚事涙零落。",
        "dynasty": "宋",
        "collection_info": null
    },
    {
        "uuid": "58e81e03920a9fbb59595e63e742ddb2",
        "title": "山园晚兴",
        "author": "陆游",
        "content": "病骨初轻野兴浓，闲扶拄杖夕阳中。\n草枯陂泽涓涓水，木落园林淅淅风。\n杨子凄凉老天禄，马周憔悴客新丰。\n壮心未与朱颜改，一笑凭高送断鸿。",
        "dynasty": "宋",
        "collection_info": null
    },
    {
        "uuid": "dd3497369110df17a1bc577d283080bf",
        "title": "独立",
        "author": "陆游",
        "content": "独立柴荆外，頽然一秃翁。\n乱山吞落日，野水倒寒空。\n忧患工催老，飘零敢讳穷。\n渔歌亦何恨，悽断满西风。",
        "dynasty": "宋",
        "collection_info": null
    },
    {
        "uuid": "a3d0ab1a358db50fd12ddc6492094b98",
        "title": "探梅二首  其一",
        "author": "陆游",
        "content": "半吐幽香特地奇，正如官柳弄黄时。\n放翁颇具寻梅眼，可爱南枝爱北枝。",
        "dynasty": "宋",
        "collection_info": null
    },
    {
        "uuid": "3e08b3fe4a6aff10e4c63a500544716f",
        "title": "探梅二首  其二",
        "author": "陆游",
        "content": "江路云低糁玉尘，暗香初探一枝新。\n平生不喜凡桃李，看了梅花睡过春。",
        "dynasty": "宋",
        "collection_info": null
    },
    {
        "uuid": "db31c63167488c52a4f53b47c1e1ce7b",
        "title": "远兴",
        "author": "陆游",
        "content": "莫言人事足悲伤，只为诗情合断肠。\n窗槛雨晴湖灔灔，郊墟烟重月茫茫。\n梅花调苦愁三弄，竹叶香清泥一觞。\n闭户终年嗟局促，不如新雁到衡湘。",
        "dynasty": "宋",
        "collection_info": null
    },
    {
        "uuid": "99dcfdb12f800963b853b05f0c7bc5aa",
        "title": "张功甫许见访以诗坚其约",
        "author": "陆游",
        "content": "零落汀苹露气清，北窗昨夜已秋声。\n书来屡有入东约，坐上极思虚左迎。\n激烈哦诗殷金石，纵横落笔走蛟鲸。\n吾曹此事期千载，老眼相逢剩要惊。",
        "dynasty": "宋",
        "collection_info": null
    },
    {
        "uuid": "f5afe350fb710a82bdbd234318700d4c",
        "title": "夜梦与数客观画有八幅龙湫图特奇客请予作诗其上书数十字而觉不復能记明旦乃追补之亦彷佛梦中意也",
        "author": "陆游",
        "content": "高堂阅画娱嘉宾，巨幅小卷纵横陈。\n其间一图最杰作，命意落笔惊倒人。\n奇峰峭立插地轴，飞瀑崩泻垂天绅。\n寿藤老木幻荒怪，深潭危栈愁鬼神。\n忽然白昼起雷电，始觉异物蟠奫沦。\n阴云四兴诛老魃，甘澍连夕苏疲民。\n岂惟陂泽苖尽立，已活亿万介与鳞。\n文章与画共一法，腕力要可回千钧。\n锱铢不到便悬隔，用意虽尽终苦辛。\n君看此图凡几笔，一一圜劲如秋莼。\n乃知世间有绝艺，天造草昧参经纶。\n吾言未竟且復止，剩发幽奥天公嗔。",
        "dynasty": "宋",
        "collection_info": null
    },
    {
        "uuid": "3dae2a325dcac710a77a86de013047ca",
        "title": "泛舟",
        "author": "陆游",
        "content": "女墙齾齾带斜晖，短棹还从剡曲归。\n木叶经霜浑欲尽，人家近水自相依。\n逢迎俗客言多忤，颠沛穷途计易非。\n雪裏闭门殊不恶，故貂虽弊胜无衣。",
        "dynasty": "宋",
        "collection_info": null
    },
    {
        "uuid": "c531ec75047e1496930c46e236b9ae88",
        "title": "夜闻大风感怀赋吴体",
        "author": "陆游",
        "content": "故都宫阙污羶腥，原野久稽陈大刑。\n未须校尉戍西域，先要将军空朔庭。\n意言挥戈可退日，身乃读书方聚萤。\n病起窗前髮如雪，夜闻风声孤涕零。",
        "dynasty": "宋",
        "collection_info": null
    },
    {
        "uuid": "8a80078a8675cebedf837451512cce7c",
        "title": "骨相",
        "author": "陆游",
        "content": "骨相元知薄，功名敢自期。\n病侵彊健日，闲过圣明时。\n形胜轮台地，飞腾瀚海师。\n江湖虽万里，犹拟缀声诗。",
        "dynasty": "宋",
        "collection_info": null
    },
    {
        "uuid": "c44ace072da21918653ad410e9d54a28",
        "title": "有感二首  其一",
        "author": "陆游",
        "content": "书生事业绝堪悲，横得虚名毁亦随。\n怖惧几成床下伏，艰难何啻剑头炊。\n贷监河粟元知误，乞尉迟钱更觉痴。\n已卜一庵鹅鼻谷，可无芝术疗朝饥。",
        "dynasty": "宋",
        "collection_info": null
    },
    {
        "uuid": "a2433b51a343b568a7cd096b3885f95e",
        "title": "有感二首  其二",
        "author": "陆游",
        "content": "读遍名山万卷藏，残年肻受俗低昻。\n正须啸咏风涛上，未至悲辛酒{炙火=肉}旁。\n梦裏功名谁復计，闲中日月不胜长。\n虚皇有诏君知否，尽赐江湖作醉乡。",
        "dynasty": "宋",
        "collection_info": null
    },
    {
        "uuid": "5e8b5407ed1e5ac736b1e663463dd35d",
        "title": "城西晚眺",
        "author": "陆游",
        "content": "袅袅城笳咽，荧荧渔火青。\n霜凋两岸柳，水浸一天星。\n静看船归浦，遥闻雁落汀。\n倚阑幽兴极，不敢恨飘零。",
        "dynasty": "宋",
        "collection_info": null
    },
    {
        "uuid": "185f1fdfaf8edf7beec29a47783961a4",
        "title": "苦寒",
        "author": "陆游",
        "content": "冻砚时能出苦吟，浊醪亦復慰孤斟。\n谁知冰雪凝严候，自是干坤爱育心。\n疠鬼尽驱人意乐，遗蝗一洗麦根深。\n但嫌景短妨书课，栖鸟纷纷又满林。",
        "dynasty": "宋",
        "collection_info": null
    },
    {
        "uuid": "a7d643955882ab17565df22333b67a12",
        "title": "夙兴",
        "author": "陆游",
        "content": "病后精神殊未减，披衣每起待晨鸡。\n爱书不厌如平壑，戒酒新严似筑堤。\n莫嘆茅茨常局促，犹胜簿领苦沈迷。\n迎长渐近丹当熟，已觉温温下彻脐。",
        "dynasty": "宋",
        "collection_info": null
    },
    {
        "uuid": "1746f7b9b413afbaca49ae492ebe9bce",
        "title": "冬夜读书甚乐偶作短歌",
        "author": "陆游",
        "content": "衰病作书祟，常恨无新功。\n兔瓯供茗粥，睡思一洗空。\n郊居近城闉，漏鼓传冬冬。\n缃帙开烂漫，牙籖纷疉重。\n朱黄参笔墨，照映灯花红。\n鲁壁汲冡秘，天遣慰困穷。\n衮衣窥藻火，宗庙听笙镛。\n端居得至乐，生世岂不逢。\n藜羮冷未啜，短褐忘严冬。\n拜手谢造物，不须黑头公。",
        "dynasty": "宋",
        "collection_info": null
    },
    {
        "uuid": "921bc043f41ee0a3f7c0b99ae728a16c",
        "title": "冬夜月下作",
        "author": "陆游",
        "content": "造物宁能困此翁，浩歌庭下答松风。\n煌煌斗柄插天北，焰焰月轮生海东。\n皂纛黄旗都护府，峨冠长剑大明宫。\n功名晚遂从来事，白首江湖未嘆穷。",
        "dynasty": "宋",
        "collection_info": null
    },
    {
        "uuid": "d1504cb8d43fc7b68004bcff1fc8d650",
        "title": "感愤",
        "author": "陆游",
        "content": "今皇神武是周宣，谁赋南征北伐篇。\n四海一家天历数，两河百郡宋山川。\n诸公尚守和亲策，志士虚捐少壮年。\n京洛雪消春又动，永昌陵上草芊芊。",
        "dynasty": "宋",
        "collection_info": null
    },
    {
        "uuid": "955ffbe875e51b6db850a4b648f2742b",
        "title": "蓬户",
        "author": "陆游",
        "content": "蓬户真堪设爵罗，岁时野老自相过。\n人情静处看方见，诗句穷来得最多。\n枕上长歌时激烈，樽前一笑且婆娑。\n白头万事都经遍，莫为悲伤损太和。",
        "dynasty": "宋",
        "collection_info": null
    },
    {
        "uuid": "c848fdef91f23a16de3a8004e34eda69",
        "title": "行后园",
        "author": "陆游",
        "content": "霜风吹枯桑，落叶干有声。\n陂池日已涸，沙水见底清。\n人生非金石，岁暮难为情。\n安得天边鹄，驾之以遐征。",
        "dynasty": "宋",
        "collection_info": null
    },
    {
        "uuid": "ed2333a147fbf256bddcd5143fa9b963",
        "title": "晓出遇猎徒有作",
        "author": "陆游",
        "content": "出门万瓦粲晨霜，忽忆行军起裹创。\n卖剑买牛身已老，搴旗斩将梦犹狂。\n奇才古有潜屠肆，豪气今谁寓猎场。\n狐兔草间何足问，合留长箭射天狼。",
        "dynasty": "宋",
        "collection_info": null
    },
    {
        "uuid": "40f0859a43215aec33d4df801adae0ae",
        "title": "赠道侣",
        "author": "陆游",
        "content": "崎岖世路久知难，凖拟丹成玉炼颜。\n十载寻人遍岩穴，一樽随处对溪山。\n苏门昼寂闻舒啸，函谷秋清候度关。\n剩欲相招同此事，疑君未办一生闲。",
        "dynasty": "宋",
        "collection_info": null
    },
    {
        "uuid": "fd2b7ea47e352bda7727ee1a89422f3c",
        "title": "六言四首  其一",
        "author": "陆游",
        "content": "功名正恐不免，冨贵酷非所须。\n铁马未平边徼，钓船且醉江湖。",
        "dynasty": "宋",
        "collection_info": null
    },
    {
        "uuid": "b4a6b5204e473613728af2ba95177f4d",
        "title": "六言四首  其二",
        "author": "陆游",
        "content": "噉饭一箪不尽，结庐环堵犹寛。\n常得奉祠玉局，不须草诏金銮。",
        "dynasty": "宋",
        "collection_info": null
    },
    {
        "uuid": "a761219107ac0f37dea688760657d3bb",
        "title": "六言四首  其三",
        "author": "陆游",
        "content": "乌有翁边贳酒，无何乡裏寻花。\n把定东风一笑，今年别是生涯。",
        "dynasty": "宋",
        "collection_info": null
    },
    {
        "uuid": "027deae91f8f38b1536ab8606555ed59",
        "title": "六言四首  其四",
        "author": "陆游",
        "content": "壮岁京华羁旅，暮年湖海清狂。\n勿倚新知可乐，笑中白刃如霜。",
        "dynasty": "宋",
        "collection_info": null
    },
    {
        "uuid": "18c157ec8696922fcc136dc5deb74c46",
        "title": "作雪未成自湖中归寒甚饮酒作短歌",
        "author": "陆游",
        "content": "黑云垂到地，飞霰如细砾。\n我从湖上归，散髮醉吹笛。\n少年志功名，目视无坚敌。\n惨淡古战场，往往身所歴。\n宁知事大缪，白首犹寂寂。\n凄凉武侯表，零落陈琳檄。\n报主知何时，誓死空愤激。\n天高白日远，有泪无处滴。",
        "dynasty": "宋",
        "collection_info": null
    },
    {
        "uuid": "83476f0961461a8ec89b248024fee5c1",
        "title": "题传神",
        "author": "陆游",
        "content": "盐车心愧渥洼姿，邂逅风云妄自期。\n啮雪岂无归汉日，饭牛犹有相齐时。\n君看短褐琴横膝，谁许峨冠剑拄颐。\n白髮萧萧虽惫矣，时来或将渡辽师。",
        "dynasty": "宋",
        "collection_info": null
    },
    {
        "uuid": "8ae0bc685c107b856e857a7227cdd86e",
        "title": "闰月三夜舍西观新月",
        "author": "陆游",
        "content": "平生绝爱初三月，况是平池浸玉鈎。\n老去人间朋旧少，一樽谁与话清愁。",
        "dynasty": "宋",
        "collection_info": null
    },
    {
        "uuid": "a973e538fad641ae38c1857eb62b00b4",
        "title": "独夜",
        "author": "陆游",
        "content": "城上长更续短更，江平天迥雁方征。\n灯明纸帐雪霜色，火熟铜瓶风雨声。\n浊酒未倾心已怯，细书时读眼犹明。\n萧然一室平生惯，纛下何须拥万兵。",
        "dynasty": "宋",
        "collection_info": null
    },
    {
        "uuid": "78b7ea72c441a8b7108ac7223ede4d69",
        "title": "晚出偏门",
        "author": "陆游",
        "content": "一段新愁带宿酲，半欹乌帽策驴行。\n村墟香动梅初破，裘褐寒轻雪未成。\n渡口人争红日晚，沙边雁带碧烟横。\n悠然又觅长堤路，肠断城楼画角声。",
        "dynasty": "宋",
        "collection_info": null
    },
    {
        "uuid": "dcca52485af12eb77353696dcf0dbf6a",
        "title": "薏苡",
        "author": "陆游",
        "content": "初游唐安饭薏米，炊成不减雕胡美。\n大如芡实白如玉，滑欲流匙香满屋。\n腹腴项脔不入盘，况復飱酪夸甘酸。\n东归思之未易得，每以问人人不识。\n呜呼奇材从古弃草菅，君试求之篱落间。",
        "dynasty": "宋",
        "collection_info": null
    },
    {
        "uuid": "04b03574de156d4551b943000cd32501",
        "title": "答郑虞任检法见赠",
        "author": "陆游",
        "content": "卧龙山前秋雨晴，郑子过我如夙昔。\n照人眉宇寒巉巉，悬知笔有千钧力。\n镜湖岁暮霜叶空，乃闻载酒同诸公。\n归来湖山皆动色，新诗一纸吹清风。\n文章要须到屈宋，万仞青霄下鸾凤。\n区区圆美非绝伦，弹丸之评方误人。",
        "dynasty": "宋",
        "collection_info": null
    },
    {
        "uuid": "c21c57af24e0ed823addad9c7b9d6f58",
        "title": "舟中晓赋",
        "author": "陆游",
        "content": "小艇下沧浪，吴歌特地长。\n斜分半舱月，满载一篷霜。\n香甑炊菰白，醇醪点蟹黄。\n宦游元为口，莫恨老江乡。",
        "dynasty": "宋",
        "collection_info": null
    },
    {
        "uuid": "6626327e9ffb4f44044e052bde74567a",
        "title": "野兴二首  其一",
        "author": "陆游",
        "content": "玉门关外何妨死，饭颗山头不怕穷。\n春瓮已成花欲动，了无一事着胸中。",
        "dynasty": "宋",
        "collection_info": null
    },
    {
        "uuid": "d8ecb79523b935d987b38bc5e14d1451",
        "title": "野兴二首  其二",
        "author": "陆游",
        "content": "猿臂将军老未衰，气吞十万羽林儿。\n南山射虎自堪乐，何用封侯高帝时。",
        "dynasty": "宋",
        "collection_info": null
    },
    {
        "uuid": "95c7e53221c15fa402e3db5e42a98b21",
        "title": "月夜有感",
        "author": "陆游",
        "content": "炯炯冰轮升，澹澹玉宇碧。\n高楼倾美酒，一醉不容失。\n陆生独何事，闭户饱岑寂。\n年来负风月，岂止此一夕。\n平生酒边身，欲老每自惜。\n夜阑耿不寐，浩歌出金石。",
        "dynasty": "宋",
        "collection_info": null
    },
    {
        "uuid": "cb86925b72c65d24edc9b146df8b9403",
        "title": "落魄",
        "author": "陆游",
        "content": "落魄东吴莫笑侬，今年要不负春风。\n闲愁掷向干坤外，永日移来歌吹中。\n酒浪欲争湖水绿，花光却妒舞衫红。\n公卿忧责如山重，肻信人间有放翁。",
        "dynasty": "宋",
        "collection_info": null
    },
    {
        "uuid": "9ea9123ef6dcb6465f27df6fdfd169a3",
        "title": "遣兴",
        "author": "陆游",
        "content": "壮年一箭落双鵰，野饷如今撷药苖。\n寒与梅花同不睡，闷寻鹦鹉说无憀。\n乌丝阑上诗初就，緑绮声中酒半消。\n老去可怜风味在，未应山海混渔樵。",
        "dynasty": "宋",
        "collection_info": null
    },
    {
        "uuid": "81e3157aa5a26b3027093c6d0c3a6da7",
        "title": "湖村野兴二首  其一",
        "author": "陆游",
        "content": "十里疏钟到野堂，五更残月伴清霜。\n已知无奈姮娥冷，瘦损梅花更断肠。",
        "dynasty": "宋",
        "collection_info": null
    },
    {
        "uuid": "90372a8fc7e547e6571e93a927f535ce",
        "title": "湖村野兴二首  其二",
        "author": "陆游",
        "content": "山色空蒙雨点微，醉中不觉湿蓑衣。\n何妨乞与丹靑本，一棹横衝翠霭归。",
        "dynasty": "宋",
        "collection_info": null
    },
    {
        "uuid": "cd6c0e0d2b351757ea4333ce695c70bf",
        "title": "看镜",
        "author": "陆游",
        "content": "局促人间百不如，每看清镜嘆头颅。\n醉来风月心虽在，老去轩裳梦已无。\n棋劫正忙停晚饷，诗聨未稳画寒炉。\n乘除尚喜身强健，六十登山不用扶。",
        "dynasty": "宋",
        "collection_info": null
    },
    {
        "uuid": "f4ac2f6197f61de5e3c3cf45c635eb5a",
        "title": "塞上",
        "author": "陆游",
        "content": "塞上今年有事宜，将军承诏出全师。\n精金错落八尺马，刺绣鲜明五丈旗。\n上谷飞狐传号令，萧关积石列城陴。\n不应幕府无班固，早晚燕然刻颂诗。",
        "dynasty": "宋",
        "collection_info": null
    },
    {
        "uuid": "6a581e6fb053dfa029e7fde651f9dc0b",
        "title": "舟过会稽山下因繫舟游近村迨暮乃归",
        "author": "陆游",
        "content": "六十齿髮衰，岁月如逝波。\n秦王酒瓮边，知復几经过。\n欣然舍画檝，仄步扪青萝。\n一径入幽谷，四面闻樵歌。\n白云忽破碎，翠木相荡摩。\n潋潋春塘满，柳阴戏双鹅。\n浮生百忧中，此乐顾岂多。\n日暮吾其归，已恐烂斧柯。",
        "dynasty": "宋",
        "collection_info": null
    },
    {
        "uuid": "4eee805c0db16ff011f13e5e0f0ed861",
        "title": "人日偶游民家小园有山茶方开",
        "author": "陆游",
        "content": "人日西郊路，晨光射浅滩。\n停桡喜萧散，照影嘆衰残。\n社酒香浮瓮，春蔬绿满盘。\n山茶虽慰眼，不似海云看。",
        "dynasty": "宋",
        "collection_info": null
    },
    {
        "uuid": "7a8047b70d87fa231c69f5d587885331",
        "title": "过杜浦桥二首  其一",
        "author": "陆游",
        "content": "桥外波如鸭头緑，杯中酒作鹅儿黄。\n山茶花下醉初醒，却过西村看夕阳。",
        "dynasty": "宋",
        "collection_info": null
    },
    {
        "uuid": "45faf758136d2bf36b424026f48af428",
        "title": "过杜浦桥二首  其二",
        "author": "陆游",
        "content": "桥北雨余春水生，桥南日落暮山横。\n问君对酒胡不乐，听取菱歌烟外声。",
        "dynasty": "宋",
        "collection_info": null
    },
    {
        "uuid": "67ada30a6b8061303e57a44ea8c181cf",
        "title": "上元日昼卧",
        "author": "陆游",
        "content": "积雨连上元，孤愁卧空馆。\n宿酲殊未解，欲起意復懒。\n床敷蛮氊稳，被拥吴绫暖。\n残香碧缕细，软火红焰短。\n虽云少睡眠，聊喜屡展转。\n昏昏忽已暮，一笑呼茗椀。",
        "dynasty": "宋",
        "collection_info": null
    },
    {
        "uuid": "e2af2f1096d90d3808b14ef39c3c49ac",
        "title": "庄器之作招隐阁项平父诸人赋诗予亦继作",
        "author": "陆游",
        "content": "诸公共赋反招隐，细字斜行肻见传。\n语到淮南小山作，人如江左永和年。\n一窗萝月禁春瘦，万壑松风撼昼眠。\n我亦尚嫌林谷浅，因君更拟斸云烟。",
        "dynasty": "宋",
        "collection_info": null
    },
    {
        "uuid": "d255b616b284c6e28bda5b0acfe92e89",
        "title": "春夜读书感怀",
        "author": "陆游",
        "content": "荒林枭独啸，野水鹅群鸣。\n我坐蓬窗下，答以读书声。\n悲哉白髮翁，世事已饱更。\n一身不自恤，忧国涕纵横。\n永怀天宝末，李郭出治兵。\n河北虽未下，要是復两京。\n三千同德士，百万羽林营。\n岁周一甲子，不见胡尘清。\n贼酋实孱王，贼将非人英。\n如何失此时，坐待奸雄生。\n我死骨即朽，靑史亦无名。\n此诗倘不作，丹心尚谁明。",
        "dynasty": "宋",
        "collection_info": null
    },
    {
        "uuid": "5944167373e55bb47c7f2a4845f7333c",
        "title": "宿能仁寺",
        "author": "陆游",
        "content": "小雨暗江城，倦客寄僧榻。\n孤灯如秋萤，清夜自开阖。\n遥怜萍青青，厌听鼃閤閤。\n窗明竟无寐，卯酒倒残榼。",
        "dynasty": "宋",
        "collection_info": null
    },
    {
        "uuid": "174646a47e173266300752c52210c324",
        "title": "寄题方伯谟远庵",
        "author": "陆游",
        "content": "方侯胸中负经济，议论源源有根柢。\n借令不用老山林，尚欲着书垂万世。\n百年苦短万世长，荣利一时真聚蚋。\n渠曹定自别肺肝，今夕不为明旦计。",
        "dynasty": "宋",
        "collection_info": null
    },
    {
        "uuid": "c72d5c9d386f33f192801473f1204535",
        "title": "雨中宿石帆山下民家",
        "author": "陆游",
        "content": "老觉山行倦，闲便水宿幽。\n雨泥看放鸭，烟草听呼牛。\n槃箸烦频劝，窗扉喜小留。\n余年竟何事，高枕送悠悠。",
        "dynasty": "宋",
        "collection_info": null
    },
    {
        "uuid": "d9136a33e5e3a73d6cb615501bf0e3c3",
        "title": "中夜雨霁月色入户起饮酒一杯作绝句",
        "author": "陆游",
        "content": "吹尽浮云天宇清，城头迭鼓报三更。\n平生无此一杯酒，玉笥峰头看月生。",
        "dynasty": "宋",
        "collection_info": null
    },
    {
        "uuid": "a073ff86c4fbd14ec25aefdf0307e7dc",
        "title": "赠石帆老人",
        "author": "陆游",
        "content": "地僻林深客到稀，高舂未起闭柴扉。\n新松郁郁三千本，密竹萧萧一尺围。\n溪叟旋分菰米滑，山童新采蕨芽肥。\n因君更作长闲想，麟阁云台竟是非。",
        "dynasty": "宋",
        "collection_info": null
    },
    {
        "uuid": "6b37c53f71cdc979116e0aab7efff132",
        "title": "溪上醉吟",
        "author": "陆游",
        "content": "行行不知溪路深，但怪素月生遥岑。\n不辞醉袖拂花絮，与子更醉青萝阴。",
        "dynasty": "宋",
        "collection_info": null
    },
    {
        "uuid": "407105558e44a9aaff8e76dcdd95053e",
        "title": "囚山",
        "author": "陆游",
        "content": "垣屋参差绿树边，囚山光景饯华颠。\n平川极目思秦地，大泽浮空忆楚天。\n刺虎射麋俱已矣，举杯开剑忽悽然。\n此生终遣英雄笑，棘没铜驼六十年。",
        "dynasty": "宋",
        "collection_info": null
    },
    {
        "uuid": "3b685350f4847ee787b4f7c471419293",
        "title": "小园",
        "author": "陆游",
        "content": "松菊仅三亩，作园真强名。\n驯禽惊不去，熟果坠无声。\n倦就盘陀坐，闲拈楖栗行。\n茅亭亦疏豁，凭槛看春耕。",
        "dynasty": "宋",
        "collection_info": null
    },
    {
        "uuid": "5f6affba74bd7801b257e7da3f0532cd",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其一",
        "author": "陆游",
        "content": "嫩日轻云淡沲天，扑灯过后卖花前。\n便从水阁杭湖去，捲起朱帘上画船。",
        "dynasty": "宋",
        "collection_info": null
    },
    {
        "uuid": "f20bdd422cd3eee43c36d3b5c1922878",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其二",
        "author": "陆游",
        "content": "舫子窗扉面面开，金壶桃杏间尊罍。\n东风忽送笙歌近，一片楼台泛水来。",
        "dynasty": "宋",
        "collection_info": null
    },
    {
        "uuid": "2c79aa9ea4af9ec1cf1a2dac199be330",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其三",
        "author": "陆游",
        "content": "湖波緑似鸭头深，一日春晴直万金。\n好事谁家斗歌舞，方舟齐榜出花阴。",
        "dynasty": "宋",
        "collection_info": null
    },
    {
        "uuid": "61d997476b638d9dd1c5d446cdf071cd",
        "title": "乡人或病予诗多道蜀中遨乐之盛适春日游镜湖共请赋山阴风物遂即杯酒间作四绝句却当持以夸西州故人也  其四",
        "author": "陆游",
        "content": "花光柳色满墙头，病酒今朝懒出游。\n却就水亭开小宴，绣帘银烛看归舟。",
        "dynasty": "宋",
        "collection_info": null
    },
    {
        "uuid": "7a8eee950e14dbd5bb8e3f0c2fc7e4d7",
        "title": "病中",
        "author": "陆游",
        "content": "风雨暗江天，幽窗起復眠。\n忍穷安晚境，留病压灾年。\n客助修琴料，僧分买药钱。\n余生均逆旅，未死且陶然。",
        "dynasty": "宋",
        "collection_info": null
    },
    {
        "uuid": "14e6959bb1fb747d6f8564023d6ebad8",
        "title": "病起",
        "author": "陆游",
        "content": "开岁忽六十，病余闲炷香。\n春光向客淡，夜漏为愁长。\n已老鷄豚社，永违鹓鹭行。\n苍龙西角月，孤梦堕微茫。",
        "dynasty": "宋",
        "collection_info": null
    },
    {
        "uuid": "543d20e4ddee147b06067edae4c57007",
        "title": "小筑",
        "author": "陆游",
        "content": "小筑茅茨镜水滨，天敎静处着闲身。\n平原不復赋豪士，甫里但思歌散人。\n翠壁微泉时的皪，衡门疉嶂晓嶙峋。\n子虚误辱诸公赏，万里轻鸥岂易驯。",
        "dynasty": "宋",
        "collection_info": null
    },
    {
        "uuid": "15eb71eb3072389b71dd8dcfeb78a9c9",
        "title": "记梦",
        "author": "陆游",
        "content": "东吴春暮寒犹重，睡美不闻城角动。\n身虽衰惰怕出门，江山尚入幽窗梦。\n梦到青羊看修竹，道人告我丹将熟。\n试求一黍换肝肠，它日重来驾黄鹄。",
        "dynasty": "宋",
        "collection_info": null
    },
    {
        "uuid": "261d48c1bee3f3df4f7d7257160baaed",
        "title": "久雨排闷",
        "author": "陆游",
        "content": "一春略无十日晴，雨脚纔断云已生。\n奇葩摧败等青苋，嘉谷漂荡随浮萍。\n书生病卧苔及榻，湿薪燎衣熏欲盲。\n腰顽足痹空嘆息，咫尺不得行中庭。\n读书窗黑不见字，弹琴弦缓那成声。\n老盆浊酒且復醉，两部鼓吹方施行。",
        "dynasty": "宋",
        "collection_info": null
    },
    {
        "uuid": "4ed58651924ea36c18c010cb32628616",
        "title": "雨中泊舟萧山县驿",
        "author": "陆游",
        "content": "端居无策散闲愁，聊作人间汗漫游。\n晚笛随风来倦枕，春湖带雨送孤舟。\n店家菰饭香初熟，市担莼丝滑欲流。\n自笑劳生成底事，黄尘陌上雪蒙头。",
        "dynasty": "宋",
        "collection_info": null
    },
    {
        "uuid": "288766b6e40525958cd8d4a1ccb9a6b0",
        "title": "夜漏欲尽行度浮桥至钱清驿待舟",
        "author": "陆游",
        "content": "潮生抹沙岸，云薄漏月明。\n江头晓色动，鸦起人未行。\n扶携度长桥，仰视天宇清。\n遥怜繫舟人，听我高屐声。\n水槛得小憩，一笑拄杖横。\n澄漪弄孤影，微风吹宿酲。\n湛然方寸间，不受尘事撄。\n寄语市朝人，此乐未易名。",
        "dynasty": "宋",
        "collection_info": null
    },
    {
        "uuid": "3a1a4f842eab7d17adb6f6fd4c3ed64a",
        "title": "江头十日雨",
        "author": "陆游",
        "content": "江头十日雨，雨止春已尽。\n残红如扫空，草木皆绿润。\n村墟樱笋闹，节物团糉近。\n可怜笠泽翁，百忧集双鬓。\n赋诗空自清，学道了不进。\n林间一瓯茶，晤语君勿吝。",
        "dynasty": "宋",
        "collection_info": null
    },
    {
        "uuid": "ce46cc9a3b9095f283fa9031158992c7",
        "title": "柯桥客亭二首  其一",
        "author": "陆游",
        "content": "小市初晴已过春，朱樱青杏一番新。\n灞陵老子无人识，暂借邮亭整角巾。",
        "dynasty": "宋",
        "collection_info": null
    },
    {
        "uuid": "cedd616b7dbd2f42352f0bce5ee83740",
        "title": "柯桥客亭二首  其二",
        "author": "陆游",
        "content": "梅子生仁燕护雏，遶檐新叶緑扶疏。\n朝来酒兴不可耐，买得钓船双鳜鱼。",
        "dynasty": "宋",
        "collection_info": null
    },
    {
        "uuid": "b147ab238d8e2870a2ed665b5658739f",
        "title": "小雨舟过梅市",
        "author": "陆游",
        "content": "故故催诗衬雨蓬，悠悠破梦隔云钟。\n遥看渔火两三点，已过暮山千万峰。\n老矣自应埋病骨，归哉莫念抗尘容。\n停桡小住青枫岸，吴市高人傥可逢。",
        "dynasty": "宋",
        "collection_info": null
    },
    {
        "uuid": "bede1afb3965293fac7bb98e80cd8108",
        "title": "晓枕",
        "author": "陆游",
        "content": "晓枕莺声带梦听，忽看淡日满窗櫺。\n闲愁谁遣浓如酒，醉过残春不解酲。",
        "dynasty": "宋",
        "collection_info": null
    },
    {
        "uuid": "a259233418f06bfa5f138d2d39f7fdbe",
        "title": "巢菜",
        "author": "陆游",
        "content": "冷落无人佐客庖，庾郎三九困讥嘲。\n此行忽似蟆津路，自候风炉煮小巢。",
        "dynasty": "宋",
        "collection_info": null
    },
    {
        "uuid": "d81557517c50906cdd5f9b6952b20bc6",
        "title": "吴娘曲",
        "author": "陆游",
        "content": "镜奁蚕出千黑蚁，钗梁梅小双青豆。\n吴娘十四未知愁，罗衣已觉伤春瘐。\n闲寻女伴过西家，鬬草归来日未斜。\n睡睫蒙蒙娇欲闭，隔帘微雨压杨花。",
        "dynasty": "宋",
        "collection_info": null
    },
    {
        "uuid": "254cd68c4dbcd0720738e8f5d98e4f34",
        "title": "感旧",
        "author": "陆游",
        "content": "醉眼常轻儿女曹，西游对客尚能豪。\n缕金羯鼓龟兹乐，镂玉琵琶逻逤槽。\n巫峡已回行雨梦，锦江空忆浣花遨。\n闲情何计都除尽，为觅并州快剪刀。",
        "dynasty": "宋",
        "collection_info": null
    },
    {
        "uuid": "fcf17b02a0b3cb1aa801162c34c772a1",
        "title": "晨起闲步",
        "author": "陆游",
        "content": "飞红掠地送春忙，嫰绿成阴带露香。\n听彻晓天莺百啭，却随飞蝶度横塘。",
        "dynasty": "宋",
        "collection_info": null
    },
    {
        "uuid": "7bec6d192a498a5456d2e3897280a26f",
        "title": "初夏同桑甥世昌过邻家",
        "author": "陆游",
        "content": "空谷旧生涯，萧条只自嗟。\n妻馋嗔护笋，儿病失浇花。\n赤米老能饱，浊醪贫可賖。\n徴科幸差简，扶杖过邻家。",
        "dynasty": "宋",
        "collection_info": null
    },
    {
        "uuid": "c7b33ddac8ec52bd3dabc71b342bff03",
        "title": "寓嘆",
        "author": "陆游",
        "content": "孤生拙料事，诸老误知人。\n世故几翻覆，此身常贱贫。\n有书藏禹穴，无地静胡尘。\n衰病今年剧，呻吟欲过旬。",
        "dynasty": "宋",
        "collection_info": null
    },
    {
        "uuid": "b9cda612ec0fb38dc0bc633d21df478f",
        "title": "春夏雨旸调适颇有丰岁之望喜而有作",
        "author": "陆游",
        "content": "二十年无赤白囊，人间何地不耕桑。\n陂塘处处分秧遍，村落家家煮茧忙。\n野老逢年知饱暖，书生随例得猖狂。\n雨余天气初清润，曵履长歌出草堂。",
        "dynasty": "宋",
        "collection_info": null
    },
    {
        "uuid": "e32266b2df2dc924e6d0fa350f8476e6",
        "title": "闻虏酋遁归漠北",
        "author": "陆游",
        "content": "幽州遗民欵塞来，来者扶老携其孩。\n共言单于远逃遁，一夕荆棘生燕台。\n天威在上贼胆破，捧头鼠窜吁可哀。\n妄期旧穴得孳育，不知天网方恢恢。\n老上龙庭岂不远，汉兵一炬成飞灰。\n陛下中兴天所命，筑坛授钺皆雄才。\n煌煌九霄掲日月，浩浩万里行风雷。\n虢山多兽可游猎，汝不请命何归哉。",
        "dynasty": "宋",
        "collection_info": null
    },
    {
        "uuid": "320081eac3adac5e54bf6f159c35a089",
        "title": "初夏游凌氏小园",
        "author": "陆游",
        "content": "水满池塘叶满枝，曲廊危榭惬幽期。\n风和海燕分泥处，日永吴蚕上簇时。\n闲理阮咸寻旧谱，细倾白堕赋新诗。\n从来夏浅胜春日，儿女纷纷岂得知。",
        "dynasty": "宋",
        "collection_info": null
    },
    {
        "uuid": "d21cdcecc3c2475eb388e69f37d222a7",
        "title": "偶得北虏金泉酒小酌赋绝句二首  其一",
        "author": "陆游",
        "content": "草草杯盘莫笑贫，朱樱羊酪也尝新。\n灯前耳热颠狂甚，边酒谁言不醉人。",
        "dynasty": "宋",
        "collection_info": null
    },
    {
        "uuid": "de683462e455ff41f4733b869f4fdf2a",
        "title": "偶得北虏金泉酒小酌赋绝句二首  其二",
        "author": "陆游",
        "content": "逆胡万里跨燕秦，志士悲歌泪满巾。\n未履战塲齐奏凯，一樽先醉范阳春。",
        "dynasty": "宋",
        "collection_info": null
    },
    {
        "uuid": "20b5932c8806be446a6fc64ba9321860",
        "title": "无题",
        "author": "陆游",
        "content": "珠鞲玉指擘箜篌，谁记山南秉烛游。\n结绮诗成江令醉，橐泉梦断沈郎愁。\n天涯落日孤鸿没，镜裏流年两鬓秋。\n不用更求驱豆术，人生离合判悠悠。",
        "dynasty": "宋",
        "collection_info": null
    },
    {
        "uuid": "5b6c1a4b56029cd294fc74e201a3850a",
        "title": "戏赠",
        "author": "陆游",
        "content": "帘幕阴阴昼漏迟，鹅黄雪白络新丝。\n只应笑杀东邻女，不见秋韆到折时。",
        "dynasty": "宋",
        "collection_info": null
    },
    {
        "uuid": "08741ab24b9557307b99431229d6ffc3",
        "title": "题少陵画像",
        "author": "陆游",
        "content": "长安落叶纷可扫，九陌北风吹马倒。\n杜公四十不成名，袖裏空余三赋草。\n车声马声喧客枕，三百青铜市楼饮。\n杯残炙冷正悲辛，仗内斗鸡催赐锦。",
        "dynasty": "宋",
        "collection_info": null
    },
    {
        "uuid": "88690c0ec9a5f6a7e4918a6d3ca38e42",
        "title": "闲居书事",
        "author": "陆游",
        "content": "园林绿叶一番新，桃李吹成陌上尘。\n玩易焚香消永日，听琴煮茗送残春。\n隐居正欲求吾志，大患元因有此身。\n堪笑痴人营冨贵，百年赢得冢前麟。",
        "dynasty": "宋",
        "collection_info": null
    },
    {
        "uuid": "b95d57453fe2fa40cb268c2bb39ae996",
        "title": "登台遇雨避于山亭晚霁乃归",
        "author": "陆游",
        "content": "溽暑不堪蜗舍陋，瘦藤扶我上危台。\n搏禽俊鹘横空去，卷雨狂风掠野来。\n壮观深知化工妙，幽寻却蹋夕阳回。\n悠然有喜君知否，屐齿留痕遍绿苔。",
        "dynasty": "宋",
        "collection_info": null
    },
    {
        "uuid": "0c47069edfa545c07c49cd62612f7745",
        "title": "村居书触目",
        "author": "陆游",
        "content": "雨霁郊原刈麦忙，风清门巷晒丝香。\n人饶笑语丰年乐，吏省徴科化日长。\n枝上花空闲蝶翅，林间葚美滑莺吭。\n饱知游宦无多味，莫恨为农老故乡。",
        "dynasty": "宋",
        "collection_info": null
    },
    {
        "uuid": "9f21d861d9ea25bb109d45c06b924e79",
        "title": "访医",
        "author": "陆游",
        "content": "衰与病相乘，况復积忧虑。\n眩昏坐辄瞑，疲弱行欲仆。\n今晨访之医，见语疾当去。\n脉来如泉源，未易测君数。\n盛衰当自察，信医固多误。\n养气勿动心，生死良细故。",
        "dynasty": "宋",
        "collection_info": null
    },
    {
        "uuid": "4903ccd40931292feecb9c8796613f8c",
        "title": "夏夜读书自嘲",
        "author": "陆游",
        "content": "事业无成去日遒，只今身世付沧洲。\n风烟惨惨菰蒲老，星斗离离河汉流。\n寂寞书生学奇字，穷愁客子着春秋。\n白头自苦君无笑，骨朽成尘志未休。",
        "dynasty": "宋",
        "collection_info": null
    },
    {
        "uuid": "741170366b140a2b6857b3b89c280412",
        "title": "夏日小宴",
        "author": "陆游",
        "content": "横吹铜笛苍龙声，双奏玉笙丹凤鸣。\n已判百年终醉死，要将一笑压愁生。\n旋移画舫破山影，高捲朱帘延月明。\n试问炎歊在何许，夜阑翻怯葛衣轻。",
        "dynasty": "宋",
        "collection_info": null
    },
    {
        "uuid": "606e1e8e320bfdc1041606ce7646d5d9",
        "title": "送紫霄女道士四明谢君二首",
        "author": "陆游",
        "content": "一别南充十四年，时时清梦到金泉。\n山阴道上秋风早，却见神仙小自然。\n道骨仙风凛不群，清秋采药到江村。\n自言家住云南北，知是遗尘几世孙。",
        "dynasty": "宋",
        "collection_info": null
    },
    {
        "uuid": "5013f0592274b5c85587fe313581fc64",
        "title": "醉中夜自村市归",
        "author": "陆游",
        "content": "村市夜骑黄犊还，却登小阁倚阑干。\n银河斜界晓天碧，璧月下入秋江寒。\n吾辈身闲且饮酒，人生事定须阖棺。\n元自胸中着云梦，莫惊緑鬓耐悲欢。",
        "dynasty": "宋",
        "collection_info": null
    },
    {
        "uuid": "5fbca7122c4ec9e9fe1718c33d627dff",
        "title": "城北夜",
        "author": "陆游",
        "content": "端居厌孤寂，偶繫北城舟。\n天地凄凉色，江湖汗漫游。\n萤光矜暗夜，虫语报新秋。\n老去功名意，青灯映布裯。",
        "dynasty": "宋",
        "collection_info": null
    },
    {
        "uuid": "05f556ff16ce76c9f52db61c9b4cf2b0",
        "title": "秋夜舟中作",
        "author": "陆游",
        "content": "沽酒黄叶村，炊饭红蓼岸。\n居人不孰何，正作渔父看。\n渔父我所羡，尚恐不得作。\n读书端自痴，游宦亦何乐。\n四顾泽茫茫，仰视天离离。\n长歌入云去，月落斗未欹。",
        "dynasty": "宋",
        "collection_info": null
    },
    {
        "uuid": "ad7579e78f1e5ffb4eec6feca94c86db",
        "title": "日晚散步湖上遇小雨",
        "author": "陆游",
        "content": "暮色苍苍日初落，寒声策策风正作。\n湖边倚杖堤上行，病起聊试游山脚。\n平生出门轻万里，老去谢客专一壑。\n风涛澒洞鲛鰐横，阊阖崔嵬鬼神恶。\n春芜二顷叱黄犊，老学为农元不错。\n兜鍪蝉冕俱扫空，雨笠香新织青篛。",
        "dynasty": "宋",
        "collection_info": null
    },
    {
        "uuid": "9c1607373bfbd9f8e3f6c2f37418723a",
        "title": "安期篇",
        "author": "陆游",
        "content": "我昔游岷峨，扪萝千仞峰。\n丈人倚赤藤，恐是安期翁。\n赠我一丸药，五云出瓢中。\n服之未转刻，莹然冰雪容。\n素手掬山霭，緑髮吹天风。\n丈人顾我喜，共骑一苍龙。\n蓬莱亦何求，爱此万里空。\n却来过齐州，螘垤看青嵩。",
        "dynasty": "宋",
        "collection_info": null
    },
    {
        "uuid": "3a0c996b1c4d109474f1d506daf6b604",
        "title": "晓望海山",
        "author": "陆游",
        "content": "暮山青尚浅，晓山如黛染。\n开窗望海山，天清雾方敛。\n向来六月中，黑云齐如截。\n苍龙下曵尾，卷雨洒炎热。\n造物信老手，忽作万里秋。\n刻削此孤峭，巉然消客愁。\n岂无一布帆，寄我浩荡意。\n会当驾长风，清啸遗世事。",
        "dynasty": "宋",
        "collection_info": null
    },
    {
        "uuid": "048dfe5d26340be80a0eca6dbc69620f",
        "title": "山园草木四绝句 紫薇",
        "author": "陆游",
        "content": "钟鼓楼前宫様花，谁令流落到天涯。\n少年妄想今除尽，但爱清樽浸晚霞。",
        "dynasty": "宋",
        "collection_info": null
    },
    {
        "uuid": "10070f0213555a759b00c08b25479982",
        "title": "山园草木四绝句 黄蜀葵",
        "author": "陆游",
        "content": "开时闲淡敛时愁，兰菊应容预胜流。\n剩欲持杯相领略，一庭风露不禁秋。",
        "dynasty": "宋",
        "collection_info": null
    },
    {
        "uuid": "86f0aed824abf6040ce7c2ed8ccfc38b",
        "title": "山园草木四绝句 拒霜",
        "author": "陆游",
        "content": "满庭黄叶舞西风，天地方收肃杀功。\n何事独蒙青女力，墙头催放数苞红。",
        "dynasty": "宋",
        "collection_info": null
    },
    {
        "uuid": "59c4d7a25286f565cf2d05c2e842497e",
        "title": "山园草木四绝句 蓼花",
        "author": "陆游",
        "content": "十年诗酒客刀州，每为名花秉烛游。\n老作渔翁犹喜事，数枝红蓼醉清秋。",
        "dynasty": "宋",
        "collection_info": null
    },
    {
        "uuid": "a3348858e461e1b21e0f9db340d8821f",
        "title": "赛神曲",
        "author": "陆游",
        "content": "丛祠千岁临江渚，拜贶今年那可数。\n须晴得晴雨得雨，人意所向神辄许。\n嘉禾九穗持上府，庙前女巫递歌舞。\n呜呜歌讴坎坎鼓，香烟成云神降语。\n大饼如槃牲腯肥，再拜献神神不违。\n晚来人醉相扶归，蝉声满庙锁斜晖。",
        "dynasty": "宋",
        "collection_info": null
    },
    {
        "uuid": "7cbf00c46f1e6f28687db763086d1223",
        "title": "夜中起读书戏作二首  其一",
        "author": "陆游",
        "content": "髮已凋零齿已疏，忍饥白首卧蜗庐。\n风声忽轹蓬窗过，夜半呼灯起读书。",
        "dynasty": "宋",
        "collection_info": null
    },
    {
        "uuid": "41c1ace39bcd6e57bc0ac44138f5f3de",
        "title": "夜中起读书戏作二首  其二",
        "author": "陆游",
        "content": "灭虏区区计本疏，水边乔木拥茅庐。\n九原定发韩公笑，至老依然一束书。",
        "dynasty": "宋",
        "collection_info": null
    },
    {
        "uuid": "fcada4d618e8eabc6451f4d02bcc4f99",
        "title": "秋夜出门观月",
        "author": "陆游",
        "content": "六十衰翁适得闲，一秋无事掩柴关。\n雁来惨淡沙场外，月出苍茫云海间。\n饮酒已衰犹爱客，着书初毕可藏山。\n此生终羡渔家乐，小艇常衝夕霭还。",
        "dynasty": "宋",
        "collection_info": null
    },
    {
        "uuid": "adc7f4f82d756308a35b8258622a43f4",
        "title": "雨中买酒镜湖酒楼",
        "author": "陆游",
        "content": "阴风号大泽，暮雨上高楼。\n愁忆新丰酒，寒思季子裘。\n登临天地迮，老病岁时遒。\n安得急装去，北平防盛秋。",
        "dynasty": "宋",
        "collection_info": null
    },
    {
        "uuid": "0ded17ceb7948ef475cac8644299adf1",
        "title": "闻虏政衰乱扫荡有期喜成口号二首  其一",
        "author": "陆游",
        "content": "正朔今年被百蛮，遥知喜色动天颜。\n风雷传号临春水，貔虎移军过玉关。\n博士已成封禅草，单于将就会朝班。\n孤臣老抱周南恨，壮观空存梦想间。",
        "dynasty": "宋",
        "collection_info": null
    },
    {
        "uuid": "d3a01b618cd93fdb98dfa0db237344fa",
        "title": "闻虏政衰乱扫荡有期喜成口号二首  其二",
        "author": "陆游",
        "content": "遗虏游魂岂足忧，汉家方运幄中筹。\n天开地闢逢千载，雷动风行遍九州。\n刁斗令严青海夜，旌旗色照铁关秋。\n功名自是英豪事，不用君王万户侯。",
        "dynasty": "宋",
        "collection_info": null
    },
    {
        "uuid": "54da351c2ae20661499633c28f85834a",
        "title": "甲辰中秋无月十七夜独皦然达旦",
        "author": "陆游",
        "content": "老觉人间无一欣，穷阎扫轨谢纷纷。\n已凭白露洗明月，更遣清风收乱云。\n栖鹊拣枝寒未稳，断鸿呼伴远犹闻。\n病羸慵踏梧桐影，倚柱长吟夜向分。",
        "dynasty": "宋",
        "collection_info": null
    },
    {
        "uuid": "30a7121cab26bed0d28f80d2cbe2a193",
        "title": "悲秋",
        "author": "陆游",
        "content": "病后支离不自持，湖边萧瑟早寒时。\n已惊白髮冯唐老，又起清秋宋玉悲。\n枕上数声新到雁，灯前一局欲残棋。\n丈夫几许襟怀事，天地无情似不知。",
        "dynasty": "宋",
        "collection_info": null
    },
    {
        "uuid": "37652bd715eadda491b4cbb91cf93abe",
        "title": "农家秋晚戏咏",
        "author": "陆游",
        "content": "鞭地如镜筑我场，破砻玉粒输官仓。\n九月野空天欲霜，甑中初喜新粳香。\n舍边萧萧落叶多，野蚕出茧飞黄蛾。\n寒蔬种罢醉且歌，隻鸡短纸赛园婆。",
        "dynasty": "宋",
        "collection_info": null
    },
    {
        "uuid": "db160f62f543eaa837d8d500eda9a0a8",
        "title": "病中作",
        "author": "陆游",
        "content": "老鹤辽天兴未穷，此生光景自匆匆。\n家为逆旅相逢处，身在严装欲发中。\n涩眼尚于书有味，孤愁殊觉酒无功。\n挥戈草檄今谁记，岁晚江边白髮翁。",
        "dynasty": "宋",
        "collection_info": null
    },
    {
        "uuid": "57e178475e10ca5cf1b5f48308964435",
        "title": "秋夜读书",
        "author": "陆游",
        "content": "读书喜夜长，着书悲齿暮。\n平生企前哲，凛有庸人惧。\n吾庐大泽中，地旷北风怒。\n徂年凋草木，寒气逼霜露。\n灯昏老眼闇，钝马行恶路。\n投枕卷未终，吾衰嘆非故。",
        "dynasty": "宋",
        "collection_info": null
    },
    {
        "uuid": "81610e94c7a243684d10161874eea826",
        "title": "病起",
        "author": "陆游",
        "content": "颓垣破屋暗藜蒿，病起不知秋已高。\n晨倚山楹群木脱，暮临苔砌百虫号。\n力殚编简初何得，腰折尘埃只漫劳。\n赖有浊醪生耳热，狂歌醉草寄吾豪。",
        "dynasty": "宋",
        "collection_info": null
    },
    {
        "uuid": "daebe3a82e99327c78f1c4f23af94d3b",
        "title": "晨起",
        "author": "陆游",
        "content": "孤梦忽自惊，小窗初送明。\n珍禽语庭树，可爱不知名。\n向者事宦游，尘土过半生。\n传呼束带出，冬冬尚残更。\n山居虽自由，晨起亦有程。\n洗砚拂书几，一笑惬幽情。",
        "dynasty": "宋",
        "collection_info": null
    },
    {
        "uuid": "e35db749a86a5522d2fb878637a10209",
        "title": "秋夜",
        "author": "陆游",
        "content": "老病龙钟不入城，浊醪麤饭饯余生。\n未霜村舍秋先冷，无月江天夜自明。\n出塞虽惭平贼手，下帷聊喜读书声。\n山童睡熟青灯暗，自拨残炉候药铛。",
        "dynasty": "宋",
        "collection_info": null
    },
    {
        "uuid": "84dba136aead2d4a96145b7fbb19b0fd",
        "title": "雨中过东村",
        "author": "陆游",
        "content": "小雨空蒙物象奇，偶扶藤杖过东陂。\n垫巾风度人争看，蜡屐年光我自悲。\n穷鬼有灵挥不去，死魔多力到无期。\n归来笑向譍门说，且了浮生一首诗。",
        "dynasty": "宋",
        "collection_info": null
    },
    {
        "uuid": "2bf78d0e5a6c2015139d2662b289430a",
        "title": "山寺",
        "author": "陆游",
        "content": "寺门压石危欲崩，槎牙老松挂苍藤。\n风传上方出定磬，雨暗古殿长明灯。\n宿林野鹘惊復起，争栗山童呼不譍。\n溪南闻道更幽绝，明日裂布缝行縢。",
        "dynasty": "宋",
        "collection_info": null
    },
    {
        "uuid": "6768662801095b98298f577b43a5a487",
        "title": "天王广敎院在蕺山东麓予年二十余时与老僧惠迪游略无十日不到也淳熙甲辰秋观潮海上偶繫舟其门曵杖再游怳如隔世矣",
        "author": "陆游",
        "content": "游山如读书，深浅皆可乐。\n道邉小精舍，亦自一丘壑。\n凄凉四十年，始復重着脚。\n老僧逝已久，讲座尘漠漠。\n当时童子辈，衰鬓亦萧索。\n扫壁观旧题，岁月真电雹。\n文章卑不传，衣食窘如昨。\n出门意惘然，辽海渺孤鹤。",
        "dynasty": "宋",
        "collection_info": null
    },
    {
        "uuid": "852bb725419522d5f11207c0ad26904d",
        "title": "江月歌",
        "author": "陆游",
        "content": "放翁平生一钓船，秋水未落江渺然。\n露洗玉宇清无烟，月轮徐行万里天。\n人间声利何足捐，浩歌看月冷不眠。\n孤鹤掠水来翩翩，似欲驾我从此仙。\n我寓红尘今几年，俛首缰锁常自怜。\n乐哉挥手过月邉，西风未凋玉井莲。",
        "dynasty": "宋",
        "collection_info": null
    },
    {
        "uuid": "a4407788d59cd5f103a23473a3a348e5",
        "title": "初寒书怀",
        "author": "陆游",
        "content": "嵩云缑月本闲人，误落尘中白髮新。\n万事看山差入眼，百年把酒独关身。\n栈边老马行安往，床下寒龟息自匀。\n藜杖一枝犹好在，未妨闲探早梅春。",
        "dynasty": "宋",
        "collection_info": null
    },
    {
        "uuid": "4fffc842eed73713ae55912b07e06472",
        "title": "岁暮",
        "author": "陆游",
        "content": "小筑幽栖与拙宜，读书写字伴儿嬉。\n己无嘆老嗟卑意，却喜分冬守岁时。\n羮𦞦芳鲜新弋雁，衣襦轻暖自缫丝。\n农家岁暮真堪乐，说向公卿未必知。",
        "dynasty": "宋",
        "collection_info": null
    },
    {
        "uuid": "26886a07ff897d6cc3ab4184c5b37a42",
        "title": "晨兴",
        "author": "陆游",
        "content": "倦枕厌寒夜，起寻残火温。\n喈喈众鸡动，耿耿一灯昏。\n野气增霜力，窗光淡月痕。\n早朝非老事，且復灌吾园。",
        "dynasty": "宋",
        "collection_info": null
    },
    {
        "uuid": "5c7795bf5948ba8674d1402bb267aef7",
        "title": "村饮",
        "author": "陆游",
        "content": "少年喜任侠，见酒气已吞。\n一饮但计日，斗斛何足论。\n緑草满雉场，红旗植毬门。\n三叫落乌帻，倒泻黄金盆。\n银炉炽兽炭，狐兔纷炮燔。\n浩歌撼空云，壮志排帝阍。\n回首今几时，去日如车奔。\n朱颜辞晓镜，白髮老孤村。\n邻翁劝黍酒，稚子供鱼飱。\n功名信巳乎，万事付干坤。",
        "dynasty": "宋",
        "collection_info": null
    },
    {
        "uuid": "c7a50412751729faa9fe76109b60ff66",
        "title": "夜半读书罢出门徙倚久之归赋长句",
        "author": "陆游",
        "content": "浩歌曵杖出柴扉，不管三更露湿衣。\n拟看林梢残月上，偶逢浦口断云归。\n惊鸿脱网寒相倚，饥鹘思巢夜亦飞。\n却掩北窗谁晤语，聊凭香盌洗尘鞿。",
        "dynasty": "宋",
        "collection_info": null
    },
    {
        "uuid": "dcc5377a465eed3f9c9e5e063fe8c272",
        "title": "曝书偶见旧稿有感",
        "author": "陆游",
        "content": "日满晴轩理蠧鱼，壮游回首一欷歔。\n凄凉王粲从军作，零落相如谏猎书。\n歌吹恍思登北固，弓刀谁记渡南沮。\n虎头本欠功名相，归老林间计未疏。",
        "dynasty": "宋",
        "collection_info": null
    },
    {
        "uuid": "06c84dcf5bbc3b1161c0f4e71ee20a60",
        "title": "昆崙行",
        "author": "陆游",
        "content": "阴云解駮朝暾红，黄河直与昆崙通。\n不驾鸾凤骖虬龙，径蹑香烟上空中。\n吾行忽过日月宫，下视积气青蒙蒙。\n寒暑不分昼夜同，嵳峨九关常烈风。\n凛然萧森变冲融，不悸不眩身如空。\n尘沙浩劫环无穷，讵须更觅安期翁。",
        "dynasty": "宋",
        "collection_info": null
    },
    {
        "uuid": "d592f530e884e29a921310468d9a816a",
        "title": "一室",
        "author": "陆游",
        "content": "九万笑鹏抟，幽居一室寛。\n雨声便早睡，酒力压新寒。\n懒觉闲多味，衰知死有端。\n此生吾自断，不必梦邯郸。",
        "dynasty": "宋",
        "collection_info": null
    },
    {
        "uuid": "482840ee45a48cabbdaac9e681e48037",
        "title": "得所亲广州书",
        "author": "陆游",
        "content": "音信连年恨不闻，书来细读却消魂。\n人稀野店山魈语，路僻蛮村荔子繁。\n毒草自揺春寂寂，瘴云不动昼昏昏。\n此生相见应无日，且置清愁近一樽。",
        "dynasty": "宋",
        "collection_info": null
    },
    {
        "uuid": "30a6ddb8bf6a2ccdc32d16911bb58e4e",
        "title": "幽居戏咏",
        "author": "陆游",
        "content": "清泉遶屋竹连墙，回首微官意已忘。\n小瓮带泥收洛笋，细鳞穿柳买河鲂。\n黄旗万里无侯骨，红烛千钟有酒肠。\n欲起九原谁可友，兰亭修褉晋诸王。",
        "dynasty": "宋",
        "collection_info": null
    },
    {
        "uuid": "93118a3d08dcf4f0f8a4ecb73f0d4f10",
        "title": "幽事",
        "author": "陆游",
        "content": "萧然四壁野人家，幽事还堪对客夸。\n快日明窗闲试墨，寒泉古鼎自煎茶。\n桐凋无復吟风叶，苹老犹残泣露花。\n万里封侯真已矣，只将高枕作生涯。",
        "dynasty": "宋",
        "collection_info": null
    },
    {
        "uuid": "8da07ae26fb1428cca254f56e77004e6",
        "title": "初冬杂题六首  其一",
        "author": "陆游",
        "content": "勋业文章意已阑，暮年不足是看山。\n江南寺寺楼堪倚，安得身如杜牧闲。",
        "dynasty": "宋",
        "collection_info": null
    },
    {
        "uuid": "99e96aab5e484c04e05759842da05478",
        "title": "初冬杂题六首  其二",
        "author": "陆游",
        "content": "暮嫌风雨作新寒，一树青枫已半丹。\n身在范寛图画裏，小楼西角剩凭阑。",
        "dynasty": "宋",
        "collection_info": null
    },
    {
        "uuid": "bfb180a9084b54ea61ebfb9698f21d2e",
        "title": "初冬杂题六首  其三",
        "author": "陆游",
        "content": "风横云低雨脚斜，一枝柔橹暮咿哑。\n昏昏醉卧知何处，推起船篷忽到家。",
        "dynasty": "宋",
        "collection_info": null
    },
    {
        "uuid": "478476c1aa245fbb3f3e869f42284325",
        "title": "初冬杂题六首  其四",
        "author": "陆游",
        "content": "五斗安能解醉酲，瞢腾睡眼怯窗明。\n策勋赖有春芽在，卧听山童转硙声。",
        "dynasty": "宋",
        "collection_info": null
    },
    {
        "uuid": "38ade27bd7d00a7db3d67284379ee6a0",
        "title": "初冬杂题六首  其五",
        "author": "陆游",
        "content": "荒郊寒雨晚凄凄，四壁穿颓旋补泥。\n物我元须各安稳，自苫牛屋织鸡栖。",
        "dynasty": "宋",
        "collection_info": null
    },
    {
        "uuid": "eb4e47c624b9858b6710f928f0bf5e9c",
        "title": "初冬杂题六首  其六",
        "author": "陆游",
        "content": "风雨声豪入梦中，不知身世寄孤蓬。\n狐裘氊帽如龙马，天汉西南小益东。",
        "dynasty": "宋",
        "collection_info": null
    },
    {
        "uuid": "07e541c7e70e855ade9f918f7dd1a845",
        "title": "闭户",
        "author": "陆游",
        "content": "屏居无一事，闭户常经旬。\n勿云草舍陋，爱此油窗新。\n三日不作诗，幽禽语撩人。\n尺素杂行草，往檄江梅春。",
        "dynasty": "宋",
        "collection_info": null
    },
    {
        "uuid": "2bbad04d01a685089a4577e7e849031b",
        "title": "十月四日夜记梦",
        "author": "陆游",
        "content": "四客聨辔来，我醉久不知。\n倒衣出迎客，愧谢前致辞。\n客意极疏豁，大笑轩鬚眉。\n礼岂为我设，度外以相期。\n衮衮吐雄辩，泠泠诵新诗。\n共言携酒壶，扫地临前墀。\n意气相顾喜，忽如少年时。\n老鸡不解事，唤觉空嗟咨。\n涉世四十年，贤隽常追随。\n尔来风俗坏，动脚堕险巇。\n森然义府刀，谁为叔度陂。\n起作四客篇，捕影吾其痴。",
        "dynasty": "宋",
        "collection_info": null
    },
    {
        "uuid": "bd45521d441a74ecb9dc6a1adea5bb92",
        "title": "西路口山店",
        "author": "陆游",
        "content": "日薄霜清十月天，马蹄声裏送流年。\n店当古路三乂处，山似孤云两角边。\n淹泊自悲穷不醒，衰残更着病相缠。\n榆关瀚海知何在，目送飞鸿入暮烟。",
        "dynasty": "宋",
        "collection_info": null
    },
    {
        "uuid": "1e383fb33474b977d4330b9bf5da6faa",
        "title": "题海首座侠客像",
        "author": "陆游",
        "content": "赵魏沙尘千丈黄，遗民膏血饱豺狼。\n功名不遣斯人了，无奈和戎白面郎。",
        "dynasty": "宋",
        "collection_info": null
    },
    {
        "uuid": "72a05e8a1cd2bda91270111122f32981",
        "title": "送绰侄住庵吴兴山中二首  其一",
        "author": "陆游",
        "content": "一杯淡粥不烹蔬，自占云根结草庐。\n非佛非心犹坐断，定知不看夹山书。",
        "dynasty": "宋",
        "collection_info": null
    },
    {
        "uuid": "d07a02a4169f5f2be651ce49e4c8cfed",
        "title": "送绰侄住庵吴兴山中二首  其二",
        "author": "陆游",
        "content": "湖海相从十日留，颇哀老子鬓惊秋。\n目光犹射车牛背，不用殷勤举话头。",
        "dynasty": "宋",
        "collection_info": null
    },
    {
        "uuid": "08e4ab1bc36be5b2f587156eb27fc143",
        "title": "冬夜与溥庵主说川食戏作",
        "author": "陆游",
        "content": "唐安薏米白如玉，汉嘉栮脯美胜肉。\n大巢初生蚕正浴，小巢渐老麦米熟。\n龙鹤作羮香出釜，木鱼瀹葅子盈腹。\n未论索饼与饡饭，最爱红糟并缹粥。\n东来坐阅七寒暑，未尝举箸忘吾蜀。\n何时一饱与子同，更煎土茗浮甘菊。",
        "dynasty": "宋",
        "collection_info": null
    },
    {
        "uuid": "4624f6d1bbfdaf116e53dff80f55eb25",
        "title": "仗锡平老自都城回见访索怡云堂诗",
        "author": "陆游",
        "content": "东华软尘飞扑帽，黄金络马人看好。\n渠侬胸中谁得知，畏祸忧谗鬓先老。\n举世输与平元衡，青山白云过一生。\n出门曵杖便千里，白云不约常同行。\n敲门剥啄云没履，剧谈未竟还东去。\n到山分我一片云，併遣春风吹好句。",
        "dynasty": "宋",
        "collection_info": null
    },
    {
        "uuid": "6a3abbff77ea22a6341b0ba6854228f4",
        "title": "野饮",
        "author": "陆游",
        "content": "青山千载老英雄，浊酒三杯失阨穷。\n访古頽垣荒堑裏，觅交屠狗卖浆中。\n平堤渐放春芜緑，细浪遥翻夕照红。\n已把残年付天地，骑牛吹笛伴村童。",
        "dynasty": "宋",
        "collection_info": null
    },
    {
        "uuid": "c2a1780d13862525acf58089be588b85",
        "title": "樊江观梅",
        "author": "陆游",
        "content": "莫笑山翁老据鞍，探梅今夕到江干。\n半滩流水浸残月，一夜清霜催晓寒。\n倚醉更教重秉烛，怕寒元自怯凭栏。\n谁知携客芳华日，曾费缠头锦百端。",
        "dynasty": "宋",
        "collection_info": null
    },
    {
        "uuid": "25e646f221014e5ae1f985a1c872e607",
        "title": "山亭观梅",
        "author": "陆游",
        "content": "与梅岁岁有幽期，忘却如今两鬓丝。\n乘淡月时和雪看，斸苍苔地带花移。\n先春瘦损应多恨，静夜香来更一奇。\n醉倒栏边君勿笑，明朝红蕚缀空枝。",
        "dynasty": "宋",
        "collection_info": null
    },
    {
        "uuid": "db6b6f437e5003e8ce2981958a5f43ea",
        "title": "射的山观梅二首  其一",
        "author": "陆游",
        "content": "射的山前雨垫巾，篱边初见一枝新。\n照溪尽洗骄春意，倚竹真成绝代人。\n餐玉元知非火食，化衣应笑走京尘。\n即今画史无名手，试把清诗当写真。",
        "dynasty": "宋",
        "collection_info": null
    },
    {
        "uuid": "251ed8bcfbf07ee52d44b1827c14c7b1",
        "title": "射的山观梅二首  其二",
        "author": "陆游",
        "content": "凌厉冰霜节愈坚，人间乃有此癯仙。\n坐收国士无双价，独立东皇太一前。\n此去幽寻应尽日，向来别恨动经年。\n花中竟是谁流辈，欲许芳兰恐未然。",
        "dynasty": "宋",
        "collection_info": null
    },
    {
        "uuid": "9addbabb6571bbd3acc286fa8e0a36d2",
        "title": "别梅",
        "author": "陆游",
        "content": "竹篱数掩傍鱼矶，万点梅花掠地飞。\n正喜巡檐来索笑，已悲临水送将归。\n影横月处愁空绝，子满枝时事更非。\n自古情钟在吾辈，尊前莫怪泪沾衣。",
        "dynasty": "宋",
        "collection_info": null
    },
    {
        "uuid": "ea440d5dd1dbd7c808f554537a860acf",
        "title": "忆梅",
        "author": "陆游",
        "content": "护惜常愁满树开，况无一片在苍苔。\n眼高懒为凡花醉，肠断惊闻暮角哀。\n写向素绡时拂拭，移来幽圃自栽培。\n论心竟是明年事，输与酴醿在酒杯。",
        "dynasty": "宋",
        "collection_info": null
    },
    {
        "uuid": "38c69cbcea8d38d13b2636b4c2c2fabc",
        "title": "新晴午枕初起信笔",
        "author": "陆游",
        "content": "闭户日陶然，晴窗春已妍。\n华胥梦中国，龙汉劫初年。\n浩浩尘扬海，茫茫杵倚天。\n何妨驾孤鹤，小憩华山前。",
        "dynasty": "宋",
        "collection_info": null
    },
    {
        "uuid": "1998a2be984d3a4c1f70366b53a961ed",
        "title": "乙巳早春",
        "author": "陆游",
        "content": "故故啼莺傍曲廊，飞飞戏蝶度横塘。\n病来对酒心虽怯，老去逢花眼尚狂。\n床拥琴书供枕籍，帘通风月索平章。\n一丘一壑从来事，起就功名未苦忙。",
        "dynasty": "宋",
        "collection_info": null
    },
    {
        "uuid": "e91049b358597304062ae35bca823077",
        "title": "小雨",
        "author": "陆游",
        "content": "细细湿春光，霏霏破夕阳。\n卧闻惊倦枕，起看入虚堂。\n映叶莺犹啭，争泥燕正忙。\n闲愁无遣处，谁与共飞觞。",
        "dynasty": "宋",
        "collection_info": null
    },
    {
        "uuid": "08177b83c4b1f7a58808e0491c676d8d",
        "title": "南⿰木养遇大风雨",
        "author": "陆游",
        "content": "嘆息谁如造物雄，故将意气压衰翁。\n千群铁马云屯野，百尺金蛇电掣空。\n身羡渔蓑鸣急雨，心怜鸦阵困狂风。\n世间变态谁能测，归路斜阳十里红。",
        "dynasty": "宋",
        "collection_info": null
    },
    {
        "uuid": "a6e922de753e541970c5ad65212d9c23",
        "title": "春晚至山中因访陈道人",
        "author": "陆游",
        "content": "一春衰病集残骸，太息流尘覆酒杯。\n僧钵始知莼菜老，佛瓶初见杏花开。\n苹溪小雨成幽讨，松院斜阳又独来。\n不为爱闲从野叟，年来万事学低摧。",
        "dynasty": "宋",
        "collection_info": null
    },
    {
        "uuid": "02080c9106ea740f34c141cddc6a72f4",
        "title": "小隐",
        "author": "陆游",
        "content": "小隐在江干，茆庐亦易安。\n庖厨供白小，篱落蔓黄团。\n蹭蹬冯唐老，飘零范叔寒。\n世情从迫隘，醉眼觉天寛。",
        "dynasty": "宋",
        "collection_info": null
    },
    {
        "uuid": "804148c303dae7c5c455aa887102aa25",
        "title": "春兴",
        "author": "陆游",
        "content": "万事不关身，翛然一幅巾。\n虽非爱酒伴，犹是别花人。\n领略琴书意，扫空车马尘。\n东阡与南陌，随处梦残春。",
        "dynasty": "宋",
        "collection_info": null
    },
    {
        "uuid": "08232eab41d396a779d96691be0aabda",
        "title": "曾仲躬见过适遇予出留小诗而去次韵二首  其一",
        "author": "陆游",
        "content": "地僻元无俗客来，蓬门只欲为君开。\n山横翠黛供诗本，麦卷黄云足酒材。",
        "dynasty": "宋",
        "collection_info": null
    },
    {
        "uuid": "1d2a460802977994933ef024d1c43239",
        "title": "曾仲躬见过适遇予出留小诗而去次韵二首  其二",
        "author": "陆游",
        "content": "数树山花草舍东，想公繫马落残红。\n那知老子耶溪上，正泛朝南暮北风。",
        "dynasty": "宋",
        "collection_info": null
    },
    {
        "uuid": "ad8c109255640d78b852f4817b013505",
        "title": "睡起",
        "author": "陆游",
        "content": "风约飞花满曲廊，萧然无客共焚香。\n瓮醅力重初投枕，鼻鼾声豪已撼床。\n栩栩梦游心自适，昏昏起坐日方长。\n静凭一几吾何恨，笑杀穿帘燕子忙。",
        "dynasty": "宋",
        "collection_info": null
    },
    {
        "uuid": "f928a96f35deec6bf3e10e2bb58444b9",
        "title": "病起",
        "author": "陆游",
        "content": "山村病起帽围寛，春尽江南尚薄寒。\n志士凄凉闲处老，名花零落雨中看。\n断香漠漠便支枕，芳草离离悔倚阑。\n收拾吟笺停酒椀，年来触事动忧端。",
        "dynasty": "宋",
        "collection_info": null
    },
    {
        "uuid": "ffb147d9b59aea8785c5c458813f32a2",
        "title": "山居戏题二首  其一",
        "author": "陆游",
        "content": "海山缥缈斸云扄，扫地焚香悦性灵。\n嫩白半瓯尝日铸，硬黄一卷学兰亭。\n衰颜冉冉临清镜，华髮萧萧倚素屏。\n尊酒不空身见在，莫争天上少微星。",
        "dynasty": "宋",
        "collection_info": null
    },
    {
        "uuid": "6373633221d980d4fb1a781f7154edb0",
        "title": "山居戏题二首  其二",
        "author": "陆游",
        "content": "病起清羸不自持，年光都上鬓边丝。\n昏昏雨细梅黄后，漫漫秧青水满时。\n曲几方床娱永日，矮冠高屐骇群儿。\n客来莫笑狂颠甚，此处那容世俗知。",
        "dynasty": "宋",
        "collection_info": null
    },
    {
        "uuid": "d3d9f87be712b6e5466e6933ad1d0768",
        "title": "芒种后经旬无日不雨偶得长句",
        "author": "陆游",
        "content": "芒种初过雨及时，纱厨睡起角巾欹。\n痴云不散常遮塔，野水无声自入池。\n緑树晚凉鸠语闹，画梁昼寂燕归迟。\n闲身自喜浑无事，衣覆熏笼独诵诗。",
        "dynasty": "宋",
        "collection_info": null
    },
    {
        "uuid": "65fc876192ffbe4e2cfcd77b2a20311b",
        "title": "久雨喜晴十韵",
        "author": "陆游",
        "content": "一雨二十日，頽墙屋茆烂。\n扶杖出门行，四顾水瀰漫。\n村迥鸠争巢，村昏鸡失旦。\n荒庭蛙黾豪，空庑萤火乱。\n蠧鱼败书编，萍草黏户半。\n清风忽东来，一剪雨脚断。\n天青日杲杲，河白星灿灿。\n车辙寻旧途，船步出新岸。\n稍喜泥潦干，破竈得炊爨。\n贱贫固多忧，长歌寄吾嘆。",
        "dynasty": "宋",
        "collection_info": null
    },
    {
        "uuid": "a21d5cc1c09eaad805203a3f0351aa91",
        "title": "盆池",
        "author": "陆游",
        "content": "人生何处不儿嬉，一世元知孰是非。\n汲井埋盆凿苔破，敲针作钓得鱼归。\n萧萧菰叶风声细，袅袅苹花雨点稀。\n并舍老翁能喜事，为添拳石象苔矶。",
        "dynasty": "宋",
        "collection_info": null
    },
    {
        "uuid": "13d75228e7f47e528331ba116ad4cbcb",
        "title": "月中过蜻蜓浦",
        "author": "陆游",
        "content": "天光水色合为一，舟出西城犹落日。\n一规忽见寒璧升，万顷坐嘆溶银溢。\n哀哀姑恶诉何苦，熠熠萤火光自失。\n苇低时见小艇过，水响遥知大鱼出。\n铜壶玉酒我径醉，短髮垂肩蓬不栉。\n缓篙遡月勿遽行，坐待湘妃鼓瑶瑟。",
        "dynasty": "宋",
        "collection_info": null
    },
    {
        "uuid": "862549995740cd2a292877c9d004a3c7",
        "title": "六峰项里看采杨梅连日留山中",
        "author": "陆游",
        "content": "绿阴翳翳连山市，丹实纍纍照路隅。\n未爱满盘堆火齐，先惊探颔得骊珠。\n斜簪宝髻看游舫，细织筠笼入上都。\n醉裏自矜豪气在，欲乘风露摘千株。",
        "dynasty": "宋",
        "collection_info": null
    },
    {
        "uuid": "fb74c387729a1628e15f26ce7beae1e3",
        "title": "雨中自项里夜至新塘舍舟步归二首  其一",
        "author": "陆游",
        "content": "桦炬如椽点不明，还家潦水与阶平。\n一杯浊酒頽然睡，恍似金牛夜下程。",
        "dynasty": "宋",
        "collection_info": null
    },
    {
        "uuid": "5b7ef975dcff1a3952fa89f9972eeaf8",
        "title": "雨中自项里夜至新塘舍舟步归二首  其二",
        "author": "陆游",
        "content": "天如漆黑泥没踝，老健犹能踸踔归。\n袅袅炉香支枕看，终年只合掩柴扉。",
        "dynasty": "宋",
        "collection_info": null
    },
    {
        "uuid": "0dec6cd187cd6d699ed6e9e03d76873a",
        "title": "夜听竹间雨声",
        "author": "陆游",
        "content": "解酲不用酒，听雨神自清。\n治疾不用药，听雨体自轻。\n我居万竹间，萧瑟送此声。\n焚香倚蒲团，袖手坐三更。\n人苦不自觉，忿慾投隙生。\n起歃檐间雨，更与此君盟。",
        "dynasty": "宋",
        "collection_info": null
    },
    {
        "uuid": "52569c863318e656ad15b22bacf2ffc1",
        "title": "泛三江海浦",
        "author": "陆游",
        "content": "鳌负三山碧海秋，龙骧万斛放翁游。\n少舒我辈胸中气，一扫群儿分外愁。\n醉斩长鲸倚天剑，笑凌骇浪济川舟。\n悠然高咏平生事，龌龊宁能老故丘。",
        "dynasty": "宋",
        "collection_info": null
    },
    {
        "uuid": "cf1e9cee144dfa8e10a8c7b5dc42d2eb",
        "title": "独酌有怀南郑",
        "author": "陆游",
        "content": "忆从嶓冡涉南沮，笳鼓声酣醉胆麤。\n投笔书生古来有，从军乐事世间无。\n秋风逐虎花叱拨，夜雪射熊金仆姑。\n白首功名元未晚，笑人四十嘆头颅。",
        "dynasty": "宋",
        "collection_info": null
    },
    {
        "uuid": "c7278ebe27009b514f6e73d297149b23",
        "title": "秋日泛镜中憩千秋观",
        "author": "陆游",
        "content": "病起重来理钓丝，扁舟迨及素秋时。\n旧交犹有青山在，幽趣唯应白鸟知。\n冉冉年光行老矣，茫茫世路欲何之。\n秦皇酒榼苔封遍，虚负霜螯左手持。",
        "dynasty": "宋",
        "collection_info": null
    },
    {
        "uuid": "66447175dae64d1e5244d4d960227dec",
        "title": "秋夕虹桥舟中偶赋",
        "author": "陆游",
        "content": "解缆初离小市门，放篙衝破一溪云。\n露萤合散自成阵，水鸟飞鸣如觅群。\n枫落荷疏秋渐老，河倾斗转夜将分。\n书生老负功名志，醉裏长歌强一欣。",
        "dynasty": "宋",
        "collection_info": null
    },
    {
        "uuid": "d32bdb6e6fe2c385acfcc2097e53b247",
        "title": "秋思",
        "author": "陆游",
        "content": "一径苔侵四壁空，北窗支枕听秋钟。\n故人去后登楼怯，白髮多来览镜慵。\n狂忆射麋穷楚泽，闲思钓雪泛吴松。\n相如病渴年来剧，酿酒倾家畏不供。",
        "dynasty": "宋",
        "collection_info": null
    },
    {
        "uuid": "5e225639be2971304a0a0b3fc1397c0c",
        "title": "自嘲",
        "author": "陆游",
        "content": "穷途久矣嘆吾衰，双鬓新添几缕丝。\n身是在家狂道士，心如退院病禅师。\n极知勾漏求丹药，不及衡阳卖漉篱。\n习气若为除未尽，小轩风月又成诗。",
        "dynasty": "宋",
        "collection_info": null
    },
    {
        "uuid": "8865dad8da1696198296318960da9fc3",
        "title": "丰年行",
        "author": "陆游",
        "content": "秋风萧萧秋日薄，筑场穫稻方竭作。\n志士虽怀晚岁悲，农家自足丰年乐。\n拨醅白酒唤邻曲，啄黍黄鸡初束縳。\n长鱼出网健欲飞，新兔卧盘肥可𦞦。\n躬耕辛苦四十年，一饱岂非天所酢。\n书生识字亦聊尔，莫作扬雄老投阁。",
        "dynasty": "宋",
        "collection_info": null
    },
    {
        "uuid": "072f14c42c596db625a6908048f2beaa",
        "title": "秋夜泊舟亭山下",
        "author": "陆游",
        "content": "逢水逢山到处留，可怜身世寄孤舟。\n一汀苹露渔村晚，十里荷花野店秋。\n羽檄未闻传塞外，金椎先报击衙头。\n煌煌太白高千丈，那得功名取次休。",
        "dynasty": "宋",
        "collection_info": null
    },
    {
        "uuid": "ac97c7cae5c8cccd7f63ec1333a24be8",
        "title": "初秋山中作",
        "author": "陆游",
        "content": "万里西风吹幅巾，即今真箇是闲人。\n堆盘菱熟燕脂角，藉藻鲈新淡墨鳞。\n姥岭蹇驴寻雪径，娥江孤艇繫烟津。\n飘然乐事真当勉，远付十年无此身。",
        "dynasty": "宋",
        "collection_info": null
    },
    {
        "uuid": "7cd22f7f1d99ac2f72162dcc7fcdc0d9",
        "title": "秋夜读书有感",
        "author": "陆游",
        "content": "久病畏长夏，枕簟如炮焚。\n扶持赖药物，俛仰秋已分。\n清夜炷炉香，袅袅起孤云。\n灵府豁蒙滞，旧学资鉏耘。\n言念总角初，操觚极艰勤。\n诸老颇赏识，谓可与斯文。\n沉痼幸鍼石，轮囷劳斧斤。\n可怜四十年，薄陋负所闻。\n白首犹着书，逝将献吾君。\n太官荐玉食，野人徒美芹。",
        "dynasty": "宋",
        "collection_info": null
    },
    {
        "uuid": "d658bbdd3aba4796e967be8f39fb1df0",
        "title": "晚凉登山亭",
        "author": "陆游",
        "content": "庭空叶飞秋，村迥鸠唤雨。\n新凉入巾褐，老子颠欲舞。\n凭高望稽山，秀色溢天宇。\n一镜三百里，水落分别浦。\n凄凉吊禹穴，秦汉未为古。\n世俗谁与归，吾其老农圃。",
        "dynasty": "宋",
        "collection_info": null
    },
    {
        "uuid": "d2162097e74e2fed8e2384843453d6f8",
        "title": "夜步",
        "author": "陆游",
        "content": "市人莫笑雪蒙头，北陌南阡信脚游。\n风逓钟声云外寺，水揺灯影酒家楼。\n鹤归辽海逾千岁，枫落吴江又一秋。\n却掩船扉耿无寐，半窗落月照清愁。",
        "dynasty": "宋",
        "collection_info": null
    },
    {
        "uuid": "cf040ad8c2f3b706b3af266227babdde",
        "title": "感秋",
        "author": "陆游",
        "content": "秋堂露气清，萧爽入毛骨。\n葛裯耿无寐，坐待山月没。\n湿萤飞不起，熠熠依衰草。\n劲风西北号，落叶纷可扫。\n老生惜岁月，烈士志功名。\n登临送将去，非復儿女情。\n悬知青海边，杀气横千里。\n良时不可失，胡行速如鬼。",
        "dynasty": "宋",
        "collection_info": null
    },
    {
        "uuid": "24879b27324a66cf7a960bde27eb9be3",
        "title": "病中作",
        "author": "陆游",
        "content": "一病二十日，直愁难自还。\n残书不成读，长夜只供闲。\n风舞迎霜叶，云昏欲雨山。\n临窗忽自笑，诗思又相关。",
        "dynasty": "宋",
        "collection_info": null
    },
    {
        "uuid": "f719f2505411ccfa7f3421338d8c287c",
        "title": "送猷讲主赴李明府姜山之招",
        "author": "陆游",
        "content": "贯花籖帙压车辕，惟子穷探到本源。\n听法鬼神环麈尾，质疑英俊集龙门。\n孤舟此日轻为别，尺素何时远见存。\n坐想文殊对摩诘，高谈无碍九河翻。",
        "dynasty": "宋",
        "collection_info": null
    },
    {
        "uuid": "8aad26f90853692ba48cb1f8fcc18b4b",
        "title": "雨中排闷",
        "author": "陆游",
        "content": "点点滴滴雨不晴，暗暗淡淡灯不明。\n皇天胡为贷此老，病卧垂困今已平。\n却惭向者力量浅，鼠肝虫臂犹关情。\n百年终归朝露速，一死正自秋毫轻。\n明朝且作山中行，青鞵已觉白云生。\n丰年处处村酒好，莫教湘湖莼菜老。",
        "dynasty": "宋",
        "collection_info": null
    },
    {
        "uuid": "d65082253cb6f450aecc472015deeaef",
        "title": "秋夜歌",
        "author": "陆游",
        "content": "书生白首无处着，病卧空斋夜萧索。\n茶铛飕飕候汤熟，灯檠蓛蓛看烬落。\n山童唤起已復倒，顾影自笑如孤鹤。\n人言富贵堕骇机，一生穷愁正不恶。\n架上故裘破见肘，床头残酒倾到脚。\n问君何以鏖霜风，悠然卧听山城角。",
        "dynasty": "宋",
        "collection_info": null
    },
    {
        "uuid": "084481aea1de62d8ac13a70bfc796710",
        "title": "病起镜中见白髮此去七十无十寒暑矣偶得长句",
        "author": "陆游",
        "content": "短鬓萧条失故青，人间真似宿邮亭。\n正令寛作十年梦，安用更留三日醒。\n覆瓿书成空自苦，击辕歌罢遣谁听。\n客来若觅衰翁处，睡起悠然倚素屏。",
        "dynasty": "宋",
        "collection_info": null
    },
    {
        "uuid": "237f55ad9134bd05ca5eb9600e274185",
        "title": "初寒宴坐",
        "author": "陆游",
        "content": "微火如萤度篆盘，明窗坐败几蒲团。\n群儿谁信老怀懒，万事不禁醒眼看。\n道在箪瓢端自足，心闲天地本来寛。\n此生自断君知否，不办归装也挂冠。",
        "dynasty": "宋",
        "collection_info": null
    },
    {
        "uuid": "d70806696a161ae81e4e60ca00beb56c",
        "title": "溪行二首  其一",
        "author": "陆游",
        "content": "霜落水初澄，星繁月未升。\n近村闻夜犬，隔浦见秋灯。\n多病乃如许，微寒已不胜。\n平生邻曲意，移棹避渔罾。",
        "dynasty": "宋",
        "collection_info": null
    },
    {
        "uuid": "6a078d389a6af617689d47eac7a5a127",
        "title": "溪行二首  其二",
        "author": "陆游",
        "content": "疏钟度莽苍，远火耿微茫。\n岁暮水归壑，夜寒天霣霜。\n人生一虫臂，世路几羊肠。\n老大忘绳检，狂歌尽意长。",
        "dynasty": "宋",
        "collection_info": null
    },
    {
        "uuid": "56104b598819c1ddbe2fd4e0bef42d2e",
        "title": "读书",
        "author": "陆游",
        "content": "远遯江湖上，端居风雨中。\n纸新窗正白，炉暖火通红。\n籖帙方重整，声形且细穷。\n扶衰倘未死，更破十年功。",
        "dynasty": "宋",
        "collection_info": null
    },
    {
        "uuid": "5de0d5d17e6958286885d0db4b6814f5",
        "title": "自嘲用前韵",
        "author": "陆游",
        "content": "残年过六十，寂寞卧山中。\n病眼惊新暗，衰颜失旧红。\n人讥作诗瘦，自悯着书穷。\n输与封侯骨，云台竞策功。",
        "dynasty": "宋",
        "collection_info": null
    },
    {
        "uuid": "bc501a579303d36cc04522497927e920",
        "title": "病中久废游览怅然有感",
        "author": "陆游",
        "content": "裘马清狂徧两川，十年身是地行仙。\n归来访旧半为鬼，已矣此生休问天。\n不恨杯觞无藉在，但悲山水旷周旋。\n垂虹风月休如昨，安得青钱买钓船。",
        "dynasty": "宋",
        "collection_info": null
    },
    {
        "uuid": "5859341cc804fd151db06c9bc1751871",
        "title": "新酿熟小饮二首  其一",
        "author": "陆游",
        "content": "玉船潋潋酌鹅黄，菊欲残时抵死香。\n似与幽人为醉地，清笳声裏一天霜。",
        "dynasty": "宋",
        "collection_info": null
    },
    {
        "uuid": "a624ada0595f8926949049c910b1001b",
        "title": "新酿熟小饮二首  其二",
        "author": "陆游",
        "content": "篱菊犹堪采落英，一尊玉瀣酿初成。\n今宵要向中庭饮，不展华茵展月明。",
        "dynasty": "宋",
        "collection_info": null
    },
    {
        "uuid": "48e3690d4f57f046265572f88af18585",
        "title": "题徐渊子环碧亭亭有茶山曾先生诗",
        "author": "陆游",
        "content": "茶山丈人厌嚣譁，幅巾每访博士家。\n小亭谈笑不知暮，往往城上闻吹笳。\n兴来杰作粲珠璧，岁久妙墨亡龙蛇。\n郎君弟子多白髮，回头日月如奔车。\n徐卿赤城古仙子，十年四海推才华。\n览观陈迹喜不寐，旋补罅漏支倾斜。\n曲池还浸古来月，樷莽忽见当时花。\n重题旧句照高栋，力振风雅排滛哇。\n席间纻袍已散鹄，堂上讲鼓初停挝。\n速宜力置竹叶酒，不用更瀹桃花茶。",
        "dynasty": "宋",
        "collection_info": null
    },
    {
        "uuid": "fad01380d78599f470363c1e07360984",
        "title": "杂兴三首  其一",
        "author": "陆游",
        "content": "鳗井初生一缕云，鲍郎山下雨昏昏。\n橹声呕轧秋空晓，水际人家尚闭门。",
        "dynasty": "宋",
        "collection_info": null
    },
    {
        "uuid": "263089a2ff9399ee41eb9a07f2b055de",
        "title": "杂兴三首  其二",
        "author": "陆游",
        "content": "孤梦初回揭短篷，桥边晓日已曈昽。\n太平气象君知否，尽在丰年笑语中。",
        "dynasty": "宋",
        "collection_info": null
    },
    {
        "uuid": "4766c16dbfe2576b61dd049186d37236",
        "title": "杂兴三首  其三",
        "author": "陆游",
        "content": "古寺高楼暮倚阑，野云不散白漫漫。\n好山遮尽君无恨，且作沧溟万里看。",
        "dynasty": "宋",
        "collection_info": null
    },
    {
        "uuid": "233a61ec1646d7defdb76567b1dd8570",
        "title": "大雪",
        "author": "陆游",
        "content": "大雪江南见未曾，今年方始是严凝。\n巧穿帘罅如相觅，重压林梢欲不胜。\n氊幄掷卢忘夜睡，金羁立马怯晨兴。\n此生自笑功名晚，空想黄河彻底冰。",
        "dynasty": "宋",
        "collection_info": null
    },
    {
        "uuid": "3a826e406bf0cf4ab61140fc44084d60",
        "title": "遣兴",
        "author": "陆游",
        "content": "书生不自怜，老眼付皇天。\n已饱三升稷，宁堆百屋钱。\n红尘忙过日，青嶂醉论年。\n名字元虚幻，从人谤是仙。",
        "dynasty": "宋",
        "collection_info": null
    },
    {
        "uuid": "0332fc968e057fa8ca82852774fbf985",
        "title": "委辔",
        "author": "陆游",
        "content": "委辔去悠悠，山穷得渡头。\n白云生碧巘，翠木拥朱楼。\n野榼渊朙酒，征尘季子裘。\n自怜诗兴在，杜若满芳洲。",
        "dynasty": "宋",
        "collection_info": null
    },
    {
        "uuid": "6145d056182f3bc1ad0cc6ca27ab5666",
        "title": "雪中作",
        "author": "陆游",
        "content": "竹折松僵鸟雀愁，闭门我亦拥貂裘。\n已忘作赋游梁苑，但忆衘枚入蔡州。\n属国餐氊真强项，翰林煮茗自风流。\n明朝日暖君须记，更看青鸳玉半沟。",
        "dynasty": "宋",
        "collection_info": null
    },
    {
        "uuid": "8e26c97709053d6da3c45eedb84200b3",
        "title": "梦笔驿",
        "author": "陆游",
        "content": "朱扉水际亭，白塔道边寺。\n扁舟几往返，每过辄歔欷。\n经秋病不死，岁暮復不至。\n少年自喧譁，此老独憔悴。\n可怜钓鰲客，终返屠羊肆。\n吾身行亦无，荣辱安所寄。\n短灯照孤愁，寒衾推残醉。\n明当临大江，一洒壮士泪。",
        "dynasty": "宋",
        "collection_info": null
    },
    {
        "uuid": "8ae0889ef73f925e0633ea2723338d2f",
        "title": "舟中感怀三绝句呈太傅相公兼简岳大用郎中  其一",
        "author": "陆游",
        "content": "浪中鞺鞳雨声寒，孤梦初回烛半残。\n甲子一周戎未灭，关山还带泪痕看。",
        "dynasty": "宋",
        "collection_info": null
    },
    {
        "uuid": "067daf556fe2ff2b73bb80f742ed6f5d",
        "title": "舟中感怀三绝句呈太傅相公兼简岳大用郎中  其二",
        "author": "陆游",
        "content": "雨打孤篷酒渐消，昏灯与我共无聊。\n功名本是无凭事，不及寒江日两潮。",
        "dynasty": "宋",
        "collection_info": null
    },
    {
        "uuid": "1ac779dc51a6882f714e1fcca701ac35",
        "title": "舟中感怀三绝句呈太傅相公兼简岳大用郎中  其三",
        "author": "陆游",
        "content": "梦笔亭边拥鼻吟，壮图蹭蹬老侵寻。\n不眠数尽鸡三唱，自笑当年起舞心。",
        "dynasty": "宋",
        "collection_info": null
    },
    {
        "uuid": "0716105c8d84c2cd60730cdeda4543fc",
        "title": "西兴泊舟",
        "author": "陆游",
        "content": "衰髮不胜白，寸心殊未降。\n避风留水市，岸帻倚船窗。\n日上金镕海，潮来雪捲江。\n登临数奇观，未易敌吾邦。",
        "dynasty": "宋",
        "collection_info": null
    },
    {
        "uuid": "81517c4aac2b589b0dbaced9e143901a",
        "title": "钱清夜渡",
        "author": "陆游",
        "content": "轻舟夜绝江，天阔星磊磊。\n地势下东南，壮哉水所汇。\n月出半天赤，转盼离巨海。\n清晖流玉宇，草木尽光彩。\n男子志功名，徒死不容悔。\n坐思黄河上，横戈被重铠。\n晚途虽益困，此志顾常在。\n一日天胜人，丑虏安足醢。",
        "dynasty": "宋",
        "collection_info": null
    },
    {
        "uuid": "f83e9f461f66a1da322c9b0ec8f4517e",
        "title": "夜归",
        "author": "陆游",
        "content": "晡时捩柂离西兴，钱清夜渡见月升。\n浮桥沽酒市嘈囋，江口过埭牛凌兢。\n寒韲煮饼坐茆店，小鲜供馔寻鱼罾。\n偶逢估客问姓字，欢笑便足为交朋。\n须臾一饱各散去，帆席健快如超腾。\n云间戍楼鼓坎坎，山尾佛塔灯层层。\n夜分到家趋篝火，稺子惊起头鬅鬙。\n道途辛苦未暇说，一尊且復驱严凝。",
        "dynasty": "宋",
        "collection_info": null
    },
    {
        "uuid": "a166027d8f13c134343a6cbe73c4954a",
        "title": "江北庄取米到作饭香甚有感",
        "author": "陆游",
        "content": "我昔从戎清渭侧，散关嵯峨下临贼。\n铁衣上马蹴坚冰，有时三日不火食。\n山荞畬粟杂沙碜，黑黍黄粱如土色。\n飞霜掠面寒压指，一寸赤心惟报国。\n即今归卧稽山下，眼昏臂弱衰境逼。\n新秔炊饭香出甑，风飱涧饮何曾识。\n我岂农家志饱暖，闭户惟思事耕织。\n征辽诏下倘可期，盾鼻犹堪试残墨。",
        "dynasty": "宋",
        "collection_info": null
    },
    {
        "uuid": "783891eff6def37974392eab70cd1fe5",
        "title": "感兴",
        "author": "陆游",
        "content": "筑室真须待伯夷，起坟仍合近要离。\n药来贼境灵何用，米出胡奴死不炊。\n下石纷纷惊俗薄，绝弦寂寂嘆吾衰。\n一尊且作寻春计，又见东风浩荡时。",
        "dynasty": "宋",
        "collection_info": null
    },
    {
        "uuid": "4a2ba144526f856602f93c200e316ee9",
        "title": "新春",
        "author": "陆游",
        "content": "蒙蒙烟雨暗江干，新岁还胜故岁寒。\n酒压浊清鸣社瓮，菜分红绿簇春盘。\n良辰节物元如昨，病客情怀自鲜欢。\n却羡村邻机上女，隔篱相唤祭蚕官。",
        "dynasty": "宋",
        "collection_info": null
    },
    {
        "uuid": "d31c34d4f356c4f13aad9b27839b2c79",
        "title": "新年",
        "author": "陆游",
        "content": "寄迹人间梦已长，新年脱帽始微霜。\n坐中使气如秦侠，陌上行歌类楚狂。\n扫榻欲招贫与语，杜门聊以醉为乡。\n稽山剡曲虽堪乐，终忆祁连古战场。",
        "dynasty": "宋",
        "collection_info": null
    },
    {
        "uuid": "e53ce5ea4ead0abe0e7cc635e3501bb6",
        "title": "游镜湖",
        "author": "陆游",
        "content": "禹祠柳未黄，剡曲水已白。\n鲂鱮来洋洋，鳬雁去拍拍。\n皇天亦大度，能容此狂客。\n挂席乘长风，未觉湖海迮。\n读书五十年，自笑安所获。\n昔人精微意，岂独在简册。\n骥空万马群，裘非一狐腋。\n超然登玉笥，及此烟月夕。",
        "dynasty": "宋",
        "collection_info": null
    },
    {
        "uuid": "f60e1552dfed58a6e01124a7facff4e3",
        "title": "初春晚晴",
        "author": "陆游",
        "content": "雪尽冰消敛积威，参差碧瓦带斜晖。\n土膏渐释人东作，天气初和雁北归。\n小阁金船尝腊酒，华堂银烛制春衣。\n关心虽有寻梅梦，冷蕊幽香事已非。",
        "dynasty": "宋",
        "collection_info": null
    },
    {
        "uuid": "d4f7ca24abaa2c9e31c0f0b17eb52a64",
        "title": "偶读山谷老境五十六翁之句作六十二翁吟",
        "author": "陆游",
        "content": "三百里湖水接天，六十二翁身刺船。\n饭足便休慵念禄，丹成不服怕登仙。\n胸中浩浩了无物，世上纷纷徒可怜。\n但有青钱沽白酒，犹堪醉倒落梅前。",
        "dynasty": "宋",
        "collection_info": null
    },
    {
        "uuid": "7d344b8994aef50452cab274737ead9e",
        "title": "自开岁略无三日晴戏作长句",
        "author": "陆游",
        "content": "新年暗曀觉春悭，变化相乘一瞬间。\n雨脚稍收初见日，风花忽起又遮山。\n欲行幽圃还成阻，未脱重裘自笑孱。\n桃李会开君勿恨，清尊且用破衰颜。",
        "dynasty": "宋",
        "collection_info": null
    },
    {
        "uuid": "4fe7fa35fd799d575a54931242618cb7",
        "title": "置酒梅花下作短歌",
        "author": "陆游",
        "content": "岁月不贷人，绿髮成华颠。\n此生几两屐，念之每悽然。\n我本尘外客，已绝区中缘。\n惟当及未死，勤醉梅花前。\n瘦影写微月，疏枝横夕烟。\n偃蹇岩壑间，欲与松忘年。\n岂亦薄世俗，忽逐天风翩。\n吾诗不徒歌，持配湘娥弦。",
        "dynasty": "宋",
        "collection_info": null
    },
    {
        "uuid": "cc64a54f7c5cd9edd34405015946e47b",
        "title": "梅花已过闻东村一树盛开特往寻之慨然有感",
        "author": "陆游",
        "content": "春晚城南十里陂，亭亭独立见奇姿。\n品流不落松竹后，怀抱惟应风月知。\n旋拂乱云成小伫，重携芳榼卜幽期。\n佳人空谷从来事，莫恨桃花笑昔时。",
        "dynasty": "宋",
        "collection_info": null
    },
    {
        "uuid": "dfafc04eee9dcf5210eb5c21ce4822e1",
        "title": "思蜀",
        "author": "陆游",
        "content": "老子馋堪笑，珍盘忆少城。\n流匙抄薏饭，加糁啜巢羮。\n柑美倾筠笼，茶香出土铛。\n西郊有旧隐，何日返柴荆。",
        "dynasty": "宋",
        "collection_info": null
    },
    {
        "uuid": "91dec5666eb4fdfbb327ea7515ecf0b9",
        "title": "书愤",
        "author": "陆游",
        "content": "早岁那知世事艰，中原北望气如山。\n楼船夜雪瓜洲渡，铁马秋风大散关。\n塞上长城空自许，镜中衰鬓已先斑。\n出师一表真名世，千载谁堪伯仲间。",
        "dynasty": "宋",
        "collection_info": null
    },
    {
        "uuid": "a07dd8fffb59a4fee7afc82e1a60fb3d",
        "title": "南窗擘黄柑独酌有感",
        "author": "陆游",
        "content": "放翁潦倒鬓成丝，也把花前酒一巵。\n何限人间堪恨事，黄柑丹荔不同时。",
        "dynasty": "宋",
        "collection_info": null
    },
    {
        "uuid": "04fc3f2e8eb733b763a33db52d5de765",
        "title": "久雨骤晴山园桃李烂漫独海棠未甚开戏作",
        "author": "陆游",
        "content": "雨霁风和日渐长，小园尊酒答年光。\n直令桃李能言语，何似多情睡海棠。",
        "dynasty": "宋",
        "collection_info": null
    },
    {
        "uuid": "0464a2288a0315b20e7952a95744adea",
        "title": "临安春雨初霁",
        "author": "陆游",
        "content": "世味年来薄似纱，谁令骑马客京华。\n小楼一夜听春雨，深巷明朝卖杏花。\n矮纸斜行闲作草，晴窗细乳戏分茶。\n素衣莫起风尘嘆，犹及清明可到家。",
        "dynasty": "宋",
        "collection_info": null
    },
    {
        "uuid": "7b5f9ef7123ecdcb5c9fe3ce2fd3d881",
        "title": "延和殿退朝口号二首、  其一",
        "author": "陆游",
        "content": "雨余未肯放朝暾，穿仗恭承圣主恩。\n清跸传声徐御殿，紫衣引拜许龙门。\n徘徊漫结尧阶恋，零落难招楚泽魂。\n归去犹堪夸里巷，桐江新赐两朱轓。",
        "dynasty": "宋",
        "collection_info": null
    },
    {
        "uuid": "2e2e232ecaebf06b5a2bc309121db17d",
        "title": "延和殿退朝口号二首、  其二",
        "author": "陆游",
        "content": "十年短棹乐沧波，强着朝衫弃钓蓑。\n才薄何堪试冯翊，恩深犹许对延和。\n空墙烟柳遥迎马，辇路春泥欲溅鞾。\n莫恨此身衰病去，同时朝士久无多。",
        "dynasty": "宋",
        "collection_info": null
    },
    {
        "uuid": "a6595cc9513d76f44432bda6ee9e78b2",
        "title": "简杨庭秀",
        "author": "陆游",
        "content": "衮衮过白日，悠悠良自欺。\n未成千古事，易满百年期。\n黄卷闲多味，红尘老不宜。\n相逢又轻别，此恨定谁知。",
        "dynasty": "宋",
        "collection_info": null
    },
    {
        "uuid": "e0b334ecc42ba18634eb0fee676008d2",
        "title": "饮张功父园戏题扇上",
        "author": "陆游",
        "content": "寒食清明数日中，西园春事又匆匆。\n梅花自避新桃李，不为高楼一笛风。",
        "dynasty": "宋",
        "collection_info": null
    },
    {
        "uuid": "0e815a1ad2a3b62370d49e1c37125308",
        "title": "夜泛西湖示桑甥世昌",
        "author": "陆游",
        "content": "嗟我客上都，忽已见暮春。\n骑马出闇门，眯眼吹红尘。\n西湖商贾区，山僧多市人。\n谁令污泉石，只合加冠巾。\n黄冠更可憎，状与屠沽邻。\n齁齁酒肉气，吾辈何由亲。\n少须一鬨散，境寂鸥自驯。\n举手邀素月，移舟采青苹。\n钟从南山来，殷殷浮烟津。\n鹤髮隐者欤，长乐收钓緍。\n畏冷不竟夕，恨此老病身。\n明发復扰扰，吾诗其绝麟。",
        "dynasty": "宋",
        "collection_info": null
    },
    {
        "uuid": "c407a927ec90713d75bd79258bdcfd45",
        "title": "小舟过御园二首  其一",
        "author": "陆游",
        "content": "圣主忧民罢露台，春风别苑昼常开。\n尽除曼衍鱼龙戏，不禁刍荛雉兔来。\n水鸟避人横翠霭，宫花经雨委苍苔。\n残年自喜身强健，又作清都梦一回。",
        "dynasty": "宋",
        "collection_info": null
    },
    {
        "uuid": "0c8618ab79347a2eedb8df7c60c0e7b8",
        "title": "小舟过御园二首  其二",
        "author": "陆游",
        "content": "水殿西头起砌台，緑杨闹处杏花开。\n箫韶本与人同乐，羽卫纔闻岁一来。\n鹢首波生涵藻荇，金铺雨后上莓苔。\n远臣侍宴应无日，目断尧云到晚回。",
        "dynasty": "宋",
        "collection_info": null
    },
    {
        "uuid": "74eb772df349af4c6e5c3102aa5ecd78",
        "title": "自真珠园泛舟至孤山",
        "author": "陆游",
        "content": "呼船径截鸭头波，岸帻闲登玛瑙坡。\n弦管未嫌惊鹭起，尘埃无奈污花何。\n宦情不到渔蓑底，诗兴偏于野寺多。\n明日一藤龙井去，谁知伴我醉行歌。",
        "dynasty": "宋",
        "collection_info": null
    },
    {
        "uuid": "8d878be222fac48c0058d7f1008a6319",
        "title": "真珠园雨中作",
        "author": "陆游",
        "content": "清晨得小雨，凭阁意欣然。\n一扫群儿迹，稍稀游女舩。\n烟波蘸山脚，湿翠到阑边。\n坐诵空蒙句，予怀玉局仙。",
        "dynasty": "宋",
        "collection_info": null
    },
    {
        "uuid": "21f2cace634baaa4ee6c56313382165a",
        "title": "还家二首  其一",
        "author": "陆游",
        "content": "富贵元须早致身，白头岂復市朝人。\n数声鹎鵊呼残梦，一架酴醿送晚春。\n迭嶂出云明客眼，澄江涨雨濯京尘。\n逢人枉道哦诗瘦，下语今年尚未亲。",
        "dynasty": "宋",
        "collection_info": null
    },
    {
        "uuid": "b67109546f5b55e8ea75c0b9f48cad91",
        "title": "还家二首  其二",
        "author": "陆游",
        "content": "天津桥上醉骑驴，一锦囊诗一束书。\n作客况当多病后，还家已过暮春初。\n泥深村巷人谁顾，草满园畦手自鉏。\n不为衰迟思屏迹，此心元向利名疏。",
        "dynasty": "宋",
        "collection_info": null
    },
    {
        "uuid": "1ad127596e4b36870a0ffa1b112ab151",
        "title": "初归偶到近村戏书",
        "author": "陆游",
        "content": "雨过一村暗，风回百草香。\n刺船过古埭，倚杖立新塘。\n醉觉干坤大，闲知日月长。\n暮归诗满卷，虽老尚能狂。",
        "dynasty": "宋",
        "collection_info": null
    },
    {
        "uuid": "f24e0ca1f0e0add4d03ec53a2ef689e4",
        "title": "题跨湖桥下酒家",
        "author": "陆游",
        "content": "湖水绿于染，野花红欲燃。\n春当三月半，狂胜十年前。\n小店开新酒，平桥上画船。\n翩翩幸强健，不必愧华颠。",
        "dynasty": "宋",
        "collection_info": null
    },
    {
        "uuid": "1925931e6179d19724215d8667f2c6ca",
        "title": "春游至樊江戏示坐客",
        "author": "陆游",
        "content": "江头萧萧春色暮，柳阴游鱼饱飞絮。\n芼羮箭笋美如玉，点豉丝莼滑萦筯。\n银鞍乌帽寻春客，朱户青旗沽酒处。\n浮生细看纔几时，一笑自应忘百虑。\n绿杯到手不肯尽，宝带照地身何与。\n酴醿烂漫我欲狂，茗艼还家君勿遽。",
        "dynasty": "宋",
        "collection_info": null
    },
    {
        "uuid": "59462e489d0cece02ec2631d950fcb3a",
        "title": "暮春",
        "author": "陆游",
        "content": "憔悴都门白髮新，归来一振客衣尘。\n啼莺妒梦频催晓，飞絮钟情独殿春。\n湖上风光犹淡沱，尊前怀抱颇清真。\n诗成绝恨知心少，自写吴笺寄故人。",
        "dynasty": "宋",
        "collection_info": null
    },
    {
        "uuid": "6a718f53e4ce5e13f50f0885e7ff5903",
        "title": "天华寺前遇县令过避之入寺僧皆昼睡",
        "author": "陆游",
        "content": "堕絮飞花掠钓舩，天华寺下赏春妍。\n县多官府鸣驺过，僧少樷林避客眠。\n出网长鱼犹鱍鱍，争泥新燕欲翩翩。\n典衣剩买旗亭醉，已过旗亭六十年。",
        "dynasty": "宋",
        "collection_info": null
    },
    {
        "uuid": "d9812d99ac8c8f965b1209752b114e9e",
        "title": "偶得海错侑酒戏作",
        "author": "陆游",
        "content": "判无神药斸清冥，放筯那憎海物腥。\n满贮醇醪渍黄甲，密封小瓮饷红丁。\n从来一饱忘南北，此去千钟任醉醒。\n添雪更知凭茗椀，山童敲臼隔窗听。",
        "dynasty": "宋",
        "collection_info": null
    },
    {
        "uuid": "7c739d7f02c9013157a8fe10fc795b1c",
        "title": "雨晴游香山",
        "author": "陆游",
        "content": "雨打酴醿夜未拆，一晴柳岸先飘雪。\n我揺画檝镜湖中，碧水青天两奇绝。\n长歌缥缈云不动，横笛清悲竹将裂。\n悠然起舞影零乱，卓尔四顾心激烈。\n好山可隐轻舍去，故人已贵长乖隔。\n肺渴生尘防酒兴，眼晕成花作书厄。\n平生所期无一遂，独有旷快相除折。\n夜归灯火闹湖边，淡淡西南一鈎月。",
        "dynasty": "宋",
        "collection_info": null
    },
    {
        "uuid": "0cb137f9ec25811189fa4c561fb008f5",
        "title": "春游绝句",
        "author": "陆游",
        "content": "一百五日春郊行，三十六溪春水生。\n千秋观裏逢急雨，射的峰前看晚晴。",
        "dynasty": "宋",
        "collection_info": null
    },
    {
        "uuid": "1e17c0c30956b74b6e278bd1c4d8e94e",
        "title": "夜行玉笥樵风之间宿龙瑞",
        "author": "陆游",
        "content": "野店溪桥供晚饷，吟边醉裏弄春风。\n马行缺月黄昏后，钟下乱山空翠中。\n名宦不辞成寂寂，岁时惟恨去怱怱。\n颇闻禹穴遗书在，安得高人与细穷。",
        "dynasty": "宋",
        "collection_info": null
    },
    {
        "uuid": "a9d0bf93825c80d74e9b0923b3ff3688",
        "title": "闻傅氏庄紫笑花开急棹小舟观之",
        "author": "陆游",
        "content": "日长无奈清愁处，醉裏来寻紫笑香。\n漫道闲人无一事，逢春也似蜜蜂忙。",
        "dynasty": "宋",
        "collection_info": null
    },
    {
        "uuid": "27485aa40159b28ab128ed3c5b4f13c9",
        "title": "游法云寺观彝老新葺小园",
        "author": "陆游",
        "content": "古寺朱扉傍水开，高僧笑语共徘徊。\n阴阴曲径人稀到，一一名花手自栽。\n竹笕引泉滋药垄，风炉篝火试茶杯。\n此行自喜非生客，二百年间六世来。",
        "dynasty": "宋",
        "collection_info": null
    },
    {
        "uuid": "778144500e2e6aaa583c3e61f5f556c5",
        "title": "咸韲十韵",
        "author": "陆游",
        "content": "九月十月屋瓦霜，家人共畏畦蔬黄。\n小罂大瓮盛涤濯，青菘緑韭谨蓄藏。\n天气初寒手诀妙，吴盐正白山泉香。\n挟书旁观稺子喜，洗刀竭作厨人忙。\n园丁无事卧曝日，弃叶狼籍堆空廊。\n泥为缄封糠作火，守护不敢非时尝。\n人生各自有贵贱，百花开时促高宴。\n刘伶病酲相如渴，长鱼大肉何由荐。\n冻韲此际价千金，不数狐泉槐叶麫。\n摩挲便腹一欣然，作歌聊续冰壶传。",
        "dynasty": "宋",
        "collection_info": null
    },
    {
        "uuid": "564a27a895d37b444fc431be756cd9e4",
        "title": "长门怨",
        "author": "陆游",
        "content": "未央宫中花月夕，歌舞称觞天咫尺。\n从来所恃独君王，一日谗兴谁为直。\n咫尺之天今万里，空在长安一城裏。\n春风时送箫韶声，独掩罗巾泪如洗。\n泪如洗兮天不知，此生再见应无期。\n不如南粤匈奴使，航海梯山有到时。",
        "dynasty": "宋",
        "collection_info": null
    },
    {
        "uuid": "187f05e0e11ed3b8f71e45723b49d956",
        "title": "遣兴",
        "author": "陆游",
        "content": "莫羡朝回带万钉，吾曹要可草堂灵。\n风来弱柳揺官绿，云破奇峰涌帝青。\n听尽啼莺春欲去，惊回梦蝶醉初醒。\n从教俗眼憎疏放，行矣桐江酹客星。",
        "dynasty": "宋",
        "collection_info": null
    },
    {
        "uuid": "9d1c3e6d7f8c5a0a1516bc624f9d2ef8",
        "title": "晨坐道室有感",
        "author": "陆游",
        "content": "一钵青精便有余，世间万事总成疏。\n手挥弦上乌栖曲，口诵岩间鸟迹书。\n丹气初升勤沐浴，芝房未熟饱耘锄。\n碧霄腾举人人事，莫恋污渠与臭帑。",
        "dynasty": "宋",
        "collection_info": null
    },
    {
        "uuid": "3f9aecdc15c0fe018ddec067e30e831d",
        "title": "昼卧",
        "author": "陆游",
        "content": "忽忽见春尽，徂年那更还。\n香生帐裏雾，书积枕边山。\n凌厉心犹壮，沈绵气已孱。\n千秋有管葛，看镜汗吾颜。",
        "dynasty": "宋",
        "collection_info": null
    },
    {
        "uuid": "84e23b4444683f123a15c67efcc21066",
        "title": "雨晴",
        "author": "陆游",
        "content": "久雨作我病，今朝身顿轻。\n花房避初旭，帘影弄新晴。\n漉酒纶巾折，听琴拄杖横。\n翛然又终日，未觉负平生。",
        "dynasty": "宋",
        "collection_info": null
    },
    {
        "uuid": "8724c2508fc758c84dd9cc02c945c6ef",
        "title": "宿石帆山下二首  其一",
        "author": "陆游",
        "content": "卷地东风吹钓船，石帆重到又经年。\n放翁夜半酒初解，落月衔山闻杜鹃。",
        "dynasty": "宋",
        "collection_info": null
    },
    {
        "uuid": "c53047e45e1531d9a5dee0bff9cf3a82",
        "title": "宿石帆山下二首  其二",
        "author": "陆游",
        "content": "繫船禹庙醉如泥，投宿渔家月向低。\n湿翠扑人浓可掬，始知身在石帆西。",
        "dynasty": "宋",
        "collection_info": null
    },
    {
        "uuid": "c82b68fe8b5b3919ad158d16a5309a87",
        "title": "小雨泛镜湖",
        "author": "陆游",
        "content": "吾州清绝冠三吴，天写云山万幅图。\n龙化庙梁飞白雨，鹤收仙箭下青芜。\n菱歌袅袅遥相答，烟树昏昏淡欲无。\n端办一船多贮酒，敢辞送老向南湖。",
        "dynasty": "宋",
        "collection_info": null
    },
    {
        "uuid": "cf50b6648f05384702a8b0cc91e3929c",
        "title": "小憩村舍",
        "author": "陆游",
        "content": "藤梢维艇子，烟际觅人家。\n小妇篸新麦，群童摘晚茶。\n溪云易成雨，崖树少开花。\n聊寄平生快，青鞵到若耶。",
        "dynasty": "宋",
        "collection_info": null
    },
    {
        "uuid": "24615a79c31b3b434182d4c36c4cd196",
        "title": "平水",
        "author": "陆游",
        "content": "水悍溪桥败，沙頽野径移。\n年华入诗卷，心事付笻枝。\n雨霁鹁鸠喜，春归鶗鴂知。\n客庖消底物，麦饭荐莼丝。",
        "dynasty": "宋",
        "collection_info": null
    },
    {
        "uuid": "2c44184e998d0eaf82519f363b5cda78",
        "title": "初夏山中",
        "author": "陆游",
        "content": "又报东皇促驾归，醉中阙赋送春诗。\n佛缾是处见红药，僧榻有时闻子规。\n野客欵门聊倒屣，溪潭照影一轩眉。\n年光佳处惟初夏，儿女纷纷讵得知。",
        "dynasty": "宋",
        "collection_info": null
    },
    {
        "uuid": "aaf6168b0967fed4a6669dd74a450332",
        "title": "雨后",
        "author": "陆游",
        "content": "础润还成雨，云收旋作晴。\n岩花分日发，林笋逐番生。\n笔砚行常具，轩窗晚更明。\n尘埃幸不到，那得废诗情。",
        "dynasty": "宋",
        "collection_info": null
    },
    {
        "uuid": "f4abad4a987d76fb47bf2c3298dadff3",
        "title": "云门溪上独步",
        "author": "陆游",
        "content": "山路聨翩十日阴，晚晴剩喜得幽寻。\n残红犹有数枝在，涨緑真成一倍深。\n泉响佩环鸣闇壑，月明珠璧散疏林。\n归来寂寞钟初动，羞向孤灯说壮心。",
        "dynasty": "宋",
        "collection_info": null
    },
    {
        "uuid": "b0f49431d10870e5729b8f6ae1c67db5",
        "title": "云门过何山",
        "author": "陆游",
        "content": "漠漠稻满陂，蒙蒙雨霑衣。\n林花落更新，磎鸟止復飞。\n我作山中行，十日未拟归。\n思酒过野店，念茶叩僧扉。\n眠枕松下石，适意无诃讥。\n心广体自舒，泰然不肉肥。\n念昔在官涂，万事与愿违。\n逢人无一欣，对食或累欷。\n低回三十年，竟不饱蕨薇。\n空将书五车，自诳腹十围。\n余日犹几何，可復贪尘鞿。\n剩拾柏子香，闭门观昨非。",
        "dynasty": "宋",
        "collection_info": null
    },
    {
        "uuid": "2abdf87a6e180bb75fe0c92d1006df94",
        "title": "明觉院",
        "author": "陆游",
        "content": "细路蟠青壁，层轩倚碧空。\n天香下尘世，僧梵起云中。\n藤络将颓石，松号不断风。\n尤怜扶杖处，直下数飞鸿。",
        "dynasty": "宋",
        "collection_info": null
    },
    {
        "uuid": "dfe2d5939e836eb4ecbd37f454513f9a",
        "title": "自云门至上竈欲游一二僧庵以雨不果",
        "author": "陆游",
        "content": "道远晨炊米，风和昼减衣。\n花残孔官庙，苔满葛仙矶。\n剩欲寻僧话，先判秉炬归。\n山昏又成雨，心事固多违。",
        "dynasty": "宋",
        "collection_info": null
    },
    {
        "uuid": "f1ef309334106fe17cc7bf6bbf130f1f",
        "title": "自上竈过陶山",
        "author": "陆游",
        "content": "宿雨初收见夕阳，纵横流水入陂塘。\n蚕家忌客门门闭，茶户供官处处忙。\n绿树村边停醉帽，紫藤架底倚胡床。\n不因萧散遗尘事，那觉人间白日长。",
        "dynasty": "宋",
        "collection_info": null
    },
    {
        "uuid": "95d805a2cf895362c5e8fb7ab756748f",
        "title": "四月",
        "author": "陆游",
        "content": "四月江南暑尚微，虚堂初换葛衣时。\n懒陪陌上雍容骑，且对窗间腷膊棋。\n糁径落花犹片片，拂云新竹已离离。\n年来病肺疏杯酌，应接风光赖有诗。",
        "dynasty": "宋",
        "collection_info": null
    },
    {
        "uuid": "14af7ca9f44a96218d0a5b03f456a207",
        "title": "初夏闲居即事",
        "author": "陆游",
        "content": "门巷萧萧日正长，方床曲几傲羲皇。\n轻风忽起杨花闹，清露初晞药草香。\n对奕两奁飞黑白，雠书千卷杂朱黄。\n穿帘语燕能从我，分尔湖边一夏凉。",
        "dynasty": "宋",
        "collection_info": null
    },
    {
        "uuid": "a847e95ece957b2b9dfb3353e5044ebf",
        "title": "夜汲",
        "author": "陆游",
        "content": "酒渴起夜汲，月白天正青。\n铜瓶响寒泉，闻之心自醒。\n井边双梧桐，映月影离离。\n上有独栖鹊，细爪握高枝。\n我欲画团扇，良工不可求。\n三嘆拊庭楯，浩然风露秋。",
        "dynasty": "宋",
        "collection_info": null
    },
    {
        "uuid": "67c8522d58d0129d8d1873136f6317d5",
        "title": "排闷",
        "author": "陆游",
        "content": "老去知心少，流尘锁断弦。\n尊空问字酒，囊罄作碑钱。\n扫叶供朝爨，和泥补漏船。\n胸中元浩浩，白眼望青天。",
        "dynasty": "宋",
        "collection_info": null
    },
    {
        "uuid": "8fd9c80ec28684d90f82c3a67b8fc504",
        "title": "初夏夜赋",
        "author": "陆游",
        "content": "好景入新夏，幽人卧弊庐。\n廊腰得风远，树罅见星疏。\n门掩鸦栖后，钟鸣月上初。\n青灯尚堪近，起了读残书。",
        "dynasty": "宋",
        "collection_info": null
    },
    {
        "uuid": "cd15fb5bfd39fd88f6ec9cc58da6082a",
        "title": "新霁城南舟中夜兴",
        "author": "陆游",
        "content": "身是江湖不繫船，雨余随处一翛然。\n浮云尽敛出青嶂，孤月徐升行碧天。\n收网渔歌移别浦，隔城塔影落前川。\n明朝闲就平洲饮，巾履追凉又一年。",
        "dynasty": "宋",
        "collection_info": null
    },
    {
        "uuid": "ed1ac6b6ea86d99008c08276041178b0",
        "title": "泊舟二首  其一",
        "author": "陆游",
        "content": "蘸岸烟波檥画船，幅巾萧散饯流年。\n两行杨柳吹晴雪，只着啼莺未着蝉。",
        "dynasty": "宋",
        "collection_info": null
    },
    {
        "uuid": "0659fb71347f96b08fc978c8457c6b69",
        "title": "泊舟二首  其二",
        "author": "陆游",
        "content": "湖水无风镜面平，巉巉倒影万峰青。\n放翁眼界便疏豁，过尽芦村泊蓼汀。",
        "dynasty": "宋",
        "collection_info": null
    },
    {
        "uuid": "63e54189788d4bf0389b52718dcf25ac",
        "title": "饮伯山家因留宿",
        "author": "陆游",
        "content": "小醉悠然不作酲，断云飞尽却成晴。\n月生檐外见帘影，风下城头闻角声。\n岸帻莎庭便髮冷，酌泉桐井觉魂清。\n鸡号忽报明星上，梦破虚皇白玉京。",
        "dynasty": "宋",
        "collection_info": null
    },
    {
        "uuid": "3e9a8cc467955d79ae3dfa9017da6a9d",
        "title": "夜泛蜻蜓浦",
        "author": "陆游",
        "content": "四顾水无际，三更月未生。\n偶成揺檝去，不减御风行。\n烟浦渔歌断，芦洲鬼火明。\n还家人已睡，小立叩柴荆。",
        "dynasty": "宋",
        "collection_info": null
    },
    {
        "uuid": "c392c862b72839bebdfd6992d6e40dff",
        "title": "晨起看山饮酒",
        "author": "陆游",
        "content": "爱山入骨髓，嗜酒在膏肓。\n跌宕风烟外，歌呼麯蘖傍。\n虚窗天柱晓，小瓮槖泉香。\n垂老叨微禄，斋居静不忙。",
        "dynasty": "宋",
        "collection_info": null
    },
    {
        "uuid": "7d08e6eece28cf445ecc4fdde3b8a60e",
        "title": "枕上偶赋",
        "author": "陆游",
        "content": "初夏暑犹薄，纱幮怯夜深。\n孤萤入窗罅，斜月下墙阴。\n静养观书眼，穷悲济世心。\n吾衰亦久矣，徂岁苦骎骎。",
        "dynasty": "宋",
        "collection_info": null
    },
    {
        "uuid": "654ac79c26d691a821f6f166058d26bd",
        "title": "自咏",
        "author": "陆游",
        "content": "射的山前一老樵，此生何敢辱旌招。\n缪缘学道肱三折，不遇知音尾半焦。\n去蠧区区惭啄木，附高矫矫鄙凌霄。\n但令穷死心无愧，也胜鸣珂事早朝。",
        "dynasty": "宋",
        "collection_info": null
    },
    {
        "uuid": "d6f3d80fc37ea451ac16330569ac6369",
        "title": "题斋壁四首  其一",
        "author": "陆游",
        "content": "二十余年此结茆，园公溪父日论交。\n风翻半浦乱荷背，雨放一林新笋梢。\n隔叶晚莺啼谷口，唼花雏鸭聚塘坳。\n出门行罢还无事，借得丹经手自抄。",
        "dynasty": "宋",
        "collection_info": null
    },
    {
        "uuid": "247e67fd03c0b5b7151bd47eac64c38f",
        "title": "题斋壁四首  其二",
        "author": "陆游",
        "content": "四顾茫茫水接天，幽居真箇似乘船。\n月窗竹影连栖鹊，露井桐声带断蝉。\n甘寝每憎茶作祟，清狂直以酒为仙。\n形骸那得常羁束，六十年来又二年。",
        "dynasty": "宋",
        "collection_info": null
    },
    {
        "uuid": "7ee00e2ce12246fc048eb5a8e2608dd9",
        "title": "题斋壁四首  其三",
        "author": "陆游",
        "content": "舴艋为家一老翁，阳狂羞与俗人同。\n梦回菱曲渔歌裏，身寄苹洲蓼浦中。\n断简尘埃存治道，高丘草棘闭英雄。\n旗亭村酒何劳醉，聊豁平生芥蒂胸。",
        "dynasty": "宋",
        "collection_info": null
    },
    {
        "uuid": "a1887867c2acd4123054c784c43200b9",
        "title": "题斋壁四首  其四",
        "author": "陆游",
        "content": "稽山千载翠依然，着我山前一钓舩。\n瓜蔓水平芳草岸，鱼鳞云衬夕阳天。\n出从父老观秧马，归伴儿童放纸鸢。\n君看此翁闲适处，不应便谓世无仙。",
        "dynasty": "宋",
        "collection_info": null
    },
    {
        "uuid": "799a80f6846a44bc8c5d6d24da58bf6e",
        "title": "丙午五月大雨五日不止镜湖渺然想见湖未废时有感而赋",
        "author": "陆游",
        "content": "朝雨暮雨梅正黄，城南积潦入车箱。\n镜湖无復鍼青秧，直浸山脚白茫茫。\n湖三百里汉讫唐，千载未尝废陂防。\n屹如长城限氐羌，啬夫有秩走且僵。\n旱有灌注水何伤，越民岁岁常丰穰。\n泆湖谁始谋不臧，使我妇子餍糟糠。\n陵迁谷变亦何常，会有妙手开湖光。\n蒲鱼自足被四方，烟艇满目菱歌长。",
        "dynasty": "宋",
        "collection_info": null
    },
    {
        "uuid": "f8e1516576dc0e1f21dab669ed42bc4d",
        "title": "游鄞",
        "author": "陆游",
        "content": "晚雨初收旋作晴，买舟访旧海边城。\n高帆斜挂夕阳色，急橹不闻人语声。\n掠水翻翻沙鹭过，供厨片片雪鳞明。\n山川不与人俱老，更几东来了此生。",
        "dynasty": "宋",
        "collection_info": null
    },
    {
        "uuid": "19b50cb264c91197ee809453827e7b76",
        "title": "泊上虞县",
        "author": "陆游",
        "content": "鄞江久不到，乘兴偶东游。\n涨水崩沙岸，归云抱县楼。\n吟余声混混，梳罢髮飕飕。\n喜见时平象，新丝入市稠。",
        "dynasty": "宋",
        "collection_info": null
    },
    {
        "uuid": "39abf1cce9fcbd97d3b8ff872b909065",
        "title": "发丈亭二首  其一",
        "author": "陆游",
        "content": "姚江乘潮潮始生，长亭却趁落潮行。\n参差邻舫一时发，卧听满江柔橹声。",
        "dynasty": "宋",
        "collection_info": null
    },
    {
        "uuid": "f59ebc3101361212f77e5e5679b7d698",
        "title": "发丈亭二首  其二",
        "author": "陆游",
        "content": "玄云垂天暗如漆，橹声呕轧知船行。\n南风忽起卷云去，江月已作金盆倾。",
        "dynasty": "宋",
        "collection_info": null
    },
    {
        "uuid": "cf60e2c1f2d1dc9e2b85640db736106b",
        "title": "明州",
        "author": "陆游",
        "content": "丰年满路笑歌声，蚕麦俱收谷价平。\n村步有船衘尾泊，江桥无柱架空横。\n海东估客初登岸，云北山僧远入城。\n风物可人吾欲住，担头莼菜正堪烹。",
        "dynasty": "宋",
        "collection_info": null
    },
    {
        "uuid": "4a9eee15ff04763227b2f211c399fec7",
        "title": "水亭独酌十二韵",
        "author": "陆游",
        "content": "清风扫郁蒸，爽气生户牖。\n客中淡无事，翛然一杯酒。\n书生拙自料，事业期不朽。\n少年忝朝迹，蹭蹬今白首。\n歴观千载事，和戎固尝有。\n定襄伍原间，乃可画地守。\n神州在何许，东巡已去久。\n煌煌一统业，谟训其可负。\n荆楚多剑客，宣润冨弩手。\n孰能用其长，坐使老农畞。\n讲武幸长杨，劳军临细柳。\n中兴望圣时，未死得见否。",
        "dynasty": "宋",
        "collection_info": null
    },
    {
        "uuid": "c5c34211ff646f2d6f1159a4018fb2aa",
        "title": "坐客有谈狄鱼眼眶之美者感嘆而作",
        "author": "陆游",
        "content": "黄雀头颅羞五鼎，狄鱼眼眶参隽永。\n两螯何辠蟹丧躯，一脔可怜牛断领。\n霜刀斫脍几许痛，公子方夸醉魂醒。\n物生怖死与我均，碪几流丹只俄顷。\n哀哉堂堂七尺身，正坐舌端成业境。\n豪华只可夸仆妾，报应那知类形影。\n世间扰扰何时了，一念超然差若颕。\n不妨瓦钵饱晚菘，更汲山泉试春茗。",
        "dynasty": "宋",
        "collection_info": null
    },
    {
        "uuid": "a4fd124b45b6fbed55fc8c6e9528a978",
        "title": "衰病不復能剧饮而多不见察戏作此诗",
        "author": "陆游",
        "content": "平生不持面看人，宁作五湖云水身。\n忍穷闭门岂自苦，是中有味敌八珍。\n酒杯潋滟鼓吹作，我自悲咤人自乐。\n更阑坐睡不得去，如鹰在鞲虎遭缚。\n丈夫欢乐自有时，遇酒先怯非予衰。\n万骑击胡青海岸，此时意气令君看。",
        "dynasty": "宋",
        "collection_info": null
    },
    {
        "uuid": "1c54c08f643b6a2442b0e38eb237fad5",
        "title": "或以予辞酒为过復作长句",
        "author": "陆游",
        "content": "陆生酒戸如蠡迮，痛酒岂能堪大白。\n正缘一快败万事，往往吐茵仍堕帻。\n尔来人情甚不美，似欲杀我以麯蘖。\n满倾不许计性命，傍睨更復腾颊舌。\n醉时狂呼不復觉，醒后追思空自责。\n即今愿与交旧约，三爵甫过当亟彻。\n解衣摩腹午窗明，茶硙无声看霏雪。",
        "dynasty": "宋",
        "collection_info": null
    },
    {
        "uuid": "e5e3a9dc4911c62eb248b71b0ff15c1a",
        "title": "行路难",
        "author": "陆游",
        "content": "平生结交无十人，与君契合怀抱真。\n春游有时马忘秣，夜话不觉鸡报晨。\n极知贫贱别离苦，明日有怀就谁语。\n人无根柢似浮萍，未死相逢在何许。\n道边日斜泣相持，旗亭取醉不须辞。\n君贵堂厨万钱食，我劝一杯应不得。",
        "dynasty": "宋",
        "collection_info": null
    },
    {
        "uuid": "0b3eb0eb32534c00ced6e5f4e4cda962",
        "title": "千峰榭宴坐",
        "author": "陆游",
        "content": "苍寒千疉拥官居，吏退凭高乐有余。\n尽日烟云穷变化，入秋草木渐凋疏。\n朱弦静按新传谱，黄卷闲披累译书。\n聊与邦人共无事，吾僚不用笑迂疏。",
        "dynasty": "宋",
        "collection_info": null
    },
    {
        "uuid": "5e2257acd28cbc8d3ad1f62cc544a639",
        "title": "喜雨二首  其一",
        "author": "陆游",
        "content": "势掠郊原飞急雪，声揺窗户过奔雷。\n坐知多稼连云熟，不独新凉傍枕来。",
        "dynasty": "宋",
        "collection_info": null
    },
    {
        "uuid": "dcf75a88ebd6e33a43ed9b02fc5d27c5",
        "title": "喜雨二首  其二",
        "author": "陆游",
        "content": "淅沥檐声枕上闻，揽衣起坐对炉熏。\n万家歌舞丰年乐，未费乌龙一綫云。",
        "dynasty": "宋",
        "collection_info": null
    },
    {
        "uuid": "9e3c5ce6e3c0bcd11daa51cfc8f161fa",
        "title": "五鼓",
        "author": "陆游",
        "content": "楼堞冬冬鼓，帘栊煜煜灯。\n浪名随牒吏，实似打包僧。\n衰病元难强，疏慵每自憎。\n谁知戍边日，秋野正呼鹰。",
        "dynasty": "宋",
        "collection_info": null
    },
    {
        "uuid": "2d8ca6caca79e8dd4b39ac3745534a4b",
        "title": "官居戏咏三首  其一",
        "author": "陆游",
        "content": "万里飘然似断蓬，桐庐江上又秋风。\n判余牍尾栖鸦湿，衙退庭中立雁空。\n灯火市楼知酒贱，歌呼村路觉年丰。\n谁言病守无欢意，也与他人一笑同。",
        "dynasty": "宋",
        "collection_info": null
    },
    {
        "uuid": "7a32d1e3b41df3b3e6820f0b37e9a16f",
        "title": "官居戏咏三首  其二",
        "author": "陆游",
        "content": "说着功名即自羞，暮年世味转悠悠。\n一庭落叶楸梧老，万里悲风鼓角秋。\n怀绶不为明日计，登楼且散异乡愁。\n渔舟大似非凡子，能拣溪山胜处留。",
        "dynasty": "宋",
        "collection_info": null
    },
    {
        "uuid": "54b6861cfb8e2d3c271e8e45075d9180",
        "title": "官居戏咏三首  其三",
        "author": "陆游",
        "content": "城头闲倚一枝藤，病起清羸不自胜。\n衙鼓有期催晚坐，绦铃无赖唤晨兴。\n爱书习气嗟犹在，寡过工夫愧未能。\n寂寞已无台省梦，诸公衮衮自飞腾。",
        "dynasty": "宋",
        "collection_info": null
    },
    {
        "uuid": "0ac837475671efbbfd05eb9bc5cec355",
        "title": "倦眼",
        "author": "陆游",
        "content": "看书涩似上羊肠，得睡甘如饮蜜房。\n起坐藤床搔短髮，数声画角报斜阳。",
        "dynasty": "宋",
        "collection_info": null
    },
    {
        "uuid": "c66c3479e6a8e7fba9800894c9ca4875",
        "title": "拜旦表",
        "author": "陆游",
        "content": "一封驰奏效嵩呼，清跸何时返故都。\n只道建炎巡狩礼，谁知故事自祥符。",
        "dynasty": "宋",
        "collection_info": null
    },
    {
        "uuid": "6ba590ee2686c34a2f89c21e5b6de913",
        "title": "早自乌龙庙归",
        "author": "陆游",
        "content": "残漏声中听曵铃，翩翩吹帽出郊垧。\n雨余涧落双虹白，云合山余一髮青。\n铁马蹴冰悲昨梦，朱颜辞镜感頽龄。\n归来独对空斋冷，鸟迹苍苔自满庭。",
        "dynasty": "宋",
        "collection_info": null
    },
    {
        "uuid": "a3ac103097bdba4be05aa28835a95354",
        "title": "上丁",
        "author": "陆游",
        "content": "燎火朙中庭，老槐泣残雨。\n白头奉祀事，恐惧剧仰俯。\n三终乐在悬，再拜肉升爼。\n谁言千载后，恍若到邹鲁。\n吾国虽褊小，大社胙茆土。\n如何俨章绶，日夜临棰楚。\n藏书如丘山，及物无一羽。\n吾其可怜哉，去去老农圃。",
        "dynasty": "宋",
        "collection_info": null
    },
    {
        "uuid": "74506cd4ef2cba006b52cde6c5b0fbce",
        "title": "新秋",
        "author": "陆游",
        "content": "打窗落叶报秋期，病叟頽然两鬓丝。\n纵酒已无年少梦，读书仍负夜凉时。\n问囚损气嗟谁念，学道刳心恐已迟。\n买鹤清溪归计足，寄声先遣故人知。",
        "dynasty": "宋",
        "collection_info": null
    },
    {
        "uuid": "45bc2cd286492609726bdad362400d32",
        "title": "残年",
        "author": "陆游",
        "content": "残年迫钟漏，病骨怯风霜。\n投帻早当去，强颜徒自伤。\n文符纷似雨，讼诉进如墙。\n笑杀沧浪客，微官有许忙。",
        "dynasty": "宋",
        "collection_info": null
    },
    {
        "uuid": "afebe3adde56927cfa01dac465ba3149",
        "title": "休日行郡圃",
        "author": "陆游",
        "content": "南山如黛照朱扉，地接官居到亦稀。\n寒蝶徘徊掠衰草，孤花闲淡弄斜晖。\n荒城歌舞难娱客，休日文书且解围。\n犹胜去年穷巷底，卧闻砧杵念秋衣。",
        "dynasty": "宋",
        "collection_info": null
    },
    {
        "uuid": "e24575149596563ca2c1f43aa9d3943f",
        "title": "登北榭",
        "author": "陆游",
        "content": "绕城山作翠涛倾，底事文书日有程。\n无溷我为挥吏散，独登楼去看云生。\n香浮鼻观煎茶熟，喜动眉间炼句成。\n莫笑衰翁淡生活，它年犹得配玄英。",
        "dynasty": "宋",
        "collection_info": null
    },
    {
        "uuid": "bfae07c3c7e0638ee0f82b11f822d8ef",
        "title": "小酌",
        "author": "陆游",
        "content": "帘外桐疏见露蝉，一壶聊醉嫩寒天。\n团脐磊落吴江蟹，缩项轮囷汉水鳊。\n投老宦游真漫尔，平生怀抱固超然。\n文书缚急何由耐，会向长安市上眠。",
        "dynasty": "宋",
        "collection_info": null
    },
    {
        "uuid": "9a72e209dfb48c79d3b3c43697c4a78c",
        "title": "焚香作墨渖决讼吏皆退立一丈外戏作此诗",
        "author": "陆游",
        "content": "客鬓新添几缕丝，山城且付一官痴。\n空蒙碧霭笼香岫，霮䨴玄云起墨池。\n判牒不妨闲作草，坐衙聊得细哦诗。\n吏民莫怪秋来健，渐近南山射虎时。",
        "dynasty": "宋",
        "collection_info": null
    },
    {
        "uuid": "debf91208d3c53b4c86c64a91b36ee96",
        "title": "斋中闲咏",
        "author": "陆游",
        "content": "风号万物作涛声，云截千峰似几平。\n多病支离仍老境，暮秋萧瑟更山城。\n燕觞久罢尘痕积，庭讼全稀藓晕生。\n莫道斋中日无事，焚香扫地又诗成。",
        "dynasty": "宋",
        "collection_info": null
    },
    {
        "uuid": "e078b9322daa571a3ae30c4b034391c0",
        "title": "秋夜闻雨",
        "author": "陆游",
        "content": "香断灯昏小幌深，不堪病裏值秋霖。\n惊回万里关河梦，滴碎孤臣犬马心。\n清似钓舩闻急濑，悲于静院听繁砧。\n玉峰老去情怀恶，稳受千茎雪鬓侵。",
        "dynasty": "宋",
        "collection_info": null
    },
    {
        "uuid": "9925f50b6c62a73a9dffc4fc0bec394d",
        "title": "自咏",
        "author": "陆游",
        "content": "钝似窗间十月蝇，淡如世外一孤僧。\n心劳抚字虽亡补，笔判虚空却粗能。\n厌见文书衘客袖，但思蔬水曲吾肱。\n何时却宿云门寺，静听霜钟对佛灯。",
        "dynasty": "宋",
        "collection_info": null
    },
    {
        "uuid": "0e3afb4fef0e97aee5c84453b7332d06",
        "title": "秋怀",
        "author": "陆游",
        "content": "少时本愿守坟墓，读书射猎毕此生。\n断蓬遇风不自觉，偶入戎幙从西征。\n朝看十万阅武罢，暮驰三百巡边行。\n马蹏度陇雹声急，士甲照日波光朙。\n兴怀徒寄广武嘆，薄福不挂云台名。\n颔鬚白尽愈落莫，始读法律亲笞榜。\n讼氓满庭闹如市，吏牍围坐高于城。\n未嫌樵唱作野哭，最怕甜酒倾稀金文。\n平生养气颇自许，虽老尚可吞司并。\n何时拥马横戈去，聊为君王护北平。",
        "dynasty": "宋",
        "collection_info": null
    },
    {
        "uuid": "c330ebb818efa37a5b2f6aabab63f6e0",
        "title": "不寐",
        "author": "陆游",
        "content": "闰年九月已重裘，说着功名即自羞。\n病骨不禁霜气峭，高风正送雁声遒。\n半杯浊酒如欺老，一点青灯欲诉愁。\n不寐裁诗真习气，输它睡足向黄州。",
        "dynasty": "宋",
        "collection_info": null
    },
    {
        "uuid": "525026fab9c7763d389f80307a8c655d",
        "title": "醉中戏作",
        "author": "陆游",
        "content": "当年买酒醉新丰，豪士相期意气中。\n插羽军书立谈办，如山铁骑一麾空。\n玉关久付清宵梦，笠泽今成白髮翁。\n堪笑灯前如意舞，尚将老健压诸公。",
        "dynasty": "宋",
        "collection_info": null
    },
    {
        "uuid": "b5f33f299b6b2234855d495511ac29f4",
        "title": "频夜梦至南郑小益之间慨然感怀二首  其一",
        "author": "陆游",
        "content": "身似庵居老病僧，罢参不復繫行縢。\n梦中忽在三泉驿，庭树鸣枭鬼弄灯。",
        "dynasty": "宋",
        "collection_info": null
    },
    {
        "uuid": "f8b2b8c5cb42c002099a72bb3eb5ca9f",
        "title": "频夜梦至南郑小益之间慨然感怀二首  其二",
        "author": "陆游",
        "content": "客枕梦游何处所，梁州西北上危台。\n雪云不隔平安火，一点遥从骆谷来。",
        "dynasty": "宋",
        "collection_info": null
    },
    {
        "uuid": "c3ee43ba2be007214540d4f52053b06f",
        "title": "夜雨枕上",
        "author": "陆游",
        "content": "秋雨不肯晴，秋夜不肯明。\n寸心集百忧，厌此点滴声。\n岁月不贷人，老病忽至此。\n丈夫本忧世，儿女乃畏死。",
        "dynasty": "宋",
        "collection_info": null
    },
    {
        "uuid": "47d8be0c1f5394be2dae83b610329d64",
        "title": "雨夜",
        "author": "陆游",
        "content": "苍云昼埋山，白雨夜溢渠。\n虚堂闪风灯，独处谁与娱。\n吾生过六十，鬓髮日夜疏。\n出当饮美酒，归当读奇书。\n可怜两不遂，兀兀如枯株。\n明復对胥吏，孤愤何由摅。",
        "dynasty": "宋",
        "collection_info": null
    },
    {
        "uuid": "ffbc953eb5aa19739057792afaf83f84",
        "title": "安流亭俟客不至独坐成咏",
        "author": "陆游",
        "content": "忆昔西征鬓未霜，拾遗陈迹吊微茫。\n蜀江春水千帆落，禹庙空山百草香。\n马影斜阳经剑阁，橹声清晓下瞿唐。\n酒徒云散无消息，水榭凭栏泪数行。",
        "dynasty": "宋",
        "collection_info": null
    },
    {
        "uuid": "aec00d4639bf08453aff4106534d513b",
        "title": "秋兴二首  其一",
        "author": "陆游",
        "content": "楸槐雨霋霋，鳬雁水拍拍。\n晓行城南路，落叶满阡陌。\n新霜上衰鬓，吾死亦已迫。\n那将有限身，常作未归客。\n长吟侧纱帽，万里一秋色。\n世俗不足论，天岂无皁白。",
        "dynasty": "宋",
        "collection_info": null
    },
    {
        "uuid": "8b648cee4b86a47112f8c617e0dc2f7f",
        "title": "秋兴二首  其二",
        "author": "陆游",
        "content": "朝先鸣鸡兴，夕殿栖鵶还。\n符檄积几案，寝饭于其间。\n搒笞督租赋，涉笔骍我颜。\n忽忽过白日，胡能慰惸鳏。\n叶脱横林疏，䰀鬌溪南山。\n岂无一杯酒，吾事何时闲。",
        "dynasty": "宋",
        "collection_info": null
    },
    {
        "uuid": "901067f2e3dbb6e5c220a96adf977f8a",
        "title": "燕堂独坐意象殊愦愦起登子城作此诗",
        "author": "陆游",
        "content": "睡魔困衰翁，白日坐兀兀。\n忽然振衣起，目瞭尚如鹘。\n凭高望中原，佳气未消歇。\n逆贼稽大刑，痛愤深至骨。\n新霜下昌陵，草有胡马龁。\n羽林百万士，何日闻北伐。\n贱臣官有守，不敢叫行阙。\n梦中涉黄河，太行高硉矹。\n天河未洗兵，封豕食上国。\n坐令河洛间，百郡暗荆棘。\n夷吾非王佐，尚足救左袵。\n中原消息断，吾辈何安寝。\n世俗苦龌龊，谁与共此功。\n安知无奇士，悲歌燕市中。",
        "dynasty": "宋",
        "collection_info": null
    },
    {
        "uuid": "58a9f004a40bd84b08207cfda4fdbe0a",
        "title": "秋雨北榭作",
        "author": "陆游",
        "content": "秋风吹雨到江濆，小阁疏帘晓色分。\n津吏报增三尺水，山僧归入万重云。\n飘零露井无桐叶，断续烟汀有雁群。\n了却文书早寻睡，檐声偏爱枕闲闻。",
        "dynasty": "宋",
        "collection_info": null
    },
    {
        "uuid": "f9562c27fb71c8750fb9f0d874a2efe1",
        "title": "次韵王给事见寄",
        "author": "陆游",
        "content": "大手方司一世文，癯儒何敢望余尘。\n谁知天上黄扉贵，肯记江边白髮新。\n末路愈穷诗有祟，旧书浑忘笔无神。\n床头周易尊中酒，犹赖渠侬不负人。",
        "dynasty": "宋",
        "collection_info": null
    },
    {
        "uuid": "5db805186dad26d7cadaf843e8344ed8",
        "title": "病中夜半",
        "author": "陆游",
        "content": "萧萧欲脱犹吟叶，耿耿微明未灭灯。\n夜半不眠闲倚壁，使君清似北山僧。",
        "dynasty": "宋",
        "collection_info": null
    },
    {
        "uuid": "1280030d4f310e0b938535c51d3f1f56",
        "title": "即事",
        "author": "陆游",
        "content": "组绣纷纷衒女工，诗家于此欲途穷。\n语君白日飞昇法，正在焚香听雨中。",
        "dynasty": "宋",
        "collection_info": null
    },
    {
        "uuid": "7698488946d5ebe42fd1aae0088c4236",
        "title": "岁晚怀故人",
        "author": "陆游",
        "content": "衰髯白尽无添处，病骨癯然欲折时。\n客抱琴来聨瀹茗，吏封印去又哦诗。\n山横城上势如压，角动楼头声正悲。\n零落断鸿书不到，岁残何以慰相思。",
        "dynasty": "宋",
        "collection_info": null
    },
    {
        "uuid": "b2edf51e049d09a6d2fece500eba3044",
        "title": "焉耆行二首  其一",
        "author": "陆游",
        "content": "焉耆山头暮烟紫，牛羊声断行人止。\n平沙风急捲寒蓬，天似穹庐月如水。\n大胡太息小胡悲，投鞍欲眠且復起。\n汉家诏用李轻车，万丈战云来压垒。",
        "dynasty": "宋",
        "collection_info": null
    },
    {
        "uuid": "1901a879f03aa71b6892982b66f4bc75",
        "title": "焉耆行二首  其二",
        "author": "陆游",
        "content": "焉耆山下春雪晴，莽莽惟有蒺藜生。\n射麋食肉饮其血，五谷自古惟闻名。\n樵苏切莫近亭障，将军卧护真长城。\n十年牛马向南睡，知是中原今太平。",
        "dynasty": "宋",
        "collection_info": null
    },
    {
        "uuid": "db3d77ede0462bdf3584ff9ce3dc3216",
        "title": "丙午初冬得心腹痛疾大下而愈羸耗不支方在告卧燕堂东偏闻民间前一夕被盗者慨然有感",
        "author": "陆游",
        "content": "愔愔四壁空，宛宛一室奥。\n雨声静更闻，雨气深不到。\n下帘设纸屏，篝火支药竈。\n勿言此幽陋，足以养衰眊。\n颇闻闾里间，比夕多狗盗。\n游徼无乃阙，鳏寡将孰告。\n家贫未决去，禄食当念报。\n卧痾畴敢安，起立掷吾帽。",
        "dynasty": "宋",
        "collection_info": null
    },
    {
        "uuid": "d713946aefcb14ce4db2a86fdda302d6",
        "title": "因王给事回使奉寄",
        "author": "陆游",
        "content": "雨昏郡郭连三日，吏报江流忽数回。\n正嘆舩如天上坐，那知人自日边来。\n臂弓腰箭身今老，航海梯山运已开。\n汉冦不应常自守，期公决策画云台。",
        "dynasty": "宋",
        "collection_info": null
    },
    {
        "uuid": "edcd6789b27ca63330f6a16a29782fee",
        "title": "病告中遇风雪作长歌排闷",
        "author": "陆游",
        "content": "风雪横街不能出，闭戸垂帷养衰疾。\n黄昏卧听打窗声，聊挽清寒入诗律。\n公孙布被久有味，子敬青氊暖无匹。\n石鼎闲烹似爪茶，霜皱旋破如拳栗。\n蹲鸱足火微点盐，罂粟熬汤旋添蜜。\n龙蛇𧥄𧥄寒笋束，子母累累丹柿实。\n玉狸试说涎已堕，石芥纔尝酒如失。\n天公付汝亦已厚，饱食长谣抱双膝。\n丈夫岂为口腹计，壮志常恐无时毕。\n伐胡疏奏端许前，腰领敢辞膏斧锧。",
        "dynasty": "宋",
        "collection_info": null
    },
    {
        "uuid": "8ebc1cc7ebe21acf3fd3739110cf1b92",
        "title": "冬夜戏作",
        "author": "陆游",
        "content": "贱贫百年愁，老大万事倦。\n起家来牧民，窃语笑丞掾。\n拘挛拙征科，俭陋省游宴。\n不思返江湖，乃尔辱畿甸。\n斯言中吾病，有腼在其面。\n行当自劾去，暂寓等邮传。\n十月夜正长，岁事到冰霰。\n膏油幸可具，更尽书一卷。",
        "dynasty": "宋",
        "collection_info": null
    },
    {
        "uuid": "e4d48a36cfe2779c29d2b36a8ee926a7",
        "title": "夜坐二首  其一",
        "author": "陆游",
        "content": "曲几蒲团夜过分，颓然半脱鹿皮巾。\n惊鸿避弋鸣烟渚，断角凌风上雪云。\n仕宦愈知林下贵，穷愁方策酒中勋。\n扁舟东去何时办，昔向金丹幸有闻。",
        "dynasty": "宋",
        "collection_info": null
    },
    {
        "uuid": "beacec014346126c2d27bb3605a6b81a",
        "title": "夜坐二首  其二",
        "author": "陆游",
        "content": "山城意象自萧然，况是高斋作雪天。\n渐暗玉虫寒有烬，欲残金鸭暖无烟。\n衰容病后如添岁，遥夜冬来抵过年。\n安得龙绡三丈幅，为君试写白云篇。",
        "dynasty": "宋",
        "collection_info": null
    },
    {
        "uuid": "9cd70a149d99ceb8512217c00c759c14",
        "title": "遣兴",
        "author": "陆游",
        "content": "图书鸡犬共扁舟，又续人间汗漫游。\n醉眼本轻千古事，钓竿新赐一滩秋。\n惯看浮世成陵谷，莫露神光上斗牛。\n老病岂堪常作客，梦寻归路傍西畴。",
        "dynasty": "宋",
        "collection_info": null
    },
    {
        "uuid": "ff5a8f9e8caf332681e87f8a825c1ae0",
        "title": "登紫翠楼",
        "author": "陆游",
        "content": "水落溪声壮，天寒山色奇。\n残云宿虚阁，驯鹭下清池。\n簿领消豪气，功名负圣时。\n凭高不胜嘆，神武迫归期。",
        "dynasty": "宋",
        "collection_info": null
    },
    {
        "uuid": "4b0a86369d03572e6fb443091caabad8",
        "title": "丙午十月十三夜梦过一大冢傍人为余言此荆轲墓也按地志荆轲墓盖在关中感嘆赋诗",
        "author": "陆游",
        "content": "采药游名山，物外富真赏。\n秋关策蹇驴，雪峡荡孤浆。\n还乡忽十载，高兴寄遐想。\n梦行河潼间，初日照仙掌。\n坡陀荆棘冢，狐兔伏蓁莽。\n悲歌易水寒，千古见精爽。\n国雠久不復，惊觉泚吾颡。\n何时真过兹，薄酹神所飨。",
        "dynasty": "宋",
        "collection_info": null
    },
    {
        "uuid": "84acc8148b572a9a92646e740a16b0d5",
        "title": "病起小饮",
        "author": "陆游",
        "content": "病起新霜满鬓蓬，凭高一笑与谁同。\n酒如渌静春江水，人有鸿荒太古风。\n野寺钟来夕阳外，寒山空插乱云中。\n一官正尔妨人乐，只合沧浪狎钓翁。",
        "dynasty": "宋",
        "collection_info": null
    },
    {
        "uuid": "3bbda6d132c430b433c08ebdd8987f21",
        "title": "冬夜读书",
        "author": "陆游",
        "content": "莫笑灯檠二尺余，老来旧学要耘鉏。\n寒生点滴三更雨，喜动纵横万卷书。\n本着儒冠那免此，可因吏牍顿抛渠。\n善和旧赐今犹在，剩采芸香辟蠧鱼。",
        "dynasty": "宋",
        "collection_info": null
    },
    {
        "uuid": "23b2c88175faf073c1dba640d6e0b32c",
        "title": "夜坐观小儿作拟毛诗欣然有赋",
        "author": "陆游",
        "content": "北风城头鼓紞紞，徂岁峥嵘正多感。\n老夫假寐角巾低，稺子高吟两髦髧。\n衰迟笑我藏袖手，狂率怜渠满躯胆。\n旋炊粉饐裹青箬，新煠饧枝缀红糁。\n未言问事渐澜翻，且赏挥毫能果敢。\n嗟予畴昔如汝年，万卷纵横恣窥览。\n即今见汝尚懽欣，此癖真同嗜昌歜。\n夜阑我困儿亦归，独与貍奴分坐毯。",
        "dynasty": "宋",
        "collection_info": null
    },
    {
        "uuid": "20a4f5372b5decd33e08ee4930f88598",
        "title": "郡斋偶书三首  其一",
        "author": "陆游",
        "content": "白首奉鱼书，萧然一事无。\n吏闲晨已散，人醉暮相扶。\n卷野收禾黍，连江下舳舻。\n山城君勿诮，东北是皇都。",
        "dynasty": "宋",
        "collection_info": null
    },
    {
        "uuid": "287a797861c0f321f58d4722908ea0d8",
        "title": "郡斋偶书三首  其二",
        "author": "陆游",
        "content": "翠岭当城起，清江擘硖流。\n轲峨商客艑，嘈囋酒家楼。\n丰岁人元乐，残年我独愁。\n秦吴环万里，感槩故貂裘。",
        "dynasty": "宋",
        "collection_info": null
    },
    {
        "uuid": "587a32c3e2fb6acab3bee149dfa214df",
        "title": "郡斋偶书三首  其三",
        "author": "陆游",
        "content": "江堕清笳月，霜严画戟门。\n滩声寒更壮，山气旦常昏。\n揺落悲徂岁，羁游忆故园。\n无劳空窃食，何以报君恩。",
        "dynasty": "宋",
        "collection_info": null
    },
    {
        "uuid": "196714e980c0c0919435e223a3f49dda",
        "title": "灯下阅吏牍有感",
        "author": "陆游",
        "content": "老眼今年太负渠，羲经鲁史顿成疏。\n一为柱后惠文吏，厌读司空城旦书。\n正苦雁行须束缚，不言鼠辈合诛鉏。\n致君尧舜元无术，黄卷何辞饱蠧鱼。",
        "dynasty": "宋",
        "collection_info": null
    },
    {
        "uuid": "5b23cf618ec8e032f3fbd6525ed72c7c",
        "title": "过放生池追怀江公民表谏议池盖公所创也",
        "author": "陆游",
        "content": "钓台先生谏大夫，建中初元起江湖。\n是是非非玉座侧，身可死徙志不渝。\n烟汀月岛二十载，白髮短䑧藏菰蒲。\n晚蒙湔洗得一障，上奏犹自称粗疏。\n此公造处直奇特，竺干先生分半席。\n九州看如掌中果，天不遣为吁可惜。\n径归敛手筑陂池，也活龟鱼论万亿。\n骨冷桐山唤不闻，停车怅望春波碧。",
        "dynasty": "宋",
        "collection_info": null
    },
    {
        "uuid": "ede34b453a9ca35efbc9a547a2537f3c",
        "title": "园中绝句二首  其一",
        "author": "陆游",
        "content": "梅花重压帽檐偏，曵杖行歌意欲仙。\n后五百年君记取，断无人似放翁颠。",
        "dynasty": "宋",
        "collection_info": null
    },
    {
        "uuid": "c5d9e64cd5c87bf25c5ccba65a8e68b8",
        "title": "园中绝句二首  其二",
        "author": "陆游",
        "content": "溪北溪南飞白鸥，夕阳明处见渔舟。\n凭谁为剪机中素，画取天涯一片秋。",
        "dynasty": "宋",
        "collection_info": null
    },
    {
        "uuid": "4e4ed8db841fc94486e6486d75034ae1",
        "title": "戏作",
        "author": "陆游",
        "content": "归卧元知作饿夫，官游依旧是癯儒。\n免教妻子争秔秫，秋稼连云一棱无。",
        "dynasty": "宋",
        "collection_info": null
    },
    {
        "uuid": "7427511b7c661b3b191a885207c78cb8",
        "title": "纵笔三首  其一",
        "author": "陆游",
        "content": "闲经月下白苹洲，半脱风前紫绮裘。\n曾值东风谒鸾驾，却因南渡看龙舟。\n年光已付瞢腾醉，天宇谁从汗漫游。\n莫怪又成横笛去，故人期我玉华楼。",
        "dynasty": "宋",
        "collection_info": null
    },
    {
        "uuid": "043eb16e2c1f12913583c257ead944da",
        "title": "纵笔三首  其二",
        "author": "陆游",
        "content": "东都宫阙郁嵯峨，忍听胡儿敕勒歌。\n云隔江淮翔翠凤，露霑荆棘没铜驼。\n丹心自笑依然在，白髮将如老去何。\n安得铁衣三万骑，为君王取旧山河。",
        "dynasty": "宋",
        "collection_info": null
    },
    {
        "uuid": "5d77a4fca73be682c108a33ae0a2cddb",
        "title": "纵笔三首  其三",
        "author": "陆游",
        "content": "行省当年驻陇头，腐儒随牒亦西游。\n千艘衝雪鱼关晓，万竈连云骆谷秋。\n天道难知羌更炽，神州未復士堪羞。\n会须沥血书封事，请报天家九世雠。",
        "dynasty": "宋",
        "collection_info": null
    },
    {
        "uuid": "f92b4cbff3a6834608a6a877e0230f8f",
        "title": "病中偶得名酒小醉作此篇是夕极寒",
        "author": "陆游",
        "content": "一壶花露拆黄縢，醉梦酣酣唤不譍。\n屏暖半销香鸭火，窗寒初结研蟾冰。\n诗囊羞涩悲才尽，药褁纵横觉病增。\n早挂朝衣归去是，贵人谁记接茵凭。",
        "dynasty": "宋",
        "collection_info": null
    },
    {
        "uuid": "d231061e81c796473a556d5cb7b12886",
        "title": "晨读道书",
        "author": "陆游",
        "content": "家贫悔嗜酒，年迈思学道。\n虽云善补过，见事恨不早。\n儒生守章句，忽忽遂将老。\n岩间得奇书，足以慰华皓。\n丹液下注脐，黄云上通脑。\n海山行当归，白髮何足扫。",
        "dynasty": "宋",
        "collection_info": null
    },
    {
        "uuid": "bb77cfbd62550ce9ed62d4e12a06a614",
        "title": "后园独步有怀张季长正字",
        "author": "陆游",
        "content": "斯世元知少赏音，道存何恨死山林。\n半生去国风埃面，一片忧时铁石心。\n闲看断云成小立，偶穿修竹得幽寻。\n故人已到梁州未，尺纸东来抵万金。",
        "dynasty": "宋",
        "collection_info": null
    },
    {
        "uuid": "f373008ae066431c3066a1f3a902fe10",
        "title": "老将效唐人体",
        "author": "陆游",
        "content": "宝剑夜长鸣，金痍老未平。\n指弓夸野战，抵掌说番情。\n已矣黑山戍，怅然青史名。\n和亲不用武，教子作儒生。",
        "dynasty": "宋",
        "collection_info": null
    },
    {
        "uuid": "d3608e6ff700ffce864884a48541cb51",
        "title": "书愤",
        "author": "陆游",
        "content": "清汴逶迤贯旧京，宫墙春草几番生。\n剖心莫写孤臣愤，抉眼终看此虏平。\n天地固将容小丑，冦戎自惯渎齐盟。\n蓬窗老抱横行略，未敢随人说弭兵。",
        "dynasty": "宋",
        "collection_info": null
    },
    {
        "uuid": "6b4df7085c93231d17f0b54e1bdc0014",
        "title": "晨起",
        "author": "陆游",
        "content": "衣润熏笼暖，灯残漏箭长。\n鸣鸡带窗月，立马怯庭霜。\n病骨阴晴觉，官身早夜忙。\n火城那復梦，愁绝软尘香。",
        "dynasty": "宋",
        "collection_info": null
    },
    {
        "uuid": "ef8dc77dac6f65ebd62b6def82242b93",
        "title": "雪",
        "author": "陆游",
        "content": "但苦奇寒恼病翁，岂知上瑞报年丰。\n一庭不扫待新月，万壑尽平号断鸿。\n茧纸欲书先研冻，羽觞纔举已尊空。\n若耶溪上梅千树，欠我今年繫短篷。",
        "dynasty": "宋",
        "collection_info": null
    },
    {
        "uuid": "8b9748a19ed015dd6270a77ee14aaed4",
        "title": "岁晚书怀",
        "author": "陆游",
        "content": "早见龙翔上太清，即今孤宦老山城。\n灵丹不解换凡骨，薄命枉教生太平。\n积雪楼台增壮观，近春鸟雀有和声。\n如山吏牍何时了，惆怅西窗晚照明。",
        "dynasty": "宋",
        "collection_info": null
    },
    {
        "uuid": "b84b0b7b6be4c039e0be026b4813a81a",
        "title": "晨过天庆",
        "author": "陆游",
        "content": "萝月挂团璧，松风号急滩。\n孤灯经院晓，残雪醮坛寒。\n剩欲闲扶杖，何妨醉堕冠。\n诗成兴不尽，万里跨青鸾。",
        "dynasty": "宋",
        "collection_info": null
    },
    {
        "uuid": "16adcde6398d7aaf43ed25bb50dd87e7",
        "title": "冬夜",
        "author": "陆游",
        "content": "翩翩残歴不满纸，坎坎迭鼓无停挝。\n香残未消古鼎火，灯暗尚结寒缸花。\n长安故人日已远，锦江小筑天之涯。\n拘挛动觉吏有责，幽独更似僧无家。\n卧闻沙雁叫空阔，想见雪谷森谽谺。\n起提一笔扫疋纸，入卷飒飒奔龙蛇。",
        "dynasty": "宋",
        "collection_info": null
    },
    {
        "uuid": "4bf47ea497a6882ce27d740b89caf88a",
        "title": "比得朋旧书多索近诗戏作长句",
        "author": "陆游",
        "content": "庭下讼诉如堵墙，案上文书海茫茫。\n酒酸{炙火=肉}冷不得尝，椎床大叫欲发狂。\n故人书来索文章，岂知吏责终岁忙。\n寒龟但欲事缩藏，病骥敢望重腾骧。\n日曛稍退鳬鹜行，小山樷竹堂东厢。\n呼儿深炷铜炉香，楚骚为我祓不祥。",
        "dynasty": "宋",
        "collection_info": null
    },
    {
        "uuid": "4c157ba37adef518a2346f217830d724",
        "title": "休日感兴",
        "author": "陆游",
        "content": "宦海风波实饱经，久将人世寄邮亭。\n家无钗泽穷冯衍，身着襦裙老管宁。\n药圃按行新蔓绿，书楼徙倚暮山青。\n偶然得句悲谁属，零落交朋比晓星。",
        "dynasty": "宋",
        "collection_info": null
    },
    {
        "uuid": "38a948b6b537517874d11c2c71475e02",
        "title": "病中偶书",
        "author": "陆游",
        "content": "灯火青荧古屋深，挂冠境界已骎骎。\n竹枝影瘦横残月，药杵声寒续暮砧。\n病觉死生真大事，老知道德愧初心。\n经龛禅版殊当勉，懒学莎蛩事苦吟。",
        "dynasty": "宋",
        "collection_info": null
    },
    {
        "uuid": "d4e431db42e60f7393fcc0ff946fcb76",
        "title": "寒夜",
        "author": "陆游",
        "content": "脱叶争辞木，寒云巧护霜。\n羁游少欢乐，短景极怱忙。\n吟苦虫催织，鸣哀雁断行。\n幽怀谁晤语，惆怅此灯光。",
        "dynasty": "宋",
        "collection_info": null
    }
]