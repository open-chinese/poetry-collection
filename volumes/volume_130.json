[
    {
        "uuid": "3fc5d1a3a6c53ab04f85d21879c0e3c2",
        "title": "宿真隠寺",
        "author": "王十朋",
        "content": "我亦欲真隠，区区愧此身。\n山林与城市，何处隠非真。",
        "dynasty": "宋",
        "collection_info": null
    },
    {
        "uuid": "282945cc438cf4a0a19abb3bb90bb448",
        "title": "饭枕峯  其一",
        "author": "王十朋",
        "content": "门外峯如枕，宜眠清凈身。\n禅僧自面壁，谁是枕峯人。",
        "dynasty": "宋",
        "collection_info": null
    },
    {
        "uuid": "a2856d4e87f61d8b9a410bb2ef2abdbb",
        "title": "饭枕峯  其二",
        "author": "王十朋",
        "content": "饭罢怱怱别，劳生可奈何。\n不能留一宿，有愧此峯多。",
        "dynasty": "宋",
        "collection_info": null
    },
    {
        "uuid": "5fc074b5b365aa0bdbd7a0d4f3e7075b",
        "title": "宿囊山寺  其一",
        "author": "王十朋",
        "content": "荔子枝中古道场，石门有路探悬囊。\n怱怱不着游山屐，只办嵩呼一瓣香。",
        "dynasty": "宋",
        "collection_info": null
    },
    {
        "uuid": "b80e5397789d86b0624af23b9183716d",
        "title": "宿囊山寺  其二",
        "author": "王十朋",
        "content": "我来万籁正号风，壁上观诗忆蔡公。\n惟有秋林旧时月，夜深犹照梵王宫。",
        "dynasty": "宋",
        "collection_info": null
    },
    {
        "uuid": "66263b7885f139b8ab6b06d72ed33bd7",
        "title": "过蔡端明故居",
        "author": "王十朋",
        "content": "怀章南过蔡公乡，驻马遥瞻数仞墙。\n丹荔株株经品藻，乔松叶叶惠清凉。\n四贤诗出人增气，三谏章成国有光。\n真是济川三昧手，清源游戏作虹梁。",
        "dynasty": "宋",
        "collection_info": null
    },
    {
        "uuid": "a579600bce3b1bed872ffc1999b825f2",
        "title": "讌七邑宰",
        "author": "王十朋",
        "content": "九重宵旰爱民深，令尹宜怀抚字心。\n今日黄堂一杯酒，殷勤端为庆民斟。",
        "dynasty": "宋",
        "collection_info": null
    },
    {
        "uuid": "a4376765a5520500f53f4219ef32cc59",
        "title": "送赴省诸先辈",
        "author": "王十朋",
        "content": "国朝人物盛温陵，秋赋呦呦鹿食苹。\n人倍平原门下士，文联韩愈榜中名。\n丹墀何止三千字，云翼行看九万程。\n劝驾龙钟老太守，篮舆准拟出郊迎。",
        "dynasty": "宋",
        "collection_info": null
    },
    {
        "uuid": "580e6cdae26a6cb67b6d2ac5637ddef5",
        "title": "次韵夔漕赵若拙见寄  其一",
        "author": "王十朋",
        "content": "去秋移郡近家乡，便殿狂言拜手扬。\n何敢许身为稷契，偶因论事及尧汤。\n民虽屡试如冯翊，诏未能焚愧益昌。\n乞得祠宫养衰病，梦中依旧坐黄堂。",
        "dynasty": "宋",
        "collection_info": null
    },
    {
        "uuid": "c31a847dbd55ad00ad58cce7141eca9b",
        "title": "次韵夔漕赵若拙见寄  其二",
        "author": "王十朋",
        "content": "夔门邂逅恨怱怱，君驾重来我已东。\n陈迹徒劳长者记，清樽那復故人同。\n光华持节花溪上，老病分符佛国中。\n吾辈栖栖不黔突，此生休更问天公。",
        "dynasty": "宋",
        "collection_info": null
    },
    {
        "uuid": "a6e05e911f121125caa9141cb83851c1",
        "title": "知宗生日",
        "author": "王十朋",
        "content": "天工未放二阳生，留得尧阶一荚蓂。\n庆诞仙源贵公子，祥开南极老人星。\n日垂宫线添无尽，貌比庄椿看更清。\n岁岁华堂祝眉寿，笙歌声裏雪梅馨。",
        "dynasty": "宋",
        "collection_info": null
    },
    {
        "uuid": "41199aa49212e118df56491b52111f50",
        "title": "哭令人",
        "author": "王十朋",
        "content": "三十年间共苦辛，忽然惊断梦中因。\n钟情正是我辈事，鼓缶忍同方外人。\n熊胆未酬平昔志，牛衣犹是向来贫。\n闽山满眼同来路，木落风号泪满巾。",
        "dynasty": "宋",
        "collection_info": null
    },
    {
        "uuid": "eaca84ca76f9e79ecf73ae716837003c",
        "title": "贡院车水筑基诸公惧伤鱼鼈活之别沼",
        "author": "王十朋",
        "content": "塞沼增基大厦成，群鲜亦免校人烹。\n洋洋圉圉诸公赐，要与吾君广好生。",
        "dynasty": "宋",
        "collection_info": null
    },
    {
        "uuid": "64d6b5af74cb46e131b9adc1794b2a07",
        "title": "出郊劝农  其一",
        "author": "王十朋",
        "content": "六年四郡劝农耕，自欲归耕尚未成。\n游宦何如在家好，一廛从此愿为氓。",
        "dynasty": "宋",
        "collection_info": null
    },
    {
        "uuid": "48b038e683263472da76d4ed0a9396f1",
        "title": "出郊劝农  其二",
        "author": "王十朋",
        "content": "守臣忧国愿年丰，半刺双鳬此念同。\n安得时旸时雨若，有生均在泰和中。",
        "dynasty": "宋",
        "collection_info": null
    },
    {
        "uuid": "8514a5524cd95465495a113c5ab82150",
        "title": "出郊劝农  其三",
        "author": "王十朋",
        "content": "小麦含花大麦黄，一年春事已相将。\n篮舆遍入三精舍，拨得公家半日忙。",
        "dynasty": "宋",
        "collection_info": null
    },
    {
        "uuid": "2017b75843ef3d9dd9809a36ae065b36",
        "title": "出郊劝农  其四",
        "author": "王十朋",
        "content": "一千石俸窃南州，老病余生厌宦游。\n已上祠章即归去，一犁烟雨事西畴。",
        "dynasty": "宋",
        "collection_info": null
    },
    {
        "uuid": "d7540390ac1c7983e2adb9e928c18027",
        "title": "题灵秀峯禅院",
        "author": "王十朋",
        "content": "小小精蓝亦自奇，一峯灵秀藴幽姿。\n无缘细听山僧话，太守偷闲止片时。",
        "dynasty": "宋",
        "collection_info": null
    },
    {
        "uuid": "f432897f89b41a1eec6dcd4a84f0b7c1",
        "title": "送九座讷老  其一",
        "author": "王十朋",
        "content": "禅老遥从九座来，一言为我洗尘埃。\n飘然又向山中去，白首相逢更几回。",
        "dynasty": "宋",
        "collection_info": null
    },
    {
        "uuid": "d21685e824d90368b8895d0a0470991a",
        "title": "送九座讷老  其二",
        "author": "王十朋",
        "content": "至乐亭中半月留，溪山杖屦饱寻幽。\n见师忽起庐山梦，梦向旧时游处游。",
        "dynasty": "宋",
        "collection_info": null
    },
    {
        "uuid": "f953f97011b7d5c277caf53bf1b43660",
        "title": "崔肃之自湖至泉迁二亲之丧归葬诗以送之",
        "author": "王十朋",
        "content": "鄱水同僚旧，遥从霅水来。\n异乡欣觌面，清话洗衔哀。\n葱欝佳城就，勤劳孝子回。\n不应淹榷酤，中外正须才。",
        "dynasty": "宋",
        "collection_info": null
    },
    {
        "uuid": "af39f3601af35597a87af7203b88f0fe",
        "title": "夜闻子规痛念亡者",
        "author": "王十朋",
        "content": "梦觉音容杳莫追，子规声裏涕霑衣。\n催归无计同归去，耘后耕前事已非。",
        "dynasty": "宋",
        "collection_info": null
    },
    {
        "uuid": "255f8c8fe19e1f8246e768757b0a302a",
        "title": "南宫揭榜温陵得人为盛提舶马寺丞有诗赞喜次韵",
        "author": "王十朋",
        "content": "龙虎乡邦地最灵，鲲鹏相继上南溟。\n已闻元凯宾虞国，行见渊骞冠孔庭。\n帝遣伏波持使节，天教平海会文星。\n铃斋忽报捷音至，一炷清香千佛经。",
        "dynasty": "宋",
        "collection_info": null
    },
    {
        "uuid": "3360d94822b2cd5ba09949bf6a9080e9",
        "title": "诸公廷对甫迩復用前韵",
        "author": "王十朋",
        "content": "清源紫帽发英灵，万斛词源水注溟。\n遥想恩袍动草色，定知喜气彻天庭。\n名高虎榜唐文杰，人半云台汉列星。\n累月笞儿几翁妪，夜深灯火督穷经。",
        "dynasty": "宋",
        "collection_info": null
    },
    {
        "uuid": "6c7c452abec8713a03704c10998aa6ed",
        "title": "次韵知宗春阴",
        "author": "王十朋",
        "content": "行人怨雨农忧旱，永叔元之事可明。\n不叹花前无客饮，且欣郊外有农耕。\n知公兴已烟霞重，顾我心尤势利轻。\n天意稍佳民事急，总将行乐付宗盟。",
        "dynasty": "宋",
        "collection_info": null
    },
    {
        "uuid": "fedff7339ec066079731554e2a9b4fab",
        "title": "次韵知宗游北山",
        "author": "王十朋",
        "content": "州北有山幽更幽，皇天阁雨为公游。\n登高如入上下竺，宴坐疑临大小湫。\n扫地焚香烟缕袅，煎泉瀹茗乳花浮。\n观诗起我家山兴，身在闽南梦在瓯。",
        "dynasty": "宋",
        "collection_info": null
    },
    {
        "uuid": "761cf06281c7b5bd2d0df3b1b22d0f67",
        "title": "悼亡  其一",
        "author": "王十朋",
        "content": "燕寝焚香老病身，细君相对坐如宾。\n而今一榻维摩室，唯与无言法喜亲。",
        "dynasty": "宋",
        "collection_info": null
    },
    {
        "uuid": "5218984b1078f97ca1d5811ac200b00a",
        "title": "悼亡  其二",
        "author": "王十朋",
        "content": "不见音容忽三月，无从涕泗已千行。\n家山准拟欲归隠，堪嘆相随无孟光。",
        "dynasty": "宋",
        "collection_info": null
    },
    {
        "uuid": "71ebe8639873a38a0491aa4d4023edbb",
        "title": "悼亡  其三",
        "author": "王十朋",
        "content": "偕老相期未及期，回头人事已成非。\n逢春尚拟风光转，过眼忽惊花片飞。",
        "dynasty": "宋",
        "collection_info": null
    },
    {
        "uuid": "64dce7a77a28e82dbea591f92405386f",
        "title": "悼亡  其四",
        "author": "王十朋",
        "content": "夤缘偶作于飞侣，梦寐相随到数州。\n泥上迹留鸿已去，舟中刻在剑难求。",
        "dynasty": "宋",
        "collection_info": null
    },
    {
        "uuid": "02f7c87e2e2800fa7391ee1384d8d568",
        "title": "次韵知宗酴醾",
        "author": "王十朋",
        "content": "万斛虬珠眩眼明，傲春迟吐冠园英。\n诗因居士价方重，酒赐名臣花遂荣。\n香异竹间吹细细，韵如堂上出盈盈。\n芳姿自可友兰蕙，惜不当时遇独清。",
        "dynasty": "宋",
        "collection_info": null
    },
    {
        "uuid": "a0ab7a65b4d1c6b9d4c61b0e015febfd",
        "title": "游承天寺后园登月台赠潜老  其一",
        "author": "王十朋",
        "content": "三径荒芜未许寻，篮舆来访小园林。\n因知燕寝凝香地，不似禅房花木深。",
        "dynasty": "宋",
        "collection_info": null
    },
    {
        "uuid": "4a0e002148662b21755835c6e7555982",
        "title": "游承天寺后园登月台赠潜老  其二",
        "author": "王十朋",
        "content": "月台无屋有空坛，空处观空眼界宽。\n不惹世间尘一点，氷轮心镜两团团。",
        "dynasty": "宋",
        "collection_info": null
    },
    {
        "uuid": "45bcd3328d5c206ae0767b6c476733cc",
        "title": "送贾岩老还乡  其一",
        "author": "王十朋",
        "content": "闽江艰险岭崔嵬，不惮衝寒冒雪来。\n留我铃斋两三月，扁舟载得义风回。",
        "dynasty": "宋",
        "collection_info": null
    },
    {
        "uuid": "307b33170f169c8d3358c2329a5886cf",
        "title": "送贾岩老还乡  其二",
        "author": "王十朋",
        "content": "堂上慈亲数月违，片心遥逐白云飞。\n伤心尽听秭归鸟，难弟言归秭不归。",
        "dynasty": "宋",
        "collection_info": null
    },
    {
        "uuid": "cd651d004d32d1c8554d0209fa08a6be",
        "title": "送贾岩老还乡  其三",
        "author": "王十朋",
        "content": "乃翁贤德冠吾乡，伯氏声名蔼上庠。\n更喜君如里曾子，少年孝义已非常。",
        "dynasty": "宋",
        "collection_info": null
    },
    {
        "uuid": "1124ccb4b448e63d1c7bde4ef5bbb666",
        "title": "送岩老出北门  其一",
        "author": "王十朋",
        "content": "暮春送客北山门，厌坐黄堂喜见村。\n麦熟秧青农事急，十分归兴在田园。",
        "dynasty": "宋",
        "collection_info": null
    },
    {
        "uuid": "9de73460bf566aecd2e778bd5d6a3c99",
        "title": "送岩老出北门  其二",
        "author": "王十朋",
        "content": "客欲东归出北门，又闻联骑过西村。\n慇勤为遣十从事，莫惜醉吟祇树园。",
        "dynasty": "宋",
        "collection_info": null
    },
    {
        "uuid": "a94f7cebd465aa04b87d24db8b65a0a8",
        "title": "送傅兴化",
        "author": "王十朋",
        "content": "五马躬迎八十亲，甘棠如旧治惟新。\n欢传此日来廉范，记得当时借寇恂。\n江海聊淹把麾手，庙堂无是荐贤入。\n送君为守泉南守，政拙才踈藉宝邻。",
        "dynasty": "宋",
        "collection_info": null
    },
    {
        "uuid": "a810c8fe5a2cb0c1b8ebcf3c3980f4d6",
        "title": "曹梦良寄柑闻诗闻礼辈取以祭母哭泣不已",
        "author": "王十朋",
        "content": "嘉果遥来自故乡，去冬初熟记同尝。\n尔衔怀橘无穷恨，我亦传柑念不忘。",
        "dynasty": "宋",
        "collection_info": null
    },
    {
        "uuid": "8244e488e13fd8638a4ddb3180c225ca",
        "title": "四月八日贡院上梁",
        "author": "王十朋",
        "content": "广厦初成万柱标，修梁巍跨玉虹腰。\n况逢此日生千佛，定引群仙上九霄。\n下笔蚕声纷战艺，出林鶑友竞迁乔。\n清源人物从今盛，孝子忠臣满圣朝。",
        "dynasty": "宋",
        "collection_info": null
    },
    {
        "uuid": "2a06d695bb10beffc3b1a196600a50d7",
        "title": "诸公和诗復用前韵  其一",
        "author": "王十朋",
        "content": "修梁欲举綵先标，声撼春雷鼓百腰。\n溪蛰蛟龙欣得雨，桐栖鸾凤合冲霄。\n清源水接南溟阔，紫帽山齐泰岳乔。\n学不负人宜自勉，前贤勋业着三朝。",
        "dynasty": "宋",
        "collection_info": null
    },
    {
        "uuid": "c3f82e719d24b94c84b56f6bb668922f",
        "title": "诸公和诗復用前韵  其二",
        "author": "王十朋",
        "content": "梁脊连年姓误标，两州骚客瘦吟腰。\n月河月满燕贺厦，佛国佛生虹挂霄。\n多士颜欢歌杜老，一轮香满赋张乔。\n此途不止为科第，名节崔嵬看立朝。",
        "dynasty": "宋",
        "collection_info": null
    },
    {
        "uuid": "112db07f30f496b39d8cbc49d88dac58",
        "title": "悼亡  其一",
        "author": "王十朋",
        "content": "伤哉无復见，老矣不成偕。\n牢落凝香地，同谁话此怀。",
        "dynasty": "宋",
        "collection_info": null
    },
    {
        "uuid": "c206e2c666226bdbb414a0a8669d489a",
        "title": "悼亡  其二",
        "author": "王十朋",
        "content": "相勉惟清白，囊如四壁空。\n难忘将绝语，劝我莫言穷。",
        "dynasty": "宋",
        "collection_info": null
    },
    {
        "uuid": "5f35f2a73ce79d9d0924764f053ee5a1",
        "title": "薛士昭主管母夫人加封送酒为寿薛有诗谢次韵以酬",
        "author": "王十朋",
        "content": "庆事公家奕世传，生封锦告出甘泉。\n荣亲行有千钟禄，为寿惭无百斛船。\n喜气在颜窥贵客，清风满枕扇高眠。\n朝廷指日先封薛，归侍萱堂冕有蝉。",
        "dynasty": "宋",
        "collection_info": null
    },
    {
        "uuid": "f6ad57fcb126268709bca7bf76f130aa",
        "title": "送吴宪知叔",
        "author": "王十朋",
        "content": "出郊闻好语，尽道宪车贤。\n郡不留三宿，人皆仰二天。\n荐章先白屋，贡宇给青钱。\n上正开宣室，公归席定前。",
        "dynasty": "宋",
        "collection_info": null
    },
    {
        "uuid": "2c29170f21306a15f875b8eb45d8c406",
        "title": "祈雨未应提舶知宗道观焚香明日遂雨提舶有诗次韵",
        "author": "王十朋",
        "content": "一雨谁之力，因公发善心。\n同为上公请，小作傅岩霖。\n高廪行将实，南风日已骎。\n涓辰祈善利，感应亦犹今。",
        "dynasty": "宋",
        "collection_info": null
    },
    {
        "uuid": "eb22a5def4c6362a67b3850f5f31a595",
        "title": "次韵知宗贺雨",
        "author": "王十朋",
        "content": "云飞初类愈随郊，珠忽跳空室舞蛟。\n但愿农多大田稼，不愁风捲少陵茅。\n才疏政事由来拙，天远精诚未易交。\n三日祷祈纔一雨，自知无处避讴嘲。",
        "dynasty": "宋",
        "collection_info": null
    },
    {
        "uuid": "96a165559d00e08b17d2f4087649622b",
        "title": "次韵陆倅贺雨",
        "author": "王十朋",
        "content": "目注云霓为国忧，何心肥马更轻裘。\n庶民愁恨旱无雨，三日滂沱农有秋。\n且喜上公容我请，不辞大白共君浮。\n人言太守无才术，端藉士龙监此州。",
        "dynasty": "宋",
        "collection_info": null
    },
    {
        "uuid": "5157672e779d97a7f84290b0fafbca58",
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其一",
        "author": "王十朋",
        "content": "不是寻常喜雨诗，言存轨物类臧僖。\n相将归贺天朝雨，定有忠言结主知。",
        "dynasty": "宋",
        "collection_info": null
    },
    {
        "uuid": "c0854f3a4fa40528399e631c50df9e78",
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其二",
        "author": "王十朋",
        "content": "郡人方切望云霓，忽见高田水入低。\n正好归田饱黄犊，不须骑马听朝鷄。",
        "dynasty": "宋",
        "collection_info": null
    },
    {
        "uuid": "a4b1780917784b1c44a428b98d92e2fd",
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其三",
        "author": "王十朋",
        "content": "贺州贺雨句如何，不减夔州梦得歌。\n更有一犁江上曲，它年传诵出金坡。",
        "dynasty": "宋",
        "collection_info": null
    },
    {
        "uuid": "f0fe8b4ef542d6755e70f7999f125b04",
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其四",
        "author": "王十朋",
        "content": "政拙年年厌祷祈，心香一炷逐云飞。\n老农问我何良苦，薄有田园胡不归。",
        "dynasty": "宋",
        "collection_info": null
    },
    {
        "uuid": "abce464042d7ac80e85151d2e3bd9415",
        "title": "夏四月不雨守臣不职之罪也将有请于神雨忽大作陈贺州有诗赞喜次韵以酬  其五",
        "author": "王十朋",
        "content": "刺桐抽叶张青盖，紫帽蒙霞丽锦笼。\n今岁家家定高廪，多苗宁復羡吴侬。",
        "dynasty": "宋",
        "collection_info": null
    },
    {
        "uuid": "892aff2a464f4d86d30cd0879f65d513",
        "title": "次韵蒋教授喜雨",
        "author": "王十朋",
        "content": "我来遥自东瓯东，贤非朱邑乡守桐。\n半年为郡治亡状，四月不雨心忧农。\n水田龟拆秧已老，云霓望断天穹隆。\n少学春秋老欲用，区区愿请应上公。\n真人不待瓣香祷，紫帽已有微云蒙。\n沛然一雨四境足，眼见䆉䅉青连空。\n皇天爱民恕守罪，有始其赐宁无终。\n既令地免晋国赤，亦不水似尧时洪。\n广文先生坐绛帐，忧国心与黄堂同。\n挥毫作诵继吉甫，开卷穆穆生清风。",
        "dynasty": "宋",
        "collection_info": null
    },
    {
        "uuid": "f8ff38780052c2e812bc084352275da5",
        "title": "知宗游延福有诗见怀次韵以酬",
        "author": "王十朋",
        "content": "向来云榭倚阑干，兴已遥驰郭外山。\n风伯如嫌俗驾至，禅房疑为病夫关。\n铃斋倦卧眼界寂，诗社免陪心境闲。\n蜡屐何时破吾愿，与君舒啸翠微间。",
        "dynasty": "宋",
        "collection_info": null
    },
    {
        "uuid": "65c1b1cb89234d5385d9cf507b0fc3a4",
        "title": "提举延福祈风道中有作次韵",
        "author": "王十朋",
        "content": "雨初欲乞下俄沛，风不待祈来已熏。\n瑞气遥看腾紫帽，丰年行见割黄云。\n大商航海蹈万死，远物输官被八垠。\n頼有舶台贤使者，端能薄敛体吾君。",
        "dynasty": "宋",
        "collection_info": null
    },
    {
        "uuid": "e7c14d43b12bbb9d8389cbca75dbe26b",
        "title": "病中食火山荔枝",
        "author": "王十朋",
        "content": "前年夔州食荔支，同僚共赋新红诗。\n妃子名园世所贵，不似诗史堂前奇。\n去冬分符来南土，半月身行荔支圃。\n三州嘉木皆眼见，更阅君谟向来谱。\n临漳一种名火山，品虽云下熟则先。\n从今渐入荔佳境，陈江未擘先流涎。\n老病余生怯嘉果，日啖那能三百颗。\n慇勤为破绛纱囊，心火惊添火山火。",
        "dynasty": "宋",
        "collection_info": null
    },
    {
        "uuid": "dda6d77dbd0050a64956774432d574d9",
        "title": "诸公和诗再用前韵",
        "author": "王十朋",
        "content": "屏间观画颐频支，想像风味哦新诗。\n火山太早反遭駡，陈紫未显谁称奇。\n气禀南方君子土，不近长安帝王圃。\n安排名字知何人，误与牡丹同入谱。\n泉南老守思故山，荔熟我去谁后先。\n但愿丁香一株熟，添入药裹痊痰{疒延}。\n平生梦寐南州果，瘦腹如蝉消几颗。\n明年何处饤杯盘，雁荡山前月流火。",
        "dynasty": "宋",
        "collection_info": null
    },
    {
        "uuid": "dd1d51cfefeea65becdabd32bc19bfbe",
        "title": "漳州石教授寄火山荔支",
        "author": "王十朋",
        "content": "炎方摘实走筠笼，千颗遥遥寄病翁。\n未啖吾州法石白，且尝邻郡火山红。\n搀先趁得杨卢雨，珍重来从芹藻宫。\n我欲细论香色味，一尊何日广文同。",
        "dynasty": "宋",
        "collection_info": null
    },
    {
        "uuid": "d07742d1329d88acb58c9a96937e87d8",
        "title": "东湖小饮",
        "author": "王十朋",
        "content": "微凉散梅润，浓绿敷桐阴。\n送客出东郊，驾言事幽寻。\n湖光照我眼，荷香清我襟。\n平畴入远望，岁有其自今。\n牛眠种已毕，蛤吠苗初深。\n古亭怀二公，遥望罗千岑。\n邂逅得良友，欣然契予心。\n乔松喜客来，风枝出清音。\n手持荷叶杯，共对莲花斟。\n东湖异西湖，有诗不妨吟。",
        "dynasty": "宋",
        "collection_info": null
    },
    {
        "uuid": "4c6816535e91883418797a03d8eec2be",
        "title": "东湖",
        "author": "王十朋",
        "content": "二公亭挿芰荷间，绿盖红粧四面环。\n若把西湖比西子，东湖自合比东山。",
        "dynasty": "宋",
        "collection_info": null
    },
    {
        "uuid": "aec56a908330c4700e42d20ab2930a70",
        "title": "爱松堂",
        "author": "王十朋",
        "content": "炎炎畏日爱浓阴，穆穆清风爱好音。\n不独爱松兼爱竹，此君亦有岁寒心。",
        "dynasty": "宋",
        "collection_info": null
    },
    {
        "uuid": "4f110ba6a542db4385203097ad88aba0",
        "title": "食瓜呈知宗",
        "author": "王十朋",
        "content": "荔子劳民疏伯游，蒲萄酿酒博凉州。\n何人传得东陵种，大胜家封万户侯。",
        "dynasty": "宋",
        "collection_info": null
    },
    {
        "uuid": "778d67c716364d1d4ceb2d70b2c60e5c",
        "title": "题节推纳凉轩",
        "author": "王十朋",
        "content": "有客游莲幕，开轩更傍莲。\n披襟风未赋，递啸句先联。\n境凈凉偏乏，心清暑自蠲。\n快哉谁与共，广厦集群仙。",
        "dynasty": "宋",
        "collection_info": null
    },
    {
        "uuid": "f4f4cc829c5f596c1ca7763ab9bf7b68",
        "title": "州宅即事",
        "author": "王十朋",
        "content": "泉南古州宅，草木有遗芳。\n鹰爪冬犹绿，阇提夜更香。\n佛桑朝暮异，荔子岁年长。\n惟有松并竹，青青似故乡。",
        "dynasty": "宋",
        "collection_info": null
    },
    {
        "uuid": "de3e00b54b62c17f12f851d4cd886c6e",
        "title": "修鹰爪花架",
        "author": "王十朋",
        "content": "有花藤蔓生，封植傍州宅。\n状类鸷禽爪，叶作翻风翮。\n酸分含笑香，黄带薝卜色。\n架倒吾为扶，清凉纳朝夕。",
        "dynasty": "宋",
        "collection_info": null
    },
    {
        "uuid": "a575ff37fe088a194d04057f5d79838d",
        "title": "鹰爪花",
        "author": "王十朋",
        "content": "谁把名鹰爪，天然状不殊。\n无心事搏击，中有鸟相呼。",
        "dynasty": "宋",
        "collection_info": null
    },
    {
        "uuid": "0d14fd0a5d23f26e11e4fc75cb6d5a94",
        "title": "长生草",
        "author": "王十朋",
        "content": "草有长生者，无根叶自抽。\n秦皇不知此，误向海山求。",
        "dynasty": "宋",
        "collection_info": null
    },
    {
        "uuid": "ff3087370b40812a4ef181f0c57a8ede",
        "title": "榕木",
        "author": "王十朋",
        "content": "南国有乔木，老非梁栋材。\n清阴可以覆，亦足报栽培。",
        "dynasty": "宋",
        "collection_info": null
    },
    {
        "uuid": "bcb4fad4776fa5539e9467eef7adc242",
        "title": "安静堂",
        "author": "王十朋",
        "content": "前贤治迹尚堪寻，留得堂名直至今。\n若欲斯民尽安静，要须安静自家心。",
        "dynasty": "宋",
        "collection_info": null
    },
    {
        "uuid": "2297e99c80b72387e87085f94f2d2643",
        "title": "中和堂",
        "author": "王十朋",
        "content": "堂前老木几经春，阅徧泉南旧守臣。\n尽向中和堂上坐，中和为治有何人。",
        "dynasty": "宋",
        "collection_info": null
    },
    {
        "uuid": "d340273e2e42aafa5011940d7a6bbedb",
        "title": "云榭",
        "author": "王十朋",
        "content": "山生取地榭侵云，土木多应役鬼神。\n好向危栏高着眼，闾阎无限困穷人。",
        "dynasty": "宋",
        "collection_info": null
    },
    {
        "uuid": "fba8b8ca85d5edf879067b1c3b7f5b9f",
        "title": "二山亭",
        "author": "王十朋",
        "content": "连年行役厌间关，踏遍千山见二山。\n欲识泉南山面目，群山总在一亭间。",
        "dynasty": "宋",
        "collection_info": null
    },
    {
        "uuid": "79031efe26147f92c0527bb0d37a3ca5",
        "title": "清暑堂",
        "author": "王十朋",
        "content": "九夏炎方气欝蒸，沉沉广厦有凉生。\n仁风未慰黎民意，何忍堂中暑独清。",
        "dynasty": "宋",
        "collection_info": null
    },
    {
        "uuid": "2a50c3fe7be57b5b8abf567e8f1ebf52",
        "title": "贡院纳凉分韵得湖字",
        "author": "王十朋",
        "content": "突兀千间屋，清凉五月湖。\n人才此涂出，暑气坐中无。\n虎榜唐文杰，雄风楚大夫。\n相期游广厦，慷慨论唐虞。",
        "dynasty": "宋",
        "collection_info": null
    },
    {
        "uuid": "9c16f082e48f5acc6d515e84d1dae099",
        "title": "知宗游东湖用贡院纳凉韵见寄次韵奉酬",
        "author": "王十朋",
        "content": "东湖曾一到，想像贺家湖。\n花似越女好，人如狂客无。\n高吟还老手，野趣属潜夫。\n归奏南风曲，熏兮欲和虞。",
        "dynasty": "宋",
        "collection_info": null
    },
    {
        "uuid": "766cade5fe52d77921f7eed4f74f9f19",
        "title": "再和",
        "author": "王十朋",
        "content": "宗老呼佳客，同观郭外湖。\n融樽常喜满，参酒不言无。\n草色怀三径，松声忆五夫。\n公游更何日，旌至定招虞。",
        "dynasty": "宋",
        "collection_info": null
    },
    {
        "uuid": "1f1f3e0be0de6b15ee785035fead44f4",
        "title": "比和知宗诗牵于押韵以招虞为戏果蒙见招復用前韵",
        "author": "王十朋",
        "content": "宗英真好事，呼客共游湖。\n携具临平远，观山对有无。\n十花逢凈友，千顷和云夫。\n得玉又求剑，无厌惭似虞。",
        "dynasty": "宋",
        "collection_info": null
    },
    {
        "uuid": "ace06ed374f4be94befed802e9a72469",
        "title": "游湖值雨薛士昭衣巾霑湿意气自若戏用前韵",
        "author": "王十朋",
        "content": "薛侯真不俗，十日两东湖。\n俊逸诗篇有，仓皇雨具无。\n袍虽湿毅父，眉不皱尧夫。\n异夕月离毕，游宜备不虞。",
        "dynasty": "宋",
        "collection_info": null
    },
    {
        "uuid": "67af287bc5280618778a853a23ba2775",
        "title": "次韵知宗游二公亭",
        "author": "王十朋",
        "content": "前日同登二山亭，清源入望清更清。\n宗英载酒挟两客，破暑共作城东行。\n东湖未到闻人说，香有荷华如郑隰。\n社中未为三笑游，亭上姑寻二公迹。\n衔杯适意论交情，江山照眼增双明。\n聊效韩公文字饮，奚用鼎沸笙篁声。",
        "dynasty": "宋",
        "collection_info": null
    },
    {
        "uuid": "a42dd0229a6b96ff219c98e8b8da502d",
        "title": "提舶示观楚东集用张安国韵因思鄱阳与唱酬者五人今六年矣陈何二公已物故余亦离索为之慨然復用元韵",
        "author": "王十朋",
        "content": "忆昔江东会众仙，诗筒来徃走山川。\n造楼游戏偶成凤，炼石辛勤同补天。\n堪嘆交游隔生死，尚余文字带芳鲜。\n欲收膏馥增前集，舶使新诗自合编。",
        "dynasty": "宋",
        "collection_info": null
    },
    {
        "uuid": "aadf778cb708154be2d9bf7ab90f3e79",
        "title": "五月晦日会知宗提舶通判纳凉云榭提舶用仙字韵即席赋诗中寓四字次韵以酬",
        "author": "王十朋",
        "content": "云榭衔杯半八仙，却疑来自蜀山川。\n地如洙泗占高第，人似羲和分昊天。\n单骑联翩成驷马，杯羹淡薄从三鲜。\n国风雅颂寂寥久，太史采诗宜与编。",
        "dynasty": "宋",
        "collection_info": null
    },
    {
        "uuid": "0062d9363a6be066cb33bfe6dd89b8c2",
        "title": "知宗提舶即席赠诗用元韵以酬并简通判",
        "author": "王十朋",
        "content": "子政堂堂汉列仙，清标况对马文渊。\n催诗风送千山雨，把酒凉生五月天。\n老子滥分南郡竹，贰车行击故家鲜。\n误蒙好语相提拂，岂有功名上简编。",
        "dynasty": "宋",
        "collection_info": null
    },
    {
        "uuid": "cc899fa3c30005d2cd83143a0756fa97",
        "title": "提舶欲移厨过云榭示诗次韵",
        "author": "王十朋",
        "content": "雨中前日过苏端，又欲移厨就稍宽。\n古榭有风聊可共，衰颜得酒定须丹。\n谪仙醉后句尤劲，东野老来诗更寒。\n继取洛中真率会，他年要作画图看。",
        "dynasty": "宋",
        "collection_info": null
    },
    {
        "uuid": "99c04eb0e450a24ee225fe7d270f39fd",
        "title": "提舶携具过云榭知宗出示和章復用韵  其一",
        "author": "王十朋",
        "content": "不须蜡屐上林端，高处登临眼自宽。\n䆉䅉风翻梅裏白，离支日照鹤顶丹。\n山川满目如京洛，台榭侵云类广寒。\n宾主徃来俱不远，如棠不比鲁侯观。",
        "dynasty": "宋",
        "collection_info": null
    },
    {
        "uuid": "a5dc8319be0ab03c503db5c5cdc890ac",
        "title": "提舶携具过云榭知宗出示和章復用韵  其二",
        "author": "王十朋",
        "content": "老来忧患苦无端，一笑相逢强自宽。\n诗律频调代音乐，寿觞满引当仙丹。\n二山坐对事非偶，三径思归盟不寒。\n出岫白云知几许，榭中矫首共遐观。",
        "dynasty": "宋",
        "collection_info": null
    },
    {
        "uuid": "5825b70f64ec6ffa2fc5c7817b86395f",
        "title": "知宗即席和端字韵三首提舶退即足之予第三诗经夕方和录呈二家",
        "author": "王十朋",
        "content": "毫秃中山砚涤端，社中诗令不容宽。\n难追老杜风骚手，徒费昌黎点勘丹。\n搜我枯肠鬚鬓皓，吟公佳句齿牙寒。\n自惭浅陋如曹郐，季子观风定不观。",
        "dynasty": "宋",
        "collection_info": null
    },
    {
        "uuid": "d10d10d357dacd5b494146aeae233995",
        "title": "傅兴化送蔡端明集报以温公文因求端明帖",
        "author": "王十朋",
        "content": "迂叟遗文整顿初，寄君聊当报琼琚。\n南邻尚有无厌意，更觅皇朝第一书。",
        "dynasty": "宋",
        "collection_info": null
    },
    {
        "uuid": "fb160b523b125a0e73faee47352d6fa8",
        "title": "陈贺州速客送酒",
        "author": "王十朋",
        "content": "贺州呼客细论文，我欲相过与共论。\n正恐俗他真率会，不如分去圣贤樽。\n簪当浓绿画中盍，杯向轻红擘处翻。\n即席有诗应寄我，敲门来送月黄昏。",
        "dynasty": "宋",
        "collection_info": null
    },
    {
        "uuid": "ec70c5885be4dc5bd95e04baf504ec7d",
        "title": "丁惠安赠肉苁蓉",
        "author": "王十朋",
        "content": "老子当归兴已浓，令君何事寄苁蓉。\n行将卜筑前湖去，簑笠牵牛作老农。",
        "dynasty": "宋",
        "collection_info": null
    },
    {
        "uuid": "547a4be0edc9f8bd7aef3c486600ac8a",
        "title": "修戒石",
        "author": "王十朋",
        "content": "君以民脂膏，禄尔大夫士。\n脂膏饱其腹，曾不念赤子。\n贪暴以自诛，诛求不知耻。\n指呼有鹰犬，嗜慾肆蛇豕。\n但言民至愚，孰谓天在迩。\n昭然甚可畏，殃必反乎尔。\n圣训十有六，简严具天理。\n大字刻山骨，朝夕临坐起。\n一念苟或违，方寸宁不愧。\n清源庭中石，整顿自今始。\n何敢警同僚，兢兢惟敕己。",
        "dynasty": "宋",
        "collection_info": null
    },
    {
        "uuid": "59c3641ae814626629d45e98b104c0c5",
        "title": "知宗送玉友酒",
        "author": "王十朋",
        "content": "铃斋昼寝梦初醒，忽见双罂眼欲惊。\n谁送瓮头新玉友，人言天上老宗英。",
        "dynasty": "宋",
        "collection_info": null
    },
    {
        "uuid": "621e22b6490decbb52cd3ce64284ff71",
        "title": "林漕世传赠莆中荔子名状元红分送陆倅陆有诗次韵",
        "author": "王十朋",
        "content": "谱中不见见屏中，正与花王雅目同。\n别驾破荒吟好句，少陵诗裏擘轻红。",
        "dynasty": "宋",
        "collection_info": null
    },
    {
        "uuid": "05cf01a13ca847d1cfacc0e4e0d025e2",
        "title": "提舶送荔支借用前韵",
        "author": "王十朋",
        "content": "舶台丹荔新秋熟，风味如人自不同。\n名字未安真缺典，从今呼作马家红。",
        "dynasty": "宋",
        "collection_info": null
    },
    {
        "uuid": "33d29eaf728e19f85cc01c9c2cc9f053",
        "title": "州治有忠献堂以韩魏公始生得名废于俗吏更以清暑今復之",
        "author": "王十朋",
        "content": "相出相州生此州，巍巍勋业宋伊周。\n后人莫要轻更改，别有堂名胜此不。",
        "dynasty": "宋",
        "collection_info": null
    },
    {
        "uuid": "8c8a29c16f4c5e091bcc09ce761d78ae",
        "title": "六月二十五日会同官于贡院用前一绝分韵得相字",
        "author": "王十朋",
        "content": "天作元圣配，公非浅夫相。\n乘风来帝旁，捧日到天上。\n兵戎在呼吸，端委见力量。\n三朝社稷臣，勋业谁辈行。\n堂堂国伊周，勃辈安敢望。\n清源始生地，风土至今王。\n释氏从何得，抱送真不妄。\n好事榜其堂，嘉名无以尚。\n何人辄更改，有识为悽怆。\n端同圣削迹，又类玄覆醤。\n思贤旧观復，闻风懦夫壮。\n堂上生辉光，如公名始唱。\n姦骨死犹寒，如公昔为将。\n画象出貂蝉，疑公尚亡恙。\n平生蓼莪心，眷此应不忘。\n嗟予生太晚，不识天人状。\n版图犹未復，昼锦无由访。\n维扬金繫腰，叹息为谁放。\n一麾忽南来，遗迹增慕嚮。\n当于异梦处，祠堂为公创。",
        "dynasty": "宋",
        "collection_info": null
    },
    {
        "uuid": "9cd5d6fd9ecd99fc140c9fab5aad86b6",
        "title": "新第先归者五人燕于黄堂故事也酒半啜茶于忠献堂持杯以劝即席赠诗",
        "author": "王十朋",
        "content": "四海英才入网罗，清源龙虎姓名多。\n经魁兰省得人杰，策射枫庭收甲科。\n奎宿呈祥前未见，纬星还舍首相过。\n一杯忠献堂中酒，名节相期要不磨。",
        "dynasty": "宋",
        "collection_info": null
    },
    {
        "uuid": "de1c48887e173eb5dcd874f5313363f2",
        "title": "写真自题",
        "author": "王十朋",
        "content": "颜苍髮白少精神，传得泉南老病身。\n莫着金章着蓑笠，丹青写出更须真。",
        "dynasty": "宋",
        "collection_info": null
    },
    {
        "uuid": "bc7e686505ba46180a0e92fc33f7e46f",
        "title": "士昭赠寸金鱼子",
        "author": "王十朋",
        "content": "三印子鱼犹未食，寸金鱼子辄先尝。\n乡人得得分乡味，转使乡心念故乡。",
        "dynasty": "宋",
        "collection_info": null
    },
    {
        "uuid": "511270820a1f9278d64bca930377cf05",
        "title": "赠第二人石察判",
        "author": "王十朋",
        "content": "策冠诸儒已奏闻，不妨居次避平津。\n坐看万石门阑大，转觉朋山气象新。\n黄卷更穷稽古力，青云莫负致君身。\n试观忠献堂中像，亦是当时第二人。",
        "dynasty": "宋",
        "collection_info": null
    },
    {
        "uuid": "fb3642ba9899b6d6cbd162409823a28f",
        "title": "荔支七绝 陈紫",
        "author": "王十朋",
        "content": "端明品第首推陈，花裏姚黄是等伦。\n郡圃一株称小紫，故家风味自宜珍。",
        "dynasty": "宋",
        "collection_info": null
    },
    {
        "uuid": "b5cf73ebac71f49ff214fea87674f6d4",
        "title": "荔支七绝 江绿",
        "author": "王十朋",
        "content": "枝头已熟疑非熟，蔡谱江家绿荔支。\n真与泉南人物称，果中犹作亚魁推。",
        "dynasty": "宋",
        "collection_info": null
    },
    {
        "uuid": "996e71e592bb3dc7bff675770195b4ca",
        "title": "荔支七绝 皱玉",
        "author": "王十朋",
        "content": "莆中皱玉价倾城，品第吾何敢妄评。\n只恐此非真皱玉，果然是玉亦虚名。",
        "dynasty": "宋",
        "collection_info": null
    },
    {
        "uuid": "0aa8bc94735b334366a8d40f4740f5f7",
        "title": "荔支七绝 大将军",
        "author": "王十朋",
        "content": "荔支名字太纷纷，所见多应不逮闻。\n别有深红覇群品，郡人呼作大将军。",
        "dynasty": "宋",
        "collection_info": null
    },
    {
        "uuid": "29292946c873e1076d21a50142ba3217",
        "title": "荔支七绝 玉堂红",
        "author": "王十朋",
        "content": "天教尤物产闽中，名字深奇日不同。\n顾我素称田舍子，如何敢啖玉堂红。",
        "dynasty": "宋",
        "collection_info": null
    },
    {
        "uuid": "1b49e7bb7a34b41f4b57e91cd5b31bd8",
        "title": "中山立秋",
        "author": "宋祁",
        "content": "峰云晓影破孱颜，万里风生结早寒。\n人在兜零烟外走，岁从鶗鴂口中残。\n槽花併滴添新酎，笥月兼轮掩故纨。\n白髮光阴诚可惜，五年搔首望长安。",
        "dynasty": "宋",
        "collection_info": null
    },
    {
        "uuid": "dadad49e38de5b794e33196bb6441fc6",
        "title": "二月十八日席上忆季长未还不同斯乐欲作诗寄之会使者来已有新章今牵连成篇拜呈上",
        "author": "宋祁",
        "content": "烟压西郊雨压津，满城歌吹为芳辰。\n江形左右衣留带，柳色高低曲与尘。\n暖逼园花迎望密，晓催林鸟每啼新。\n知君贪拥光华节，未有尊前共惜春。",
        "dynasty": "宋",
        "collection_info": null
    },
    {
        "uuid": "cdfbe3de9100d86a03865253b28da0bc",
        "title": "闰九月九日登高有感",
        "author": "宋祁",
        "content": "隔霜云叶绕天愁，闰节重来续旧游。\n赋客岂辞聊暇日，楚人无奈剩悲秋。\n寒萸实老犹熏佩，晚菊香残不占瓯。\n怅忆故园归信断，渚鸿川鲤两悠悠。",
        "dynasty": "宋",
        "collection_info": null
    },
    {
        "uuid": "00228c6e1ce68d7752653b03a02a4642",
        "title": "寄公序兄资政给事",
        "author": "宋祁",
        "content": "再分铜虎滞侯藩，别后兼闻素领繁。\n契阔不成騑服马，急难空念脊令原。\n壮心干镆年年钝，世路风波衮衮翻。\n缰锁虚名应只尔，早同私驾老邱樊。",
        "dynasty": "宋",
        "collection_info": null
    },
    {
        "uuid": "faefe5a71f7c3054869eb6a8667e4b82",
        "title": "春宴行乐家园",
        "author": "宋祁",
        "content": "园芿初干小雨泥，饮壶游屐况亲携。\n身轻早蝶千回舞，技痒新禽百种啼。\n乘暖草茵侵坐软，畏风桃绶向林低。\n阳晖自有留人意，衔照高楼未遽西。",
        "dynasty": "宋",
        "collection_info": null
    },
    {
        "uuid": "3807beb9c500308bc867e730c93e204e",
        "title": "病间答杂端庞淳之见寄",
        "author": "宋祁",
        "content": "廓落弥旬故眼移，居惭君粟养支离。\n绫衾倦梦愁淹卧，星鬓流年报早衰。\n药剂袪繁催月杵，茗腴供啜嗜春旗。\n迷魂復干闻清唱，不减巫阳筮些诗。",
        "dynasty": "宋",
        "collection_info": null
    },
    {
        "uuid": "4a2694b6d9268bd5f118e99d4927b5bf",
        "title": "真定述事",
        "author": "宋祁",
        "content": "莫嫌屯垒是边州，试听河山说上游。\n帐下文书三幕府，马前韡靺五诸侯。\n王藩故社经除国，侠窟余风解报仇。\n四十年来民缓带，使君何事不轻裘。",
        "dynasty": "宋",
        "collection_info": null
    },
    {
        "uuid": "ce00fade8b33f235f0fe29fd7be229e2",
        "title": "博州骆太保",
        "author": "宋祁",
        "content": "关榆秋舞折胶风，坐啸边陴忆九重。\n宴榭绿醅春沸蚁，连营清角暮吟龙。\n幕中镂管閒陈檄，塞下兜零罢汉烽。\n计日民谣諠魏阙，褒功僊札武泥封。",
        "dynasty": "宋",
        "collection_info": null
    },
    {
        "uuid": "7a4f7d877762a8f1d68cb27cbe8a1c12",
        "title": "春晓感别",
        "author": "宋祁",
        "content": "楼外疏钟落晓河，天涯感别思烟波。\n三年客鲤传书远，五丈星机得素多。\n沟水东流劳想像，峡灵西去隔嵯峨。\n良辰自古难并乐，不独骊驹送客歌。",
        "dynasty": "宋",
        "collection_info": null
    },
    {
        "uuid": "dfbc8df1e6fb3dcac207de9fa9a77909",
        "title": "有怀谢炳宗先辈",
        "author": "宋祁",
        "content": "凄霜刮野转蓬干，永忆江湖旅鬓残。\n身有支离求病粟，爵无公乘免旒冠。\n柴车路迥骖馿蹇，栗坞人稀溜鹊寒。\n日暮浮云徧西北，客心悽断向长安。",
        "dynasty": "宋",
        "collection_info": null
    },
    {
        "uuid": "aaba44383f93db3e4bba81fb563849cc",
        "title": "有怀寄同舍",
        "author": "宋祁",
        "content": "不为秋归人未归，淮南又见叶丹时。\n汉皇好少身今老，楚客愁醒啜始醨。\n夕栈长风惊代马，晓天团露怨江蓠。\n夫君去我犹千里，万虑劳劳欲语谁。",
        "dynasty": "宋",
        "collection_info": null
    },
    {
        "uuid": "e521443c636c4b73f172733395fae80d",
        "title": "有怀宫保庞相公",
        "author": "宋祁",
        "content": "木正乘春肯告劳，併持葱鬰护神皋。\n晓风递暖何妨细，宿雨留云未许高。\n向密垂杨能碍箭，斗长芳草欲争袍。\n东城胜具应撩治，就趁寻花作宴醪。",
        "dynasty": "宋",
        "collection_info": null
    },
    {
        "uuid": "319687d1256ff09bb09105c675fc3d31",
        "title": "汉南州按行江涘以诗见寄",
        "author": "宋祁",
        "content": "侧帽风轻过大堤，水村骄马惜障泥。\n前驱夹道旟开隼，合宴传飧帐绕犀。\n凈练寒江供望阔，赤萍圆日对吟低。\n轻筒络绎传清唱，知在春烟几曲溪。",
        "dynasty": "宋",
        "collection_info": null
    },
    {
        "uuid": "54c2430634ea09d802ac38a03bcdb21a",
        "title": "和丞相晨谒书所见",
        "author": "宋祁",
        "content": "北阙天深报漏迟，台鸾雍鹭共逶迤。\n廷风细引趋班佩，宫日遥烘簇仗旗。\n侍史有香来洞案，直郎无奏伏丹墀。\n殊邻竞献朝正玉，定是东风入律时。",
        "dynasty": "宋",
        "collection_info": null
    },
    {
        "uuid": "084dd2ac9e0ef657e137e45471add81f",
        "title": "答天台梵才吉公寄茶并长句",
        "author": "宋祁",
        "content": "山中啼鸟报春归，阴阆阳墟翠已滋。\n初笋一枪知探候，乱花三沸记烹时。\n佛天甘露流珍远，帝辇仙浆待汲迟。\n饫罢翛然诵清句，赤城霞外想幽期。",
        "dynasty": "宋",
        "collection_info": null
    },
    {
        "uuid": "4928acf68c3c5c3f5f7fffa8f23c5043",
        "title": "贵溪周懿文寄遗建茶偶成长句代谢",
        "author": "宋祁",
        "content": "茗箧缄香自武夷，陆生家果最相宜。\n烹怜昼鼎花浮栅，采忆春山露满旗。\n品绝未甘奴视酪，啜清须要玉为瓷。\n茂陵渴肺消无几，争奈还书苦思迟。",
        "dynasty": "宋",
        "collection_info": null
    },
    {
        "uuid": "fbe7184a381cb3bca41f7947cb2c1c95",
        "title": "春日出浣花溪",
        "author": "宋祁",
        "content": "侧盖天长荡晓霏，暖风纔满使君旗。\n水通江渚容鱼乐，草徧山梁报雉时。\n场雨灭尘盘马疾，楼云碍曲进觞迟。\n少陵宅畔吟声歇，柳碧梅青欲向谁。",
        "dynasty": "宋",
        "collection_info": null
    },
    {
        "uuid": "26f77c7a982fa0406db29a0c2d795a5b",
        "title": "送贵溪尉周懿文先辈",
        "author": "宋祁",
        "content": "几日铨符给诏程，赐袍如草滞僚英。\n大言久废三千奏，倦曲难终一再行。\n吴蟹沈波秋稻富，海鱼藏穴夜潮平。\n待君削牍登文石，趣与渊云继颂声。",
        "dynasty": "宋",
        "collection_info": null
    },
    {
        "uuid": "cdd0e5a2500c2f83a6442ffc75d18461",
        "title": "题涟水军豹隠堂",
        "author": "宋祁",
        "content": "当年斋榻豫章才，自领骖驔五马回。\n庭下书筠多旧刻，檐间贺燕是重来。\n吟池墨久将成溜，坐石星残欲徧苔。\n郡阁从今传盛事，更留寒雾记岩隈。",
        "dynasty": "宋",
        "collection_info": null
    },
    {
        "uuid": "cc054831da9f2fefd649105eea565af9",
        "title": "寄献淮阳陈相公",
        "author": "宋祁",
        "content": "翘才阁下旧宾游，偶得鱼符拥使辀。\n本自炉锤依大冶，敢言鎗脚是邻州。\n频年废忘抛黄卷，此地优閒养白头。\n漫引双旌非敏政，余波须仰富民侯。",
        "dynasty": "宋",
        "collection_info": null
    },
    {
        "uuid": "7ebcf9fdf9fe5c5fdbb752e6fd4015d7",
        "title": "游白兆山寺",
        "author": "宋祁",
        "content": "地枕层岑面势斜，蔽亏原隰在烟霞。\n璇题衒目三休阁，宝树沿云四照花。\n结社高风思惠远，忘言真理寄毗邪。\n铜莲漏永螟风细，不觉西陂转若华。",
        "dynasty": "宋",
        "collection_info": null
    },
    {
        "uuid": "22b2028b38978f018d326e8c9db27c2d",
        "title": "寄令狐揆二首  其一",
        "author": "宋祁",
        "content": "楚山千迭隠南辕，汉渚风樯箭浪翻。\n流水东西俱怨别，离亭长短共销魂。\n歌翻白雪知难和，注怯黄金故易昏。\n玉骨更羸诗笔苦，客裾犹欲曳何门。",
        "dynasty": "宋",
        "collection_info": null
    },
    {
        "uuid": "81a0ae46011cb51eae16857575ae38fc",
        "title": "寄令狐揆二首  其二",
        "author": "宋祁",
        "content": "紫汉参横宿雾收，烟江南渡怅夷犹。\n梦中未省能知路，天上何缘许寄愁。\n岂有文鳞凭远客，枉缘香杜怨芳洲。\n遥知花艷惊郎目，几曲新诗播郢楼。",
        "dynasty": "宋",
        "collection_info": null
    },
    {
        "uuid": "db634ede7f778100340c3458d4e207ff",
        "title": "寄郭仲微",
        "author": "宋祁",
        "content": "自君入佐张苍计，直室深扃老氏关。\n顾我偶陪螭陛立，无人并驾鹿车还。\n红牙干利资良画，缥帙劳功积厚颜。\n几日归休期一笑，新醪浮白早黎殷。",
        "dynasty": "宋",
        "collection_info": null
    },
    {
        "uuid": "a1aafedf5d56843475c9b6e6ebc02bd0",
        "title": "寄河东按察待制施正臣",
        "author": "宋祁",
        "content": "并门迢递驾朱轮，紫橐宫毫晦隙尘。\n几眼带移贪事国，半生桐老苦伤春。\n比来置酒觞何属，自此惊秋髮恐新。\n鳌署病夫期自代，眼中徧忆未归人。",
        "dynasty": "宋",
        "collection_info": null
    },
    {
        "uuid": "a9133ed17a7f49f10687843c00c24c78",
        "title": "寄郑天休",
        "author": "宋祁",
        "content": "翘车交辟滞东南，盘蕙多年歇赐衫。\n千日醉醒孤共酌，一书开闭遂空函。\n怨归定对王孙草，无恙应随散骑帆。\n倾听囊帷奏嘉颂，清时宁忌绛侯谗。",
        "dynasty": "宋",
        "collection_info": null
    },
    {
        "uuid": "56b5de9ec2e633aec80a70e68c2a94bf",
        "title": "见寄",
        "author": "宋祁",
        "content": "云梯叱马赋西征，满岁无功答盛明。\n收得桑榆真晚计，倚为箕斗是空名。\n瘢逢美玉终能治，曲诉幺絃久未平。\n壮思虽衰犹得在，一篇申甫为公成。",
        "dynasty": "宋",
        "collection_info": null
    },
    {
        "uuid": "d649758a8ab8d73726c11901e88dcf9e",
        "title": "次韵天平观文庞相公以久留塞下见寄",
        "author": "宋祁",
        "content": "昔驾轺封北护边，已惭星鬓久凋年。\n御炉香外抛晨谒，刁斗声中废夜眠。\n梁雪送残他日赋，郭舟谁共此时仙。\n思归未敢贻公念，更办秋怀敌露蝉。",
        "dynasty": "宋",
        "collection_info": null
    },
    {
        "uuid": "c1ba78ac204622ca42a210e987d7867f",
        "title": "邑外晚景",
        "author": "宋祁",
        "content": "林梢规日透霞鲜，滞穗纍纍徧大田。\n豺口祭余开猎禁，豚蹄祝罢得逢年。\n云容不动寒垂地，陂影无涯静合天。\n一国似狂予独尔，长吟饥腹伴残蝉。",
        "dynasty": "宋",
        "collection_info": null
    },
    {
        "uuid": "0ad69c951712cf29b81f844e9bbd648c",
        "title": "赠吴太博二首  其一",
        "author": "宋祁",
        "content": "银兔频年滞使麾，曲台犹掌一王仪。\n四巡奏颂推严笔，千牍程书入汉帷。\n驷里飞觞酣玉液，天街迭鼓候金羁。\n前期侍从丹涂地，秘殿螟风拂翠緌。",
        "dynasty": "宋",
        "collection_info": null
    },
    {
        "uuid": "ca96c4767d774c2d9ca3390097cba02a",
        "title": "赠吴太博二首  其二",
        "author": "宋祁",
        "content": "月转觚棱玉树齐，通宵归梦绕金闺。\n柔桑密映秦楼骑，温诏香怀汉署泥。\n杀简载书传祖德，怀金酌水赋新题。\n丹枫七泽朝天路，丈组垂腰蕊佩低。",
        "dynasty": "宋",
        "collection_info": null
    },
    {
        "uuid": "8376422426b2c748d09cbaa60c3a3982",
        "title": "送李芝还旧隠",
        "author": "宋祁",
        "content": "章冠惯趁舞雩春，属疾弥年素产贫。\n旧隠却招三径菊，归装不受九街尘。\n平时戏服欢为綵，日后迎蒲待裹轮。\n天下书生皆皓首，牛溪休访续经人。",
        "dynasty": "宋",
        "collection_info": null
    },
    {
        "uuid": "7c5bff4d4550f9a1aa16782162ce69d9",
        "title": "答户部勾院王学士泊沧陵见寄",
        "author": "宋祁",
        "content": "峭帆风罢到淮濒，草草停桡一问津。\n大小山前怀古地，短长亭下未归人。\n林姿暗淡吞霞彩，浪垒光芒受月轮。\n尚忆他年故俦在，擘笺题作郢中春。",
        "dynasty": "宋",
        "collection_info": null
    },
    {
        "uuid": "c90a404286c795917adcf4ef89d5b100",
        "title": "送段秘丞同理金陵",
        "author": "宋祁",
        "content": "赭丹濡笔狱无冤，佐守初依凤沼莲。\n南土出藩申伯宠，辟书为首嗣宗贤。\n蟠龙运厌山围国，毁角宵凉水际天。\n哲辅定知三入相，期君同赴渭滨畋。",
        "dynasty": "宋",
        "collection_info": null
    },
    {
        "uuid": "fa90cdda4163221585935ca976d80330",
        "title": "送张清臣学士省侍金陵",
        "author": "宋祁",
        "content": "仙阁三休紫雾平，金门试罢得蒸青。\n同时第赋留宸幄，他日闻时恋相庭。\n逗箭夕流催桧楫，赐花春豫忆云屏。\n吴天此夜瞻台座，併是荀家父子星。",
        "dynasty": "宋",
        "collection_info": null
    },
    {
        "uuid": "bc86638015fe791461cc5fd895596c0b",
        "title": "送简殿丞赴阙",
        "author": "宋祁",
        "content": "共治清淮北面州，何言分袂帐夷犹。\n君还南阙双龙下，我驻东方千骑头。\n未落林花延别醑，无穷堤草伴行舟。\n怀人愬月劳劳意，自此相牵更倚楼。",
        "dynasty": "宋",
        "collection_info": null
    },
    {
        "uuid": "2352d57afa65da164491583c915a4ba5",
        "title": "祗答提举观文丁右丞",
        "author": "宋祁",
        "content": "恳辞金殿得班春，藁箧相从素濑滨。\n坐阁仍题修史笔，去乡犹是受经人。\n浮云富贵心知厌，淡水交游老更新。\n三嘆来章深意在，肯容冠绶久生尘。",
        "dynasty": "宋",
        "collection_info": null
    },
    {
        "uuid": "ee74f94f998b72c8e64b004d6f4b243a",
        "title": "病告作寄武平湖内翰",
        "author": "宋祁",
        "content": "病拥绨袍雪领垂，当关重迭报晨晖。\n夷吾畏事将成吃，蘧瑗增年转悟非。\n宦路风波频岁剧，故山薇蕨每春肥。\n余生正似风前鹢，惭负阳秋说退飞。",
        "dynasty": "宋",
        "collection_info": null
    },
    {
        "uuid": "4ea65dd8ac3026c1ce834f5047a08c1b",
        "title": "九日宴射",
        "author": "宋祁",
        "content": "佳节凭高驻綵旗，亭皋雾罢转晨曦。\n堋间羽集号猿后，台外尘飞戏马时。\n芳菊治疴争泛蕊，丹萸解恶徧传枝。\n明年此会知何处，醉玉颓山不用辞。",
        "dynasty": "宋",
        "collection_info": null
    },
    {
        "uuid": "20dd04d87df460ebce6eae549aae1378",
        "title": "孙集仙世领东海",
        "author": "宋祁",
        "content": "云岊苍鬰照城郛，奕叶乡州拥使符。\n昼绣愈知今日贵，子庭犹忆向时趋。\n故新笥绶熏相续，前后郊棠影不孤。\n绛帐诸生今史氏，炙青容补世家无。",
        "dynasty": "宋",
        "collection_info": null
    },
    {
        "uuid": "e8cca71c18cbfaf4d93bab2afd4391a1",
        "title": "庆历初召为学士岁余罢久之出守凡三十年还拜承旨感而成咏",
        "author": "宋祁",
        "content": "十八年前玷玉堂，当时绿髮此苍苍。\n伤禽纵奋愁疮重，厩马虽还笑齿长。\n熏罢山炉飘暗烬，漱余铜碗冰寒浆。\n须惭清切銮坡地，不是吾人得性场。",
        "dynasty": "宋",
        "collection_info": null
    },
    {
        "uuid": "572f4eca26402cfc894cb986845404c2",
        "title": "送荆湖北漕张职方",
        "author": "宋祁",
        "content": "赐对云帘几刻留，东南公利入牙筹。\n方船万粟浮江下，封府三钱出地流。\n驿路尘清迎弩密，省台熏歇护衣愁。\n不妨徧历骚人国，金橘丹枫互占秋。",
        "dynasty": "宋",
        "collection_info": null
    },
    {
        "uuid": "50cf27c08fe138c04b0e6e1e99acbf21",
        "title": "送殿院张奎漕京东",
        "author": "宋祁",
        "content": "霜栢轻寒惊曙乌，使台东道亚风旟。\n人瞻御史乘骢贵，钱续司农朽贯余。\n睢苑千门聊按节，齐官三服罢移书。\n此行须信褒恩美，新诏黄金饰佩余。",
        "dynasty": "宋",
        "collection_info": null
    },
    {
        "uuid": "165f50a998d3b19a0bc28ac5f2bc2343",
        "title": "渊宗郎中移利州路漕",
        "author": "宋祁",
        "content": "列驺传鬨避轺车，天角横参帐饮余。\n即日前驱催负弩，几旬论报罢移书。\n赐山故冶流钱外，烧栈新邮转粟初。\n使选愈华身尚远，喜荣嗟滞两何如。",
        "dynasty": "宋",
        "collection_info": null
    },
    {
        "uuid": "a304ba75e64c1844a1a238a3c1cbe46f",
        "title": "初入蜀州阁道作",
        "author": "宋祁",
        "content": "缘云栈脚转嵯峨，使者重来叱驭过。\n杜宇有冤啼夜月，女萝凭鬼护山阿。\n岩深树气埋苍雾，峡窄江形束素波。\n自问一春行役苦，带环移眼奈衰何。",
        "dynasty": "宋",
        "collection_info": null
    },
    {
        "uuid": "89a44a65f3aa80c914df559ae8d4f141",
        "title": "早春出近郊",
        "author": "宋祁",
        "content": "迴望三条接上兰，野霏山秀似堪餐。\n冰翻断影回鱼暖，云作轻阴借雁寒。\n即席缥清宜玉斝，何人苏合费金丸。\n风长麦浅如皋路，雉子斑斑锦羽干。",
        "dynasty": "宋",
        "collection_info": null
    },
    {
        "uuid": "b904efcc6050e5cbad580b029792be13",
        "title": "出次近郊",
        "author": "宋祁",
        "content": "江练东南楚塞长，野烟寒气共苍茫。\n局辕班马思长道，攫肉饥乌下夕阳。\n旅舍樵苏劳后爨，农家簦笠远相望。\n坐观民瘼无他画，庭列貆鹑目眩觞。",
        "dynasty": "宋",
        "collection_info": null
    },
    {
        "uuid": "39e0654f4cd37571cbf8b42b0fa79e47",
        "title": "寄襄阳观徐师",
        "author": "宋祁",
        "content": "日夕高阳釂羽杯，琳房岑寂外尘埃。\n山庭桂老幽人住，天陆星翻处士回。\n珍树暝猿侵户啸，碧潭僊菊照窗开。\n箕风动地云罗阔，谁伴凌空御寇来。",
        "dynasty": "宋",
        "collection_info": null
    },
    {
        "uuid": "0c2d0b8afcaacfbe974bdf6c8093bcbd",
        "title": "和季长学士绵汉道中作",
        "author": "宋祁",
        "content": "一辔澄清暂按州，却因风景独夷犹。\n弦残汉月驺前晓，粉迭巴云盖外秋。\n持节频年烦出使，富民虚日待封侯。\n省纡丽藻嗟行役，正恐才多剩四愁。",
        "dynasty": "宋",
        "collection_info": null
    },
    {
        "uuid": "bb272b5cf8a4408365679577a88b2c12",
        "title": "得扬州书",
        "author": "宋祁",
        "content": "四郡连翩拥使旗，多年不听汝南鸡。\n宴开河朔千人帐，书用黎阳一幞泥。\n水曲箭波喧夜橹，原田丝雨劝春犂。\n可嗟未预元规论，坐据胡床送月低。",
        "dynasty": "宋",
        "collection_info": null
    },
    {
        "uuid": "5a2ae0a9571272a40cd815202384efad",
        "title": "送韩廷评婺州市征",
        "author": "宋祁",
        "content": "去程烟草妬蓝袍，越绝天文宝婺高。\n五两樵风船画鹢，九秋犀烛鹭翻涛。\n吴盐煮海通关赋，陆橐收金析利毫。\n仙酎油囊鲈鲙洁，未妨余暇左持螯。",
        "dynasty": "宋",
        "collection_info": null
    },
    {
        "uuid": "c3610bb196bf074f12d94665b6f9dc49",
        "title": "杨备永嘉市征",
        "author": "宋祁",
        "content": "汉祀坛边望画衣，故人杯酒怨歌骊。\n几枝北道梅传信，一味南方桂补羸。\n后雨蒸青贻素业，旧塘生草继妍辞。\n他年第颂归何处，名应唐家十二时。",
        "dynasty": "宋",
        "collection_info": null
    },
    {
        "uuid": "dbd704f264afc7b63f9492beaaa33542",
        "title": "祗答相国庞公将至并部马上垂寄",
        "author": "宋祁",
        "content": "大旆前驱拂晋云，寒天迎望静无氛。\n幄中旧借留侯筯，麾下今分邓禹军。\n驰属櫜鞬随指顾，卖残刀剑事耕耘。\n据鞍抒思真余力，又占风骚第一勋。",
        "dynasty": "宋",
        "collection_info": null
    },
    {
        "uuid": "b43aa715b38b4226d47fef60bf3877ee",
        "title": "得杭州郑资政书",
        "author": "宋祁",
        "content": "误抛荷橐别云裘，天赐疏慵卧治州。\n辕下已疲犹恋主，道边宁死不为鈎。\n风波路恶惊危涕，蓬葆年侵变黑头。\n独喜故人恩契厚，冷灰遗甑远相求。",
        "dynasty": "宋",
        "collection_info": null
    },
    {
        "uuid": "442717f700c24bbb645bc6ab49be8299",
        "title": "予既到郡有诏仍修唐书寄局中诸僚",
        "author": "宋祁",
        "content": "一章通奏领州麾，诏许残书得自随。\n吾党成章真小子，官中了事是痴儿。\n昏眸病入花争乱，倦首搔余雪半垂。\n所頼韦吴皆杰笔，刘生当见汗青期。",
        "dynasty": "宋",
        "collection_info": null
    },
    {
        "uuid": "6462cca2731cb06bf0c7771a36e9da52",
        "title": "云梦李使者",
        "author": "宋祁",
        "content": "关征盘错带南州，三见丹枫坠楚秋。\n列侍百重围虎戟，酣歌丈八忆蛇矛。\n草生宵梦传诗笔，梅析春酲託使邮。\n矍铄据鞍休自叹，壁门初日待鸣驺。",
        "dynasty": "宋",
        "collection_info": null
    },
    {
        "uuid": "4ba467f0cbf6250b2232a7a23253f370",
        "title": "西征道中寄友人",
        "author": "宋祁",
        "content": "赋就江亳一黯然，柳衰犹足代征鞭。\n鲛盘恨极无余涕，鵾瑟悲多有剩絃。\n斜日楚枫低候雁，早霜秦树送残蝉。\n文章满腹真何益，深愧囊中赵壹钱。",
        "dynasty": "宋",
        "collection_info": null
    },
    {
        "uuid": "e84177560c5be5eb50e4bcd8ade5b71f",
        "title": "南亭独瞩",
        "author": "宋祁",
        "content": "宇下雄风细细凉，客眸凝绝此回肠。\n络头骑过罗敷陌，毕尾乌喧女子墙。\n流水清浑迷别浦，碧云高下送残阳。\n怀人抚物愁何尽，试借兰成万斛量。",
        "dynasty": "宋",
        "collection_info": null
    },
    {
        "uuid": "c6f4476d9441f99a98af716ed44575aa",
        "title": "题罗江翠望亭兼简西游君子",
        "author": "宋祁",
        "content": "暂解征鞍息使邮，孤亭望断更夷犹。\n山从剑北呈天险，树徧巴西送客愁。\n拂衽风和循幌入，濯缨江好近人流。\n凭君且作刚肠忆，怀远思归易白头。",
        "dynasty": "宋",
        "collection_info": null
    },
    {
        "uuid": "aad1e9a2dc6550e0e41b04b531a0d257",
        "title": "自讼  其一",
        "author": "宋祁",
        "content": "史藁虽残得自随，兵符未解定堪蚩。\n淹留正似周南老，戏剧何争灞上儿。\n铅笔用多毛秃落，鬓髯愁罢雪纷垂。\n十年尚滞成书奏，可验相如属思迟。",
        "dynasty": "宋",
        "collection_info": null
    },
    {
        "uuid": "aac9f0cc0a160da791ad3e9697bf68a8",
        "title": "自讼  其二",
        "author": "宋祁",
        "content": "有人多病卧遥帷，误舍寒耕失故畦。\n每畏宾朋嘲乘雁，宁教子弟爱家鸡。\n淹中学废心都塞，辕下鸣余耳更低。\n自顾上恩无一报，何颜岁晚望金闺。",
        "dynasty": "宋",
        "collection_info": null
    },
    {
        "uuid": "ef821424b37295b85e2772a78f12cffb",
        "title": "自讼  其三",
        "author": "宋祁",
        "content": "坐毡无客冻鸱愁，谈树萧然两见秋。\n执戟不知身寂寞，写书犹得罪风流。\n官閒无日惭轩鹤，机尽多年谢海鸥。\n借问殿科能免否，杜陵男子有耕畴。",
        "dynasty": "宋",
        "collection_info": null
    },
    {
        "uuid": "796be296d728a8caa38c4c4cdc70c0e0",
        "title": "欲栖乌",
        "author": "宋祁",
        "content": "湘竿风急未成栖，御史台前见落晖。\n桂冷欲依秦氏宿，柳深先望白门归。\n迎秋别恨填银汉，未夜啼声怨玉徽。\n怅望西楼珪月满，惜君犹更向南飞。",
        "dynasty": "宋",
        "collection_info": null
    },
    {
        "uuid": "c662306ed2cd5a35100317f10d270cf6",
        "title": "早发途中",
        "author": "宋祁",
        "content": "六幕星翻斗转车，揽衣王粲更离家。\n孤城随月三挝鼓，碧树啼烟九子鸦。\n独望残云愁霰雪，暂闻长笛忆京华。\n霞朝莫问离怀苦，带眼愁多只有赊。",
        "dynasty": "宋",
        "collection_info": null
    },
    {
        "uuid": "019513e7a07ae13c3985f6356ef52092",
        "title": "喜雨",
        "author": "宋祁",
        "content": "阴霞袭晓混层晖，雨势连天泱泱垂。\n泼火正投寒食日，催耕併及杏花时。\n波生客浦扬舲远，润逼宵挝作掺迟。\n把酒命宾聊一笑，吾农喜罢及吾私。",
        "dynasty": "宋",
        "collection_info": null
    },
    {
        "uuid": "851ce121919ea1c36ce47aa943c2ebaa",
        "title": "晚春有感",
        "author": "宋祁",
        "content": "试上高台望绿芜，一春芳意向人疏。\n残花半落红无几，新笋争长绿有余。\n底处流霞残别酌，即时油壁欠来车。\n不须更向昆池去，便有胡僧话劫初。",
        "dynasty": "宋",
        "collection_info": null
    },
    {
        "uuid": "3be7cbeae3dbac3e0028033cdcc847fd",
        "title": "享庙禋郊诗 享庙八韵",
        "author": "宋祁",
        "content": "左庙崇清烈，前郊赴享期。\n瞻言七世室，并荐一元祠。\n乐变摐金备，天行步玉迟。\n香茅均奠鬯，锦册不惭辞。\n有诏回宸辇，他宫奉母仪。\n衣冠对游月，脂泽感平时。\n俟献庭虚次，登歌拜受禧。\n大哉王者孝，万叶焕烝彝。",
        "dynasty": "宋",
        "collection_info": null
    },
    {
        "uuid": "0323597e93ce30f2b51df30026fdff60",
        "title": "享庙禋郊诗 禋郊十韵",
        "author": "宋祁",
        "content": "大驾峨千乘，长涂过百廛。\n尘清属车地，雪尽幔城天。\n步辇黎明降，华灯艾夜燃。\n升琮奠黄粹，荐璧捧苍圆。\n牲俎羣灵匝，霞觞二祖联。\n上垓皆彻藉，小次但虚褰。\n不见纤萝动，惟闻杂佩旋。\n回云终乐奏，熏月上柴烟。\n日至方流庆，崧呼节献年。\n欲知釐事毕，鸡赦出楼前。",
        "dynasty": "宋",
        "collection_info": null
    },
    {
        "uuid": "887a54ed3c77110ef1123d8e7c6a7b99",
        "title": "大礼庆成",
        "author": "宋祁",
        "content": "上帝怀明德，圆坛展盛仪。\n南城七里路，三岁一郊时。\n豫动森华盖，干行俪绛螭。\n山河对旒冕，辰象倚旍旗。\n尔祏前增谧，皇灵下告慈。\n密都俄奠玉，清庙徧尝粢。\n田烛纷先置，轩营肃左移。\n礼行忘景晏，恩厚觉寒迟。\n紫宙天鸿洞，宾柴燎陆离。\n合祛联祭秸，妥侑判纯牺。\n腏食千华炬，陪祠万翠緌。\n开天浮协气，亘海受洪釐。\n爱日兼祥至，随风与令驰。\n羣心乐更始，徽册贶颛辞。\n尧舜文章焕，渊云颂嘆疲。\n无阶効论报，敢告日孜孜。",
        "dynasty": "宋",
        "collection_info": null
    },
    {
        "uuid": "40e2345500b61de97ed6bb1e5d6654a5",
        "title": "孟冬驾狩近郊",
        "author": "宋祁",
        "content": "讲事当农隙，于畋法健行。\n百神奔汉跸，万骑扈轩营。\n彍弩先驱肃，雕戈后队明。\n云罗垂列岳，虎落压裨瀛。\n掠野毛羣萃，搜林羽族并。\n熊罴兆中见，鹅鹳阵前程。\n迭中星弧妙，连飞月箭轻。\n雁穷书併坠，兔尽窟兼平。\n俊鹘交拳击，寒鹰厉吻鸣。\n舞骖均耳耳，镅犬斗令令。\n示祝仍开网，招虞不用旌。\n纔闻大緌下，已见护车盈。\n行在移銮仗，中涂集幔城。\n寿觞称帝酒，恩膳徧君羹。\n雾日曈昽暖，霜原澶漫清。\n长杨卷衰叶，敦苇拉枯茎。\n羽猎何烦讽，车攻遂合赓。\n宁专干豆荐，要阅建章兵。\n风入旗常影，天含鼓吹声。\n九街犹未晚，尧屋已还衡。",
        "dynasty": "宋",
        "collection_info": null
    },
    {
        "uuid": "c1a48905eba5f80b189c0e36ccbb6b2b",
        "title": "进幸南园观刈宿麦诗",
        "author": "宋祁",
        "content": "农扈方迎夏，宫田首告秋。\n嘉生拥瑶县，蕃穗徧天麰。\n肃雨津茎浃，熏风猎颖浮。\n登成告田畯，省敛徯王游。\n紫宙凝神暇，丹书访道休。\n天行九五健，岁取十千求。\n洪洞开金狄，连蜷按玉虬。\n尘清属车豹，枪密羽林驺。\n芝覆依丹旭，旌门倚绿畴。\n先驱护绵野，后骑隘长楸。\n涤圃初开地，腰镰竞劝收。\n田趋农帝耒，塍错夏王沟。\n褒栗攒周甸，茨梁属舜眸。\n籞长包圈虎，箱重载星牛。\n九扈开灵圃，三辰驻綵斿。\n劳农差有赐，置酒酌言酬。\n鸣爵知年稔，为鱼告梦优。\n云雷一日泽，钟鼓万人讴。\n帝醉钧天阕，仙归紫气留。\n明馨资寝庙，足食焕缇油。",
        "dynasty": "宋",
        "collection_info": null
    },
    {
        "uuid": "c8ba65b71005b3ff018ed3c7c8811cf9",
        "title": "观太学释奠",
        "author": "宋祁",
        "content": "乡盛菁莪选，邦崇奠菜仪。\n涓辰大昕鼓，持节少牢祠。\n粉衮瞻凝睟，银袍豫摄齐。\n芼羹纷涧沚，鬰齐泛尊彝。\n璧水回寒影，经槐堕晓枝。\n幸观三献罢，共荷百朋时。",
        "dynasty": "宋",
        "collection_info": null
    },
    {
        "uuid": "399a353a8cd6caa6cd0a955d0910cfef",
        "title": "大酺纪事十四韵",
        "author": "宋祁",
        "content": "太极登徽册，鸿恩润庆图。\n三秋少皡月，五日汉家酺。\n硕惠东西暨，高年左右趋。\n云雷方霈泽，酒食更成需。\n慈宴周绵宇，宸嬉极上都。\n风飞迎沛筑，尊满列尧衢。\n鼍伐渔阳鼓，龙吟北里竽。\n激波呈曼衍，跳索戏都卢。\n虎瑟修旃映，鸱夷后乘俱。\n瑞烟浮玉戟，灵旭射金铺。\n篚帛侔王镐，童冠盛舞雩。\n歌忘齐国味，辱免绛人涂。\n紫宙纤罗廓，层穹协气敷。\n万灵酣饫赐，朝野正多娱。",
        "dynasty": "宋",
        "collection_info": null
    },
    {
        "uuid": "01d3124e8e6aa81fc5d9e2c3c82c2d89",
        "title": "奉和御制后苑赏花诗",
        "author": "宋祁",
        "content": "诏跸迴清籞，宸旒驻紫烟。\n矞云霏汉幄，法曲度文絃。\n猎翠雄风度，凝香甲帐褰。\n仙葩浮羽葆，藻卫缛芝廛。\n式宴千钟酒，迷魂七日天。\n宸章纡宝思，休咏掩楼船。",
        "dynasty": "宋",
        "collection_info": null
    },
    {
        "uuid": "ed7d93032ff79e071e1e0043e1199f0a",
        "title": "代赋后苑赏花钓鱼  其一",
        "author": "宋祁",
        "content": "黄屋宸襟豫，灵琨苑制雄。\n钧天回帝所，太液近唐中。\n瑞旭摇卿霭，丹葩杂绀丛。\n王鱼多在藻，君鹄镇迎弓。\n式宴晞阳露，徒歌属大风。\n此时慈惠洽，共乐夏渠丰。",
        "dynasty": "宋",
        "collection_info": null
    },
    {
        "uuid": "97684e21dd164829daa1d89a908f64b2",
        "title": "代赋后苑赏花钓鱼  其二",
        "author": "宋祁",
        "content": "春豫凝苍陆，天旋驻翠华。\n黄图包汉制，灵沼象周家。\n风助千人唱，神移万品花。\n韶音清感凤，驺节妙论豝。\n宴露晞心藿，需天滟酒霞。\n侍臣均式燕，羲驭重西斜。",
        "dynasty": "宋",
        "collection_info": null
    },
    {
        "uuid": "57aeda9a7a27a50108e94e1d68d2a6dd",
        "title": "慈圣阁秋橙结实上召宗室同观",
        "author": "宋祁",
        "content": "昔预穰侯贡，今移汉掖旁。\n帝怜秋实茂，天许本根强。\n媚叶童童密，幽花裛裛香。\n苞垂列星纬，味变九霞浆。\n熏轸分风近，仙盘饷露凉。\n和羹并梅䕩，连叶让芝房。\n舜日晨烘雾，尧云夕护霜。\n不随江北化，思助庙中尝。\n卢橘非同种，安榴肯羣芳。\n荣观耸麟族，赋笔助荷囊。",
        "dynasty": "宋",
        "collection_info": null
    },
    {
        "uuid": "e253930aabf388dd81010a58a1f56620",
        "title": "被召观三圣御书诗",
        "author": "宋祁",
        "content": "列圣多能备，俱留乙夜勤。\n出图天与画，观迹帝成文。\n露洒纷仙液，鸾回杂瑞羣。\n毫均五色丽，书对十行分。\n玉轴罗新帙，芝泥俨旧熏。\n嗣皇尊世哲，金匮冠攸闻。",
        "dynasty": "宋",
        "collection_info": null
    },
    {
        "uuid": "dde63a210c1bd027305216dbb65065a0",
        "title": "题承诏亭",
        "author": "宋祁",
        "content": "地占高明适，亭兼仁智居。\n竹林兹置酒，栗里近回舆。\n山对盘龙外，涛观濯鹭余。\n落霞霏迥宇，升月凈凉疏。\n园甃悟阴合，窗风桂籁徐。\n岩芳曼空径，野绿冒前除。\n宴厦仍喧雀，宾庖已餍鱼。\n落成严诏下，猿鹄怨轺车。",
        "dynasty": "宋",
        "collection_info": null
    },
    {
        "uuid": "55ecb14a136e8db2c07cde8b48184801",
        "title": "车驾出猎和丁学士",
        "author": "宋祁",
        "content": "九扈聊清野，三驱比出畋。\n紫云华盖上，玉斗帝车前。\n藻卫罗长薄，星枪落晚廛。\n旗开龙对舞，骖合雁相联。\n鱼贯围中队，风毛仗裏天。\n寒熊批怒掌，饥鹘下苍拳。\n困兽开仁网，良禽献庙鲜。\n赐庖飞骑促，劳饮釂烽传。\n历览黄图迥，裴回翠帽旋。\n迩臣将盛美，吉日继王篇。",
        "dynasty": "宋",
        "collection_info": null
    },
    {
        "uuid": "f1990ec5d46c1cd00e31888613cd77e7",
        "title": "纪圣诗",
        "author": "宋祁",
        "content": "沙麓披祥牒，金刀袭裔昆。\n嫔虞冠妫汭，生子首姜嫄。\n自昔仪椒壶，乘时正翟轩。\n袆褕躬象服，黄老好名言。\n慈荫天同广，柔风律并暄。\n露光流月姊，秘纬应星鼋。\n嗣统开横兆，遵遗奉寿原。\n爱亲周道始，加太汉仪尊。\n参务丝言慎，临朝玉色温。\n从容携日月，指顾靖干坤。\n尽散脂田邑，亲缲茧舍盆。\n纪功彤管史，贻训濯龙门。\n宝稼兴东户，佳兵戢左鞬。\n万灵翔气辨，五始匝春元。\n夜陨西方雨，神清积石源。\n良时标历凤，延祝动廷鸳。\n缫玉虹光射，丝囊露采翻。\n斋科蕊珠馆，供会佛家园。\n荐寿超千劫，同寅望九阍。\n南风来助曲，北斗下临罇。\n瑞鑑红摇旭，香罂碧袅昏。\n钦承子道至，奉养母仪敦。\n雉翣横霏雾，仙盘滟瑞暾。\n紫云回幄影，银蒜动鈎痕。\n我有吹笙宴，朝均湛露恩。\n伻图迈明辟，杂霸掩曾孙。\n束帛霑羣后，张旜答树惇。\n思贤君子荇，循法大夫繁。\n賮贝南浮海，邦图北际鲲。\n此时归宝算，仙石奉绵存。",
        "dynasty": "宋",
        "collection_info": null
    },
    {
        "uuid": "18ba8ee48d451abeb11d3a42b92cff7d",
        "title": "九日侍宴太清楼",
        "author": "宋祁",
        "content": "荐九标佳节，中天驻翠舆。\n晨光清复道，秋色徧储胥。\n畦稻霜成后，宫橙露饱初。\n省收行步玉，拜赐俨华裾。\n曼衍来长乐，鸱夷下属车。\n帝韶仪瑞鶠，王藻跃恩鱼。\n霁雾供披拂，凉风助扫除。\n高杨穿叶外，仙菊泛花余。\n寒入弓声厉，欢留酒算徐。\n神池原不浪，温树未曾疏。\n帝眷凭秋稼，臣心仰夏渠。\n承平将乐事，併入史臣书。",
        "dynasty": "宋",
        "collection_info": null
    },
    {
        "uuid": "d11717bfbb8d6567b5b1bfd9d73fe8a3",
        "title": "十日宴江渎亭",
        "author": "宋祁",
        "content": "节去欢犹在，宾来赏更延。\n悠扬初短日，凄紧乍寒天。\n霁沼元非涨，秋花自少妍。\n蚁留新献酎，蕙续不残烟。\n戏鰋衝余藻，游龟避折莲。\n流芳真可惜，从此遂凋年。",
        "dynasty": "宋",
        "collection_info": null
    },
    {
        "uuid": "1b81b7ec0a696ee0ba1b3b57951208a6",
        "title": "尹学士自濠梁移倅秦州",
        "author": "宋祁",
        "content": "于役三年远，论兵两鬓斑。\n不辞征戍苦，要作破羌还。\n楯墨应圜熟，兜烽报永閒。\n浮舠背淮服，盘马入秦关。\n遂阁雠书笔，仍余聚米山。\n忆君他夕恨，遥向陇云间。",
        "dynasty": "宋",
        "collection_info": null
    },
    {
        "uuid": "2b0726f111bf490816ee62b2b1da5fdb",
        "title": "初除直讲献内阁冯学士孙侍郎",
        "author": "宋祁",
        "content": "圆海崇遗教，中陵育茂材。\n雾从仙市合，风向舞雩来。\n宝篆侔东壁，儒篇访曲台。\n泮芹参上俎，燕篲拥轻埃。\n鼓箧华冠聚，丘山缥帙开。\n虫形浮墨沼，鼠耳绽经槐。\n有客缘承乏，无庸愧滥陪。\n难重汉家席，易眩鲁门杯。\n学困青箱广，书愁皓首催。\n空尘博士议，不称洛阳才。\n高阁连云景，层城枕斗魁。\n惟应仲尼冶，未惜铸颜回。",
        "dynasty": "宋",
        "collection_info": null
    },
    {
        "uuid": "a439a6d16bb500586551270709a5d2e0",
        "title": "和石学士直舍晨兴",
        "author": "宋祁",
        "content": "高阁休残暝，层梁逼早暾。\n芳风万年树，残月九重阍。\n枕歇渊鱼梦，裘贪睡貉温。\n星杓压城角，天汉落河源。\n肃唱千庐寂，传闻万户喧。\n烟浮紫藜观，春着翠梧园。\n有客方岑寂，紬书滞讨论。\n新年居右席，此地到西昆。\n砚泻含毫滴，刀余削柿痕。\n谈高白马度，颂罢碧鸡翻。\n幸接雌黄几，同欢清白樽。\n不因窥丽句，谁刮翳瞳昏。",
        "dynasty": "宋",
        "collection_info": null
    },
    {
        "uuid": "05920384edebcfb5dc327a5c7a47945a",
        "title": "再到国子监感昔有怀",
        "author": "宋祁",
        "content": "十载虞庠路，依然目所存。\n高槐记经市，秋水识桥门。\n迥阁珍图秘，长廊审像昏。\n旧徒皆突弁，故友即尘根。\n昔在衣成缁，今还禄有轩。\n范云身寖老，何术谢君恩。",
        "dynasty": "宋",
        "collection_info": null
    },
    {
        "uuid": "2147c652fb6a831378a36f81e6b324be",
        "title": "上元观灯纪事",
        "author": "宋祁",
        "content": "泛膏闻旧典，秉烛嗣芳辰。\n霞破初迎月，林寒即让春。\n钧天移帝乐，北斗下城闉。\n匝地沈香燎，浮空罗袜尘。\n并珂驰宝铰，分幰鹜雕轮。\n忽去腾夷路，还来竞要津。\n酒胡矜酎美，梅额衒妆新。\n谁见甘泉畤，昏祠遂至晨。",
        "dynasty": "宋",
        "collection_info": null
    },
    {
        "uuid": "ddc5d296b185def6a3269523df4d8e5e",
        "title": "玉堂北栏丛竹",
        "author": "宋祁",
        "content": "玉署凝严处，朱栏封殖恩。\n其谁赏高节，祗自保孤根。\n密干青杠矗，危梢翠纛翻。\n故林兹地隔，新实几时繁。\n细籁供风枕，斜阴迭月轩。\n雀惊衝叶堕，蝉静抱枝喧。\n戴氏当年谱，梁王自古园。\n对容金马客，深在玉堂门。\n本以萧萧擢，还由冉冉存。\n烟能留暝色，粉解记春痕。\n拾箨题吟墨，披丛爽醉魂。\n爱君同省树，不敢为人言。",
        "dynasty": "宋",
        "collection_info": null
    },
    {
        "uuid": "fda0c7e954e49b9e38b0e1870fe27cf2",
        "title": "九日",
        "author": "宋祁",
        "content": "帝京蒙福近，相国偃藩初。\n瓮熟中斋酒，厨鲜上客鱼。\n高怀日萧散，外物久驱除。\n犀首无妨饮，宣尼或饭疏。\n林凋疑野阔，荷罢似池虚。\n此乐凭谁辨，须烦藻思余。",
        "dynasty": "宋",
        "collection_info": null
    },
    {
        "uuid": "cf7df853cfba626c73e0f69f00170224",
        "title": "会圣宫",
        "author": "宋祁",
        "content": "宝地披重岫，瓌宫庇万榱。\n人瞻鼎湖驾，天护玉箫祠。\n列圣联絺衮，千宫拥翠緌。\n阴森殿中伞，曶熣羽林旗。\n白日窥晨幌，明河宿曙帷。\n露盘金突兀，甲帐绣葳蕤。\n驯象春耕外，游冠月出时。\n洛湍萦禁籞，嵩岳倚罘罳。\n早晏严熏燎，春秋达信辞。\n樽醅绿叶桂，斋馔紫房芝。\n璧带华灯错，银床露绠垂。\n奇葩万品秀，珍木五衢滋。\n碧柱峨翔凤，璇珰舞暗螭。\n园金布为地，泉玉漱成池。\n劫石聊容拂，仙花自不萎。\n楼含太虚近，钟到下方迟。\n赐服乡三老，歌风沛小儿。\n奉承纷有次，过谒俨多仪。\n此路真姑射，前峰即具茨。\n何当纡诏跸，原庙慰时思。",
        "dynasty": "宋",
        "collection_info": null
    },
    {
        "uuid": "86766183a9a0f2a2a0db6b2b3f46c400",
        "title": "和道卿舍人承祀出郊过西苑马上有作",
        "author": "宋祁",
        "content": "西郊一超忽，祠节暂踟蹰。\n天迥欹临野，河长侧贯都。\n飞廉披苑路，南斗抱城隅。\n填堑时休猎，栖粮户免租。\n虎归仍习圈，凤下稍依梧。\n池岸斜联籞，宫楹上集胡。\n慎斋虽有属，胜践未云孤。\n雾裏过仙市，轮边认佛图。\n柽杨閒对偃，鸧鸹静相呼。\n牧罢林将暝，樵归径自纡。\n有怀摛镂管，何苦促骊驹。\n壮思飘然发，知君颜谢徒。",
        "dynasty": "宋",
        "collection_info": null
    },
    {
        "uuid": "2752c5ab59c6f39cedeee948c8d798dd",
        "title": "三月二十一日集海云鸿庆院",
        "author": "宋祁",
        "content": "地胜祠仍古，春余物徧华。\n山云时抱石，佛雨不萎花。\n岭挟楼梯峻，岩牵殿墄斜。\n淙溪杂环佩，怪蔓走龙蛇。\n供坐僧飞钵，香园客戏沙。\n吾游真草草，深意负青霞。",
        "dynasty": "宋",
        "collection_info": null
    },
    {
        "uuid": "b73bd2eed4a8c5a0afc1748c931d8ed1",
        "title": "喜同朱舅秀才小饮",
        "author": "宋祁",
        "content": "隠几剧端忧，良辰喜啸俦。\n掞天鹦鹉笔，换酒鹔鹴裘。\n谈麈真同色，宾壶喜顺投。\n雪云低北户，棋墅接西州。\n露叶燕兰老，霜津邓橘秋。\n二豪休作颂，五白自成牟。\n平日欣交吕，前期即召邹。\n雕觞莫辞醉，沟水易分流。",
        "dynasty": "宋",
        "collection_info": null
    },
    {
        "uuid": "d4d1b317e9a3fbcf6a0f0a70abd6773c",
        "title": "将东归留别杨宗礼十韵",
        "author": "宋祁",
        "content": "清白旧家声，论交得宁馨。\n摛华吐凤赋，闻礼堕鳣庭。\n潘夏叨连璧，荀陈更聚星。\n胶投思固漆，渭浊许过泾。\n合坐怀妍唱，分诗写素屏。\n情深方柏悦，性懒自榆暝。\n短羽偏惊月，羁游剧泛萍。\n北梁催税鞅，南郡阻翻经。\n晓色三竿日，离歌十里亭。\n期君促西上，相遇在神垧。",
        "dynasty": "宋",
        "collection_info": null
    },
    {
        "uuid": "1893f30b1a46d7beca4ed5ac924865ca",
        "title": "汉州房公湖",
        "author": "宋祁",
        "content": "丞相于藩日，疏湖讼阁西。\n疑从济川地，写出钓璜溪。\n流浅初无浪，源清不贮泥。\n月为宵幌烛，云作曙楼梯。\n碍马汀篁密，萦船浦蔓低。\n人亡桃李在，脉脉尚成蹊。",
        "dynasty": "宋",
        "collection_info": null
    },
    {
        "uuid": "dea94012f05955de29d779891cb11c72",
        "title": "得故人杨备书",
        "author": "宋祁",
        "content": "款款南云信，相存安稳不。\n比年常属疾，兹地幸为州。\n浩荡亲知隔，奔腾日月遒。\n暴公初有刺，孙叔竟无谋。\n黑白蝇间变，嫌疑李下求。\n侧身忘夙夜，回首得沈浮。\n士节何尝屈，君恩叵计酬。\n洴封共龟手，知罪一春秋。\n言命由来罕，逢辞敢辩廋。\n纷吾常用拙，焉往不离忧。\n重诅劳三物，扬芬避十莸。\n虚弦落惊雁，真月喘疲牛。\n谷口输谁隠，周南愧自留。\n尪残千骑长，形胜二山流。\n寡术驱秦盗，弥旬录楚囚。\n巫风那肯化，祠鼓讵曾休。\n安敢龚黄最，真堪赵魏优。\n阔然宣布曲，直尔伴牢愁。\n今子身东望，思同智北游。\n摅怀弄杯杓，对帙理坟丘。\n眷眷余青眼，萧萧共白头。\n姑萦裘与葛，随度腊和膢。\n樠栎人宁顾，遗簪上或收。\n狂言非所恧，君乃惠施俦。",
        "dynasty": "宋",
        "collection_info": null
    },
    {
        "uuid": "c4f911b0eb4c1e1d48aa08eea23d1f0b",
        "title": "内阁孙侍郎生辰纪德",
        "author": "宋祁",
        "content": "凤管凝姑律，奎钩诞佐臣。\n祥标六蓬矢，家盛十朱轮。\n变道齐成鲁，端朝甫及申。\n禁中朝夕诲，帝右老成人。\n徧读兰图字，多陪豹尾尘。\n桓荣师自许，石建谨无伦。\n振鹭飞逾洁，缁衣久更新。\n铸贤今是冶，播物晚为钧。\n胡广潭留菊，蒙庄树有椿。\n奉公为寿祷，山立辅昌辰。",
        "dynasty": "宋",
        "collection_info": null
    },
    {
        "uuid": "553bcccd11487633214c8ca573105bfd",
        "title": "郭仲微见过问疾",
        "author": "宋祁",
        "content": "薄宦真何补，居然滞拙艰。\n无心图作佛，有疾愿藏山。\n臂率愁肌减，毛惊暮领斑。\n未能吴客问，谁恨越人弯。\n学倦书刀废，呼慵博雉閒。\n宁惭局辕下，为耻醉墦间。\n直道胡论枉，空言分合删。\n苍蝇徒扰扰，狂猘自{口颜}{口颜}。\n上客迂飞盖，穷阎问闭关。\n余光照徒壁，高辩破连环。\n感激排非圣，栖迟触怒顽。\n十年休赋蜀，二始欲睎颜。\n昔有弹冠进，今将幞被还。\n春休晴絮白，日入暝霞殷。\n旧产平台侧，新田颍水湾。\n吾游如不遂，岩樾试重攀。",
        "dynasty": "宋",
        "collection_info": null
    },
    {
        "uuid": "f09297b22f2b4e546237b5e96bb85377",
        "title": "和晏相公九日郡筵",
        "author": "宋祁",
        "content": "令序凝秋籥，欢游驻使轩。\n行觞酒筹密，踏节舞韡翻。\n榴熟丹房解，萸香紫粒繁。\n风头腊轻惨，日脚送斜喧。\n镂管新篇逸，吹花旧俗存。\n请为丞相寿，长久庆调元。",
        "dynasty": "宋",
        "collection_info": null
    },
    {
        "uuid": "27dac14099a9519be915775384eeeede",
        "title": "早夏集公会亭饯金华道卿内翰守澶渊得符字",
        "author": "宋祁",
        "content": "早夏乘休沐，离襟属饯壶。\n欣同佩荷橐，恨及唱骊驹。\n感恋陪云筑，翻飞别帝梧。\n腾装照鱼服，行帐绕犀株。\n惭去班中诏，宁容滞左符。\n惟应九里润，蒙福在京都。",
        "dynasty": "宋",
        "collection_info": null
    },
    {
        "uuid": "c50d45221ccbc1ac8e0de751feefde64",
        "title": "鹿鸣筵饯诸秀才赴举",
        "author": "宋祁",
        "content": "今日真良宴，欢持鸣鹿杯。\n初飞祢衡表，共识子虚才。\n龙沼云鳞动，鹏溟浪翅开。\n危言切晁董，秘思属邹枚。\n经市腾装早，封轺续食催。\n应须戒驱弩，翘待驷车回。",
        "dynasty": "宋",
        "collection_info": null
    },
    {
        "uuid": "e24bc1d96bbffb0ca11867de9e020235",
        "title": "送承制刘兼济知原州",
        "author": "宋祁",
        "content": "假节分州郡，抡才出将门。\n还提射声旅，并破护羌屯。\n尺诏方临遣，新书得细论。\n旃酋陪猎帐，戍校接欢罇。\n后伍鞬櫜密，前驱鼓吹喧。\n陇笳梅落怨，边阵月残奔。\n赤白犹传警，先零久负恩。\n行期雪家耻，三捷奏天阍。",
        "dynasty": "宋",
        "collection_info": null
    },
    {
        "uuid": "1d74e9fff5baebc453bc105939c4c842",
        "title": "早春雨中因呈邑大夫",
        "author": "宋祁",
        "content": "瑞澍霑春陆，肤云压暝台。\n霰寒休杂下，风好即东来。\n远岫吞将尽，阴霞照暂开。\n徧滋畦下麦，併湿陇头梅。\n洒罶南鱼跃，漂芦北雁哀。\n蓬干钓师卧，庌冷牧驺回。\n天发千骁电，人同百里雷。\n我私欣遂及，颂扈九农催。",
        "dynasty": "宋",
        "collection_info": null
    },
    {
        "uuid": "89510c627fd2f456d858ccfe5a6abae1",
        "title": "送范希文",
        "author": "宋祁",
        "content": "日夕朋簪远，空成咄咄嗟。\n危言犹在口，飞语已磨牙。\n室救鸱鸮毁，庭喧獬豸邪。\n青蒲空顿首，白简遂为瑕。\n身历千金险，头经一夕华。\n便应过楚泽，何异向长沙。\n篑土障河拙，园葵望日赊。\n尽焚温室草，尚得使君车。\n胜壤堪怀古，扁舟復载家。\n此时能痛饮，努力咏余霞。",
        "dynasty": "宋",
        "collection_info": null
    },
    {
        "uuid": "ce39ee843b38ed3cbc11b9df6417ef82",
        "title": "喜有秋",
        "author": "宋祁",
        "content": "顺气绵区广，嘉生告稔初。\n人惊万箱入，天赐九年储。\n绝塞元休马，吾农先梦鱼。\n牛应卖刀后，酒是乞浆余。\n祀续田神鼓，邮喧粟尉车。\n是年名大有，敢告史臣书。",
        "dynasty": "宋",
        "collection_info": null
    },
    {
        "uuid": "eb2a75690241fd2a9ca72531ddecfeaa",
        "title": "荷花",
        "author": "宋祁",
        "content": "别岸香风起，横塘夕雾开。\n歌须静婉至，步忆贵妃来。\n折藕冰丝剩，翻荷孔盖回。\n曾经佛图咒，解厌柏梁灾。\n盛府开为幕，骚人借作媒。\n谢才方丽句，卓寡比愁腮。\n有薏缘谁苦，名莲固自猜。\n簪形侵宝髻，烛柄近宫煤。\n游羡龟巢密，看防漏叶催。\n使君迷已久，落晚且徘徊。",
        "dynasty": "宋",
        "collection_info": null
    },
    {
        "uuid": "b886287e8f2645a14a83d808222a3e5d",
        "title": "早济江步",
        "author": "宋祁",
        "content": "南浦招招子，中途靡靡心。\n归舟一叶小，秋水两厓深。\n露鹤凄仍断，风蜩细欲沈。\n桂华翻落月，榆影送横参。\n壮志兼时晚，劳愁已日侵。\n霜摧过江枳，钟眩避风禽。\n薄宦真蓬累，归期问藁砧。\n惟余摇落意，天宇共登临。",
        "dynasty": "宋",
        "collection_info": null
    },
    {
        "uuid": "458a69dae65334e316c5f44c163eda69",
        "title": "庞秘校掾九江兼归汝南迎侍",
        "author": "宋祁",
        "content": "长停愁不浅，征袂拂残梅。\n潘御家园近，毛欣府檄来。\n晨羞鱼尾洁，春溜鸭头催。\n拄颊谈无对，参卿掾有才。\n城隅山迭映，楼户月弦开。\n廨树藏环感，因君寄九迴。",
        "dynasty": "宋",
        "collection_info": null
    },
    {
        "uuid": "66ced4e2c721b207ec7e169adc77bb82",
        "title": "送次饶赵职方罢成德军通判还朝",
        "author": "宋祁",
        "content": "倅乘淹荣序，封轺促觐期。\n文章二台妙，昆弟五常眉。\n树隠征邮密，花留祖盖迟。\n秋毫供握处，春草见归时。\n书笏人思对，垂櫜客怆离。\n羡君如彩凤，先集翠梧枝。",
        "dynasty": "宋",
        "collection_info": null
    },
    {
        "uuid": "cb87208537c047787605829b3532ce26",
        "title": "泌阳王介夫",
        "author": "宋祁",
        "content": "上笏兰台彦，能文江汉灵。\n贪持御史劾，不顾大夫醒。\n诋毁真销骨，嫌疑畏杀青。\n投冠集乌署，解绂堕鸢溟。\n毛脱荷囊笔，尘昏宝带钉。\n书空宁咄咄，避弋更冥冥。\n校尉贪厨酿，临川集贝经。\n光华覆盆日，哆侈谮人星。\n生计依江芷，年芳老砌蓂。\n无人举幡救，挥涕望明庭。",
        "dynasty": "宋",
        "collection_info": null
    },
    {
        "uuid": "12f046cd0f455dfde1ca10dcb2cc2665",
        "title": "还都有感",
        "author": "宋祁",
        "content": "去国已十载，召还今见收。\n初无颍川最，真忝茂陵求。\n物色多新识，寒温减旧游。\n宫毫与尘晦，省树向人秋。\n奏乏三千敏，恩难万一酬。\n重寻紫荷橐，却侍翠云裘。\n建礼文书少，汤官餠饵优。\n屏营趋虎殿，子细认奎钩。\n晚节诚知止，吾生况若浮。\n身来虽魏阙，病免合沧洲。\n浅醉贻樽耻，衰容作鑑羞。\n归年非雁后，破月是刀头。\n依圣谗方弭，逃阴景自休。\n乞骸从此近，终计返林丘。",
        "dynasty": "宋",
        "collection_info": null
    },
    {
        "uuid": "b78374d25c2c9482bd737e22af9c5729",
        "title": "岁周移书课版",
        "author": "宋祁",
        "content": "汉史传循吏，唐家秩省郎。\n海禽惊庙乐，池鹜费君粱。\n巾秃聊蓬首，帷閒即偃床。\n案杯过永昼，寺鼓报残阳。\n束帙云籤冷，窥园李树僵。\n后车常击毂，猥酒不空肠。\n未易矜刀笔，徒烦裹服章。\n岁周无吏最，天极正包荒。",
        "dynasty": "宋",
        "collection_info": null
    },
    {
        "uuid": "7270d1f991e3f5d843e76e90f297d963",
        "title": "舅氏自寿阳由京师归安陆",
        "author": "宋祁",
        "content": "道旧欣来驾，销魂遽远离。\n颠毛同白日，俗眼暂青时。\n客饭稽留数，斋醪酪酊迟。\n风波须畏险，老大共余悲。\n楚莽先春动，梁云向雪垂。\n还家存别墅，他会看围棋。",
        "dynasty": "宋",
        "collection_info": null
    },
    {
        "uuid": "34ae2cbe0aaf43d6f643fc08887eb854",
        "title": "仲微相过把酒有感",
        "author": "宋祁",
        "content": "故人当止酒，今夕喜衔杯。\n事与朱颜改，年将素领来。\n鹿车君偃蹇，鹤禄我裴回。\n紬史余三擿，为郎愧一台。\n洛吟真可效，伧赋久成咍。\n平日雱风瑟，尘襓为试开。",
        "dynasty": "宋",
        "collection_info": null
    },
    {
        "uuid": "9eb471b1f113707ffd9283c414c96b9d",
        "title": "送枢直梅学士守并州",
        "author": "宋祁",
        "content": "素领登朝旧，黄枢递直新。\n还持汉家节，坐福晋墟民。\n旆羽凌霜晓，袍花犯雪春。\n连云祖坛幄，隘道舞骖尘。\n檄楯边书息，羹羊府宴均。\n唐诗存雅俗，亥字访遗人。\n缘饰资良守，都俞重老臣。\n莫为朞月调，行此冠华绅。",
        "dynasty": "宋",
        "collection_info": null
    },
    {
        "uuid": "72518b890e985afd1c88429f71449f22",
        "title": "上春晦日到西湖呈转运叔文学士",
        "author": "宋祁",
        "content": "春徧西湖上，湖漪绿胜醅。\n惊鱼迎濑跃，斗鸭拥波来。\n柳已缘烟重，花仍赴暖开。\n侧汀烟媚篠，卧石水衔苔。\n岸转横杠度，川穷饮舫回。\n暗浮虫聿役，閒立鹭毰毸。\n野畔平如界，林蹊润不埃。\n光浮好云日，影倒静楼台。\n山色乘晴露，霞容着暝催。\n溪行凡几曲，恨乏昔人才。",
        "dynasty": "宋",
        "collection_info": null
    },
    {
        "uuid": "a3999e3429dbdb7721a73a4fe098b4b6",
        "title": "硖石乘舟晚归",
        "author": "宋祁",
        "content": "晚棹乘余兴，平川不驶流。\n山来疑逼岸，林度省移洲。\n郭迥花仍绕，岩寒桂自留。\n鼓声风处迭，帆影浪间浮。\n候吏缘溪彴，迎旗骇浦鸥。\n嚮时天际远，还有望归不。",
        "dynasty": "宋",
        "collection_info": null
    },
    {
        "uuid": "efa2b8962a8e7c25f710e93672d6df6e",
        "title": "中秋望夕不见月",
        "author": "宋祁",
        "content": "异时凉月好，常尔惜严更。\n此夜浮云恶，胡然溷太清。\n心孤王粲牍，案对景山鎗。\n海蚌犹能满，城乌更不惊。\n裴回循北牖，黯淡倚西楹。\n蛩杼逢时急，釭花得闇明。\n桂高应自秀，蟾远太无情。\n坐想瑶轮转，孤怀怅未平。",
        "dynasty": "宋",
        "collection_info": null
    },
    {
        "uuid": "aa3b500b717cac60a8cc4445ca5d4d6f",
        "title": "清明值雨",
        "author": "宋祁",
        "content": "有渰兴芳序，余寒惜惨悽。\n远山沈向尽，杂树望先迷。\n天阔都成暝，云昏本自低。\n漂灰禁余火，浮枣祓残溪。\n槛篠风争亚，汀鳬夜不栖。\n篷声攒钓渚，蓑滴拥烟畦。\n积润侵重构，长严压晓鼙。\n游人盘马路，独漉逐春泥。",
        "dynasty": "宋",
        "collection_info": null
    },
    {
        "uuid": "828dffdbc58a57d732cab78ac876e61e",
        "title": "瑞荷同干",
        "author": "宋祁",
        "content": "协气凝清籞，嘉祥擢钿荷。\n共茄含瑞液，分蒂盖文波。\n鱼戏浮香併，龟游得地多。\n房芝助连叶，宫树让交柯。\n柄合千丝剩，盘差五两过。\n正须裁紫橐，回入从臣歌。",
        "dynasty": "宋",
        "collection_info": null
    },
    {
        "uuid": "4a4118a4270a869ce337244d09d08a3b",
        "title": "愁吟",
        "author": "宋祁",
        "content": "夜雨平阶滴，寒灯照幔孤。\n未生灵运草，先据惠施梧。\n千里徒伤目，三年欲变儒。\n回肠啼络纬，远恨送襜褕。\n怨曲传繁瑟，悲歌缺唾壶。\n此中如借问，掩鼻愿操觚。",
        "dynasty": "宋",
        "collection_info": null
    },
    {
        "uuid": "ba716ea4de13bdc4f72ae7739a04cc3a",
        "title": "偶书",
        "author": "宋祁",
        "content": "远作分符守，犹为持橐官。\n易漂非待煦，自栗不须寒。\n髮变他年素，心余即日丹。\n过门休骯脏，逢路定汍澜。\n忌刻殊忠告，蘧施足面谩。\n直缘蜚语入，正恨饮章难。\n坠后仍加石，惊初更避丸。\n谗箕元有舌，僞玉嚮无瘢。\n任拔终倾藿，虽憎亦佩兰。\n陇云平莽莽，林露夜团团。\n且欲排孤愤，还应觅暂欢。\n两岐行处帢，五醆食时盘。\n地善人差逸，天高网寖宽。\n恋轩嗟弃马，巢阁羡归鸾。\n楚嶂横朝塞，淮波潄夕滩。\n空将西望眼，随日到长安。",
        "dynasty": "宋",
        "collection_info": null
    },
    {
        "uuid": "8e888b78b4807d38c217b70f265dcbf0",
        "title": "柳佐干德尉",
        "author": "宋祁",
        "content": "涂会森璋罢，唐铨结绶初。\n家声兰倚玉，祖德鹳衔鱼。\n周粟思馨膳，京尘惜弊裾。\n垂腰青采绶，熏帙翠芸书。\n鹤怨空山帐，鸡栖外舍车。\n日期优政洽，公启达储胥。",
        "dynasty": "宋",
        "collection_info": null
    },
    {
        "uuid": "5dcdef353ec4db8f27ba123773dbe68b",
        "title": "怀古眺望",
        "author": "宋祁",
        "content": "城闉聊属眺，千古恨悠悠。\n夏享空台毁，韩亡故社留。\n庙祠旌颍凤，溪水识巢牛。\n春色依林动，晨烟傍戍浮。\n庌驺閒自集，田鹤叫相求。\n町篠沿缘密，川葭靃靡柔。\n栎墟迷郑鄙，騩路隔轩游。\n感昔如吾辈，曾经几斛愁。",
        "dynasty": "宋",
        "collection_info": null
    },
    {
        "uuid": "5ae11f224cc27a1d6b84c30ef756c935",
        "title": "海棠",
        "author": "宋祁",
        "content": "西域流根远，中都属赏偏。\n初无可并色，竟不许胜妍。\n薄暝霞烘烂，平明露濯鲜。\n长衾绣作地，密帐锦为天。\n浅影纔欹槛，横柯欲照筵。\n愁心随落处，醉眼着繁边。\n的的夸妆靓，番番恃笑嫣。\n何尝见兰媚，要是掩樱然。\n艷足非他誉，香轻且近传。\n所嗟名后出，遗载楚臣篇。",
        "dynasty": "宋",
        "collection_info": null
    },
    {
        "uuid": "9854b5dda2377fefde4ab70e287980ff",
        "title": "滁州赵学士重修怀嵩楼",
        "author": "宋祁",
        "content": "丞相怀嵩罢，因之名郡楼。\n使君嗟久废，华栋鬰重修。\n人世兴衰换，山川处所留。\n落成今日宴，感旧向来愁。\n西北天根远，东南地脉浮。\n云生兰叶橑，月近蒜条钩。\n树杂猿呼暝，风长雁送秋。\n此时如极目，归思恐难收。",
        "dynasty": "宋",
        "collection_info": null
    },
    {
        "uuid": "2c997f1a651d379e21d8a07d01bdf7f7",
        "title": "开元寺塔偶成题十韵",
        "author": "宋祁",
        "content": "集福仁祠旧，雄成宝塔新。\n经营一甲子，高下几由旬。\n屹立通无碍，支持固有神。\n云妨垂处翼，月碍过时轮。\n顶日珠先现，绦风铎自振。\n沙分千界远，花散四天春。\n亿载如如地，三休上上人。\n堆螺俯常碣，缭带视河津。\n陶甓勤争运，园金施未贫。\n谁纡简栖笔，为我志琳珉。",
        "dynasty": "宋",
        "collection_info": null
    },
    {
        "uuid": "2b4a92a507cbd3532bd1cdd3ead4d19d",
        "title": "季春八日喜雨答李都官",
        "author": "宋祁",
        "content": "夜魄离星舍，春膏浃大田。\n乍迷榆塞树，徐暗柳营天。\n沼滴银波荡，阶鸣玉绠联。\n余萌催沃土，残魃趣沈渊。\n迥湿来鶑外，斜寒去雁边。\n莓莓滋野秀，纂纂濯花妍。\n戴响饶农笠，眠声羡钓船。\n罅云时露日，迷岫旋埋烟。\n酌酒聊相劳，斯仓竚有年。\n劳君歌闵雨，予志谢先贤。",
        "dynasty": "宋",
        "collection_info": null
    },
    {
        "uuid": "43a848902488391506622d4407710b2f",
        "title": "赋得败荷",
        "author": "宋祁",
        "content": "为结秋荷恨，因来沟水西。\n鱼惊一盖缺，龟落半巢低。\n细暗婵娟渚，香干㪍窣堤。\n茎枯萦茧绪，盘侧漏鲛啼。\n自此空瑶席，他年问浊泥。\n那堪塘上雨，点点共凄迷。",
        "dynasty": "宋",
        "collection_info": null
    },
    {
        "uuid": "32c29970a19980c58b10282c1203df3e",
        "title": "小荷",
        "author": "宋祁",
        "content": "濯雨拳红展，擎烟侧钿微。\n纔胜汉臣橐，未办楚人衣。\n矗矗閒攒沼，差差静隠矶。\n游防灵蔡重，戏怯孺鱼肥。\n茎弱从风靡，珠成恐浪挥。\n文鸳不肯去，始得蔽斜晖。",
        "dynasty": "宋",
        "collection_info": null
    },
    {
        "uuid": "97c5e1d35d03fba82b5573aeb85f311f",
        "title": "马上逢雪",
        "author": "宋祁",
        "content": "马上逢飞雪，都城触望新。\n天如不拟暝，树欲顿成春。\n霰急初鸣瓦，涂轻自压尘。\n洒逵先映璐，飘阙欲藏银。\n宛转呈歌丽，裴回逼舞真。\n散盐拂波乱，飞荚点星匀。\n密影俄飞盖，干花看钿轮。\n无烦湿潘鬓，今是二毛人。",
        "dynasty": "宋",
        "collection_info": null
    },
    {
        "uuid": "3e42d0f1f71d7c3dbc7eb8f001d3c1e1",
        "title": "南方未腊梅花已开北土虽春未有秀者因怀昔时赏玩成忆梅咏",
        "author": "宋祁",
        "content": "江南寒意薄，未腊见梅芳。\n为有轻盈态，都无浅俗香。\n倚风斜夕脸，呵雪噤晨妆。\n刀尺凭鲛杼，比邻託粉墙。\n高枝笼远驿，侧影照回塘。\n旷望黄昏月，嫶妍半夜霜。\n一身来上国，三载别炎方。\n不见南枝早，方惊北道长。\n当时犹引领，此际故回肠。\n泪尽羌人笛，魂销越使乡。\n危楼难极目，恨酒怯盈觞。\n未到卢家第，终虚白玉堂。",
        "dynasty": "宋",
        "collection_info": null
    },
    {
        "uuid": "2b811b4aff000e3235df0266153560b3",
        "title": "李少傅逸老亭",
        "author": "宋祁",
        "content": "逸驾欢迎养，飞轩适所宜。\n营菟兹寓老，趋鲤即闻诗。\n地胜心逾放，人閒趣自奇。\n嵩云来冒栋，荥溜下通池。\n静偶惟黄卷，僊谣杂紫芝。\n窗风伴披衽，檐月对支颐。\n相笔留齐榜，邦侯庆寿巵。\n美哉翚棘咏，兼记挂冠时。",
        "dynasty": "宋",
        "collection_info": null
    },
    {
        "uuid": "602a2be092b0a34b89e7ca4407f35620",
        "title": "答朱彭州惠茶长句",
        "author": "宋祁",
        "content": "芳茗标图旧，灵芽荐味新。\n摘侵云崦晓，收尽露腴春。\n焙暖烘苍爪，罗香弄缥尘。\n铛浮汤目徧，瓯涨乳花匀。\n和要琼为屑，烹须月取津。\n饮萸闻药录，奴酪笑伧人。\n雪沫清吟肺，冰甆爽醉唇。\n嗅香殊太觕，瘠气定非真。\n坐忆丹丘伴，堂思陆纳宾。\n由来撤腻鼎，讵合燎劳薪。\n得句班条暇，分甘捉麈晨。\n二珍同一饷，嘉惠愧良邻。",
        "dynasty": "宋",
        "collection_info": null
    },
    {
        "uuid": "7a159e7b81ba30314e8e8636c2abc217",
        "title": "答朱彭州喜雪",
        "author": "宋祁",
        "content": "雪集先何所，天彭关内州。\n云澌结河汉，风砾洒林丘。\n眩晃三霄接，缤纷一气浮。\n光逢晨晛薄，花得冥寒稠。\n拂树琼争动，萦墙粉暂留。\n缩毛惊莋马，埋目惮吴牛。\n客至兰矜曲，仙归鹤拥裘。\n盐边混熬素，玉处乱方流。\n併响鸣岩竹，分滋浃垄麰。\n印沙鸿雁喜，蔽叶鹧鸪愁。\n蒙福沾余润，称觞隔并游。\n锦官才涷雨，赓和负妍讴。",
        "dynasty": "宋",
        "collection_info": null
    },
    {
        "uuid": "46ded6c2307efd0ac38b451c4056c5e1",
        "title": "访李生野墅",
        "author": "宋祁",
        "content": "风物澹萧辰，陵阿访隠沦。\n野杠裁度马，溪路劣生尘。\n认菊知陶宅，观禾识鲁囷。\n林皋偏乐我，鱼鸟似留人。\n山霁羣妍露，林虚众籁新。\n长沮亟相语，非敢问迷津。",
        "dynasty": "宋",
        "collection_info": null
    },
    {
        "uuid": "9359272ac2540435e961f37c9cfd5daf",
        "title": "书怀寄郭正",
        "author": "宋祁",
        "content": "侨籍依三辅，愁颠徧二毛。\n星灰对遒尽，泪卷掩劬劳。\n併叹丝兼路，都捐笔与刀。\n思旌初不定，离绪仅堪缲。\n丑是流离子，材真朴遬曹。\n未成虞弁进，旋似郭竽逃。\n邑聚巑岏合，都城鬰律高。\n惟余故人意，恋恋剧绨袍。",
        "dynasty": "宋",
        "collection_info": null
    },
    {
        "uuid": "32816833cc2db0b9ed00e9ad47b219cc",
        "title": "萤",
        "author": "宋祁",
        "content": "腐化何微眇，孤光只自求。\n单飞一金跃，羣散数星流。\n废苑苍茫夜，离宫窈窕秋。\n戍埤同烬落，客幔共灯愁。\n明灭风前乱，裴回叶处留。\n人间厌白鸟，不为尽余羞。",
        "dynasty": "宋",
        "collection_info": null
    },
    {
        "uuid": "4c9a714421499307a0b7c2faccb9b273",
        "title": "和梅侍读给事秋雪",
        "author": "宋祁",
        "content": "朔气迎秋晏，因成糅雪飘。\n园宾惊早赋，郢曲爱新调。\n杂霰鸣寒萚，纷花混晚苕。\n光含阙边凤，温借省中貂。\n缟顷纔供望，盐波已屡销。\n今年属清思，旻宇其寥寥。",
        "dynasty": "宋",
        "collection_info": null
    },
    {
        "uuid": "25563e23f6071e6642415c5f9dae6cdf",
        "title": "立春前二日获雪",
        "author": "宋祁",
        "content": "佳雪春前降，层阴腊外留。\n日昏霏霰集，风定舞花稠。\n浩气皑皑徧，繁光衮衮流。\n洒林初乱坞，拂瓦暗平沟。\n洞矗三云仗，山迎万玉侯。\n客车羊作驾，仙氅鹤供裘。\n只有歌堪和，都无色可侔。\n险堆怜傍砌，斜湿爱侵帱。\n面旋成迟落，缤纷不顿休。\n粉塘连北渚，缟顷接西畴。\n兴往惟思戴，宾来但忆邹。\n絮痕侵柳动，盐影着波浮。\n宿莽攒瑶草，长堤卧素虬。\n正缘先毕雨，併欲润天麰。\n应祷驱民癠，呈祥溢里讴。\n长人蒙帝力，欢酌任言醻。",
        "dynasty": "宋",
        "collection_info": null
    },
    {
        "uuid": "81386092cfb62214faf031920d94cc1e",
        "title": "小雪",
        "author": "宋祁",
        "content": "低云淡河界，零霰集天涯。\n树乱三眠絮，丛迷五出花。\n舞风都拟重，入隙故成斜。\n密瓦平将半，前山暝欲遮。\n渐堪迷凈练，併欲误疏麻。\n粉出房陵水，盐飞海岸沙。\n舟来戴逵宅，客过李王家。\n此日长安酒，旗高未易赊。",
        "dynasty": "宋",
        "collection_info": null
    },
    {
        "uuid": "7d1551c3375f107f327f8c26782751cc",
        "title": "感怀",
        "author": "宋祁",
        "content": "天与疏慵地，人无荣进心。\n死灰差免溺，弃杖即成林。\n主诺固多暇，避贤怀所钦。\n难邀颍川凤，敢望汉台金。\n倚酒狂虽在，荷蓑岁已侵。\n恭闻容考绩，缘此未投簪。",
        "dynasty": "宋",
        "collection_info": null
    },
    {
        "uuid": "c33710febb423ff27bba8eb203e4b5fc",
        "title": "新笋成竹",
        "author": "宋祁",
        "content": "雨町犀株突，阳皋锦槊攒。\n窍均轩世律，皮解汉廷冠。\n冉冉生能直，萧萧意自寒。\n翠云舒作叶，碧血染为竿。\n梢弱烟方定，筠浮粉未干。\n抛阴照流水，迸节犯朱栏。\n会待翔鹓集，非缘戏马残。\n林间谁共赏，坐想七贤欢。",
        "dynasty": "宋",
        "collection_info": null
    },
    {
        "uuid": "4dc230e55524d2c8db087633fd8f4311",
        "title": "送马军范太尉",
        "author": "宋祁",
        "content": "平狄方开府，镌羌旧着名。\n新提建章骑，入领羽林兵。\n赐橐千金重，留车两印荣。\n已封头尚黑，休战髀还生。\n大旆前驱影，鸣铙后队声。\n軷坛胜算爵，客饭饫侯鲭。\n山背迷榆塞，云披认蓟城。\n介圭朝汉幄，扣仗侍轩营。\n怅别疏华恨，勤归杕杜情。\n君看画像处，麟阁近西清。",
        "dynasty": "宋",
        "collection_info": null
    },
    {
        "uuid": "33543d419c1f5106f5f2c27821f962dc",
        "title": "喜连君锡过郡",
        "author": "宋祁",
        "content": "稍稍客引去，依依君见过。\n胡为困重趼，正欲问无他。\n甑黍惊方熟，犀谈省旧讹。\n感余祗惝怳，衰罢有蹉跎。\n直取忧襟解，聊从醉弁俄。\n缓行清白酒，随意短长歌。\n皋壤星霜宴，缨瓖尘垢多。\n且应留从仆，同赏二山阿。",
        "dynasty": "宋",
        "collection_info": null
    },
    {
        "uuid": "cd4b6e4ed38abb238fb86f367da1d9a4",
        "title": "送闻大夫游西天",
        "author": "宋祁",
        "content": "五竺能仁里，重游路不迷。\n诏辞丹凤北，身到白龙西。\n野凈榴花早，林暄贝叶齐。\n暮云程次阔，斜月笠前低。\n燕岭长衔雾，金河不贮泥。\n梵王分供食，戍校接征鼙。\n窣堵方增饰，祇园得徧跻。\n无容带归锡，秦跸待新题。",
        "dynasty": "宋",
        "collection_info": null
    },
    {
        "uuid": "281efd6686fe40ca1e72d75e1db2ccd6",
        "title": "览中丞尚书谯陈二郡新诗",
        "author": "宋祁",
        "content": "自顷辞台路，陪京拥使珂。\n遗音追正始，新韵徧中和。\n赠答刘公数，登临叔子多。\n肠迴初有感，耳热遂成歌。\n惊梦春塘草，欢颜雪席酏。\n拍残吴子夜，唱杀楚阳阿。\n胜气笼云沆，清怀贮月波。\n无妨烁颜谢，莫独与羊何。\n谯里鸣驺入，陈郊露冕过。\n二邦留雅咏，棠树共婆娑。",
        "dynasty": "宋",
        "collection_info": null
    },
    {
        "uuid": "6e7f936eac48e1d76759278e93c6a8fa",
        "title": "感事寄子明中丞",
        "author": "宋祁",
        "content": "久玷三云从，仍叨千石荣。\n羸躯付多病，怯计会无成。\n出守非严助，何年召郄萌。\n风摧向阳藿，霜变度江橙。\n画阁勤听讼，春畴力劝耕。\n遂惭循吏术，姑促县官征。\n害马直宜去，劳鱼实恐赪。\n人心久忘战，朝议近论兵。\n戍锁关南数，边烽陇右明。\n将机犹嚄唶，贼胆尚纵横。\n说士争操牍，谋臣屈请缨。\n已闻疲转粟，安得但婴城。\n且许和戎利，重寻挠酒盟。\n安危繫公等，指授尽时英。\n幸有千金募，须容八阵精。\n待衰曹刿鼓，长揖亚夫营。\n刷愤宜修德，时巡况作京。\n矢方射嶓冢，力欲斩长鲸。\n宪纸言常屡，王涂日以清。\n悉心前席重，直指佞人惊。\n仗下霜余凛，班回佩倚鸣。\n早调黄铉鼎，催献恶枭羹。\n顾我罹飞语，于兹类倒行。\n鬼神惭贾谊，唇舌避君卿。\n直道今寥落，狂辞先猥并。\n椎如莫邪钝，伥若小冠盲。\n秦俗矜车甲，周诗赋旆旌。\n会当濡橐笔，企咏二边平。",
        "dynasty": "宋",
        "collection_info": null
    },
    {
        "uuid": "a1525e448b5ab8e11c706f3a5af0ca40",
        "title": "寄题外门亭园",
        "author": "宋祁",
        "content": "外家真大隠，亭圃枕城闉。\n谈树能留客，飞鸥不畏人。\n白云仙岭曙，修竹禊堂春。\n溪远寻难尽，林幽趣旋新。\n爱山仍作屐，裁縠便为巾。\n僧赴禺中饭，樵归落照邻。\n宅成翻忝相，里旧况依仁。\n千骑过从数，连章刻翠珉。",
        "dynasty": "宋",
        "collection_info": null
    },
    {
        "uuid": "289edf76e51e8ce8a657f26bf0526dfe",
        "title": "喜刁从事见过",
        "author": "宋祁",
        "content": "穷阎久藏疾，有客独迴轮。\n密契瞻松茂，羁怀慰蓼辛。\n犹龙八才子，嗅雉一畸人。\n藜藋仍开径，樵苏頼庶贫。\n吾僚青眼旧，今世白头新。\n尚倚王阳仕，终弹屋帻尘。",
        "dynasty": "宋",
        "collection_info": null
    },
    {
        "uuid": "39de4a6c64046316230a56ff22752083",
        "title": "杨都官知随阳君自蜀守为计倅既而出郡",
        "author": "宋祁",
        "content": "栈道迴忠驭，牢盆干计赀。\n文书三署草，兄弟五常眉。\n遽尔分符竹，欣然捧诏芝。\n疾驱关外传，奉引汉东旗。\n夕月同离恨，春膏徧我私。\n他年五君咏，应记阮咸麾。",
        "dynasty": "宋",
        "collection_info": null
    },
    {
        "uuid": "e4eec21ef0d6752b7510753296536216",
        "title": "和庞丞相",
        "author": "宋祁",
        "content": "顾我支离甚，惟公念不才。\n朱颜为列郡，白髮入中台。\n阁道通天禄，宫门拂斗魁。\n论班元后郑，作赋或延枚。\n病肘垂杨老，危心一橹摧。\n根愁江北变，叶喜洛阳来。\n自昔边州重，当年蜀驭催。\n烧烽看朔漠，扪井历崔嵬。\n粗可翻前史，何能调禁财。\n流光成浩荡，孤宦易嫌猜。\n曲外悲絃剩，机头谤锦开。\n无功惭远志，有吏笑然灰。\n左辖真虚忝，仙曹復滥陪。\n门鶋愁眩转，轩鹤老毰毸。\n倾否知攸往，成章恧所裁。\n贾生空问卜，楚客但劳媒。\n特召依明主，生还揖上台。\n缇油观册府，巾履记翘材。\n长跪怀人句，徐传道旧杯。\n今兹宣父冶，终得铸颜回。",
        "dynasty": "宋",
        "collection_info": null
    },
    {
        "uuid": "c2686f0f8361b62d82b300e1b2a16480",
        "title": "送常熟尉钱访",
        "author": "宋祁",
        "content": "隽誉高乡品，仙姿并国游。\n新恩绀纶绶，遗社酎金侯。\n赋阁诸伧笔，尘缁倦客裘。\n平明催冲鹢，几信候潮浚。\n下鼓莼萦箸，持螯酒溢瓯。\n江南三月草，为子剩离忧。",
        "dynasty": "宋",
        "collection_info": null
    },
    {
        "uuid": "580312e3dc961881b9c907ef7903457c",
        "title": "寄王崇",
        "author": "宋祁",
        "content": "筑室占层峰，高眠商岭东。\n钵熏诸佛饭，窗占上皇风。\n饵桂将成父，搴芝固有童。\n惊猿参唳鹤，伸鸟杂经熊。\n客有希何点，人多拜德公。\n春云不持寄，谁欲问山中。",
        "dynasty": "宋",
        "collection_info": null
    },
    {
        "uuid": "8a1a291696227c6fdd0fb2010c8e9ce7",
        "title": "咏史",
        "author": "宋祁",
        "content": "古有容容福，人讥龊龊员。\n生能巧非奏，死戒直如弦。\n欲重高门地，非论媚竈天。\n诗书大儒冢，丝竹后堂旃。\n东阁翻刍马，西园窃富钱。\n道谋谁执咎，户选不因贤。\n朱鼓成妖日，羌鹖入贺年。\n须防反室诏，终取阖门怜。\n异日谗成锦，先时默似蝉。\n空贻后人嘆，流涕掩青编。",
        "dynasty": "宋",
        "collection_info": null
    },
    {
        "uuid": "e4f1df6bb5b093aa63d4a523bd2dcc0f",
        "title": "赠通教大士善升",
        "author": "宋祁",
        "content": "此心通妙法，他劫侍尊颜。\n水月何尝动，烟云相与閒。\n香浮经叶暗，霜点颔髭班。\n施宝上人往，衔花谷鸟还。\n梵潮鸣夜浦，天柱落秋山。\n句偈聊持赠，非缘文字间。",
        "dynasty": "宋",
        "collection_info": null
    },
    {
        "uuid": "b73f0ab766067cc79ebd696bdad85cb3",
        "title": "奉和长兄岁晏抒怀",
        "author": "宋祁",
        "content": "天暮雪云繁，相将客兔园。\n老从星髮见，岁伴日车翻。\n别叶晴犹舞，征鸿暝更轩。\n事君纔寸禄，知我是空言。\n竞进家争璧，同声伯有埙。\n重吟探怀句，更代一狐温。",
        "dynasty": "宋",
        "collection_info": null
    },
    {
        "uuid": "95b6843013b9429d646bbb04641fd5e5",
        "title": "寄天休学士",
        "author": "宋祁",
        "content": "春暝蓬山直，知君思绪多。\n玉蟾吟泻滴，朱幕卧生波。\n谈麈飘无几，书刀削久讹。\n鱼沈江上梦，鸡唱汝南歌。\n落蔕灯煤暗，双盘露蘂和。\n烟浮温室树，云澹客星河。\n牟首传清𢧕，章沟迭迥鼍。\n子云惟寂寞，尚自奈嘲何。",
        "dynasty": "宋",
        "collection_info": null
    },
    {
        "uuid": "b87bd5e2dd501e7976a86e2f225943b8",
        "title": "夏日旧疢间发",
        "author": "宋祁",
        "content": "老至非无素，忧来讵一源。\n河鱼真得疾，床蚁误成喧。\n㕮咀供晨匕，蹒跚逼夕轩。\n何宜忝蓬观，祗合令文园。\n霜挫颠毛秃，云添眼膜昏。\n问天宁有祷，依佛即忘言。\n燕麦摇风砌，蚌苔压雨垣。\n冒荣难自效，三宿恋君恩。",
        "dynasty": "宋",
        "collection_info": null
    },
    {
        "uuid": "a3297b41d2b3355e109873f034f5043a",
        "title": "兰皋亭",
        "author": "宋祁",
        "content": "信美兰皋地，疏椽构迥轩。\n山林閒处乐，溪濑静中喧。\n春桂开前坞，秋菘接后园。\n舟来无尽曲，客到不空罇。\n夕月生帷鉴，晴云抱栋痕。\n主人贪紬绩，未暇答惊猿。",
        "dynasty": "宋",
        "collection_info": null
    },
    {
        "uuid": "d0e47b31d916457f05654e23648daf1a",
        "title": "送胡学士赴益州漕",
        "author": "宋祁",
        "content": "帝念西南重，频年辍俊翘。\n还临二星野，催驾一封轺。\n地出褒中险，梯连剑外遥。\n蹲鸱蔽川沃，流马饷军饶。\n檄去方移蜀，书成遂荐谯。\n客橙熏露夕，官锦濯霞朝。\n卓市醪华美，渝僮舞势趫。\n省兰聊罢幄，亭柳重攀条。\n烦使资游刃，归怀极本朝。\n前知宣布曲，即日徧欢谣。",
        "dynasty": "宋",
        "collection_info": null
    },
    {
        "uuid": "394ccfe212c9668796cdd3e3d0c3110e",
        "title": "羸疾益间呈聂长孺学士",
        "author": "宋祁",
        "content": "病绪蹇骚骚，弥旬旷坐曹。\n缘忧初得损，非巧亦成劳。\n计月销双臂，惊年变二毛。\n隙尘间日满，铛药晬时熬。\n顾此逢熙盛，纷吾异俊髦。\n滥趋华雉省，清舐翠螭毫。\n数米仍能饱，抢榆不顾高。\n聊寻秘方枕，更缮养生刀。\n夕穗含风月，秋禽企露皋。\n比来差胜晤，有意伴持螯。",
        "dynasty": "宋",
        "collection_info": null
    },
    {
        "uuid": "becac280ec9417a777fdbe3e7c0e3e74",
        "title": "予昔游云台观谒希夷先生陈抟祠堂缅想其人今追作此诗",
        "author": "宋祁",
        "content": "仙馆三峰下，年华百岁中。\n梦休孤蝶往，蜕在一蝉空。\n蕊笈微言秘，霄晨浩气通。\n丹遗舐后鼎，林遣御余风。\n市雾沈荒白，餐霞委暗红。\n峨眉有归约，飞步与谁同。",
        "dynasty": "宋",
        "collection_info": null
    },
    {
        "uuid": "cfda5b92f78d8f0d90a8abc8ed804a48",
        "title": "还乡",
        "author": "宋祁",
        "content": "自昔去先闬，乃今还故庐。\n陇桑濡露外，岩桂遣风余。\n稍识乌衣巷，相过栗里舆。\n感存横涕数，道旧愬杯徐。\n水涸溪容耗，林残野气疏。\n鸟喧晴处陌，烟宿暝时墟。\n彭泽期归去，临邛喜第如。\n击鲜无久慁，趋局畏官书。",
        "dynasty": "宋",
        "collection_info": null
    },
    {
        "uuid": "4938cd8f69f80b2488d926cbda11db7f",
        "title": "忆浣花泛舟",
        "author": "宋祁",
        "content": "早夏清和在，晴江沿泝时。\n岸风摇鼓吹，波日乱旌旗。\n醉帟牵缃蔓，游鬟扑绛蕤。\n树来惊浦近，山失悟舟移。\n雅俗西南盛，归轺东北驰。\n此欢那復得，抛恨寄天淮。",
        "dynasty": "宋",
        "collection_info": null
    },
    {
        "uuid": "420c55518652741a323ab08a12737959",
        "title": "大像阁",
        "author": "宋祁",
        "content": "追碧被层颠，灵姿映大千。\n天光白毫际，山色钿螺边。\n海客供鬘贝，江神捧坐莲。\n衔花驯鹿往，投钵毒龙眠。\n影压中流浪，香飘万里船。\n慈威济终古，何止一长川。",
        "dynasty": "宋",
        "collection_info": null
    },
    {
        "uuid": "35d8f5a0855f22e7bda37c46cb41e1b9",
        "title": "览蜀宫故城作",
        "author": "宋祁",
        "content": "国破江山老，人亡岸谷摧。\n鸳飞今日瓦，鹿聚向时台。\n故苑犹霏雪，荒池但劫灰。\n赪遗糊处壤，阖记数残枚。\n恨月窥林下，悲风觅陇来。\n依城狐独速，失厦燕裴回。\n废社纔存柳，阴垣自上苔。\n有情惟杜宇，长为故王哀。",
        "dynasty": "宋",
        "collection_info": null
    },
    {
        "uuid": "2a9a005aa36359903c79dd298a9d8162",
        "title": "早夏出城书所见成篇",
        "author": "宋祁",
        "content": "肃驾来墟落，悠然瞩霁氛。\n飞花缺林影，惊鹭破洲羣。\n牧径寻还失，荛歌断更闻。\n平芜与天远，孤日带霞曛。\n梁雉今谁嗅，城狐古不熏。\n楚人矜节物，腰艾斗兰芬。",
        "dynasty": "宋",
        "collection_info": null
    },
    {
        "uuid": "d5701e5310c528b047a883df06d9b580",
        "title": "咏石",
        "author": "宋祁",
        "content": "胜具论终古，寻幽属政成。\n待时藏磊落，得地斗峥嵘。\n锦驳苔文露，虹浮玉气明。\n梦池分到影，窗岫让吟情。\n乍恐翻湘燕，真疑刻汉鲸。\n滴秋湖溜入，触晓寺云生。\n紫汉仙机远，西陵客棹轻。\n映花雕槛接，碍竹翠鞭横。\n扣鼓非临岸，传书异谷城。\n愿将侯鹊瑞，旦暮奉承平。",
        "dynasty": "宋",
        "collection_info": null
    },
    {
        "uuid": "8bd5a6928ffd34cefa6b30d5bfeb77f6",
        "title": "春雪",
        "author": "宋祁",
        "content": "迟旭收天宇，层阴糅雪英。\n傍阶聊积玉，妆树旋消琼。\n越驿兼梅坠，章台代絮萦。\n风回飞自急，池暖白犹轻。\n晓溜承隅滴，寒澌逼沼生。\n持杯一相劳，膏脉趁春耕。",
        "dynasty": "宋",
        "collection_info": null
    },
    {
        "uuid": "de239adad1bb0b7dc7b720348ad8edaa",
        "title": "书局梅圣俞刘仲更二学士讣问继至潸然有感",
        "author": "宋祁",
        "content": "二子继沦阏，惜哉难具论。\n麈毛如昨语，墨藁未干痕。\n翣雾迷归柩，{流氵=忄}风惨葬原。\n风流尽逝水，日月促陈根。\n从古死皆有，由来命罕言。\n病夫长恸罢，翻幸岿然存。",
        "dynasty": "宋",
        "collection_info": null
    },
    {
        "uuid": "f3e5cf37c7c4f931df39843449571178",
        "title": "思归",
        "author": "宋祁",
        "content": "心悸真摧橹，年衰逼异粮。\n西征何日赋，东走向来狂。\n遂隔承明谒，虚称建礼郎。\n去都魂黯黯，思幄泪浪浪。\n见䓞惭纡绶，逢荷误索囊。\n醒无次公酒，老畏侍中香。\n前席初延问，烦言已中伤。\n翕眉争恃笑，绕指讵容钢。\n事隠或投杼，根危因拔杨。\n阴收主父草，几落党人章。\n雾露淮天恶，亭皋楚塞长。\n平时犹有感，尔日固迴肠。\n溪涨淹蒲牒，洲风挫药房。\n芿区晴外远，山迭暝前苍。\n毒虺寒犹蠚，饥豺昼不藏。\n若为贪坐阁，自此戒垂堂。\n沦骨深恩在，雕虫绪业荒。\n身孤惟夕梦，时到黼帷傍。",
        "dynasty": "宋",
        "collection_info": null
    },
    {
        "uuid": "e16df9d6d5ea396813cec4fbae8d096d",
        "title": "硖石寺",
        "author": "宋祁",
        "content": "衮衮上层巅，飞空宝构联。\n山林楚遗塞，楼阁佛诸天。\n午剎中峰影，晨香众壑烟。\n奫沦一水注，开闢二崖穿。\n旭日生岩罅，归云宿橑边。\n吾游常草草，暂对社师莲。",
        "dynasty": "宋",
        "collection_info": null
    },
    {
        "uuid": "9953e0af7f7bbab6c598b7622df70466",
        "title": "哭中山公三十韵",
        "author": "宋祁",
        "content": "天欲鸣文铎，公先露上珍。\n谈锋贯千载，文纬补三辰。\n海浪扶鹏徙，雝朝簉鹭振。\n荡邪初奏雅，闢路近还淳。\n汗竹刊譌徧，仙蔾递宿勤。\n汉家方授记，赵世本多神。\n稍上窔辽禅，亲逢堀吻巡。\n每篇称陆贾，四颂识崔骃。\n接昼来词禁，轩霞切睿宸。\n金声兼振玉，丝绪遂成纶。\n预读兰图字，时参豹尾尘。\n批成五色诏，乞守两朱轮。\n虎幄思贤数，鳌山召节新。\n请闻裨帝采，有意靖宫邻。\n畀虎潜兴谮，犹龙讵肯驯。\n符鱼贪六六，国猘避狺狺。\n东震重光启，南箕哆焰沦。\n触邪观豸久，敛手避骢频。\n勇退宁无谓，斜飞故有因。\n终承紫芝召，还返碧桃春。\n丁直何尝屈，兰幽止自纫。\n歌成接舆凤，书止太初麟。\n竟遂东平乐，非忧宣子贫。\n蒙庄祥止止，尼父诲循循。\n久负骑星望，非图彻瑟晨。\n夜歌忽稀薤，仙寿顿摧椿。\n奠乏刍如玉，碑须臼受辛。\n成蹊三榜士，坠泪四州民。\n自此亡遗直，谁将赎百身。\n他年虎贲饮，无復老成人。",
        "dynasty": "宋",
        "collection_info": null
    },
    {
        "uuid": "d94aedb04928ba40289a5b39cbabcdad",
        "title": "三泉县龙洞洞门深数十步呀然復明皆自然而成",
        "author": "宋祁",
        "content": "虬洞閟灵峰，缘虚一线通。\n云披双壁敞，树补半岩空。\n穊竹森烟纛，飞泉曳玉虹。\n重萝不肯昼，阴壑自然风。\n岭断天斜碧，崖倾日倒红。\n浮邱邈难遇，留恨翠微中。",
        "dynasty": "宋",
        "collection_info": null
    },
    {
        "uuid": "eb5a04ce669002a0c8d98c89308c9159",
        "title": "次韵和李长学士正月二十八日出郊见寄之作",
        "author": "宋祁",
        "content": "雅俗传祠日，年华重宴辰。\n初阳澹江雾，小雨破街尘。\n客盖浮轻吹，斋刀俨后陈。\n林芳催兔目，原色换龙鳞。\n壤路歌声杂，褠倡舞迭新。\n持杯徧酬客，惟欠眼中人。",
        "dynasty": "宋",
        "collection_info": null
    },
    {
        "uuid": "183b44aebc930d701cf935eaee35249a",
        "title": "纪赠致政燕侍郎",
        "author": "宋祁",
        "content": "中朝鹄髮俊，得谢宠安车。\n碧落超新秩，承明别旧庐。\n叔时今老矣，司寇此归欤。\n画有封厨秘，诗多乙牍余。\n云情元自远，舟意本常虚。\n酌酒朋三寿，挥金辈二疏。\n深恩仍给俸，令子復将舆。\n几日西清对，留光惇史书。",
        "dynasty": "宋",
        "collection_info": null
    },
    {
        "uuid": "37dd9de5b36d10153b5b24b713674f3f",
        "title": "答程职方冬至前一日江上观鱼",
        "author": "宋祁",
        "content": "岁晏修渔事，邀宾俯碧流。\n鸣榔截横浦，丛糁聚寒洲。\n舴艋争离合，鸬鷀巧泛浮。\n鲂来比河上，鳊出似槎头。\n雪脍供庖俎，梅齑促宴瓯。\n言诗知有意，不为百金求。",
        "dynasty": "宋",
        "collection_info": null
    },
    {
        "uuid": "c50c11232e0e3068ae02d2b3e4453905",
        "title": "抒怀呈同舍",
        "author": "宋祁",
        "content": "本自草茆贱，非贪箕斗名。\n客心摧似橹，官谤沸如羹。\n昼役迴肠数，秋扶病体轻。\n长年书转忘，多露涕先横。\n已分嘲扬吃，频遭詈楚伧。\n矜毗两蜗角，荣辱一棋枰。\n越蟹丹螯美，吴莼紫线萦。\n他年五斗米，犹足代寒耕。",
        "dynasty": "宋",
        "collection_info": null
    },
    {
        "uuid": "6449ec150a613f7ed2f21444c98fb3e6",
        "title": "自咏",
        "author": "宋祁",
        "content": "客舍张罗静，流年激箭过。\n愁余惊斛满，泪尽觉珠多。\n鶗鴂悲秋极，芎藭奈疾何。\n振缨清浊水，持酒短长歌。\n潘岳伤憀栗，苏生困揣摩。\n经纶谁一问，薖轴老中阿。",
        "dynasty": "宋",
        "collection_info": null
    },
    {
        "uuid": "1f8b2cab5a85cb64321f828fe7fb9c00",
        "title": "蜀地海棠繁媚有思加腻干丰条苒弱可爱北方所未见诸公作诗流播西人余素好玩不能自默然所道皆在前人陈迹中如国风申章亦无愧云",
        "author": "宋祁",
        "content": "蜀道天余煦，珍葩地所宜。\n浓芳不隠叶，併艷欲然枝。\n襞綵分羣萼，均霞点万蕤。\n迴文锦成后，夹煎燎烘时。\n蜂蕊迎衔密，鶑梢向坐危。\n浅深双绝态，啼笑两妍姿。\n绛节排烟竦，丹釭落带垂。\n童容鄣畏薄，便面到忧迟。\n媚日能徐照，暄风肯遽吹。\n惜观当晼晚，留恨付离披。\n丽极都无比，繁多仅自持。\n损香饶麝柏，照影欠瑶池。\n画要精侔色，歌须巧骋辞。\n举尊频语客，细摘玩芳期。",
        "dynasty": "宋",
        "collection_info": null
    },
    {
        "uuid": "09417f91f2fee4058d82f8eeb02b6f68",
        "title": "送赵御史仲礼之任南台并柬兼善达公经历元载王公用道孔公二御史",
        "author": "宋祁",
        "content": "天子龙沙拜法官，议郎亲戴辟邪冠。\n晓辞漠北冰霜重，秋到江南草树寒。\n谏疏频烦明主听，题诗长共故人看。\n应怜闾里诛求急，尚布朝廷礼意宽。\n幕下风清鸣一鹗，台端雪霁见双鸾。\n寥寥渡海三冬翮，翙翙凌空五色翰。\n晋代新亭苍藓合，梁朝旧地土花残。\n石城慷慨悲袁粲，别墅风流忆谢安。\n千里凭高麾绣斧，几回揽辔并银鞍。\n诤臣事业须公等，努力明时匪素餐。",
        "dynasty": "宋",
        "collection_info": null
    },
    {
        "uuid": "24febbe1cdd542e4e049a9c1fd9e95ff",
        "title": "去年十月赴淮阳今实周一岁岁中三迁遂直内禁作诗记其出处",
        "author": "宋祁",
        "content": "去年诏赴淮阳郡，手合鱼符拥使辀。\n今岁恩叨玉堂署，头簪凤笔从宸游。\n孤蓬逐吹无时定，倦鸟逢林只自休。\n暗隙遂容私照日，奔湍信有不沈舟。\n身归讵敢夸三组，目眩何能读九丘。\n白髮纷垂文思轧，此生荣遇若为酬。",
        "dynasty": "宋",
        "collection_info": null
    },
    {
        "uuid": "147ad3868c39c5f2cff3a8d73ef902f5",
        "title": "南郊祠所上章摄事二首  其一",
        "author": "宋祁",
        "content": "七里城南路，斋祠宿下房。\n远烟晨燎地，斜日夕牲场。",
        "dynasty": "宋",
        "collection_info": null
    },
    {
        "uuid": "3057c837194fdb0584104246f9e904c7",
        "title": "南郊祠所上章摄事二首  其二",
        "author": "宋祁",
        "content": "上辛兹摄事，瑞祝本通天。\n自此春秋笔，还书大有年。",
        "dynasty": "宋",
        "collection_info": null
    },
    {
        "uuid": "d9672566fc34ee31a7db010e36ba4357",
        "title": "和人禁中作",
        "author": "宋祁",
        "content": "钧曲来深殿，宫花出御沟。\n云天正如画，壁月在西楼。",
        "dynasty": "宋",
        "collection_info": null
    },
    {
        "uuid": "c172dbeeba9260dda35c493f8ad78373",
        "title": "太祖永昌陵",
        "author": "宋祁",
        "content": "石马开陵道，阴虬结庙阿。\n飞云似不去，疑误大风歌。",
        "dynasty": "宋",
        "collection_info": null
    },
    {
        "uuid": "d87350849233f58e9464b06d43ad6860",
        "title": "太宗永熙陵  其一",
        "author": "宋祁",
        "content": "白虎晨湍迥，青龙夕雾和。\n汉陵人易识，流水记岥岮。",
        "dynasty": "宋",
        "collection_info": null
    },
    {
        "uuid": "7f6d2ac2fe8c56a983b46c4b44846aff",
        "title": "太宗永熙陵  其二",
        "author": "宋祁",
        "content": "故老今多丧，严祠日愈新。\n青青陵上杏，神护五株春。",
        "dynasty": "宋",
        "collection_info": null
    },
    {
        "uuid": "26115eb34deaed7732d143900f6c1c91",
        "title": "真宗永定陵  其一",
        "author": "宋祁",
        "content": "金石凝虚笋，旌旗落暗尘。\n唐尧遂不见，空有进羹人。",
        "dynasty": "宋",
        "collection_info": null
    },
    {
        "uuid": "83b0fe53a1708fbe6fa4d782415ce7c1",
        "title": "真宗永定陵  其二",
        "author": "宋祁",
        "content": "洛水萦祠外，嵩云泊栋端。\n桥山何必问，只是葬衣冠。",
        "dynasty": "宋",
        "collection_info": null
    },
    {
        "uuid": "9fa9066d8c6c0a5f026dcc9a23076eba",
        "title": "咏水红",
        "author": "宋祁",
        "content": "夏砌绿茎秀，秋檐红穗繁。\n终然体不媚，无乃对虞翻。",
        "dynasty": "宋",
        "collection_info": null
    },
    {
        "uuid": "965580d6adfee3a3048b2915184dfac5",
        "title": "和延州经略庞龙图八咏 迎熏亭",
        "author": "宋祁",
        "content": "飞宇棘南傃，以待风之熏。\n因君奉扬力，并慰塞下人。",
        "dynasty": "宋",
        "collection_info": null
    },
    {
        "uuid": "f7807c7771f984281bc8335791155b82",
        "title": "和延州经略庞龙图八咏 供兵硙",
        "author": "宋祁",
        "content": "硙湍方电激，麯屑已云霏。\n诚哉智者乐，力少功不赀。",
        "dynasty": "宋",
        "collection_info": null
    },
    {
        "uuid": "3050562cd96b4792a7dd25bfc5eede50",
        "title": "和延州经略庞龙图八咏 延利渠",
        "author": "宋祁",
        "content": "遵蒙本山下，渠激流且迅。\n无嫌万折劳，思迴九里润。",
        "dynasty": "宋",
        "collection_info": null
    },
    {
        "uuid": "4fed235cd253da22fb9287e65d8e5d2c",
        "title": "和延州经略庞龙图八咏 柳湖",
        "author": "宋祁",
        "content": "波平柳苒苒，湖与柳共色。\n攀条弄潺湲，坐送春晖昃。",
        "dynasty": "宋",
        "collection_info": null
    },
    {
        "uuid": "2c5b1756c9a68a81155f9050b13f4220",
        "title": "和延州经略庞龙图八咏 飞盖园",
        "author": "宋祁",
        "content": "千骑亟游赏，宾盖纷相随。\n不知是日欢，何如清夜时。",
        "dynasty": "宋",
        "collection_info": null
    },
    {
        "uuid": "cf51efcc3e229150f8c8491979269cd7",
        "title": "和延州经略庞龙图八咏 翠漪亭",
        "author": "宋祁",
        "content": "凭栏玩文漪，日与赏心遇。\n汀篠陵砌繁，沙禽冒波翥。",
        "dynasty": "宋",
        "collection_info": null
    },
    {
        "uuid": "ae31b9f2197359204d94be7809eaf172",
        "title": "和延州经略庞龙图八咏 禊堂",
        "author": "宋祁",
        "content": "悠悠水周堂，堂上列禊宾。\n宾劝使君酬，无为负良辰。",
        "dynasty": "宋",
        "collection_info": null
    },
    {
        "uuid": "d48b2ae98c091d3dbb917084e8cb51d6",
        "title": "和延州三咏 济胜桥",
        "author": "宋祁",
        "content": "溪光倒彴影，彴影跨溪垠。\n非论权取意，聊订济涉仁。",
        "dynasty": "宋",
        "collection_info": null
    },
    {
        "uuid": "33b0a25ee02a3bd0e434e4761b1aa67b",
        "title": "和延州三咏 八览亭",
        "author": "宋祁",
        "content": "亭轩入空碧，极眺烦虑开。\n汉树有葱蒨，陇云多徘徊。",
        "dynasty": "宋",
        "collection_info": null
    },
    {
        "uuid": "7a1d2cb36eaf58d558db4183efe0237c",
        "title": "和延州三咏 清润堂",
        "author": "宋祁",
        "content": "水容静若鑑，天影倒虚明。\n勿使川风动，波生便不平。",
        "dynasty": "宋",
        "collection_info": null
    },
    {
        "uuid": "633c664f19aa1640d535466ceae66ca8",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 牡丹",
        "author": "宋祁",
        "content": "压枝高下锦，攒蕊浅深霞。\n迭綵晞阳媚，鲜葩照露斜。",
        "dynasty": "宋",
        "collection_info": null
    },
    {
        "uuid": "cb61684ca8e6297d0ffe168b68d0f4c8",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 澹红石榴",
        "author": "宋祁",
        "content": "移植自西南，色浅无媚质。\n不竞灼灼花，而效离离实。",
        "dynasty": "宋",
        "collection_info": null
    },
    {
        "uuid": "28cc7596e5a27b20fefb20e508f03c39",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 蜀葵",
        "author": "宋祁",
        "content": "红白相嗣繁，色纯香亦浅。\n相对庭户间，俗尚焉能免。",
        "dynasty": "宋",
        "collection_info": null
    },
    {
        "uuid": "b0a8ceb49392926d04a0373c565563be",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 萱草",
        "author": "宋祁",
        "content": "修茎无附叶，繁萼攒庭首。\n每欲问诗人，定得忘忧否。",
        "dynasty": "宋",
        "collection_info": null
    },
    {
        "uuid": "8db45a793c9643157e72ec335fec01f1",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 芍药",
        "author": "宋祁",
        "content": "有名见郑风，今赏异畴日。\n采花当采根，可能治民疾。",
        "dynasty": "宋",
        "collection_info": null
    },
    {
        "uuid": "6dc191701dffcefce2a66262d1b103f1",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 竹",
        "author": "宋祁",
        "content": "修修稍出类，辞卑不肯丛。\n有节天容直，无心道与空。",
        "dynasty": "宋",
        "collection_info": null
    },
    {
        "uuid": "547d343037541a7c732663fe08213821",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 菊",
        "author": "宋祁",
        "content": "纤茎寒始密，秀叶晚逾滋。\n芳意君须识，羣葩摇落时。",
        "dynasty": "宋",
        "collection_info": null
    },
    {
        "uuid": "1723db7295f79e24cd8378a189ce4bee",
        "title": "潄玉斋前杂卉皆龙图王至之所植各赋一章凡得八物或赏或否亦应乎至之意欤遂写寄至之 芭蕉",
        "author": "宋祁",
        "content": "不枝惟叶茂，无干信中空。\n所以免摧折，为依君子风。",
        "dynasty": "宋",
        "collection_info": null
    },
    {
        "uuid": "cb9185b90a99a98b42a129938c0faec3",
        "title": "春望杂咏 归雁",
        "author": "宋祁",
        "content": "刷羽梁王池，春至欲言归。\n牵我东南恨，随君西北飞。",
        "dynasty": "宋",
        "collection_info": null
    },
    {
        "uuid": "9b723a7f8b46bcee06416a538eaa7502",
        "title": "春望杂咏 远树",
        "author": "宋祁",
        "content": "如帷復如荠，历历映沧洲。\n故障千里目，剩作一重愁。",
        "dynasty": "宋",
        "collection_info": null
    },
    {
        "uuid": "fea2843980288763836d6d169bae79db",
        "title": "次韵罢相游故园",
        "author": "宋祁",
        "content": "戟棨严门第，镮金倦带围。\n如公三事老，从古几人归。",
        "dynasty": "宋",
        "collection_info": null
    },
    {
        "uuid": "f1be3e2a217dbc9a92f8b36630322c0f",
        "title": "修竹",
        "author": "宋祁",
        "content": "北户静无尘，萧萧玩翠筠。\n此时刀笔手，惭愧杀青人。",
        "dynasty": "宋",
        "collection_info": null
    },
    {
        "uuid": "1fb2e087989493bea468396aa46cf979",
        "title": "濠上",
        "author": "宋祁",
        "content": "庄生坐濠上，下玩戏鱼跃。\n鱼固不知人，人奚谓鱼乐。",
        "dynasty": "宋",
        "collection_info": null
    },
    {
        "uuid": "db46fe3db6774f9564fc26609ad1566f",
        "title": "闻蛙二首  其一",
        "author": "宋祁",
        "content": "蛙声直可厌，聒耳横相干。\n怒气何关勇，私鸣不为官。",
        "dynasty": "宋",
        "collection_info": null
    },
    {
        "uuid": "8403f88256fd2c0a167ebb2b20199222",
        "title": "闻蛙二首  其二",
        "author": "宋祁",
        "content": "膨脝枵怒腹，日夕沸溪干。\n羣响何容罢，时无牡鞠官。",
        "dynasty": "宋",
        "collection_info": null
    },
    {
        "uuid": "b205a527ab910c6426ce2a265481ed05",
        "title": "古来吟",
        "author": "宋祁",
        "content": "古来韦与杜，阀阅冠当年。\n今日城南问，惟余尺五天。",
        "dynasty": "宋",
        "collection_info": null
    },
    {
        "uuid": "83a378b18ab9655e5980f22a0a901e98",
        "title": "竹",
        "author": "宋祁",
        "content": "新笋渐盈尺，新梢已铺瓦。\n燕雀忽相惊，深沈似隆夏。",
        "dynasty": "宋",
        "collection_info": null
    },
    {
        "uuid": "2dea0369a9c3ef0a12458cb4f3fc1a56",
        "title": "九日",
        "author": "宋祁",
        "content": "长爱鸭陂头，平波澹不流。\n相君时独泛，准拟五湖舟。",
        "dynasty": "宋",
        "collection_info": null
    },
    {
        "uuid": "d821377b07d09874d8a353321b1a8664",
        "title": "古意  其一",
        "author": "宋祁",
        "content": "肆威矜逐逐，索党恣狺狺。\n盗跖真知道，余财欲污人。",
        "dynasty": "宋",
        "collection_info": null
    },
    {
        "uuid": "f4a5e748f572d0b841f7f2bab01306ca",
        "title": "古意  其二",
        "author": "宋祁",
        "content": "青松独受命，停雪待阳春。\n一遇樵人斧，同成朴樕薪。",
        "dynasty": "宋",
        "collection_info": null
    },
    {
        "uuid": "967aaebeb0c3c02b5ca1126a533e4199",
        "title": "古意  其三",
        "author": "宋祁",
        "content": "虎啸云岩下，风生林岭隅。\n须防威可假，慎勿逐城狐。",
        "dynasty": "宋",
        "collection_info": null
    },
    {
        "uuid": "5875d9f8527b1d4d5edecf6949300b4d",
        "title": "古意  其四",
        "author": "宋祁",
        "content": "持鹬蚌谋壮，贪蝉鹊意深。\n渔人一拱手，弹者笑依林。",
        "dynasty": "宋",
        "collection_info": null
    },
    {
        "uuid": "baef94c729501644df2b1ad3f72bf555",
        "title": "西斋新植萱草甚多作问答绝句二首 问",
        "author": "宋祁",
        "content": "腻蘤金英扑，纤莛玉段抽。\n萱如解荣悴，争合自忘忧。",
        "dynasty": "宋",
        "collection_info": null
    },
    {
        "uuid": "69021105847ae70948090fb228f6bbb5",
        "title": "西斋新植萱草甚多作问答绝句二首 答",
        "author": "宋祁",
        "content": "我有忘忧号，君为忧世人。\n欲忧忧底事，胡不暂怡神。",
        "dynasty": "宋",
        "collection_info": null
    },
    {
        "uuid": "42bdd95d1fe0d9e90be3bf23ee2a12e3",
        "title": "僧房白莲",
        "author": "宋祁",
        "content": "水风披玉蘤，溪露泫瑶津。\n花意如师意，宗雷社裏人。",
        "dynasty": "宋",
        "collection_info": null
    },
    {
        "uuid": "35d21296e5d9d70a514fb18ef3bb6de6",
        "title": "重怀和靖林逋",
        "author": "宋祁",
        "content": "高士非求死，天教陨少微。\n云疑隠居在，犹傍岭头归。",
        "dynasty": "宋",
        "collection_info": null
    },
    {
        "uuid": "9b89a3442a40abc5a0cd4e5f3e7e6864",
        "title": "秋夕不寤",
        "author": "宋祁",
        "content": "倦枕回尤数，东方不肯明。\n只将无睡耳，终夜着蛩声。",
        "dynasty": "宋",
        "collection_info": null
    },
    {
        "uuid": "b8abc3ee031078ae388fa0dc5304457a",
        "title": "闰九月晦日登舟二首  其一",
        "author": "宋祁",
        "content": "淮平舟未进，远绪怅依依。\n勿谓王孙怨，先如春草归。",
        "dynasty": "宋",
        "collection_info": null
    },
    {
        "uuid": "445e9cbb35d72c19c9e4957029933c6c",
        "title": "闰九月晦日登舟二首  其二",
        "author": "宋祁",
        "content": "二山皆在眼，未忍去淮津。\n三宿宁无恋，况非桑下人。",
        "dynasty": "宋",
        "collection_info": null
    },
    {
        "uuid": "90c73a7cdb048158cae641d92b8328b4",
        "title": "次韵和奉宁太尉相公见寄二首  其一",
        "author": "宋祁",
        "content": "赉弼昔营野，代工天眷深。\n此时萧散乐，却似住岩阴。",
        "dynasty": "宋",
        "collection_info": null
    },
    {
        "uuid": "19da85aa28f179b8176064c0ff0c8d6e",
        "title": "次韵和奉宁太尉相公见寄二首  其二",
        "author": "宋祁",
        "content": "儒藴披幽笈，仙图启秘关。\n嵩云为雨罢，来伴相君閒。",
        "dynasty": "宋",
        "collection_info": null
    },
    {
        "uuid": "0adc2a64381c96e2a0a156b9d7f0e444",
        "title": "挑灯杖",
        "author": "宋祁",
        "content": "处膏非自润，在寸敢矜长。\n试用蔀家暗，迴为邻壁光。",
        "dynasty": "宋",
        "collection_info": null
    },
    {
        "uuid": "f144b580265366898c2c4595552fd926",
        "title": "书斋前柏八株森植翠茂",
        "author": "宋祁",
        "content": "总总长柯上，离离翠实疏。\n休夸冒霜雪，仅得守门闾。",
        "dynasty": "宋",
        "collection_info": null
    },
    {
        "uuid": "a890234fb1cbc7e9200a04761320e6dd",
        "title": "一百五日作  其一",
        "author": "宋祁",
        "content": "雨罢飞花徧，缄愁对晚杯。\n客心将炀竈，同是一寒灰。",
        "dynasty": "宋",
        "collection_info": null
    },
    {
        "uuid": "8fe9a54d6f0f4a7e74b0dfdf1a2eb616",
        "title": "一百五日作  其二",
        "author": "宋祁",
        "content": "客舍已萧寂，况逢龙忌辰。\n何烦申火禁，自有不黔人。",
        "dynasty": "宋",
        "collection_info": null
    },
    {
        "uuid": "9666033a15dae8d8c27acf5265775b90",
        "title": "行客",
        "author": "宋祁",
        "content": "游子何方客，征裾满素尘。\n疲骖不进道，还犬復迎人。",
        "dynasty": "宋",
        "collection_info": null
    },
    {
        "uuid": "b9aeb72f541adfa61fd6b637d4ebcde6",
        "title": "小渚",
        "author": "宋祁",
        "content": "轻烟变渚色，寒浪嚙堤痕。\n鸟去枝犹动，沙颓水暂浑。",
        "dynasty": "宋",
        "collection_info": null
    },
    {
        "uuid": "919fe3e4b62f3f7c117ffc25c21436fe",
        "title": "十二月十八日会饮园夫献桃花二首  其一",
        "author": "宋祁",
        "content": "今岁腊未破，明年春尚赊。\n天教催朔气，先作塞南花。",
        "dynasty": "宋",
        "collection_info": null
    },
    {
        "uuid": "d5ee04534641d2e98cf254220d8dbba3",
        "title": "十二月十八日会饮园夫献桃花二首  其二",
        "author": "宋祁",
        "content": "晚秀尚可惜，早开真谓奇。\n君看早开处，定是向南枝。",
        "dynasty": "宋",
        "collection_info": null
    },
    {
        "uuid": "50edb799eff783172eefa73c44ec75ad",
        "title": "丛菊",
        "author": "宋祁",
        "content": "烟开容蘤密，霜重放丛斜。\n插着星星畔，潜郎称晚花。",
        "dynasty": "宋",
        "collection_info": null
    },
    {
        "uuid": "f68d3d7e1ca08b29c02e28d4af025a02",
        "title": "反舌",
        "author": "宋祁",
        "content": "默默过桃园，穿条迭叶翻。\n夫君犹舌在，时晏便无言。",
        "dynasty": "宋",
        "collection_info": null
    },
    {
        "uuid": "594a371aaabfecefd28a4fa0ddcca602",
        "title": "除夕",
        "author": "宋祁",
        "content": "历尾无余日，更筹促曙躔。\n持愁剩残岁，将老入新年。",
        "dynasty": "宋",
        "collection_info": null
    },
    {
        "uuid": "60289935eecf264d44b410ddc7237118",
        "title": "野渡",
        "author": "宋祁",
        "content": "行路到溪穷，寒流自浼浼。\n客立平沙上，篙人舣船待。",
        "dynasty": "宋",
        "collection_info": null
    },
    {
        "uuid": "30f7e6e55ac2b079adfcf4d6e9d0edd3",
        "title": "木芙蓉盛开四解  其一",
        "author": "宋祁",
        "content": "木末芙蓉语，当时不谓真。\n今来木末见，愁杀拟骚人。",
        "dynasty": "宋",
        "collection_info": null
    },
    {
        "uuid": "40c09e9f0dfad28e0b0fc98043f2eb5c",
        "title": "木芙蓉盛开四解  其二",
        "author": "宋祁",
        "content": "曲尘轻抱蕊，宫缬巧妆丛。\n青女由来妬，凭君浅作红。",
        "dynasty": "宋",
        "collection_info": null
    },
    {
        "uuid": "a6756272889f98924c81cc44999fcd8f",
        "title": "木芙蓉盛开四解  其三",
        "author": "宋祁",
        "content": "浩露津缃蘤，大风猎绛英。\n繁霜不可拒，慎勿爱空名。",
        "dynasty": "宋",
        "collection_info": null
    },
    {
        "uuid": "51f446adb76a555618053130543b2f71",
        "title": "木芙蓉盛开四解  其四",
        "author": "宋祁",
        "content": "千绕青丛外，携觞只自留。\n晚花兼素髮，同是一悲秋。",
        "dynasty": "宋",
        "collection_info": null
    },
    {
        "uuid": "bc05bfb615e49e7d06f4ac6eeb0d3153",
        "title": "木芙蓉  其一",
        "author": "宋祁",
        "content": "芙蓉本作树，花叶两相宜。\n慎勿迷莲子，分明立券辞。",
        "dynasty": "宋",
        "collection_info": null
    },
    {
        "uuid": "9df47cf12f1a0a68e9d99bccaa5b69be",
        "title": "木芙蓉  其二",
        "author": "宋祁",
        "content": "一作淮南守，再逢霜艷新。\n花前今日酒，却是去年人。",
        "dynasty": "宋",
        "collection_info": null
    },
    {
        "uuid": "06ed299d54049f2131162e6a8021d65a",
        "title": "夜分",
        "author": "宋祁",
        "content": "此夕炎氛罢，浩然天意秋。\n桂华兼月上，槎影带星流。",
        "dynasty": "宋",
        "collection_info": null
    },
    {
        "uuid": "cca888418e3ccd88057acc3c913c61d0",
        "title": "观书",
        "author": "宋祁",
        "content": "隠几穷千古，披经究万殊。\n扶疏曾答客，涉猎耻成儒。",
        "dynasty": "宋",
        "collection_info": null
    },
    {
        "uuid": "e1df8c0a8f5a4c0531215e9270860148",
        "title": "读史  其一",
        "author": "宋祁",
        "content": "顺谀要领绝，书罢付函封。\n隶子方求益，君非卖菜佣。",
        "dynasty": "宋",
        "collection_info": null
    },
    {
        "uuid": "807f9bc9bbf9e9f699752bcf6b49f99d",
        "title": "读史  其二",
        "author": "宋祁",
        "content": "汉囊一需头，并荐五处士。\n由来角立名，独归徐孺子。",
        "dynasty": "宋",
        "collection_info": null
    },
    {
        "uuid": "48b15723075fbc8e195ef52cbe1ea1e0",
        "title": "即事",
        "author": "宋祁",
        "content": "我来春已晏，道樾半清阴。\n崖暗石蹲虎，林明花散金。",
        "dynasty": "宋",
        "collection_info": null
    },
    {
        "uuid": "25b19fad0b38fc6953aa592c2c3716c3",
        "title": "湖上二首  其一",
        "author": "宋祁",
        "content": "秋水自然碧，秋花何意红。\n干坤摇落恨，只是为西风。",
        "dynasty": "宋",
        "collection_info": null
    },
    {
        "uuid": "889194e38df95716078dbb632bdbc63e",
        "title": "湖上二首  其二",
        "author": "宋祁",
        "content": "楼迥衔空雾，郊长占暝霏。\n戏鱼晴自掷，寒鸭夜还飞。",
        "dynasty": "宋",
        "collection_info": null
    },
    {
        "uuid": "8409fec24d4216cb47ba014fe77dd071",
        "title": "客舟",
        "author": "宋祁",
        "content": "上溪不弛帐，下溪不打桨。\n上下各有趣，相遇风波上。",
        "dynasty": "宋",
        "collection_info": null
    },
    {
        "uuid": "076780236843a782928760ba2a38fc84",
        "title": "柳",
        "author": "宋祁",
        "content": "濯濯萦春晚，依依带暝饶。\n楚宫皆饿死，无计学纤腰。",
        "dynasty": "宋",
        "collection_info": null
    },
    {
        "uuid": "cce4c6d6031c4a55cd072d15a370d173",
        "title": "咏荼䕷",
        "author": "宋祁",
        "content": "来自蚕丛国，香传弱水神。\n析酲疑破鼻，併艷欲留春。",
        "dynasty": "宋",
        "collection_info": null
    },
    {
        "uuid": "5b082226bd1fc355636adf243d37f3db",
        "title": "咏棠棣",
        "author": "宋祁",
        "content": "潘赋幽芳在，周诗荣鄂传。\n佛轮千幅细，公带万钉圆。",
        "dynasty": "宋",
        "collection_info": null
    },
    {
        "uuid": "60acdc6d9d98594a48c6123713d70ae8",
        "title": "紫宸赐宴",
        "author": "宋祁",
        "content": "戴斗通欢瑞节来，新年共上万年杯。\n宫花杂珥天心悦，併觉春从殿裏回。",
        "dynasty": "宋",
        "collection_info": null
    },
    {
        "uuid": "0ff967b5c1fdd8b3b421c7ef22d63b78",
        "title": "扈从至奉先寺回",
        "author": "宋祁",
        "content": "宝剎虹幡蔽曙霞，中天凝跸转云车。\n不妨归路王城远，满袖飞花杂雨花。",
        "dynasty": "宋",
        "collection_info": null
    },
    {
        "uuid": "b35d01a1a743d06bb215effde09286e8",
        "title": "和御制皇太后恭谢太庙",
        "author": "宋祁",
        "content": "柔极深慈冠古先，谢成宗祏奉斋牷。\n欲知太姒嗣音盛，亲见周王作雅年。",
        "dynasty": "宋",
        "collection_info": null
    },
    {
        "uuid": "ec281199464cc74304c6514816f8fef6",
        "title": "宣室",
        "author": "宋祁",
        "content": "宣室崔嵬冠未央，殿帷深掩上书囊。\n贾生始得虚前席，董偃寻闻献寿觞。",
        "dynasty": "宋",
        "collection_info": null
    },
    {
        "uuid": "207d552956c29d51ef623addab77f43c",
        "title": "闻新榜恩除异等辄成自咏",
        "author": "宋祁",
        "content": "兰署曾叨异等名，当年不与赋天庭。\n尘容此际支离极，惭见唐家千佛经。",
        "dynasty": "宋",
        "collection_info": null
    },
    {
        "uuid": "6a43915118ba1c8b439904fd793ffdc7",
        "title": "诏復制科有谓予应诏者",
        "author": "宋祁",
        "content": "汉幄思贤尺诏飞，不材充赋谅非宜。\n就令能奏三千牍，未免长安欲死饥。",
        "dynasty": "宋",
        "collection_info": null
    },
    {
        "uuid": "0a04f1aa9cb4635b08ee5b2e3dd033bd",
        "title": "试秩秘书",
        "author": "宋祁",
        "content": "绿底封书矞露光，试名仙局霭芸香。\n固惭卫国乘轩宠，犹胜唐家脱腕郎。",
        "dynasty": "宋",
        "collection_info": null
    },
    {
        "uuid": "446359de105c9c265ee7588b0b130577",
        "title": "行香",
        "author": "宋祁",
        "content": "朱华通奏见晨晖，内寺传熏得早归。\n私舍不应劳薄澣，天花仍在凈名衣。",
        "dynasty": "宋",
        "collection_info": null
    },
    {
        "uuid": "d11d66ec716379d9a39e70f214f288a6",
        "title": "余将北征先送同解",
        "author": "宋祁",
        "content": "动地箕风白草干，旗亭歌阕据征鞍。\n三冬大雪梁台路，不敢逢君唱苦寒。",
        "dynasty": "宋",
        "collection_info": null
    },
    {
        "uuid": "3eb0066850fcaa19da21dba8e87b688d",
        "title": "和晏太尉西园晚春  其一",
        "author": "宋祁",
        "content": "北平心计尽红牙，五日雕鞍暮到家。\n林下觅春春已晚，绿杨枝暗不通鸦。",
        "dynasty": "宋",
        "collection_info": null
    },
    {
        "uuid": "aecd16e3071f0d56b30b57c48d2d906c",
        "title": "和晏太尉西园晚春  其二",
        "author": "宋祁",
        "content": "风蘤幡幡续去条，一朝欢尽负霞朝。\n人间赋笔如公少，借问离愁着底浇。",
        "dynasty": "宋",
        "collection_info": null
    },
    {
        "uuid": "b80163feeab72049ed3ffcce7fe84558",
        "title": "和晏太尉西园晚春  其三",
        "author": "宋祁",
        "content": "涡曲攀花泥酒巵，西园春去一凝思。\n谢公今繫苍生望，无復东山携妓时。",
        "dynasty": "宋",
        "collection_info": null
    },
    {
        "uuid": "7c87bd452f7d2d9548173b80f0e3d176",
        "title": "和承旨学士喜资政侍郎休退五绝  其一",
        "author": "宋祁",
        "content": "南阙腾章归老初，安轮四马照中都。\n不知谁在东门外，解道贤哉此丈夫。",
        "dynasty": "宋",
        "collection_info": null
    },
    {
        "uuid": "c78011bb1c64f4827d6ff6e055cbf007",
        "title": "和承旨学士喜资政侍郎休退五绝  其二",
        "author": "宋祁",
        "content": "声名自昔拘如锁，富贵由来薄似云。\n今日冥鸿到天外，世间矰缴漫纷纷。",
        "dynasty": "宋",
        "collection_info": null
    },
    {
        "uuid": "36878f7f6b02e6252be41fae2f94864a",
        "title": "和承旨学士喜资政侍郎休退五绝  其三",
        "author": "宋祁",
        "content": "倦听当关报曙光，深藏象笏解荷囊。\n身閒不傍功名路，方外方知日月长。",
        "dynasty": "宋",
        "collection_info": null
    },
    {
        "uuid": "ea0dd621cf57089c5625b85daf9d50e5",
        "title": "和承旨学士喜资政侍郎休退五绝  其四",
        "author": "宋祁",
        "content": "高挂尘冠静拂衣，安贫知退似君稀。\n门前便是东山路，谁肯功成名遂归。",
        "dynasty": "宋",
        "collection_info": null
    },
    {
        "uuid": "90d909f54aad94c6846e74c090c6e992",
        "title": "和承旨学士喜资政侍郎休退五绝  其五",
        "author": "宋祁",
        "content": "翰墨班中推旧老，功名罢后得高眠。\n钦风最有鳌山长，技痒思归不待年。",
        "dynasty": "宋",
        "collection_info": null
    },
    {
        "uuid": "cc33a4e373bf68e1278c17dd3ef302cd",
        "title": "和晏太尉三月初五日",
        "author": "宋祁",
        "content": "东南郊日上团红，浩荡天区望始穷。\n独爱暖云如擘絮，纷纷无事映晴空。",
        "dynasty": "宋",
        "collection_info": null
    },
    {
        "uuid": "23c883aa1d4a6523b513e7cff4900ca4",
        "title": "和晏太尉三月十三日锡庆院二首  其一",
        "author": "宋祁",
        "content": "绀宇传香鹭序回，南趋别馆宴庭开。\n正因恩厚心先醉，不待君王常满杯。",
        "dynasty": "宋",
        "collection_info": null
    },
    {
        "uuid": "49545e3d5f27721a8f358dd3f996993f",
        "title": "和晏太尉三月十三日锡庆院二首  其二",
        "author": "宋祁",
        "content": "酒中优场下调喧，连天震鼓舞行翻。\n看终白雪青山技，不觉斜光上缥垣。",
        "dynasty": "宋",
        "collection_info": null
    },
    {
        "uuid": "fab737388711c1183d861c4b19f18244",
        "title": "和三司晏尚书秋咏  其一",
        "author": "宋祁",
        "content": "霜繁天白雁行单，灌莽梢梢矗早寒。\n正是河山摇落处，莫轻离思欲凭栏。",
        "dynasty": "宋",
        "collection_info": null
    },
    {
        "uuid": "40b4a480d552c91e0a4ace025a8e091f",
        "title": "和三司晏尚书秋咏  其二",
        "author": "宋祁",
        "content": "溪滣水凈莲茎倒，林杪风干栗罅开。\n迥眺独吟俄夕景，毕逋鸦尾过墙来。",
        "dynasty": "宋",
        "collection_info": null
    },
    {
        "uuid": "aaac187acee9cf7f1d475b21d5789e88",
        "title": "和三司尚书宣德门侍观灯",
        "author": "宋祁",
        "content": "觚棱南抱綵山连，楼下沈香百炬然。\n此夜有人之帝所，默裁余韵记钧天。",
        "dynasty": "宋",
        "collection_info": null
    },
    {
        "uuid": "09b69318217ecb9fc1e62f0adddd4790",
        "title": "都街见缘橦伎感而成咏二阕  其一",
        "author": "宋祁",
        "content": "迥望场中百尺竿，趫材飞捷过跳丸。\n垂堂亦有千金子，不敢中衢徙倚看。",
        "dynasty": "宋",
        "collection_info": null
    },
    {
        "uuid": "83a027bcbc3d1968c2842e750c454965",
        "title": "都街见缘橦伎感而成咏二阕  其二",
        "author": "宋祁",
        "content": "孑孑危橦突倒投，负材骄压汉场优。\n如何日到危身地，只丐旁人一笑休。",
        "dynasty": "宋",
        "collection_info": null
    },
    {
        "uuid": "ac27a3ad4871b731b84bb7b6162db1b1",
        "title": "答客  其一",
        "author": "宋祁",
        "content": "十年通籍向苍龙，孤直何缘免讳穷。\n欲识深心似鱼鸟，不将山海换池笼。",
        "dynasty": "宋",
        "collection_info": null
    },
    {
        "uuid": "4307a15f057d14454d197b2935670c04",
        "title": "答客  其二",
        "author": "宋祁",
        "content": "承明年老厌文书，尺奏朝通暮剖符。\n数领近藩君莫笑，犹胜长被鬼揶揄。",
        "dynasty": "宋",
        "collection_info": null
    },
    {
        "uuid": "aa68b19a9dcfac2dc5336654f886c485",
        "title": "直舍饮饯杨子奇",
        "author": "宋祁",
        "content": "杯霞三釂客颜酏，明日离魂伴玉珂。\n我为有人轻狗曲，同居不敢唱骊歌。",
        "dynasty": "宋",
        "collection_info": null
    },
    {
        "uuid": "9e9a470c3d0b223e501d4535c6ca9452",
        "title": "与献臣希深伯中源叔景纯会饮城东小园  其一",
        "author": "宋祁",
        "content": "共到东园把酒巵，邀欢只畏酒行迟。\n尚书有对何能顾，况是尚书无对期。",
        "dynasty": "宋",
        "collection_info": null
    },
    {
        "uuid": "b211feba20bcb2932f3e63971440430a",
        "title": "与献臣希深伯中源叔景纯会饮城东小园  其二",
        "author": "宋祁",
        "content": "林间晓日静晖晖，判共山公倒接䍦。\n不信佳人唱花落，试寻栏畔有空枝。",
        "dynasty": "宋",
        "collection_info": null
    },
    {
        "uuid": "ca821fbd23b74495ddcb81371d77e86b",
        "title": "和参政丁侍郎洛下新植小园寄留台张郎中二首  其一",
        "author": "宋祁",
        "content": "名园新景极幽寻，廊庙功名江海心。\n广作岩扉容驷马，他年此路待飞金。",
        "dynasty": "宋",
        "collection_info": null
    },
    {
        "uuid": "9f379c33138115692830e53b02653639",
        "title": "和参政丁侍郎洛下新植小园寄留台张郎中二首  其二",
        "author": "宋祁",
        "content": "水竹郊园占洛畿，私书素友约忘机。\n公今已为苍生出，虽有云山那得归。",
        "dynasty": "宋",
        "collection_info": null
    },
    {
        "uuid": "f25533eef63f5b1289a117f60a8968c3",
        "title": "答燕侍郎谢与端明李学士见过之什",
        "author": "宋祁",
        "content": "方外仙乡岸幅巾，三竿红日照霜晨。\n当关不用惊驺唱，共是扬家载酒人。",
        "dynasty": "宋",
        "collection_info": null
    },
    {
        "uuid": "c3f57a79c684d15eb689184a0244c1af",
        "title": "小雨",
        "author": "宋祁",
        "content": "雨脚衔山夕照和，簟间凉气晚来多。\n蒙蒙未拟昏城树，飒飒先能闹沼荷。",
        "dynasty": "宋",
        "collection_info": null
    },
    {
        "uuid": "cbbd2907cb7d06ddd17d7ac8125b008d",
        "title": "次韵宫师相公南游还旧山及阙下二首  其一",
        "author": "宋祁",
        "content": "丙御萧萧上翠微，故林泉石共光辉。\n晓猿夜鹤知无怨，得见山中宰相归。",
        "dynasty": "宋",
        "collection_info": null
    },
    {
        "uuid": "de652efff9377ce4ef2f12d41809c59b",
        "title": "次韵宫师相公南游还旧山及阙下二首  其二",
        "author": "宋祁",
        "content": "武当宴席挥金罢，郑圃联章驿雾成。\n莫独名山藏秘本，别须留副在华京。",
        "dynasty": "宋",
        "collection_info": null
    },
    {
        "uuid": "d8dd032b4dc49952547b01ccf0616d60",
        "title": "湖上",
        "author": "宋祁",
        "content": "雪后云归露晚暾，冻舟犹自滞溪门。\n潜鱼不上湖光静，漠漠寒沙印雁痕。",
        "dynasty": "宋",
        "collection_info": null
    },
    {
        "uuid": "a5babcffb739da064623978893d3d201",
        "title": "湖上见担稻者",
        "author": "宋祁",
        "content": "压塍霜稻报丰年，镰响枷鸣野日天。\n辅郡不知为水耨，楚农新教命家田。",
        "dynasty": "宋",
        "collection_info": null
    },
    {
        "uuid": "6660ce2ed9c39fa1cca9060bbba1fb5c",
        "title": "立春",
        "author": "宋祁",
        "content": "春晓灵旗画尾斜，汉官青帻待晨霞。\n宫中綵树纷无算，不待东风已作花。",
        "dynasty": "宋",
        "collection_info": null
    },
    {
        "uuid": "e961f150bae0b2b697a2992711446a71",
        "title": "忆与唐公游西湖  其一",
        "author": "宋祁",
        "content": "红鲜高下照横溪，勃窣含情欲上堤。\n手揽缃茎那忍折，戏鱼长在叶东西。",
        "dynasty": "宋",
        "collection_info": null
    },
    {
        "uuid": "28bbfd4df54dd692bcdfbb49c93f5c56",
        "title": "忆与唐公游西湖  其二",
        "author": "宋祁",
        "content": "荷花深处放舟行，棹触荷珠碎又成。\n莫道使君迷醉曲，分明认得采莲声。",
        "dynasty": "宋",
        "collection_info": null
    },
    {
        "uuid": "7aca143f2ce533795e1c3d12749ce90d",
        "title": "西湖席上呈张学士",
        "author": "宋祁",
        "content": "野菊斑斑岸蓼红，使旗同驻赏秋风。\n斜阳更助凭栏胜，高下楼台波影中。",
        "dynasty": "宋",
        "collection_info": null
    },
    {
        "uuid": "209462471c5c5a7b8dfcf62badad6d08",
        "title": "湖上  其一",
        "author": "宋祁",
        "content": "萧萧露白蒹葭老，索索风干杨柳疏。\n坐见渔舟归浦尽，小篷明灭上灯初。",
        "dynasty": "宋",
        "collection_info": null
    },
    {
        "uuid": "b07980509df0c1bb90cfb875c3de9d24",
        "title": "湖上  其二",
        "author": "宋祁",
        "content": "湖上烟光九月天，于今墟落古西偏。\n风波罢后汀洲静，两两鳬鹥曝翅眠。",
        "dynasty": "宋",
        "collection_info": null
    },
    {
        "uuid": "afb7615f2f5a3bc17327c289dbe3029a",
        "title": "湖上  其三",
        "author": "宋祁",
        "content": "嵩騩凌秋爽气来，川原高下一屏开。\n溪云尽日无还意，正自天边作雨回。",
        "dynasty": "宋",
        "collection_info": null
    },
    {
        "uuid": "6afd351e432cafa61a5dbbc747954526",
        "title": "和晏尚书出城口占四首  其一",
        "author": "宋祁",
        "content": "沆莽团红上晓原，露英风叶隔尘喧。\n天边一寄冥鸿意，越乙荆鳬判自翻。",
        "dynasty": "宋",
        "collection_info": null
    },
    {
        "uuid": "e2423a3bc079b09bf0308357346cf0f1",
        "title": "和晏尚书出城口占四首  其二",
        "author": "宋祁",
        "content": "榔栗婆娑昼影圆，披襟凝眺此翛然。\n鹂留便作林间伴，正是麰黄椹紫天。",
        "dynasty": "宋",
        "collection_info": null
    },
    {
        "uuid": "30ee352b7377682ee57ceec64d6c588e",
        "title": "和晏尚书出城口占四首  其三",
        "author": "宋祁",
        "content": "千里梁陈一眺分，古愁今恨枉相闻。\n早须跋马收清思，莫看沈西日暮云。",
        "dynasty": "宋",
        "collection_info": null
    },
    {
        "uuid": "300e7771eb334043de6a613f628c1922",
        "title": "和晏尚书出城口占四首  其四",
        "author": "宋祁",
        "content": "终年羁束厌华绅，暂到林墟似出尘。\n尽是机心可忘处，争教鱼鸟不留人。",
        "dynasty": "宋",
        "collection_info": null
    },
    {
        "uuid": "8b104ff0ff489c21e7805f2b4697c343",
        "title": "题提举公会亭",
        "author": "宋祁",
        "content": "一翚轩翼四檐通，草树依然接旧宫。\n苑外自飘新岁雪，台边谁识故王风。",
        "dynasty": "宋",
        "collection_info": null
    },
    {
        "uuid": "e995753adb46c749a2d16164445087be",
        "title": "郡将夜醮分贶斋酎",
        "author": "宋祁",
        "content": "殊庭夜醮肃真仪，奏罢云章月已低。\n自笑谈宾真俗骨，不斋犹得醉如泥。",
        "dynasty": "宋",
        "collection_info": null
    },
    {
        "uuid": "26eccd7f6703e018d6f685e5f11190bd",
        "title": "郡将病免檄委郡事",
        "author": "宋祁",
        "content": "郡将移书卧阁频，假提千骑出班春。\n校中宁免时髦诮，欲作宣明面向人。",
        "dynasty": "宋",
        "collection_info": null
    },
    {
        "uuid": "53dac7ae4dd2fea873b81a9f95e34db9",
        "title": "州将和丁内翰寄题延州龙图新开柳湖五阕  其一",
        "author": "宋祁",
        "content": "湖中新水照春辉，绿徧垂杨千万枝。\n此地得非名细柳，暖烟偏照亚夫旗。",
        "dynasty": "宋",
        "collection_info": null
    },
    {
        "uuid": "ce8fb65f6f98f37cc51c3282bbd99a39",
        "title": "州将和丁内翰寄题延州龙图新开柳湖五阕  其二",
        "author": "宋祁",
        "content": "閒驻春旟玩碧浔，波光杳杳树阴阴。\n便将塞下风沙意，回作江南烟水心。",
        "dynasty": "宋",
        "collection_info": null
    },
    {
        "uuid": "e917f3d075f7e4ee474f0b370b51b9d1",
        "title": "州将和丁内翰寄题延州龙图新开柳湖五阕  其三",
        "author": "宋祁",
        "content": "浚湖栽柳重城下，弄水攀条三岁中。\n谁见使君欹帽处，鸭头波上雪花风。",
        "dynasty": "宋",
        "collection_info": null
    },
    {
        "uuid": "692794e20a536b786918ba5971f8bb66",
        "title": "州将和丁内翰寄题延州龙图新开柳湖五阕  其四",
        "author": "宋祁",
        "content": "弱柳毵毵湖上天，天青湖碧此留连。\n东方千骑浮云骏，折得春枝便作鞭。",
        "dynasty": "宋",
        "collection_info": null
    },
    {
        "uuid": "7df0061bd06a515ccd22bef2a4ffc822",
        "title": "州将和丁内翰寄题延州龙图新开柳湖五阕  其五",
        "author": "宋祁",
        "content": "昔人杨柳咏依依，曾与征夫说戍期。\n看尽春条君莫叹，湖边雨雪是归时。",
        "dynasty": "宋",
        "collection_info": null
    },
    {
        "uuid": "eb46687766e6c2ce5fb148c553406894",
        "title": "三年",
        "author": "宋祁",
        "content": "三年宦牒託东侯，旌荡危心斛贮愁。\n一命鸿毛徒许国，单身萤火若惊秋。",
        "dynasty": "宋",
        "collection_info": null
    },
    {
        "uuid": "ead8aba33b05af446f2bb5e66a71e041",
        "title": "邻郡移书覆狱",
        "author": "宋祁",
        "content": "堀堁征尘敝客裾，晓盘贪饭鲁人蔬。\n多年养病先黄老，岂辨司空城旦书。",
        "dynasty": "宋",
        "collection_info": null
    },
    {
        "uuid": "c101389186a0977d14c8edd8e4e67d1e",
        "title": "汉南使君数以公醪见问",
        "author": "宋祁",
        "content": "江上春阴柳万条，离人无处不无憀。\n阮生块垒胸中极，故待兵厨着酒浇。",
        "dynasty": "宋",
        "collection_info": null
    },
    {
        "uuid": "c99c9b6fad10e822b2cf5d1d5d87e968",
        "title": "重阳前二日喜雨答泗州郭从事  其一",
        "author": "宋祁",
        "content": "晚秋嘉树润焦原，楚老相欢万井喧。\n须信甘膏皆帝力，使君虚凭黑熊轩。",
        "dynasty": "宋",
        "collection_info": null
    },
    {
        "uuid": "0a40a67acac21827ac851c7b73328954",
        "title": "重阳前二日喜雨答泗州郭从事  其二",
        "author": "宋祁",
        "content": "雨洗淮天旱始摧，正堪凭远上高台。\n萸津菊润斋醅熟，共助重阳辟恶杯。",
        "dynasty": "宋",
        "collection_info": null
    },
    {
        "uuid": "558e5cf702c3a589b6020c76ee9d3c4c",
        "title": "相国寺祈雨马上口占",
        "author": "宋祁",
        "content": "青鸳剎下天香集，丞相车前佛月低。\n知有风人无限思，火城催向五门西。",
        "dynasty": "宋",
        "collection_info": null
    },
    {
        "uuid": "08a19b6b4f899ce6e0d169db5668a4bb",
        "title": "黄罗𧟌",
        "author": "宋祁",
        "content": "袁褚声华约略同，到头忠佞两成功。\n先皇谩赐黄罗𧟌，不识明眸有贯虹。",
        "dynasty": "宋",
        "collection_info": null
    },
    {
        "uuid": "eb6546fd97978b02fbdb704c12d84cf2",
        "title": "李树",
        "author": "宋祁",
        "content": "曾见繁英出缥墙，更将朱实奉华堂。\n蹊桃得地偏相映，莫损清阴欲代僵。",
        "dynasty": "宋",
        "collection_info": null
    },
    {
        "uuid": "4e292d58195170b074269b07a4e850be",
        "title": "二月一日次利州见桃李盛开",
        "author": "宋祁",
        "content": "蜀天寒破让芳晨，雪蘤霞跗次第新。\n解把清香与行路，教人长忆故园春。",
        "dynasty": "宋",
        "collection_info": null
    },
    {
        "uuid": "d869cd640956e53eee21bdc66ecdf211",
        "title": "祗答晏尚书怀寄之什",
        "author": "宋祁",
        "content": "赤白边书费坐筹，尚余清暇寄冥搜。\n知公擿句多情意，虚忆卢谌唱和流。",
        "dynasty": "宋",
        "collection_info": null
    },
    {
        "uuid": "9ee47f0abcc95fa5ef224fcd194582aa",
        "title": "寄君贶王学士",
        "author": "宋祁",
        "content": "鸡檄防边未得休，久停欢酌为前筹。\n良辰床赏何忧晚，他日三公尚黑头。",
        "dynasty": "宋",
        "collection_info": null
    },
    {
        "uuid": "fc926c8a6c934e0b72127f594712a47b",
        "title": "齐云亭  其一",
        "author": "宋祁",
        "content": "凭高徙倚不成下，把酒直送斜阳曛。\n遮回西北望乡眼，遭箇亭亭车盖云。",
        "dynasty": "宋",
        "collection_info": null
    },
    {
        "uuid": "0a8b02675ac0925947912c7b92a9fb5d",
        "title": "齐云亭  其二",
        "author": "宋祁",
        "content": "归云片片鸟行没，晚日寸寸城阴生。\n林下本无苏合弹，栖乌何事向人惊。",
        "dynasty": "宋",
        "collection_info": null
    },
    {
        "uuid": "a8b4d03e39633c234169df4c0168677e",
        "title": "中屏燕侍郎烟岚晓景",
        "author": "宋祁",
        "content": "澹峰危木扫天春，青到屏端忆故人。\n一丈轻绡千里思，为君今日拂流尘。",
        "dynasty": "宋",
        "collection_info": null
    },
    {
        "uuid": "1bf6e293415a76ce46ff47d92cb7bcbe",
        "title": "桃  其一",
        "author": "宋祁",
        "content": "春香摇曳夏阴繁，蹊曲愔愔静可攀。\n不是仙园三食罢，何缘灵核到人间。",
        "dynasty": "宋",
        "collection_info": null
    },
    {
        "uuid": "25c62220c3d9c58d9db04dcf5672baf5",
        "title": "桃  其二",
        "author": "宋祁",
        "content": "绛蕊迎春五出齐，开时未识早鶑啼。\n不应尽占游人赏，留取余芳付李蹊。",
        "dynasty": "宋",
        "collection_info": null
    },
    {
        "uuid": "7159e5d1146bc59bbb4f29c2aadb1bfb",
        "title": "桃  其三",
        "author": "宋祁",
        "content": "为就东君得早红，年年开趁落梅风。\n凌寒拂晓相看意，争合尊中放酒空。",
        "dynasty": "宋",
        "collection_info": null
    },
    {
        "uuid": "95ad2af2ac3bcabc7228dafa84108f01",
        "title": "荒斋昼坐为鸣鸢所聒",
        "author": "宋祁",
        "content": "喜钞寒鸱六翮轻，萧条墟落恣飞鸣。\n屠邻腐肉知无限，少作扬州饿箭声。",
        "dynasty": "宋",
        "collection_info": null
    },
    {
        "uuid": "04bea6fd601767b1d7e61165dd8f1e80",
        "title": "海棠",
        "author": "宋祁",
        "content": "万萼霞干照曙空，向来心赏已多同。\n未如此日家园乐，数徧繁枝衮衮红。",
        "dynasty": "宋",
        "collection_info": null
    },
    {
        "uuid": "2da6c6fe3336c9690434e2a22466cb92",
        "title": "行药",
        "author": "宋祁",
        "content": "日烘霞底未成昏，拊物惊年併惨魂。\n李树已僵生意苦，秋虫何忍食桃根。",
        "dynasty": "宋",
        "collection_info": null
    },
    {
        "uuid": "f0b31b3ba31b53b43b5665890394efd8",
        "title": "落花",
        "author": "宋祁",
        "content": "前溪夜雨锦张红，坠萼残英绕暗丛。\n已与吹开復吹谢，无情毕竟是春风。",
        "dynasty": "宋",
        "collection_info": null
    },
    {
        "uuid": "f9ca4e3787ba6a387988337fafbe5a37",
        "title": "蝉",
        "author": "宋祁",
        "content": "晓腹清呼饱露津，本求仙蜕远嚣尘。\n貂温范蜜非吾族，枉共花冠託此身。",
        "dynasty": "宋",
        "collection_info": null
    },
    {
        "uuid": "22d49154022c7d4b9e28fff6c0398664",
        "title": "答梵才见贺忝承旨之作",
        "author": "宋祁",
        "content": "玉署重来访旧游，蟠桃熟徧碧城秋。\n不知身是真仙未，上到鳌山最上头。",
        "dynasty": "宋",
        "collection_info": null
    },
    {
        "uuid": "6e678d1acac2772f7cf107d4d25fbcde",
        "title": "春日溪上",
        "author": "宋祁",
        "content": "溪上和风吹薄云，溪边花木亦欣欣。\n州人未散烦携酒，行乐先须让使君。",
        "dynasty": "宋",
        "collection_info": null
    },
    {
        "uuid": "c703cabaa8765f38f7ecdd871ee985ea",
        "title": "春日溪上示南正四首  其一",
        "author": "宋祁",
        "content": "春云拂拂柳摇摇，尽日相望似见招。\n此意只应人未会，自持杯酒上溪桥。",
        "dynasty": "宋",
        "collection_info": null
    },
    {
        "uuid": "766953764dc8a26f57032939ae761c25",
        "title": "春日溪上示南正四首  其二",
        "author": "宋祁",
        "content": "少华山头雪未消，东风先已入花梢。\n今朝懒到溪边看，林下流鶑似见嘲。",
        "dynasty": "宋",
        "collection_info": null
    },
    {
        "uuid": "65f42f8a94790eac16e07d76036fb5f0",
        "title": "春日溪上示南正四首  其三",
        "author": "宋祁",
        "content": "莫言雨后长蓬蒿，恍惚溪边见小桃。\n待得数朝开烂漫，更须防避晚风号。",
        "dynasty": "宋",
        "collection_info": null
    },
    {
        "uuid": "1b48730c0c65f5ad0e79e17f3c325c6b",
        "title": "春日溪上示南正四首  其四",
        "author": "宋祁",
        "content": "绕溪台榭据丘陵，试对春风日日登。\n苹藻鳬鱼无旧恨，主人今是柳吴兴。",
        "dynasty": "宋",
        "collection_info": null
    },
    {
        "uuid": "f3df5c04636023d93ef6b6b82ee94e4c",
        "title": "寻春溪上",
        "author": "宋祁",
        "content": "溪上寻春春已来，小桃初似剪刀裁。\n今朝判与诸人醉，暂见芳菲眼亦开。",
        "dynasty": "宋",
        "collection_info": null
    },
    {
        "uuid": "52d0bfd0b01f9b10cbf84e6ac370bd49",
        "title": "挟弹林下",
        "author": "宋祁",
        "content": "挟柘行吟涉庾园，鹊林惊绕果林寒。\n幕中病客殊真侠，虚费游童逐弹丸。",
        "dynasty": "宋",
        "collection_info": null
    },
    {
        "uuid": "474b15e5c885eabc23255146722647b8",
        "title": "甲申岁首",
        "author": "宋祁",
        "content": "故岁时光漏中去，新正甲子卷头开。\n迎新送故祗如此，且尽灯前蓝尾杯。",
        "dynasty": "宋",
        "collection_info": null
    },
    {
        "uuid": "eb070964cad564ed3001e2eeb74997d9",
        "title": "四日泛舟马家园",
        "author": "宋祁",
        "content": "浅蒲垂蔓两厓深，閒刺烟篙到碧浔。\n会待乘春留禊帖，茂林修竹似山阴。",
        "dynasty": "宋",
        "collection_info": null
    },
    {
        "uuid": "1f0f9f01aed65e58306c683c9899c64a",
        "title": "观邻人卖餠大售",
        "author": "宋祁",
        "content": "初日关门照上旌，芬肴无算客庖盈。\n本源渐大囊钱足，不復还家唱渭城。",
        "dynasty": "宋",
        "collection_info": null
    },
    {
        "uuid": "680793c156e38bae3f06c0dba316cd94",
        "title": "曹景宗",
        "author": "宋祁",
        "content": "快马如龙度埒尘，射麞放饮藉汀苹。\n鼻头出火风生耳，宁愿扬州作贵人。",
        "dynasty": "宋",
        "collection_info": null
    },
    {
        "uuid": "d5e5ffa9c2bad80ea86f28bd9c8ca747",
        "title": "秋夕不寐",
        "author": "宋祁",
        "content": "风褭危樯浪拍船，三更残月下空弦。\n离鸿过尽啼乌困，犹自愁人不得眠。",
        "dynasty": "宋",
        "collection_info": null
    },
    {
        "uuid": "bdd5cd17dec0a2852612956fa4c5ed21",
        "title": "八月望夜不见月有感  其一",
        "author": "宋祁",
        "content": "素波凉晕淡层城，怊怅三年此夜情。\n独捲疏帷成默坐，暗虫相应作秋声。",
        "dynasty": "宋",
        "collection_info": null
    },
    {
        "uuid": "4dee5977f7e097e2562e9af418c16de5",
        "title": "八月望夜不见月有感  其二",
        "author": "宋祁",
        "content": "九旻含爽助清辉，万里重阴误赏期。\n正恨浮云无意绪，世间偏恼最明时。",
        "dynasty": "宋",
        "collection_info": null
    },
    {
        "uuid": "099ba1aba06b893c54e00fe4f77324a6",
        "title": "北墙董羽水",
        "author": "宋祁",
        "content": "万迭云涛墨海间，天机地轴共回环。\n悠然便有沧溟意，况在灵鳌首冠山。",
        "dynasty": "宋",
        "collection_info": null
    },
    {
        "uuid": "b4e528a0e917ce258f9a4f1632deac8c",
        "title": "冯家溪二首  其一",
        "author": "宋祁",
        "content": "穿竹寻溪到穷处，一泓寒碧澹无情。\n谁令岩窦有高下，泻作潺潺鸣玉声。",
        "dynasty": "宋",
        "collection_info": null
    },
    {
        "uuid": "a4a47da86611213ad54575c3dbf0e090",
        "title": "冯家溪二首  其二",
        "author": "宋祁",
        "content": "迭甓分渠激硙轮，云喷余溜下通津。\n莫辞满掬云湍碧，聊洒征夫缨上尘。",
        "dynasty": "宋",
        "collection_info": null
    },
    {
        "uuid": "c377140298cd9d59e10fc4e922498f6e",
        "title": "哀江南  其一",
        "author": "宋祁",
        "content": "病魂招得未浑全，暝倚秋屏岂是禅。\n一梦忽成霜蝶去，草深三径若为眠。",
        "dynasty": "宋",
        "collection_info": null
    },
    {
        "uuid": "44295032cf9cdbcf467274a512a6ddaa",
        "title": "哀江南  其二",
        "author": "宋祁",
        "content": "鬼化斯文念贾生，精神琱琢坐寒更。\n一书草就兼衣卧，恨煞东方不肯明。",
        "dynasty": "宋",
        "collection_info": null
    },
    {
        "uuid": "965a1c3a52670af8ee1c5232e7b2ca18",
        "title": "哀江南  其三",
        "author": "宋祁",
        "content": "龙山戏马赏秋光，多少新诗入锦囊。\n磨灭英雄岂胜数，千年依旧一花香。",
        "dynasty": "宋",
        "collection_info": null
    },
    {
        "uuid": "e14339feca139b95a5ea3ff1dd7ddad1",
        "title": "池蛙",
        "author": "宋祁",
        "content": "越国车前矜勇甚，子阳井底太骄生。\n乘时不羡云溟乐，口作仪同鼓吹声。",
        "dynasty": "宋",
        "collection_info": null
    },
    {
        "uuid": "2bc52837ab594fcae1edb2ce7fa18ca6",
        "title": "和中丞晏尚书忆谯涡二首  其一",
        "author": "宋祁",
        "content": "幰幰行舻破练光，提鞭旧岸接回塘。\n使君几作临波醉，犹省当时问葛彊。",
        "dynasty": "宋",
        "collection_info": null
    },
    {
        "uuid": "a26264f1116011699486bb22572255c8",
        "title": "和中丞晏尚书忆谯涡二首  其二",
        "author": "宋祁",
        "content": "春波漫处寻他浦，晚潦清时觅故洲。\n使舸忽归心赏罢，后来风浪但惊鸥。",
        "dynasty": "宋",
        "collection_info": null
    },
    {
        "uuid": "193a8f3c1fa034b06c90d846ee66f747",
        "title": "重阳不见菊  其一",
        "author": "宋祁",
        "content": "戏马佳辰菊未黄，有人惆怅独持觞。\n心知不作匆匆意，故欲凌寒报早霜。",
        "dynasty": "宋",
        "collection_info": null
    },
    {
        "uuid": "dfde0daad965658753bc62abaed9525e",
        "title": "重阳不见菊  其二",
        "author": "宋祁",
        "content": "蜀地秋高未拟寒，翠苞如粒露华干。\n重阳已过君休恨，留取金英晚节看。",
        "dynasty": "宋",
        "collection_info": null
    },
    {
        "uuid": "1eccfd0eabbf3755490c16cf2be38438",
        "title": "柳絮",
        "author": "宋祁",
        "content": "万缕金长暖絮萦，雪干云困徧春城。\n衝风力尽飞应怯，试与鸿毛较重轻。",
        "dynasty": "宋",
        "collection_info": null
    },
    {
        "uuid": "e3d926bad70fa9640bb86b4cc4776999",
        "title": "儒林",
        "author": "宋祁",
        "content": "穷巷空伤老治经，由来命薄是诸生。\n正须尽力排黄老，刺彘纔能得利兵。",
        "dynasty": "宋",
        "collection_info": null
    },
    {
        "uuid": "f370503379c28ad8467360151e285a02",
        "title": "江上阻风",
        "author": "宋祁",
        "content": "百尺危樯倚曙空，古祠箫鼓隔丹枫。\n谁将一隻仙人箭，换作樵溪旦暮风。",
        "dynasty": "宋",
        "collection_info": null
    },
    {
        "uuid": "abd83cb535b2dd0f92ad1d0845a20efa",
        "title": "招希元奕",
        "author": "宋祁",
        "content": "饱食南荣曝昼曦，小星联影入枯棋。\n座宾只待王郎至，为判南风不竞时。",
        "dynasty": "宋",
        "collection_info": null
    },
    {
        "uuid": "01680e14ea2fed07974630abb0cd9373",
        "title": "冒雨晚归马上口占",
        "author": "宋祁",
        "content": "满盖繁声结暝凉，独驱归马向閒坊。\n嚣尘暂息非无意，半作衝泥污锦鄣。",
        "dynasty": "宋",
        "collection_info": null
    },
    {
        "uuid": "64da72766cce4434c3d9e5d244ae9829",
        "title": "杂兴  其一",
        "author": "宋祁",
        "content": "不学诗书君勿嗤，人间情僞古难知。\n第看陵麦青青句，尽是当年发冢词。",
        "dynasty": "宋",
        "collection_info": null
    },
    {
        "uuid": "65d72ba9f20f210324b6d486490fc327",
        "title": "杂兴  其二",
        "author": "宋祁",
        "content": "商君要术惟彊国，孟子深心肯信书。\n大抵空言是糟粕，斲轮甘苦定何如。",
        "dynasty": "宋",
        "collection_info": null
    },
    {
        "uuid": "a5f7dbd51826eb2df2008871571a9cd0",
        "title": "读桓伊传",
        "author": "宋祁",
        "content": "上前奏笛串奴髯，自倚哀筝咏刺谗。\n太傅一闻流涕久，使君于此信非凡。",
        "dynasty": "宋",
        "collection_info": null
    },
    {
        "uuid": "fbdd02583517eac1b61856922897c69b",
        "title": "途次清明",
        "author": "宋祁",
        "content": "漠漠轻花着早桐，客瓯饧粥对禺中。\n遥知阙下颁新火，百炬青烟出汉宫。",
        "dynasty": "宋",
        "collection_info": null
    },
    {
        "uuid": "1ca4b0fb5b556da143e7b18dd52459ec",
        "title": "三月晦日送春",
        "author": "宋祁",
        "content": "倏忽韶光第九旬，无花何处觅残春。\n长绳万尺非难具，谁与天边绊日轮。",
        "dynasty": "宋",
        "collection_info": null
    },
    {
        "uuid": "80ce0147d0a2f395189289fc86558819",
        "title": "朱云传",
        "author": "宋祁",
        "content": "朱游英气凛生风，濒死危言悟帝聪。\n殿槛不修旌直谏，安昌依旧汉三公。",
        "dynasty": "宋",
        "collection_info": null
    },
    {
        "uuid": "1d63262636c9f0c60418139ffe5ae839",
        "title": "七夕",
        "author": "宋祁",
        "content": "乌鹊桥头羽盖移，秋风长有隔年期。\n七襄终日难成报，不是星娥织作迟。",
        "dynasty": "宋",
        "collection_info": null
    },
    {
        "uuid": "8608e8b44ae2cf85d9bed2f1b7f279a2",
        "title": "庠局观书偶呈同舍",
        "author": "宋祁",
        "content": "蠹简时披落暗尘，昼窗风冷冰蟾津。\n不须长叹夫差事，恐有邻房儳和人。",
        "dynasty": "宋",
        "collection_info": null
    },
    {
        "uuid": "6588dbc73f05e636adbc7fc6100b4184",
        "title": "和人禁中作",
        "author": "宋祁",
        "content": "前殿笼童昼鼓赊，对论兵食近袍纱。\n此时刻意言颇牧，不为云中首级差。",
        "dynasty": "宋",
        "collection_info": null
    },
    {
        "uuid": "4e7e154e1de640bda03df7c200afd96b",
        "title": "题北郭巨然山水",
        "author": "宋祁",
        "content": "钿点峰头矗太虚，远帆遥岸水平铺。\n不知真到云波上，得似工毫可爱无。",
        "dynasty": "宋",
        "collection_info": null
    },
    {
        "uuid": "3cddd91d141a71f5e180c0a5469b7c60",
        "title": "丛祠树木尤岑蔚",
        "author": "宋祁",
        "content": "祠凭怪神树不伐，树得岑阴神託威。\n乡人奠酒女巫醉，祠树不知谁是非。",
        "dynasty": "宋",
        "collection_info": null
    },
    {
        "uuid": "716ffd1af637bb98cadca99a64552132",
        "title": "西壁画松",
        "author": "宋祁",
        "content": "数株森立写皴坚，霜骨鳞肤千万年。\n秦帝从官徒自苦，取封不及大夫贤。",
        "dynasty": "宋",
        "collection_info": null
    },
    {
        "uuid": "fdfa471ed25d76afd310c334a0cd8f29",
        "title": "对菊有感",
        "author": "宋祁",
        "content": "吹菊佳辰念物华，颜生不饭重咨嗟。\n故园旧种犹存否，露损风摇着几花。",
        "dynasty": "宋",
        "collection_info": null
    },
    {
        "uuid": "dc2fd17b61673816c41ba84ddff47a1e",
        "title": "淮山",
        "author": "宋祁",
        "content": "不见当年丛桂枝，空山崄崒但霞霏。\n眼看春草萋萋徧，身是王孙未得归。",
        "dynasty": "宋",
        "collection_info": null
    },
    {
        "uuid": "69589cc83ee46eadc5c74a5e63f2bf9c",
        "title": "答道卿舍人桐竹之嘲",
        "author": "宋祁",
        "content": "桐竹连云阿阁西，修茎浓叶蔽璇题。\n本来鸾鸑排翔地，正恐羁禽不借栖。",
        "dynasty": "宋",
        "collection_info": null
    },
    {
        "uuid": "4e344abb7d75614add87f21a5a94600c",
        "title": "竹",
        "author": "宋祁",
        "content": "除地墙阴植翠筠，纤茎润叶与时新。\n頼逢醉日终无损，正似得全于酒人。",
        "dynasty": "宋",
        "collection_info": null
    },
    {
        "uuid": "d47cb53921b2febcdc7e9f3fe1c56f49",
        "title": "拟西出阳关无故人",
        "author": "宋祁",
        "content": "雨中柳色醉中迷，上马弯弓散马蹄。\n阳关门外故人远，独有残阳相伴西。",
        "dynasty": "宋",
        "collection_info": null
    },
    {
        "uuid": "fdae4225d9dad66ff441981d19586d46",
        "title": "人日",
        "author": "宋祁",
        "content": "綵胜香羹乐上春，我怀前事怅佳辰。\n瞿昙尚笑浮生假，况镂黄金假作人。",
        "dynasty": "宋",
        "collection_info": null
    },
    {
        "uuid": "e8c38bca689e9aef9b6870d968b92088",
        "title": "早秋二绝  其一",
        "author": "宋祁",
        "content": "斜规脉脉霞底去，早凉萧萧林际归。\n年华摇落适谁怨，伯劳燕子东西飞。",
        "dynasty": "宋",
        "collection_info": null
    },
    {
        "uuid": "759cb2b4988057e98f344f0cd378b1c9",
        "title": "早秋二绝  其二",
        "author": "宋祁",
        "content": "离骚何苦怨鶗鴂，鶗鴂本因摇落鸣。\n寒蝉惊鹤亦无谓，要是愁人闻自惊。",
        "dynasty": "宋",
        "collection_info": null
    },
    {
        "uuid": "8e98f5d17a7ac4aecf78bfb658b926bd",
        "title": "惊乌",
        "author": "宋祁",
        "content": "远梦回时路已迷，三更霜月倚楼西。\n惊乌有底无穷恨，取向琴中作夜啼。",
        "dynasty": "宋",
        "collection_info": null
    },
    {
        "uuid": "bd8072dcf1c47e60722abb7dce0cc1d8",
        "title": "柏树  其一",
        "author": "宋祁",
        "content": "昔託孤根百仞溪，何年移植对芳蹊。\n云岩烈麝相思久，怅望清香未满脐。",
        "dynasty": "宋",
        "collection_info": null
    },
    {
        "uuid": "7187af6e8d214bbc9ca8730e17ac8ab3",
        "title": "柏树  其二",
        "author": "宋祁",
        "content": "翠柏童然杂蘤间，簿书余暇独来看。\n不须更共春葩竞，留取青青待岁寒。",
        "dynasty": "宋",
        "collection_info": null
    },
    {
        "uuid": "dada6cd75d070b1694a92b841caf2a78",
        "title": "木芙蓉",
        "author": "宋祁",
        "content": "寒圃萧萧雨气收，敛房障叶似凝愁。\n情知边地霜风恶，不肯将花剩占秋。",
        "dynasty": "宋",
        "collection_info": null
    },
    {
        "uuid": "2e9f9cf2636d550fe20dd3c0e3c59837",
        "title": "晚春",
        "author": "宋祁",
        "content": "露花裛裛开还徧，风絮飞飞去不休。\n春解无情春亦老，欲将寥落与谁愁。",
        "dynasty": "宋",
        "collection_info": null
    },
    {
        "uuid": "79f76b64b36301d19ba7aedfb483a9de",
        "title": "房陵旧第",
        "author": "宋祁",
        "content": "谪去房陵席尚温，回看北第已消魂。\n当时贺厦翩翻者，今日张罗不过门。",
        "dynasty": "宋",
        "collection_info": null
    },
    {
        "uuid": "e75a9b27eb319d29c267d7188f08766e",
        "title": "芦  其一",
        "author": "宋祁",
        "content": "袅娜修茎青玉攒，鳬翁濯罢翠痕干。\n湘君直寄江湖乐，要作风汀雨濑看。",
        "dynasty": "宋",
        "collection_info": null
    },
    {
        "uuid": "39d3e0abc17659461ad302fef2503fc6",
        "title": "芦  其二",
        "author": "宋祁",
        "content": "我惭散质山中养，君结孤根江上来。\n相对中园两无用，菰芦何处有奇才。",
        "dynasty": "宋",
        "collection_info": null
    },
    {
        "uuid": "de7c36ea39b6140e09de9134012cdc20",
        "title": "芦  其三",
        "author": "宋祁",
        "content": "溪芦得种庭轩下，翠色虽新野色销。\n要待九秋风雨后，冷梢危叶作萧萧。",
        "dynasty": "宋",
        "collection_info": null
    },
    {
        "uuid": "8df3bac93176919a4cfbdef514eeaae8",
        "title": "过玉莲汤",
        "author": "宋祁",
        "content": "平日宫中赐浴时，玉莲香目涌华漪。\n锦鳬绣雁今安在，汩汩余汤自入池。",
        "dynasty": "宋",
        "collection_info": null
    },
    {
        "uuid": "b89991dfffe3ed1ceb5ffb0c3f328a14",
        "title": "出野观农二首  其一",
        "author": "宋祁",
        "content": "杏蕊菖芽正及春，风烟万顷缥陂匀。\n果然庄腹三餐饱，悒悒深耕不顾人。",
        "dynasty": "宋",
        "collection_info": null
    },
    {
        "uuid": "c8bb0dc24dde6733ef0781f2d7359189",
        "title": "出野观农二首  其二",
        "author": "宋祁",
        "content": "炊饟中林烟火迟，劝农官吏驻春旗。\n蓬蒿意盛阳膏动，正是陈根可拔时。",
        "dynasty": "宋",
        "collection_info": null
    },
    {
        "uuid": "717effa8cf61b8a92f4b612ecfceae20",
        "title": "过摩诃池二首  其一",
        "author": "宋祁",
        "content": "十顷隋家旧凿池，池平树尽但回堤。\n清尘满道君知否，半是当年浊水泥。",
        "dynasty": "宋",
        "collection_info": null
    },
    {
        "uuid": "fbeb58501dd881c80d37daafbc07be48",
        "title": "过摩诃池二首  其二",
        "author": "宋祁",
        "content": "池边不见帛阑船，麦陇连云树绕天。\n百岁兴衰已如此，争教东海不为田。",
        "dynasty": "宋",
        "collection_info": null
    },
    {
        "uuid": "6ff9b8e648393cf69dea49075ecee705",
        "title": "危语",
        "author": "宋祁",
        "content": "奔车下山朽索辔，倒行垂踵临无地。\n棋子十二卵相纍，手探骊珠触龙睡。",
        "dynasty": "宋",
        "collection_info": null
    },
    {
        "uuid": "2d5e25bb5c4a32df66d51b0e0f8231dc",
        "title": "乐府",
        "author": "宋祁",
        "content": "花外超超百尺楼，碧帘深下蒜条鈎。\n石城何似卢家好，曲裏分明两莫愁。",
        "dynasty": "宋",
        "collection_info": null
    },
    {
        "uuid": "56da89b203346a37e70aaef664b8a941",
        "title": "次望喜驿始见嘉陵江得予友天章张文裕西使日咏嘉陵江诗刻于馆壁有感别之叹予因戏答二章他日见文裕以为一笑  其一",
        "author": "宋祁",
        "content": "江流东去各西行，江水无情客有情。\n此地怀归心自苦，不应空枉夜滩声。",
        "dynasty": "宋",
        "collection_info": null
    },
    {
        "uuid": "8a3d7aa89458779fcb1fce7b9dfd6293",
        "title": "次望喜驿始见嘉陵江得予友天章张文裕西使日咏嘉陵江诗刻于馆壁有感别之叹予因戏答二章他日见文裕以为一笑  其二",
        "author": "宋祁",
        "content": "东流江水鸭头春，南隔高原背驿尘。\n便使滩声能怨别，此愁不独北归人。",
        "dynasty": "宋",
        "collection_info": null
    },
    {
        "uuid": "3a13215315e6aa0f63ea464e0e2e6b18",
        "title": "入蜀",
        "author": "宋祁",
        "content": "剑峰重迭抱巴天，从昔奸雄窃慨然。\n白腹黄牛余谶歇，汉家寻用五铢钱。",
        "dynasty": "宋",
        "collection_info": null
    },
    {
        "uuid": "066459b131ba9d6fd914d2671db92a0f",
        "title": "除夕作",
        "author": "宋祁",
        "content": "四十九年今日到，来欢往戚是欤非。\n床头周易有深意，自此恐须三绝韦。",
        "dynasty": "宋",
        "collection_info": null
    },
    {
        "uuid": "a7dcb478fbca7be87fbd37fc8274253b",
        "title": "夜分不寐二首  其一",
        "author": "宋祁",
        "content": "晴缸红花久未落，耿耿秋思饶端倪。\n倾荷破月共天宇，女子墙高乌夜啼。",
        "dynasty": "宋",
        "collection_info": null
    },
    {
        "uuid": "2db002a25a6251c27bd347afe7753432",
        "title": "夜分不寐二首  其二",
        "author": "宋祁",
        "content": "西风已飘上林叶，北斗直挂建章城。\n愁人底事最堪恨，络纬啼时无妇惊。",
        "dynasty": "宋",
        "collection_info": null
    },
    {
        "uuid": "d0a82f23757d7d5a96e1616c4ffc34eb",
        "title": "御爱山",
        "author": "宋祁",
        "content": "翠嶂奔腾一气间，六飞留赏暂怡颜。\n君王草草非真爱，心愧东方检玉山。",
        "dynasty": "宋",
        "collection_info": null
    },
    {
        "uuid": "0da1d92b8a0a2f961d3bdc0d384d5898",
        "title": "咏史",
        "author": "宋祁",
        "content": "一马浮江拥瑞图，青规羣彦掎长裾。\n本缘献替居门下，不为江虾与䱥鱼。",
        "dynasty": "宋",
        "collection_info": null
    },
    {
        "uuid": "88a778b72ff0e79d31f49e5a6aafc55e",
        "title": "偶记洛下旧游",
        "author": "宋祁",
        "content": "洛阳三月见梨花，遥认清香识钿车。\n今日风光两无頼，莫愁应已嫁卢家。",
        "dynasty": "宋",
        "collection_info": null
    },
    {
        "uuid": "5000dee1a892163897cb14cfb244559d",
        "title": "虚名",
        "author": "宋祁",
        "content": "身外虚名莫妄求，强关事事判悠悠。\n试看云将三年役，止博鸿蒙一掉头。",
        "dynasty": "宋",
        "collection_info": null
    },
    {
        "uuid": "9533938e7846ea9daffecdc6bfa0e979",
        "title": "早春近野",
        "author": "宋祁",
        "content": "紫苞如纽缀榆繁，春意愔愔徧近原。\n霁岭浮烟含缥翠，泮渠新溜变清浑。",
        "dynasty": "宋",
        "collection_info": null
    },
    {
        "uuid": "0f73f1f0eaa326299b61af230bf97fd3",
        "title": "题朱四郊墅",
        "author": "宋祁",
        "content": "菌阁平窥倚杵天，绮塍鳞隰逗春泉。\n谁将六国黄金印，拟换东周二顷田。",
        "dynasty": "宋",
        "collection_info": null
    },
    {
        "uuid": "56644008bf0911c044aa770ce47a69a1",
        "title": "呈成上人",
        "author": "宋祁",
        "content": "佛国天花两送春，岁阴何意重相亲。\n劳师且置弥天论，凿齿今纔敌半人。",
        "dynasty": "宋",
        "collection_info": null
    },
    {
        "uuid": "2ab377603bb89b964e6e5280b9c5a7fe",
        "title": "熊上人见过谈理颇未得尽忆王侍郎共加研讨",
        "author": "宋祁",
        "content": "拄杖萧然陋庑开，茗花熬绿浅浮杯。\n清言未到忘言处，正待裴家驿骑来。",
        "dynasty": "宋",
        "collection_info": null
    },
    {
        "uuid": "798ec914fc5473e1aa0ce1002ca0b5c9",
        "title": "读巷伯章",
        "author": "宋祁",
        "content": "孤节区区是爱君，危言未达已危身。\n豺牙虎爪铦于剑，不为诗人食谮人。",
        "dynasty": "宋",
        "collection_info": null
    },
    {
        "uuid": "d75e016b1fb14d2d322aacd2cbd30faf",
        "title": "野路见棠梨红叶为斜日所照尤可爱",
        "author": "宋祁",
        "content": "叶叶棠梨战野风，满枝哀意为秋红。\n无人解赏如丹意，抛在荒城斜照中。",
        "dynasty": "宋",
        "collection_info": null
    },
    {
        "uuid": "4de9a06fc6bbcedd6334f7da92428807",
        "title": "小荷",
        "author": "宋祁",
        "content": "踏溪分藕养新荷，钿盖斜临瑟瑟波。\n自是天姿不污着，水深泥浊奈君何。",
        "dynasty": "宋",
        "collection_info": null
    },
    {
        "uuid": "828ba209d83843a35f71b68fe550db57",
        "title": "月桂",
        "author": "宋祁",
        "content": "月面铺冰不受尘，缘何老桂託轮囷。\n吴生斫钝西河斧，无奈婆娑又满轮。",
        "dynasty": "宋",
        "collection_info": null
    },
    {
        "uuid": "046c653baabf618daeba7309e4fd0f24",
        "title": "晏寝",
        "author": "宋祁",
        "content": "栩栩庄园梦正酣，曙霞分色照东南。\n闭门更费当关报，已是嵇康一不堪。",
        "dynasty": "宋",
        "collection_info": null
    },
    {
        "uuid": "e8e9797aeb2d7a413031e53f160e3422",
        "title": "小池",
        "author": "宋祁",
        "content": "细溜沙渠逗曲池，碧浔余润渍蚌衣。\n风休浪静如圆鑑，时有文禽照影飞。",
        "dynasty": "宋",
        "collection_info": null
    },
    {
        "uuid": "009eee625026be0391be25a361bd378c",
        "title": "雪裏寻梅",
        "author": "宋祁",
        "content": "雪裏逢梅近腊时，梅姿雪态两相宜。\n羡君此处留清赏，看徧溪头南北枝。",
        "dynasty": "宋",
        "collection_info": null
    },
    {
        "uuid": "913bf33fad18c5d9ddca8aa9b32841a4",
        "title": "戏答天休",
        "author": "宋祁",
        "content": "老书堆几宁堪读，酸酒盈樽不用赊。\n料得君非贪九锡，短辕长柄趣还家。",
        "dynasty": "宋",
        "collection_info": null
    },
    {
        "uuid": "46fd39e46ecbe22259d3981a1c622ca0",
        "title": "红蓼",
        "author": "宋祁",
        "content": "花穗迎秋结晚红，园林清淡更西风。\n纤条尽日差差影，时落钓璜溪水中。",
        "dynasty": "宋",
        "collection_info": null
    },
    {
        "uuid": "d11fb008ff933446bd2632e058dba3ee",
        "title": "泛涡水二首  其一",
        "author": "宋祁",
        "content": "川上轻风正满旗，幽寻不惮进舟迟。\n兰桡过后汀烟合，却见惊鸥自下时。",
        "dynasty": "宋",
        "collection_info": null
    },
    {
        "uuid": "4016b46aea54193931554656f2db27a2",
        "title": "泛涡水二首  其二",
        "author": "宋祁",
        "content": "漠漠新茸上渚蒲，日痕波态共涵虚。\n无人解作江南曲，荷底田田自戏鱼。",
        "dynasty": "宋",
        "collection_info": null
    },
    {
        "uuid": "171bff5db8d6e3d609d41beb99852ac0",
        "title": "除夕",
        "author": "宋祁",
        "content": "一杯芳酒夜分天，万虑劳劳耿不眠。\n明日新春到何处，菱花影裏二毛边。",
        "dynasty": "宋",
        "collection_info": null
    },
    {
        "uuid": "0c9d59afeea5d1799553c5f95a1e2f7b",
        "title": "望仙亭北轩晚思",
        "author": "宋祁",
        "content": "北顾吾庐安在哉，天涯望眼到天回。\n碧云向晚无情合，思杀离人未肯开。",
        "dynasty": "宋",
        "collection_info": null
    },
    {
        "uuid": "28e5a036043c8655dd9c5b8315b6c8ce",
        "title": "中秋夜不见月二首  其一",
        "author": "宋祁",
        "content": "天上浮云不肯归，凭轩坐惜桂华西。\n一年此夕无穷恨，只是城鸦得稳栖。",
        "dynasty": "宋",
        "collection_info": null
    },
    {
        "uuid": "326bfec404b5af14cd7037968bfa4b72",
        "title": "中秋夜不见月二首  其二",
        "author": "宋祁",
        "content": "万里重阴晦玉轮，兔孤蟾远託霄垠。\n世间未必皆同恨，亦有居心不凈人。",
        "dynasty": "宋",
        "collection_info": null
    },
    {
        "uuid": "0403ee33ec35c575ff722209ea777a1f",
        "title": "秋塘败荷",
        "author": "宋祁",
        "content": "去时荷出小如钱，归见荷枯意惘然。\n秋后渐稀霜后少，白头黄叶两相怜。",
        "dynasty": "宋",
        "collection_info": null
    },
    {
        "uuid": "1250fe65d1ed33afd8367485832ec1e8",
        "title": "东亭",
        "author": "宋祁",
        "content": "櫺槛余凉日未斜，海天相合碧无涯。\n樵风不动樯乌静，时见孤云伴落霞。",
        "dynasty": "宋",
        "collection_info": null
    },
    {
        "uuid": "032c375b37c568886c98cfa492101810",
        "title": "溪上",
        "author": "宋祁",
        "content": "杖策溪边兴尽归，片云何事逐人飞。\n飘然自是无心物，欲去还来上客衣。",
        "dynasty": "宋",
        "collection_info": null
    },
    {
        "uuid": "c16b018d5fd4a57a0c59a92aa9781e07",
        "title": "秋园见蝶",
        "author": "宋祁",
        "content": "扑粉曾过宋玉墙，一身生计託流芳。\n不须长结东风怨，秋菊春兰各有香。",
        "dynasty": "宋",
        "collection_info": null
    },
    {
        "uuid": "e5d0008c9af28a366f8e259bc3e1d424",
        "title": "濠上",
        "author": "宋祁",
        "content": "惠非蒙叟叟非鱼，濠上全知鱼乐无。\n春水未深鱼易乐，要须真乐是江湖。",
        "dynasty": "宋",
        "collection_info": null
    },
    {
        "uuid": "032c690b8f41bc60b4da7a64f43d74b5",
        "title": "对猎",
        "author": "宋祁",
        "content": "黄山横骛晓成围，后骑萧萧万弩随。\n当路豺狼宜一发，不须回首问狐狸。",
        "dynasty": "宋",
        "collection_info": null
    },
    {
        "uuid": "b1ed5fa1e095ba2348144430a005b87d",
        "title": "九日食餻",
        "author": "宋祁",
        "content": "飈馆轻霜拂曙袍，糗飺花饮斗分曹。\n刘郎不敢题餻字，虚负诗家一代豪。",
        "dynasty": "宋",
        "collection_info": null
    },
    {
        "uuid": "b6658c6a502743c8ce50acb7268c7803",
        "title": "黄葵",
        "author": "宋祁",
        "content": "黄葵贵丽不夭饶，一朵新晴松下高。\n还似迩英临黼座，曈昽晓日照天袍。",
        "dynasty": "宋",
        "collection_info": null
    },
    {
        "uuid": "9f7ec617512b71106c44382c991fdd71",
        "title": "山橙花",
        "author": "宋祁",
        "content": "故乡寒食荼䕷发，百合香浓邸舍深。\n漂泊江南春过尽，山橙彷佛慰人心。",
        "dynasty": "宋",
        "collection_info": null
    },
    {
        "uuid": "2f1ae2a43d14275ff03556fd014ae217",
        "title": "九日凭高有感",
        "author": "宋祁",
        "content": "把酒凭高念岁华，此身流滞属天涯。\n故园丛菊无人赏，露压风欺只自花。",
        "dynasty": "宋",
        "collection_info": null
    },
    {
        "uuid": "e5b2c38159b1c23ce43d57c1650f1659",
        "title": "春帖子词 皇帝阁十二首 其一",
        "author": "宋祁",
        "content": "东郊迎气罢，暖信入严宸。\n暂遣星杓转，令知天下春。",
        "dynasty": "宋",
        "collection_info": null
    },
    {
        "uuid": "bf536caa798769979428640d032cf593",
        "title": "春帖子词 皇帝阁十二首 其二",
        "author": "宋祁",
        "content": "瑞福随春到，穰穰正似山。\n君王宽大诏，自此徧人间。",
        "dynasty": "宋",
        "collection_info": null
    },
    {
        "uuid": "c90a166aa734b7621af93a1203ba7044",
        "title": "春帖子词 皇帝阁十二首 其三",
        "author": "宋祁",
        "content": "縠管灰飞尽，金胥刻漏长。\n欢情与和气，併入万年觞。",
        "dynasty": "宋",
        "collection_info": null
    },
    {
        "uuid": "3fd13c84e5e660b12bf5c0aba6849886",
        "title": "春帖子词 皇帝阁十二首 其四",
        "author": "宋祁",
        "content": "日华初丽上林天，殿裏春花百种鲜。\n驱出余寒还故腊，收回和气作新年。",
        "dynasty": "宋",
        "collection_info": null
    },
    {
        "uuid": "db8325e8a876b7804fd04d400ed36555",
        "title": "春帖子词 皇帝阁十二首 其五",
        "author": "宋祁",
        "content": "望春台下春先到，猎猎青旗倚汉宫。\n水自北涯生暖溜，花从东面受和风。",
        "dynasty": "宋",
        "collection_info": null
    },
    {
        "uuid": "bf64cc2366cd87c72b9c763c4f4d9948",
        "title": "春帖子词 皇帝阁十二首 其六",
        "author": "宋祁",
        "content": "苍龙东阙转春旗，綷羽林梢最早知。\n青帝回风还习习，黄人捧日故迟迟。",
        "dynasty": "宋",
        "collection_info": null
    },
    {
        "uuid": "90e11fd2c9126f81a3fa541c8d2ebe4a",
        "title": "春帖子词 皇帝阁十二首 其七",
        "author": "宋祁",
        "content": "春风长乐地，春仗大明天。\n春酒皆千日，春枝即万年。",
        "dynasty": "宋",
        "collection_info": null
    },
    {
        "uuid": "b734ea4113d0a8cb1bb8853b8db4579c",
        "title": "春帖子词 皇帝阁十二首 其八",
        "author": "宋祁",
        "content": "阳和今日到，景物一时新。\n陛下南山寿，长迎千万春。",
        "dynasty": "宋",
        "collection_info": null
    },
    {
        "uuid": "a791dfb8e5b4680c112f6ce24ac3e25b",
        "title": "春帖子词 皇帝阁十二首 其九",
        "author": "宋祁",
        "content": "天上春先徧，世间人未知。\n黄金装柳蕊，红密点花枝。",
        "dynasty": "宋",
        "collection_info": null
    },
    {
        "uuid": "dcd17b2a237016798596f98ea9d5b894",
        "title": "春帖子词 皇帝阁十二首 其一○",
        "author": "宋祁",
        "content": "水暖蛟冰解，灰飞凤管和。\n阳春与皇泽，併付女夷歌。",
        "dynasty": "宋",
        "collection_info": null
    },
    {
        "uuid": "97305319de1579cb31419ec24f360ed4",
        "title": "春帖子词 皇帝阁十二首 其一一",
        "author": "宋祁",
        "content": "夭矫苍龙引翠旌，君王暂报出郊迎。\n勾芒一夜催春到，万户千门歌吹声。",
        "dynasty": "宋",
        "collection_info": null
    },
    {
        "uuid": "0216ca07aa998cb035fe1f7c8c82f493",
        "title": "春帖子词 皇帝阁十二首 其一二",
        "author": "宋祁",
        "content": "宜春苑裏报春回，宝胜缯花百种催。\n瑞羽关关迁木早，神鱼泼泼上冰来。",
        "dynasty": "宋",
        "collection_info": null
    },
    {
        "uuid": "889944297063430b99efdabae28e48a3",
        "title": "春帖子词 皇后阁十首 其一",
        "author": "宋祁",
        "content": "青郊迎淑气，华阙报芳辰。\n瑞木梢梢变，珍禽咔咔新。",
        "dynasty": "宋",
        "collection_info": null
    },
    {
        "uuid": "02a95d62067345de7e6ced779d5eb096",
        "title": "春帖子词 皇后阁十首 其二",
        "author": "宋祁",
        "content": "春前已岁换，岁后始春来。\n綵燕随宜帖，缯花斗巧开。",
        "dynasty": "宋",
        "collection_info": null
    },
    {
        "uuid": "d15cc61001fd8826aec0fc2b7c078130",
        "title": "春帖子词 皇后阁十首 其三",
        "author": "宋祁",
        "content": "晓天春气凈融融，飞入天关第九重。\n灵沼水生初报雁，蓬莱云暖即从龙。",
        "dynasty": "宋",
        "collection_info": null
    },
    {
        "uuid": "e135c7c7bee51f71538d8405a01745a2",
        "title": "春帖子词 皇后阁十首 其四",
        "author": "宋祁",
        "content": "宫裏春花纔灼灼，殿前春仗已峨峨。\n东风尽解天池冻，不及君王庆泽多。",
        "dynasty": "宋",
        "collection_info": null
    },
    {
        "uuid": "e469e885d2e0cf648448f9e7788b820d",
        "title": "春帖子词 皇后阁十首 其五",
        "author": "宋祁",
        "content": "谁道春从何处来，只从金阙徧瑶台。\n苍龙便入时巡仗，玉液还飞行庆杯。",
        "dynasty": "宋",
        "collection_info": null
    },
    {
        "uuid": "a135807641457e572d6fcb9703076f49",
        "title": "春帖子词 皇后阁十首 其六",
        "author": "宋祁",
        "content": "嘉佑随年至，皇恩共气和。\n水痕冰处动，烟思柳前多。",
        "dynasty": "宋",
        "collection_info": null
    },
    {
        "uuid": "72d2619a4da2f22f0f9c1ec57d29b89f",
        "title": "春帖子词 皇后阁十首 其七",
        "author": "宋祁",
        "content": "晓佩摇苍玉，晨旗亚翠斿。\n新年好春色，今日满皇州。",
        "dynasty": "宋",
        "collection_info": null
    },
    {
        "uuid": "3b131f815137f84a8b48d84cb88bd2b8",
        "title": "春帖子词 皇后阁十首 其八",
        "author": "宋祁",
        "content": "暖碧浮天面，迟红上日华。\n宝幡双帖燕，綵树对缠花。",
        "dynasty": "宋",
        "collection_info": null
    },
    {
        "uuid": "c4a11ab47a29077f485e13c251fe4fdb",
        "title": "春帖子词 皇后阁十首 其九",
        "author": "宋祁",
        "content": "迎春宝胜插钗梁，拂钿裁金斗巧妆。\n上作君王万年字，要知长奉白云觞。",
        "dynasty": "宋",
        "collection_info": null
    },
    {
        "uuid": "b18d64b6d3ede704499b9caba24aee26",
        "title": "春帖子词 皇后阁十首 其一○",
        "author": "宋祁",
        "content": "双阙鲜云抱日光，朝来春意已昌昌。\n先从太液催波绿，后到灵和报柳黄。",
        "dynasty": "宋",
        "collection_info": null
    },
    {
        "uuid": "a5077538c1cf5126fdf0e5a13675fa77",
        "title": "春帖子词 夫人阁十首 其一",
        "author": "宋祁",
        "content": "雪罢云初暖，天和日便迟。\n玉楼新燕子，禖下记来时。",
        "dynasty": "宋",
        "collection_info": null
    },
    {
        "uuid": "079dd58061b94bef3bb8bd5b8f8c2017",
        "title": "春帖子词 夫人阁十首 其二",
        "author": "宋祁",
        "content": "春从何处生，先觉满瑶京。\n冰解鱼鳞散，云飞鹤态成。",
        "dynasty": "宋",
        "collection_info": null
    },
    {
        "uuid": "205004fba5a13f8893301d3c9a2c510d",
        "title": "春帖子词 夫人阁十首 其三",
        "author": "宋祁",
        "content": "春天丽春旭，春酒献春杯。\n树待珊瑚斗，花须羯鼓催。",
        "dynasty": "宋",
        "collection_info": null
    },
    {
        "uuid": "9f5f9736557c5358c5fb4f1fdaea67e5",
        "title": "春帖子词 夫人阁十首 其四",
        "author": "宋祁",
        "content": "银阙崔嵬对未央，春来始觉好年光。\n风生禁苑无穷丽，日向仙壶一倍长。",
        "dynasty": "宋",
        "collection_info": null
    },
    {
        "uuid": "7c6e4a1f1d4572a2f5b23705a3e33dfc",
        "title": "春帖子词 夫人阁十首 其五",
        "author": "宋祁",
        "content": "东郊移仗晓迎春，已觉轻寒不着人。\n天瑞穰穰君泽美，併教和气助佳辰。",
        "dynasty": "宋",
        "collection_info": null
    },
    {
        "uuid": "5686890fe8b3dd23bf0ac583b5f9efb3",
        "title": "春帖子词 夫人阁十首 其六",
        "author": "宋祁",
        "content": "春阙风光丽，春城歌吹喧。\n琼苏献春酒，金薄镂春旛。",
        "dynasty": "宋",
        "collection_info": null
    },
    {
        "uuid": "1dcae3be287a39dc6858ede9367ccf0b",
        "title": "春帖子词 夫人阁十首 其七",
        "author": "宋祁",
        "content": "瑞历岁惟新，物华春可爱。\n雪尽林弄姿，冰销水生态。",
        "dynasty": "宋",
        "collection_info": null
    },
    {
        "uuid": "5aa6a6290d21614526e253b88e635d9a",
        "title": "春帖子词 夫人阁十首 其八",
        "author": "宋祁",
        "content": "新年十日逢春日，紫禁千觞献寿觞。\n寰海欢心共萌达，皇家庆祚与天长。",
        "dynasty": "宋",
        "collection_info": null
    },
    {
        "uuid": "e73eda22f19f0e178b2969dfe917d9b7",
        "title": "春帖子词 夫人阁十首 其九",
        "author": "宋祁",
        "content": "日照觚棱万户春，细风轻雾淡嘉辰。\n一番宫柳黄烟重，百种盘蔬紫甲新。",
        "dynasty": "宋",
        "collection_info": null
    },
    {
        "uuid": "9492c8b70fa80f74f0442807b3e701b7",
        "title": "春帖子词 夫人阁十首 其一○",
        "author": "宋祁",
        "content": "玉管轻罗和气动，土牛青帻报祠归。\n仙盘取露朝和药，舞殿裁云暝作衣。",
        "dynasty": "宋",
        "collection_info": null
    },
    {
        "uuid": "d4ef74f12f7520c3ec16aa73e064488b",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其一",
        "author": "宋祁",
        "content": "漠漠春从天际来，春旗已在望春台。\n寒销岭上容梅落，暖拂江南放雁回。",
        "dynasty": "宋",
        "collection_info": null
    },
    {
        "uuid": "c9009bcab62885966462925f8f4cead9",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其二",
        "author": "宋祁",
        "content": "清晓东郊转翠舆，苍龙驱暖入储胥。\n便回天上阳和气，散作人间宽大书。",
        "dynasty": "宋",
        "collection_info": null
    },
    {
        "uuid": "2bbb2f5ecb7efbdbd7a3daec3f9fe825",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其三",
        "author": "宋祁",
        "content": "星杓夜压禁城东，葭縠晨飞玉管中。\n扑扑烟花千户暖，嘈嘈歌吹九门风。",
        "dynasty": "宋",
        "collection_info": null
    },
    {
        "uuid": "4ff0b5db0bd13862a4cb419c9efeb03d",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其四",
        "author": "宋祁",
        "content": "汉宫节物重年华，宝胜迎春绰绰斜。\n不待东风吹煦力，剪刀催出上林花。",
        "dynasty": "宋",
        "collection_info": null
    },
    {
        "uuid": "bc350beaf14c671ab1a5992432ba18ef",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其五",
        "author": "宋祁",
        "content": "故岁犹长新岁晚，东君破腊便回春。\n花枝稍稍暗红上，已觉轻寒不着人。",
        "dynasty": "宋",
        "collection_info": null
    },
    {
        "uuid": "33f08ba1360175290078f6a57821aab1",
        "title": "余在北门时每立春必前索宫中春词十余解今逢兹日块坐州阁追怀旧题续作六章  其六",
        "author": "宋祁",
        "content": "楼角红阳上翠旗，钗头新燕一双飞。\n天将美景催行乐，剪尽春云作舞衣。",
        "dynasty": "宋",
        "collection_info": null
    },
    {
        "uuid": "aee5825891118afc6b44f9de19491719",
        "title": "千叶牡丹",
        "author": "宋祁",
        "content": "濯水锦窠艳，颓云仙髻繁。\n全欹碧槲叶，独占紫球栏。\n谁谓萼华极，芳心多隠桓。",
        "dynasty": "宋",
        "collection_info": null
    },
    {
        "uuid": "02eb78f0714bd8c1670ceec5d8bea725",
        "title": "酴醿",
        "author": "宋祁",
        "content": "来自蚕丛国，香传弱水神。\n析酲疑破鼻，併艳欲留春。\n勿以媚兰味，误霑韩寿巾。",
        "dynasty": "宋",
        "collection_info": null
    },
    {
        "uuid": "76e0a95b0628d5c9fb47c7874ff81262",
        "title": "木兰",
        "author": "宋祁",
        "content": "吴王宫裏树，春晚紫房开。\n秀比华夷重，香蒙菌桂猜。\n无轻众芳喻，曾照女郎来。",
        "dynasty": "宋",
        "collection_info": null
    },
    {
        "uuid": "5ab51d4107566c3b97e20bc02171530e",
        "title": "荼蕊花",
        "author": "宋祁",
        "content": "媚丛无奈密，柔蔓不胜长。\n非邻粉自白，似侠骨中香。\n不分樱桃艳，名先播乐章。",
        "dynasty": "宋",
        "collection_info": null
    },
    {
        "uuid": "3f34665e870997deda5e4afb1b3a43be",
        "title": "祗役道中二首  其一",
        "author": "宋祁",
        "content": "濩落无容物，嵚碕可笑人。\n唯当荷农笠，不称荐华绅。\n宦味真缰锁，生涯累水薪。\n穷途计安出，祗是有沾巾。",
        "dynasty": "宋",
        "collection_info": null
    },
    {
        "uuid": "c2adc6c3c3e8262a5317bd49b2281f17",
        "title": "祗役道中二首  其二",
        "author": "宋祁",
        "content": "絮乱东风急，花飞杂树稠。\n离家王粲恨，赠妇彦先愁。\n樵浦连樯度，旗亭数盖留。\n痴人了官事，归钓误楂头。",
        "dynasty": "宋",
        "collection_info": null
    },
    {
        "uuid": "0a96704e595ff72f771739f47eebf998",
        "title": "题僧惠昇壁",
        "author": "宋祁",
        "content": "何年飞虎锡，此地锁鹰房。\n水入禅心定，花飘供裓香。\n高谈犀饰麈，清啜茗成枪。\n千骑尝留此，笼纱照屋梁。",
        "dynasty": "宋",
        "collection_info": null
    },
    {
        "uuid": "6fa9a944572dbf7c0c8ff4e236980a77",
        "title": "溪亭",
        "author": "宋祁",
        "content": "规日平空晚，澄波极望鲜。\n帘飞古陶瓦，梁负会稽椽。\n战绿低寒杜，漂红泊晚莲。\n黄昏无限意，江月对娟娟。",
        "dynasty": "宋",
        "collection_info": null
    },
    {
        "uuid": "f5ebb920e82affa869607085e44e592b",
        "title": "同年谭综掾江陵",
        "author": "宋祁",
        "content": "乡树湘云外，行辕楚塞东。\n不辞淹拔萃，聊欲辨无同。\n暝紫生寒岫，疏丹点暮枫。\n登楼有归讯，为附北归鸿。",
        "dynasty": "宋",
        "collection_info": null
    },
    {
        "uuid": "5a5d6dd24011d544944b973402f16ab5",
        "title": "黄泌昆仲归江西",
        "author": "宋祁",
        "content": "爨樵殚楚桂，裘掖厌京尘。\n别路双黄鹄，还家两玉人。\n书园飘竹粉，乡树老梨津。\n电韵盈归褚，中州赏有真。",
        "dynasty": "宋",
        "collection_info": null
    },
    {
        "uuid": "0ff9dc353dcfb984c2584f8bc42779db",
        "title": "家居",
        "author": "宋祁",
        "content": "赁庑接中林，迷途感慨深。\n穷年不材木，提月退飞禽。\n官宇昏投版，私囊利挫针。\n病呻无用怪，不是显时吟。",
        "dynasty": "宋",
        "collection_info": null
    },
    {
        "uuid": "85f514405272927c67f81a1447a80f30",
        "title": "晴云",
        "author": "宋祁",
        "content": "春空无际碧，云意静悠悠。\n尽日随风驭，迎昏抱月钩。\n正宜衔迥陇，强欲蔽层楼。\n宋野何须问，鸿蒙正掉头。",
        "dynasty": "宋",
        "collection_info": null
    },
    {
        "uuid": "20efb9d11030ec2ada84f650fecebb11",
        "title": "道中见问津者",
        "author": "宋祁",
        "content": "欲问迷津意，都缘别径多。\n亡羊曾自此，老马欲如何。\n旁午晨车迈，间关夕盖过。\n不须贪远客，危恨寄风波。",
        "dynasty": "宋",
        "collection_info": null
    },
    {
        "uuid": "4c7534e2cb700f7eecd48488d7e468dc",
        "title": "抒叹",
        "author": "宋祁",
        "content": "寒日不我驻，岁阴生事微。\n孤怀百感萃，双鬓二毛稀。\n樵突沉残桂，尘编拥故帏。\n况无安邑累，身託故山薇。",
        "dynasty": "宋",
        "collection_info": null
    },
    {
        "uuid": "42459e1f3da8f856c4dac1cc5d9ed9f3",
        "title": "和王君贶禁中寓直",
        "author": "宋祁",
        "content": "长乐疏钟断，昆池夕照收。\n晚风生似雨，仙雾爽如秋。\n钧曲来深殿，宫花出御沟。\n云天正如画，璧月在西楼。",
        "dynasty": "宋",
        "collection_info": null
    },
    {
        "uuid": "0ec0fc7fba712f23d6020ee53e7d3ee2",
        "title": "李国博斋中小山作",
        "author": "宋祁",
        "content": "观阁幽期胜，窗扉列岫连。\n千岩状稽岭，一石记平泉。\n迥□仙湖境，低围醉幕天。\n休论真假意，同是到忘筌。",
        "dynasty": "宋",
        "collection_info": null
    },
    {
        "uuid": "c76f6828d5f9fc734d4c8815e8bd77ad",
        "title": "晚归僦庑",
        "author": "宋祁",
        "content": "驱车广陌阴，极望散烦襟。\n霞破天逾凈，烟生树始深。\n掺喧侵暝鼓，练急向寒砧。\n却入颜生巷，穷栖似故林。",
        "dynasty": "宋",
        "collection_info": null
    },
    {
        "uuid": "437c423817b64bd2321a4b8ce9d70586",
        "title": "晚秋客庑",
        "author": "宋祁",
        "content": "凉叶日幡幡，西风振旅魂。\n客来聊解榻，童小未应门。\n蝉噪专林响，蜗移乱壁痕。\n缺然禽鹿性，持底报君恩。",
        "dynasty": "宋",
        "collection_info": null
    },
    {
        "uuid": "78f11110311ac86f2886fa38748d9b55",
        "title": "伤和靖林先生君復二首  其一",
        "author": "宋祁",
        "content": "清濑严生国，良田仲子居。\n姬姜生不娶，封禅死无书。\n竈冷丹何去，厨封画已虚。\n诏函加美谥，不及裹轮车。",
        "dynasty": "宋",
        "collection_info": null
    },
    {
        "uuid": "923b1848494cbe61b39f3fb95e68d672",
        "title": "伤和靖林先生君復二首  其二",
        "author": "宋祁",
        "content": "笔精传禊帖，句赏俪汀苹。\n道胜吾忘我，贤嗟岁在辰。\n风愁青桂暝，露泣紫芝春。\n一束生刍赠，门无杂弔宾。",
        "dynasty": "宋",
        "collection_info": null
    },
    {
        "uuid": "b06efa3d71b07a58f6651296ffdf3534",
        "title": "春夕",
        "author": "宋祁",
        "content": "捲幔星河近，严城钟漏迟。\n飞虫集暗牖，栖鹊忌明枝。\n弱柳兼风困，高花战露危。\n回肠正无頼，仍此卧遥帷。",
        "dynasty": "宋",
        "collection_info": null
    },
    {
        "uuid": "5d55622b1fa78017b1ab3fd875e5e464",
        "title": "送丁殿直郴阳监军",
        "author": "宋祁",
        "content": "渠浪撼残星，飘然扬彩舲。\n怀人送归客，短候续长亭。\n望寺□垂组，还书待杀青。\n无妨军垒隙，壶柘侑宾醽。",
        "dynasty": "宋",
        "collection_info": null
    },
    {
        "uuid": "f53a3df25fbd84e3d2c2ecafa2bb8816",
        "title": "西斋冬夕",
        "author": "宋祁",
        "content": "西海共摇落，居然雕岁深。\n林疏纵风怒，天惨趣云阴。\n冰沼留寒鹜，灯檐射宿禽。\n怀人感衰鬓，自此不胜簪。",
        "dynasty": "宋",
        "collection_info": null
    },
    {
        "uuid": "981051ad4e3a80d21896a4a26052a01c",
        "title": "崔氏逍遥堂",
        "author": "宋祁",
        "content": "戚里封侯旧，家园缔宇初。\n据梧人化蝶，坐石客焚鱼。\n砌草交垂带，窗筠就刻书。\n欲知真趣盛，长者数回车。",
        "dynasty": "宋",
        "collection_info": null
    },
    {
        "uuid": "fd02d71e60926bacb28c70503a626d96",
        "title": "寒夜与伯氏晏坐",
        "author": "宋祁",
        "content": "对拥圆炉坐，萧然念变衰。\n树鸣余叶乱，灯战暗花危。\n罇酒伯仲雅，园荆兄弟枝。\n陶陶且相乐，低月半遥帷。",
        "dynasty": "宋",
        "collection_info": null
    },
    {
        "uuid": "62d8d6b314bfb8ef907f6e9e451cc1c6",
        "title": "侨屋睹燕葺旧巢因赠",
        "author": "宋祁",
        "content": "穷檐双越燕，一再共年华。\n巢户差眠尾，泥痕燥哺花。\n惜无文杏庇，犹免翠帘遮。\n所頼同鸡德，新丰遂识家。",
        "dynasty": "宋",
        "collection_info": null
    },
    {
        "uuid": "99e6172700b21c0ad2294c1d48d3c6cf",
        "title": "杨太尉后园假山",
        "author": "宋祁",
        "content": "韬戟严中府，磓星写翠岑。\n岚分一轩翠，云护半庭阴。\n谷响迎壶柘，岩光射庑金。\n时平非聚米，缓带恣幽寻。",
        "dynasty": "宋",
        "collection_info": null
    },
    {
        "uuid": "e45aa5f55149e13f2b558102f14d7ce1",
        "title": "送四舅朱掾赴英州",
        "author": "宋祁",
        "content": "拗柳亭皋晚，攀梅岭路长。\n北辞鳷鹊月，南冒鹧鸪霜。\n越蠹催征候，珍鲑奉庆觞。\n片言民讼息，归计竚林光。",
        "dynasty": "宋",
        "collection_info": null
    },
    {
        "uuid": "9b970f8031ecec8ff67968deb49b6766",
        "title": "送徐秀才",
        "author": "宋祁",
        "content": "风鶂摧高羽，云鵾惨别弦。\n倦随东郭履，归养豫樟年。\n客信凭梅陇，乡歈伴月舷。\n君谋适不用，虚赠绕朝鞭。",
        "dynasty": "宋",
        "collection_info": null
    },
    {
        "uuid": "ca387a7e6e5c44a8537a68489f7a2797",
        "title": "送万池秀才",
        "author": "宋祁",
        "content": "有客柅征轮，羁怀慰蓼辛。\n来乘访戴雪，归趁浴沂春。\n酒所留飞盖，谈余换爨薪。\n异时更月品，知冠汝南人。",
        "dynasty": "宋",
        "collection_info": null
    },
    {
        "uuid": "99d3ee4eb88659f60786b3e2cdb57ca4",
        "title": "侨庑",
        "author": "宋祁",
        "content": "瞿昙少病否，司寇正归欤。\n不凿墙坯遁，犹烦里旅居。\n饭舂霜棱粟，羹糁雪畦蔬。\n愿受为氓籍，閒披种树书。",
        "dynasty": "宋",
        "collection_info": null
    },
    {
        "uuid": "7622b0dfe9753f078969837ec5114af2",
        "title": "雪夕",
        "author": "宋祁",
        "content": "恩华绵帝宇，花出瑞王年。\n阴魄交光地，风霙杂下天。\n盐波熬巨浸，缟顷界中田。\n有客方愁卧，先时履欲穿。",
        "dynasty": "宋",
        "collection_info": null
    },
    {
        "uuid": "1d5d00216245a972455385d3a98ead61",
        "title": "林鸦",
        "author": "宋祁",
        "content": "林鸦泊泊飞，剩欲送斜规。\n城头八九子，月中三帀枝。\n嚮晨常自警，邻暝不应移。\n王孙无巧弹，此夜正羁雌。",
        "dynasty": "宋",
        "collection_info": null
    },
    {
        "uuid": "ecc474e625a88a301499cea9ea585ccc",
        "title": "春晚写望",
        "author": "宋祁",
        "content": "不觉春芳晏，翻成客望劳。\n草平天一色，风暖燕双高。\n击轊争轻幰，书旗衒缥醪。\n随宜歌白纻，都士半云袍。",
        "dynasty": "宋",
        "collection_info": null
    },
    {
        "uuid": "c17542db7c08c27d3cfdf07739270195",
        "title": "偶作二首  其一",
        "author": "宋祁",
        "content": "去国日云久，寥寥双鬓衰。\n长安举头近，漳浦窜身危。\n沫竢穷鳃喣，春非坠叶知。\n一廛先亩在，扶耒有归期。",
        "dynasty": "宋",
        "collection_info": null
    },
    {
        "uuid": "6d8469d8a759043fd40c9525860f67c7",
        "title": "偶作二首  其二",
        "author": "宋祁",
        "content": "衰翁好藏密，移病此侨居。\n白眼慵迎客，青泥倦幞书。\n风侵残昼网，烟锁蔽春樗。\n惟有伊蒲士，相从乐饭蔬。",
        "dynasty": "宋",
        "collection_info": null
    },
    {
        "uuid": "f175dae1ef0f578f94e7f1245a67110d",
        "title": "题阮步兵祠二首  其一",
        "author": "宋祁",
        "content": "济世非无策，迷邦讵可求。\n昏酣酒垆卧，萧散竹林游。\n俗眼嗟人废，穷途逐涕流。\n何公真礼法，宁免疾如雠。",
        "dynasty": "宋",
        "collection_info": null
    },
    {
        "uuid": "bd706d43372944b922239c31a0e00192",
        "title": "题阮步兵祠二首  其二",
        "author": "宋祁",
        "content": "幽怀八十首，鬰鬰寄蓬池。\n屋壁留南巷，乡人奉种祠。\n乘馿非宦巧，逃蝨厌流卑。\n三沃椒浆酹，谁论饮过差。",
        "dynasty": "宋",
        "collection_info": null
    },
    {
        "uuid": "ebc0f02c91cbea808435ca19346e3c31",
        "title": "家居",
        "author": "宋祁",
        "content": "鬰鬰行何适，肩肩体寖臞。\n安人非善宦，宁子是真愚。\n北化随江枳，东游谢海桴。\n何须命私驾，危涕避穷途。",
        "dynasty": "宋",
        "collection_info": null
    },
    {
        "uuid": "c7668d694121dead6194b36e181dc261",
        "title": "寒夜",
        "author": "宋祁",
        "content": "孤客伤时晏，遥帷对夜分。\n虚轮抱初月，侧阵捲归云。\n霜蕙披寒颖，陂鳬叫暝羣。\n村砧与营杵，不寐最先闻。",
        "dynasty": "宋",
        "collection_info": null
    },
    {
        "uuid": "9e245dc336490b1d53aed950438a9006",
        "title": "过朱亥墓",
        "author": "宋祁",
        "content": "屠门遗旧隠，锤袖凛余风。\n兵下邯郸壁，躯捐嚄唶公。\n种祠羣望亚，樵禁九原中。\n异世同樗墓，东西夹汉宫。",
        "dynasty": "宋",
        "collection_info": null
    },
    {
        "uuid": "8a7465a52a16e1f7c4e5d78d7c2fefd6",
        "title": "蓬池写望",
        "author": "宋祁",
        "content": "旷望蓬池上，池平失素波。\n鸱鸢貌閒暇，樗栎意婆娑。\n雾日垂金彗，烟峰晦钿螺。\n回瞻百常阙，非为五噫歌。",
        "dynasty": "宋",
        "collection_info": null
    },
    {
        "uuid": "7cb7c4d17e1a4aacb397a35117fbce8f",
        "title": "野望",
        "author": "宋祁",
        "content": "皋壤一摇落，年华此向阑。\n雪云从北暝，霜日带西寒。\n浆酒喧神鼓，风毛送猎鞍。\n去邦犹未远，差认汉宫盘。",
        "dynasty": "宋",
        "collection_info": null
    },
    {
        "uuid": "d25f6cd623b945cbd7b040f60ce89253",
        "title": "结课",
        "author": "宋祁",
        "content": "结课天官启，悲秋骑省孙。\n峥嵘遒岁籥，骯脏别都门。\n饯盖纷寒野，征樯拂晓暾。\n县斋丰醉秫，无厌数持樽。",
        "dynasty": "宋",
        "collection_info": null
    },
    {
        "uuid": "493fe0b32a87015ae0512a6cd1e45242",
        "title": "早发",
        "author": "宋祁",
        "content": "征客怀周道，飘然望日畿。\n天开阊阖近，星隠建章微。\n王囿刍荛往，駉原騋牝归。\n讵能同野鸟，朝夕向台飞。",
        "dynasty": "宋",
        "collection_info": null
    },
    {
        "uuid": "a8ac8cf1ccaca9809ac1e08a545003e3",
        "title": "有感",
        "author": "宋祁",
        "content": "力守高皇约，祈还司隶章。\n翻身去殿槛，忍死出缣囊。\n豕突埋轮路，豺骄择肉场。\n霜毫墨犹湿，迢递窜遐方。",
        "dynasty": "宋",
        "collection_info": null
    },
    {
        "uuid": "9ec94b8d0424c8d7d6746cb85d9411e6",
        "title": "庄懿皇太后哀挽应制二首  其一",
        "author": "宋祁",
        "content": "国启重雍祚，天推太极尊。\n夏祠今化石，尧母旧题门。\n不待寒泉养，空流渭水恩。\n烝哉王者孝，别庙奉姜嫄。",
        "dynasty": "宋",
        "collection_info": null
    },
    {
        "uuid": "ffba55b6e2cc262e439829329ede8aaa",
        "title": "庄懿皇太后哀挽应制二首  其二",
        "author": "宋祁",
        "content": "遗馔行将彻，哀笳咽不前。\n风惊长乐树，月苦鲋隅天。\n恤典袆章备，神涂騩驾联。\n故奁脂泽具，留待上陵年。",
        "dynasty": "宋",
        "collection_info": null
    },
    {
        "uuid": "a4a2b4904f470e105bf5290f67028659",
        "title": "偶成",
        "author": "宋祁",
        "content": "不用真如鼠，胡瞻亦有鹑。\n田园未归客，天地一畸人。\n京邑风霜苦，江乡薇蕨春。\n可能迷鬼笑，长送左朱轮。",
        "dynasty": "宋",
        "collection_info": null
    },
    {
        "uuid": "e210224cb453af145b6fb945962c5a61",
        "title": "送鱼太傅通判汉州",
        "author": "宋祁",
        "content": "绵野喜相依，长亭亟解携。\n寒销云栈北，春徧锦城西。\n邛醤传芳蒟，岩祠颂缥鸡。\n时平通守贵，千骑斗鄣泥。",
        "dynasty": "宋",
        "collection_info": null
    },
    {
        "uuid": "bc40588e5d12d74c7e59134a6a60d354",
        "title": "偶作",
        "author": "宋祁",
        "content": "人远言都废，身閒道转迂。\n是非纔一马，多少但双鳬。\n学稼惭农老，还山笑客逋。\n嘶蝉何所谓，相伴据庭梧。",
        "dynasty": "宋",
        "collection_info": null
    },
    {
        "uuid": "70777686be14b3836dac6760bcb24d57",
        "title": "马比部赴两浙提刑",
        "author": "宋祁",
        "content": "两汉为郎选，南方奉使材。\n书随星火落，帆拂斗牛开。\n月破涛收鹭，天低雨暗梅。\n却缘持节重，无客对衔杯。",
        "dynasty": "宋",
        "collection_info": null
    },
    {
        "uuid": "e16942b324b0a9133e6a8797525e2d9d",
        "title": "郑天休舍人言中丞晏尚书西园见忆",
        "author": "宋祁",
        "content": "闻道青云友，曾过广武庐。\n中园玩萧寂，嘉树日扶疏。\n坞静蝉鸣急，花翻鸟集余。\n赋成谁见忆，唯是沈尚书。",
        "dynasty": "宋",
        "collection_info": null
    },
    {
        "uuid": "31f31d4216340338c3c6b49dd0ed1f85",
        "title": "当直偶题所见",
        "author": "宋祁",
        "content": "凛序闲缇籥，轻寒着黼帷。\n仙盘迎日早，温树得霜迟。\n风触趋朝佩，霞缠放仗旗。\n殿廊聊暴背，谁讶子云衰。",
        "dynasty": "宋",
        "collection_info": null
    },
    {
        "uuid": "0db4b17e2106e353404e4eaf4a580952",
        "title": "出城写望",
        "author": "宋祁",
        "content": "驱车南陌道，物色喜春还。\n水暖初成浦，云晴不抱山。\n原姿平澶漫，禽咔巧间关。\n此适非谋野，祠官只在闲。",
        "dynasty": "宋",
        "collection_info": null
    },
    {
        "uuid": "63855cd4ea01a1e7b474320d5d7246c8",
        "title": "元会诗五首  其一",
        "author": "宋祁",
        "content": "享运乐斯逢，多仪粲云展。\n杂袭置萝图，禺卬瞻邃冕。\n沿磩履行进，分墀佩声转。\n夤极自成恭，欢余还作抃。",
        "dynasty": "宋",
        "collection_info": null
    },
    {
        "uuid": "770fd63b0f778d7bee868b7b344e6c00",
        "title": "元会诗五首  其二",
        "author": "宋祁",
        "content": "惟新兹首祚，倾祝乃祈年。\n光华无辍旦，先后不违天。\n贺牍纷陈几，祥图霭奏篇。\n南金照庑丽，涂玉截肪鲜。",
        "dynasty": "宋",
        "collection_info": null
    },
    {
        "uuid": "8c54ffd683c2c52f2aa218058f83750b",
        "title": "元会诗五首  其三",
        "author": "宋祁",
        "content": "穆穆集华蕤，煌煌开燕席。\n寿荐万年觞，音谐四厢石。\n右秉矗文羽，左轩扬武戚。\n再饭人属厌，三行酒温克。",
        "dynasty": "宋",
        "collection_info": null
    },
    {
        "uuid": "ce3cbd978ec7bdcd4b78e73b54aa7461",
        "title": "元会诗五首  其四",
        "author": "宋祁",
        "content": "阳秋履端月，象魏布和辰。\n解辫穹庐使，吹笙萍野宾。\n帝晖仍接昼，皇泽共成春。\n盛礼年年睹，祥祺日日新。",
        "dynasty": "宋",
        "collection_info": null
    },
    {
        "uuid": "a0a490d86acf650bef820e316eee7315",
        "title": "元会诗五首  其五",
        "author": "宋祁",
        "content": "自昔君无劳，有言朝不夕。\n遥闻索扇上，已见归舆饬。\n千门诏解严，万官均咏德。\n愧以斐然章，无裨从臣职。",
        "dynasty": "宋",
        "collection_info": null
    },
    {
        "uuid": "6e89e94cc86c7301bb6719bdd666274b",
        "title": "和宫师陈相公",
        "author": "宋祁",
        "content": "公辞四辅贵，纔营三亩园。\n此地山林乐，当年廊庙尊。\n庭蘤有新复，郊禽无近翻。\n孰喻治穷僻，乃符萧相言。",
        "dynasty": "宋",
        "collection_info": null
    },
    {
        "uuid": "ac8b41e6d7cd6e5a3db98d729f3358d3",
        "title": "送福州通判陈铸",
        "author": "宋祁",
        "content": "州阁纡新绶，乡枌历故廛。\n先驱长卿贵，随子大家贤。\n桂蠹闽君贡，刀耕越俗田。\n春邮有归信，正待早梅传。",
        "dynasty": "宋",
        "collection_info": null
    },
    {
        "uuid": "c620ff5aa0b71df05ffd63109dc55579",
        "title": "和晏太尉晚夏",
        "author": "宋祁",
        "content": "炎威不可度，永昼坐南轩。\n蚁过閒占雨，蝇来自厌樊。\n林披众果熟，池静数荷翻。\n早晚鞲鹰习，乘秋击迥原。",
        "dynasty": "宋",
        "collection_info": null
    },
    {
        "uuid": "93e844e903c17793bae694e459f197c9",
        "title": "比日",
        "author": "宋祁",
        "content": "比日投簪隠，盂峰列舍椽。\n值岩因作牖，仍磵即疏泉。\n斧烂仙棋路，花飞佛雨天。\n谏帷他夜梦，犹在翠微巅。",
        "dynasty": "宋",
        "collection_info": null
    },
    {
        "uuid": "8cf18ced5bcdaffba72c9a8ef9fd0750",
        "title": "和晏太尉早夏",
        "author": "宋祁",
        "content": "寂寥春蘤尽，岑蔚夏阴稠。\n舌反禽稀弄，头昂麦併秋。\n直宜处台榭，稍欲厌巾㡚。\n可待蒲葵直，思从谢傅游。",
        "dynasty": "宋",
        "collection_info": null
    },
    {
        "uuid": "6314865af46aa588f185b001c65f573e",
        "title": "淮祠谢雨",
        "author": "宋祁",
        "content": "雨罢天披雾，杓回夜向晨。\n烟芜出郊路，灯火侍祠人。\n破月斜衔桂，倾河淡扫银。\n三时此修报，惭负驾崧轮。",
        "dynasty": "宋",
        "collection_info": null
    },
    {
        "uuid": "b2dc67a2bfc60c23c51d4861f883af2d",
        "title": "读史",
        "author": "宋祁",
        "content": "昔事堪追咎，斯人亦寡谋。\n臧仓君侧毁，赵孟死前偷。\n直笔空料理，忠臣遂隠忧。\n只应贻后世，三叹废缇油。",
        "dynasty": "宋",
        "collection_info": null
    },
    {
        "uuid": "6c1ef7d957b28e3e38807e43af6d4a5b",
        "title": "咏怀二首  其一",
        "author": "宋祁",
        "content": "荣愿日云暮，安论轻且肥。\n嵇慵元抱病，蘧晚况知非。\n饵落愁鱼齅，巢成羡鸟归。\n吾生江海志，终不与心违。",
        "dynasty": "宋",
        "collection_info": null
    },
    {
        "uuid": "062e82c3da6525b676dceae039bba31a",
        "title": "咏怀二首  其二",
        "author": "宋祁",
        "content": "尽信书奚信，难言命敢言。\n竟谁成简册，无客问干坤。\n值狩麟犹泣，遭君鹤乃轩。\n滔滔千古事，惟有付芳樽。",
        "dynasty": "宋",
        "collection_info": null
    },
    {
        "uuid": "a2dd83aef18d339a576d3c102fd2b39e",
        "title": "西园",
        "author": "宋祁",
        "content": "日涉中园路，昌昌春意深。\n鸟新无罢啭，云暖不常阴。\n秀色平连野，芳姿细着林。\n欢言挈斋酒，值兴即徐斟。",
        "dynasty": "宋",
        "collection_info": null
    },
    {
        "uuid": "ba94bd57fa687342f7099d559899831e",
        "title": "西园三月十一日",
        "author": "宋祁",
        "content": "春园来继日，迭叶暗东西。\n荫树都成幄，寻花旋作蹊。\n沼鱼衔尾戏，林鸟合声啼。\n宁暇并州问，山公醉自迷。",
        "dynasty": "宋",
        "collection_info": null
    },
    {
        "uuid": "8c68b319a40e43da39f98f87cc0515cc",
        "title": "小酌感春邀坐客并赋",
        "author": "宋祁",
        "content": "林下復池边，其如春暮天。\n花仍无数落，柳亦第三眠。\n强饮非能剧，狂歌不取妍。\n流芳何与事，只是自怊然。",
        "dynasty": "宋",
        "collection_info": null
    },
    {
        "uuid": "fa72053ef1f738cbacc2ba8257ac5c06",
        "title": "去州三宿八公山宛然在望",
        "author": "宋祁",
        "content": "山长如不去，三宿趁行舟。\n未必缘人意，祗能搅客愁。\n倦程方浩荡，回首更夷犹。\n独有相思恨，因之东北流。",
        "dynasty": "宋",
        "collection_info": null
    },
    {
        "uuid": "afdbf6f5a6b2513848d173323df98dda",
        "title": "道中二首  其一",
        "author": "宋祁",
        "content": "故岁南趋寿，今兹北向陈。\n淹留桂枝客，还入玉关人。\n鬓髮都成葆，缨瓖幸濯尘。\n心知来往数，不敢问迷津。",
        "dynasty": "宋",
        "collection_info": null
    },
    {
        "uuid": "e56fd54b2e6b302e57cd9279915c6628",
        "title": "道中二首  其二",
        "author": "宋祁",
        "content": "檥船清颍岸，岸豁见高原。\n桑柘寒烟路，牛羊落日村。\n扣舷鱼艇集，争食渚鳬喧。\n去去风波事，逢人未易言。",
        "dynasty": "宋",
        "collection_info": null
    },
    {
        "uuid": "4ad0e2550ffcb88fdc51238e812753db",
        "title": "按务东桥驻望",
        "author": "宋祁",
        "content": "岸峻双旌驻，桥横一水长。\n冻舟真欲住，低雁正成行。\n发发天含籁，棱棱野雨霜。\n停骖重回首，直北是吾乡。",
        "dynasty": "宋",
        "collection_info": null
    },
    {
        "uuid": "2a6395ca28e59b862199ee7f863fd9a7",
        "title": "晚秋集晏太尉西园  其一",
        "author": "宋祁",
        "content": "邂逅翘材客，乘秋共涉园。\n浅葩欢所媚，寒日醉中暄。\n目远鸿堪送，林深鹊自翻。\n长年无所嗜，惟有不空罇。",
        "dynasty": "宋",
        "collection_info": null
    },
    {
        "uuid": "f903669ede06dcca69749f3e112011c7",
        "title": "晚秋集晏太尉西园  其二",
        "author": "宋祁",
        "content": "造适衔杯醑，情来念物华。\n乔柯寒自籁，荒菊晚犹花。\n滚滚飘谈麈，焞焞下日车。\n归驺侵暝鼓，无復避堤沙。",
        "dynasty": "宋",
        "collection_info": null
    },
    {
        "uuid": "5fa70bef6b38ecac6d419582e97e6e79",
        "title": "官舍二首  其一",
        "author": "宋祁",
        "content": "南荣坐炙野人暄，官谤心知鹤有轩。\n画餠窃名真不食，衔枚邀宠更无言。\n嵇斋书簏吹尘度，蒋径宾綦晕藓班。\n事国爱君精未已，此生疏蹻负邱园。",
        "dynasty": "宋",
        "collection_info": null
    },
    {
        "uuid": "e6b3aaabde14d871c2303140237c52fb",
        "title": "官舍二首  其二",
        "author": "宋祁",
        "content": "病骨支离釜粟丰，卧看暾采照墙东。\n不材天与山中养，饱食人嗤柱下工。\n大府翩翩惭奏记，闲斋咄咄厌书空。\n翛然慵态知难画，手按鸣弦目送鸿。",
        "dynasty": "宋",
        "collection_info": null
    },
    {
        "uuid": "3e3a9e88ccdaa2606cb4428e7a97beb1",
        "title": "树柳",
        "author": "宋祁",
        "content": "为爱当年濯濯姿，动春摇雾不胜垂。\n条供越绝千丝网，叶斗章台半额眉。\n肯共桑榆悲日晚，宁同枳橘过江移。\n待君合抱相看岁，定是金城洒涕时。",
        "dynasty": "宋",
        "collection_info": null
    },
    {
        "uuid": "3d35c8f28786d4ea00656c06dc6d8b44",
        "title": "俊上人游山",
        "author": "宋祁",
        "content": "股锡飘然指上方，翠微岩腹掩膺房。\n江山极睇才多助，竿木投机戏有场。\n麝墨洗余池溜变，玉瓷清极茗华香。\n秋风莫负重来约，凈社霜莲徧碧塘。",
        "dynasty": "宋",
        "collection_info": null
    },
    {
        "uuid": "2eeb91c3dc9ea1bd3d5fff3045c8a6ff",
        "title": "兵部学士移镇昭潭",
        "author": "宋祁",
        "content": "樯拂南云舣帛兰，再麾湖外嘆违颜。\n封君比籍千头橘，瑞祝标祠九向山。\n迎吏出郊驱驽箙，齐兵下席掩刀环。\n汉条缓布褒书降，后乘蒸青几两还。",
        "dynasty": "宋",
        "collection_info": null
    },
    {
        "uuid": "1a7478a52fa33f03a7023cb19ce4deaa",
        "title": "夏日",
        "author": "宋祁",
        "content": "六幕风轻昼刻长，地形卑湿近南方。\n人挥羽翣依林樾，绠续金瓶下井床。\n云路飞鸢愁跕跕，玉徽流水怨汤汤。\n尸官盛府中干甚，久饮台冰未觉凉。",
        "dynasty": "宋",
        "collection_info": null
    },
    {
        "uuid": "0eacd9959490936b6acf9a6f4c40444c",
        "title": "晚春至自襄阳",
        "author": "宋祁",
        "content": "刀头归约月残时，棐几流尘满兔枝。\n阴地雨蛙欺鼓吹，后园烟茗老枪旗。\n风回曲榭花英聚，泉喷坳堂藓晕移。\n卧看屋梁周粟饱，不嫌五管号支离。",
        "dynasty": "宋",
        "collection_info": null
    },
    {
        "uuid": "59bdc535915ad9382bd86682d2a76473",
        "title": "州将按行堤上",
        "author": "宋祁",
        "content": "十万堤封限迅流，腾装清晓径春畴。\n驻车楚老浆盈野，劝筑睢阳杵有讴。\n梅暖晚香熏宿馆，雪天零霰犯轻裘。\n桑郊剋日迎归旆，遥认骊驹最上头。",
        "dynasty": "宋",
        "collection_info": null
    },
    {
        "uuid": "81f40aaef51730965d5186f7dae40314",
        "title": "杨初归九江",
        "author": "宋祁",
        "content": "方领思归集鹳庭，樵风千里漾舟舲。\n歌翻桃岸双飞鹄，梦绕天鄣九迭屏。\n上苑昔游赋飘雪，故林良友望贤星。\n迟闻乙奏藂云幄，紫桂窅窊袭袂馨。",
        "dynasty": "宋",
        "collection_info": null
    },
    {
        "uuid": "de8634430cf085237052d65fb0acc926",
        "title": "送杨偕太傅知淮阳军",
        "author": "宋祁",
        "content": "下拜亲膺一札书，隋河风柂送行舻。\n晓辞汉署茅留蕝，暮听廉歌袴换襦。\n方志贡珍传磬错，客庖羞品盛鱼腴。\n双旌引入柔桑陌，少驻骖驔捋美鬚。",
        "dynasty": "宋",
        "collection_info": null
    },
    {
        "uuid": "1206593b5e94717d13d81452944f4df2",
        "title": "送杨子奇赴辟潭渊",
        "author": "宋祁",
        "content": "老避嘲师昼不眠，喜闻书辟冠初筵。\n车陪魏馆鸣笳路，食对何侯下箸钱。\n使驿马归催露檄，学帷鳣堕晦余编。\n知君此举伸知己，宁似他人有一天。",
        "dynasty": "宋",
        "collection_info": null
    },
    {
        "uuid": "43ae4ea56af559371c683c9349a32413",
        "title": "龙图蔡学士镇高密",
        "author": "宋祁",
        "content": "厌直坡銮引郡章，玉虬移刻对清厢。\n留符恳避离宫籥，怀绶贪过白昼乡。\n书阁迥巢双凤羽，诏泥残和五芝房。\n追锋只恐归期迫，胥蟹腴鱼计早尝。",
        "dynasty": "宋",
        "collection_info": null
    },
    {
        "uuid": "a95a70eff5ac5fdab2f173f3326cdb70",
        "title": "中山公镇淝上",
        "author": "宋祁",
        "content": "长鬣生牦满帐前，甘棠载憩示优贤。\n簜函握节中军府，奎字成钩宝阁天。\n丹匕去寻鸿苑录，佛花来供凈名禅。\n朝家入有三公拜，未信东山得久眠。",
        "dynasty": "宋",
        "collection_info": null
    },
    {
        "uuid": "0566ed76073d0febcd13a428f5d69a92",
        "title": "邑居",
        "author": "宋祁",
        "content": "暖褫貂裘病骨轻，茨檐穷伏废将迎。\n庖人投刃喧羊肆，溪子擎牙近禁营。\n云破日痕絙巘道，雨残烟脚媚荑英。\n传闻内史轻租契，私约吾农对耦耕。",
        "dynasty": "宋",
        "collection_info": null
    },
    {
        "uuid": "9715513124fe93ac3297cfab683df08b",
        "title": "岁晚家居自勉",
        "author": "宋祁",
        "content": "朝阳浓澹雪云垂，汤沐余閒似标枝。\n药有不龟聊击絮，管无窥豹任□碁。\n垣阴剥紫迷寒藓，池溜含光结晚澌。\n饮取醇醪作佳士，莫因蒿目强忧时。",
        "dynasty": "宋",
        "collection_info": null
    },
    {
        "uuid": "3df2bb11c211789990cd89395b0b2914",
        "title": "张伯起自蜀还台帘对既讫以有司奉祠蜡方既即斋復引入升太常为博士",
        "author": "宋祁",
        "content": "殿墄涂丹九齿长，珠帘伏奏近天香。\n已传乐职来西蜀，更就清斋得太常。\n夕燎烘庭思结佩，晓兰熏俗滞华阳。\n心倾五日归来路，共举鲑珍釂贺觞。",
        "dynasty": "宋",
        "collection_info": null
    },
    {
        "uuid": "abeb16c5d2a5b2d1b9b48b00a2cabeae",
        "title": "昼寝",
        "author": "宋祁",
        "content": "静拂藜床藉蠹书，曲肱聊与古为徒。\n梦柯尚费论荣辱，讼鹿何烦竞有无。\n庭下细光风泛蕙，隙中斜影日低梧。\n宰墙不塓嵇胞转，宁觉人间有畏途。",
        "dynasty": "宋",
        "collection_info": null
    },
    {
        "uuid": "9adfdb2f4e931d3ffe866af00ce481e3",
        "title": "喜杨德华见过感旧成咏",
        "author": "宋祁",
        "content": "曾见乌衣赌佩囊，再逢何遽二毛郎。\n病姿故有灵光在，牡齿翻随屈产长。\n河裏笛声频感慨，江南花树剩凄凉。\n酒垆便有生平隔，已濯华缨未易狂。",
        "dynasty": "宋",
        "collection_info": null
    },
    {
        "uuid": "cfb7f93d54b03f1bf2ad45a701be5c4a",
        "title": "送齐殿丞监缙云军",
        "author": "宋祁",
        "content": "几信南风转曙乌，殿栏归思结丹涂。\n曳朱恩借鱼须笏，假节人同虎刻符。\n裳綵亲闱称雅寿，弩兰乡县壮前驱。\n飞霜郡阁遗文丽，更得韩陵共语无。",
        "dynasty": "宋",
        "collection_info": null
    },
    {
        "uuid": "96b6c464da6cbd365d94a828b2060369",
        "title": "送杨告虞部知池阳",
        "author": "宋祁",
        "content": "新年卧锦直南宫，露绂归来使寄雄。\n秘地锵銮辞夜燎，离亭赠扇有仁风。\n梅根大冶兼金富，杨叶芳洲杂蘤红。\n伧楚俗移恩诏美，班春聊隠轼前熊。",
        "dynasty": "宋",
        "collection_info": null
    },
    {
        "uuid": "08d0858f24adaf45fac88c216df84dde",
        "title": "游小圃",
        "author": "宋祁",
        "content": "初阳未爇树阴轻，中圃留连底有情。\n春草抽心终不死，夏禽反舌已无声。\n辘轳半上畦泉逗，襫袯初休陇雨晴。\n紫蓼青葵正堪掇，于陵何必是逃名。",
        "dynasty": "宋",
        "collection_info": null
    },
    {
        "uuid": "b3f54323e35f546f3aa6d7d3ed67e24c",
        "title": "盛谏议赴维扬",
        "author": "宋祁",
        "content": "汉家规地徧青蒲，绣扆恩深拜命初。\n朱画车轓频出守，仙移院额别修书。\n贡图星橘兼苞柚，宴筯金齑和鲙鱼。\n奉计不应三满岁，荷囊法许从雕舆。",
        "dynasty": "宋",
        "collection_info": null
    },
    {
        "uuid": "9fd6fa22f9668418c78d5365d8a64500",
        "title": "叶道卿监太平州",
        "author": "宋祁",
        "content": "堵波题墨素尘昏，犀棹横江重黯魂。\n束帙乍抛三铁㰅，将军兼映两朱轮。\n淋漓鹭下秋涛阔，蹀{⻊习}檛狂宴鼓喧。\n速报政成归待诏，铸金双夹鲁班门。",
        "dynasty": "宋",
        "collection_info": null
    },
    {
        "uuid": "fdd7aa91b77bff4e3f9bfdd8297fca7b",
        "title": "王君瑞秘丞同理青社",
        "author": "宋祁",
        "content": "诏押平明出未央，便随公府泛牙樯。\n即时趋坐多留帻，几夕登楼共踞床。\n胜国遗官沉雪雾，从军旧沼认莲房。\n翘材宴隙还家早，紫叶丛萱映寿觞。",
        "dynasty": "宋",
        "collection_info": null
    },
    {
        "uuid": "201c8e3fbe755a1e28fea960807bf513",
        "title": "刘立德同年赴淝州幕",
        "author": "宋祁",
        "content": "春榜连题千佛经，两藩交辟滞弓旌。\n幕中仍是红莲客，门下今为玉笋生。\n林逗楚风披醉衽，浪摇淮月渍离缨。\n归来上赋趋行在，足继西豪旧弟兄。",
        "dynasty": "宋",
        "collection_info": null
    },
    {
        "uuid": "68d9cb756f09f9d7a1d003956ef41adb",
        "title": "邻亭真",
        "author": "宋祁",
        "content": "蕊馆何年记旧封，宴亭此日驻凭熊。\n佛螺近作临窗岫，仙驭遥添拂衽风。\n谈树憩棠交结荫，飞翚贺雀併翻空。\n使君邀胜留千骑，可在秦楼更向东。",
        "dynasty": "宋",
        "collection_info": null
    },
    {
        "uuid": "4f86d7c53e1d524d8d80ec54d90a5ad1",
        "title": "送梅挚廷评宰上元",
        "author": "宋祁",
        "content": "子虚诵入汉皇帷，给笔当年掞藻奇。\n赐罢春袍兼彩服，对余昆玉照林枝。\n即时酒所歌骊阕，几日江南瑞雉随。\n建业清溪无尽曲，为赓妍唱绕遗词。",
        "dynasty": "宋",
        "collection_info": null
    },
    {
        "uuid": "1ec29d0beca0a27792b0ecd1b4fa6a3b",
        "title": "送叶苏州",
        "author": "宋祁",
        "content": "卧锦潜郎种种丝，为邦独爱阮咸麾。\n中台给契鱼初剖，外闼升车雉尚随。\n风汴杂花飘夕棹，雨吴芳树隠春旗。\n为寻刘白高吟地，酒熟螯香左右持。",
        "dynasty": "宋",
        "collection_info": null
    },
    {
        "uuid": "2af2b292a6a6d5703a62d5ef4e9f8419",
        "title": "九日",
        "author": "宋祁",
        "content": "商馆冯高爽气浓，露萸千穗亚枝红。\n餠餐交遗嘉笾上，蕊菊争吹寿斝中。\n击隼厉威平隰阔，戏骖沈响故台空。\n何人盛继龙山集，醉帽须防谷鬰风。",
        "dynasty": "宋",
        "collection_info": null
    },
    {
        "uuid": "33810ecc95d3881d2d28520b50b70107",
        "title": "送惟正归钱塘",
        "author": "宋祁",
        "content": "客艑高樯冒楚霏，月岩丛桂老春枝。\n一杯来应伊蒲供，八法归刊斗薮碑。\n鰌岸风生凉汐满，蜃天霞破暝楼危。\n学该内外皆圆法，却要声闻是总持。",
        "dynasty": "宋",
        "collection_info": null
    },
    {
        "uuid": "0de357d8c536607d5f6c1bc26db18fbd",
        "title": "直舍",
        "author": "宋祁",
        "content": "南荣曝腹饫黄粱，卧看春晖上缥墙。\n有位乘轩惭野鹤，出钱邀沐羡山郎。\n神交自爱蘧蘧适，怪事非论咄咄狂。\n瓠窍不穿樗质散，只应何用是吾乡。",
        "dynasty": "宋",
        "collection_info": null
    },
    {
        "uuid": "cc8d4f787f5254542bd5440d26451cdb",
        "title": "送澶渊李太傅",
        "author": "宋祁",
        "content": "左契铜鱼照绶囊，上头车骑冠东方。\n三交荐技中军戏，一割牛心右客尝。\n烽静塞垣宵燐灭，桥横河曲暮虹长。\n归来竞病喧笳鼓，不畏休文赋韵彊。",
        "dynasty": "宋",
        "collection_info": null
    },
    {
        "uuid": "2cba7ce5860c67d81fbe627cd95ea770",
        "title": "天街纵辔晚望",
        "author": "宋祁",
        "content": "夹道宫槐鼠耳长，碧檐千步对飞廊。\n虹桥不碍天河水，虎落遥遮禁苑墙。\n柳密试应胜暖吹，楼高都拟为残阳。\n尘轻雾重黄昏恨，半属翩翩马上郎。",
        "dynasty": "宋",
        "collection_info": null
    },
    {
        "uuid": "dfb4b0d8856c8d96e4142ef33076f036",
        "title": "有感",
        "author": "宋祁",
        "content": "车辙无声巷次閒，畸人愁卧鬓毛班。\n月囊罢食侏儒米，岁计深依嵔垒山。\n风薄迴林秋蔕老，天围荒堞暝乌还。\n举头却望长安日，已在浮云沆漭閒。",
        "dynasty": "宋",
        "collection_info": null
    },
    {
        "uuid": "c7dae71a7fb551ddf6b9e4a346da4c00",
        "title": "晚秋月夕",
        "author": "宋祁",
        "content": "万里冰轮转斗城，薄帷开望暝寒轻。\n金从佛国初移地，玉与仙家便作京。\n干鹊绕枝经下苑，汉刀持夜发连营。\n谢郎莫恼修然意，欲把纤云点太清。",
        "dynasty": "宋",
        "collection_info": null
    },
    {
        "uuid": "f02a525ff7fdba48014281f609b19e48",
        "title": "送梁着作宰兴平",
        "author": "宋祁",
        "content": "班马萧萧祖帐阑，晓参横影送征鞍。\n春归花树排初荠，天废关泥落旧丸。\n乳雉羣飞郊柘密，秘鱼双合省芸干。\n霸陵草色无深浅，试为南登一望看。",
        "dynasty": "宋",
        "collection_info": null
    },
    {
        "uuid": "4e50efb6809bfacaa3a0db4cdccd6e2d",
        "title": "送张元安肃知军",
        "author": "宋祁",
        "content": "星闱几罢日熏衣，万里题封换使麾。\n都外鸱夷催軷酒，塞南杨柳望春旗。\n中军尺檄閒飞羽，前队鸣采列素支。\n竞病不须贪赋韵，路人笳鼓记归时。",
        "dynasty": "宋",
        "collection_info": null
    },
    {
        "uuid": "8797d996251eeff006e288157cd8efd4",
        "title": "馆中即事呈郭仲微",
        "author": "宋祁",
        "content": "仙山对敞直庐扉，翻徧缇油素领垂。\n驽乘空陪天骥尾，羁禽不集帝梧枝。\n云连帝阁朝暾早，花咽宫渠夕溜迟。\n何事夫君弄刀笔，五年犹似雁门踦。",
        "dynasty": "宋",
        "collection_info": null
    },
    {
        "uuid": "04c6d88ca38f91c6434441acc8ea6b15",
        "title": "病兴早朝",
        "author": "宋祁",
        "content": "万辔冬珑凤阙西，病兴重喜趁朝闺。\n初霞稍上岩廊戟，落月催传卫士鸡。\n温树未凋风力薄，仙杯已满露华低。\n明光一对清光罢，昏目犹惭眩转迷。",
        "dynasty": "宋",
        "collection_info": null
    },
    {
        "uuid": "88fde516a390aa15d3a263103ef9c9e2",
        "title": "蜡祠宿太常院闻翰林兄长内当",
        "author": "宋祁",
        "content": "碧天霜气夜棱棱，人在鳌山第几层。\n静极禁关闻下键，暝深连阁见通灯。\n蕙熏浮篆才余火，酒滴供研自不冰。\n无奈此时怀共被，各分台署拥青绫。",
        "dynasty": "宋",
        "collection_info": null
    },
    {
        "uuid": "46524314397e2202323479cd6cc3090c",
        "title": "干元节锡庆院燕",
        "author": "宋祁",
        "content": "盛节推慈洽宴觞，千官不拜俨分行。\n搊弹併给黎园部，曼衍争趋角抵场。\n传炙濯罍纷络绎，神仙綵树互低昂。\n名酋面内千胥乐，欢译遥通戴斗香。",
        "dynasty": "宋",
        "collection_info": null
    },
    {
        "uuid": "6796c7ad09d7111e6bfde76b6ea5321a",
        "title": "下直",
        "author": "宋祁",
        "content": "殿楼传鼓报归鞍，槐道逶迤出九关。\n雨罢浮云留北阙，朝来爽气徧西山。\n倏逢行幰排辀度，稍见晴鸦接翅还。\n痴计未容官事了，只惊潘鬓飒然斑。",
        "dynasty": "宋",
        "collection_info": null
    },
    {
        "uuid": "d41a671434b8ae1b6b502d33bd35be61",
        "title": "和三司晏尚书西园暇日",
        "author": "宋祁",
        "content": "阴阴嘉树杂花残，下畹行吟静更欢。\n草叶参差聊藉带，竹皮纷堕即为冠。\n余杯更辨浮冰酎，小衽初思御月纨。\n公有吾庐无限爱，海图周传不同看。",
        "dynasty": "宋",
        "collection_info": null
    },
    {
        "uuid": "d8964d555779dcf9947d18e93bfdfaea",
        "title": "禁中垂柳",
        "author": "宋祁",
        "content": "曼线长枝不自收，天姿濯濯与风流。\n已随晓佩拖三绶，更伴春旗亚九斿。\n尽日舞残芳吹在，此时眠熟暝烟留。\n宫中二月多行乐，为扫清尘待翠虬。",
        "dynasty": "宋",
        "collection_info": null
    },
    {
        "uuid": "7d3b9c5ff8b5c7132f6c8277c32c51f8",
        "title": "和晏太尉怀寄燕侍郎",
        "author": "宋祁",
        "content": "赐车高挂得长闲，犹寄南宫事下官。\n招隠新君无怨鹤，趋朝旧路记翔鸾。\n沧浪濯罢垂缨懒，礧磈浇余着酒宽。\n行到昔人知足地，羡君容膝易为安。",
        "dynasty": "宋",
        "collection_info": null
    },
    {
        "uuid": "51a2c3d3a4c82c3e3fd96c1d17b9fb40",
        "title": "喜仲微学士直右史",
        "author": "宋祁",
        "content": "殿栋洪纷冒紫霏，新闻再拜上丹墀。\n日高中禁仙香馥，辇度横街赭伞移。\n宝校对呈天厩马，轻兵看阅羽林儿。\n因君此际磨坳墨，偏忆当年第二螭。",
        "dynasty": "宋",
        "collection_info": null
    },
    {
        "uuid": "fd4795125ab008c4d0f445ad86e1858f",
        "title": "宿直",
        "author": "宋祁",
        "content": "三重仙阁道家山，寓直由来恧素餐。\n漏近章沟先报暝，树连温省未知寒。\n兰釭静对朱花结，芒帙间披白蠹干。\n前膝正宜无夜召，贾生衰鬓仅胜冠。",
        "dynasty": "宋",
        "collection_info": null
    },
    {
        "uuid": "bb140f3e2453c19fea8c8e820ce57e9e",
        "title": "一百五日官舍作",
        "author": "宋祁",
        "content": "晋歌本自传幽愤，楚俗缘何作胜游。\n宴豆雕文夸瀹卵，侠场星影斗飞毬。\n光翻苹吹都无力，暖着花烟不肯流。\n捣杏沃饧纷节物，更惭多病怯寒瓯。",
        "dynasty": "宋",
        "collection_info": null
    },
    {
        "uuid": "78d2bd7006318936ffe6aa481d5626af",
        "title": "晚夏高斋看雨",
        "author": "宋祁",
        "content": "云族穷天雨足垂，繁声凉阵挫炎威。\n圆荷万盖翻珠琲，绿稻千畦洒佛衣。\n迎浪孺鱼衔藻掷，迎风雏燕入楼飞。\n原田润浃吾农乐，籉笠纷纷晚未归。",
        "dynasty": "宋",
        "collection_info": null
    },
    {
        "uuid": "238f10ac115ae737a50c24c347ac7b82",
        "title": "奉和宫师相公流杯亭诗并太傅相公枢密太尉和章次韵",
        "author": "宋祁",
        "content": "筑岩春脉下飞泉，林阁留宾敞庆筵。\n流水环阶智者乐，醇醪饮吏相君权。\n和歌远属钧枢旧，禊帖间存爵里贤。\n此地胜游谁復见，醉波深映六符天。",
        "dynasty": "宋",
        "collection_info": null
    },
    {
        "uuid": "10768859d448128409fc694529c9dd53",
        "title": "冬日城楼驻望",
        "author": "宋祁",
        "content": "城上危栏徙倚频，由来荆楚岁时新。\n寒塘酒帜能留客，晴坞梅花解笑人。\n客雁参差仍向渚，贪鱼拨剌不容缗。\n凭高更尽三吹角，坐见霞霏仄半轮。",
        "dynasty": "宋",
        "collection_info": null
    },
    {
        "uuid": "c9b4c055eea72825e479d3cd1617d8d2",
        "title": "齐云亭凭高有感",
        "author": "宋祁",
        "content": "凭高极目意茫然，坐对淮南摇落天。\n空把归心同客雁，遂将缄口伴寒蝉。\n一罇醒醉黄花外，万事萧条白髮前。\n谁取长弓射鸟翼，休教西日送凋年。",
        "dynasty": "宋",
        "collection_info": null
    },
    {
        "uuid": "095ec2ab1240dd9a8187b24ca0be62da",
        "title": "春晚官舍呈幕中",
        "author": "宋祁",
        "content": "万点飞花拂路尘，行春罢后惜残春。\n雨催菖叶全成甲，风播榆钱不算缗。\n多病已惭官绶束，长年惟共酒杯亲。\n坐题吏诺君何怪，只是涟漪素食人。",
        "dynasty": "宋",
        "collection_info": null
    },
    {
        "uuid": "1704e7db2f29c7db96ffba4d0d822495",
        "title": "奉和圣制清明",
        "author": "宋祁",
        "content": "解律调元品彙春，青阳右个启初辰。\n庖烟息禁农耕盛，蚕器增修岁务新。\n迟日东门催柳色，微寒南陌敛车尘。\n柏梁侍从瞻天什，拜手赓歌轧思频。",
        "dynasty": "宋",
        "collection_info": null
    },
    {
        "uuid": "bea6b965a592d435d591b72807573f57",
        "title": "公斋植竹",
        "author": "宋祁",
        "content": "对植同奇树，扶疏对近轩。\n旧经梁苑赋，初结太山根。\n就简供书刻，乘秋爽些魂。\n鸢风朝作籁，鹤露夜留痕。\n招隠宜先桂，忘忧可并萱。\n会当充凤食，荐实帝家园。",
        "dynasty": "宋",
        "collection_info": null
    },
    {
        "uuid": "88ac4a969955f14b0ea8e0809cb3b2ef",
        "title": "郡界闵雨州将率官属禳禬",
        "author": "宋祁",
        "content": "劭农方狎野，熯旱嘆焦原。\n六幕沈云族，千箱害稼孙。\n都人望天汉，国相闭阳门。\n盛怒风生穴，污邪祝有豚。\n征徒休道樾，汲缶涸中园。\n米价高何许，痴人遂不言。",
        "dynasty": "宋",
        "collection_info": null
    },
    {
        "uuid": "b5c0c41621217aaa807662885d7ba51c",
        "title": "皇帝迩英阁讲毕五经",
        "author": "宋祁",
        "content": "太极洪枢暇，西清秘阁开。\n文从壁府降，辇自殿中来。\n捧帙诸儒进，翻经宝思该。\n书留孔子宅，礼识汉家台。\n诂传风兼颂，阳秋富并裁。\n观图龙夭矫，启柙凤毰毸。\n遂使民胥效，咸知上育材。\n星钩参婉曲，天汉助昭回。\n章甫惭无状，华光信滥陪。\n愿因稽古日，拜手颂明哉。",
        "dynasty": "宋",
        "collection_info": null
    },
    {
        "uuid": "923bcb1cc9c4d80d67fd368c04db1208",
        "title": "金陵相公赴镇二首  其一",
        "author": "宋祁",
        "content": "代邸横庚佐，商岩梦弼才。\n萧公左右手，轩老上中台。\n利见攀龙后，重明捧日来。\n聊持枢柄族，旋运一陶坯。\n师石兼为砺，形盐本和梅。\n树容他语答，车问少阳回。\n丕绩推时乃，宸歌续喜哉。\n陈平安注意，邓禹退无猜。\n焘社南邦重，轻裘太府开。\n舍装宁晚计，行復坐公槐。",
        "dynasty": "宋",
        "collection_info": null
    },
    {
        "uuid": "a150f59f7bfe61fc276b33bd494efe11",
        "title": "金陵相公赴镇二首  其二",
        "author": "宋祁",
        "content": "慈宸念方国，上宰辍谟明。\n即拜三公府，还为万里城。\n松姿终自直，鼎意未尝轻。\n恋结云帘对，恩颁玉节荣。\n一经传令子，双璧聘材卿。\n鹢泛江南棹，犀罗帐下兵。\n台轓凝画绕，仙袂赤松迎。\n粟脱宾筵饭，羊均宴豆羹。\n吴农观耨水，芜壤嘆糊赪。\n此日东山咏，惟公继颂声。",
        "dynasty": "宋",
        "collection_info": null
    },
    {
        "uuid": "a777550ec3572d5db9bc80f63a89f547",
        "title": "僦舍西斋小圃竹树森植秋日摇落对之翛然因作长句尽道所见",
        "author": "宋祁",
        "content": "避事长卿志，閒居郎将流。\n无心婴外物，有兴为高秋。\n僦舍余三亩，畸人代一邱。\n园空树色至，日淡暝烟浮。\n绀叶繁江蓼，丹鬚亚海榴。\n青松七鬣嫩，黄菊万钉稠。\n露泫梨津熟，风干芰扇愁。\n小池圆写镜，卧石侧盘虬。\n爱竹惟惭赋，逢萱即忘忧。\n信非吾土美，聊并小山留。\n胜託三余暇，幽寻五日休。\n沼蛙观聿役，檐雀听啁啾。\n心有冥鸿伴，歌烦警鹤酬。\n兹焉为乐地，时事判悠悠。",
        "dynasty": "宋",
        "collection_info": null
    },
    {
        "uuid": "4905016949315c548af8f0569cebd953",
        "title": "送高记室广州幕",
        "author": "宋祁",
        "content": "楚国王孙后，梁台赋客贤。\n贪磨盾鼻檄，重冠玳簪筵。\n去路南溟地，离魂北斗天。\n庾鲑三种嫩，虞璧一双鲜。\n飓影风争怒，珠胎月对圆。\n慎持斋疾意，密启伫详延。",
        "dynasty": "宋",
        "collection_info": null
    },
    {
        "uuid": "9f617ba6cbd764612c7fcee58f7bed53",
        "title": "僧园牡丹",
        "author": "宋祁",
        "content": "朽壤真非託，奇葩惜见捐。\n根深惟自庇，香酷索谁怜。\n晚蘤仍晞日，斜柯但倚烟。\n有人同寂寞，无地与回旋。\n不预甘棠爱，羞将恶木连。\n数奇飞将恨，形槁屈生贤。\n已失南梅早，仍忧北枳迁。\n荫云今让棘，生淤此饶莲。\n钿毂排朝露，雕栏怅夜天。\n驮金会见斸，无事苦憔妍。",
        "dynasty": "宋",
        "collection_info": null
    },
    {
        "uuid": "82cbaaad29abcb443371833fcb5c13fc",
        "title": "送无锡主簿王庾",
        "author": "宋祁",
        "content": "莫嘆东南远，须荣试吏才。\n客从梁苑至，家侍太邱来。\n木脱洲程迥，风长橹意催。\n蝉知疁稻熟，鰌记海潮回。\n讼矢间乡犴，糖螯佐寿杯。\n牛刀宜自爱，无及武城咍。",
        "dynasty": "宋",
        "collection_info": null
    },
    {
        "uuid": "8c048e8441210121514b8158f74e236c",
        "title": "兄长有计省之命",
        "author": "宋祁",
        "content": "长简蓬山藏，婆娑试满年。\n频书对命笏，长负出休钱。\n运復光华旦，恩回咫尺天。\n罢披穷石诉，入佐计台员。\n近对涂丹密，相趋委佩联。\n太官供饵美，三服赐袍鲜。\n平进真如砥，孤飞旧恶弦。\n犹胜广文客，摧擿猎尘编。",
        "dynasty": "宋",
        "collection_info": null
    },
    {
        "uuid": "4d6a25334c688c9b98b3dd5e42f3ab42",
        "title": "昭文王相公出镇青社",
        "author": "宋祁",
        "content": "西汉无双彦，中兴第一流。\n二篇应商梦，七圣首轩游。\n昔会光华旦，时当物色求。\n从容赐官笔，都穆润缇油。\n芝押兼泥熟，鳌峰驾浪浮。\n扪天陪累䃭，敲鼎识掊钩。\n帝欲中阶正，公参九庙谋。\n危言天下事，坐胜幄中筹。\n斤斤宣嘉绩，岩岩树壮猷。\n异时思大冶，此日咏崇邱。\n承弼图勋盛，蕃宣席宠优。\n均劳九州伯，重序富民侯。\n真庙方凭几，祗宫奉委裘。\n扶天八柱正，披日五云收。\n尧后除凶代，周王访落秋。\n尽归千里马，无復少阳牛。\n熙縡官咸事，端朝茹不柔。\n兜烽閒塞警，财饵抚夷酋。\n再侍钦柴祭，仍赓筑瓠讴。\n奉承汤恤祀，力赞禹勤沟。\n国頼萧公画，言无赵孟偷。\n深恩及行苇，和气蔼鸣球。\n几欲辞名遂，何尝为智忧。\n屡居移病苦，连赐上尊醅。\n敦免深慈扆，猗违动邃旒。\n坐槐聊罢府，剖竹更为州。\n昼锦贪过里，晨装趣戒驺。\n邳垠访祠石，稷下按行楸。\n列第今容驷，横川本是舟。\n娱宾罗鼎食，坐阁便巾㡚。\n故事南宫在，沨歌北海流。\n人祈卫武岁，三入对王休。",
        "dynasty": "宋",
        "collection_info": null
    },
    {
        "uuid": "f10772ced7ac7a9939511aecc47c5199",
        "title": "应诏内苑牡丹三首 千叶",
        "author": "宋祁",
        "content": "一豫凝皇览，千英荐瑞葩。\n压枝高下锦，斜蕊浅深霞。\n迭采晞阳媚，鲜苞照露斜。\n九茎休衒叶，五出浪言花。\n郁郁云柯覆，葱葱气瓣嘉。\n羣心识天意，成数佐皇家。",
        "dynasty": "宋",
        "collection_info": null
    },
    {
        "uuid": "83d1f3b8b38f0eada90cce1e338a9725",
        "title": "应诏内苑牡丹三首 双头",
        "author": "宋祁",
        "content": "化工凭协气，花品效尤祥。\n旖旎双苞艳，氤氲一种香。\n参差迎夕露，左右傃朝阳。\n有意同缃干，无言并绛房。\n万灵天会帝，三月史书王。\n故此呈繁卉，还将助乐康。",
        "dynasty": "宋",
        "collection_info": null
    },
    {
        "uuid": "7f6a0c2b1ecff62fe5f46a105b51aeeb",
        "title": "应诏内苑牡丹三首 三花",
        "author": "宋祁",
        "content": "九城蕃瑞殖，三山俨英蕤。\n巽采昭天造，同心奉帝嬉。\n繁疑交昼影，重欲亚晴枝。\n恩露方均泫，王风亦徧吹。\n併柯由内附，纷艳表重熙。\n幸觌由庚瑞，惭陪可嬉嗣。",
        "dynasty": "宋",
        "collection_info": null
    },
    {
        "uuid": "9d28dc8d710d2a3a6987a63718d891ba",
        "title": "皇太子诞庆",
        "author": "宋祁",
        "content": "轩祏深丛佑，文支此挺生。\n重轮当月满，一索应干成。\n瑞瓞昌绵绪，天弧仗左檠。\n海虽分幼润，星已庆前名。\n缓带羣心洽，吹铜顺气迎。\n欢觞交秘幄，曲赦徧离京。\n汉祝昭禖贶，周篇记路声。\n从兹诒翼永，斯万见承平。",
        "dynasty": "宋",
        "collection_info": null
    },
    {
        "uuid": "97aac9f3b1e1535ad8578ef0c9b9b384",
        "title": "皇子封建诗",
        "author": "宋祁",
        "content": "晬表歧姿茂，皇基庆祚融。\n玉圭先启国，银榜后题宫。\n茅袭封坛旧，金颁瑞节雄。\n恩添少海润，欢激小山风。\n抱拜殊藏纽，扬言异戏桐。\n燕诒光祖烈，调护切宸衷。\n育德吾君子，庸亲天下公。\n异时瞻出阁，绵瓞颂无穷。",
        "dynasty": "宋",
        "collection_info": null
    },
    {
        "uuid": "fd914e4ed90399df746771e9a3ca3398",
        "title": "寄献扬州",
        "author": "宋祁",
        "content": "平昔怀亲友，销魂重远辞。\n于今急难地，那復别离时。\n脱木干坤晚，穷途日月衰。\n忧余曾得恤，涅罢返无缁。\n楚分多连泽，淮居止杂夷。\n持罇相望意，不减见琼枝。",
        "dynasty": "宋",
        "collection_info": null
    },
    {
        "uuid": "b0fe9b3d8575dbaa71ca5ffc578df092",
        "title": "对白髮自感寄扬州",
        "author": "宋祁",
        "content": "四十还添四，颠华镊更新。\n应从多病日，遂作始衰人。\n毁积方销骨，经穷先腐唇。\n竟谁怜种种，由此到谆谆。\n轩冕间关路，风波蹭蹬身。\n兄今又过二，何术耐萧辰。",
        "dynasty": "宋",
        "collection_info": null
    },
    {
        "uuid": "b452a8cf477d08f1ea971df5d64a4640",
        "title": "忆旧言怀寄江宁道卿龙图",
        "author": "宋祁",
        "content": "下蔡行差近，金陵路更东。\n忉忉成念远，咄咄但书空。\n恩厚容藏疾，时亨遂讳穷。\n禄惭千石守，老谢一钱翁。\n忆昨趋陪日，仍缘班序同。\n我生真寡合，君量自旁通。\n散袠疑皆莹，忘疲宴屡终。\n联骖属车后，数会未央中。\n禁树排头碧，衙旗曳尾红。\n笼街接驺士，赐管镂宫工。\n慈豆分尧箑，歌云识沛风。\n斯文诚有属，吾道岂常隆。\n泰市俄惊虎，钧天亟骇熊。\n尘埃忽蒙自，桃李併来虫。\n箕次横长舌，飈轮走转蓬。\n歇芳间鷤鴂，御湿问芎藭。\n可笑矜疏节，私怜抱朴忠。\n望霄嗟坠雨，敛翼避虚弓。\n尚忝银符密，贪夸隼旆雄。\n玉鱼供昼啜，珠米报秋丰。\n病久衰还早，身閒意愈冲。\n亏全从月蚌，喜怒任狙公。\n急景沉欢绪，长波隔讯筒。\n南飞俱似鵻，北嚮未如鸿。\n二阁怀趋走，重阍限鬰葱。\n惟应心报国，丹赤斗江枫。",
        "dynasty": "宋",
        "collection_info": null
    },
    {
        "uuid": "d82a8285b7caa9314dc4b2bb25010586",
        "title": "晚秋西园",
        "author": "宋祁",
        "content": "西园来最数，要是使君閒。\n坞有常眠石，台无未识山。\n池光兼日动，枫影带林殷。\n鸟没苍茫外，天垂摇落閒。\n归云高杳杳，晚菊正斑斑。\n幸有斋中熟，无嫌向晦还。",
        "dynasty": "宋",
        "collection_info": null
    },
    {
        "uuid": "6072f5dd000e7e6ac06dbe0f78ae62f9",
        "title": "登清思堂写望",
        "author": "宋祁",
        "content": "迢递陟城隅，飞轩浩气扶。\n春容来迥野，天脚入平芜。\n暖吹时披拂，晴烟乍有无。\n耨痕经雨徧，村径值林迂。\n长庌初休马，荒陴稍集乌。\n水生蒲泽满，林缺弩台孤。\n客思纷难泊，愁襟愧自拘。\n久之成怅望，西北认皇都。",
        "dynasty": "宋",
        "collection_info": null
    },
    {
        "uuid": "006bb74cbcdebd0345b8a7b0e4a33c71",
        "title": "喜翟颖先辈至有感",
        "author": "宋祁",
        "content": "门下客逾落，胡为君见从。\n坠余仍顾甑，寒罢始知松。\n休计流光迈，聊欣此地逢。\n已甘漂似梗，宁止哑如钟。\n仕路惟希退，乡评幸见容。\n病偷它日壮，衰作长年慵。\n世态同波荡，交情敌酒浓。\n好坚归去约，相伴老三封。",
        "dynasty": "宋",
        "collection_info": null
    },
    {
        "uuid": "a132f399126f6299873ff3e157c3273e",
        "title": "舒雁",
        "author": "宋祁",
        "content": "庄周悲杀雁，本为不能鸣。\n宁识山阴误，能鸣亦就烹。",
        "dynasty": "宋",
        "collection_info": null
    },
    {
        "uuid": "6788cc0789d02f92c6d11af036a93135",
        "title": "游鱼",
        "author": "宋祁",
        "content": "游鱼川上乐，映藻復依蒲。\n须防裁密网，莫独畏鹈鹕。",
        "dynasty": "宋",
        "collection_info": null
    },
    {
        "uuid": "6433914ca8ec243c1a6b81f2d5f8dd1d",
        "title": "惊鸥",
        "author": "宋祁",
        "content": "渔拽乱溪来，白鸥惊已屡。\n不应畏机心，却下沧波去。",
        "dynasty": "宋",
        "collection_info": null
    },
    {
        "uuid": "d2f5bdec6c96c18806fd266c508d893d",
        "title": "题挽邓亭",
        "author": "宋祁",
        "content": "邓守挽不住，眷予番久留。\n决非人所挽，胡不理归舟。",
        "dynasty": "宋",
        "collection_info": null
    },
    {
        "uuid": "da9ee4844ac60d310824eaf732ed474e",
        "title": "酒胡",
        "author": "宋祁",
        "content": "谁刻优胡象，来为饮席珍。\n不因君屦指，几作独醒人。",
        "dynasty": "宋",
        "collection_info": null
    },
    {
        "uuid": "9065968e82ccf0cbbdf26ee94070782b",
        "title": "观舞",
        "author": "宋祁",
        "content": "蝶躞趁繁会，婆娑无定妍。\n心知吾地广，长袖得回旋。",
        "dynasty": "宋",
        "collection_info": null
    },
    {
        "uuid": "8907e2b4a632f83fb45aadf667a54d10",
        "title": "晚夏西园二首  其一",
        "author": "宋祁",
        "content": "道樾阴阴密，畦泉活活流。\n梨成津向润，瓜熟子相钩。",
        "dynasty": "宋",
        "collection_info": null
    },
    {
        "uuid": "7e78f4bd00a6b9ace88c41f72b97a030",
        "title": "晚夏西园二首  其二",
        "author": "宋祁",
        "content": "日晏坐中园，清襟注迥轩。\n轻飈逢叶动，小雨得荷喧。",
        "dynasty": "宋",
        "collection_info": null
    },
    {
        "uuid": "0f3b5bd59fd2184087086ec330944835",
        "title": "过淝口二首  其一",
        "author": "宋祁",
        "content": "淝水萦如带，淮山崒似云。\n此时闻鹤唳，无復畏官军。",
        "dynasty": "宋",
        "collection_info": null
    },
    {
        "uuid": "a46d678d9d8c1caf401e8887598e8d47",
        "title": "过淝口二首  其二",
        "author": "宋祁",
        "content": "氐丑矜凶甚，临流列万幢。\n由来不自项，何荷欲浮江。",
        "dynasty": "宋",
        "collection_info": null
    },
    {
        "uuid": "69393ce82437aef72297f37355ec9a6b",
        "title": "直舍雠理律书呈同舍二首  其一",
        "author": "宋祁",
        "content": "旧文新札俨成行，柏熏微开帙气香。\n天下书多殊未见，颜生应笑下雌黄。",
        "dynasty": "宋",
        "collection_info": null
    },
    {
        "uuid": "ce3e5da47939c3f9167c26eb57482022",
        "title": "直舍雠理律书呈同舍二首  其二",
        "author": "宋祁",
        "content": "经筵敢倦力刊梓，国典将追鼎铸书。\n静对阙疑还阁笔，不知三古字为鱼。",
        "dynasty": "宋",
        "collection_info": null
    },
    {
        "uuid": "375ed3a6b88a8e898d822e07d3369215",
        "title": "月中嘲鹊",
        "author": "宋祁",
        "content": "月驭初明露掌西，翩翩犹伴夜乌啼。\n驾巢树冷空三帀，却是鸣鸠得稳栖。",
        "dynasty": "宋",
        "collection_info": null
    },
    {
        "uuid": "101d637af78f0f49ec386b5bd03524fc",
        "title": "赋成中丞临川侍郎西园杂题十首 双假山",
        "author": "宋祁",
        "content": "佛螺双髻矗层岚，云穴呀空藓晕衔。\n异日主公求肖像，居然认得傅溪岩。",
        "dynasty": "宋",
        "collection_info": null
    },
    {
        "uuid": "65f600d74877211f34358494ba8cc8c3",
        "title": "赋成中丞临川侍郎西园杂题十首 烟竹",
        "author": "宋祁",
        "content": "烟梢露叶贯冬荣，高出危墙近覆亭。\n闻道兰台有图籍，故留春粉助蒸青。",
        "dynasty": "宋",
        "collection_info": null
    },
    {
        "uuid": "fd6b640d9dc25e3b95cfa15246d9dd4c",
        "title": "赋成中丞临川侍郎西园杂题十首 牡丹",
        "author": "宋祁",
        "content": "上国名园买地栽，试知韩令是雄猜。\n香根斸尽成何事，不识骚人託讽才。",
        "dynasty": "宋",
        "collection_info": null
    },
    {
        "uuid": "c6347f07ae388c8256838e112cdedba7",
        "title": "赋成中丞临川侍郎西园杂题十首 酴醾架",
        "author": "宋祁",
        "content": "媚条无力倚风长，架作圆阴覆坐凉。\n露蘂一春清袭袂，有人知是令君香。",
        "dynasty": "宋",
        "collection_info": null
    },
    {
        "uuid": "e21d183e7fae50edd4236002230fb864",
        "title": "赋成中丞临川侍郎西园杂题十首 柳",
        "author": "宋祁",
        "content": "散漫飞绵阿娜枝，家家眺赏霁霜威。\n尽将烟叶偷眉妩，不为章街走马归。",
        "dynasty": "宋",
        "collection_info": null
    },
    {
        "uuid": "046895c803767b7054c3899ca2da1333",
        "title": "赋成中丞临川侍郎西园杂题十首 射堋",
        "author": "宋祁",
        "content": "栖鹄云侯迥势开，主人留客侑金罍。\n欲知谢尚风流极，赌得将军鼓吹来。",
        "dynasty": "宋",
        "collection_info": null
    },
    {
        "uuid": "b045ae446ae3bf54af303ae41c0a1972",
        "title": "房陵旧第股引蔡水养鱼于池败日或有塞其水窦鱼多涸矣",
        "author": "宋祁",
        "content": "后园平日引春渠，浴凤翔鸳两自如。\n一旦绣衣来簿责，余灾犹得及池鱼。",
        "dynasty": "宋",
        "collection_info": null
    },
    {
        "uuid": "89d8deb9fe334077f5846e7cf69a33ce",
        "title": "偶作",
        "author": "宋祁",
        "content": "隼被鷃姿知有累，豺惊羊质固非真。\n谩夸鲁国多儒士，敢到君门止一人。",
        "dynasty": "宋",
        "collection_info": null
    },
    {
        "uuid": "e200f3a078b8d6a2015080295ecf1927",
        "title": "汴堤閒望",
        "author": "宋祁",
        "content": "虹度长桥箭激流，夹堤春树翠阴稠。\n谁知昼夜滔滔意，不是沉舟即载舟。",
        "dynasty": "宋",
        "collection_info": null
    },
    {
        "uuid": "974ffbbb5073b3eba1ba813cb7d93b9e",
        "title": "寒食夜偶题",
        "author": "宋祁",
        "content": "前尘露气压轻埃，风漾花阴聚復开。\n苦恨浮云心不凈，月中时污太清来。",
        "dynasty": "宋",
        "collection_info": null
    },
    {
        "uuid": "a100f95a5165c33e6f4278903cf56f48",
        "title": "学舍昼上",
        "author": "宋祁",
        "content": "风射长廊雪絮春，经筵无客有流尘。\n扪心自问何功德，五管支离治繲人。",
        "dynasty": "宋",
        "collection_info": null
    },
    {
        "uuid": "536801817ad88fb9e7499e0834b46d24",
        "title": "偶作",
        "author": "宋祁",
        "content": "薄暮歌钟宴平乐，黎明车骑过宜春。\n身长六尺饥将死，唯是平原厌次人。",
        "dynasty": "宋",
        "collection_info": null
    },
    {
        "uuid": "18e100f2a2b77ee57ee4ebd98fcfc1ca",
        "title": "学舍直归",
        "author": "宋祁",
        "content": "衣满天街车马尘，学庐番下已迎曛。\n敝裘欹帽驱羸马，官长多能駡广文。",
        "dynasty": "宋",
        "collection_info": null
    },
    {
        "uuid": "29364575d6de6b65ef08e010c20f78a1",
        "title": "和郭六玉律上巳宴罢见寄",
        "author": "宋祁",
        "content": "式燕灵琨睠蕙时，祓兰浮枣惜春晖。\n回骖并跃都门道，谁识颜王曲水归。",
        "dynasty": "宋",
        "collection_info": null
    },
    {
        "uuid": "997128afc12c8d4e2b913783066461d6",
        "title": "偶思桓景登高故事",
        "author": "宋祁",
        "content": "桓景全家遂得仙，佩萸吹菊对陶然。\n汝南鸡犬缘何事，不似淮王许上天。",
        "dynasty": "宋",
        "collection_info": null
    },
    {
        "uuid": "2d73b41a298e824cd5833bbd64dcf4e4",
        "title": "藉田礼毕因成七言",
        "author": "宋祁",
        "content": "青旗斜倚耕坛雾，膏壤遥迎御耦春。\n二步不应踰旧礼，天心自欲劝蒸民。",
        "dynasty": "宋",
        "collection_info": null
    },
    {
        "uuid": "ceed9b101f2420dc87125639ccca0386",
        "title": "同兄长赋朝鸡",
        "author": "宋祁",
        "content": "雕笼摧羽就羁栖，心识昕朝候不迷。\n羣鹤在轩皆有禄，夫君何事独先啼。",
        "dynasty": "宋",
        "collection_info": null
    },
    {
        "uuid": "e771d7c8ec73904908a4c71f055f4834",
        "title": "鸡答",
        "author": "宋祁",
        "content": "君园稻富非争食，省树枝深未许栖。\n但得齐蝇无乱响，不辞风雨五更啼。",
        "dynasty": "宋",
        "collection_info": null
    },
    {
        "uuid": "88f3f92c5614e3551056d8c1032163a8",
        "title": "读退之集",
        "author": "宋祁",
        "content": "素瑟朱家古韵长，有谁流水辨汤汤。\n东家学嗜蒲葅味，蹙頞三年试敢尝。",
        "dynasty": "宋",
        "collection_info": null
    },
    {
        "uuid": "5e0ba7ea44c1f9e3b539b35ab5b2dd65",
        "title": "和晏相公青城",
        "author": "宋祁",
        "content": "连天华帟竦南端，画角吟龙迭鼓喧。\n按曲已休雕辇入，五营斜日亚旗竿。",
        "dynasty": "宋",
        "collection_info": null
    },
    {
        "uuid": "c792e7a00ea6181724be6275ba0ce7e8",
        "title": "咏葵",
        "author": "宋祁",
        "content": "纤草无人爱绿葵，一生私意竟谁知。\n须防白日倾心处，自是中园卫足时。",
        "dynasty": "宋",
        "collection_info": null
    },
    {
        "uuid": "e4d28002bcec1493bbc8a526a29b886d",
        "title": "和音",
        "author": "宋祁",
        "content": "危弦度曲泛孤钩，一世知音未易求。\n直把将雏为陌上，主人犹復自摇头。",
        "dynasty": "宋",
        "collection_info": null
    },
    {
        "uuid": "b04d57c93e1ccb27f1bdbf1002d23e3c",
        "title": "杨柳词四解  其一",
        "author": "宋祁",
        "content": "垂杨无态不堪夸，犹有余情解作花。\n三月纷纷飞似雪，白门啼杀叛儿鸦。",
        "dynasty": "宋",
        "collection_info": null
    },
    {
        "uuid": "f37bc366fe0abc399c5799da95888d1a",
        "title": "杨柳词四解  其二",
        "author": "宋祁",
        "content": "天幕风和毕雨余，翠轻黄浅亚春衢。\n不知张绪当年日，似得长条濯濯无。",
        "dynasty": "宋",
        "collection_info": null
    },
    {
        "uuid": "86fb81f03d02eb7d7aa637140c6f3431",
        "title": "杨柳词四解  其三",
        "author": "宋祁",
        "content": "苑路黄黄隔翠霏，三眠初熟倚春晖。\n枝枝柔曼皆堪爱，不分羌人拗折归。",
        "dynasty": "宋",
        "collection_info": null
    },
    {
        "uuid": "e5562768ad253ca453025b5ba0caa5b5",
        "title": "杨柳词四解  其四",
        "author": "宋祁",
        "content": "玉树森森拂晓空，子云辛苦赋青葱。\n不知苒弱当君意，却就长杨便作宫。",
        "dynasty": "宋",
        "collection_info": null
    },
    {
        "uuid": "545b703a5fa2d62f35b6b7cc60da9d64",
        "title": "李德林",
        "author": "宋祁",
        "content": "内史兵机是所长，东师飞度取降王。\n谁知一夕谗言入，不得文皇七宝装。",
        "dynasty": "宋",
        "collection_info": null
    },
    {
        "uuid": "8789ed715a1e07a2de23d8f295f6fe2b",
        "title": "和晏尚书咏芙蓉金菊",
        "author": "宋祁",
        "content": "千迭绡红抱蕊干，一番金雨映趺攒。\n比来醉笔赓新曲，简上飞霜不拟寒。",
        "dynasty": "宋",
        "collection_info": null
    },
    {
        "uuid": "dffeedf544c3dd640da5cd7a87687421",
        "title": "雨中罢直",
        "author": "宋祁",
        "content": "禁树连天雨送秋，千门寒气袭轻裘。\n优旃不用夸谐辩，陛楯诸郎已得休。",
        "dynasty": "宋",
        "collection_info": null
    },
    {
        "uuid": "acb4ff6b7b21641e41eed7b47453e855",
        "title": "和三司晏尚书漫成",
        "author": "宋祁",
        "content": "日烈花休树结阴，红牙贪调万黄金。\n伯松不学陈遵饮，为识鸱夷是酒箴。",
        "dynasty": "宋",
        "collection_info": null
    },
    {
        "uuid": "eef65d111b66c737328296bfffd9810a",
        "title": "和天休龙图经句署怀旧忆道卿舍人并见寄  其一",
        "author": "宋祁",
        "content": "帝梧春早二鸾飞，羁羽孤翻得树迟。\n今日併巢阿阁畔，依然同识旧栖枝。",
        "dynasty": "宋",
        "collection_info": null
    },
    {
        "uuid": "30740ee2e4c3f85a8f60599d9dfb5601",
        "title": "和天休龙图经句署怀旧忆道卿舍人并见寄  其二",
        "author": "宋祁",
        "content": "讽书小史非新至，比舍名郎半昔游。\n君算青云多少地，三年来作北平侯。",
        "dynasty": "宋",
        "collection_info": null
    },
    {
        "uuid": "16a92642378bd6861f0e36b93dba90b5",
        "title": "戏招君况舍人",
        "author": "宋祁",
        "content": "红白戎葵相间繁，含情尽日对书轩。\n夫君太恃西垣贵，只爱当阶药树翻。",
        "dynasty": "宋",
        "collection_info": null
    },
    {
        "uuid": "bfe5204f4e05e2dd18936ac3fd9a5a12",
        "title": "已落牡丹",
        "author": "宋祁",
        "content": "世间最有不胜妍，愁对韶华欲暮天。\n已被风开又风落，要为人羡即人怜。",
        "dynasty": "宋",
        "collection_info": null
    },
    {
        "uuid": "f984c7029c7e186ebe06bbbc1cffdec8",
        "title": "郡圃",
        "author": "宋祁",
        "content": "侧曲艳歌閒送日，晚花初叶暗留春。\n舞狂风蝶时过树，啼熟林鶑不避人。",
        "dynasty": "宋",
        "collection_info": null
    },
    {
        "uuid": "50a4593da4a5198d19a6675326a36269",
        "title": "苦热二首  其一",
        "author": "宋祁",
        "content": "夜火虽中气未清，箑频□倦若为情。\n峰云不动林烟热，正为蜩螗作沸羹。",
        "dynasty": "宋",
        "collection_info": null
    },
    {
        "uuid": "2193efc5134e01861396a11304afc53b",
        "title": "苦热二首  其二",
        "author": "宋祁",
        "content": "秋阳昼长不可度，身被单葛如重裘。\n何当急雨洗天地，坐使清风还九州。",
        "dynasty": "宋",
        "collection_info": null
    },
    {
        "uuid": "c0f2fa77c43496166486ab1fe3010f9b",
        "title": "秋日西望",
        "author": "宋祁",
        "content": "晚襟清旷属层楼，摇落干坤共作秋。\n正为中山存阙意，得无平子侧知愁。",
        "dynasty": "宋",
        "collection_info": null
    },
    {
        "uuid": "0ec27880b0830b22bd31ebf17eaa3461",
        "title": "七月六日绝句",
        "author": "宋祁",
        "content": "积雨古墙生绿衣，幽花点点弄秋姿。\n黄昏楼角看新月，还是年年牛女时。",
        "dynasty": "宋",
        "collection_info": null
    },
    {
        "uuid": "e1540c1141b91617e59d1616f4ca9cbd",
        "title": "让木",
        "author": "宋祁",
        "content": "叶叶枝枝相避繁，攀枝庇叶独怡颜。\n无人为借天公力，移植方根虞芮间。",
        "dynasty": "宋",
        "collection_info": null
    },
    {
        "uuid": "30cca7c34b06040e78ad7341c59f0703",
        "title": "和三司尚书清明",
        "author": "宋祁",
        "content": "阳岑晚树飘花外，冷落晨杯捣杏余。\n喉舌官崇无晤赏，一轩筠粉伴刊书。",
        "dynasty": "宋",
        "collection_info": null
    },
    {
        "uuid": "6ece5c179e110af206f007dd64c57e1a",
        "title": "赠雷简夫",
        "author": "宋祁",
        "content": "豪英出名胄，偃蹇倦宦游。\n大言满千牍，高气横九州。",
        "dynasty": "宋",
        "collection_info": null
    },
    {
        "uuid": "2282b8d1c8e20d1fae2a4b7cc21d9e3a",
        "title": "和晏尚书海棠",
        "author": "宋祁",
        "content": "媚柯攒仄倚春晖，封植宁同北枳移。\n台岭分霞争抱萼，蜀宫裁锦斗缠枝。\n不忧轻露蒙时润，正恨炎风猎处危。\n把酒凭栏堪併赏，莫容私恨为披离。",
        "dynasty": "宋",
        "collection_info": null
    },
    {
        "uuid": "9a0b72eb5579bf64349f677533a57eb2",
        "title": "咏叔孙通",
        "author": "宋祁",
        "content": "马上成功不喜文，叔孙绵蕞擅经纶。\n诸生可笑贪君赐，便许当时作圣人。",
        "dynasty": "宋",
        "collection_info": null
    },
    {
        "uuid": "5ec5cc276f509a6c362fe2be6e4b2633",
        "title": "贾子明出东原采撷野蔬并诗见寄",
        "author": "宋祁",
        "content": "东郊丰杂芼，遗我一襜盈。\n菊援分阳甲，滕岩下早英。\n溢杯同韭瀹，罗案代葵烹。\n顿助高舂饭，兼和不糁羹。\n鲁肱聊可枕，何肉久忘情。\n却为东原句，犹余三嘆声。",
        "dynasty": "宋",
        "collection_info": null
    },
    {
        "uuid": "daf4ffd94160c72910726e0168b0cc2b",
        "title": "反太玄诗",
        "author": "宋祁",
        "content": "子云准周易，忘健意不长。\n河图历九圣，万化始有纲。\n尼父头雪白，秉笔叩混茫。\n发掘天地奥，磨拭日月光。\n成书止十篇，九擿折在旁。\n玄虽巧侔写，宛如榻上床。\n良史不深贬，乃譬吴楚王。\n汉历久差駮，安用空言扬。",
        "dynasty": "宋",
        "collection_info": null
    },
    {
        "uuid": "675092ed2b7cd3c94b01deffdfa41225",
        "title": "早春夙兴",
        "author": "宋祁",
        "content": "晓参横没月沉烟，寺鼓军刀隠隠连。\n初暖欲归池中地，剩寒犹属陇梅天。\n遥帷曙气春篝烛，病榻邪风袭贡绵。\n犹意王筠斋壁咏，玉蠩霏溜破霞笺。",
        "dynasty": "宋",
        "collection_info": null
    },
    {
        "uuid": "6b69449410a9ecaa449f3f055a8b37b9",
        "title": "滕寺守丞弃导江宰还家侍太夫人",
        "author": "宋祁",
        "content": "戴罢华星軷帐催，紫兰芳意徧南垓。\n人思孟母三邻养，车避王阳九折回。\n渐北征鞭多拗柳，稍西官驿尚传梅。\n板舆素有家园乐，早趁新年进寿杯。",
        "dynasty": "宋",
        "collection_info": null
    },
    {
        "uuid": "698c16baa26df7965062d306f629327b",
        "title": "奉檄汉上和兄长廷评喜于邂逅",
        "author": "宋祁",
        "content": "弥年宾牒嘆离居，始得还家奉板舆。\n出沐恩深汤吊虮，校文官冷字成鱼。\n三杯旅案馨羞切，百末凝醅献寿余。\n缰锁空名堪自笑，又随轺马趣移书。",
        "dynasty": "宋",
        "collection_info": null
    },
    {
        "uuid": "cf2152b1d294484a28b86a3cec0b2d4e",
        "title": "柳花",
        "author": "宋祁",
        "content": "休夸濯濯映高楼，枝裏征花自不收。\n回雪有风尝借舞，落梅无笛可供愁。\n白门暝早随鸦背，京兆情多拂马头。\n莫惜余温添翠被，有人凝绝在孤舟。",
        "dynasty": "宋",
        "collection_info": null
    },
    {
        "uuid": "12939a50b80838a0900b0284a5d3aa03",
        "title": "句  其一",
        "author": "宋祁",
        "content": "色映堋云烂，声迎羽月迟。",
        "dynasty": "宋",
        "collection_info": null
    },
    {
        "uuid": "a88f4e55197fbbd0ce78b0c4d371e2da",
        "title": "句  其二",
        "author": "宋祁",
        "content": "至公三籍在储胥。",
        "dynasty": "宋",
        "collection_info": null
    },
    {
        "uuid": "3f5241665e81afdd56e2a19fd9f923b6",
        "title": "句  其三",
        "author": "宋祁",
        "content": "谢病归装能办未，葛洪丹竈景山铛。",
        "dynasty": "宋",
        "collection_info": null
    },
    {
        "uuid": "d8b97adf477b475f34242dce21425938",
        "title": "句  其四",
        "author": "宋祁",
        "content": "云路旧扶黄道日，霞觞新映六符天。",
        "dynasty": "宋",
        "collection_info": null
    },
    {
        "uuid": "8fbbfdc00fa97a55d18aef91ef70b1a1",
        "title": "句  其五",
        "author": "宋祁",
        "content": "药有不龟方，击絮管无妨。",
        "dynasty": "宋",
        "collection_info": null
    },
    {
        "uuid": "2759ae209f1aafc9b94a34629012178d",
        "title": "句  其六",
        "author": "宋祁",
        "content": "归从鹤翘六六间。",
        "dynasty": "宋",
        "collection_info": null
    },
    {
        "uuid": "ae326de641a707f882d8131697977f6c",
        "title": "句  其七",
        "author": "宋祁",
        "content": "再来戴公宅，客过孝王家。",
        "dynasty": "宋",
        "collection_info": null
    },
    {
        "uuid": "521c6e792e9a8dbc1293c1721dac689a",
        "title": "句  其八",
        "author": "宋祁",
        "content": "晓日侵帘押，春寒到被池。",
        "dynasty": "宋",
        "collection_info": null
    },
    {
        "uuid": "1e0da50f056b195924d2f73915602a9b",
        "title": "句  其九",
        "author": "宋祁",
        "content": "可但鱼知丙，非徒字识丁。",
        "dynasty": "宋",
        "collection_info": null
    },
    {
        "uuid": "594f2aca089287b1940af2149938be3b",
        "title": "句  其一○",
        "author": "宋祁",
        "content": "碧云谩有三年信，明月空为两地愁。",
        "dynasty": "宋",
        "collection_info": null
    },
    {
        "uuid": "78ca686715c71f7af4d59e134520355e",
        "title": "句  其一一",
        "author": "宋祁",
        "content": "雪中林卉皆相似，认得清香寄一枝。",
        "dynasty": "宋",
        "collection_info": null
    },
    {
        "uuid": "2c66a36b6f9a174550f947a061fb0271",
        "title": "句  其一二",
        "author": "宋祁",
        "content": "金衣瑞羽迎风展，琮栗仙杯压雾斜。",
        "dynasty": "宋",
        "collection_info": null
    },
    {
        "uuid": "d7367cbd672fed7cd51007ea251c7b27",
        "title": "句  其一三",
        "author": "宋祁",
        "content": "无色真国色，有韵自天香。",
        "dynasty": "宋",
        "collection_info": null
    },
    {
        "uuid": "2487b1820b5761432fbde291d4f88ceb",
        "title": "句  其一四",
        "author": "宋祁",
        "content": "都缘赋色浅，燧不趁春繁。",
        "dynasty": "宋",
        "collection_info": null
    },
    {
        "uuid": "fa1d1782db3e64c90f5d44a37f1f83a6",
        "title": "句  其一五",
        "author": "宋祁",
        "content": "于今尚未好，漠漠宜秋雨。",
        "dynasty": "宋",
        "collection_info": null
    },
    {
        "uuid": "99376d1a22152f07d51e4bef9476804a",
        "title": "句  其一六",
        "author": "宋祁",
        "content": "磨沙漉水莩谷滑，砍柱煮釜风波声。",
        "dynasty": "宋",
        "collection_info": null
    },
    {
        "uuid": "6d8ef914b793d5b40dfbae32ce5c383e",
        "title": "句  其一七",
        "author": "宋祁",
        "content": "要待花余见秋实，缥肌细肉荐盘珍。",
        "dynasty": "宋",
        "collection_info": null
    },
    {
        "uuid": "38d88f3725390bed8042ab4f4c16a754",
        "title": "句  其一八",
        "author": "宋祁",
        "content": "林长景星密，枝重串珠繁。\n摘自青丝笼，来宜紫桂尊。\n赏鲜流火动，浆热醉霞温。",
        "dynasty": "宋",
        "collection_info": null
    },
    {
        "uuid": "a2dc1d1658d1d5d7338ad01bd405823e",
        "title": "句  其一九",
        "author": "宋祁",
        "content": "北雁为南客，衔之以避缴。",
        "dynasty": "宋",
        "collection_info": null
    },
    {
        "uuid": "c6f43b2c15dfe7b3626b026feb52d8db",
        "title": "句  其二○",
        "author": "宋祁",
        "content": "细栽烟外叶，繁并暖前枝。",
        "dynasty": "宋",
        "collection_info": null
    },
    {
        "uuid": "20caf96e4aa9a27358ccd7c0bac3502d",
        "title": "句  其二一",
        "author": "宋祁",
        "content": "既多九穗谷，復有三秀芝。\n芝以保万寿，谷以庆东菑。",
        "dynasty": "宋",
        "collection_info": null
    },
    {
        "uuid": "4b0f0c0541afd05580bdcd88ece34986",
        "title": "句  其二二",
        "author": "宋祁",
        "content": "淅淅寒流涨浅沙。",
        "dynasty": "宋",
        "collection_info": null
    },
    {
        "uuid": "cd55238c5fd6ac6448950301226690dc",
        "title": "句  其二三",
        "author": "宋祁",
        "content": "老君亲送石麒麟。",
        "dynasty": "宋",
        "collection_info": null
    },
    {
        "uuid": "d170209a63c64b462c61009b3952d006",
        "title": "句  其二四",
        "author": "宋祁",
        "content": "珠帘约住牡丹风。",
        "dynasty": "宋",
        "collection_info": null
    },
    {
        "uuid": "1ec7404d76f54f56bf01798bd1085ebd",
        "title": "存目  其一",
        "author": "宋祁",
        "content": "诗题：庄献太后哀挽应制二首首句（全诗）：其一：宝慈垂母训，一纪御璇除。\n地有占沙旧，天仍补石余。\n轩星沦夕纬，翟辂去宸居。\n异日金縢启，方知復辟书。\n（自注：太后上仙后，皇帝于巾箱中得復辟诏草。\n）其二：旰仄身无惮，寒暄疾有加。\n灾生纤女□，魂断濯龙车。\n廞翣浮辰旭，边箫咽暝霞。\n唯留长乐注，刊羡在皇家。",
        "dynasty": "宋",
        "collection_info": null
    },
    {
        "uuid": "f9b1d5fd1754817ba76c51706a3edb78",
        "title": "存目  其二",
        "author": "宋祁",
        "content": "诗题：庄惠太后挽歌应制二首首句（全诗）：其一：妫幄柔明训，尧闱保卫贤。\n别居长乐寝，让给水衡钱。\n谨疾方加膳，收神亟去仙。\n宸襟增服纪，追报焕终天。\n其二：昔帝推嫔则，吾君頼母慈。\n陪陵汉家葬，异室閟宫祠。\n露暗星轩隠，天愁月御移。\n翟车参享路，无復庙中期。",
        "dynasty": "宋",
        "collection_info": null
    },
    {
        "uuid": "759e601a9817f3fbfd65dcadb86a96e0",
        "title": "存目  其三",
        "author": "宋祁",
        "content": "诗题：读贾谊新书首句（全诗）：谁谓贾生学。",
        "dynasty": "宋",
        "collection_info": null
    },
    {
        "uuid": "4b150419db4647761a62b7ab7de6805f",
        "title": "存目  其四",
        "author": "宋祁",
        "content": "诗题：寿曾相公首句（全诗）：翼藏三朝冕有蝉，归来今作地行仙。\n且开金阙萧何地，未泛江湖范蠡船。\n老境己怜周吕尚，庆门方似汉韦贤。\n一杯不足为公寿，愿赋长鲸吸百川。",
        "dynasty": "宋",
        "collection_info": null
    },
    {
        "uuid": "e7824d453116b18a517f615d7fb3c61e",
        "title": "句",
        "author": "武宣徽",
        "content": "尊前依约认三公。",
        "dynasty": "宋",
        "collection_info": null
    },
    {
        "uuid": "bacdebbd3ec914cc38fe73dbbc36ecd0",
        "title": "句",
        "author": "张夏",
        "content": "畴庸国邑开。",
        "dynasty": "宋",
        "collection_info": null
    },
    {
        "uuid": "ada0beafdea8686b8854b1cf77f6386b",
        "title": "曲水园",
        "author": "贾昌朝",
        "content": "画船载酒及芳辰，丞相园林潩水滨。\n虎节麟符抛不得，却将清景付闲人。",
        "dynasty": "宋",
        "collection_info": null
    },
    {
        "uuid": "d81608c4c2d7a83156fe7833be389325",
        "title": "咏凌霄花",
        "author": "贾昌朝",
        "content": "披云似有凌霄志，向日宁无捧日心。\n珍重青松好依托，直从平地起千寻。",
        "dynasty": "宋",
        "collection_info": null
    },
    {
        "uuid": "1c5cb9f41d65330d138237551431e759",
        "title": "繁城魏受禅台",
        "author": "贾昌朝",
        "content": "服殷自古称文王，几见符膺把纣亡。\n谁谓老奸亟篡事，禅台空立在繁昌。",
        "dynasty": "宋",
        "collection_info": null
    },
    {
        "uuid": "df92197f5a2466e2651eb084017f47c0",
        "title": "句",
        "author": "贾昌朝",
        "content": "坐忆蛟桥此日新。",
        "dynasty": "宋",
        "collection_info": null
    },
    {
        "uuid": "7bea9a8ec162aa105f191b25a1e56d19",
        "title": "题招提院静照堂",
        "author": "阎询",
        "content": "浙右僧居盛，虚堂葺有功。\n迷来随万化，凈后照三空。\n夜永松轩月，秋深竹岸风。\n我心闲已久，梦到水乡中。",
        "dynasty": "宋",
        "collection_info": null
    },
    {
        "uuid": "41f5d220e7dab2da55a3547456a4b739",
        "title": "兴庆池禊宴",
        "author": "刘涣",
        "content": "清明佳节属良辰，行乐东郊宴席宾。\n风柳不胜春气力，露花无奈晓精神。\n管丝远近青堤上，楼阁高低渌水滨。\n多少舣舟何所用，府公便是济川人。",
        "dynasty": "宋",
        "collection_info": null
    },
    {
        "uuid": "cc0fb4328d72c1f3b141d6f20796494a",
        "title": "句",
        "author": "崔暨",
        "content": "居占梅仙里。",
        "dynasty": "宋",
        "collection_info": null
    },
    {
        "uuid": "d61611c2387fec07e4ce2c6228727569",
        "title": "宜春台",
        "author": "刘嗣隆",
        "content": "一簇亭台画亦难，公余到此暂盘桓。\n山多不似城中景，树密偏宜雨后看。\n风送江声穿郡郭，日推云影下峰峦。\n当时吏部曾游否，何事无文石上刊。",
        "dynasty": "宋",
        "collection_info": null
    },
    {
        "uuid": "aa451ca9e55023bbd265849acae0af12",
        "title": "玉兔凈居诗",
        "author": "张仲尹",
        "content": "何事回真馆，标名作凈坊。\n金园存废趾，玉兔效殊祥。\n跃汉劳罝网，环山莹雪霜。\n来疑昆岫出，去讶月轮藏。\n隠显经千载，熏修荫一方。\n宝坛隳道祖，华榜耀空王。\n奥域居全晋，灵祠接庆唐。\n烟霞生四面，楼殿起中央。\n暎日杉阴合，飘空磬韵长。\n伊余闻胜槩，宁惜寄篇章。",
        "dynasty": "宋",
        "collection_info": null
    },
    {
        "uuid": "7285524277418910953856b89f3c14a8",
        "title": "句",
        "author": "李略",
        "content": "此身若得西归去，犹胜开笼放雀儿。",
        "dynasty": "宋",
        "collection_info": null
    },
    {
        "uuid": "8a8b0581e97c30c6e90d33490c2f18bd",
        "title": "存目",
        "author": "李略",
        "content": "诗题：嬉游首句：我身岂比狂游辈。",
        "dynasty": "宋",
        "collection_info": null
    },
    {
        "uuid": "5e07ac343cfb131b7e294a64a10288ef",
        "title": "县斋十咏 思齐楼",
        "author": "宁参",
        "content": "高闬营层构，翚飞势自伸。\n已闻能赋客，空忆带星人。\n雕槛凭秋迥，朱扉敞汉新。\n龟趺清刻在，谁共继芳尘。",
        "dynasty": "宋",
        "collection_info": null
    },
    {
        "uuid": "88e845e1caccddc6c7e3b45db5c5b4ad",
        "title": "县斋十咏 永益池",
        "author": "宁参",
        "content": "唐贤遗胜地，天泽引初深。\n未起朝宗势，先资济众心。\n凈惟涵宝剎，微或鄙蹄涔。\n爽气何偏早，羣蛙一夜沉。",
        "dynasty": "宋",
        "collection_info": null
    },
    {
        "uuid": "bae298d12cd07514cfdf32ced6b3eb54",
        "title": "县斋十咏 惟勤阁",
        "author": "宁参",
        "content": "自责思前古，徒名是永怀。\n善声惭偃室，幽兴类萧斋。\n未报投虚刃，空防肆毒材。\n恪居知有地，僶俛竞相谐。",
        "dynasty": "宋",
        "collection_info": null
    },
    {
        "uuid": "fa06cf8627fd141ed0391fbb0ee55b21",
        "title": "县斋十咏 藏书阁署羣籍也",
        "author": "宁参",
        "content": "洞闢前轩峻，危梯趣若何。\n绿苔生未遍，缥帙聚还多。\n晓幌吞清旭，秋栏拂静柯。\n犹怜铅笔在，公外独频过。",
        "dynasty": "宋",
        "collection_info": null
    },
    {
        "uuid": "8c637b870d6c139127bcfb1395acc871",
        "title": "县斋十咏 习射亭",
        "author": "宁参",
        "content": "危亭当旅进，飞镝共星鸣。\n才奏苹蘩节，空闻霹雳声。\n泽宫期并胜，相圃忆偕行。\n敏手无虚发，由来已鹄平。",
        "dynasty": "宋",
        "collection_info": null
    },
    {
        "uuid": "c795e0339a425693ee48bfafaa366e5c",
        "title": "县斋十咏 古植槐",
        "author": "宁参",
        "content": "谁知深固久，根怪蛰龙形。\n自着三冬市，空怀八命庭。\n余清蝉始噪，茂绿雨初经。\n未便惭羣木，犹怜桂有馨。",
        "dynasty": "宋",
        "collection_info": null
    },
    {
        "uuid": "5b71a58f12f2627cfb338cd5175cf44c",
        "title": "县斋十咏 载荣桐",
        "author": "宁参",
        "content": "几年惟悴质，一旦类生稊。\n玉甃青初满，银床绿乍齐。\n雅胜玄雨润，高称峄阳低。\n况有苍姬叶，还当副剪圭。",
        "dynasty": "宋",
        "collection_info": null
    },
    {
        "uuid": "3d2c363ec7efb9a172d9d512f5a991dd",
        "title": "县斋十咏 小庭松",
        "author": "宁参",
        "content": "挺质依雕槛，盘根似旧峰。\n美材高并接，强榦直相容。\n度夕寒声细，凌秋翠影重。\n当轩何鬰鬰，应只待秦封。",
        "dynasty": "宋",
        "collection_info": null
    },
    {
        "uuid": "3d4105cae92790c93e516dbaf372cf63",
        "title": "县斋十咏 波纹石",
        "author": "宁参",
        "content": "何必观春渚，他山质自奇。\n危层分荡漾，峭碧认逶迤。\n禁陛宜相接，星机好共支。\n高空如有阙，一补未为迟。",
        "dynasty": "宋",
        "collection_info": null
    },
    {
        "uuid": "8f6421a386765047326d8eab69477849",
        "title": "县斋十咏 石席",
        "author": "宁参",
        "content": "结粹从天匠，周方出翠峦。\n宁知磨琢易，须信卷舒难。\n角枕清同置，藜床雅并观。\n公余聊偃息，空觉病肤寒。",
        "dynasty": "宋",
        "collection_info": null
    },
    {
        "uuid": "b4c6b7c8d28bdf7064154d8837af9ba1",
        "title": "春集东园诗",
        "author": "杨仪",
        "content": "芳节未晼晚，名园好澄霁。\n停车没径苔，移席傍丛筀。\n蝶粉留红房，蜂鬚抱香蔕。\n微波生酒杯，轻吹拂衣袂。\n何当名教乐，况復昌时世。\n归鞍惜余欢，阳鸟不可繫。",
        "dynasty": "宋",
        "collection_info": null
    },
    {
        "uuid": "60ca94be98b545df2c566819ff41cbac",
        "title": "句  其一",
        "author": "施元长",
        "content": "我观招提境，古桧何苍奇。\n白蚁巢其根，青虬嚙其枝。",
        "dynasty": "宋",
        "collection_info": null
    },
    {
        "uuid": "5b1fbe9c35f70f3b38b117c9f852d116",
        "title": "句  其二",
        "author": "施元长",
        "content": "寖历岁年久，靡受霜雪欺。\n落落梁栋材，矫矫松柏姿。\n明当构廊庙，匠石良汝资。",
        "dynasty": "宋",
        "collection_info": null
    },
    {
        "uuid": "d18d33ab5e2d10b064d0dc4cbd938284",
        "title": "谢梵才惠茶",
        "author": "石待举",
        "content": "郡园名荈制犹新，分惠眠云跂石人。\n色斗琼瑶因地胜，香殊兰茝得天真。\n开时好对棱棱月，碾处应飞瑟瑟尘。\n寄语高僧宜郑重，能诗方遣雨前春。",
        "dynasty": "宋",
        "collection_info": null
    },
    {
        "uuid": "07ef95a03c788bba9db6bdc2caf69964",
        "title": "赠王山人",
        "author": "熊知至",
        "content": "闲拄瘦筇枝，衣冠半异时。\n入城人不识，卖药俗长疑。\n饮酒难逢醉，餐松自止饥。\n华峰千嶂裏，常与白云期。",
        "dynasty": "宋",
        "collection_info": null
    },
    {
        "uuid": "9bf1bdfde83ac88eb05018fcf88809de",
        "title": "句  其一",
        "author": "熊知至",
        "content": "岸上犹哀惧，舟中争得安。",
        "dynasty": "宋",
        "collection_info": null
    },
    {
        "uuid": "e10ef44bafc070d425eed73e9b931d91",
        "title": "句  其二",
        "author": "熊知至",
        "content": "楼台上下火照火，车马往来人看人。",
        "dynasty": "宋",
        "collection_info": null
    },
    {
        "uuid": "ab2009fcd799f9284e158f63dee9fabb",
        "title": "诗二首  其一",
        "author": "余翼",
        "content": "偶閒如到女娲天，深入何殊葛稚川。\n何必东山随谢守，尽游终日恣陶然。",
        "dynasty": "宋",
        "collection_info": null
    },
    {
        "uuid": "c4fc6450273aeecc5192f46ae272041c",
        "title": "诗二首  其二",
        "author": "余翼",
        "content": "□几□□□□□，□□依旧向阳开。\n神僊究竟归何处，驻马多时望不回。",
        "dynasty": "宋",
        "collection_info": null
    },
    {
        "uuid": "dbb5f81d61baddb3310b94a3160d8c91",
        "title": "送僧",
        "author": "释可士",
        "content": "一钵即生涯，随缘度岁华。\n是山皆有寺，何处不为家。\n笠重吴天雪，鞋香楚地花。\n他年访禅室，宁惮路岐赊。",
        "dynasty": "宋",
        "collection_info": null
    },
    {
        "uuid": "ccd4eb38117ffe7a91c2de9447138c16",
        "title": "句",
        "author": "释惟慎",
        "content": "敢言知己少，性本类孤云。",
        "dynasty": "宋",
        "collection_info": null
    },
    {
        "uuid": "542fe3b637a61cbb54e6f82e42c437ff",
        "title": "知足",
        "author": "濮肃",
        "content": "知足自不辱，古人乃患辱。\n但安童叟嬉，宁与纷华触。\n白日一卷书，兴来还秉烛。",
        "dynasty": "宋",
        "collection_info": null
    },
    {
        "uuid": "1828e63d31e67bd9cbdbd32030daf4c6",
        "title": "述怀",
        "author": "濮肃",
        "content": "人生天地间，自顾一何小。\n宁同避钓鱼，敢学惊弓鸟。\n物理自悠悠，世情多扰扰。\n桃源眼底是，何必寻云表。",
        "dynasty": "宋",
        "collection_info": null
    },
    {
        "uuid": "a431fc025d786228ad0756c7b988148e",
        "title": "诗三首  其一",
        "author": "李氏",
        "content": "囊裏真香谁见窃，鲛绡滴血染成红。\n殷勤遗下轻绡意，好与才郎怀袖中。",
        "dynasty": "宋",
        "collection_info": null
    },
    {
        "uuid": "4fc4f99a7b235237aaf3a83833cb14a9",
        "title": "诗三首  其二",
        "author": "李氏",
        "content": "金珠富贵吾家事，常渴佳期乃寂寥。\n偶用至诚求雅合，良媒未必胜红绡。",
        "dynasty": "宋",
        "collection_info": null
    },
    {
        "uuid": "5f55ab9b031e223d04a18978d1f0b9b5",
        "title": "诗三首  其三",
        "author": "李氏",
        "content": "门前画戟寻常设，堂上犀簪取次看。\n最是恼人情乱处，凤凰楼上月华寒。",
        "dynasty": "宋",
        "collection_info": null
    },
    {
        "uuid": "fee35eb24784ddb904b60edaea27e210",
        "title": "书红帕",
        "author": "李氏",
        "content": "囊香着郎衣，经绡着郎手。\n此意不及绡，共郎永长久。",
        "dynasty": "宋",
        "collection_info": null
    },
    {
        "uuid": "9a0835e416e649ea2c7cbcf2b9e0f800",
        "title": "和遗绡女子  其一",
        "author": "张资",
        "content": "浓麝应同琼体织，轻绡料比杏腮红。\n虽然未近来春约，已胜襄王魂梦中。",
        "dynasty": "宋",
        "collection_info": null
    },
    {
        "uuid": "87cc35e8ae37b5b9cc39d6049f3793ca",
        "title": "和遗绡女子  其二",
        "author": "张资",
        "content": "自得佳人遗赠物，书窗终自独无寥。\n未能得会真仙面，时赏香囊与绛绡。",
        "dynasty": "宋",
        "collection_info": null
    },
    {
        "uuid": "1f8af43b5283429bff633f9495feb3d0",
        "title": "应约访遗绡女子",
        "author": "张资",
        "content": "何人遗下一红绡，暗遣情怀意气饶。\n勒马住时金𩍐脱，亚身亲用宝灯挑。\n轻轻滴滴深深染，慢慢寻寻紧紧□。\n料想佳人初失却，几回纤手摸裙腰。",
        "dynasty": "宋",
        "collection_info": null
    },
    {
        "uuid": "eb77911dc651fa8361c0821d31a89717",
        "title": "和遗绡女子",
        "author": "张资",
        "content": "香来着吾怀，先想纤纤手。\n果遇赠香人，经年何恨久。",
        "dynasty": "宋",
        "collection_info": null
    },
    {
        "uuid": "60ffa6d5b3371348a86c37b030e6e146",
        "title": "过黄花渡",
        "author": "姜迪",
        "content": "回首潇湘二十春，江南投老未安身。\n如今再过黄花渡，遥想湘山是故人。",
        "dynasty": "宋",
        "collection_info": null
    },
    {
        "uuid": "3cc5e990e92e120423d4aba9701d202c",
        "title": "澄心轩",
        "author": "丁天锡",
        "content": "高馆含秋溪水平，白云一榻临空清。\n云影天光入怀抱，玉楼银阙无人行。\n滔滔活水源头落，却笑奔流争万壑。\n雪照梅檐坐月明，露泻荷盘见鱼跃。\n长安车马多富儿，汗流浃背尘满衣。\n谁识君心有真乐，沙头白鸟犹忘机。",
        "dynasty": "宋",
        "collection_info": null
    },
    {
        "uuid": "733a16b29775cf8adebccb1dd046faa9",
        "title": "夏昼",
        "author": "章望之",
        "content": "一日常百刻，转若车轮忙。\n千日十万刻，百年能几长。\n达人齐古今，一生甚微茫。\n夏日岂为永，而足以较量。\n人世不足惜，行善乃自彰。\n无及闲暇时，般乐为淫荒。\n夷齐饿人者，颜闵非公王。\n其人品孰亚，周氏与虞唐。\n亦用仁义积，岂今身未亡。\n富贵无可恃，莫与公道强。\n夜思昼以力，四序皆流光。\n示君夏昼诵，惕惕其自伤。",
        "dynasty": "宋",
        "collection_info": null
    },
    {
        "uuid": "44de6e7a0aa0c3f294f8b554d05fad04",
        "title": "和陈述古仙居岩老堂诗",
        "author": "章望之",
        "content": "岩前未老客，期在老樵渔。\n抚俗多閒暇，开轩适起居。\n读诗明治乱，学易体盈虚。\n频许相从否，吾将当故庐。",
        "dynasty": "宋",
        "collection_info": null
    },
    {
        "uuid": "918de37e065be09d043a3dd438fbeac3",
        "title": "一人泉",
        "author": "章望之",
        "content": "一人泉在此山颠，万人可饮闻旧言。\n顾我无人试此水，盛夏独饮南风前。",
        "dynasty": "宋",
        "collection_info": null
    },
    {
        "uuid": "b2d11f1773b49f0ba4e88520b8b2cdc2",
        "title": "明智寺",
        "author": "章望之",
        "content": "重复青山裏，双峰锁寺门。\n楼耸排云阁，松盘过路根。",
        "dynasty": "宋",
        "collection_info": null
    },
    {
        "uuid": "00637e85b6f36ff7b076c3ecdd0fbd55",
        "title": "句",
        "author": "章望之",
        "content": "是水为佳境，中城枕碧湖。\n楼台万室近，物象几州无。",
        "dynasty": "宋",
        "collection_info": null
    },
    {
        "uuid": "55d60652ad59cea9a08c5b8829341cd3",
        "title": "金山寺",
        "author": "苏绅",
        "content": "九派分流涌化城，登临潜觉骨毛清。\n僧依玉鑑光中住，人踏金鰲背上行。\n钟阜云开春雨霁，海门雷吼夜潮生。\n因思绝顶高秋夜，四面云涛浸月明。",
        "dynasty": "宋",
        "collection_info": null
    },
    {
        "uuid": "b3ba227bf95af1fe98687301518722e4",
        "title": "长生桧",
        "author": "苏绅",
        "content": "几年飞锡倦寻芳，云衲斓斑掩竹房。\n一榻夜禅蒲座稳，满盂春供药苗香。\n汲泉岩畔惊猿饮，裁苇池边引鹭翔。\n像室雾昏灯焰小，石楼风度盘声长。\n攀萝别岭衝寒雾，扫叶前林趁晓霜。\n大抵僧居遗俗虑，此中身世更清凉。",
        "dynasty": "宋",
        "collection_info": null
    },
    {
        "uuid": "3767a92ae8b6d7fed22fd8a71efd1c8c",
        "title": "胶山寺",
        "author": "苏绅",
        "content": "驱马款禅扉，松风冷拂衣。\n红尘不到处，青嶂此忘归。\n鸟望生台下，云侵讲座飞。\n楞伽味真趣，转觉俗缘稀。",
        "dynasty": "宋",
        "collection_info": null
    },
    {
        "uuid": "d043d4c55e4de283ff94cca2def99258",
        "title": "惠山寺并简窦公",
        "author": "苏绅",
        "content": "绮塍行尽入松门，暂拂尘缨袖惹云。\n海月未升楼上见，湖波初起坐中闻。\n宝扉膜拜青莲相，石案傍行白㲲纹。\n促榻偶随居士语，煮茶烧栗到宵分。",
        "dynasty": "宋",
        "collection_info": null
    },
    {
        "uuid": "d5f8c623f53200afebbf8e904ef10d16",
        "title": "句  其一",
        "author": "苏绅",
        "content": "游人汉女投珠路，野火荆山出猎朝。",
        "dynasty": "宋",
        "collection_info": null
    },
    {
        "uuid": "4297bbb3f5fb7e782d888fd8230f2fe3",
        "title": "句  其二",
        "author": "苏绅",
        "content": "城郭依然郧子国，山川分得楚王台。",
        "dynasty": "宋",
        "collection_info": null
    },
    {
        "uuid": "62bbc1e731703a644a806f0982fbda27",
        "title": "句  其三",
        "author": "苏绅",
        "content": "一篇此日摛鸿藻，五色它年浴凤文。",
        "dynasty": "宋",
        "collection_info": null
    },
    {
        "uuid": "068652f1cc415ff51517816874d9f4bc",
        "title": "句  其四",
        "author": "苏绅",
        "content": "它年跃马相逢处，记得先生旧姓名。",
        "dynasty": "宋",
        "collection_info": null
    },
    {
        "uuid": "b718c21aef6cbc54b25802df2044961f",
        "title": "负暄闲眠",
        "author": "仲讷",
        "content": "茅檐晴日暖于春，一枕钧天乐事新。\n满眼繁花皆得意，午眠安稳却无人。",
        "dynasty": "宋",
        "collection_info": null
    },
    {
        "uuid": "2902e6c22524fd47e49efec4bded6ff8",
        "title": "送唐御史",
        "author": "仲讷",
        "content": "力犯雷霆众共危，远投魑魅独为宜。\n忠州学业真无负，高庙神灵固有知。\n自倚圣明容直道，未甘憔悴死荒陲。\n满朝卿相多公议，莫把文章作楚辞。",
        "dynasty": "宋",
        "collection_info": null
    },
    {
        "uuid": "f992c12cedb7be631dafe15257d71015",
        "title": "长桥  其一",
        "author": "张亢",
        "content": "云收雾霁水风高，百丈虹桥气势豪。\n疑是玉龙藏爪距，潜来江上看波涛。",
        "dynasty": "宋",
        "collection_info": null
    },
    {
        "uuid": "6930a440d84acf1f35520df5bc3543c8",
        "title": "长桥  其二",
        "author": "张亢",
        "content": "万顷平湖水接天，湖光水色远相连。\n虹蜺截雨未归得，横在波心几十年。",
        "dynasty": "宋",
        "collection_info": null
    },
    {
        "uuid": "4dd04fdc313ba35691b81a6c5ce3116e",
        "title": "长桥  其三",
        "author": "张亢",
        "content": "记得当年过此桥，月明江上暑风消。\n而今重到经行处，空有湖光伴寂寥。",
        "dynasty": "宋",
        "collection_info": null
    },
    {
        "uuid": "503c7e6da44fa32bbd35af8884e42b20",
        "title": "句",
        "author": "张亢",
        "content": "张亢触墙成八字，王琪望月叫三声。",
        "dynasty": "宋",
        "collection_info": null
    },
    {
        "uuid": "bc563cb6b3cf6aeb97a349c53b4b3f0f",
        "title": "书端州郡斋壁",
        "author": "包拯",
        "content": "清心为治本，直道是身谋。\n秀干终成栋，精钢不作鈎。\n仓充鼠雀喜，草尽兔狐愁。\n史册有遗训，毋贻来者羞。",
        "dynasty": "宋",
        "collection_info": null
    },
    {
        "uuid": "4f50885406c174882aadecc8f78c63b9",
        "title": "弔曹觐",
        "author": "曾公亮",
        "content": "款军樵门日再晡，空弮犹自把戈鈇。\n身垂虎口方安坐，命若鸿毛竟败呼。\n柱下杲卿曾断骨，袴中杵臼得遗孤。\n可怜三尺英雄气，不怕山西士大夫。",
        "dynasty": "宋",
        "collection_info": null
    },
    {
        "uuid": "b4b45942d721b4015c6a08d6bd0fbb3d",
        "title": "送程给事中知越州",
        "author": "曾公亮",
        "content": "山阴地胜冠江吴，今得贤侯自禁途。\n侍从暂虚青琐闼，藩宣新剖玉麟符。\n移时前席辞旒扆，不日重城歌袴襦。\n想到蓬莱游未徧，已应归步在云衢。",
        "dynasty": "宋",
        "collection_info": null
    },
    {
        "uuid": "c510fc4370899634d32577ebcf4e881b",
        "title": "宿甘露僧舍",
        "author": "曾公亮",
        "content": "枕中云气千峰近，床底松声万壑哀。\n要看银山拍天浪，开窗放入大江来。",
        "dynasty": "宋",
        "collection_info": null
    },
    {
        "uuid": "b2e33cc51a27fdc12ba46177ec5d6213",
        "title": "輓老苏先生",
        "author": "曾公亮",
        "content": "立言高往古，抱道鬰当时。\n铅椠方终业，风灯忽遘悲。\n名垂文苑传，行纪太丘碑。\n后嗣皆鸾鷟，吾知庆有诒。",
        "dynasty": "宋",
        "collection_info": null
    },
    {
        "uuid": "a32f7a1ca97da52b2a65d514e9dce53b",
        "title": "句",
        "author": "曾公亮",
        "content": "饭思白石红桃米，菜忆黄龙紫芥心。",
        "dynasty": "宋",
        "collection_info": null
    },
    {
        "uuid": "c54b910bf630b73c277fb039b46f401b",
        "title": "谪袁州道中寄苏子美",
        "author": "张群",
        "content": "忆昨共繫吴门舟，我独千里君独留。\n江花粲尔不同醉，野月娟然增此愁。\n谈笑还令舌本强，诗篇顿觉笔锋柔。\n沧浪书信无消息，鸿雁来时数举头。",
        "dynasty": "宋",
        "collection_info": null
    },
    {
        "uuid": "d2bfeaa89fb32589021f58b5099ae977",
        "title": "谪袁州寄子美",
        "author": "张群",
        "content": "去年醉到江花老，忧患相宽独与君。\n今日天涯又春色，却寻高处望吴云。\n青红染出化成寺，罗縠翻开秀水纹。\n风物感人音信少，眼前双燕谩纷纷。",
        "dynasty": "宋",
        "collection_info": null
    },
    {
        "uuid": "7ede05ca054e0627c1acb89c6c6cce52",
        "title": "离郭店马上迴寄乡知",
        "author": "陈洎",
        "content": "迴望离亭映楚山，慨然西笑入长安。\n贪程野仆担书引，惜别乡人驻足观。\n霞衬曙光烘积霭，柳和春雨荡轻寒。\n遥期此地归来日，迎取相如驷马看。",
        "dynasty": "宋",
        "collection_info": null
    },
    {
        "uuid": "d9aca0fa6cb548f49ed59914a502774c",
        "title": "黄鹄",
        "author": "陈洎",
        "content": "呼树止陵阳，逢辰下建章。\n奇姿标上瑞，正色丽中央。\n昭祀祠坛畔，声歌太液傍。\n凤教鸿作侣，天与菊为裳。\n神雀非灵异，流鶑愧采章。\n集污宁我类，一举戛云翔。",
        "dynasty": "宋",
        "collection_info": null
    },
    {
        "uuid": "693c0c8cd8fcfe5c0735451ea8a04249",
        "title": "过项羽庙",
        "author": "陈洎",
        "content": "八千子弟已投戈，夜帐犹闻怨楚歌。\n学敌万人成底事，不思一箇范增多。",
        "dynasty": "宋",
        "collection_info": null
    },
    {
        "uuid": "7d3bdeeb84108949186758804d647a2b",
        "title": "寄宝臣寺丞",
        "author": "陈洎",
        "content": "万里扶灵宅寿阡，谢公纯孝是家传。\n庐开四尺成寒士，榱列三围陋昔贤。\n先域定生连理树，门人多废蓼莪篇。\n我心罔极君应念，露白霜清泣昊天。",
        "dynasty": "宋",
        "collection_info": null
    },
    {
        "uuid": "c11d0f032e7a1ddc66b0cec6cd7ad478",
        "title": "蓝溪閒居",
        "author": "陈洎",
        "content": "白鹿原东虎候西，结庐岑寂映蓝溪。\n露侵僧履兰三径，春入农歌雨一犁。\n聒枕溜声疑水宿，拂檐山色类岩栖。\n闭门养拙无人问，揭尽陈编日又低。",
        "dynasty": "宋",
        "collection_info": null
    },
    {
        "uuid": "ba8a570ee6c0fdc93c108791ae078681",
        "title": "开元寺凌虚阁对雪寄解唐卿",
        "author": "陈洎",
        "content": "璚滴琳华一夜凝，凌虚雕槛晓来凭。\n眼观银色三千界，身到瑶台十二层。\n玉洒砌尘供庾斛，粉融檐水妒房陵。\n化人宫好分明在，恨不同君把袂登。",
        "dynasty": "宋",
        "collection_info": null
    },
    {
        "uuid": "099989f564dba9ee08adb929f06724c9",
        "title": "雉媒",
        "author": "陈洎",
        "content": "朱冠衮背一何鲜，声厉情骄目悍然。\n若道物情皆锡类，雉媒争似鸩媒贤。",
        "dynasty": "宋",
        "collection_info": null
    },
    {
        "uuid": "2d1d464ef48a3ec8acdd3087bb61443e",
        "title": "还刘处士先令公",
        "author": "陈洎",
        "content": "当年力战荡妖氛，十万雄师四七勋。\n将略妙欺班定远，家声高过李将军。\n铭图魏鼎文犹在，笔勒燕山蹟尚分。\n今日闲披有遗恨，可怜生不遇明君。",
        "dynasty": "宋",
        "collection_info": null
    },
    {
        "uuid": "281b20599344f5fb6523a2fcb3d3e20f",
        "title": "读刘蕡策",
        "author": "陈洎",
        "content": "药石危言治乱箴，贾生晁错是知音。\n可怜当日司文者，不畏人言合愧心。",
        "dynasty": "宋",
        "collection_info": null
    },
    {
        "uuid": "67429fa4a3e5fe4b9e15f44ecd9aeabc",
        "title": "谢人惠三峰朱柿",
        "author": "陈洎",
        "content": "乌椑珍果益丹名，新折红林蔕尚青。\n浆冷夜凝仙掌露，味甘秋割楚江萍。\n圆堆玉盌樱难并，剩荐金樽酒易醒。\n应念茂陵消渴者，整篮封贮到云扃。",
        "dynasty": "宋",
        "collection_info": null
    },
    {
        "uuid": "6c796177dc868cc531a4209d16012a92",
        "title": "过田文墓",
        "author": "陈洎",
        "content": "当年闻奏雍门琴，话着池台泪满襟。\n何况今朝陵谷畔，池台无迹可追寻。",
        "dynasty": "宋",
        "collection_info": null
    },
    {
        "uuid": "449e1c1efa2e167a65052289d66b16ba",
        "title": "对雪寄崔仲裕",
        "author": "陈洎",
        "content": "夺鹤韬霞势渐浓，卷帘庭馆好支筇。\n乘查路阔寒凝冻，种玉畦平晓被封。\n天上瑶宫当月圃，海中银阙耸鳌峰。\n思君不得同吟赏，知在旗亭第几重。",
        "dynasty": "宋",
        "collection_info": null
    },
    {
        "uuid": "ea33e0a4388e62a50f190f51c1095007",
        "title": "南齐",
        "author": "陈洎",
        "content": "曲江欢宴侍华裾，舞拍琴歌艺有余。\n独有纯臣王叔宝，解陈封禅一篇书。",
        "dynasty": "宋",
        "collection_info": null
    },
    {
        "uuid": "4af4cb187c6d172854166e21a72c81e8",
        "title": "湖上逢渔者",
        "author": "陈洎",
        "content": "雨蓑烟笠洞庭秋，独茧纶轻一叶舟。\n拟共停桡醉天幕，缓歌濯足不迴头。",
        "dynasty": "宋",
        "collection_info": null
    },
    {
        "uuid": "210550612722ff7a604a793f01c71e21",
        "title": "秋日端居",
        "author": "陈洎",
        "content": "暑退蚊雷静，门閒雀到稀。\n露莎蛩自急，星树鹊何依。\n井臼贫虽乐，溪山远未归。\n时情似秋雁，一一背寒飞。",
        "dynasty": "宋",
        "collection_info": null
    },
    {
        "uuid": "79b724421bca441941a389f7f7ae3932",
        "title": "读子虚赋",
        "author": "陈洎",
        "content": "听辞深怅不同时，及到同时位大卑。\n争似唐皇将颇牧，禁中言下用无疑。",
        "dynasty": "宋",
        "collection_info": null
    },
    {
        "uuid": "07bf9719801d7bedb10da108c1ed29d1",
        "title": "句  其一",
        "author": "陈洎",
        "content": "四壁旧贫宁畏盗，一枝虽小易容巢。",
        "dynasty": "宋",
        "collection_info": null
    },
    {
        "uuid": "382d2b7f9957198a009527c23f282033",
        "title": "句  其二",
        "author": "陈洎",
        "content": "他年远公社，若箇是遗民。",
        "dynasty": "宋",
        "collection_info": null
    },
    {
        "uuid": "8a0e52cea3b1553831fae40c77f01e1a",
        "title": "许希",
        "author": "颜太初",
        "content": "京城名利涂，车马相奔驰。\n其间取富贵，往往输巫医。\n前后十数辈，身没名已隳。\n独有许希者，藴蓄何瑰奇。\n始自下蔡来，所处尤喧卑。\n西市三十年，汩汩无人知。\n一朝仗至艺，骤登文石墀。\n三鍼愈上疾，神速不移时。\n酬以六尚官，着籍通端闱。\n旌以三品服，佩紫垂金龟。\n于时称谢毕，西向復陈仪。\n当宁惊且问，历历宣其辞。\n臣传扁鹊术，遇主今得施。\n特此一展谢，臣心不自私。\n主上惜其意，击赏为嘘唏。\n仍给水衡钱，国西命立祠。\n復加灵应号，金额照华榱。\n自此辇毂下，求祷何祁祁。\n我过庆成坊，见之心且悲。\n秦医术虽妙，五腑及四肢。\n所习得其人，千龄祀不亏。\n鲁圣术至大，帝道与民彝。\n所习非其人，一朝反相持。\n小吏师荀况，窃为辨说资。\n作相劝焚书，诈云愚蚩蚩。\n后之为儒者，其心皆李斯。\n昔在布衣日，动守先王规。\n朝谈十二经，夕诵三百诗。\n依凭稽古力，荣进无他歧。\n及居庙堂上，长剑冠峨巍。\n自谓天所赋，焉知有宣尼。\n宣尼断袭封，十经寒暑移。\n他姓为邑官，乡老皆惊疑。\n上章寝不报，九重遭面欺。\n谏官不举失，御史不言非。\n尽为许希笑，得路忘先师。",
        "dynasty": "宋",
        "collection_info": null
    },
    {
        "uuid": "9a49bece2f1b5933984d65b3cbd70fb6",
        "title": "东州逸党",
        "author": "颜太初",
        "content": "天之有常度，躔次绝乖离。\n地之有常理，沈潜无变亏。\n人之有常道，高下遵轨仪。\n三才各定位，万古永不移。\n二仪设有变，修德可以祈。\n人道或反常，其乱何由支。\n昔在典午朝，国祚向陵夷。\n日向中夜出，赫赫来东陲。\n地向太极裂，中有苍鹅飞。\n高厚灾且异，人妖亦繁滋。\n始有竹林民，怪诞名不羁。\n次有夷甫辈，高谈慕无为。\n沈湎多越礼，阮籍兼辅之。\n虚名能饰诈，光逸与王尼。\n何曾有先见，不能救其衰。\n张华徒竭力，无以扶其危。\n至今西晋书，读之堪涕洟。\n尔来历千年，炎宋运重熙。\n东州有逸党，尊大自相推。\n号曰方外交，荡然绝四维。\n六籍被诋诃，三皇遭毁訾。\n坑儒愚黔首，快哉秦李斯。\n与世立宪度，迂哉鲁先师。\n流宕终忘反，恶闻有民彝。\n或为童牧饮，垂髽以相嬉。\n或作概量歌，无非市井辞。\n或作薤露唱，发声令人悲。\n或称重气义，金帛不为赀。\n或曰外形骸，顶踵了无丝。\n麀聚復优杂，何者为尊卑。\n遥闻风波民，未见如调饥。\n偶逢绅带士，相对如拘縻。\n不知二纪来，此风肇自谁。\n都缘极显地，多用宁馨儿。\n斯人之一唱，翕然天下随。\n斯人之一趋，靡然天下驰。\n乡老为品状，不以逸为嗤。\n宗伯主计偕，不以逸为非。\n私庭训子弟，多以逸为宜。\n公朝论人物，翻以逸为奇。\n家国尽为逸，礼法从何施。\n我常病其事，中夜起思惟。\n平地三尺限，空车登无歧。\n重载历百仞，所来因陵迟。\n万一染成俗，虽悔何由追。\n众人皆若梦，焉能分其糜。\n众人皆若醉，不知啜其醨。\n天下皆病痿，俾谁就鲁医。\n天下皆病狂，何暇灸其眉。\n幸有名教党，可与决雄雌。\n所嗟九品贱，不得立文墀。\n贾谊惟恸哭，梁鸿空五噫。\n终削南山竹，冒死指其疵。\n愿乘九庙灵，感悟宸心知。\n赫尔奋独断，去邪在勿疑。\n分捕復大索，憸人无孑遗。\n大者肆朝市，其徒窜海湄。\n杀一以戒万，是曰政之基。\n千奴共一胆，胆破众自隳。\n无使永嘉风，败乱昇平时。",
        "dynasty": "宋",
        "collection_info": null
    },
    {
        "uuid": "2b7d085af4e4523347809659aac8dea4",
        "title": "寿冯北部",
        "author": "颜太初",
        "content": "五百年终遘圣朝，相门何日降英髦。\n星杓影射金枢正，月魄光浮碧汉高。\n三世密传张颢印，贰车新得吕虔刀。\n他年善继良弓慕，金字重重有赐袍。",
        "dynasty": "宋",
        "collection_info": null
    },
    {
        "uuid": "52af30a84e3a48b1be867cf5e09d6f93",
        "title": "诗一首",
        "author": "鲜于至",
        "content": "当时未识紫微星，独□渔阳燕此亭。\n今日园林为胜地，好将前事载图经。",
        "dynasty": "宋",
        "collection_info": null
    },
    {
        "uuid": "b429f82f42f84c9cc43d6584bcc600b4",
        "title": "题溪口广慈寺",
        "author": "叶清臣",
        "content": "云中江树冷萧萧，溪上僧归倚画桡。\n谁为秋风乘兴去，松窗先听富阳潮。",
        "dynasty": "宋",
        "collection_info": null
    },
    {
        "uuid": "9c371baa9a506518999cfefcfa366257",
        "title": "送余姚知县陈最寺丞",
        "author": "叶清臣",
        "content": "旧见恩初渥，新游刃久虚。\n官曹鹊树下，民版象耕余。\n山迥人逢麂，江清客厌鱼。\n送君多怅望，云外是亲居。",
        "dynasty": "宋",
        "collection_info": null
    },
    {
        "uuid": "39be8e895eaff82b172c2cafc6f6abc0",
        "title": "送梵才大师归天台",
        "author": "叶清臣",
        "content": "江水望不极，杨花江面飞。\n春风自无定，远客又言归。\n景胜诗逾老，心冥语亦稀。\n从来林下意，为谢北山薇。",
        "dynasty": "宋",
        "collection_info": null
    },
    {
        "uuid": "5350a432653de49ece48ea1b0c43aae4",
        "title": "先照寺",
        "author": "叶清臣",
        "content": "一径凉飈响万松，青霞紫雾秘灵峰。\n寒生列洞前溪雨，声到诸天午夜钟。\n仙顶月高犹驾鹤，阴潭云起旧降龙。\n出尘境界无多地，已上金庭第七重。",
        "dynasty": "宋",
        "collection_info": null
    },
    {
        "uuid": "5b1a496b6282a963349c4c94748959ab",
        "title": "国清寺",
        "author": "叶清臣",
        "content": "绀宇初成国已清，千灵慈护属仁明。\n山僧了得真空观，好续炉熏傲太平。",
        "dynasty": "宋",
        "collection_info": null
    },
    {
        "uuid": "80f761ad24c36a8bda31cc6470939a3b",
        "title": "大慈寺",
        "author": "叶清臣",
        "content": "佛陇光沉茂草平，树林犹作诵经声。\n一心三观休分别，秋静山高海月明。",
        "dynasty": "宋",
        "collection_info": null
    },
    {
        "uuid": "0db26d0408547e71ca249aca005044d8",
        "title": "题石桥",
        "author": "叶清臣",
        "content": "觉雄示入灭，尊者俱授记。\n现彼声闻身，护此浊恶地。\n他方自感通，此地真灵秘。\n一路指桥西，谁明导师意。",
        "dynasty": "宋",
        "collection_info": null
    },
    {
        "uuid": "fffa8a3401dea79b6d2eb67a9bb100c0",
        "title": "游摄山栖霞寺",
        "author": "叶清臣",
        "content": "仙峰多灵草，近在东北维。\n僧绍昔舍宅，总持尝作碑。\n高风一缅邈，废宇亦陵迟。\n清泉潄白石，霏雾蒙紫芝。\n松萝日萧寂，猿鸟自追随。\n游人尠或诣，隠者谁与期。\n支郎笃清尚，千里孤云飞。\n览古玩青简，寻幽穷翠微。\n顾予荷戟守，出宿简书违。\n凭师访陈迹，剩作摄山诗。",
        "dynasty": "宋",
        "collection_info": null
    },
    {
        "uuid": "9aaa0afbc088ab1c4d599c5488c67052",
        "title": "东池诗",
        "author": "叶清臣",
        "content": "园林日将暮，缅怀池上酌。\n轻烟隠孤屿，绿水摇虚阁。\n人闲山鸟静，风余岸花落。\n稚子晚荡归，扁舟自飘泊。",
        "dynasty": "宋",
        "collection_info": null
    },
    {
        "uuid": "37b1432ac70b2d6a34839df2d23c4595",
        "title": "得请宣城府",
        "author": "叶清臣",
        "content": "理剧惭心计，承颜念远游。\n时情自轻外，天幸復临州。\n霜馆残梨晓，风淮水桂秋。\n官勤诗意减，先愧谢公楼。",
        "dynasty": "宋",
        "collection_info": null
    },
    {
        "uuid": "cf2211e8fcad5db5e0cb3704d011aeaf",
        "title": "累日前伏蒙袖书临访并小文编及明堂图披玩寻绎弥增景服偶书二百四十言以伸谢臆伏惟采览",
        "author": "叶清臣",
        "content": "进士不读书，明经不根义。\n诟病君子儒，于今作文弊。\n礼部右词赋，诸生窃科第。\n从道不违人，追趋斯近利。\n李生何为者，力学务逊志。\n羞耻事章句，深湛刺经艺。\n常惟天子贵，无大明堂位。\n邈焉三代风，尠矣百世继。\n去圣日逾远，攻端非其致。\n公玉既妄图，戴德亦缪记。\n汉唐盛容典，规画不足示。\n其间区区者，何暇盛德事。\n确论无甚高，阔讲寖而坠。\n披文会今古，援笔攷同异。\n面势本周官，纤悉探吕氏。\n挽拾林甫长，仰擿康成盩。\n昭发老生蒙，冥符作者意。\n圣期接千统，缛礼恢万祀。\n无文既已秩，同节此云备。\n宁当总章法，未擥云台议。\n废兴有时合，聪明自民视。\n成厦繄众材，至理岂一士。\n南阙朝奏书，中朝夕鸣佩。\n行矣无自遗，日中今可熭。",
        "dynasty": "宋",
        "collection_info": null
    },
    {
        "uuid": "c88d0c6109faad84d092b441100549d2",
        "title": "句",
        "author": "韩宗彦",
        "content": "凝峰画旛转，交锻彩支繁。",
        "dynasty": "宋",
        "collection_info": null
    },
    {
        "uuid": "db7e9436f478ee4d6b8f8c536f985406",
        "title": "送曲江知县赵节推",
        "author": "余靖",
        "content": "命将久征蛮，骚然数载间。\n一言巢穴破，千里鼓旗闲。\n刀盾无私蓄，耕桑有復还。\n居民此休息，遗惠重丘山。",
        "dynasty": "宋",
        "collection_info": null
    },
    {
        "uuid": "636c5eaa63db7d6656c15055e3c671ef",
        "title": "寄题广州田谏议颐堂",
        "author": "余靖",
        "content": "退食公堂暇，应无俗虑侵。\n帘开双燕外，吏散百花阴。\n海域逍遥境，荣途淡泊心。\n政成先养正，惠爱及民深。",
        "dynasty": "宋",
        "collection_info": null
    },
    {
        "uuid": "9d416608686e02f161c25ad768e470ca",
        "title": "送僧惠勤归乡",
        "author": "余靖",
        "content": "旧国起归兴，三江一棹轻。\n夜吟逢月白，晓渡趁潮平。\n楚岸云藏寺，吴宫水绕城。\n羡师尘外去，何日濯吾缨。",
        "dynasty": "宋",
        "collection_info": null
    },
    {
        "uuid": "28217429c0008809acef95abeed6500d",
        "title": "题刘太博栖心亭",
        "author": "余靖",
        "content": "宏构小侯第，避权长掩关。\n地分金穴贵，人共白云闲。\n野色春墙外，池香暮雨间。\n燕申忘万虑，吏隠敌箕山。",
        "dynasty": "宋",
        "collection_info": null
    },
    {
        "uuid": "6644614d3dd6010cc451ce873a147a1a",
        "title": "送薛秀才归乡",
        "author": "余靖",
        "content": "半岁接高论，一朝归故关。\n道存惭设醴，别易忍登山。\n进即龟龙瑞，退当江海闲。\n无为牵俗趣，碌碌利名间。",
        "dynasty": "宋",
        "collection_info": null
    },
    {
        "uuid": "4d3524154658d32409ce348cb78e7ea4",
        "title": "双松",
        "author": "余靖",
        "content": "自古咏连理，多为艳阳吟。\n谁知抱高节，生处亦同心。\n风至应交响，禽栖得并阴。\n岁寒当共守，霜雪莫相侵。",
        "dynasty": "宋",
        "collection_info": null
    },
    {
        "uuid": "44e2f1680233e1ef8229351b5389c72c",
        "title": "新息道中遇雪",
        "author": "余靖",
        "content": "寒深雪压春，去去祗伤神。\n巢穴有归鸟，路岐无住人。\n远光天共白，夜色月相亲。\n独酌不成醉，自嫌名利身。",
        "dynasty": "宋",
        "collection_info": null
    },
    {
        "uuid": "973a7a4859c731724eadea1f60a1fac9",
        "title": "次韵酬孙明復见寄",
        "author": "余靖",
        "content": "门外车尘绝，樽前俗虑无。\n轻身脱羁绊，曳尾得泥涂。\n出处天真在，炎凉物性殊。\n寄言钦雅意，相望隔江湖。",
        "dynasty": "宋",
        "collection_info": null
    },
    {
        "uuid": "87424e2c0e42dc355cda873fbf9dc432",
        "title": "送海琳游南海",
        "author": "余靖",
        "content": "触目尽尘累，如师真不羣。\n圆明水中月，去住岭头云。\n意为乘风快，名应过海闻。\n翛然此高迹，世网慢纷纷。",
        "dynasty": "宋",
        "collection_info": null
    },
    {
        "uuid": "66cdee5651364d7cedb88d357a2b636b",
        "title": "荔香亭",
        "author": "余靖",
        "content": "虚亭何所赏，为爱果中奇。\n气禀南方秀，生当火王时。\n渡淮嫌橘变，经庾笑梅衰。\n不共花争艳，残鶑莫傍枝。",
        "dynasty": "宋",
        "collection_info": null
    },
    {
        "uuid": "fec6530a8be783754f7b1167e24271b0",
        "title": "送容州杜秘丞",
        "author": "余靖",
        "content": "官满一舟归，高怀俗背驰。\n家藏唯翰墨，民政在声诗。\n气劲秋霜并，吟多夜月知。\n知贤无路荐，何以报明时。",
        "dynasty": "宋",
        "collection_info": null
    },
    {
        "uuid": "1f7eac696c4d41432d5ddd9f0dcb7d94",
        "title": "谢连州沈殿丞惠石",
        "author": "余靖",
        "content": "遗我岩岩石，拜嘉贤使君。\n何当天共补，应免玉偕焚。\n想自乘槎得，知从饮羽分。\n试将檐畔累，尚带故山云。",
        "dynasty": "宋",
        "collection_info": null
    },
    {
        "uuid": "36b6c7dc43b67c0a40e5a820e77adcbc",
        "title": "寄题宝峰山玩云亭",
        "author": "余靖",
        "content": "指月犹为幻，玩云应强名。\n遥思一雨润，能使六尘清。\n望岫幽人兴，观空达士情。\n何当扣禅闼，高论俯轩楹。",
        "dynasty": "宋",
        "collection_info": null
    },
    {
        "uuid": "3d3c8a41bb401e6333b82284c1454a67",
        "title": "留题龙光禅剎呈周长老",
        "author": "余靖",
        "content": "寻幽逢胜地，方外趣无垠。\n双涧流寒月，千峰锁暮云。\n路盘尘境断，世系祖灯分。\n却媿留题处，犹须说见闻。",
        "dynasty": "宋",
        "collection_info": null
    },
    {
        "uuid": "c1cabd2c736223cbdbeb2f6f6e5ec708",
        "title": "送峡州推官",
        "author": "余靖",
        "content": "决科雠汉策，佐郡得荆关。\n地胜诗锋锐，兵销檄笔闲。\n路岐高鸟外，城郭白云间。\n婉画应余刃，何人荐祢还。",
        "dynasty": "宋",
        "collection_info": null
    },
    {
        "uuid": "ed4c3637a0b756d31ad6920032221032",
        "title": "留题澄虚亭",
        "author": "余靖",
        "content": "湖光湛寒碧，帘影拂莓苔。\n鱼戏应同乐，鸥闲亦自来。\n雨余轻霭合，竹外杂花开。\n久欲留诗去，惭无绮靡才。",
        "dynasty": "宋",
        "collection_info": null
    },
    {
        "uuid": "e1b337362ee9f49b129907c9a04ceaab",
        "title": "灵树喜长老属疾见寄次韵酬之",
        "author": "余靖",
        "content": "鸣韶山下客，多病似吾身。\n每想弥天辩，谁为问疾人。\n泉清偏照月，松瘦不知春。\n未遂寻高论，相遥一水滨。",
        "dynasty": "宋",
        "collection_info": null
    },
    {
        "uuid": "0bf9fa6314fc89181982c84d5ebf5b06",
        "title": "和伯恭殿丞登武江门楼怀杨叔武太保",
        "author": "余靖",
        "content": "徙倚江边槛，旌旗望处遥。\n交情深慕蔺，风韵渴闻韶。\n寄远缄灵药，迎归舣画桡。\n伏波新荡寇，气入岭云飘。",
        "dynasty": "宋",
        "collection_info": null
    },
    {
        "uuid": "a85a685ca9fe800f8899ed7b13f1edfc",
        "title": "同李秘校谭员外宿月华上方",
        "author": "余靖",
        "content": "上方逢夏夕，月色遍千山。\n但觉星河近，偶同江海闲。\n事抛兴废外，谈极有无间。\n却笑明朝俗，红尘随马还。",
        "dynasty": "宋",
        "collection_info": null
    },
    {
        "uuid": "ef2e59c2e09f7f1071812ebba3f24355",
        "title": "同李秘校谭员外月华长老谒慈济禅师会宿宝林道场",
        "author": "余靖",
        "content": "祖堂留胜迹，再宿此登临。\n云月自明暗，山川无古今。\n谷声猿啸远，泉脉虎跑深。\n共到忘言处，休论佛与心。",
        "dynasty": "宋",
        "collection_info": null
    },
    {
        "uuid": "94535eca3988c6fc051fa03f0d5f03e3",
        "title": "送施屯田知太平州",
        "author": "余靖",
        "content": "天阁汉郎居，新荣刻兔符。\n趋曹兰在握，到境弩先驱。\n地望遥分楚，州封半入吴。\n仙科存俊望，归路约蓬壶。",
        "dynasty": "宋",
        "collection_info": null
    },
    {
        "uuid": "38424a3a4b8907cd82fd00cbb0fde060",
        "title": "送栾驾部",
        "author": "余靖",
        "content": "赋政古循良，恩威着一方。\n疲民恋冬日，黠吏畏秋霜。\n直道经摧折，公心愈激昂。\n米盐躬细务，绳墨谨周防。\n度岭囊装简，攀辕父老忙。\n采诗如有诏，持此续甘棠。",
        "dynasty": "宋",
        "collection_info": null
    },
    {
        "uuid": "4c29884a78128d2cab5b37dd30661827",
        "title": "寄题田待制广州西园",
        "author": "余靖",
        "content": "善政徧修举，增完池馆清。\n地含春气早，月映暮潮生。\n石有羣星象，花多外国名。\n与民同雉兔，邀客醉蓬瀛。\n翰墨资吟兴，云泉适野情。\n镇应持左蟹，快欲鲙长鲸。\n积霭藏楼阁，驯鸥识旆旌。\n甘棠留美荫，高倚越王城。",
        "dynasty": "宋",
        "collection_info": null
    },
    {
        "uuid": "4f1a3d20b2338817cc6cc51ba5d8ea6c",
        "title": "酬和苏梦得运使",
        "author": "余靖",
        "content": "选任逢明主，休嗟尚散郎。\n远均天雨露，全抚越封疆。\n早振连城价，尝陪照乘光。\n宦途更险易，人事变炎凉。\n遽喜輶轩至，同期远俗康。\n交情重推致，民意乐舒长。\n况有江山助，无怀节物伤。\n罇前且欢醉，一别久相望。",
        "dynasty": "宋",
        "collection_info": null
    },
    {
        "uuid": "55c6f86c10d5c433b691374796754c32",
        "title": "塞上",
        "author": "余靖",
        "content": "汉使重颁朔，胡臣旧乞盟。\n烽烟虚昼望，刁斗绝宵惊。\n虎落云空锁，龙堆月自明。\n祁连山更北，新筑受降城。",
        "dynasty": "宋",
        "collection_info": null
    },
    {
        "uuid": "c051cf57d2e0207096b1d8b8e55b30c5",
        "title": "送李廷评知福清县",
        "author": "余靖",
        "content": "世阀茂儒绅，瓯闽宠命新。\n县图遥尽海，乡树密藏春。\n供帐鶑将老，登车雉已驯。\n行闻趋召节，旧美政如神。",
        "dynasty": "宋",
        "collection_info": null
    },
    {
        "uuid": "0ee3a5110154bf7eb4b313d0f44b5df1",
        "title": "子规",
        "author": "余靖",
        "content": "一叫一声残，声声万古冤。\n疏烟明月树，微雨落花村。\n易堕将干泪，能伤欲断魂。\n名缰惭自束，为尔忆家园。",
        "dynasty": "宋",
        "collection_info": null
    },
    {
        "uuid": "56ee00f777af4eaa846fbafa94fee6f6",
        "title": "桂源早行",
        "author": "余靖",
        "content": "闻鸡已行迈，策马更徘徊。\n月色依山尽，秋声带雨来。\n自堪悲玉璞，谁復筑金台。\n薄宦空羁束，西斋长绿苔。",
        "dynasty": "宋",
        "collection_info": null
    },
    {
        "uuid": "a082f822870a118e9f3ba969ec9e260a",
        "title": "桂源晓别秦珏河堤",
        "author": "余靖",
        "content": "迴馆逢清论，长亭惨别襟。\n亡羊南北路，跃马利名心。\n酒市摇风帜，花村锁雾林。\n行行俱得意，结绶有知音。",
        "dynasty": "宋",
        "collection_info": null
    },
    {
        "uuid": "303732dd37d66d77e3cdd8444e79be97",
        "title": "山馆",
        "author": "余靖",
        "content": "野馆萧条晚，凭轩对竹扉。\n树藏秋色老，禽带夕阳归。\n远岫穿云翠，畬田得雨肥。\n渊明谁送酒，残菊遶墙飞。",
        "dynasty": "宋",
        "collection_info": null
    },
    {
        "uuid": "2e1f083b0a6b4e06b02fac1b909282e2",
        "title": "微凉",
        "author": "余靖",
        "content": "鲛绡蝉翅薄，湘簟水纹流。\n雨送三金伏，风生一叶秋。\n檀栾疏影乱，菡萏远香浮。\n飞盖宜清夜，天高挂玉鈎。",
        "dynasty": "宋",
        "collection_info": null
    },
    {
        "uuid": "10c769b8b35e809b4455b24c889bd52b",
        "title": "晚至松门僧舍怀寄李太祝",
        "author": "余靖",
        "content": "日暮倦行役，解鞍初息肩。\n雾昏临水寺，风劲欲霜天。\n蓼浦初闻鴈，人家半在船。\n思君正怊怅，黄叶正翩翩。",
        "dynasty": "宋",
        "collection_info": null
    },
    {
        "uuid": "ff71ab2ecdaa14b98007980d9065ccef",
        "title": "湘中送人",
        "author": "余靖",
        "content": "离讴方揭耳，别绪已凄然。\n草蔚湘纍浦，花残蜀魄天。\n嶷山晴拂汉，啼竹冷澄烟。\n后夜思君意，空歌皓月篇。",
        "dynasty": "宋",
        "collection_info": null
    },
    {
        "uuid": "1622ec483e0383793c190d861d4ab37b",
        "title": "慧照大师",
        "author": "余靖",
        "content": "已向南宗悟，尤于外学精。\n士林传字法，僧国主诗盟。\n初地形容古，弥天语论清。\n因君支遁辈，徒擅养鹰名。",
        "dynasty": "宋",
        "collection_info": null
    },
    {
        "uuid": "ed36010b7de6a1a00aa5cb4fce6a7149",
        "title": "游水南寺",
        "author": "余靖",
        "content": "双剎耸浮云，层轩绝世尘。\n松溪千盖雨，茶圃一旗春。\n夜梵龛灯暗，朝香篆火新。\n暂来犹永日，堪羡白莲人。",
        "dynasty": "宋",
        "collection_info": null
    },
    {
        "uuid": "3d36fa8efe977dbbaa460194c8af8537",
        "title": "暮春",
        "author": "余靖",
        "content": "草带全铺翠，花房半坠红。\n农家榆荚雨，江国鲤鱼风。\n堤柳绵争扑，山樱火共烘。\n长安少年客，不信有衰翁。",
        "dynasty": "宋",
        "collection_info": null
    },
    {
        "uuid": "fceee9d84303014f61cc0a6de55bd79e",
        "title": "宿山观",
        "author": "余靖",
        "content": "孤枕秋宵永，山寒梦不成。\n残灯背窗影，急雨带溪声。\n未分山中老，空思日下名。\n区区如逆旅，此际若为情。",
        "dynasty": "宋",
        "collection_info": null
    },
    {
        "uuid": "602cfb1c532a90249798ec5087cba533",
        "title": "和伯恭殿丞游西蓉山寺",
        "author": "余靖",
        "content": "休澣约过从，宁论隘与恭。\n溪光染醽渌，山色秀芙蓉。\n乍霁千丝雨，齐张万盖松。\n岫孤如欲遁，径曲似相逢。\n共怏云霞志，更寻麋鹿踪。\n氅披吴国纻，杖拄蜀郊筇。\n奕布东西剎，鳞差远近峰。\n禽喧五色聚，钟迥六时桩。\n兴废虽留目，荣枯莫荡胸。\n忽惊雷出地，未省雪经冬。\n阴谷鸣归鹤，灵湫起应龙。\n跳梁窥果狖，缥缈入花蜂。\n磴滑并萝蹑，岩幽半藓葑。\n竹间泉缭绕，烟外草蒙茸。\n民乐讴谣洽，春和气象浓。\n吟多资雅兴，望极动离悰。\n有语嫌双燕，无虞羡大槦。\n归来却回睇，暮雾已重重。",
        "dynasty": "宋",
        "collection_info": null
    },
    {
        "uuid": "be34c7631fbd834c05338f2f95378c0f",
        "title": "送岳师归赣川",
        "author": "余靖",
        "content": "千里起归思，翛然物外身。\n海山经处雾，梅岭到时春。\n药更开新楮，庭应长旧筠。\n年衰重方术，聊此送行人。",
        "dynasty": "宋",
        "collection_info": null
    },
    {
        "uuid": "da03cebf5ad809026c27a59ccdca545f",
        "title": "谢伯恭篆屏蟾砚",
        "author": "余靖",
        "content": "古砚蟾蜍滴，文屏薤叶书。\n世间多倚伏，休叹橐中虚。",
        "dynasty": "宋",
        "collection_info": null
    },
    {
        "uuid": "55509059420772eca529107b63d40b91",
        "title": "享庙诗",
        "author": "余靖",
        "content": "祼献遵彝典，时思展圣谟。\n猗那百世祀，孝爱万邦孚。\n礼盛郊丘配，感因霜露濡。\n承祧光德劭，进册报仁劬。\n想见先猷远，恢弘介福俱。\n明灵钦至治，纯嘏被欢呼。",
        "dynasty": "宋",
        "collection_info": null
    },
    {
        "uuid": "f3a10e706a271f8e02c9a083c5ff7c88",
        "title": "禋郊诗",
        "author": "余靖",
        "content": "函夏恢文治，禋燔讲礼隆。\n物兼明德荐，天以至诚通。\n制度亲祠盛，威仪陟配崇。\n戎容俨仙仗，霁色照郊宫。\n国典书昭事，神禧报屡丰。\n端闱宣大号，王泽浸无穷。",
        "dynasty": "宋",
        "collection_info": null
    },
    {
        "uuid": "8613f3f0fcb934c4dc438350e04af40c",
        "title": "仁宗皇帝挽诗二首  其一",
        "author": "余靖",
        "content": "丕承三后绩，盛烈古难陪。\n纳谏书囊集，谈经殿阁开。\n御弧圆月满，宸翰舞鸾回。\n冠剑虽归葬，英风万祀恢。",
        "dynasty": "宋",
        "collection_info": null
    },
    {
        "uuid": "6b84ef40863cdc6cb1ed1da54dd645c7",
        "title": "仁宗皇帝挽诗二首  其二",
        "author": "余靖",
        "content": "四十载居尊，勤劳涤化源。\n精禋敦舜孝，至治布尧言。\n武尚包戈节，刑宽解网恩。\n遗弓初奉讳，雨泪徧干坤。",
        "dynasty": "宋",
        "collection_info": null
    },
    {
        "uuid": "d0e920d29389b460dce85b72c8562bae",
        "title": "游韶石",
        "author": "余靖",
        "content": "世务常喧嚣，物外有真赏。\n结友探胜槩，放情谐素想。\n韶山南国镇，灵踪传自曩。\n双阙倚天秀，一径寻云上。\n长江远萦带，众峦疑负襁。\n千里眇平视，万形罗怪象。\n日影避昆崙，鳌头冠方丈。\n青螺佛髻高，羣玉仙都敞。\n霞城晴煜爚，桃溪春浩荡。\n仰攀霄汉近，俯瞰神魂怳。\n涧深溜如织，岩虚动成响。\n造化与真质，妙画胡能仿。\n贱子生海隅，逢辰辱朝奬。\n靡成彝鼎勋，甘从丘壑往。\n惊禽恋故林，困骥畏羁鞅。\n兹游得幽深，同怀乐清旷。\n世言帝有虞，朔南声教广。\n丹冥卜巡幸，翠华临苍莽。\n箫韶曾此奏，钟石无遗像。\n但觉熏风存，翛然天籁爽。\n姬公着治典，历代所遵仗。\n九野奠山川，万灵通肸蠁。\n医闾与吴岳，半列戎夷壤。\n四时迎气祠，犹烦礼官掌。\n况乃祝融区，羣物资含养。\n来仪威凤居，乐育菁莪长。\n肤寸起成霖，崇高一方仰。\n跻之佐衡霍，无惭公侯享。",
        "dynasty": "宋",
        "collection_info": null
    },
    {
        "uuid": "c01f18e28a70c401c13db0331a48ae67",
        "title": "南斋新植牡丹初冬忽开数朵爱玩不已因而感咏呈知郡中舍",
        "author": "余靖",
        "content": "峤南足暄候，秋叶不凋霜。\n孤根自北来，绣蘂忽葩张。\n嗟尔本国艷，秀色含天香。\n淑气入春萼，园苑生辉光。\n豪家走钿车，珠翠妍新妆。\n贵门陈广宴，金碧开华堂。\n惟恐风雨至，不羞歌舞狂。\n意态占韶景，众媚曷能妨。\n今兹植荒圃，空斋围短墙。\n节物寒蝉后，林木野梅傍。\n胡为吐奇卉，特此昧温凉。\n祇知逢日暖，岂测非春阳。\n蜂蝶不尔采，坏栏啼夜螀。\n伊予久杜门，荆榛三径荒。\n独酌难成醉，徙倚徒彷徨。\n怜尔守常性，幽丛不改芳。",
        "dynasty": "宋",
        "collection_info": null
    },
    {
        "uuid": "87390a28261811c7ad2aa70f59b0990a",
        "title": "游山五题 题白莲庵",
        "author": "余靖",
        "content": "掩室昔宴居，冥心遗万化。\n菡萏本无染，纷华共高谢。\n夜禅杉月落，晨斋庭鸟下。\n栋间云气浮，地面秋香诧。\n演法辞故栖，幽踪贲寒野。\n蜡屐此同游，愿结宗雷社。",
        "dynasty": "宋",
        "collection_info": null
    },
    {
        "uuid": "4c026f474bc585581c1c3f568f33ed12",
        "title": "游山五题 题憩贤亭",
        "author": "余靖",
        "content": "虚亭迟嘉客，登临日相继。\n松篁夏吹寒，烟霞暮江霁。\n高兴山光远，急影波声细。\n区区荣利途，扁舟暂时憩。",
        "dynasty": "宋",
        "collection_info": null
    },
    {
        "uuid": "9c20955d36f6fe3f025d48d8d9156062",
        "title": "游山五题 赠青林庵主",
        "author": "余靖",
        "content": "佛性深如海，中边见各异。\n道在有无间，语论皆儿戏。\n几多名利僧，妄习诸家气。\n贪嗔尚缠牵，生灭何由离。\n三世古今佛，岂离根本智。\n舍此觅菩提，谁证菩提位。\n吾师识自心，有为皆委弃。\n冥坐不知年，了了忘言意。",
        "dynasty": "宋",
        "collection_info": null
    },
    {
        "uuid": "60bc7b4276992959ace2f59838dddbcc",
        "title": "游山五题 游大峒山",
        "author": "余靖",
        "content": "十里松桧风，万仞斗峭壁。\n阳崖雷自奔，阴壑雪犹积。\n势争衡霍雄，地控楚越扼。\n胡为千载间，名未光图籍。\n物乃因人彰，闻人于在昔。\n不逢巢许高，箕山亦顽碧。\n我今共游览，逍遥非俗格。\n剧论穷古今，玄谈叩虚寂。\n攀萝蹑孤峰，和云坐幽石。\n濯缨清泠泉，留为不朽迹。",
        "dynasty": "宋",
        "collection_info": null
    },
    {
        "uuid": "b787661758e93b517135e06eb4cccf47",
        "title": "游山五题 留题龙潭",
        "author": "余靖",
        "content": "峭岭盘远郊，幽泉生石罅。\n沮洳成深潭，神龙隠其下。\n气昏云雾朝，光寒风雨夜。\n绝境邻梵宫，余波沃农稼。\n秋态月色澄，晴蛟虹影射。\n势非蛟室卑，名将凤池亚。\n存身此蟠蛰，得时扶造化。\n何当岁大旱，移湫救函夏。",
        "dynasty": "宋",
        "collection_info": null
    },
    {
        "uuid": "101f38e300a5c1e462e6160e87f5f708",
        "title": "送陈京廷评",
        "author": "余靖",
        "content": "曲江居岭阨，楚越封疆间。\n异时置冶官，岁入不盈万。\n将漕择材能，招徕委成算。\n扇橐大野烘，凿矿重崖断。\n闽吴荆广人，奔走通昏旦。\n千夫即山铸，毕给未酬半。\n三监居江湄，僦辇日充羡。\n地官奏计最，遂为天下冠。\n尝闻卜大夫，名声传史汉。\n素履骋修程，逸足何由绊。",
        "dynasty": "宋",
        "collection_info": null
    },
    {
        "uuid": "9f8fca4a8d6eb67112532b76c24d259d",
        "title": "酬黄都官舟次近垌见寄次韵",
        "author": "余靖",
        "content": "南州苦炎酷，薄宦淹翘隽。\n怡然贤者心，五稔若一瞬。\n归程江海遥，永日风波进。\n屡经溪壑险，且乐帆樯顺。\n忽传邮驿音，雅什浑金振。\n披襟许见过，握兰欣入觐。\n衡门久索居，黄陂渴余润。\n觏止君子容，玉光窥千仞。\n高谈尽今古，不独期廉蔺。\n相逢勿惜醉，别去生蒙吝。",
        "dynasty": "宋",
        "collection_info": null
    },
    {
        "uuid": "991d14221c6411ae39587e6b9d93653f",
        "title": "和王子元过大庾岭",
        "author": "余靖",
        "content": "秦皇戍五岭，兹为楚越隘。\n尉佗去黄屋，舟车通海外。\n峭巘倚云汉，推轮日倾害。\n贤哉张令君，镌凿济行迈。\n地失千仞险，途开九野泰。\n安得时人心，尽夷阴险阂。",
        "dynasty": "宋",
        "collection_info": null
    },
    {
        "uuid": "cac7c88f8151aa5f44324628d04cb7f2",
        "title": "湖乡检旱回入南路夜宿江寺对望郛郭",
        "author": "余靖",
        "content": "高城锁夕霭，远水浮秋空。\n此时行役心，展转如飞蓬。\n路入浅沙断，堪恸车辙穷。\n岂无舟楫利，枉道非所从。\n虽有泉石趣，暂到徒匆匆。\n儿啼不入门，敢辞身狥公。\n梦归身未归，薄宦真池龙。\n披衣復起坐，惊鸿鸣西风。",
        "dynasty": "宋",
        "collection_info": null
    }
]