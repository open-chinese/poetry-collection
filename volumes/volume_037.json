[
    {
        "uuid": "752c6be75c6c60476139f48fdaf94b70",
        "title": "楚怀王",
        "author": "崔道融",
        "content": "宫花一朵掌中开，缓急翻为敌国媒。\n六里江山天下笑，张仪容易去还来。",
        "dynasty": "唐",
        "collection_info": null
    },
    {
        "uuid": "cf0c3d15ea742e2ad4528eefed0db9b8",
        "title": "对早梅寄友人二首 一",
        "author": "崔道融",
        "content": "忆得前年君寄诗，海边三见早梅词。\n与君犹是海边客，又见早梅花发时。",
        "dynasty": "唐",
        "collection_info": null
    },
    {
        "uuid": "b8cb97cccfda3c6b2b6021ba21b7e51f",
        "title": "对早梅寄友人二首 二",
        "author": "崔道融",
        "content": "忆得去年有遗恨，花前未醉到无花。\n清芳一夜月通白，先脱寒衣送酒家。",
        "dynasty": "唐",
        "collection_info": null
    },
    {
        "uuid": "7f0191c5d5dc8413691f9c168ba309ce",
        "title": "句",
        "author": "崔道融",
        "content": "万里一点白，长空鸟不飞。\n如今却羡相如富，犹有人间四壁居。",
        "dynasty": "唐",
        "collection_info": null
    },
    {
        "uuid": "018e056afb8a69fb43aae0086023e868",
        "title": "苦吟",
        "author": "卢延让",
        "content": "莫话诗中事，诗中难更无。\n吟安一箇字，捻断数茎鬚。\n险觅天应闷，狂搜海亦枯。\n不同文赋易，为着者之乎。",
        "dynasty": "唐",
        "collection_info": null
    },
    {
        "uuid": "ca855686ca12e1303c4b858ecbcbb3d6",
        "title": "雪",
        "author": "卢延让",
        "content": "瑞雪落纷华，随风一向斜。\n地平铺作月，天迥撒成花。\n客满烧烟舍，牛牵卖炭车。\n吾皇忧挟纩，犹自问君家。",
        "dynasty": "唐",
        "collection_info": null
    },
    {
        "uuid": "b0d8e22c250795a4f3959a629755c458",
        "title": "松寺",
        "author": "卢延让",
        "content": "山寺取凉当夏夜，共僧蹲坐石阶前。\n两三条电欲为雨，七八箇星犹在天。\n衣汗稍停床上扇，茶香时拨涧中泉。\n通宵听论莲华义，不藉松窗一觉眠。",
        "dynasty": "唐",
        "collection_info": null
    },
    {
        "uuid": "98384a06d82039633b13d8d13214fc59",
        "title": "赠僧",
        "author": "卢延让",
        "content": "浮世浮华一断空，偶抛烦恼到莲宫。\n高僧解语牙无水，老鹤能飞骨有风。\n野色吟余生竹外，山阴坐久入池中。\n禅师莫问求名苦，滋味过于食蓼虫。",
        "dynasty": "唐",
        "collection_info": null
    },
    {
        "uuid": "43996a220c321ea35bb73ebcf412cd1d",
        "title": "逢友人赴阙",
        "author": "卢延让",
        "content": "正当天下待雍熙，丹诏徴来早为迟。\n倚马才高犹爱艺，问牛心在肯容私。\n吏开黄阁排班处，民拥青门看入时。\n却笑郡人留不得，感恩唯拟立生祠。",
        "dynasty": "唐",
        "collection_info": null
    },
    {
        "uuid": "5b9e92f7a2c4a9376d92eec40397c676",
        "title": "哭李郢端公",
        "author": "卢延让",
        "content": "军门半掩槐花宅，每过犹闻哭临声。\n北固暴亡兼在路，东都权葬未归茔。\n渐穷老仆慵看马，着惨佳人暗理筝。\n诗侣酒徒消散尽，一场春梦越王城。",
        "dynasty": "唐",
        "collection_info": null
    },
    {
        "uuid": "42df9441645b790bf585eaa6e6d8808c",
        "title": "谢杨尚书惠樱桃",
        "author": "卢延让",
        "content": "满合虚红怕动摇，尚书知重赐樱桃。\n揉蓝尚带新鲜叶，泼血犹残旧折条。\n万颗真珠轻触破，一团甘露软含消。\n春来老病尤珍荷，併食中肠似火烧。",
        "dynasty": "唐",
        "collection_info": null
    },
    {
        "uuid": "98dde1e76ffebc3b55e341e44782ddf7",
        "title": "寒食日戏赠李侍御",
        "author": "卢延让",
        "content": "十二街如市，红尘咽不开。\n洒蹄骢马汗，没处看花来。",
        "dynasty": "唐",
        "collection_info": null
    },
    {
        "uuid": "284f3d87a56ae315c242473cc00af19e",
        "title": "樊川寒食二首 一",
        "author": "卢延让",
        "content": "寒食权豪尽出行，一川如画雨初晴。\n谁家络络游春盛，担入花间轧轧声。",
        "dynasty": "唐",
        "collection_info": null
    },
    {
        "uuid": "34e20030219dcf4ddc9759d57f28a54d",
        "title": "樊川寒食二首 二",
        "author": "卢延让",
        "content": "鞍马和花总是尘，歌声处处有佳人。\n五陵年少麤于事，栲栳量金买断春。",
        "dynasty": "唐",
        "collection_info": null
    },
    {
        "uuid": "e6fcd3545d99298af49db0243d74403d",
        "title": "句",
        "author": "卢延让",
        "content": "只讹些子缘，应耗没多光。\n臂鹰健卒悬毡帽，骑马佳人卷画衫。\n每过私第邀看鹤，长着公裳送上驴。\n名纸毛生五门下，家僮骨立六街中。\n云间闹铎骡驼至，雪裏残骸虎拽来。\n树上咨诹批颊鸟，窗间壁駮叩头虫。\n莫欺零落残牙齿，曾吃红绫饼餤来。\n渡水蹇驴双耳直，避风羸仆一肩高。\n高据襄阳播盛名，问人人道是诗星。\n凉雨打低残菡萏，急风吹散小蜻蜓。",
        "dynasty": "唐",
        "collection_info": null
    },
    {
        "uuid": "9461b83c28ae113899c3026e322df8e7",
        "title": "示门生马侍郎胤孙",
        "author": "裴皞",
        "content": "宦途最重是文衡，天与愚夫着盛名。\n三主礼闱年八十，门生门下见门生。",
        "dynasty": "唐",
        "collection_info": null
    },
    {
        "uuid": "ef109f7e9fa2c565e0dd730c87291ed4",
        "title": "赠杜荀鹤",
        "author": "王希羽",
        "content": "金榜晓悬生世日，玉书潜记上升时。\n九华山色高千尺，未必高于第八枝。",
        "dynasty": "唐",
        "collection_info": null
    },
    {
        "uuid": "e19afa1fe09aee81df800333bb910e42",
        "title": "宫怨二首 一",
        "author": "柯崇",
        "content": "尘满金炉不炷香，黄昏独自立重廊。\n笙歌何处承恩宠，一一随风入上阳。",
        "dynasty": "唐",
        "collection_info": null
    },
    {
        "uuid": "78e24a3110ebebffdf2b1a19c33756da",
        "title": "宫怨二首 二",
        "author": "柯崇",
        "content": "长门槐柳半萧疎，玉辇沈思恨有余。\n红泪渐消倾国态，黄金谁为达相如。",
        "dynasty": "唐",
        "collection_info": null
    },
    {
        "uuid": "722d7f1a6a487c73c3b09392cd883fb5",
        "title": "早春池亭独游三首 一",
        "author": "刘象",
        "content": "春意送残腊，春晴融小洲。\n蒲茸纔簇岸，柳颊已遮楼。\n便有杯觞兴，可摅羁旅愁。\n凫鹥亦相狎，尽日戏清流。",
        "dynasty": "唐",
        "collection_info": null
    },
    {
        "uuid": "76386ba900813d5d5b7520fbb4bd03fd",
        "title": "早春池亭独游三首 二",
        "author": "刘象",
        "content": "清流环绿篠，清景媚虹桥。\n莺刷初迁羽，莎拳拟拆苗。\n细沙擢暖岸，淑景动和飙。\n倍忆同袍侣，相欢倒一瓢。",
        "dynasty": "唐",
        "collection_info": null
    },
    {
        "uuid": "babc7be59243e51f20e21b9a0e48f0ba",
        "title": "早春池亭独游三首 三",
        "author": "刘象",
        "content": "一瓢欢自足，一日兴偏多。\n幽意人先赏，疎丛蝶未过。\n知音新句苦，窥沼醉颜酡。\n万虑从相拟，今朝欲奈何。",
        "dynasty": "唐",
        "collection_info": null
    },
    {
        "uuid": "74bd2aae8c4566c849b48b941f587c5f",
        "title": "鹭鸶",
        "author": "刘象",
        "content": "洁白孤高生不同，顶丝清软冷摇风。\n窥鱼翘立荷香裏，慕侣低翻柳影中。\n几日下巢辞紫阁，多时凝目向晴空。\n摩霄志在潜修羽，会接銮凰别苇丛。",
        "dynasty": "唐",
        "collection_info": null
    },
    {
        "uuid": "32eddd9dc6c8d6a460bcd634fde2e2c6",
        "title": "春夜二首 一",
        "author": "刘象",
        "content": "几处兵戈阻路岐，忆山心切与山违。\n时难何处披怀抱，日日日斜空醉归。",
        "dynasty": "唐",
        "collection_info": null
    },
    {
        "uuid": "49e48bfb02791be94ce1b41d6188db14",
        "title": "春夜二首 二",
        "author": "刘象",
        "content": "一别杜陵归未期，秪凭魂梦接亲知。\n近来欲睡兼难睡，夜夜夜深闻子规。",
        "dynasty": "唐",
        "collection_info": null
    },
    {
        "uuid": "01f3821bca628b8b459ffc6689c337d8",
        "title": "晓登迎春阁",
        "author": "刘象",
        "content": "未栉凭栏眺锦城，烟笼万井二江明。\n香风满阁花盈户，树树树梢啼晓莺。",
        "dynasty": "唐",
        "collection_info": null
    },
    {
        "uuid": "9cce819774436093905bf6e431f7b39f",
        "title": "咏仙掌",
        "author": "刘象",
        "content": "万古亭亭倚碧霄，不成擎亦不成招。\n何如掬取天池水，洒向人间救旱苗。",
        "dynasty": "唐",
        "collection_info": null
    },
    {
        "uuid": "b9728c2ee54317827f95dbd363307517",
        "title": "郪中感旧",
        "author": "刘象",
        "content": "顷年曾住此中来，今日重游事可哀。\n忆得几家欢宴处，家家家业尽成灰。",
        "dynasty": "唐",
        "collection_info": null
    },
    {
        "uuid": "cf07f53f0a3335ed1687c21ee5d72f76",
        "title": "白髭",
        "author": "刘象",
        "content": "到处逢人求至药，几回染了又成丝。\n素丝易染髭难染，墨翟当时合泣髭。",
        "dynasty": "唐",
        "collection_info": null
    },
    {
        "uuid": "23d3963ab7cd0839b3cbefe8f7e410a6",
        "title": "题县令范传真化洽亭",
        "author": "沈颜",
        "content": "前有浅山，屹然如屏。\n后有卑岭，缭然如城。\n跨池左右，足以建亭。\n斯亭何名，化洽而成。",
        "dynasty": "唐",
        "collection_info": null
    },
    {
        "uuid": "a9c1616b48a35a91624a8d975bb4a167",
        "title": "书怀寄友人",
        "author": "沈颜",
        "content": "江湖劳遍寻，祗自长愁襟。\n到处慵开口，何人可话心。\n登楼得句远，望月抒情深。\n却忆山斋后，猿声相伴吟。",
        "dynasty": "唐",
        "collection_info": null
    },
    {
        "uuid": "2928bac4dabe24cf1e982dd263ed1c12",
        "title": "题壁",
        "author": "杨凝式",
        "content": "院似禅心静，花如觉性圆。\n自然知了义，争肯学神仙。",
        "dynasty": "唐",
        "collection_info": null
    },
    {
        "uuid": "5913f6f279819e6abd274e214f78535c",
        "title": "赠张全义",
        "author": "杨凝式",
        "content": "洛阳风景实堪哀，昔日曾为瓦子堆。\n不是我公重葺理，至今犹是一堆灰。",
        "dynasty": "唐",
        "collection_info": null
    },
    {
        "uuid": "dd8540a97d87abd5315b1b40ea10191f",
        "title": "题怀素酒狂贴后",
        "author": "杨凝式",
        "content": "十年挥素学临池，始识王公学卫非。\n草圣未须因酒发，笔端应解化龙飞。",
        "dynasty": "唐",
        "collection_info": null
    },
    {
        "uuid": "abaaad37c2c15a05cc1404cb709a67c3",
        "title": "句",
        "author": "杨凝式",
        "content": "押引蝗虫到洛京，合消郡守远相迎。\n到此今经三纪春。",
        "dynasty": "唐",
        "collection_info": null
    },
    {
        "uuid": "2b235c1950bdab719b68df78890d5cef",
        "title": "奉试诏用拓拔思恭为京北收復都统",
        "author": "李琪",
        "content": "飞骑经巴栈，鸿恩及夏台。\n将从天上去，人自日边来。\n此处金门远，何时玉辇迴。\n早平关右贼，莫待诏书催。",
        "dynasty": "唐",
        "collection_info": null
    },
    {
        "uuid": "6e611829ad8a5b6f31f15d3c4bf4f04d",
        "title": "题广爱寺楞伽山",
        "author": "李琪",
        "content": "善高天外远，方丈海中遥。\n自有山神护，应无劫火烧。\n坏文侵古壁，飞剑出寒霄。\n何似苍苍色，严妆十七朝。",
        "dynasty": "唐",
        "collection_info": null
    },
    {
        "uuid": "c817a935bd6881f319118eeb90571057",
        "title": "句",
        "author": "李琪",
        "content": "哀痛不下诏，登封谁上书。",
        "dynasty": "唐",
        "collection_info": null
    },
    {
        "uuid": "21c9aaf96123fb15754287bce37c0b11",
        "title": "寄桂帅",
        "author": "刘崇龟",
        "content": "碧幢仁施合洪钧，桂树林前倍得春。\n莫恋此时好风景，磻溪不是钓渔人。",
        "dynasty": "唐",
        "collection_info": null
    },
    {
        "uuid": "650c9f3d193f0956fe934af027bd05e7",
        "title": "席上吟",
        "author": "刘崇鲁",
        "content": "南行忽见李深之，手舞如蜚令不疑。\n任有风流兼蕴藉，天生不似郑都知。",
        "dynasty": "唐",
        "collection_info": null
    },
    {
        "uuid": "7762e334bb07ee20a1806e4c61ec794f",
        "title": "寄孙储",
        "author": "孙定",
        "content": "行行血泪洒尘襟，事逐东流渭水深。\n秋跨蹇驴风尚紧，静投孤店日初沈。\n一枝犹挂东堂梦，千里空驰北巷心。\n明月悲歌又前去，满城烟树噪春禽。",
        "dynasty": "唐",
        "collection_info": null
    },
    {
        "uuid": "f4138de086f23698a0ac8a2cc78b066e",
        "title": "江南行",
        "author": "许昼",
        "content": "江南萧洒地，本自与君宜。\n固节还同我，虚心欲待谁。\n涧泉傍借响，山木共含滋。\n粉腻虫难篆，丛疎鸟易窥。\n尽应逢野渡，中忽见村祠。\n叶扫秋空静，根横古堑危。\n影迷寒霭裏，声出夜风时。\n客棹深深过，人家远远移。\n游边曾结念，到此数题诗。\n莫恨成龙晚，成龙会有期。",
        "dynasty": "唐",
        "collection_info": null
    },
    {
        "uuid": "2bd1ff64047dd4f0a9be268968420e4b",
        "title": "中秋月",
        "author": "许昼",
        "content": "应是蟾宫别有情，每逢秋半倍澄清。\n清光不向此中见，白髮争教何处生？闲地占将真可惜，幽窗分得始为明。\n殷勤好长来年桂，莫遣平人道不平。",
        "dynasty": "唐",
        "collection_info": null
    },
    {
        "uuid": "e9c2fa83b6a9fd51be2f731e6f76dc5b",
        "title": "临终诗",
        "author": "薛凖",
        "content": "旧国深恩不易酬，又离继母出他州。\n谁知天怒无因息，积媿终身乞速休。",
        "dynasty": "唐",
        "collection_info": null
    },
    {
        "uuid": "f94553c7ca6bd477e4cadbb3b1ba327f",
        "title": "观修处士画桃花图歌",
        "author": "裴谐",
        "content": "一从天宝王维死，于今始遇修夫子。\n能向鲛绡四幅中，丹青暗与春争工。\n勾芒若见应羞杀，晕绿匀红渐分别。\n堪怜彩笔似东风，一朵一枝随手发。\n燕支乍湿如含露，引得娇莺痴不去。\n多少游蜂尽日飞，看遍花心求入处。\n工夫妙丽实奇绝，似对韶光好时节。\n偏宜留着待深冬，铺向楼前殛霜雪。",
        "dynasty": "唐",
        "collection_info": null
    },
    {
        "uuid": "08b4ba72e9656deb488d71547af78c1a",
        "title": "句",
        "author": "裴谐",
        "content": "风回山火断，朝落岸冰高。\n名终埋不得，骨任朽何妨。",
        "dynasty": "唐",
        "collection_info": null
    },
    {
        "uuid": "2244898c6c68b0504c3c9c7fe61dc596",
        "title": "长安春日",
        "author": "曹松",
        "content": "浩浩看花晨，六街扬远尘。\n尘中一丈日，谁是晏眠人。\n御柳舞着水，野鸎啼破春。\n徒云多失意，犹自惜离秦。",
        "dynasty": "唐",
        "collection_info": null
    },
    {
        "uuid": "92fae66b3a4d9c8633397da92df2a6fe",
        "title": "慈恩寺贻楚霄上人",
        "author": "曹松",
        "content": "在秦生楚思，波浪接禅关。\n塔碍高林鸟，窗开白日山。\n树阴移草上，岸色透庭间。\n入内谈经彻，空携讲疏还。",
        "dynasty": "唐",
        "collection_info": null
    },
    {
        "uuid": "63f00ccf5e3223a7fe5ce35ca51b5d18",
        "title": "崇义里言怀",
        "author": "曹松",
        "content": "马蹄京洛岐，復此少闲时。\n老积沧洲梦，秋乖白阁期。\n平生五字句，一夕满头丝。\n把向侯门去，侯门未可知。",
        "dynasty": "唐",
        "collection_info": null
    },
    {
        "uuid": "f3f362ac09cc410fd1dca1d003848ecb",
        "title": "僧院松",
        "author": "曹松",
        "content": "此木韵弥全，秋霄学瑟弦。\n空知百余尺，未定几多年。\n古甲磨云拆，孤根捉地坚。\n何当抛一干，作盖道场前。",
        "dynasty": "唐",
        "collection_info": null
    },
    {
        "uuid": "7dd7c6126b6f040e69fbe7e7d9821f6e",
        "title": "贻世",
        "author": "曹松",
        "content": "富者非义取，朴风争肯还。\n红尘不待晓，白首有谁閒。\n浅度四溟水，平看诸国山。\n只消年作劫，俱到总无间。",
        "dynasty": "唐",
        "collection_info": null
    },
    {
        "uuid": "1053dec8b2ef1a75b0be755a58767d9a",
        "title": "南游",
        "author": "曹松",
        "content": "直到南箕下，方谙涨海头。\n君恩过铜柱，戎节限交州。\n犀占花阴卧，波衝瘴色流。\n远夷非不乐，自是北人愁。",
        "dynasty": "唐",
        "collection_info": null
    },
    {
        "uuid": "7ac67793a99ff401761dcaec4694581e",
        "title": "送胡中丞使日东",
        "author": "曹松",
        "content": "辞天理玉簪，指日使鸡林。\n犹有中华恋，方同积浪深。\n张帆度鲸口，衔命见臣心。\n渥泽遐宣后，归期抵万金。",
        "dynasty": "唐",
        "collection_info": null
    },
    {
        "uuid": "7ed875f23c0af2d58773fd973d953f82",
        "title": "哭陈陶处士",
        "author": "曹松",
        "content": "园裏先生冢，鸟啼春更伤。\n空余八封树，尚对一茅堂。\n白日埋杜甫，皇天无耒阳。\n如何稽古力，报答甚茫茫。",
        "dynasty": "唐",
        "collection_info": null
    },
    {
        "uuid": "da26f32a0768c55db86f399c8701f15f",
        "title": "言怀",
        "author": "曹松",
        "content": "冥心坐似痴，寝食亦如遗。\n为觅出人句，秪求当路知。\n岂能穷到老，未信达无时。\n此道须天付，三光幸不私。",
        "dynasty": "唐",
        "collection_info": null
    },
    {
        "uuid": "a156e513af9c55d883adf2d8b7c20a8c",
        "title": "月",
        "author": "曹松",
        "content": "寥寥天地内，夜魄爽何轻。\n频见此轮满，即应华髮生。\n不圆争得破，纔正又须倾。\n人事还如此，因知倚伏情。",
        "dynasty": "唐",
        "collection_info": null
    },
    {
        "uuid": "4e1d3884f34d6bb1c6c9c35e97d04868",
        "title": "答匡山僧赠榔栗杖",
        "author": "曹松",
        "content": "栗杖出匡顶，百中无一枝。\n虽因野僧得，犹畏岳神知。\n画月冷光在，指云秋片移。\n宜留引蹇步，他日访峨嵋。",
        "dynasty": "唐",
        "collection_info": null
    },
    {
        "uuid": "8c270f8b8bc16da16078bca6b2a4a164",
        "title": "商山夜闻泉",
        "author": "曹松",
        "content": "泻月声不断，坐来心益闲。\n无人知落处，万木冷空山。\n远忆云容外，幽疑石缝间。\n那辞通曙听，明日度蓝关。",
        "dynasty": "唐",
        "collection_info": null
    },
    {
        "uuid": "fddccdab4610973304f397271b03842c",
        "title": "书怀",
        "author": "曹松",
        "content": "默默守吾道，望荣来替愁。\n吟诗应有罪，当路却如讐。\n陆海傥难溺，九霄争便休。\n敢言名誉出，天未白吾头。",
        "dynasty": "唐",
        "collection_info": null
    },
    {
        "uuid": "b65cba573499e54442ccaad02607c091",
        "title": "道中",
        "author": "曹松",
        "content": "出门嗟世路，何日朴风归。\n是处太行险，□□应解飞。\n主人厚薄礼，客子新故衣。\n所以浇浮态，多令行者违。",
        "dynasty": "唐",
        "collection_info": null
    },
    {
        "uuid": "cf2a654e4b66e2224a6e2397269d9f7e",
        "title": "夏云",
        "author": "曹松",
        "content": "势能成岳仞，顷刻长崔嵬。\n瞑鸟飞不到，野风吹得开。\n一天分万态，立地看忘回。\n欲结暑宵雨，先闻江上雷。",
        "dynasty": "唐",
        "collection_info": null
    },
    {
        "uuid": "8f5dcf2a6469247b1eff11e26d4de87c",
        "title": "塞上行",
        "author": "曹松",
        "content": "上将拥黄鬚，安西逐指呼。\n离乡俱少壮，到碛减肌肤。\n风雪夜防塞，腥羶朝繫胡。\n为君乐战死，谁喜作征夫。",
        "dynasty": "唐",
        "collection_info": null
    },
    {
        "uuid": "1a5cd5f451e599de0f9180c1a46ac230",
        "title": "晨起",
        "author": "曹松",
        "content": "晓色教不睡，卷帘清气中。\n林残数枝月，髮冷一梳风。\n并鸟含钟语，欹荷隔雾空。\n莫疑营白日，道路本无穷。",
        "dynasty": "唐",
        "collection_info": null
    },
    {
        "uuid": "a0fa942ea841a9647dd739241dcb66b4",
        "title": "感世",
        "author": "曹松",
        "content": "触目尽如幻，幻中能几时。\n愁来舍行乐，事去莫吞悲。\n白髮不由己，黄金留待谁。\n耕烟得铭志，翻为古人思。",
        "dynasty": "唐",
        "collection_info": null
    },
    {
        "uuid": "a5e8fa356168152d9f7c4ad969804891",
        "title": "观华夷图",
        "author": "曹松",
        "content": "落笔胜缩地，展图当晏宁。\n中华属贵分，远裔占何星。\n分寸辨诸岳，斗升观四溟。\n长疑未到处，一一似曾经。",
        "dynasty": "唐",
        "collection_info": null
    },
    {
        "uuid": "3ccf15641a924ee67ca6d9a05134a741",
        "title": "山上寒夜呈进士许棠",
        "author": "曹松",
        "content": "山寒草堂暖，寂夜有良朋。\n读易分高烛，煎茶取折冰。\n庭垂河半角，窗露月微棱。\n俱入论心地，争无俗者憎。",
        "dynasty": "唐",
        "collection_info": null
    },
    {
        "uuid": "b77ee3e9dfad6b08ab44c8e3af9a973b",
        "title": "滕王阁春日晚眺",
        "author": "曹松",
        "content": "凌春帝子阁，偶眺日移西。\n浪势平花坞，帆阴上柳堤。\n凝岚藏宿翼，迭鼓碎归蹄。\n只此长吟咏，因高思不迷。",
        "dynasty": "唐",
        "collection_info": null
    },
    {
        "uuid": "a8230b93911d372cdefa9671b1f1014b",
        "title": "钟陵野步",
        "author": "曹松",
        "content": "冈扉聊自启，信步出波边。\n野火风吹阔，春冰鹤啄穿。\n渚樯齐驿树，山鸟入公田。\n未创孤云势，空思白阁年。",
        "dynasty": "唐",
        "collection_info": null
    },
    {
        "uuid": "0269728b6a09ab0a035081d53f55bee5",
        "title": "哭胡处士",
        "author": "曹松",
        "content": "故人江阁在，重到事悠悠。\n无尔向潭上，为吾倾瓮头。\n空余赤枫叶，堕落钓鱼舟。\n疑是冲虚去，不为天地囚。",
        "dynasty": "唐",
        "collection_info": null
    },
    {
        "uuid": "ef74564e62ac8a28c5326f5847cbddfe",
        "title": "青龙寺赠云颢法师",
        "author": "曹松",
        "content": "紫檀衣且香，春殿日尤长。\n此地开新讲，何山鏁旧房。\n僧名喧北阙，师印续南方。\n莫惜青莲喻，秦人听未忘。",
        "dynasty": "唐",
        "collection_info": null
    },
    {
        "uuid": "07e4436a9728b7c0bfbddcda0e927fb8",
        "title": "荐福寺赠应制白公",
        "author": "曹松",
        "content": "才子紫檀衣，明君宠顾时。\n讲昇高座懒，书荅重臣迟。\n瓶势倾圆顶，刀声落碎髭。\n还闻穿内去，随驾进新诗。",
        "dynasty": "唐",
        "collection_info": null
    },
    {
        "uuid": "fef7c069c788beb6d40691303c329ae7",
        "title": "观山寺僧穿井",
        "author": "曹松",
        "content": "云僧凿山井，寒碧在中庭。\n况是分嵓眼，同来下石瓶。\n旁痕终变藓，圆影即澄星。\n异夜天龙蛰，应闻说叶经。",
        "dynasty": "唐",
        "collection_info": null
    },
    {
        "uuid": "e03c7cab3b0d0c3023c0edef2d3edbdf",
        "title": "送德光禅师",
        "author": "曹松",
        "content": "天涯缘事了，又造石霜微。\n不以千峰险，唯将独影归。\n有为嫌假佛，无境是真机。\n到后流沙锡，何时更有飞。",
        "dynasty": "唐",
        "collection_info": null
    },
    {
        "uuid": "f3ca9d9ef79d79daabbf1c2a980c7366",
        "title": "赠南陵李主簿",
        "author": "曹松",
        "content": "外邑官同隐，宁劳短吏趋。\n看云情自足，爱酒逸应无。\n簟席弹碁子，衣裳惹印朱。\n仍闻陂水近，亦拟掉菰蒲。",
        "dynasty": "唐",
        "collection_info": null
    },
    {
        "uuid": "8d27d20bad6621dc42db822ce6f6015d",
        "title": "慈恩寺东楼",
        "author": "曹松",
        "content": "寺楼凉出竹，非与曲江赊。\n野火流穿苑，秦山迭入巴。\n风梢离众叶，岸角积虚沙。\n此地钟声近，令人思未涯。",
        "dynasty": "唐",
        "collection_info": null
    },
    {
        "uuid": "7e8e4b38058c633a7e8b96dc6bb490a1",
        "title": "古冢",
        "author": "曹松",
        "content": "代远已难问，纍纍次古城。\n民田侵不尽，客路踏还平。\n作穴蛇分蛰，依冈鹿绕行。\n唯应风雨夕，鬼火出林明。",
        "dynasty": "唐",
        "collection_info": null
    },
    {
        "uuid": "9d75ea609a4a1304e16de38fb3dae063",
        "title": "访山友",
        "author": "曹松",
        "content": "一径通高屋，重云翳两原。\n山寒初宿顶，泉落未知根。\n急雨洗荒壁，惊风开静门。\n听君吟废夜，苦却建溪猿。",
        "dynasty": "唐",
        "collection_info": null
    },
    {
        "uuid": "55416bdf359688f2468cec44e16d2955",
        "title": "林下书怀寄建州李频员外",
        "author": "曹松",
        "content": "一从诸事懒，海上迹宜沉。\n吾道不当路，鄙人甘入林。\n云垂方觅鹤，月湿始收琴。\n水石南州好，谁陪刻骨吟。",
        "dynasty": "唐",
        "collection_info": null
    },
    {
        "uuid": "e772a84f6a1d0111c99d62e04981c481",
        "title": "猿",
        "author": "曹松",
        "content": "曾宿三巴路，今来不愿听。\n云根啼片白，峰顶掷尖青。\n护果憎禽啄，栖霜觑叶零。\n唯应卧岚客，怜尔傍嵒扃。",
        "dynasty": "唐",
        "collection_info": null
    },
    {
        "uuid": "f309345e6fa7993bbe2fb62761c094a7",
        "title": "秋日送方干游上元",
        "author": "曹松",
        "content": "天高淮泗白，料子趋修程。\n汲水疑山动，扬帆觉岸行。\n云离京口树，鴈入石头城。\n后夜分遥念，诸峰霜露生。",
        "dynasty": "唐",
        "collection_info": null
    },
    {
        "uuid": "a3f6f641db66aacc58d9df1af737f9f2",
        "title": "哭李频员外",
        "author": "曹松",
        "content": "出麾临建水，下世在公堂。\n苦集休开箧，清资罢转郎。\n瘴中无子奠，岭外一妻孀。\n定是浮香骨，东归就故乡。",
        "dynasty": "唐",
        "collection_info": null
    },
    {
        "uuid": "0bf08d4b4af1901d3786c98c9a526c15",
        "title": "山中言事",
        "author": "曹松",
        "content": "岚霭润窗櫺，吟诗得冷癥。\n教餐有效药，多媿独行僧。\n云湿煎茶火，冰封汲井绳。\n片扉深着掩，经国自无能。",
        "dynasty": "唐",
        "collection_info": null
    },
    {
        "uuid": "20603cb7593f020f70efc349e9d5135a",
        "title": "送左协律京西从事",
        "author": "曹松",
        "content": "辟书来几日，遂喜就嘉招。\n犹向风沙浅，非于甸服遥。\n时平无探骑，秋静见盘雕。\n若遣关中使，烦君问寂寥。",
        "dynasty": "唐",
        "collection_info": null
    },
    {
        "uuid": "2241f2a38b009c4a426daafd0d658e8d",
        "title": "望九华寄池阳太守",
        "author": "曹松",
        "content": "造化峰峰异，宜教岳德谦。\n灵踪载籍古，怪刃刺云尖。\n盘蹙陵阳壮，孤标建邺瞻。\n霁余堪洗目，青出谢家檐。",
        "dynasty": "唐",
        "collection_info": null
    },
    {
        "uuid": "a8721f67b76a37ce59785ffb3886b3ad",
        "title": "上广州支使王拾遗",
        "author": "曹松",
        "content": "明时应不谏，天幕称仙才。\n聘入关中去，人从帝侧来。\n诗窗盛岛屿，檄盾照风雷。\n几度陪旄节，营巡海色迴。",
        "dynasty": "唐",
        "collection_info": null
    },
    {
        "uuid": "d582ae902225d126796f4fbd789a233b",
        "title": "题僧松禅",
        "author": "曹松",
        "content": "空山涧畔枯松树，禅老堂头甲乙身。\n传是昔朝僧种着，下头应有茯苓神。",
        "dynasty": "唐",
        "collection_info": null
    },
    {
        "uuid": "4896e455e8eabdc2beff39e7ab1ecf3f",
        "title": "赠华阴李明府",
        "author": "曹松",
        "content": "佩墨县兼清，约关西近城。\n三峰岂不重，厚地戴犹轻。\n雪篠欹难直，风泉喷易横。\n须知高枕外，长是劝民耕。",
        "dynasty": "唐",
        "collection_info": null
    },
    {
        "uuid": "4a7660c1ddc416da1955ae2b1e653f15",
        "title": "送人庭鹤",
        "author": "曹松",
        "content": "度岁休笼闭，身轻好羽仪。\n白云□是伴，沧海得因谁。\n唳起遗残食，盘余在逈枝。\n条风频雨去，只恐更相随。",
        "dynasty": "唐",
        "collection_info": null
    },
    {
        "uuid": "248da63ab8b48052998e7fa15d4553e8",
        "title": "信州闻通寺题僧砌下泉",
        "author": "曹松",
        "content": "细声从峤足，幽淡浸香墀。\n此境未开日，何人初见时。\n耗痕延黑藓，净罅吐微澌。\n应有乔梢鹤，下来当饮之。",
        "dynasty": "唐",
        "collection_info": null
    },
    {
        "uuid": "63aab1f7499e8b0eb40d86b2319a2fca",
        "title": "山中",
        "author": "曹松",
        "content": "此地似商岭，云霞空往还。\n衰条难定鸟，缺月易依山。\n野色耕不尽，溪容钓自闲。\n分因多卧退，百计少相关。",
        "dynasty": "唐",
        "collection_info": null
    },
    {
        "uuid": "f76cda2097e22608d613bfb4b5d11b9d",
        "title": "寄崇圣寺僧",
        "author": "曹松",
        "content": "不醉长安酒，冥心只似师。\n望山吟过日，伴鹤立多时。\n沟远流声细，林寒绿色迟。\n庵西萝月夕，重约语空期。",
        "dynasty": "唐",
        "collection_info": null
    },
    {
        "uuid": "b3e63366f88ce2a14285debf4e14d296",
        "title": "金陵道中寄",
        "author": "曹松",
        "content": "忍苦待知音，无时省废吟。\n始为分路客，莫问向隅心。\n峤翠藏幽瀑，枝风下晓禽。\n忆君秋欲尽，马上秣陵砧。",
        "dynasty": "唐",
        "collection_info": null
    },
    {
        "uuid": "3a39daec83b72e691d6056aeb0b4c329",
        "title": "都门送许棠东归",
        "author": "曹松",
        "content": "旧客东归远，长安诗少朋。\n去愁分碛鴈，行计逐乡僧。\n华岳无时雪，黄河漫处冰。\n知辞国门路，片席认西陵。",
        "dynasty": "唐",
        "collection_info": null
    },
    {
        "uuid": "934a4d72ccd58c5f9e55318641a5a49d",
        "title": "送进士喻坦之游太原",
        "author": "曹松",
        "content": "北鄙征难尽，诗愁满去程。\n废巢侵烧色，荒冢入锄声。\n逗野河流浊，离云碛日明。\n幷州戎垒地，角动引风生。",
        "dynasty": "唐",
        "collection_info": null
    },
    {
        "uuid": "a97523b55246b4a82586a85db4562643",
        "title": "九江暮春书事",
        "author": "曹松",
        "content": "杨柳城初鏁，轮蹄息去踪。\n春流无旧岸，夜色失诸峰。\n影动渔边火，声迟话后钟。\n明朝回去鴈，谁向北郊逢。",
        "dynasty": "唐",
        "collection_info": null
    },
    {
        "uuid": "bbad7ec400296f691b568191f14a14a5",
        "title": "再到洪州望西山",
        "author": "曹松",
        "content": "洪州向西顾，不忍暂忘君。\n记得瀑泉落，省同幽鸟闻。\n一回经雨雹，长有剩风云。\n未定却栖息，前头江海分。",
        "dynasty": "唐",
        "collection_info": null
    },
    {
        "uuid": "d91b3c06553c726c59784443b98f8ac9",
        "title": "与胡汾坐月期贯休上人不至",
        "author": "曹松",
        "content": "扫庭秋漏滴，接话贵忘眠。\n静夜人相语，低枝鸟暗迁。\n星围南极定，月照断河连。\n后会花宫子，应开石上禅。",
        "dynasty": "唐",
        "collection_info": null
    },
    {
        "uuid": "323405206d23d6eb1bcc8f648b37e846",
        "title": "赠胡处士",
        "author": "曹松",
        "content": "年光离岳色，带疾卧南原。\n白日与无事，俗人嗔闭门。\n樵鱼临片水，野鹿入荒园。\n莫问荣华事，清霜点髮根。",
        "dynasty": "唐",
        "collection_info": null
    },
    {
        "uuid": "319abbfecdd37677700c3f4648870935",
        "title": "铅山写怀",
        "author": "曹松",
        "content": "天涯兵火后，风景畏临门。\n骨肉到时节，团圆因梦魂。\n池塘营水眼，岭峤结花根。\n耳纵听歌吹，中心不可论。",
        "dynasty": "唐",
        "collection_info": null
    },
    {
        "uuid": "575f361b9d9df8beff7114a712d89ddb",
        "title": "书翠岩寺壁",
        "author": "曹松",
        "content": "何年话尊宿，瞻礼此堂中。\n入郭非无路，归林自学空。\n溅瓶云峤水，逆磬雪川风。\n时说南庐事，知师用意同。",
        "dynasty": "唐",
        "collection_info": null
    },
    {
        "uuid": "1fc318652937863a0b71c9ea7433df36",
        "title": "江西题东湖",
        "author": "曹松",
        "content": "凿出江湖思，凉多□□间。\n无风触微浪，半日□秋山。\n客袖沙光满，船窗荻影闲。\n时人见黄绶，应笑狎鸥还。",
        "dynasty": "唐",
        "collection_info": null
    },
    {
        "uuid": "b0ca1f2550c1b32e0552af766a596cd5",
        "title": "题湖南岳麓寺",
        "author": "曹松",
        "content": "海云山上寺，每到每开襟。\n万木长不住，细泉听更深。\n蜩沾高雨断，鸟遇夕岚沈。\n此地良宵月，秋怀隔楚砧。",
        "dynasty": "唐",
        "collection_info": null
    },
    {
        "uuid": "725fadba663dcf3344625b127749b218",
        "title": "赠衡山麋明府",
        "author": "曹松",
        "content": "为县潇湘水，门前树配苔。\n晚吟公籍少，春醉积林开。\n涤砚松香起，擎茶岳影来。\n任官当此境，更莫梦天台。",
        "dynasty": "唐",
        "collection_info": null
    },
    {
        "uuid": "f890c6474137040beb23d59f337c748d",
        "title": "塞上",
        "author": "曹松",
        "content": "边寒来所阔，今日復明朝。\n河凌坚通马，胡云缺见雕。\n砂中程独泣，乡外隐谁招。\n回首若经岁，灵州生柳条。",
        "dynasty": "唐",
        "collection_info": null
    },
    {
        "uuid": "c72d9c22b9f2b21df32557ad261aec96",
        "title": "送邵安石及第归连州觐省",
        "author": "曹松",
        "content": "及第兼归觐，宜忘涉驿劳。\n青云重庆少，白日一飞高。\n转楚闻啼狖，临湘见迭涛。\n海阳沈饮罢，何地佐旌旄。",
        "dynasty": "唐",
        "collection_info": null
    },
    {
        "uuid": "1db1075b1e6e6318d75329a7215f8ac0",
        "title": "边上送友人归宁",
        "author": "曹松",
        "content": "乡路穿京过，宁心去少同。\n日斜寻阔碛，春尽逐归鸿。\n独树河声外，凝笳塞色中。\n怜君到此处，却背老莱风。",
        "dynasty": "唐",
        "collection_info": null
    },
    {
        "uuid": "8fe411ec2e78bcdad2bcd693db9e5b96",
        "title": "除夜",
        "author": "曹松",
        "content": "残腊即又尽，东风应渐闻。\n一宵犹几许，两岁欲平分。\n燎暗倾时斗，春通绽处芬。\n明朝遥捧酒，先合祝尧君。",
        "dynasty": "唐",
        "collection_info": null
    },
    {
        "uuid": "335f3c09d8eed9fd193f56d6a806e1a3",
        "title": "题甘露寺",
        "author": "曹松",
        "content": "香门接巨垒，画角间清钟。\n北固一何峭，西僧多此逢。\n天垂无际海，云白久晴峰。\n旦暮然灯外，涛头振蛰龙。",
        "dynasty": "唐",
        "collection_info": null
    },
    {
        "uuid": "32443b0a5c812233be082af4e1bd3215",
        "title": "贻住山僧",
        "author": "曹松",
        "content": "罢讲巡岩坞，无穷得野情。\n腊高犹伴鹿，夏满不归城。\n云朵缘崖发，峰阴截水清。\n自然双洗耳，唯任白毫生。",
        "dynasty": "唐",
        "collection_info": null
    },
    {
        "uuid": "a80f5612d198698324d48c9e38e790ed",
        "title": "题鹤鸣泉",
        "author": "曹松",
        "content": "仙鹤曾鸣处，泉兼半井苔。\n直峰抛影入，片月泻光来。\n潋滟侵颜冷，深沉慰眼开。\n何因值舟顶，满汲石瓶回。",
        "dynasty": "唐",
        "collection_info": null
    },
    {
        "uuid": "536253b23822e578f750cde91ce06f53",
        "title": "吊贾岛二首 一",
        "author": "曹松",
        "content": "先生不折桂，谪去抱何冤。\n已葬离燕骨，难招入劒魂。\n旅坟低却草，稚子哭胜猿。\n冥寞如搜句，宜邀贺监论。",
        "dynasty": "唐",
        "collection_info": null
    },
    {
        "uuid": "e4ffb68b5846219bf79c586886f9e3d0",
        "title": "吊贾岛二首 二",
        "author": "曹松",
        "content": "青斾低寒水，清笳出晓风。\n鸟来伤贾傅，马立葬滕公。\n松柏青山上，城池白日中。\n一朝今古隔，惟有月明同。",
        "dynasty": "唐",
        "collection_info": null
    },
    {
        "uuid": "d49e970fd8becef40180e713f210412b",
        "title": "忆江西幷悼亡友",
        "author": "曹松",
        "content": "前心奈兵阻，悔作豫章分。\n芳草未归日，故人多是坟。\n帆行出岫雨，马践过江云。\n此地一罇酒，当时皆以文。",
        "dynasty": "唐",
        "collection_info": null
    },
    {
        "uuid": "2fce1d000617a7349a6df69356949fc7",
        "title": "九江送方干归镜湖",
        "author": "曹松",
        "content": "一樯悬五两，此日动归风。\n客路抛湓口，家林入镜中。\n谭余云出峤，咏苦月欹空。\n更若看鳷鹊，何人夜坐同。",
        "dynasty": "唐",
        "collection_info": null
    },
    {
        "uuid": "d47f73558d99387f4cfefe92012527f3",
        "title": "庐山访贾匡",
        "author": "曹松",
        "content": "西城疾病日，此地少寻君。\n古迹春犹在，遥泉夜尽闻。\n片时三处雨，九迭几重云。\n到者皆忘寐，神精与俗分。",
        "dynasty": "唐",
        "collection_info": null
    },
    {
        "uuid": "f8782956fe78e48d7ba550d3a354bd04",
        "title": "顾少府池上",
        "author": "曹松",
        "content": "池上分行种，公庭觉少尘。\n根离潮水岸，韵爽判曹人。\n正午回鱼影，方昏息鹭身。\n无时不动咏，沧岛思方频。",
        "dynasty": "唐",
        "collection_info": null
    },
    {
        "uuid": "57c2df6f3c8f2d48909dc05dec409008",
        "title": "喜友人归上元别业",
        "author": "曹松",
        "content": "一樯千里外，隐者兴宜孤。\n落日长边海，秋风满故都。\n掩关苔色老，盘径叶声枯。\n匡岳来时过，迟回绝顶无。",
        "dynasty": "唐",
        "collection_info": null
    },
    {
        "uuid": "59cab1d97fffae39816d02104e1aa5a6",
        "title": "曲江暮春雪霁",
        "author": "曹松",
        "content": "霁动江池色，春残一去游。\n菰风生马足，槐雪滴人头。\n北阙尘未起，南山青欲流。\n如何多别地，却得醉汀洲。",
        "dynasty": "唐",
        "collection_info": null
    },
    {
        "uuid": "d15eee0aa411eb6ba4fb4f2df191c324",
        "title": "立春日",
        "author": "曹松",
        "content": "春饮一杯酒，便吟春日诗。\n木梢寒未觉，地脉暖先知。\n鸟啭星沈后，山分雪薄时。\n赏心无处说，怅望曲江池。",
        "dynasty": "唐",
        "collection_info": null
    },
    {
        "uuid": "4599444dac396896dd8efe4a1a3bbd11",
        "title": "宿溪僧院",
        "author": "曹松",
        "content": "少年云溪裏，禅心夜更闲。\n煎茶留静者，靠月坐苍山。\n露白钟寻定，萤多户未关。\n嵩阳大石室，何日译经还。",
        "dynasty": "唐",
        "collection_info": null
    },
    {
        "uuid": "d004ba87951be03beec1ad0a0899cef3",
        "title": "石头怀古",
        "author": "曹松",
        "content": "日月出又没，台城空白云。\n虽宽百姓土，渐缺六朝坟。\n禾黍是亡国，山河归圣君。\n松声骤雨足，几寺晚钟闻。",
        "dynasty": "唐",
        "collection_info": null
    },
    {
        "uuid": "0f120fced707e47d5cce0378b2677c92",
        "title": "浙右赠陆处士",
        "author": "曹松",
        "content": "静节灌园余，得非成隐居。\n长当庚子日，独拜五经书。\n白浪吹亡国，秋霜洗大虚。\n门前是京口，身外不营储。",
        "dynasty": "唐",
        "collection_info": null
    },
    {
        "uuid": "cefd113e357f3909d6b3ccccb0e354da",
        "title": "哭胡处士",
        "author": "曹松",
        "content": "丘中久不起，将谓诏书来。\n及见凌云说，方知掩夜台。\n白衣归北路，玄造亦遗才。\n世上亡君后，诗声更大哉。",
        "dynasty": "唐",
        "collection_info": null
    },
    {
        "uuid": "a47bb427428b53a235b9dc0ba922b79e",
        "title": "赠余干袁明府",
        "author": "曹松",
        "content": "一雨西城色，陶家心自清。\n山衔中郭分，云卷下湖程。\n公署闻流木，人烟入废城。\n难忘楚尽处，新有越吟生。",
        "dynasty": "唐",
        "collection_info": null
    },
    {
        "uuid": "a9fc494edbfc18d1d4dbf4aba54c98b6",
        "title": "赠雷乡张明府",
        "author": "曹松",
        "content": "任官征战后，度日寄闲身。\n封卷还高客，飞书问野人。\n废田教种糓，生路遣寻薪。\n若起柴桑兴，无先漉酒巾。",
        "dynasty": "唐",
        "collection_info": null
    },
    {
        "uuid": "1ca364972acbe5988c53adcef4bf7e7c",
        "title": "岳阳晚泊",
        "author": "曹松",
        "content": "轻帆下阔流，便泊此沙洲。\n湖影撼山朵，日阳烧野愁。\n白波争起倒，青屿或沈浮。\n是际船中望，东南仞仞秋。",
        "dynasty": "唐",
        "collection_info": null
    },
    {
        "uuid": "dd8b6d9b0e9e4a6b8490d40865138400",
        "title": "览春牓喜孙鄠成名",
        "author": "曹松",
        "content": "门外报春牓，喜君天子知。\n旧愁浑似雪，见日总消时。\n塔下牡丹气，江头杨柳丝。\n风光若有分，无处不相宜。",
        "dynasty": "唐",
        "collection_info": null
    },
    {
        "uuid": "fa8995ee18983fdf938921636b14b133",
        "title": "己亥岁二首 一",
        "author": "曹松",
        "content": "泽国江山入战图，生民何计乐樵苏。\n凭君莫话封侯事，一将功成万骨枯。",
        "dynasty": "唐",
        "collection_info": null
    },
    {
        "uuid": "95e55bceb1aa165abf02f2033fe6e6bc",
        "title": "己亥岁二首 二",
        "author": "曹松",
        "content": "传闻一战百神愁，两岸彊兵过未休。\n谁道沧江总无事，近来长共血争流。",
        "dynasty": "唐",
        "collection_info": null
    },
    {
        "uuid": "6d0a4ebd0cf06ac4403546b82165311e",
        "title": "乱后入洪州西山",
        "author": "曹松",
        "content": "寂寂阴溪水漱苔，尘中将得苦吟来。\n东峰道士如相问，县令而今不姓梅。",
        "dynasty": "唐",
        "collection_info": null
    },
    {
        "uuid": "4784e28a317c7e9ea9c049be55dcb94e",
        "title": "送僧入庐山",
        "author": "曹松",
        "content": "若到江州二林寺，遍游应未出云霞。\n庐山瀑布三千仞，画破青霄始落斜。",
        "dynasty": "唐",
        "collection_info": null
    },
    {
        "uuid": "aba73d51cbf050c11ca09b2132fd5b3f",
        "title": "送僧入蜀过夏",
        "author": "曹松",
        "content": "师言结夏入巴峰，云水回头几万重。\n五月峨眉须近火，木皮领重只如冬。",
        "dynasty": "唐",
        "collection_info": null
    },
    {
        "uuid": "b8c7cf4fb48b3a77df6b0a11375732b9",
        "title": "江西逢僧省文 一",
        "author": "曹松",
        "content": "闽地高僧楚地逢，僧游蛮锡挂垂松。\n白云逸性都无定，纔出双峰爱五峰。",
        "dynasty": "唐",
        "collection_info": null
    },
    {
        "uuid": "9402f07a776327bd92b38d79761a5947",
        "title": "江西逢僧省文 二",
        "author": "曹松",
        "content": "高僧不负雪峰期，却伴青霞入翠微。\n百叶岩前霜欲降，九枝松上鹤初归。\n风生碧涧鱼龙跃，威振金楼燕雀飞。\n想得白莲花上月，满山犹带旧光辉。",
        "dynasty": "唐",
        "collection_info": null
    },
    {
        "uuid": "da9d974f2b94a3192b80c54750323f03",
        "title": "水精念珠",
        "author": "曹松",
        "content": "等量红缕贯晶荧，尽道匀圆别未胜。\n凿断玉潭盈尺水，琢成金地两条冰。\n轮时秪恐星侵佛，挂处常疑露滴僧。\n几度夜深寻不着，瑠[瓈]为殿月为灯。",
        "dynasty": "唐",
        "collection_info": null
    },
    {
        "uuid": "2e7edddcaf4913f315d3bb6d304e4d92",
        "title": "南海旅次",
        "author": "曹松",
        "content": "忆归休上越王台，归思临高不易裁。\n为客正当无鴈处，故园谁道有书来。\n城头早角吹霜尽，郭裏残潮荡月回。\n心似百花开未得，年年争发被春催。",
        "dynasty": "唐",
        "collection_info": null
    },
    {
        "uuid": "d45934a8b3c415c4dc83420ce628dacb",
        "title": "春草",
        "author": "曹松",
        "content": "不独满池塘，梦中佳句香。\n春风有余力，引上古城墙。",
        "dynasty": "唐",
        "collection_info": null
    },
    {
        "uuid": "447442561c4e68b52456bce952ba7896",
        "title": "金谷园",
        "author": "曹松",
        "content": "当年歌舞时，不说草离离。\n今日歌舞尽，满园秋露垂。",
        "dynasty": "唐",
        "collection_info": null
    },
    {
        "uuid": "417d5a1185ec72039011ba9e12bfc671",
        "title": "夏日东斋",
        "author": "曹松",
        "content": "三庚到秋伏，偶来松槛立。\n热少清风多，开门放山入。",
        "dynasty": "唐",
        "collection_info": null
    },
    {
        "uuid": "5609ea4ae8b6902e81bb2f26b827464c",
        "title": "南朝",
        "author": "曹松",
        "content": "三篱盖驰道，风烈一无取。\n时见牧牛童，嗔牛吃禾黍。",
        "dynasty": "唐",
        "collection_info": null
    },
    {
        "uuid": "7fea4bb240392fb9bbb886cc8199d033",
        "title": "言怀",
        "author": "曹松",
        "content": "出山不得意，谒帝值戈鋋。\n岂料为文日，翻成用武年。",
        "dynasty": "唐",
        "collection_info": null
    },
    {
        "uuid": "be3b0bff1dcaaa68276ce573ecd2f08d",
        "title": "寒食日题杜鹃花",
        "author": "曹松",
        "content": "一朵又一朵，併开寒食时。\n谁家不禁火，总在此花枝。",
        "dynasty": "唐",
        "collection_info": null
    },
    {
        "uuid": "4054dc5c4961589531c2206d8451f66e",
        "title": "钟陵寒食日郊外闲游",
        "author": "曹松",
        "content": "可怜时节足风情，杏子粥香如冷饧。\n无奈春风输旧火，遍教人唤作山樱。",
        "dynasty": "唐",
        "collection_info": null
    },
    {
        "uuid": "081b51b5b9be33fd5fe94b69dccb3f52",
        "title": "中秋对月",
        "author": "曹松",
        "content": "无云世界秋三五，共看蟾盘上海涯。\n直到天头天尽处，不曾私照一人家。",
        "dynasty": "唐",
        "collection_info": null
    },
    {
        "uuid": "766fdfc8b2f5a8928027769161851e7e",
        "title": "陪湖南李中丞宴隐溪",
        "author": "曹松",
        "content": "竹林啼鸟不知休，罗列飞桥水乱流。\n触散柳丝回玉勒，约开莲叶上兰舟。\n酒边旧侣真何逊，云裏新声是莫愁。\n若值主人嫌昼短，应陪秉烛夜深游。",
        "dynasty": "唐",
        "collection_info": null
    },
    {
        "uuid": "15fccc67107614fc8048ad2ba7f28d95",
        "title": "别湖上主人",
        "author": "曹松",
        "content": "门繫钓舟云满岸，借君幽致坐移旬。\n湖村夜呌白芜鴈，菱市晓喧深浦人。\n远水日边重作雪，寒林烧后别生春。\n不辞更住醒还醉，太一东峰归梦频。",
        "dynasty": "唐",
        "collection_info": null
    },
    {
        "uuid": "33ff9a12fef5f0e0d78ee33cf2b9d426",
        "title": "赠广宣大师",
        "author": "曹松",
        "content": "忆昔同游紫阁云，别来三十二回春。\n白头相见双林下，犹是清朝未退人。",
        "dynasty": "唐",
        "collection_info": null
    },
    {
        "uuid": "4c8d6064f406adc1dbc68df07c1ae9a9",
        "title": "钟陵寒食日与同年裴颜李先辈郑校书郊外闲游",
        "author": "曹松",
        "content": "寒节钟陵香骑随，同年相命楚江湄。\n云间影过秋韆女，地上声喧蹴踘儿。\n何处寄烟归草色，谁家送火在花枝。\n银瓶冷酒皆倾尽，半卧垂杨自不知。",
        "dynasty": "唐",
        "collection_info": null
    },
    {
        "uuid": "3c71a8378daad51245054ca1d911b4d7",
        "title": "江外除夜",
        "author": "曹松",
        "content": "千门庭燎照楼台，总为年光急急催。\n半夜腊因风卷去，五更春被角吹来。\n宁无好鸟思花发，应有游鱼待冻开。\n不是多歧渐平稳，谁能呼酒祝昭回。",
        "dynasty": "唐",
        "collection_info": null
    },
    {
        "uuid": "c6aa368b300fb1214ce643cf90c9752e",
        "title": "七夕",
        "author": "曹松",
        "content": "牛女相期七夕秋，相逢俱喜鹊横流。\n彤云缥缈回金辂，明月婵娟挂玉钩。\n燕羽几曾添别恨，花容终不更含羞。\n更残便是分襟处，晓箭东来射翠楼。",
        "dynasty": "唐",
        "collection_info": null
    },
    {
        "uuid": "b16c1e11759f41eabeb3d412a021586e",
        "title": "罗浮山下书逸人壁",
        "author": "曹松",
        "content": "海上亭台山下烟，买时幽邃不争钱。\n莫言白日催华髮，自有丹砂驻少年。\n渔钓未归深竹裏，琴壶犹恋落花边。\n可中更践无人境，知是罗浮第几天。",
        "dynasty": "唐",
        "collection_info": null
    },
    {
        "uuid": "b6d4005d3ad718fe553f3b18e3020a74",
        "title": "天台瀑布",
        "author": "曹松",
        "content": "万仞得名云瀑布，远看如织挂天台。\n休疑宝尺难量度，直恐金刀易剪裁。\n喷向林梢成夏雪，倾来石上作春雷。\n欲知便是银河水，堕落人间合却回。",
        "dynasty": "唐",
        "collection_info": null
    },
    {
        "uuid": "2f2c64e7495313275cbd187f1ba02c9f",
        "title": "桂江",
        "author": "曹松",
        "content": "未识佳人寻桂水，水云先解傍壶觞。\n笋林次第添斑竹，雏鸟参差护锦囊。\n乳洞此时连越井，石楼何日到僊乡。\n如飞似堕皆青壁，画手不强元化强。",
        "dynasty": "唐",
        "collection_info": null
    },
    {
        "uuid": "8f518ef97dd9fa37985e1b2c80050bc0",
        "title": "南海",
        "author": "曹松",
        "content": "倾腾界汉沃诸蛮，立望何如画此看。\n无地不同方觉远，共天无别始知宽。\n文魮隔雾朝含碧，老蚌凌波夜吐丹。\n万状千形皆得意，长鲸独自转身难。",
        "dynasty": "唐",
        "collection_info": null
    },
    {
        "uuid": "3a62659b6cb15d700c774b022fcc6bcd",
        "title": "洞庭湖",
        "author": "曹松",
        "content": "东西南北各连空，波上唯留小朵峰。\n长与岳阳翻鼓角，不离云梦转鱼龙。\n吸回日月过千顷，铺尽星河剩一重。\n直到劫余还作陆，是时应有羽人逢。",
        "dynasty": "唐",
        "collection_info": null
    },
    {
        "uuid": "ed5a42429a7d0904e595fb12c761d211",
        "title": "霍山",
        "author": "曹松",
        "content": "七千七百七十丈，丈丈藤萝势入天。\n未必展来空似翅，不妨开去也成莲。\n月将河汉分岩转，僧与龙蛇共窟眠。\n直是画工须阁笔，况无名画可流传。",
        "dynasty": "唐",
        "collection_info": null
    },
    {
        "uuid": "278cd4d2e4ca5df3bae55ccd294a7a53",
        "title": "巫峡",
        "author": "曹松",
        "content": "巫山苍翠峡通津，下有仙宫楚女真。\n不逐彩云归碧落，却为暮雨扑行人。\n年年旧事音容在，日日谁家梦想频。\n应是荆山留不住，至今犹得覩芳尘。",
        "dynasty": "唐",
        "collection_info": null
    },
    {
        "uuid": "9be034598d1041f731bb865f97064911",
        "title": "送陈樵校书归泉州",
        "author": "曹松",
        "content": "巨塔列名题，诗心亦罕齐。\n除官京下阙，乞假海门西。\n别席侵残漏，归程避战鼙。\n关遥秦鴈断，家近瘴云低。\n候马春风馆，迎船晓月溪。\n帝京须早入，莫被刺桐迷。",
        "dynasty": "唐",
        "collection_info": null
    },
    {
        "uuid": "5c4e1bbaa31158f2974a689b5b5e839a",
        "title": "赠镜湖处士方干二首 一",
        "author": "曹松",
        "content": "包含教化剩搜罗，句出东瓯奈峭何。\n世路不妨平处少，才人唯是屈声多。\n云来岛上便幽石，月到湖心忌白波。\n后辈难为措机杼，先生织字得龙梭。",
        "dynasty": "唐",
        "collection_info": null
    },
    {
        "uuid": "7d5435b23d53849e0e87010e41219801",
        "title": "赠镜湖处士方干二首 二",
        "author": "曹松",
        "content": "秪拟应星眠越绝，唯将丽什当高勋。\n磨砻清浊人难会，织络虚无帝亦闻。\n鸟道未知山足雨，渔家已没镜中云。\n他时莫为三徴起，门外沙鸥解笑君。",
        "dynasty": "唐",
        "collection_info": null
    },
    {
        "uuid": "0f49b0d0a412db50c94c4bf86d547824",
        "title": "拜访陆处士",
        "author": "曹松",
        "content": "万卷书边人半白，再来惟恐降玄纁。\n性灵比鹤争多少，气力登山较几分。\n吟鬓渐无前度漆，寝衣犹有昨宵云。\n将知谷口耕烟者，低视齐梁楚赵君。",
        "dynasty": "唐",
        "collection_info": null
    },
    {
        "uuid": "fa14be744f479cc93fafa6f80f73b10a",
        "title": "岭南道中",
        "author": "曹松",
        "content": "百花成实未成归，未必归心与志违。\n但有壶觞资逸咏，尽交风景入清机。\n半川阴雾藏高木，一道晴蜺杂落晖。\n游子马前芳草合，鹧鸪啼歇又南飞。",
        "dynasty": "唐",
        "collection_info": null
    },
    {
        "uuid": "99bc0c69c5af710c6136b73791770543",
        "title": "春日自吴门之阳羡道中书事",
        "author": "曹松",
        "content": "胜异恣游应未遍，路岐犹去几时还。\n浪花湖阔虹蜺断，柳线村深鸟雀闲。\n千室绮罗浮画檝，两州丝竹会茶山。\n眼前便是神僊事，何必须言洞府间。",
        "dynasty": "唐",
        "collection_info": null
    },
    {
        "uuid": "16c0aa9f1dd7fac8b0dfd3af2e711266",
        "title": "将入关行次湘阴",
        "author": "曹松",
        "content": "背顾秦城在何处，图书作伴过湘东。\n神鵶乱噪黄陵近，候鴈斜沈梦泽空。\n打桨天连晴水白，烧田云隔夜山红。\n也知渐老岩栖稳，争奈文闱有至公。",
        "dynasty": "唐",
        "collection_info": null
    },
    {
        "uuid": "7bd747c1552109093ceba530b41be0b1",
        "title": "题昭州山寺常寂上人水阁",
        "author": "曹松",
        "content": "常寂常居常寂裏，年年月月是空空。\n阶前未放岩根断，屋下长教海眼通。\n本为入来寻佛窟，不期行处踏龙宫。\n他时忆着堪图画，一朵云山二水中。",
        "dynasty": "唐",
        "collection_info": null
    },
    {
        "uuid": "8378874192ee95fc9b1befbc9c0005c0",
        "title": "广州贻匡绪法师",
        "author": "曹松",
        "content": "口宣微密不思议，不是除贪即诫痴。\n祗待外方缘了日，争看内殿诏来时。\n週回海树侵阶疾，迢递江潮应井迟。\n必竟懒过高坐寺，未能全让法云师。",
        "dynasty": "唐",
        "collection_info": null
    },
    {
        "uuid": "3a15bad8bfc946c11274aff4ae6a859c",
        "title": "赠道人",
        "author": "曹松",
        "content": "住山因以福为庭，便向山中隐姓名。\n阆苑驾将雕羽去，洞天赢得绿毛生。\n日边肠胃餐霞火，月裏肌肤饮露英。\n顾我从来断浮浊，拟驱鸡犬上三清。",
        "dynasty": "唐",
        "collection_info": null
    },
    {
        "uuid": "003830447e0e00562d2bc6511f84a458",
        "title": "送乞雨禅师临遇南游",
        "author": "曹松",
        "content": "活得枯樵耕者知，巡方又欲向天涯。\n珠穿闽国菩提子，杖把灵峰榔栗枝。\n春藓任封降虎石，夜雷从傍养龙池。\n生缘在地南浮去，自此孤云不可期。",
        "dynasty": "唐",
        "collection_info": null
    },
    {
        "uuid": "0d6c0b9746857e0ceeda97c3e4e42f23",
        "title": "南海陪郑司空游荔园",
        "author": "曹松",
        "content": "荔枝时节出旌斿，南国名园尽兴游。\n乱结罗纹照襟袖，别含琼露爽咽喉。\n叶中新火欺寒食，树上丹砂胜锦州。\n他日为霖不将去，也须图画取风流。",
        "dynasty": "唐",
        "collection_info": null
    },
    {
        "uuid": "60211b65c5f504355cdd89ba9eee0a47",
        "title": "李郎中林亭",
        "author": "曹松",
        "content": "秪向砌边流野水，樽前上下看鱼儿。\n笋蹊已长过人竹，藤径从添拂面丝。\n若许白猿垂近户，即无红果压低枝。\n大才必拟逍遥去，更遣何人佐盛时。",
        "dynasty": "唐",
        "collection_info": null
    },
    {
        "uuid": "771a332d4eb28c2e9ef49f8f850c5de6",
        "title": "夜饮",
        "author": "曹松",
        "content": "良宵公子宴兰堂，浓麝熏人兽吐香。\n云带金龙衔画烛，星罗银凤泻琼浆。\n满屏珠树开春景，一曲歌声遶翠梁。\n席上未知帘幕晓，青娥低语指东方。",
        "dynasty": "唐",
        "collection_info": null
    },
    {
        "uuid": "9f4ac0035774ac54e8f29f732474e15c",
        "title": "驸马宅宴罢",
        "author": "曹松",
        "content": "粉墙残月照宫祠，宴阕银瓶一半欹。\n学语鸎儿飞未稳，放身斜坠绿杨枝。",
        "dynasty": "唐",
        "collection_info": null
    },
    {
        "uuid": "bf42bbfa99bc4f719b3913f810567f6f",
        "title": "弔建州李员外",
        "author": "曹松",
        "content": "铭旌归故里，猿鸟亦悽然。\n已葬桐江月，空回建水船。\n客传为郡日，僧说读书年。\n恐有吟魂在，深山古木边。",
        "dynasty": "唐",
        "collection_info": null
    },
    {
        "uuid": "a8b635885620c63423153110f2847a0b",
        "title": "弔李翰林",
        "author": "曹松",
        "content": "李白虽然成异物，逸名犹与万方传。\n昔朝曾侍玄宗侧，大夜应归贺监边。\n山木易高迷故壠，国风长在见遗篇。\n投金渚畔春杨柳，自此何人繫酒船。",
        "dynasty": "唐",
        "collection_info": null
    },
    {
        "uuid": "042f1b3622a35f8d23255bc41747d9aa",
        "title": "山中",
        "author": "曹松",
        "content": "要路豪家非往还，岩门先有不曾关。\n众心惟恐地无剩，吾意亦忧天惜闲。\n白练曳泉窗下石，绛罗垂果枕前山。\n樵夫岂解营生业，贵欲自安麋鹿间。",
        "dynasty": "唐",
        "collection_info": null
    },
    {
        "uuid": "600e6c61687cdc9f19b2212f931687ba",
        "title": "山寺引泉",
        "author": "曹松",
        "content": "劈碎琅玕意有余，细泉高引入香厨。\n山僧未肯言根本，莫是银河漏泄无。",
        "dynasty": "唐",
        "collection_info": null
    },
    {
        "uuid": "e4cd748346810b034204da067ba6eacc",
        "title": "友人池上咏芦",
        "author": "曹松",
        "content": "秋声谁种得，萧瑟在池栏。\n叶涩栖蝉稳，丛疎宿鹭难。\n敛烟宜下□，飒吹省先寒。\n此物生苍岛，令人忆钓竿。",
        "dynasty": "唐",
        "collection_info": null
    },
    {
        "uuid": "5f480e76a3d8c26d506e63337588c9f4",
        "title": "商山",
        "author": "曹松",
        "content": "垂白商于原下住，儿孙共死一身忙。\n木弓未得长离手，犹与官家射麝香。",
        "dynasty": "唐",
        "collection_info": null
    },
    {
        "uuid": "9e658f9001eff83049ac38fa55e1ae75",
        "title": "荆南道中",
        "author": "曹松",
        "content": "十月荒郊雪气催，依稀愁色认阳台。\n游秦分繫三条烛，出楚心殊一寸灰。\n高柳莫遮寒月落，空桑不放夜风回。\n如何住在猿声裏，却被蝉吟引下来。",
        "dynasty": "唐",
        "collection_info": null
    },
    {
        "uuid": "677b9f4122387850f80508b8936587d3",
        "title": "武德殿朝退望九衢春色",
        "author": "曹松",
        "content": "玉殿朝初退，天街一看春。\n南山初过雨，北阙净无尘。\n夹道夭桃满，连沟御柳新。\n苏舒同舜泽，煦妪并尧仁。\n佳气浮轩盖，和风袭缙绅。\n自兹怜万物，同入发生辰。",
        "dynasty": "唐",
        "collection_info": null
    },
    {
        "uuid": "4bcc9ee172f54eea95779678ea770216",
        "title": "弔北邙",
        "author": "曹松",
        "content": "山下望山上，夕阳看又曛。\n无人医白髮，少地着新坟。\n岁代殊相远，贤愚旋不分。\n东归聊一弔，乱木倚寒云。",
        "dynasty": "唐",
        "collection_info": null
    },
    {
        "uuid": "f159b6a4bd5d5f50fbbe9c2c65efb1d8",
        "title": "及第勅下宴中献座主杜侍郎",
        "author": "曹松",
        "content": "得召丘墙泪却频，若无公道也无因。\n门前送勅朱衣吏，席上衔杯碧落人。\n半夜笙歌教泥月，平明桃杏放烧春。\n南山虽有归溪路，争那酬恩未杀身。",
        "dynasty": "唐",
        "collection_info": null
    },
    {
        "uuid": "da8575d2c17cd0810e1043b5349a2bdd",
        "title": "梢云",
        "author": "曹松",
        "content": "殊质资灵贶，陵空发瑞云。\n梢梢含树影，郁郁动霞文。\n不比因风起，全非触石分。\n叶光闲泛滟，枝彩静氛氲。\n隐见心无宰，裴回庆自君。\n翻飞如可託，长愿在横汾。",
        "dynasty": "唐",
        "collection_info": null
    },
    {
        "uuid": "b3dc4b01221881029d0b0b1f3b7508f6",
        "title": "白角簟",
        "author": "曹松",
        "content": "角簟工夫已到头，夏来全占满床秋。\n若言保惜归华屋，秪合封题寄列侯。\n学卷晓冰长怕绽，解铺寒水不教流。\n蒲桃锦是潇湘底，曾得王孙价倍酬。",
        "dynasty": "唐",
        "collection_info": null
    },
    {
        "uuid": "d2a9992b8156275d4019d38c0be3d519",
        "title": "碧角簟",
        "author": "曹松",
        "content": "细皮重迭织霜纹，滑腻铺床胜锦茵。\n八尺碧天无点翳，一方青玉绝纤尘。\n蝇行只恐烟黏足，客卧混疑水浸身。\n五月不教炎气入，满堂秋色冷龙鳞。",
        "dynasty": "唐",
        "collection_info": null
    },
    {
        "uuid": "242a4042c59bc2f4faffe75bbe7df08c",
        "title": "滕王阁春日晚望",
        "author": "曹松",
        "content": "凌春帝子阁，偶眺日移西。\n浪势平花坞，帆阴上柳堤。",
        "dynasty": "唐",
        "collection_info": null
    },
    {
        "uuid": "93f0133742862b5d7f4dbb3ce0bc6670",
        "title": "句",
        "author": "曹松",
        "content": "追游若遇三清乐，行从应妨一日春。\n石脉水流泉滴沙，鬼灯然点松柏花。\n鹿眠荒圃寒芜白，鸦噪残阳败叶飞。\n华岳影寒清露掌，海门风急白潮头。",
        "dynasty": "唐",
        "collection_info": null
    },
    {
        "uuid": "76fc3b2aa18be0551f25c56e26fbcfda",
        "title": "颂鲁",
        "author": "苏拯",
        "content": "天推鲁仲尼，周游布典坟。\n游遍七十国，不令遇一君。\n一国如一遇，单车不转轮。\n良由至化力，为国不为身。\n礼乐行未足，邅迴厄于陈。\n礼乐今有余，衮旒当圣人。\n伤哉绝粮议，千载误云云。",
        "dynasty": "唐",
        "collection_info": null
    },
    {
        "uuid": "9462883d50ecc18b69cd5616b0d0f964",
        "title": "医人",
        "author": "苏拯",
        "content": "古人医在心，心正药自真。\n今人医在手，手滥药不神。\n我愿天地鑪，多衔扁鹊身。\n遍行君臣药，先从冻馁均。\n自然六合内，少闻贫病人。",
        "dynasty": "唐",
        "collection_info": null
    },
    {
        "uuid": "3612d608ddf5e536af6dac82bd1ffa4a",
        "title": "西施",
        "author": "苏拯",
        "content": "吴王从骄佚，天产西施出。\n岂徒伐一人，所希救羣物。\n良由上天意，恶盈戒奢侈。\n不独破吴国，不独生越水。\n在周名襃姒，在纣名妲己。\n变化本多涂，生杀亦如此。\n君王政不修，立地生西子。",
        "dynasty": "唐",
        "collection_info": null
    },
    {
        "uuid": "70fd508168534d8ecfbf52c1d9d44328",
        "title": "金谷园",
        "author": "苏拯",
        "content": "积金累作山，山高小于址。\n栽花比绿珠，花落还相似。\n徒有敌国富，不能买东市。\n徒有绝世容，不能楼上死。\n秪此上高楼，何如在平地。",
        "dynasty": "唐",
        "collection_info": null
    },
    {
        "uuid": "a26d6384d44fe9c313bd801d7a5d1907",
        "title": "巫山",
        "author": "苏拯",
        "content": "昔时亦云雨，今时亦云雨。\n自是荒淫多，梦得巫山女。\n从来圣明君，可听妖魅语。\n只今峰上云，徒自生容与。",
        "dynasty": "唐",
        "collection_info": null
    },
    {
        "uuid": "ba2e069cfce67b2f04830586c06360ae",
        "title": "贾客",
        "author": "苏拯",
        "content": "长帆挂短舟，所愿疾如箭。\n得丧一惊飘，生死无良贱。\n不谓天不佑，自是人苟患。\n尝言海利深，利深不如浅。",
        "dynasty": "唐",
        "collection_info": null
    },
    {
        "uuid": "5614ae06ca694a01e6cdd250fd909cc4",
        "title": "狡兔行",
        "author": "苏拯",
        "content": "秋来无骨肥，鹰犬遍原野。\n草中三穴无处藏，何况平田无穴者。",
        "dynasty": "唐",
        "collection_info": null
    },
    {
        "uuid": "f86f5b4a93a050acc3f64609f914fffd",
        "title": "长城",
        "author": "苏拯",
        "content": "嬴氏设防胡，烝沙筑冤垒。\n蒙公取勋名，岂算生民死。\n运畚力不禁，碎身砂碛裏。\n黔黎欲半空，长城舂未已。\n皇天潜鼓怒，力化一女子。\n遂使万雉崩，不尽数行泪。\n自古进身者，本非陷物致。\n当时文德修，不到三世地。",
        "dynasty": "唐",
        "collection_info": null
    },
    {
        "uuid": "e8e545acea8ea02b0ccfcd80a2fe59f2",
        "title": "织妇女",
        "author": "苏拯",
        "content": "伊余尽少女，一种饰螓首。\n徒能事机杼，与之作歌舞。\n歌舞片时间，黄金翻袖取。\n秪看舞者乐，岂念织者苦。\n感此尝忆古人言，一妇不织天下寒。",
        "dynasty": "唐",
        "collection_info": null
    },
    {
        "uuid": "053227854c0b7ca5b472e50946e2a3c3",
        "title": "古塞下",
        "author": "苏拯",
        "content": "百战已休兵，寒云愁未歇。\n血染长城沙，马踏征人骨。\n早得用蛾眉，免陷边戍卒。\n始知髦头星，不在弯弓没。",
        "dynasty": "唐",
        "collection_info": null
    },
    {
        "uuid": "4d1bec6c56ee6d0fa4e0218c15636c6d",
        "title": "水旱祷",
        "author": "苏拯",
        "content": "祷祈勿告天，酒浆勿浇地。\n阴阳和也无妖气，阴阳愆期乃人致。\n病生心腹不自医，古屋澄潭何神祟。",
        "dynasty": "唐",
        "collection_info": null
    },
    {
        "uuid": "81b0f3e81e33efb1a3d910dca7848d5d",
        "title": "邹律",
        "author": "苏拯",
        "content": "邹律暖燕谷，青史徒编录。\n人心不变迁，空吹闲草木。\n世患有三惑，尔律莫能抑。\n边苦有长征，尔律莫能息。\n斯术未济时，斯律亦何益。\n争如至公一开口，吹起贤良霸邦国。",
        "dynasty": "唐",
        "collection_info": null
    },
    {
        "uuid": "79a7db6db54a9bd2c0cc8cd885e48a2f",
        "title": "蜘蛛谕",
        "author": "苏拯",
        "content": "春蚕吐出丝，济世功不绝。\n蜘蛛吐出丝，飞虫成聚血。\n蚕丝何专利，尔丝何专孽。\n映日张网罗，遮天亦何别。\n傥居要地门，害物可堪说。\n网成虽福己，网败还祸尔。\n小人与君子，利害一如此。",
        "dynasty": "唐",
        "collection_info": null
    },
    {
        "uuid": "0f48a22bbb10ae7b64e3163f6a042267",
        "title": "猎犬行",
        "author": "苏拯",
        "content": "猎犬未成行，狐兔无奈何。\n猎犬今盈羣，狐兔依旧多。\n自尔初跳跃，人言多拏躩。\n常指天外狼，立可口中嚼。\n骨长毛衣重，烧残烟草薄。\n狡兔何曾擒，时把家鸡捉。\n食尽者饭翻，增养者恶壮。\n可嗟猎犬壮復壮，不堪兔绝良弓丧。",
        "dynasty": "唐",
        "collection_info": null
    },
    {
        "uuid": "13c3de4b4db74432e290fd1b2174fbfb",
        "title": "断火谣",
        "author": "苏拯",
        "content": "谁谓之推贤，于世何功果。\n绝尔晋侯交，禁我唐虞火。\n国闭檀榆烟，大礼成隳堕。\n暗室枯槁饭，冷面相看坐。\n阳昇既非佑，阴伏若为佐。\n焉冻羣生腹，将止天下祸。\n但究冤滥刑，天道无不可。\n鄙哉前朝翊赞臣，吁谟之规何琐琐。",
        "dynasty": "唐",
        "collection_info": null
    },
    {
        "uuid": "16c669c89ced629f93fdd65e8c192e42",
        "title": "思妇吟",
        "author": "苏拯",
        "content": "秋风雁又归，边信一何早。\n揽衣出门望，落叶满长道。\n一从秉箕箒，十载孤怀抱。\n可堪日日醉宠荣，不说思君令人老。",
        "dynasty": "唐",
        "collection_info": null
    },
    {
        "uuid": "d5846a851a69a0d5c9fa020c4785df94",
        "title": "雉兔者",
        "author": "苏拯",
        "content": "所猎一何酷，终年耗林麓。\n飞走如未空，贪残岂知足。\n尝闻猎书史，可以鉴荣辱。\n尝闻猎贤良，可以霸邦国。\n如何纵网罗，空成肥骨肉。\n和济俱不闻，曷所禳颠覆。\n谁能为扣天地鑪，铸此伤生其可乎。",
        "dynasty": "唐",
        "collection_info": null
    },
    {
        "uuid": "3effb9beeb1a7c0d5c71bf1c5dc4cf12",
        "title": "药草",
        "author": "苏拯",
        "content": "天子恤疲瘵，坤灵奉其职。\n年年济世功，贵贱相兼植。\n因产众草中，所希采者识。\n一枝当若神，千金亦何直。\n生草不生药，无以彰土德。\n生药不生草，无以彰奇特。\n国忠在臣贤，民患凭药力。\n灵草犹如此，贤人岂多得。",
        "dynasty": "唐",
        "collection_info": null
    },
    {
        "uuid": "2b583a23ae93f47ac66b3279c2fd3ded",
        "title": "凡草诫",
        "author": "苏拯",
        "content": "野草凡不凡，亦应生和出。\n鉏夫耘药栏，根不留其一。\n良由本芜秽，着地成弃物。\n人生行不修，何门可容膝。\n不唯不尔容，得无凡草嫉。\n贤愚偃仰间，鉴之宜日日。",
        "dynasty": "唐",
        "collection_info": null
    },
    {
        "uuid": "a7c80c8904c498cd4f78efac2b396458",
        "title": "明禁忌",
        "author": "苏拯",
        "content": "阴阳家有书，卜筑多禁忌。\n土中若有神，穴处何无祟。\n我识先贤意，本诫骄侈地。\n恣欲剏楼台，率情染朱翠。\n四面兴土功，四时妨农事。\n可以没凶灾，四隅通一二。\n一年省修营，万民停困踬。\n动若契于理，福匪神之遗。\n动若越于常，祸乃身之致。\n神在虚无间，土中非神位。",
        "dynasty": "唐",
        "collection_info": null
    },
    {
        "uuid": "da44ca89c5ad336c0cea8339e9d6f81d",
        "title": "伤彩饰",
        "author": "苏拯",
        "content": "朝见亦光彩，暮见亦光彩。\n一旦风雨飘，十分无一在。\n尔形才似削，尔貌不如昨。\n本为是凡姿，谁教染丹雘。\n虚饰片时间，天意以为恶。\n物假犹如此，人假争堪作。",
        "dynasty": "唐",
        "collection_info": null
    },
    {
        "uuid": "853ad66c81cb8edcde9c317a4e288e50",
        "title": "世迷",
        "author": "苏拯",
        "content": "乌兔日夜行，与人运枯荣。\n为善不常缺，为恶不常盈。\n天道无阿党，人心自覆倾。\n所以多迁变，宁合天地情。\n我愿造化手，莫放狐兔走。\n恣海产珍奇，纵地生花柳。\n美者一齐美，丑者一齐丑。\n民心归大朴，战争亦何有。",
        "dynasty": "唐",
        "collection_info": null
    },
    {
        "uuid": "4843d1c7c41ca3c44076d246de72423a",
        "title": "鸱枭",
        "author": "苏拯",
        "content": "为害未为害，其如汚物类。\n斯言之一玷，流传极天地。\n良木不得栖，清波不得戏。\n曾戏水堪疑，曾栖树终弃。\n天不歼尔族，与夫恶相济。\n地若默尔声，与夫妖为讳。\n一时怀害心，千古不能替。\n伤哉丑行人，兹禽亦为譬。",
        "dynasty": "唐",
        "collection_info": null
    },
    {
        "uuid": "6a688fc00ea071b262f1279ff9e5a1cf",
        "title": "山中道者",
        "author": "苏拯",
        "content": "筇杖六尺许，坐石流泉所。\n举头看古松，似对仙鹤语。\n是时天气清，四迥无尘侣。\n顾我笑相迎，知有丹砂异。",
        "dynasty": "唐",
        "collection_info": null
    },
    {
        "uuid": "4c6e09eb32e9ab0a77b034b9cd49c1fb",
        "title": "渔人",
        "author": "苏拯",
        "content": "垂竿朝与暮，披簑卧横楫。\n不问清平时，自乐沧波业。\n长畏不得闲，几度避游畋。\n当笑钓台上，逃名名却传。",
        "dynasty": "唐",
        "collection_info": null
    },
    {
        "uuid": "29d41003bf555904ee276a05a257601d",
        "title": "闻猨",
        "author": "苏拯",
        "content": "秋风飒飒猨声起，客恨猨哀一相似。\n漫向孤危惊客心，何曾解入笙歌耳。",
        "dynasty": "唐",
        "collection_info": null
    },
    {
        "uuid": "13a27d9df00b6580dc0a9d592d6faeeb",
        "title": "经马嵬坡",
        "author": "苏拯",
        "content": "一从杀贵妃，春来花无意。\n此地纵千年，土香犹破鼻。\n宠既出常理，辱岂同常死。\n一等异于众，倾覆皆如此。",
        "dynasty": "唐",
        "collection_info": null
    },
    {
        "uuid": "1fc174857f6043d51e73ad2abce195d8",
        "title": "经鹤台",
        "author": "苏拯",
        "content": "筑台非谓贤，独聚乘轩鹤。\n六马不能驭，九皋欲何託。\n一旦敌兵来，万民同陨濩。\n如何警露禽，不似衔环雀。\n一物欲误时，众类皆成恶。\n至今台基上，飞鸟不至泊。",
        "dynasty": "唐",
        "collection_info": null
    },
    {
        "uuid": "cc052987907b7a59dc1be434737fdfcb",
        "title": "寄远",
        "author": "苏拯",
        "content": "游子虽惜别，一去何时见。\n飞鸟犹恋巢，万里亦何远。\n妾愿化为霜，日日下河梁。\n若能侵鬓色，先染薄情郎。",
        "dynasty": "唐",
        "collection_info": null
    },
    {
        "uuid": "77b5208753dc1babc02bec4cbb96d706",
        "title": "芭蕉",
        "author": "路德延",
        "content": "一种灵苗异，天然体性虚。\n叶如斜界纸，心似倒抽书。",
        "dynasty": "唐",
        "collection_info": null
    },
    {
        "uuid": "8f237c88323e17b4cc5dc4a5b99cbbec",
        "title": "感旧诗",
        "author": "路德延",
        "content": "初骑竹马咏芭蕉，尝忝名卿诵满朝。\n五字便容趋绛帐，一枝寻许折丹霄。\n岂知流落萍蓬远，不觉推迁岁月遥。\n国境未安身未立，至今颜巷守箪瓢。",
        "dynasty": "唐",
        "collection_info": null
    },
    {
        "uuid": "28d89d7e02993e5506a4e1d0350575fc",
        "title": "小儿诗",
        "author": "路德延",
        "content": "情态任天然，桃红两颊鲜。\n乍行人共看，初语客多怜。\n臂膊肥如瓠，肌肤软胜绵。\n长头纔覆额，分角渐垂肩。\n散诞无尘虑，逍遥占地仙。\n排衙朱阁上，喝道画堂前。\n合调歌杨柳，齐声踏采莲。\n走堤行细雨，奔巷趁轻烟。\n嫩竹乘为马，新蒲折作鞭。\n莺雏金旋繫，猫自綵丝牵。\n拥鹤归晴岛，驱鹅入暖泉。\n杨花争弄雪，榆叶共收钱。\n锡镜当胸挂，银珠对耳悬。\n头依苍鹘裹，袖学柘枝揎。\n酒殢丹砂暖，茶催小玉煎。\n频邀筹箸挣，时乞绣鍼穿。\n宝箧拏红豆，妆奁拾翠钿。\n戏袍披按褥，劣帽戴靴毡。\n展画趍三圣，开屏笑七贤。\n贮怀青杏小，垂额绿荷圆。\n惊滴霑罗泪，娇流汚锦涎。\n倦书饶娅姹，憎药巧迁延。\n弄帐鸾绡映，藏衾凤绮缠。\n指敲迎使鼓，筋拨赛神弦。\n帘拂鱼钩动，筝推雁柱偏。\n碁图添路画，笛管欠声镌。\n恼客初酣睡，惊僧半入禅。\n寻蛛穷屋瓦，探雀遍楼椽。\n抛果忙开口，藏钩乱出拳。\n夜分围榾柮，朝聚打秋韆。\n折竹装泥燕，添丝放纸鸢。\n互夸轮水碓，相教放风旋。\n旗小裁红绢，书幽截碧笺。\n远铺张鸽网，低控射蝇弦。\n詀语时时道，谣歌处处传。\n匿牕眉乍曲，遮路臂相连。\n鬬草当春径，争毬出晚田。\n柳傍慵独坐，花底困横眠。\n等鹊前篱畔，听蛩伏砌边。\n傍枝粘舞蝶，隈树捉鸣蝉。\n平岛夸趫上，层崖逞捷缘。\n嫩苔车迹小，深雪履痕全。\n竞指云生岫，齐呼月上天。\n蚁窠寻径斸，蜂穴遶阶填。\n樵唱迴深岭，牛歌下远川。\n垒柴为屋木，和土作盘筵。\n险砌高台石，危跳峻塔砖。\n忽升隣舍树，偷上后池船。\n项橐称师日，甘罗作相年。\n明时方任德，劝尔减狂颠。",
        "dynasty": "唐",
        "collection_info": null
    },
    {
        "uuid": "a869ef0074746c065238333550a51b00",
        "title": "句",
        "author": "路德延",
        "content": "不是上台知姓字，五花宾馆敢从容。",
        "dynasty": "唐",
        "collection_info": null
    },
    {
        "uuid": "54ac1639949c015c9b8ed9c7f986cc1b",
        "title": "及第后呈朝中知己",
        "author": "李旭",
        "content": "凌晨晓鼓奏嘉音，雷拥龙迎出陆沈。\n金榜高悬当玉阙，锦衣即着到家林。\n真珠每被尘泥陷，病鹤多遭蝼蚁侵。\n今日始知天有意，还教雪得一生心。",
        "dynasty": "唐",
        "collection_info": null
    },
    {
        "uuid": "a09a5509356ea433f91b22a03e6e6834",
        "title": "题惠严寺",
        "author": "崔庸",
        "content": "人莫嫌山小，僧还爱寺灵。\n殿高神气力，龙活客丹青。",
        "dynasty": "唐",
        "collection_info": null
    },
    {
        "uuid": "0d0e864a43de6401a8f30a15fa687a8d",
        "title": "经费拾遗旧隐",
        "author": "胡骈",
        "content": "林下茅斋已半倾，九华幽径少人行。\n不将冠劒为荣事，只向烟萝寄此生。\n松竹渐荒池上色，琴书徒立世间名。\n白杨风起秋山暮，时復哀猨啼一声。",
        "dynasty": "唐",
        "collection_info": null
    },
    {
        "uuid": "6e92812d311dcc67f34fdb2cee02ab6a",
        "title": "失题",
        "author": "周祚",
        "content": "莫道春花独照人，秋花未必怯青春。\n四时风雨没时节，共保松筠根底尘。",
        "dynasty": "唐",
        "collection_info": null
    },
    {
        "uuid": "ac7474824af7b15c1559a21093d4031d",
        "title": "蛱蝶行",
        "author": "卢频",
        "content": "东园宫草绿，上下飞相逐。\n君恩不禁春，昨夜花中宿。",
        "dynasty": "唐",
        "collection_info": null
    },
    {
        "uuid": "ab7379da1c13a865e43593986de51839",
        "title": "东西行",
        "author": "卢频",
        "content": "种荷玉盆裏，不及沟中水。\n养雉黄金笼，见草心先喜。",
        "dynasty": "唐",
        "collection_info": null
    },
    {
        "uuid": "8d59972270f57f4066d13eac767668b7",
        "title": "失题 一",
        "author": "卢频",
        "content": "春泪烂罗绮，泣声抽恨多。\n莫滴芙蓉池，愁伤连蔕荷。",
        "dynasty": "唐",
        "collection_info": null
    },
    {
        "uuid": "c9d3c8bd34bbf3fbe17c1325a71333f6",
        "title": "失题 二",
        "author": "卢频",
        "content": "一朵花叶飞，一枝花光彩。\n美人惜花心，但愿春长在。",
        "dynasty": "唐",
        "collection_info": null
    },
    {
        "uuid": "8527985180cb0a14700105694538c0c0",
        "title": "晚泊汉江渡",
        "author": "刘畋",
        "content": "末秋云木轻，莲折晚香清。\n雨下侵苔色，云凉出浪声。\n迭帆依岸尽，微照夹堤明。\n渡吏已头白，遥知客姓名。",
        "dynasty": "唐",
        "collection_info": null
    },
    {
        "uuid": "60327c533814bb8c26cc4cb380c1bfc1",
        "title": "句",
        "author": "刘畋",
        "content": "残阳来霁岫，独兴起沧洲。",
        "dynasty": "唐",
        "collection_info": null
    },
    {
        "uuid": "b66711f741f4650e2f1dd9f1baf1fcfe",
        "title": "游洞庭湖",
        "author": "裴说",
        "content": "楚云团翠八百里，澧兰吹香堕春水。\n白头渔子摇苍烟，鸂鶒眠沙晓惊起。\n沙头龙叟夜叹忧，铁笛未响春风羞。\n露寒紫藟结新愁，城角泣断关河秋。\n谪仙欲识雷斧手，刬却古今愁共丑。\n鲸游碧落杳无踪，作诗三叹君知否。\n瀛洲一棹何时还，满江宫锦看湖山。",
        "dynasty": "唐",
        "collection_info": null
    },
    {
        "uuid": "25efd5ca96a8ee1d12409f15e2c8b0c4",
        "title": "怀素台歌",
        "author": "裴说",
        "content": "我呼古人名，鬼神侧耳听。\n杜甫李白与怀素，文星酒星草书星。\n永州东郭有奇怪，笔冢墨池遗迹在。\n笔冢低低高如山，墨池浅浅深如海。\n我来恨不已，争得青天化为一张纸。\n高声唤起怀素书，搦管研朱点湘水。\n欲归家，重叹嗟。\n眼前有三箇字，枯树槎，乌梢蛇，墨老鵶。",
        "dynasty": "唐",
        "collection_info": null
    },
    {
        "uuid": "e554fb5f584fc7157938aaf146eec982",
        "title": "闻砧",
        "author": "裴说",
        "content": "深闺乍冷鑑开箧，玉筯微微湿红颊。\n一阵霜风杀柳条，浓烟半夜成黄叶。\n垂垂白练明如雪，独下闲阶转凄切。\n祗知抱杵捣秋砧，不觉高楼已无月。\n时闻寒雁声相唤，纱窓只有灯相伴。\n几展齐纨又懒裁，离肠恐逐金刀断。\n细想仪形执牙尺，回刀剪破澄江色。\n愁捻银鍼信手缝，惆怅无人试宽窄。\n时时举袖匀红泪，红笺谩有千行字。\n书中不尽心中事，一片慇懃寄边使。",
        "dynasty": "唐",
        "collection_info": null
    },
    {
        "uuid": "9b133447aeb49fd12847b8f1eb94f2fb",
        "title": "春早寄华下同人",
        "author": "裴说",
        "content": "正是花时节，思君寝復兴。\n市沽终不醉，春梦亦无凭。\n岳面悬青雨，河心走浊冰。\n东门一条路，离恨镇相仍。",
        "dynasty": "唐",
        "collection_info": null
    },
    {
        "uuid": "d841543f8919587634c90564f8985b91",
        "title": "赠衡山令",
        "author": "裴说",
        "content": "君吟十二载，辛苦必能官。\n造化犹难隐，生灵岂易谩。\n猿跳高岳静，鱼摆大江宽。\n与我为同道，相留夜话阑。",
        "dynasty": "唐",
        "collection_info": null
    },
    {
        "uuid": "893785909c1a4d904dc0b9005cf9ebc3",
        "title": "南中县令",
        "author": "裴说",
        "content": "寂寥虽下邑，良宰有清威。\n苦节长如病，为官岂肯肥。\n山多村地狭，水浅客舟稀。\n上国搜贤急，陶公早晚归。",
        "dynasty": "唐",
        "collection_info": null
    },
    {
        "uuid": "133b2f2def75d77befb509d36665b103",
        "title": "寄曹松",
        "author": "裴说",
        "content": "莫怪苦吟迟，诗成鬓亦丝。\n鬓丝犹可染，诗病却难医。\n山暝云横处，星沈月侧时。\n冥搜不可得，一句至公知。",
        "dynasty": "唐",
        "collection_info": null
    },
    {
        "uuid": "e6240dc937e58abc76e00b951c78b94f",
        "title": "赠宾贡",
        "author": "裴说",
        "content": "惟君怀至业，万里信悠悠。\n路向东[溟]出，枝来北阙求。\n家无一夜梦，帆挂隔年秋。\n鬓髮争禁得，孤舟往復愁。",
        "dynasty": "唐",
        "collection_info": null
    },
    {
        "uuid": "ccb5e0211da24c67540081588e1ab40c",
        "title": "汉南邮亭",
        "author": "裴说",
        "content": "高阁水风清，开门日送迎。\n帆张独鸟起，乐奏大鱼惊。\n骤雨拖山过，微风拂面生。\n闲吟虽得句，留此谢多情。",
        "dynasty": "唐",
        "collection_info": null
    },
    {
        "uuid": "bec66a3b6f434fbf4bd1994b8d897760",
        "title": "棋",
        "author": "裴说",
        "content": "十九条平路，言平又崄巇。\n人心无算处，国手有输时。\n势逈流星远，声干下雹迟。\n临轩才一局，寒日又西垂。",
        "dynasty": "唐",
        "collection_info": null
    },
    {
        "uuid": "8d2b5e86a098c239224258105bc838d4",
        "title": "夏日即事",
        "author": "裴说",
        "content": "僻居门巷静，竟日坐阶墀。\n鹊喜虽传信，蛩吟不见诗。\n笋抽通旧竹，梅落立闲枝。\n此际无尘挠，僧来称所宜。",
        "dynasty": "唐",
        "collection_info": null
    },
    {
        "uuid": "6e3429f4bf19ac9dd53d7888e75a2c98",
        "title": "送人宰邑",
        "author": "裴说",
        "content": "官小任还重，命官难偶然。\n皇恩轻一邑，赤子病三年。\n瘦马稀飡粟，羸童不识钱。\n如君清苦节，到处有人传。",
        "dynasty": "唐",
        "collection_info": null
    },
    {
        "uuid": "82cfed69c3c1c3553336e61bb4251042",
        "title": "春暖送人下第",
        "author": "裴说",
        "content": "相送短亭前，知君愚復贤。\n事多凭夜梦，老为待明年。\n春树添山脊，晴云学晓烟。\n雄文有公道，此别莫澘然。",
        "dynasty": "唐",
        "collection_info": null
    },
    {
        "uuid": "b8f7fc10d4f857a385a3ee78f9b7b685",
        "title": "湖外送何崇入阁",
        "author": "裴说",
        "content": "因诗相识久，忽此告临途。\n便是有船发，也须容市沽。\n精吟五箇字，稳泛两重湖。\n长短逢公道，清名振帝都。",
        "dynasty": "唐",
        "collection_info": null
    },
    {
        "uuid": "92e424f7ad5308c38590e6def926fdcf",
        "title": "送进士苏瞻乱后出家",
        "author": "裴说",
        "content": "因乱事空王，孤心亦不伤。\n梵僧为骨肉，柏寺作家乡。\n眼闭千行泪，头梳一把霜。\n诗书不得力，谁与问苍苍。",
        "dynasty": "唐",
        "collection_info": null
    },
    {
        "uuid": "ab2180d42ab7b5721ce5882f1ceb4da1",
        "title": "秋日送河北从事",
        "author": "裴说",
        "content": "北风沙漠地，吾子远从军。\n官路虽非远，诗名要且闻。\n蝉悲欲落日，鵰下拟阴云。\n此去难相恋，前山掺袂分。",
        "dynasty": "唐",
        "collection_info": null
    },
    {
        "uuid": "6cee385bf6bda85ed514c8c6815d921e",
        "title": "喜友人再面",
        "author": "裴说",
        "content": "一别几寒暄，迢迢隔塞垣。\n相思长有事，及见却无言。\n静坐将茶试，闲书把叶翻。\n依依又留宿，圆月上东轩。",
        "dynasty": "唐",
        "collection_info": null
    },
    {
        "uuid": "e435003c4548ddad59fb49e979ad3dd4",
        "title": "对雪",
        "author": "裴说",
        "content": "大片向空舞，出门肌骨寒。\n路岐平即易，沟壑满应难。\n兔穴归时失，禽枝宿处干。\n豪家宁肯厌，五月画图看。",
        "dynasty": "唐",
        "collection_info": null
    },
    {
        "uuid": "fbd61dbc23924e65c98fc8640a1ec347",
        "title": "冬日后作",
        "author": "裴说",
        "content": "寂寞掩荆扉，昏昏坐欲痴。\n事无前定处，愁有併来时。\n日影纔添线，鬓根已半丝。\n明庭正公道，应许苦心诗。",
        "dynasty": "唐",
        "collection_info": null
    },
    {
        "uuid": "2bfbd4faec640f0681f9b2fa71535942",
        "title": "冬日作",
        "author": "裴说",
        "content": "粝食拥败絮，苦吟吟过冬。\n稍寒人却健，太饱事多慵。\n树老生烟薄，墙阴贮雪重。\n安能只如此，公道会相容。",
        "dynasty": "唐",
        "collection_info": null
    },
    {
        "uuid": "5db00a275069aea4fe7f8bce603ec6e3",
        "title": "中秋月",
        "author": "裴说",
        "content": "一岁几盈亏，当轩重此期。\n幸无偏照处，刚有不明时。\n色静云归早，光寒鹤睡迟。\n相看吟未足，皎皎下疎篱。",
        "dynasty": "唐",
        "collection_info": null
    },
    {
        "uuid": "6b013ee51889576742eacd74d532523e",
        "title": "塞上曲",
        "author": "裴说",
        "content": "极目望空阔，马羸程又赊。\n月生方见树，风定始无沙。\n楚水辞鱼窟，燕山到雁家。\n如斯名利役，争不老天涯。",
        "dynasty": "唐",
        "collection_info": null
    },
    {
        "uuid": "4e3faf507db69185a7493a573a5a810d",
        "title": "终南山",
        "author": "裴说",
        "content": "九衢南面色，苍翠绝纤尘。\n寸步有闲处，百年无到人。\n禁林寒对望，太华净相邻。\n谁与羣峰并，祥云瑞露频。",
        "dynasty": "唐",
        "collection_info": null
    },
    {
        "uuid": "d8f0517275997f7f7fbe117497c692fc",
        "title": "访道士",
        "author": "裴说",
        "content": "高冈微雨后，木脱草堂新。\n惟有疎慵者，来看淡薄人。\n竹牙生碍路，松子落敲巾。\n麤得玄中趣，当期宿话频。",
        "dynasty": "唐",
        "collection_info": null
    },
    {
        "uuid": "fa662efff60a34ee9a7ba297ae918dcc",
        "title": "道林寺",
        "author": "裴说",
        "content": "独立凭危阑，高低落照间。\n寺分一派水，僧锁半房山。\n对面浮世隔，垂帘到老闲。\n烟云与尘土，寸步不相关。",
        "dynasty": "唐",
        "collection_info": null
    },
    {
        "uuid": "4a1297525fac8a2fbbe79de33574af46",
        "title": "般若寺",
        "author": "裴说",
        "content": "南岳古般若，自来天下知。\n翠笼无价寺，光射有名诗。\n一水涌兽迹，五峰排凤仪。\n高僧引闲步，昼出夕阳归。",
        "dynasty": "唐",
        "collection_info": null
    },
    {
        "uuid": "8b9536e4f2a70981bb87a46bf750ccc6",
        "title": "兜率寺",
        "author": "裴说",
        "content": "一片无尘地，高连梦泽南。\n僧居跨鸟道，佛影照鱼潭。\n朽枿云斜映，平芜日半涵。\n行行不得住，回首望烟岚。",
        "dynasty": "唐",
        "collection_info": null
    },
    {
        "uuid": "518427d362308d1941e608003b6e7a41",
        "title": "鹿门寺",
        "author": "裴说",
        "content": "鹿门山上寺，突兀尽无尘。\n到此修行者，应非取次人。\n鸟过惊石磬，日出碍金身。\n何计生烦恼，虚空是四邻。",
        "dynasty": "唐",
        "collection_info": null
    },
    {
        "uuid": "82daaf97ad3cb4ac90cf5dc8ea61ed28",
        "title": "题岳州僧舍",
        "author": "裴说",
        "content": "喜到重湖北，孤州横晚烟。\n鹭衔鱼入寺，鵶接饭随船。\n松桧君山逈，菰蒲梦泽连。\n与师吟论处，秋水浸遥天。",
        "dynasty": "唐",
        "collection_info": null
    },
    {
        "uuid": "8b1053440ae8ffd4aff212c958780fa7",
        "title": "过洞庭湖",
        "author": "裴说",
        "content": "浪高风力大，挂席亦言迟。\n及到堪忧处，争如未济时。\n鱼龙侵莫测，雷雨动须疑。\n此际情无赖，何门寄所思。",
        "dynasty": "唐",
        "collection_info": null
    },
    {
        "uuid": "89884fbfeeb99c8078fba93e880942d7",
        "title": "旅行闻寇",
        "author": "裴说",
        "content": "动步忧多事，将行问四邻。\n深山不畏虎，当路却防人。\n豪富田园废，疲羸屋舍新。\n自惭为旅客，无计避烟尘。",
        "dynasty": "唐",
        "collection_info": null
    },
    {
        "uuid": "6026bc37be8a150230256d53469f762f",
        "title": "旅中作",
        "author": "裴说",
        "content": "妄动远抛山，其如馁与寒。\n投人言去易，开口说贫难。\n泽国云千片，湘江竹一竿。\n时明未忍别，犹待计穷看。",
        "dynasty": "唐",
        "collection_info": null
    },
    {
        "uuid": "5e663209e9f9f76df06104f990e25285",
        "title": "旅次衡阳",
        "author": "裴说",
        "content": "欲往几经年，今来意豁然。\n江风长借客，岳雨不因天。\n戏鹭飞轻雪，惊鸿呌乱烟。\n晚秋红藕裏，十宿寄渔船。",
        "dynasty": "唐",
        "collection_info": null
    },
    {
        "uuid": "0a3eab178a77559c2a3a67b14f7796cb",
        "title": "不出院僧",
        "author": "裴说",
        "content": "四远参寻徧，修行却不行。\n耳边无俗语，门外是前生。\n塔见移来影，钟闻过去声。\n一斋唯默坐，应笑我营营。",
        "dynasty": "唐",
        "collection_info": null
    },
    {
        "uuid": "3c2fe8d6c4681250b312c8f2bee1d362",
        "title": "湖外寄处宾上人",
        "author": "裴说",
        "content": "怪得意相亲，高携一轴新。\n能搜大雅句，不似小乘人。\n岳麓擎枯桧，潇湘吐白苹。\n他年遇同道，为我话风尘。",
        "dynasty": "唐",
        "collection_info": null
    },
    {
        "uuid": "cd34106ea5419b02050d46ddd7ff6784",
        "title": "寄贯休",
        "author": "裴说",
        "content": "忆昔与吾师，山中静论时。\n总无方是法，难得始为诗。\n冻犬眠干叶，饥禽啄病梨。\n他年白莲社，犹许重相期。",
        "dynasty": "唐",
        "collection_info": null
    },
    {
        "uuid": "dfc991034531a4be257ce749a6d685ab",
        "title": "寄僧尚颜",
        "author": "裴说",
        "content": "曾居五老峰，所得共谁同。\n才大天全与，吟精楚欲空。\n客来庭减日，鸟过竹生风。\n早晚摇轻拂，重归瀑布中。",
        "dynasty": "唐",
        "collection_info": null
    },
    {
        "uuid": "1dd84d6960d3b5bbab7ddfe2961b2329",
        "title": "哭处默上人",
        "author": "裴说",
        "content": "凄凉繐幕下，香吐一灯分。\n鬬老输寒桧，留闲与白云。\n挈盂曾几度，传衲不教焚。\n泣罢重回首，暮山钟半闻。",
        "dynasty": "唐",
        "collection_info": null
    },
    {
        "uuid": "a4536df4b34f386d44f91c6ce9e56f17",
        "title": "庐山瀑布",
        "author": "裴说",
        "content": "静景凭高望，光分翠嶂开。\n崄飞千尺雪，寒扑一声雷。\n过去云衝断，旁来烧隔回。\n何当住峰下，终岁绝尘埃。",
        "dynasty": "唐",
        "collection_info": null
    },
    {
        "uuid": "c4f38a4c0b82e0ebb49ef425b1b27d6c",
        "title": "华山上方",
        "author": "裴说",
        "content": "独上上方上，立高聊称心。\n气衝云易黑，影落县多阴。\n有云草不死，无风松自吟。\n会当求大药，他日復追寻。",
        "dynasty": "唐",
        "collection_info": null
    },
    {
        "uuid": "090fe88a57a11ad29409bc38f0744bd9",
        "title": "咏鹦鹉",
        "author": "裴说",
        "content": "常贵西山鸟，衔恩在玉堂。\n语传明主意，衣拂美人香。\n缓步寻珠网，高飞上画梁。\n长安频道乐，何日从君王。",
        "dynasty": "唐",
        "collection_info": null
    },
    {
        "uuid": "dcb4f61a14701bca741e351b3a9bbfad",
        "title": "鹭鸶",
        "author": "裴说",
        "content": "秋江清浅时，鱼过亦频窥。\n却为分明极，翻成所得迟。\n浴偎红日色，栖压碧芦枝。\n会共鹓同侣，翱翔应可期。",
        "dynasty": "唐",
        "collection_info": null
    },
    {
        "uuid": "4ab1de16732c2020f4c2db2a8ca536e7",
        "title": "牡丹",
        "author": "裴说",
        "content": "数朵欲倾城，安同桃李荣。\n未尝贫处见，不似地中生。\n此物疑无价，当春独有名。\n游蜂与蝴蝶，来往自多情。",
        "dynasty": "唐",
        "collection_info": null
    },
    {
        "uuid": "2c19d2218ab8b1e62f29ae95e16702a8",
        "title": "见王贞白",
        "author": "裴说",
        "content": "共贺登科后，明宣入紫宸。\n又看重试榜，还见苦吟人。\n此得名浑别，归来话亦新。\n分明一枝桂，堪动楚江滨。",
        "dynasty": "唐",
        "collection_info": null
    },
    {
        "uuid": "7999e30b1e163d8c9a502e2fd82ba370",
        "title": "经杜工部坟",
        "author": "裴说",
        "content": "骚人久不出，安得国风清。\n拟掘孤坟破，重教大雅生。\n皇天高莫问，白酒恨难平。\n悒怏寒江上，谁人知此情。",
        "dynasty": "唐",
        "collection_info": null
    },
    {
        "uuid": "7cfc25256eb559976d6af977b3fbbf47",
        "title": "寄僧知干",
        "author": "裴说",
        "content": "貌高清入骨，帝里旧临坛。\n出语经相似，行心佛证安。",
        "dynasty": "唐",
        "collection_info": null
    },
    {
        "uuid": "56095e5d6b3fbfd74d047708f0be1e9d",
        "title": "乱中偷路入故乡",
        "author": "裴说",
        "content": "愁看贼火起诸烽，偷得余程怅望中。\n一国半为亡国烬，数城俱作古城空。",
        "dynasty": "唐",
        "collection_info": null
    },
    {
        "uuid": "8e420f7249e90069f6efaea479e8d55e",
        "title": "蔷薇",
        "author": "裴说",
        "content": "一架长条万朵春，嫩红深绿小窠匀。\n只应根下千年土，曾葬西川织锦人。",
        "dynasty": "唐",
        "collection_info": null
    },
    {
        "uuid": "109bff5e7594ccf82ffb3769f804f6b5",
        "title": "春日山中竹",
        "author": "裴说",
        "content": "数竿苍翠拟龙形，峭拔须教此地生。\n无限野花开不得，半山寒色与春争。",
        "dynasty": "唐",
        "collection_info": null
    },
    {
        "uuid": "039042f51d5ab555b90f9ef1df90645c",
        "title": "柳",
        "author": "裴说",
        "content": "高拂危楼低拂尘，灞桥攀折一何频。\n思量却是无情树，不解迎人只送人。",
        "dynasty": "唐",
        "collection_info": null
    },
    {
        "uuid": "4bc72a6adc812218c90d592ffc6f1ed3",
        "title": "岳阳兵火后题僧舍",
        "author": "裴说",
        "content": "十年兵火真多事，再到禅扉却破颜。\n唯有两般烧不得，洞庭湖水老僧闲。",
        "dynasty": "唐",
        "collection_info": null
    },
    {
        "uuid": "b65b1a528ee88dcd1631c18777365fad",
        "title": "句",
        "author": "裴说",
        "content": "读书贫裏乐，搜句静中忙。\n苦吟僧入定，得句将成功。\n是事精皆易，唯诗会却难。\n因携一家住，赢得半年吟。\n吟余潮入浦，坐久烧移山。\n三年清似水，六月冷如冰。\n一通红锦重，三事紫罗轻。\n瘦肌寒带粟，病眼馁生花。\n避乱一生多，雪留寒竹寺舍冷。\n风撼早梅城郭香，画毬轻蹴壶中地。\n綵索高飞掌上身。",
        "dynasty": "唐",
        "collection_info": null
    },
    {
        "uuid": "bb9a195aa159c647efedc96583b88fb0",
        "title": "赠唐山人",
        "author": "李洞",
        "content": "垂鬚长似髮，七十色如黳。\n醉眼青天小，吟情太华低。\n千年松绕屋，半夜雨连溪。\n邛蜀路无限，往来琴独携。",
        "dynasty": "唐",
        "collection_info": null
    },
    {
        "uuid": "a723833ee25add3d55a2ccc69ca65cd9",
        "title": "送云卿上人游安南",
        "author": "李洞",
        "content": "春往海南边，秋闻半夜蝉。\n鲸吞洗钵水，犀触点灯船。\n岛屿分诸国，星河共一天。\n长安却迴日，松偃旧房前。",
        "dynasty": "唐",
        "collection_info": null
    },
    {
        "uuid": "5d9d8e45653a7df4434ef20bc85d31cb",
        "title": "郑补阙山居",
        "author": "李洞",
        "content": "高节谏垣客，白云居静坊。\n马饥餐落叶，鹤病晒残阳。\n野雾昏朝烛，溪笺惹御香。\n相招倚蒲壁，论句夜何长。",
        "dynasty": "唐",
        "collection_info": null
    },
    {
        "uuid": "2c17c501a7bc8b32a48e2618839b7abe",
        "title": "送曹郎中南归时南中用军",
        "author": "李洞",
        "content": "桂水净和天，南归似谪仙。\n繫绦轻象笏，买布接蛮船。\n海气蒸鼙软，江风激箭偏。\n罢郎吟乱裏，帝远岂知贤。",
        "dynasty": "唐",
        "collection_info": null
    },
    {
        "uuid": "34f0010855ffffc6d5617a40131074d9",
        "title": "锦江陪兵部郑侍郎话诗着棊",
        "author": "李洞",
        "content": "落叶溅吟身，会棊云外人。\n海枯搜不尽，天定着长新。\n月上分题遍，钟残布子匀。\n忘餐二绝境，取意铸陶钧。",
        "dynasty": "唐",
        "collection_info": null
    },
    {
        "uuid": "300138a67e5438e733ac52fdf1a9bb38",
        "title": "中秋月",
        "author": "李洞",
        "content": "四十五秋宵，月分千里毫。\n冷沈中岳短，光溢太行高。\n不寐清人眼，移栖湿鹤毛。\n露华台上别，吟望十年劳。",
        "dynasty": "唐",
        "collection_info": null
    },
    {
        "uuid": "5e9fb8ab9a26e2daab2216cc722c40eb",
        "title": "送沈光赴福幕",
        "author": "李洞",
        "content": "泉齐岭鸟飞，雨熟荔枝肥。\n南斗看应近，北人来恐稀。\n潮浮廉使宴，珠照岛僧归。\n幕下逢迁拜，何官着茜衣。",
        "dynasty": "唐",
        "collection_info": null
    },
    {
        "uuid": "a065ecadf8b4e18d1455df931c166bbd",
        "title": "鄠郊山舍题赵处士林亭",
        "author": "李洞",
        "content": "圭峰秋后迭，乱叶落寒墟。\n四五百竿竹，二三千卷书。\n云深猿拾栗，雨霁蚁缘蔬。\n只隔门前水，如同万里余。",
        "dynasty": "唐",
        "collection_info": null
    },
    {
        "uuid": "a7654722d7d00c22bc37e4a499b2f5dd",
        "title": "赋得送贾岛谪长江",
        "author": "李洞",
        "content": "敲驴吟雪月，谪出国西门。\n行傍长江影，愁深汨水魂。\n笻携过竹寺，琴典在花村。\n饥拾山松子，谁知贾傅孙。",
        "dynasty": "唐",
        "collection_info": null
    },
    {
        "uuid": "6a02619cf7ff64d81db2eb363bf9144d",
        "title": "河阳道中",
        "author": "李洞",
        "content": "衝风仍蹑冻，提辔手频呵。\n得事应须早，愁人不在多。\n雪田平入塞，烟郭曲随河。\n飜忆江涛裏，船中睡盖蓑。",
        "dynasty": "唐",
        "collection_info": null
    },
    {
        "uuid": "3552fe603892b22130bbf3bf18f22900",
        "title": "送知己赴濮州",
        "author": "李洞",
        "content": "中路行僧谒，邮亭话海涛。\n劒摇林狖落，旗闪岳禽高。\n苔长空州狱，花开梦省曹。\n濮阳流政化，一半布风骚。",
        "dynasty": "唐",
        "collection_info": null
    },
    {
        "uuid": "84372caa9b583f800c832d3573db4f2f",
        "title": "送行脚僧",
        "author": "李洞",
        "content": "缾枕绕腰垂，出门何所之。\n毳衣霑雨重，椶笠看山欹。\n夜观入枯树，野眠逢断碑。\n邻房母泪下，相课别离词。",
        "dynasty": "唐",
        "collection_info": null
    },
    {
        "uuid": "177f15408d21d3540a715eba0ca80b47",
        "title": "龙州送人赴举",
        "author": "李洞",
        "content": "献策赴招携，行宫积翠西。\n挈囊秋卷重，转栈晚峰齐。\n踏月趋金阙，拂云看御题。\n飞鸣岂回顾，独鹤困江泥。",
        "dynasty": "唐",
        "collection_info": null
    },
    {
        "uuid": "2e9aac04d83ca10aa850ebd71cc97097",
        "title": "送安抚从兄夷偶中丞",
        "author": "李洞",
        "content": "奉诏向军前，朱袍暎雪鲜。\n河桥吹角冻，岳月卷旗圆。\n僧救焚经火，人修着钓船。\n六州安抚后，万户解衣眠。",
        "dynasty": "唐",
        "collection_info": null
    },
    {
        "uuid": "b087126ecca236c7813146e64e0492ea",
        "title": "送远上人",
        "author": "李洞",
        "content": "海岳两无边，去来都偶然。\n齿因吟后冷，心向静中圆。\n虫网花间井，鸿鸣雨后天。\n叶书归旧寺，应附载钟船。",
        "dynasty": "唐",
        "collection_info": null
    },
    {
        "uuid": "9f873d6db2a3e722a24eccb96523c7c9",
        "title": "宿凤翔天柱寺穷易玄上人房",
        "author": "李洞",
        "content": "天柱暮相逢，吟思天柱峰。\n墨研青露月，茶吸白云钟。\n卧语身黏藓，行禅顶拂松。\n探玄为一决，明日去临邛。",
        "dynasty": "唐",
        "collection_info": null
    },
    {
        "uuid": "a60b9d8b01c814b46ca3f0fc3c174f85",
        "title": "下第送张霞归觐江南",
        "author": "李洞",
        "content": "此道背于时，携归一轴诗。\n树沈孤鸟远，风逆蹇驴迟。\n草入吟房坏，潮衝钓石移。\n恐伤欢觐意，半路摘愁髭。",
        "dynasty": "唐",
        "collection_info": null
    },
    {
        "uuid": "364c454a3b7109746d94061103b0fb00",
        "title": "送人之天台",
        "author": "李洞",
        "content": "行李一枝藤，云边晓扣冰。\n丹经如不谬，白髮亦何能。\n浅井仙人镜，明珠海客灯。\n乃知真隐者，笑就汉廷徴。",
        "dynasty": "唐",
        "collection_info": null
    },
    {
        "uuid": "4c99682e57dfdbed49b12081db73101b",
        "title": "维摩畅林居",
        "author": "李洞",
        "content": "诸方游几腊，五夏五峰销。\n越讲迎骑象，蕃斋忏射鵰。\n冷筇和雪倚，朽栎带云烧。\n从此西林老，瞥然三万朝。",
        "dynasty": "唐",
        "collection_info": null
    },
    {
        "uuid": "f030294b579f357da0ccf5fcbde15602",
        "title": "送张乔下第归宣州",
        "author": "李洞",
        "content": "诗道世难通，归宁楚浪中。\n早程残岳月，夜泊隔淮钟。\n一镜随双鬓，全家老半峰。\n无成来往过，折尽谢亭松。",
        "dynasty": "唐",
        "collection_info": null
    },
    {
        "uuid": "561d97b8284f2213e964c13de133fd3f",
        "title": "送卢郎中赴金州",
        "author": "李洞",
        "content": "云明天岭高，刺郡辍仙曹。\n危栈窥猿顶，公庭埽鹤毛。\n出军青壁罅，话道白眉毫。\n远集歌谣客，州前泊几艘。",
        "dynasty": "唐",
        "collection_info": null
    },
    {
        "uuid": "cd76b7f258d0d7c1303cfbe0beefc1c3",
        "title": "江干即事",
        "author": "李洞",
        "content": "病卧四更后，愁闻报早衙。\n隔关沈水鸟，侵郭噪园鸦。\n吏瘦餐溪栢，身羸凭海槎。\n满朝吟五字，应不老烟霞。",
        "dynasty": "唐",
        "collection_info": null
    },
    {
        "uuid": "586b9b75c17e27f533dfa6237b3b25e8",
        "title": "寄贺郑常侍",
        "author": "李洞",
        "content": "山亦怀恩地，高禽尽下飞。\n吏穿霞片望，僧埽月棱归。\n省拜墀烟近，林居玉漏微。\n曾令驻锡话，聊用慰攀依。",
        "dynasty": "唐",
        "collection_info": null
    },
    {
        "uuid": "7095b7c02ea85f62adb1ba6dca2a8daf",
        "title": "登楼",
        "author": "李洞",
        "content": "川上值楼开，寒山四面来。\n竹吹人语远，峰碍鸟飞迴。\n生死别离陌，朝昏云雨堆。\n谁知独立意，溅泪落莓苔。",
        "dynasty": "唐",
        "collection_info": null
    },
    {
        "uuid": "0a00d2f18d874c55f0fba47d6c64d7f2",
        "title": "赠禅友",
        "author": "李洞",
        "content": "散花留内殿，宫女梦谈禅。\n树杪开楼锁，云中认岳莲。\n溪声过长耳，筇节出羸肩。\n飞句相招宿，多逢有月天。",
        "dynasty": "唐",
        "collection_info": null
    },
    {
        "uuid": "bfeb81a6a5d11d94195be6b834769d56",
        "title": "早春友人访别南归",
        "author": "李洞",
        "content": "南归来取别，穷巷坐青苔。\n一盏薄醨酒，数枝零落梅。\n潮生楚驿闭，星在越楼开。\n明日望君处，前临风月台。",
        "dynasty": "唐",
        "collection_info": null
    },
    {
        "uuid": "fb3fda980c3d2da05c8ff2c385d0a9f2",
        "title": "题云际寺",
        "author": "李洞",
        "content": "开门风雪顶，上彻困飞禽。\n猿戏青冥裏，人行紫阁阴。\n腊泉冰下出，夜磬月中寻。\n尽欲居岩室，如何不住心。",
        "dynasty": "唐",
        "collection_info": null
    },
    {
        "uuid": "adeb76322dc6910752816e58725d31dd",
        "title": "山寺老僧",
        "author": "李洞",
        "content": "云际众僧裏，独攒眉似愁。\n护茶高夏腊，爱火老春秋。\n海浪南曾病，河冰北苦游。\n归来诸弟子，白徧后生头。",
        "dynasty": "唐",
        "collection_info": null
    },
    {
        "uuid": "9aba533a8147ea6334b0095cf34a0ea3",
        "title": "同僧宿道者院",
        "author": "李洞",
        "content": "携文过水宿，拂席四廊尘。\n坠果敲楼瓦，高萤暎鹤身。\n点灯吹叶火，谈佛悟山人。\n尽有栖霞志，好谋三教邻。",
        "dynasty": "唐",
        "collection_info": null
    },
    {
        "uuid": "1cc78ac63a69cc328e154d77c895f149",
        "title": "古栢",
        "author": "李洞",
        "content": "手植知何代，年齐偃盖松。\n结根生别树，吹子落邻峰。\n古榦经龙嗅，高烟过雁衝。\n可佳繁叶尽，声不碍秋钟。",
        "dynasty": "唐",
        "collection_info": null
    },
    {
        "uuid": "3feb8168ccbf76b4eb923aa4bec8f03c",
        "title": "赠王凤二山人",
        "author": "李洞",
        "content": "山兄望鹤信，山弟听乌占。\n养药同开鼎，休棊各枕奁。\n相逢九江底，共到五峰尖。\n愿许为三友，羞将白髮挦。",
        "dynasty": "唐",
        "collection_info": null
    },
    {
        "uuid": "24a487820ef81825a56830f80e069473",
        "title": "避地冬夜与二三禅侣吟集茅斋",
        "author": "李洞",
        "content": "四海通禅客，搜吟会草亭。\n捻髭孤烛白，闭目众山青。\n松挂敲冰杖，垆温注月缾。\n独愁悬旧斾，笏冷立残星。",
        "dynasty": "唐",
        "collection_info": null
    },
    {
        "uuid": "55c08ff0646054db841a118b9d99b542",
        "title": "赠道微禅师",
        "author": "李洞",
        "content": "铜缾涩泻水，出碛蹑莲层。\n猛虎降低鼠，盘鵰望小蝇。\n通禅五天日，照祖几朝灯。\n短髮归林白，何妨剃未能。",
        "dynasty": "唐",
        "collection_info": null
    },
    {
        "uuid": "c4fbc29830115436c51b34c9cbbae893",
        "title": "弔草堂禅师",
        "author": "李洞",
        "content": "杖屦疑师在，房关四壁蛬。\n贮缾经腊水，响塔隔山钟。\n乳鸽沿苔井，斋猿散雪峰。\n如何不见性，倚徧寺前松。",
        "dynasty": "唐",
        "collection_info": null
    },
    {
        "uuid": "a25dc960cfd82a8f55ffb91cbca3555e",
        "title": "宿长安苏雍主簿厅",
        "author": "李洞",
        "content": "县对数峰云，官清主簿贫。\n听更池上鹤，伴值岳阳人。\n井锁煎茶水，厅关捣药尘。\n往来多屣步，同舍即诸邻。",
        "dynasty": "唐",
        "collection_info": null
    },
    {
        "uuid": "e1785f6038ec9f1cf59d5f65b3590519",
        "title": "秋宿润州刘处士江亭",
        "author": "李洞",
        "content": "北梦风吹断，江边处士亭。\n吟生万井月，见尽一天星。\n浪静鱼衝锁，窗高鹤听经。\n东西渺无际，世界半沧溟。",
        "dynasty": "唐",
        "collection_info": null
    },
    {
        "uuid": "cc010e6728aa6082b21cb9fed232065f",
        "title": "秋日曲江书事",
        "author": "李洞",
        "content": "门摇枯苇影，落日共鸥归。\n园近鹿来熟，江寒人到稀。\n片云穿塔过，枯叶入城飞。\n翻怕宾鸿至，无才动礼闱。",
        "dynasty": "唐",
        "collection_info": null
    },
    {
        "uuid": "650187bd7d88c7cb5a15b7daaa6e9465",
        "title": "秋宿经上人房",
        "author": "李洞",
        "content": "江房无叶落，松影带山高。\n满寺中秋月，孤窗入夜涛。\n旧真悬石壁，衰髮落铜刀。\n卧听晓耕者，与师知苦劳。",
        "dynasty": "唐",
        "collection_info": null
    },
    {
        "uuid": "8b65352f09781007b4bad96d7a6531f4",
        "title": "冬日题觉公牛头兰若",
        "author": "李洞",
        "content": "天寒高木静，一磬隔川闻。\n鼎水看山汲，台香埽雪焚。\n鹤归惟认剎，僧步不离云。\n石室开禅后，轮珠谢圣君。",
        "dynasty": "唐",
        "collection_info": null
    },
    {
        "uuid": "f7e355db207342e3ddd8856f97d8a503",
        "title": "送皇甫校书自蜀下峡归觐襄阳",
        "author": "李洞",
        "content": "蜀道波不竭，巢乌出浪痕。\n松阴盖巫峡，雨色彻荆门。\n宿寺青山尽，归林綵服翻。\n苦吟怀冻馁，为弔浩然魂。",
        "dynasty": "唐",
        "collection_info": null
    },
    {
        "uuid": "0d089a93522884e330ea3726fc0c25df",
        "title": "题西明寺攻文僧林復上人房",
        "author": "李洞",
        "content": "谁寄湘南信，阴窗砚起津。\n烧痕碑入集，海角寺留真。\n楼憩长空鸟，钟惊半阙人。\n御沟圆月会，似在草堂身。",
        "dynasty": "唐",
        "collection_info": null
    },
    {
        "uuid": "bac0294fcd0e1cc484bfe126261d7c02",
        "title": "寄翠微无可上人",
        "author": "李洞",
        "content": "远近众心归，居然占翠微。\n展经猿识字，听法虎知非。\n泉注城池梦，霞生侍卫衣。\n玄机不可学，何似总无机。",
        "dynasty": "唐",
        "collection_info": null
    },
    {
        "uuid": "ef45acee3597f17d16e7c669304f620f",
        "title": "喜鸾公自蜀归",
        "author": "李洞",
        "content": "禁院对生台，寻师到绿槐。\n寺高猿看讲，钟动鸟知斋。\n埽石月盈箒，滤泉花满筛。\n归来逢圣节，吟步上尧阶。",
        "dynasty": "唐",
        "collection_info": null
    },
    {
        "uuid": "b42dcbe91ec4cca92c542c1a07922af0",
        "title": "题新安国寺",
        "author": "李洞",
        "content": "佛亦遇艰难，重兴迭废坛。\n偃松枝旧折，画竹粉新干。\n开讲宫娃听，抛生禁鸟餐。\n钟声入帝梦，天竺化长安。",
        "dynasty": "唐",
        "collection_info": null
    },
    {
        "uuid": "96dd49a7e120974e66b990cc72666b09",
        "title": "蕃寇侵逼南归道中",
        "author": "李洞",
        "content": "云州三万骑，南走疾飞鹰。\n迴碛星低雁，孤城月伴僧。\n敲关通汉节，倾府守河冰。\n无处论边事，归溪夜结罾。",
        "dynasty": "唐",
        "collection_info": null
    },
    {
        "uuid": "a9aeed2e7561e4dd994831d2d958951d",
        "title": "送东宫贾正字之蜀",
        "author": "李洞",
        "content": "南朝献晋史，东蜀瞰巴楼。\n长栈怀宫树，疎峰露劒州。\n半空飞雪化，一道白云流。\n若次江边邑，宗诗为徧搜。",
        "dynasty": "唐",
        "collection_info": null
    },
    {
        "uuid": "74636643df13739c5d475c76001b3c8c",
        "title": "弔侯圭常侍",
        "author": "李洞",
        "content": "我重君能赋，君褒我解诗。\n三堂一拜遇，四海两心知。\n影挂僧挑烛，名传鹤拂碑。\n涪江弔孤冢，片月下峨嵋。",
        "dynasty": "唐",
        "collection_info": null
    },
    {
        "uuid": "a83fbf32c57e2c3f0b746bff9a052e58",
        "title": "颜上人房",
        "author": "李洞",
        "content": "御沟临岸行，远岫见云生。\n松下度三伏，磬中销五更。\n雨淋经阁白，日闪剃刀明。\n海畔终须去，烧灯老国清。",
        "dynasty": "唐",
        "collection_info": null
    },
    {
        "uuid": "a0757999572720ec1842a94c95f95676",
        "title": "题薛少府庄",
        "author": "李洞",
        "content": "何须凿井饮，门占古溪居。\n寂寞苔床卧，寒虚玉柄书。\n有期登白阁，又得赏红蕖。\n清浅蒲根水，时看鹭啄鱼。",
        "dynasty": "唐",
        "collection_info": null
    },
    {
        "uuid": "b9f190fbe607067939bff9b86d354ffc",
        "title": "寄太白隐者",
        "author": "李洞",
        "content": "开闢已来雪，为山长欠春。\n高遮辞碛雁，寒噤入川人。\n栈阁交冰柱，耕樵隔日轮。\n此中栖息者，不识两京尘。",
        "dynasty": "唐",
        "collection_info": null
    },
    {
        "uuid": "b6ad6503e4086ae6b869dc341da5e333",
        "title": "秋宿青龙禅阁",
        "author": "李洞",
        "content": "前山不可望，暮色渐沉规。\n日转须弥北，蟾来渤海西。\n风铃乱僧语，霜枿欠猿啼。\n阁外千家月，分明见裏迷。",
        "dynasty": "唐",
        "collection_info": null
    },
    {
        "uuid": "2a02712110eb12b1e55f2657f45e253c",
        "title": "登圭峰旧隐寄荐福栖白上人",
        "author": "李洞",
        "content": "返照塔轮边，残霖滴几悬。\n夜寒吟病甚，秋健讲声圆。\n粟穗干灯焰，苔根浊水泉。\n西峰埋藓石，秋月即师禅。",
        "dynasty": "唐",
        "collection_info": null
    },
    {
        "uuid": "70ea9d863bb12b9c830cdfd7370feca6",
        "title": "将之蜀别友人",
        "author": "李洞",
        "content": "嘉陵雨色青，澹别酌参苓。\n到蜀高诸岳，窥天合四溟。\n书来应隔雪，梦觉已无星。\n若遇多吟友，何妨勘竺经。",
        "dynasty": "唐",
        "collection_info": null
    },
    {
        "uuid": "edfa8cc30537f8a36dc0e22bfe3d63fb",
        "title": "弔膳曹从叔郎中",
        "author": "李洞",
        "content": "华省支残俸，寒蔬办祭稀。\n安坟对白阁，买石折朱衣。\n蜀客弹琴哭，江鸥入宅飞。\n帆吹佳句远，不独徧王畿。",
        "dynasty": "唐",
        "collection_info": null
    },
    {
        "uuid": "cd0f80a451686fbd699b068a578ebfd3",
        "title": "乱后龙州送郑郎中兼寄郑侍御",
        "author": "李洞",
        "content": "待车登迭嶂，经乱集鸰原。\n省坏兰终洁，台寒栢有根。\n县清江入峡，楼静雪连村。\n莫隐匡山社，机云受晋恩。",
        "dynasty": "唐",
        "collection_info": null
    },
    {
        "uuid": "3e60f0055288bc552d6eeff9565bf979",
        "title": "段秀才溪居送从弟游泾陇",
        "author": "李洞",
        "content": "抱疾寒溪卧，因循草木青。\n相留开夏蜜，辞去见秋萤。\n朔雪痕侵雍，边烽焰照泾。\n烟沈陇山色，西望涕交零。",
        "dynasty": "唐",
        "collection_info": null
    },
    {
        "uuid": "db15659eda56236753d90f60e99d1e4b",
        "title": "题刘相公光德里新构茅亭",
        "author": "李洞",
        "content": "野色迷亭晓，龙墀待押班。\n带涎移海木，兼雪写湖山。\n月白吟床冷，河清直印闲。\n唐封三万里，人偃翠微间。",
        "dynasty": "唐",
        "collection_info": null
    },
    {
        "uuid": "4613f492bd2242549812aa245d9298f8",
        "title": "江峡寇乱寄怀吟僧",
        "author": "李洞",
        "content": "半锡探寒流，别师猿鹤洲。\n二三更后雨，四十字边秋。\n立塞吟霞石，敲鼙看雪楼。\n扶亲何处隐，惊梦入嵩丘。",
        "dynasty": "唐",
        "collection_info": null
    },
    {
        "uuid": "e92e8315adadf1ca3e9e16ca87f52f3b",
        "title": "贺昭国从叔员外转本曹郎中",
        "author": "李洞",
        "content": "苔砌塔阴浓，朝回尚叫蛬。\n粟徴山县欠，官转水曹重。\n灯照楼中雨，书求海上峰。\n诗家无骤显，一一古人踪。",
        "dynasty": "唐",
        "collection_info": null
    },
    {
        "uuid": "e92ee9e115c55bbb193ae71c6108103b",
        "title": "赠宋校书",
        "author": "李洞",
        "content": "曾伴元戎猎，寒来梦北军。\n闲身不计日，病鹤放归[云]。\n石上铺碁势，船中赌酒分。\n长言买天姥，高卧谢人羣。",
        "dynasty": "唐",
        "collection_info": null
    },
    {
        "uuid": "62f2f9ca7b069144024d4d0e96d266b5",
        "title": "越公上人洛中归寄南孟家兄弟",
        "author": "李洞",
        "content": "洛下因归去，官西忆二龙。\n笠漫河岸雪，衣着虢城钟。\n睡鸭浮寒水，樵人出远峰。\n贺当化闾俗，护取草堂松。",
        "dynasty": "唐",
        "collection_info": null
    },
    {
        "uuid": "36171d248ebaa80fac34f6a3a0524535",
        "title": "龙州送裴秀才",
        "author": "李洞",
        "content": "违拜斾旗前，松阴路半千。\n楼衝高雪会，驿闭乱云眠。\n牓挂临江省，名题赴宅筵。\n人求新蜀赋，应贵浣花笺。",
        "dynasty": "唐",
        "collection_info": null
    },
    {
        "uuid": "0e79f709b99dda50a7b0bf739d831b24",
        "title": "题慈恩友人房",
        "author": "李洞",
        "content": "贾生耽此寺，胜事入诗多。\n鹤宿星千树，僧归烧一坡。\n塔棱垂雪水，江色暎茶锅。\n长久堪栖息，休言忆镜波。",
        "dynasty": "唐",
        "collection_info": null
    },
    {
        "uuid": "3e1dec81ac9a92ea1de104558a838445",
        "title": "寄窦禅山薛秀才",
        "author": "李洞",
        "content": "窦岭吟招隐，新诗满集贤。\n白衫春絮暖，红纸夏云鲜。\n琴缠江丝细，棊分海石圆。\n因知醉公子，虚写世人传。",
        "dynasty": "唐",
        "collection_info": null
    },
    {
        "uuid": "0e5f31a5bc01aa43c2ed90793f32a09d",
        "title": "西蜀与崔先生话东洛旧游",
        "author": "李洞",
        "content": "王屋峭难名，三刀梦四更。\n日升当地缺，星尽未天明。\n度雪云林湿，穿松角韵清。\n崔家开锦浪，忆着水窗声。",
        "dynasty": "唐",
        "collection_info": null
    },
    {
        "uuid": "604a6d596b400360b19eac97983f41ad",
        "title": "上昭国水部从叔郎中",
        "author": "李洞",
        "content": "极南极北游，东泛復西流。\n行匝中华地，魂销四海秋。\n题诗在琼府，附舶出青州。\n不遇一公子，弹琴弔古丘。",
        "dynasty": "唐",
        "collection_info": null
    },
    {
        "uuid": "59934da4cf63340f6eb2ff358ff476e8",
        "title": "题玉芝赵尊师院",
        "author": "李洞",
        "content": "晓起磬房前，真经诵百篇。\n漱流星入齿，照镜石差肩。\n静闭街西观，存思海上仙。\n闲听说五岳，穷徧一根莲。",
        "dynasty": "唐",
        "collection_info": null
    },
    {
        "uuid": "c5779e3d1db70d60f59afa6f68598067",
        "title": "送卢少府之任巩洛",
        "author": "李洞",
        "content": "从知东甸尉，铨注似恩除。\n带土移嵩朮，和泉送尹鱼。\n印床寒鹭宿，壁记醉僧书。\n堂下诸昆在，无妨候起居。",
        "dynasty": "唐",
        "collection_info": null
    },
    {
        "uuid": "fcc2fc81b3a7201d2e43d46344d0a734",
        "title": "送人归觐河中",
        "author": "李洞",
        "content": "青门冢前别，道路武关西。\n有寺云连石，无僧叶满溪。\n河长随鸟尽，山远与人齐。\n觐省波涛县，寒窗响曙鸡。",
        "dynasty": "唐",
        "collection_info": null
    },
    {
        "uuid": "15e73b990092a33094a5c7788f4b92fc",
        "title": "锦城秋寄怀弘播上人",
        "author": "李洞",
        "content": "极顶云兼冻，孤城露洗初。\n共辞嵩少雪，久绝贝多书。\n远照雁行细，寒条狖挂虚。\n分泉煎月色，忆就茗林居。",
        "dynasty": "唐",
        "collection_info": null
    },
    {
        "uuid": "ee71f3c90dc3fd63d0eb2f67d06294bd",
        "title": "圭峰溪居寄怀韦曲曹秀才",
        "author": "李洞",
        "content": "南北飞山雪，万片寄相思。\n东西曲流水，千声泻别离。\n巴猿学导引，陇鸟解吟诗。\n翻羡家林赏，世人那得知。",
        "dynasty": "唐",
        "collection_info": null
    },
    {
        "uuid": "b7a8694d75f1037b350bce85c01d3821",
        "title": "送舍弟之山南",
        "author": "李洞",
        "content": "南山入谷游，去彻山南州。\n下马云未尽，听猿星正稠。\n印茶泉遶石，封国角吹楼。\n远宦有何兴，贫兄无计留。",
        "dynasty": "唐",
        "collection_info": null
    },
    {
        "uuid": "a1a3fbc4c92d9964eda09423c148ef74",
        "title": "题南鉴公山房",
        "author": "李洞",
        "content": "竹房开处峭，迥挂半山灯。\n石磬敲来穴，不知何代僧。\n讲归双袖雪，禅起一盂冰。\n唯说黄桑屐，当时着秣陵。",
        "dynasty": "唐",
        "collection_info": null
    },
    {
        "uuid": "76f5a6d23f2019ae83ae7a137837fc11",
        "title": "送知己",
        "author": "李洞",
        "content": "郡清官舍冷，枕席溅山泉。\n药气来人外，灯光到鹤边。\n梦秦书印斗，思越画渔船。\n掷笏南归去，波涛路几千。",
        "dynasty": "唐",
        "collection_info": null
    },
    {
        "uuid": "bafa243ade1a5344c3b5b3ed03a6c534",
        "title": "送人赴职湘潭",
        "author": "李洞",
        "content": "南征虽赴辟，其奈负高科。\n水合湘潭住，山分越国多。\n梅花雪共下，文□□相和。\n白髮陪官宴，红旗影裏歌。",
        "dynasty": "唐",
        "collection_info": null
    },
    {
        "uuid": "35f9e8b0257c0f30110b05ef1fece32f",
        "title": "过野叟居",
        "author": "李洞",
        "content": "野人居止处，竹色与山光。\n留客羞蔬饭，洒泉开草堂。\n雨余松子落，风过朮苗香。\n尽日无炎暑，眠君青石床。",
        "dynasty": "唐",
        "collection_info": null
    },
    {
        "uuid": "b86f869ce809360ad64d6db6db83d336",
        "title": "弔郑宾客",
        "author": "李洞",
        "content": "朝行丧名节，岳色惨天风。\n待漏秋吟断，焚香夜直空。\n骨寒依壠草，家尽逐边鸿。\n一弔知音后，归来碎峄桐。",
        "dynasty": "唐",
        "collection_info": null
    },
    {
        "uuid": "94e277e5442e40eeaf78b7b64f26b891",
        "title": "送从叔书记山阴隐居",
        "author": "李洞",
        "content": "山顶绝茅居，云泉遶枕虚。\n烧移僧影瘦，风展鹭行疎。\n卷箔清江月，敲松紫阁书。\n由来簪组贵，不信教猿锄。",
        "dynasty": "唐",
        "collection_info": null
    },
    {
        "uuid": "342f927185dbee0ebc9766df0a62cc5d",
        "title": "避暑庄严禅院",
        "author": "李洞",
        "content": "定裏无烦热，吟中达性情。\n入林逢客话，上塔接僧行。\n八水皆知味，诸翁尽得名。\n常论冰井近，莫便厌浮生。",
        "dynasty": "唐",
        "collection_info": null
    },
    {
        "uuid": "8d4e03d021d3bd1ab22e8c60f6c3c6f7",
        "title": "寄清演",
        "author": "李洞",
        "content": "忽闻清演病，可料苦吟身。\n不见近诗久，徒言华髮新。\n别来山已破，住处月为邻。\n几遶庭前树，于今四十春。",
        "dynasty": "唐",
        "collection_info": null
    },
    {
        "uuid": "05ef3d9abd940848e859e8a4d087ddb1",
        "title": "迁村居二首 一",
        "author": "李洞",
        "content": "移居入村宇，树阙见城隍。\n云水虽堪画，恩私不可忘。\n猿涎滴鹤氅，麈尾拂僧床。\n弃逐随樵牧，何由报稻粱。",
        "dynasty": "唐",
        "collection_info": null
    },
    {
        "uuid": "aec385c65b3aaaaf2d695566a1e6962a",
        "title": "迁村居二首 二",
        "author": "李洞",
        "content": "歌乐听常稀，茅亭静掩扉。\n槎来垂钓次，月落问安归。\n远客传烧研，幽禽看衲衣。\n眼前无俗事，松雨蜀山辉。",
        "dynasty": "唐",
        "collection_info": null
    },
    {
        "uuid": "134302c889715513d26e6f24f368f776",
        "title": "出山覩春牓",
        "author": "李洞",
        "content": "未老鬓毛焦，心归向石桥。\n指霞辞二纪，吟雪遇三朝。\n连席频登相，分廊尚祝尧。\n迴眸旧行侣，免使负嵩樵。",
        "dynasty": "唐",
        "collection_info": null
    },
    {
        "uuid": "ac6f97a649d0746537daff31d468cddc",
        "title": "贾岛墓",
        "author": "李洞",
        "content": "一第人皆得，先生岂不销。\n位卑终蜀士，诗绝占唐朝。\n旅葬新坟小，魂归故国遥。\n我来因奠洒，立石用为标。",
        "dynasty": "唐",
        "collection_info": null
    },
    {
        "uuid": "3bbb3eada93054126ec81e89cdf8133f",
        "title": "观水墨障子",
        "author": "李洞",
        "content": "若非神助笔，砚水恐藏龙。\n研尽一寸墨，埽成千仞峰。\n壁根堆乱石，床罅插枯松。\n岳麓穿因鼠，湘江绽为蛬。\n挂衣岚气湿，梦枕浪头舂。\n只为少颜色，时人着意慵。",
        "dynasty": "唐",
        "collection_info": null
    },
    {
        "uuid": "276cb528eb6d14ce66bf0902cec9f1f6",
        "title": "对棊",
        "author": "李洞",
        "content": "小槛明高雪，幽人鬬智棊。\n日斜抛作劫，月午蹙成迟。\n倚杖湘僧筭，翘松野鹤窥。\n侧楸敲醒睡，片石夹吟诗。\n雨点奁中渍，灯花局上吹。\n秋涛寒竹寺，此兴谢公知。",
        "dynasty": "唐",
        "collection_info": null
    },
    {
        "uuid": "cdfa60c9ef63c90c7b887d9c432a3e96",
        "title": "题竹溪禅院",
        "author": "李洞",
        "content": "溪边山一色，水拥竹千竿。\n鸟触翠微湿，人居酷暑寒。\n风摇缾影碎，沙陷履痕端。\n爽极青崖树，平流绿峡滩。\n闲来披衲数，涨后卷经看。\n三境通禅寂，嚣尘染着难。",
        "dynasty": "唐",
        "collection_info": null
    },
    {
        "uuid": "fe520dd3c5ea5c9851d434020e7b0595",
        "title": "投献吏部张侍郎十韵",
        "author": "李洞",
        "content": "苔染马蹄青，何曾似在城。\n不于僧院宿，多傍御沟行。\n隐岫侵巴迭，租田带渭平。\n肩囊寻省寺，袖轴徧公卿。\n梦入连涛郡，书来积雪营。\n泪随边雁堕，魂逐夜蝉惊。\n发愤巡江塔，无眠数县更。\n玄都一病客，兴善几回莺。\n贡艺披沙细，酬恩戴岳轻。\n心期公子念，滴酒在雕楹。",
        "dynasty": "唐",
        "collection_info": null
    },
    {
        "uuid": "dd83c084d1858ba4e289f05f3f779292",
        "title": "终南山二十韵",
        "author": "李洞",
        "content": "关内平田窄，东西截杳冥。\n雨侵诸县黑，云破九门青。\n暂看犹无暇，长栖信有灵。\n古苔秋渍斗，积雾夜昏萤。\n怒恐撞天漏，深疑隐地形。\n盘根连北岳，转影落南溟。\n穷穴何山出，遮蛮上国宁。\n残阳高照蜀，败叶远浮泾。\n斸竹烟岚冻，偷湫雨雹腥。\n闲房僧灌顶，浴涧鹤遗翎。\n梯滑危缘索，云深静唱经。\n放泉惊鹿睡，闻磬得人醒。\n踏着神仙宅，敲开洞府扃。\n棊残秦士局，字缺晋公铭。\n一谷势当午，孤峰耸起丁。\n远平丹凤阙，冷射五侯厅。\n万丈冰声折，千寻树影停。\n望中仙岛动，行处月轮馨。\n迭石移临砌，研胶泼上屏。\n明时献君寿，不假老人星。",
        "dynasty": "唐",
        "collection_info": null
    },
    {
        "uuid": "48ee430b37b160c14eab77d28d050eae",
        "title": "秋日同觉公上人眺慈恩塔六韵",
        "author": "李洞",
        "content": "九级耸莲宫，晴登袖拂虹。\n房廊窥井底，世界出笼中。\n照牖三山火，吹铃八极风。\n细闻槎客语，遥辨海鱼冲。\n禁静声连北，江寒影在东。\n谒师开秘锁，尘日闭虚空。",
        "dynasty": "唐",
        "collection_info": null
    },
    {
        "uuid": "17a2ecb259c638d756732e4034912bc4",
        "title": "感知上刑部郑侍郎",
        "author": "李洞",
        "content": "寄掩白云司，蜀都高卧时。\n邻僧照寒竹，宿鸟动秋池。\n帝诵嘉莲表，人吟宝劒诗。\n石渠流月断，画角截江吹。\n闲出黄金勒，前飞白鹭鹚。\n公心外国说，重望两朝推。\n静藓斜圭影，孤窗响锡枝。\n兴幽松雪见，心苦砚冰知。\n缘杖虫声切，过门马足迟。\n漏残终卷读，日下大名垂。\n平碛容鵰上，仙山许狖窥。\n数联金口出，死免愧丘为。",
        "dynasty": "唐",
        "collection_info": null
    },
    {
        "uuid": "219c999a15edd18fe5fde5e6872c070a",
        "title": "叙事寄荐福栖白",
        "author": "李洞",
        "content": "险倚石屏风，秋涛梦越中。\n前朝吟会散，故国讲流终。\n北地闻巴狖，南山见碛鸿。\n楼高惊雨阔，木落觉城空。\n兔满期姚监，蝉稀别楚公。\n净缾光照客，拄杖朽生虫。\n平地塔千尺，半空灯一笼。\n祝尧谈几句，旋泻海涛东。",
        "dynasty": "唐",
        "collection_info": null
    },
    {
        "uuid": "c068a65ac2166760f1571d0e1f758f48",
        "title": "送龙州田使君旧诗家",
        "author": "李洞",
        "content": "御札轸西陲，龙州出牧时。\n度关云作雪，挂栈水成澌。\n劒淬号猿岸，弓悬宿鹤枝。\n江灯混星斗，山木乱枪旗。\n锁库休秤药，开楼又见诗。\n无心陪宴集，吟苦忆京师。",
        "dynasty": "唐",
        "collection_info": null
    },
    {
        "uuid": "12a9b6a8ff921d3ab08f410c79d0eebf",
        "title": "和知己赴任华州",
        "author": "李洞",
        "content": "东门罢相郡，此拜动京华。\n落日开宵印，初灯见早麻。\n鹤身红斾拂，仙掌白云遮。\n塞色侵三县，河声聒两衙。\n松根醒客酒，莲座隐僧家。\n一道帆飞直，中筵岳影斜。\n书名寻雪石，澄鼎露金沙。\n锁合眠关吏，杯寒啄庙鸦。\n分台话嵩洛，赛雨恋烟霞。\n树谷期招隐，吟诗煮栢茶。",
        "dynasty": "唐",
        "collection_info": null
    },
    {
        "uuid": "423a91cfb28e16a91cfea28d5b1b51cc",
        "title": "题咸阳楼",
        "author": "李洞",
        "content": "晚亚古城门，凭高黯客魂。\n塞侵秦旧国，河浸汉荒村。\n客路扬书烬，人家带水痕。\n猎频虚冢穴，耕苦露松根。\n墙外峰黏汉，冰中日晃原。\n断碑移作砌，广第灌成园。\n北马疑眠碛，南人忆钓湓。\n桥闲野鹿过，街静禁鸦翻。\n滩鼓城隍动，云衝太白昏。\n标衣多吕裔，荷锸或刘孙。\n弔问难知主，登攀强滴罇。\n不能扶壮势，冠劒惜干坤。",
        "dynasty": "唐",
        "collection_info": null
    },
    {
        "uuid": "19b8cfa4093ea198b60ca71f4784a13f",
        "title": "赠兴善彻公上人",
        "author": "李洞",
        "content": "师资怀劒外，徒步管街东。\n九里山横烧，三条木落风。\n古池曾看鹤，新塔未吟虫。\n夜久龙髯冷，年多麈尾空。\n心宗本无碍，问学岂难同。",
        "dynasty": "唐",
        "collection_info": null
    },
    {
        "uuid": "b1e0188866e597fe8036335555b71c42",
        "title": "龙池春草",
        "author": "李洞",
        "content": "龙池清禁裏，芳草傍池春。\n旋长方遮岸，全生不染尘。\n和风轻动色，湛露静流津。\n浅得承天步，深疑遶御轮。\n鱼寻倒影没，花带湿光新。\n肯学长河畔，绵绵思远人。",
        "dynasty": "唐",
        "collection_info": null
    },
    {
        "uuid": "98e751d6dbb3bbb43027d367aabef0c7",
        "title": "秋宿梓州牛头寺",
        "author": "李洞",
        "content": "月去檐三尺，川云入寺楼。\n灵山顿离众，列宿不多稠。\n篆字焚初缺，翻经诵若流。\n窗闲二江冷，帘卷半空秋。\n诏散松梢别，棊终竹节收。\n静增双阙念，高并五翁游。\n鹤梦生红日，云闲锁梓州。\n望空工部眼，搔乱广文头。\n石室僧调马，银河客问牛。\n晓楼归下界，大地一浮沤。",
        "dynasty": "唐",
        "collection_info": null
    },
    {
        "uuid": "c09cf7d2e0dc572106467c89f93a291a",
        "title": "送韦太尉自坤维除广陵",
        "author": "李洞",
        "content": "全蜀拜扬州，征东辍武侯。\n直来万里月，旁到五峰秋。\n幢冷遮高雪，旗闲卓乱流。\n谢朝明主喜，登省旧寮愁。\n隔海城通舶，连河市响楼。\n千官倚元老，虚梦法云游。",
        "dynasty": "唐",
        "collection_info": null
    },
    {
        "uuid": "5af5e2fd0a32f65faf0343657307222e",
        "title": "赠曹郎中崇贤所居",
        "author": "李洞",
        "content": "闲坊宅枕穿宫水，听水分衾盖蜀缯。\n药杵声中捣残梦，茶铛影裏煮孤灯。\n刑曹树荫千年井，华岳楼开万仞冰。\n诗句变风官渐紧，夜涛舂断海边藤。",
        "dynasty": "唐",
        "collection_info": null
    },
    {
        "uuid": "10fc40abbc9a833c00ba6d6bd6440642",
        "title": "赠昭应沈少府",
        "author": "李洞",
        "content": "行宫接县判云泉，袍色虽青骨且仙。\n鄠杜忆过梨栗墅，潇湘曾棹雪霜天。\n华山僧别留茶鼎，渭水人来锁钓船。\n东送西迎终几考，新诗觅得两三联。",
        "dynasty": "唐",
        "collection_info": null
    },
    {
        "uuid": "2a2e809e792dbdb0ce27c541edeb8b7b",
        "title": "上司空员外",
        "author": "李洞",
        "content": "禅心高卧似疎慵，诗客经过不厌重。\n藤杖几携量碛雪，玉鞭曾把数嵩峰。\n夜眠古巷当城月，秋直清曹入省钟。\n禹凿故山归未得，河声暗老两三松。",
        "dynasty": "唐",
        "collection_info": null
    },
    {
        "uuid": "266c3f3676bb1583891a5a7220412ac7",
        "title": "叙旧游寄栖白",
        "author": "李洞",
        "content": "老着重袍坐石房，竺经休讲白眉长。\n省衝鼍没投江岛，曾看鱼飞倚海樯。\n晓炙冻盂原日气，夜挑莲椀禁灯光。\n吟诗五岭寻无可，倏忽如今四十霜。",
        "dynasty": "唐",
        "collection_info": null
    },
    {
        "uuid": "c525aec5ece952617ac2e2b6f950f356",
        "title": "哭栖白供奉",
        "author": "李洞",
        "content": "闻说孤窗坐化时，白莎萝雨滴空池。\n吟诗堂裏秋关影，礼佛灯前夜照碑。\n贺雪已成金殿梦，看涛终负石桥期。\n逢山对月还惆怅，争得无言似祖师。",
        "dynasty": "唐",
        "collection_info": null
    },
    {
        "uuid": "7f4a2d59fcad2d1634f35e08300a82a5",
        "title": "赠入内供奉僧",
        "author": "李洞",
        "content": "内殿谈经惬帝怀，沃州归隐计全乖。\n数条雀尾来南海，一道蝉声噪御街。\n石枕纹含山裏叶，铜缾口塞井中柴。\n因逢夏日西明讲，不觉宫人拔凤钗。",
        "dynasty": "唐",
        "collection_info": null
    },
    {
        "uuid": "9e57fdfe193850c1d88f373ed21b196b",
        "title": "感恩书事寄上集义司徒相公",
        "author": "李洞",
        "content": "积雪峰西遇奖称，半家寒骨起沟塍。\n镇时贤相回人镜，报德慈亲点佛灯。\n授钺已闻诸国静，坐筹重见大河澄。\n功居第一图烟阁，依旧终南满杜陵。",
        "dynasty": "唐",
        "collection_info": null
    },
    {
        "uuid": "e77350b24a0ef7425f6492723c91fe3a",
        "title": "赠永崇李将军充襄阳制置使",
        "author": "李洞",
        "content": "拜官门外发辉光，宿卫阴符注几行。\n行处近天龙尾滑，猎时陪帝马鬃香。\n九城王气生旗队，万里寒风入箭疮。\n从此浩然声价歇，武中还有李襄阳。",
        "dynasty": "唐",
        "collection_info": null
    },
    {
        "uuid": "bb667bd375b96595783150816ea3f9ed",
        "title": "寄淮海惠泽上人",
        "author": "李洞",
        "content": "海涛痕满旧征衣，长忆初程宿翠微。\n竹裏桥鸣知马过，塔中灯露见鸿飞。\n眉毫别后应盈尺，嵒木居来定几围。\n他日愿师容一榻，煎茶埽地学忘机。",
        "dynasty": "唐",
        "collection_info": null
    },
    {
        "uuid": "2aab5f55fda8152e73e84f2ab09d8c0b",
        "title": "春日隐居官舍感怀",
        "author": "李洞",
        "content": "风吹烧烬杂汀沙，还似青溪旧寄家。\n入户竹生床下叶，隔窗莲谢镜中花。\n苔房毳客论三学，雪岭巢禽看两衙。\n销得人间无限事，江亭月白诵南华。",
        "dynasty": "唐",
        "collection_info": null
    },
    {
        "uuid": "17b181ea17a774c307cea41592ed3d3e",
        "title": "春日即事寄一二知己",
        "author": "李洞",
        "content": "浴马池西一带泉，开门景物似樊川。\n朱衣暎水人归县，白羽遗泥鹤上天。\n索米夜烧风折木，无车春养雪藏鞭。\n缙绅处士知章句，忍使孤窗枕泪眠。",
        "dynasty": "唐",
        "collection_info": null
    },
    {
        "uuid": "5ac5ef5cae15914b30af53576e9e7ba3",
        "title": "废寺闲居寄怀一二罢举知己",
        "author": "李洞",
        "content": "病居废庙冷吟烟，无力争飞类病蝉。\n槐省老郎蒙主弃，月陂孤客望谁怜。\n税房兼得调猿石，租地仍分浴鹤泉。\n处世堪惊又堪媿，一坡山色不论钱。",
        "dynasty": "唐",
        "collection_info": null
    },
    {
        "uuid": "365251115fb6fa1dd13418ef317ff9fa",
        "title": "题尼大德院",
        "author": "李洞",
        "content": "云鬟早岁断金刀，戒律曾持五百条。\n台上灯红莲叶密，眉间毫白黛痕销。\n绣成佛国银为地，画出王城雪覆桥。\n清净高楼松桧寺，世雄翻媿自低腰。",
        "dynasty": "唐",
        "collection_info": null
    },
    {
        "uuid": "66256ad5c6c94dbf8d4e2c4b4acd9820",
        "title": "怀张乔张霞",
        "author": "李洞",
        "content": "西风吹雨叶还飘，忆我同袍隔海涛。\n江塔眺山青入佛，边城履雪白连鵰。\n身离世界归天竺，影挂虚空度石桥。\n应念无成独流转，懒磨铜片鬓毛焦。",
        "dynasty": "唐",
        "collection_info": null
    },
    {
        "uuid": "449293edad6ea9f24ea2515c8592552f",
        "title": "赠徐山人",
        "author": "李洞",
        "content": "徐生何代降坤维，曾伴园公采紫芝。\n瓦砾变黄忧世换，髭鬚放白怕人疑。\n山房古竹麄于树，海岛灵童寿等龟。\n知叹有唐三百载，光阴未抵一先棊。",
        "dynasty": "唐",
        "collection_info": null
    },
    {
        "uuid": "69e0ac78e3e58d39f6e859f8f76f79f6",
        "title": "寄南岳僧",
        "author": "李洞",
        "content": "新秋日后晒书天，白日当松影却圆。\n五字句求方寸佛，一条街擘两行蝉。\n不曾着事于机内，长合教山在眼前。\n花落俦公房外石，调猿弄虎叹无缘。",
        "dynasty": "唐",
        "collection_info": null
    },
    {
        "uuid": "a1d52c4a588c3ea986cacdcfb149f438",
        "title": "华山",
        "author": "李洞",
        "content": "碧山长冻地长秋，日夕泉源聒华州。\n万户烟侵关令宅，四时云在使君楼。\n风驱雷电临河震，鹤引神仙出月游。\n峰顶高眠灵药熟，自无霜雪上人头。",
        "dynasty": "唐",
        "collection_info": null
    },
    {
        "uuid": "a53aedb079362b048d00c95ca67ab575",
        "title": "和曹监春晴见寄",
        "author": "李洞",
        "content": "竺庙邻钟震晓鸦，春阴盖石似仙家。\n兰台架列排书目，顾渚香浮瀹茗花。\n胶溜石松粘鹤氅，泉离冰井熨僧牙。\n功成名着扁舟去，愁覩前题罩碧纱。",
        "dynasty": "唐",
        "collection_info": null
    },
    {
        "uuid": "eaf8df0dd2e20d621c5b8b37b46ffcd1",
        "title": "赠三惠大师",
        "author": "李洞",
        "content": "枫猿峤角别多时，二教兼修内学师。\n药树影中频缀偈，莲峰朵下几窥棊。\n游归笋长齐童子，病起巢成露鹤儿。\n诏落五天开夏讲，两街人竞礼长眉。",
        "dynasty": "唐",
        "collection_info": null
    },
    {
        "uuid": "048faf50ddcecb0471d34e725d9f1e5a",
        "title": "送醉画王处士",
        "author": "李洞",
        "content": "几年乘兴住南吴，狂醉兰舟夜落湖。\n别后鹤毛描转细，近来牛角饮还麄。\n同餐夏果山何处，共钓秋涛石在无。\n关下相逢怪予老，篇章役思绕寰区。",
        "dynasty": "唐",
        "collection_info": null
    },
    {
        "uuid": "87871e05462939247d6400ed3878c401",
        "title": "闻杜鹃",
        "author": "李洞",
        "content": "万古潇湘波上云，化为流血杜鹃身。\n长疑啄破青山色，秪恐啼穿白日轮。\n花落玄宗迴蜀道，雨收工部宿江津。\n声声犹得到君耳，不见千秋一甑尘。",
        "dynasty": "唐",
        "collection_info": null
    },
    {
        "uuid": "6760ee63718984bd4079ff5e639eca89",
        "title": "赋得送轩辕先生归罗浮山",
        "author": "李洞",
        "content": "旧山归隐浪摇青，绿鬓山童一帙经。\n诗帖布帆猿鸟看，药煎金鼎鬼神听。\n洞深头上聆仙语，船静鼻中闻海腥。\n此处先生应不住，吾君南望漫劳形。",
        "dynasty": "唐",
        "collection_info": null
    },
    {
        "uuid": "69ffd11bdf0e1ff60f23fb12b7276d25",
        "title": "送包处士",
        "author": "李洞",
        "content": "秋思枕月卧潇湘，寄宿慈恩竹裏房。\n性急却于棊上慢，身闲未免药中忙。\n休抛手网惊龙睡，曾挂头巾拂鸟行。\n闻说石门君旧隐，寒峰溅瀑坏书堂。",
        "dynasty": "唐",
        "collection_info": null
    },
    {
        "uuid": "ee365b6282782aed2210ef1e02b27448",
        "title": "赠庞炼师",
        "author": "李洞",
        "content": "家住涪江汉语娇，一声歌戛玉楼箫。\n睡融春日柔金缕，妆发秋霞战翠翘。\n两脸酒醺红杏妬，半胸酥嫩白云饶。\n若能携手随仙令，皎皎银河渡鹊桥。",
        "dynasty": "唐",
        "collection_info": null
    },
    {
        "uuid": "986f4e3aab92ba44fea16eb1912fe771",
        "title": "送友罢举赴边职",
        "author": "李洞",
        "content": "出剡篇章入洛文，无人细读叹俱焚。\n莫辞秉笏随红斾，便好携家住白云。\n过水象浮蛮境见，隔江猿呌汉州闻。\n高谈阔略陈从事，盟誓边庭壮我军。",
        "dynasty": "唐",
        "collection_info": null
    },
    {
        "uuid": "08fefb8dec6682fddb660be8f671223a",
        "title": "病猿",
        "author": "李洞",
        "content": "瘦缠金锁惹朱楼，一别巫山树几秋。\n寒想蜀门清露滴，暖怀湘岸白云流。\n罢抛檐果沉僧井，休拗崖冰溅客舟。\n啼过三声应有泪，画堂深不彻王侯。",
        "dynasty": "唐",
        "collection_info": null
    },
    {
        "uuid": "606eea329afd43e27e40dc8703d9e6b4",
        "title": "毙驴",
        "author": "李洞",
        "content": "蹇驴秋毙瘗荒田，忍把敲吟旧竹鞭。\n三尺焦桐背残月，一条藜杖卓寒烟。\n通吴白浪宽围果，倚蜀青山峭入天。\n如画海门搘肘望，阿谁家卖钓鱼船。",
        "dynasty": "唐",
        "collection_info": null
    },
    {
        "uuid": "67900c4ab1160fb7c1b611303b8b45b1",
        "title": "宿叶公棋阁",
        "author": "李洞",
        "content": "带风棊阁竹相敲，局莹无尘拂树梢。\n日到长天征未断，钟来岳顶劫须抛。\n挑灯雪客栖寒店，供茗溪僧爇废巢。\n因悟修身试贪教，不须焚火向三茅。",
        "dynasty": "唐",
        "collection_info": null
    },
    {
        "uuid": "aef19038bda83d2cf32e5c9714319f79",
        "title": "送郄先辈归觐华阴",
        "author": "李洞",
        "content": "桂枝博得凤栖枝，欢觐家僮舞翠微。\n僧向瀑泉声裏贺，鸟穿仙掌指间飞。\n休停砚笔吟荒庙，永别灯笼赴锁闱。\n骚雅近来颓丧甚，送君傍觉有光辉。",
        "dynasty": "唐",
        "collection_info": null
    },
    {
        "uuid": "96d87c12c74ed6c91d2490a081053893",
        "title": "赠可上人",
        "author": "李洞",
        "content": "寺门和鹤倚香杉，月吐秋光到思嚵。\n将法传来穿泱漭，把诗吟去入嵌岩。\n糢糊书卷烟岚滴，狼籍衣裳瀑布缄。\n不断清风牙底嚼，无因内殿得名衔。",
        "dynasty": "唐",
        "collection_info": null
    },
    {
        "uuid": "4781f8948c450e91b685621d6db11664",
        "title": "东川高仆射",
        "author": "李洞",
        "content": "油幢影裏拜清风，十里貔貅一片雄。\n三印锁开霜满地，四门关定月当空。\n泉浮山叶人家过，诏惹垆香鸟道通。\n新起画楼携客上，絃歌筵内海榴红。",
        "dynasty": "唐",
        "collection_info": null
    },
    {
        "uuid": "de9ad4cd1839ead2cf7e83720334fbfa",
        "title": "宿成都松溪院",
        "author": "李洞",
        "content": "松持节操溪澄性，一炷烟岚压寺隅。\n翡翠鸟飞人不见，琉璃缾贮水疑无。\n夜闻子落真山雨，晓汲波圆入画图。\n尘拥蜀城抽锁后，此中犹梦在江湖。",
        "dynasty": "唐",
        "collection_info": null
    },
    {
        "uuid": "3004c3e3598a9120dc1312cfdfd8534b",
        "title": "弔曹监",
        "author": "李洞",
        "content": "宅上愁云吹不散，桂林诗骨葬云根。\n满楼山色供邻里，一洞松声付子孙。\n甘露施衣封泪点，秘书取集印苔痕。\n吟魂醉魄归何处，御水呜呜夜遶门。",
        "dynasty": "唐",
        "collection_info": null
    },
    {
        "uuid": "4cb40f2f572aee11d4073ce049f171d1",
        "title": "赠长安毕郎中",
        "author": "李洞",
        "content": "高门寒沼水连云，鹭识朱衣傍主人。\n地肺半边晴带雪，天街一面静无尘。\n朝迴座客酬琴价，衙退留僧写鹤真。\n从此几迁为计相，蓬莱三刻奏东巡。",
        "dynasty": "唐",
        "collection_info": null
    },
    {
        "uuid": "85e265f8d59c322384c7902747b53cb8",
        "title": "寄东蜀幕中友",
        "author": "李洞",
        "content": "官亭池碧海榴殷，遥想清才倚画栏。\n柳絮涨天笼地暖，角声经雨透云寒。\n晓侵台座香烟湿，夜草军书蜡炬干。\n为话门人吟太苦，风摧兰秀一枝残。",
        "dynasty": "唐",
        "collection_info": null
    },
    {
        "uuid": "8d02e70deea8840ee2bc5ad12e3c2116",
        "title": "曲江渔父",
        "author": "李洞",
        "content": "儿孙闲弄雪霜髯，浪飐南山影入檐。\n卧稳篷舟龟作枕，病来茅舍网为帘。\n值春游子怜莼滑，通蜀行人说鲙甜。\n数尺寒丝一竿竹，岂知浮世有猜嫌。",
        "dynasty": "唐",
        "collection_info": null
    },
    {
        "uuid": "f6ef54f2c24c5eb57fedf7d8ae138409",
        "title": "和刘驾博士赠庄严律禅师",
        "author": "李洞",
        "content": "人言紫绶有光辉，不二心观似草衣。\n尘劫自营还自坏，禅门无住亦无归。\n松根穴蚁通山远，塔顶巢禽见海微。\n每话南游偏起念，五峰波上入船扉。",
        "dynasty": "唐",
        "collection_info": null
    },
    {
        "uuid": "dafb105177ca0191ccdab344e88563d2",
        "title": "智新上人话旧",
        "author": "李洞",
        "content": "蟋蟀灯前话旧游，师经几夏我经秋。\n金陵市合月光裏，甘露门开峰朵头。\n晴眺远帆飞入海，夜禅阴火吐当楼。\n相看未得东归去，满壁寒涛泻白鸥。",
        "dynasty": "唐",
        "collection_info": null
    },
    {
        "uuid": "0d322a5ace586da99abbf79940f46a8b",
        "title": "和淮南太尉留题凤州王氏别业",
        "author": "李洞",
        "content": "清秋看长鹭雏成，说向湘僧亦动情。\n节屋折将松上影，印龛移锁月中声。\n野人陪赏增诗价，太尉因居着谷名。\n闲想此中遗胜事，宿斋吟遶凤池行。",
        "dynasty": "唐",
        "collection_info": null
    },
    {
        "uuid": "1ea925ee39ac3f870a962f610feffd18",
        "title": "乙酉岁自蜀随计趂试不及",
        "author": "李洞",
        "content": "客卧涪江蘸月厅，知音唤起进趋生。\n寒梅折后方离蜀，腊月圆前未到京。\n风卷坏亭羸仆病，雪糊危栈蹇驴行。\n文昌一试应关分，岂校褒斜两日程。",
        "dynasty": "唐",
        "collection_info": null
    },
    {
        "uuid": "6828bd61cb737a673ee29970391b3e39",
        "title": "龙州韦郎中先梦六赤后因打叶子以诗上",
        "author": "李洞",
        "content": "红蜡香烟扑画楹，梅花落尽庾楼清。\n光辉圆魄衔山冷，彩镂方牙着腕轻。\n宝帖牵来狮子镇，金盆引出凤凰倾。\n微黄喜兆庄周梦，六赤重新掷印成。",
        "dynasty": "唐",
        "collection_info": null
    },
    {
        "uuid": "d856c84803d950888966192d3a3e7ae2",
        "title": "和寿中丞伤猿",
        "author": "李洞",
        "content": "遗挂朱栏锁半寻，清声难买恨黄金。\n悬崖接果今何在，浅井窥星影已沉。\n归宅叶铺曾睡石，入朝灯照旧啼林。\n小山罢遶随湘客，高树休升对岳禽。\n天竺省怜伤倍切，亲知宽和思难任。\n相门恩重无由报，竟託仙郎日夜吟。",
        "dynasty": "唐",
        "collection_info": null
    },
    {
        "uuid": "d4b2478c8bcbbc239b2136b73074ae5e",
        "title": "上灵州令狐相公",
        "author": "李洞",
        "content": "征蛮破虏汉功臣，提劒归来万里身。\n笑倚凌烟金柱看，形容憔悴老于真。",
        "dynasty": "唐",
        "collection_info": null
    },
    {
        "uuid": "13745bddabcc9cd5aa5de969b041985e",
        "title": "寓言",
        "author": "李洞",
        "content": "三千宫女露蛾眉，笑煮黄金日月迟。\n麟凤隔云攀不及，空山惆怅夕阳时。",
        "dynasty": "唐",
        "collection_info": null
    },
    {
        "uuid": "36a162468005ac0665514d36a8dd3674",
        "title": "客亭对月",
        "author": "李洞",
        "content": "游子离魂陇上花，风飘浪卷遶天涯。\n一年十二度圆月，十一回圆不在家。",
        "dynasty": "唐",
        "collection_info": null
    },
    {
        "uuid": "f2fb3392824cfa16ead50845c66de3f8",
        "title": "宿鄠郊赠罗处士",
        "author": "李洞",
        "content": "川静星高栎已枯，南山落石水声麤。\n白云钓客窗中宿，卧数嵩峰听五湖。",
        "dynasty": "唐",
        "collection_info": null
    },
    {
        "uuid": "2a38a753e234d906edd55a922893f610",
        "title": "有寄",
        "author": "李洞",
        "content": "爱酒耽棊田处士，弹琴咏史贾先生。\n御沟临岸有云石，不见鹤来何处行。",
        "dynasty": "唐",
        "collection_info": null
    },
    {
        "uuid": "6dfce701c136c5fe38ffd742ecf1ea11",
        "title": "送三藏归西天国",
        "author": "李洞",
        "content": "十万里程多少碛，沙中弹舌授降龙。\n五天到日应头白，月落长安半夜钟。",
        "dynasty": "唐",
        "collection_info": null
    },
    {
        "uuid": "9ffebaac9c403c1b0d9bfef53a93956f",
        "title": "金陵怀古",
        "author": "李洞",
        "content": "古来无此战争功，日日戈船卷海风。\n一遇灵鳌开睡眼，六朝灰尽九江空。",
        "dynasty": "唐",
        "collection_info": null
    },
    {
        "uuid": "9a2f10ff2187a043a7643acb3482c487",
        "title": "长安县厅",
        "author": "李洞",
        "content": "主人寂寞客屯邅，愁绝终南满案前。\n乞取中庭藤五尺，为君高斸扣青天。",
        "dynasty": "唐",
        "collection_info": null
    },
    {
        "uuid": "67baf8ab3465949c5231a1497c8a159b",
        "title": "题晰上人贾岛诗卷",
        "author": "李洞",
        "content": "贾生诗卷惠休装，百叶莲花万里香。\n供得半年吟不足，长须字字顶司仓。",
        "dynasty": "唐",
        "collection_info": null
    },
    {
        "uuid": "9355db1cc07a1c003e9e5979761ad92f",
        "title": "送僧清演归山",
        "author": "李洞",
        "content": "毛褐斜肩背负经，晓思吟入窦山青。\n峰前野水横官道，踏着秋天三四星。",
        "dynasty": "唐",
        "collection_info": null
    },
    {
        "uuid": "5730c6231a1728ca8c763af18ef775c4",
        "title": "赠僧",
        "author": "李洞",
        "content": "不羡王公与贵人，唯将云鹤自相亲。\n闲来石上观流水，欲洗禅衣未有尘。",
        "dynasty": "唐",
        "collection_info": null
    },
    {
        "uuid": "5e3ac2be19ec6d61a343fc4b7f1cc833",
        "title": "题学公院池莲",
        "author": "李洞",
        "content": "竹引山泉玉甃池，栽莲莫怪藕生丝。\n如何不似麻衣客，坐对秋风待一枝。",
        "dynasty": "唐",
        "collection_info": null
    },
    {
        "uuid": "b91d7359750f3759696bb5e0be24dba8",
        "title": "山居喜友人见访",
        "author": "李洞",
        "content": "入云晴斸茯苓还，日暮逢迎木石间。\n看待诗人无别物，半潭秋水一房山。",
        "dynasty": "唐",
        "collection_info": null
    },
    {
        "uuid": "f2cc021ef8527bd000d61cdec786ae2f",
        "title": "秋宿长安韦主簿厅",
        "author": "李洞",
        "content": "水木清凉夜直厅，愁人楼上唱寒更。\n坐劳同步帘前月，鼠动床头印锁声。",
        "dynasty": "唐",
        "collection_info": null
    },
    {
        "uuid": "db47f28c5a0041f6dd8f5e35e9d8a948",
        "title": "冬忆友人",
        "author": "李洞",
        "content": "吟上山前数竹枝，叶翻似雪落霏霏。\n枕前明月谁动影，睡裏惊来不觉归。",
        "dynasty": "唐",
        "collection_info": null
    },
    {
        "uuid": "0964f8e1902d0f799bc82b6abac58f27",
        "title": "怀圭峰影林泉",
        "author": "李洞",
        "content": "吾家旧物贾生传，入内遥分锡杖泉。\n鹤去帝移宫女散，更堪呜咽过楼前。",
        "dynasty": "唐",
        "collection_info": null
    },
    {
        "uuid": "1aec447782d090119f6f1cb5721aa15b",
        "title": "赠青龙印禅师",
        "author": "李洞",
        "content": "雨涩秋刀剃雪时，庵前曾礼草堂师。\n居人昨日相过说，鹤已生孙竹满池。",
        "dynasty": "唐",
        "collection_info": null
    },
    {
        "uuid": "76160278c57d3a8834a7b07bcaf3ce2d",
        "title": "戏赠侯常侍",
        "author": "李洞",
        "content": "葛洪卷与江淹赋，名动天边傲石居。\n两蜀词人多载后，同君讳却马相如。",
        "dynasty": "唐",
        "collection_info": null
    },
    {
        "uuid": "1b860d28611f0d5c7baf2013ac7c1a1b",
        "title": "绣岭宫词",
        "author": "李洞",
        "content": "春日迟迟春草绿，野棠开尽飘香玉。\n绣岭宫前鹤髮翁，犹唱开元太平曲。",
        "dynasty": "唐",
        "collection_info": null
    },
    {
        "uuid": "4b2a0f352c194d81944309056a50e6f0",
        "title": "中秋月",
        "author": "李洞",
        "content": "九十日秋色，今秋已半分。\n孤光吞列宿，四面绝微云。\n众木排疎影，寒流迭细纹。\n遥遥望丹桂，心绪更纷纷。",
        "dynasty": "唐",
        "collection_info": null
    },
    {
        "uuid": "f4491f36ab369fa801eb6524b73d5e33",
        "title": "宿书僧院",
        "author": "李洞",
        "content": "夜水笔前澄，时推外学能。\n书成百箇字，庭转几遭灯。\n寄墨大坛吏，分笺蜀国僧。\n为题江寺塔，牌挂入云层。",
        "dynasty": "唐",
        "collection_info": null
    },
    {
        "uuid": "8d877ef1456f3d0048e05dda771ad7a7",
        "title": "雪",
        "author": "李洞",
        "content": "迢迢来极塞，连阙谓风吹。\n禅客呵金锡，征人擘冻旗。\n细填虫穴满，重压鹤巢欹。\n有影晴飘野，无声夜落池。\n正繁秦甸暖，渐厚楚宫饥。\n冻挹分泉涩，光凝二阁痴。\n踏遗兰署迹，听起石门思。\n用表丰年瑞，无令埽玉墀。",
        "dynasty": "唐",
        "collection_info": null
    },
    {
        "uuid": "89224adf831bee4ea3e374e217d6598d",
        "title": "述怀二十韵献覃怀相公",
        "author": "李洞",
        "content": "帝梦求良弼，生申属圣明。\n青云县器业，白日贯忠贞。\n霭霭随春动，忻忻共物荣。\n静宜浮竞息，坐觉好风生。\n万国闻应跃，千门望尽倾。\n瑞含杨柳色，气变管絃声。\n百辟寻知度，三阶正有程。\n鲁儒规蕴藉，周诰美和平。\n碧水遗幽抱，朱丝寄远情。\n风流秦印绶，仪表汉公卿。\n忠谠期登用，回邪自震惊。\n云开长劒倚，路绝一峰横。\n九野方无事，沧溟本不争。\n国将身共计，心与众为城。\n早晚中条下，红尘一顾清。\n南潭容伴鹤，西笑忽迁莺。\n折树恩难报，怀仁命甚轻。\n二年犹困辱，百口望经营。\n未在英侯选，空劳短羽征。\n知音初相国，从此免长鸣。",
        "dynasty": "唐",
        "collection_info": null
    },
    {
        "uuid": "c6ee16b9b9c9cec0492263f394e55017",
        "title": "岁暮自广江至新兴往復中题峡山寺",
        "author": "李洞",
        "content": "薄暮缘西峡，停桡一访僧。\n鹭巢行卧柳，猿饮倒垂藤。\n水曲岩千迭，云深树百层。\n山风寒殿磬，溪雨夜船灯。\n滩涨危槎没，泉衝怪石崩。\n中台一襟泪，岁杪别良朋。",
        "dynasty": "唐",
        "collection_info": null
    },
    {
        "uuid": "667ef0f6549de2b7fb4ddbdf40874eb7",
        "title": "冬日送凉州刺史",
        "author": "李洞",
        "content": "宠饯西门外，双旌出汉陵。\n未辞金殿日，已梦雪山灯。\n地远终峰尽，天寒朔气凝。\n新年行已到，旧典听难胜。\n吏扫盘雕影，人遮散马乘。\n移军驼驮角，下塞掾河冰。\n猎近昆崙兽，吟招碛石僧。\n重输右藏实，方见左车能。\n兵聚边风急，城宽夜月澄。\n连营烟火岭，望诏几迴登。",
        "dynasty": "唐",
        "collection_info": null
    },
    {
        "uuid": "04c9cccd072c6db9ebf1ff01efa0f46b",
        "title": "过贾浪仙旧地",
        "author": "李洞",
        "content": "鹤外唐来有谪星，长江东注冷沧溟。\n境搜松雪仙人岛，吟歇林泉主簿厅。\n片月已能临榜黑，遥天何益抱坟青。\n年年谁不登高第，未胜骑驴入画屏。",
        "dynasty": "唐",
        "collection_info": null
    },
    {
        "uuid": "ce6d0a10e65fc3fc329658b27acc1817",
        "title": "句",
        "author": "李洞",
        "content": "公道此时如不得，昭陵恸哭一生休。",
        "dynasty": "唐",
        "collection_info": null
    },
    {
        "uuid": "4f3598bca350a0b8ed075ce7fa300ed3",
        "title": "酬友生早秋",
        "author": "唐求",
        "content": "彤云将欲罢，蝉柳响如秋。\n雾散九霄近，日程三伏愁。\n残阳宿雨霁，高浪碎沙沤。\n袪足余旬后，分襟任自由。",
        "dynasty": "唐",
        "collection_info": null
    },
    {
        "uuid": "a99dd79a77dfccf7da6e835e6b0f7952",
        "title": "晓发",
        "author": "唐求",
        "content": "旅馆候天曙，整车趋远程。\n几处晓钟断，半桥残月明。\n沙上鸟犹在，渡头人未行。\n去去古时道，马嘶三两声。",
        "dynasty": "唐",
        "collection_info": null
    },
    {
        "uuid": "01891437b85b663d19b502a2ab79686d",
        "title": "客行",
        "author": "唐求",
        "content": "上山下山去，千里万里愁。\n树色野桥暝，雨声孤馆秋。\n南北眼前道，东西江畔舟。\n世人重金玉，无金徒远游。",
        "dynasty": "唐",
        "collection_info": null
    },
    {
        "uuid": "c152a47002c6a6863a9bf5235de16ab2",
        "title": "题郑处士隐居",
        "author": "唐求",
        "content": "不信最清旷，及来愁已空。\n数点石泉雨，一溪霜叶风。\n业在有山处，道成无事中。\n酌尽一尊酒，病夫颜亦红。",
        "dynasty": "唐",
        "collection_info": null
    },
    {
        "uuid": "f633599e0624739dc47054f95421a367",
        "title": "古寺",
        "author": "唐求",
        "content": "路傍古时寺，寥落藏金容。\n破塔有寒草，坏楼无晓钟。\n乱纸失经偈，断碑分篆踪。\n日暮月光吐，绕门千树松。",
        "dynasty": "唐",
        "collection_info": null
    },
    {
        "uuid": "1650fd9c1ab5bfa843154c32b0aae8de",
        "title": "赠着上人",
        "author": "唐求",
        "content": "掩门江上住，尽日更无为。\n古木坐禅处，残星鸣磬时。\n水浇冰滴滴，珠数落纍纍。\n自有闲行伴，青藤杖一枝。",
        "dynasty": "唐",
        "collection_info": null
    },
    {
        "uuid": "9e82b012aefd575be01ef9a445aa05e6",
        "title": "马嵬感事",
        "author": "唐求",
        "content": "冷气生深殿，狼星渡远关。\n九城鼙鼓内，千骑道途间。\n凤髻随秋草，銮舆入暮山。\n恨多留不得，悲泪满龙颜。",
        "dynasty": "唐",
        "collection_info": null
    },
    {
        "uuid": "21b050656ed5bdce27451930ee05d0c0",
        "title": "赠行如上人",
        "author": "唐求",
        "content": "不知名利苦，念佛老岷峨。\n衲补云千片，香烧印一窠。\n恋山人事少，怜客道心多。\n日日斋钟后，高悬滤水罗。",
        "dynasty": "唐",
        "collection_info": null
    },
    {
        "uuid": "daca9ec60c41ac81fb9fd8ea47d41387",
        "title": "送友人归邛州",
        "author": "唐求",
        "content": "鹤鸣山下去，满箧荷瑶琨。\n放马荒田草，看碑古寺门。\n渐寒沙上雨，欲暝水边村。\n莫忘分襟处，梅花扑酒尊。",
        "dynasty": "唐",
        "collection_info": null
    },
    {
        "uuid": "a5adf9476b23d0202825eb24383664ec",
        "title": "和舒上人山居即事",
        "author": "唐求",
        "content": "败叶填溪路，残阳过野亭。\n仍弹一滴水，更读两张经。\n暝鸟烟中见，寒钟竹裏听。\n不多山下去，人世尽羶腥。",
        "dynasty": "唐",
        "collection_info": null
    },
    {
        "uuid": "9ed9e3997723140cbdd0d3e2cb5b432a",
        "title": "发邛州寄友人",
        "author": "唐求",
        "content": "茫茫驱一马，自叹又何之。\n出郭见山处，待船逢雨时。\n晓鸡鸣野店，寒叶堕秋枝。\n寂寞前程去，闲吟欲共谁。",
        "dynasty": "唐",
        "collection_info": null
    },
    {
        "uuid": "e7d9935d05880d509569825aa365fecc",
        "title": "舟行夜泊夔州",
        "author": "唐求",
        "content": "维舟镜面中，迴对白盐峰。\n夜静沙堤月，天寒水寺钟。\n故园何日到，旧友几时逢。\n欲作还家梦，青山一万重。",
        "dynasty": "唐",
        "collection_info": null
    },
    {
        "uuid": "2b1a98ad95c037e4e6911cb86dd32ca5",
        "title": "山东兰若遇静公夜归",
        "author": "唐求",
        "content": "松门一径微，苔滑往来稀。\n半夜闻钟后，浑身带雪归。\n问寒僧接杖，辨语犬衔衣。\n又是安禅去，呼童闭竹扉。",
        "dynasty": "唐",
        "collection_info": null
    },
    {
        "uuid": "55cd9d2b9501294c693dadf877bcc248",
        "title": "边将",
        "author": "唐求",
        "content": "三千护塞儿，独自滞边陲。\n老向二毛见，秋从一叶知。\n地寒乡思苦，天暮角声悲。\n却被交亲笑，封侯未有期。",
        "dynasty": "唐",
        "collection_info": null
    },
    {
        "uuid": "a1898bcad21402bb1a2885282542345c",
        "title": "秋寄□江舒公",
        "author": "唐求",
        "content": "故人何处望，秋色满江濆。\n入水溪虫乱，过桥山路分。\n鹤归松上月，僧入竹间云。\n莫惜中宵磬，从教梦裏闻。",
        "dynasty": "唐",
        "collection_info": null
    },
    {
        "uuid": "5e81b58d4d64f14e6694c55d58d083a6",
        "title": "题杨山人隐居",
        "author": "唐求",
        "content": "深山道者家，门户带烟霞。\n绿缀沿岩草，红飘落水花。\n半庭栽小树，一径扫平沙。\n往往溪边坐，持竿到日斜。",
        "dynasty": "唐",
        "collection_info": null
    },
    {
        "uuid": "bf7772903f35944f9d340adfabcae067",
        "title": "夜上隐居寺",
        "author": "唐求",
        "content": "寻师拟学空，空住虎磎东。\n千里照山月，一枝惊鹤风。\n年如流去水，山似转来蓬。\n尽日都无事，安禅石窟中。",
        "dynasty": "唐",
        "collection_info": null
    },
    {
        "uuid": "76ddb24c26675dd4985b0806701b5be6",
        "title": "友人见访不值因寄",
        "author": "唐求",
        "content": "门户寒江近，篱墻野树深。\n晚风摇竹影，斜日转山阴。\n砌觉披秋草，床惊倒古琴。\n更闻邻舍说，一隻鹤来寻。",
        "dynasty": "唐",
        "collection_info": null
    },
    {
        "uuid": "537696c88c53bcd8723f314af08f34ff",
        "title": "涂次偶作",
        "author": "唐求",
        "content": "岁月客中销，崎岖力自招。\n问人寻野寺，牵马渡危桥。\n为雨疑天晚，因山觉路遥。\n前程何处是，一望又迢迢。",
        "dynasty": "唐",
        "collection_info": null
    },
    {
        "uuid": "813632290c0b00a2894dc03162f018d3",
        "title": "送友人江行之庐山肄业",
        "author": "唐求",
        "content": "蜀国初开棹，庐峰拟拾萤。\n兽皮裁褥暖，莲叶制衣馨。\n楚水秋来碧，巫山雨后青。\n莫教衔凤诏，三度到中庭。",
        "dynasty": "唐",
        "collection_info": null
    },
    {
        "uuid": "2fbf1e848b1730e25f211a553c590516",
        "title": "山居偶作",
        "author": "唐求",
        "content": "趋名逐利身，终日走风尘。\n还到水边宅，却为山下人。\n僧教开竹户，客许戴纱巾。\n且喜琴书在，苏生未厌贫。",
        "dynasty": "唐",
        "collection_info": null
    },
    {
        "uuid": "e8db1c586dade1b31d4abce67c73b5f8",
        "title": "赠道者",
        "author": "唐求",
        "content": "披霞戴鹿胎，岁月不能催。\n饭把琪花煮，衣将藕叶裁。\n鹤从归日养，松是小时栽。\n往往樵人见，溪边洗药来。",
        "dynasty": "唐",
        "collection_info": null
    },
    {
        "uuid": "958454a189e586642292320e2c6e0bb5",
        "title": "邛州水亭夜讌送顾非熊之官",
        "author": "唐求",
        "content": "寂寞邛城夜，寒塘对庾楼。\n蜀关蝉已噪，秦树叶应秋。\n道路连天远，笙歌到晓愁。\n不堪分袂后，残月正如鈎。",
        "dynasty": "唐",
        "collection_info": null
    },
    {
        "uuid": "266f5e7f1f3d114699b33462095461dd",
        "title": "题青城山范贤观",
        "author": "唐求",
        "content": "数里缘山不厌难，为寻真诀问黄冠。\n苔铺翠点仙桥滑，松织香梢古道寒。\n昼傍绿畦薅嫩玉，夜开红竈捻新丹。\n钟声已断泉声在，风动茅花月满坛。",
        "dynasty": "唐",
        "collection_info": null
    },
    {
        "uuid": "618591cd47ee230279dd3eed3751bbc7",
        "title": "送僧讲罢归山",
        "author": "唐求",
        "content": "休将如意辩真空，吹尽天花任晓风。\n共看玉蟾三皎洁，独悬金锡一玲珑。\n岩间松桂秋烟白，江上楼台晚日红。\n依旧曹溪念经处，野泉声在草堂东。",
        "dynasty": "唐",
        "collection_info": null
    },
    {
        "uuid": "fa24384f5eaf9eb523f0639be3cd13d5",
        "title": "题友人寓居",
        "author": "唐求",
        "content": "寓居无不在天涯，莫恨秦关道路赊。\n缭绕城边山是蜀，弯环门外水名巴。\n黄头卷席宾初散，白鼻嘶风日欲斜。\n何处一声金磬发，古松南畔有僧家。",
        "dynasty": "唐",
        "collection_info": null
    },
    {
        "uuid": "7264c161bb4a1ec9091cbd54785618f4",
        "title": "伤张玖秀才",
        "author": "唐求",
        "content": "铜梁剑阁几区区，十上探珠不见珠。\n卞玉影沈沙草闇，骅骝声断陇城孤。\n入关词客秋怀友，出户孀妻晓望夫。\n吴水楚山千万里，旅魂归到故乡无。",
        "dynasty": "唐",
        "collection_info": null
    },
    {
        "uuid": "45b06bde28295007ceff0cabb032d7ad",
        "title": "题李少府别业",
        "author": "唐求",
        "content": "寻得仙家不姓梅，马嘶人语出尘埃。\n竹和庭上春烟动，花带溪头晓露开。\n绕岸白云终日在，傍松黄鹤有时来。\n何年亦作围碁伴，一到松间醉一回。",
        "dynasty": "唐",
        "collection_info": null
    },
    {
        "uuid": "26ed1d7cffec736110a71c92d35c2719",
        "title": "赠楚公",
        "author": "唐求",
        "content": "曾闻半偈雪山中，贝叶飜时理尽通。\n般若恆添持戒力，落叉谁算念经功。\n云间晓月应难染，海上虚舟自信风。\n长说满庭花色好，一枝红是一枝空。",
        "dynasty": "唐",
        "collection_info": null
    },
    {
        "uuid": "1dd97ae21d02c776e4a59dcb0b1b1943",
        "title": "赠王山人",
        "author": "唐求",
        "content": "红藤一柱脚常轻，日日缘溪入谷行。\n山下有家身未老，竈前无火药初成。\n经秋少见闲人说，带雨多闻野鹤鸣。\n知到蓬莱难再访，问何方法得长生。",
        "dynasty": "唐",
        "collection_info": null
    },
    {
        "uuid": "2e820d48f20ee3d8bfa803600367d1b0",
        "title": "庭竹",
        "author": "唐求",
        "content": "月笼翠叶秋承露，风亚繁梢暝扫烟。\n知道雪霜终不变，永留寒色在庭前。",
        "dynasty": "唐",
        "collection_info": null
    },
    {
        "uuid": "6ccfbfd86ce4b1c494a3d8d14bf4d8e5",
        "title": "题常乐寺",
        "author": "唐求",
        "content": "桂冷香闻十里间，殿台浑不似人寰。\n日斜回首江头望，一片晴云落后山。",
        "dynasty": "唐",
        "collection_info": null
    },
    {
        "uuid": "98bc5b79c22d1f1f951cbf6842a1b2ed",
        "title": "题刘炼师归山",
        "author": "唐求",
        "content": "风急云轻鹤背寒，洞天谁道却归难。\n千山万水瀛洲路，何处烟飞是醮坛。",
        "dynasty": "唐",
        "collection_info": null
    },
    {
        "uuid": "4a719a551a617f553e07238614f0a393",
        "title": "酬舒公见寄",
        "author": "唐求",
        "content": "无客不言云外见，为文长遣世间知。\n一声松径寒吟后，正是前山雪下时。",
        "dynasty": "唐",
        "collection_info": null
    },
    {
        "uuid": "9819ca1c36c653f8581bc9c09eb81a57",
        "title": "巫山下作",
        "author": "唐求",
        "content": "细腰宫尽旧城摧，神女归山更不来。\n唯有楚江斜日裏，至今犹自绕阳台。",
        "dynasty": "唐",
        "collection_info": null
    },
    {
        "uuid": "f1e33fb9ef832b24c0d02ff0856c6732",
        "title": "句",
        "author": "唐求",
        "content": "恰似有龙深处卧，被人惊起黑云生。",
        "dynasty": "唐",
        "collection_info": null
    },
    {
        "uuid": "d6dd6db56328835912102e37202898ac",
        "title": "书怀",
        "author": "于邺",
        "content": "长安多路岐，西去欲何依。\n浮世祗如此，旧山长忆归。\n自离京国久，应已故人稀。\n好与孤云住，孤云无是非。",
        "dynasty": "唐",
        "collection_info": null
    },
    {
        "uuid": "00c9e83d1b7b19a9d0eb5ba814f635a8",
        "title": "书情",
        "author": "于邺",
        "content": "负郭有田在，年年长废耕。\n欲磨秋镜净，恐见白头生。\n未作一旬别，已过千里程。\n不知书与劒，十载两无成。",
        "dynasty": "唐",
        "collection_info": null
    },
    {
        "uuid": "efd6a0b3d0cf78ad544a7716a0b8cebc",
        "title": "涂中作",
        "author": "于邺",
        "content": "西南千里程，处处有车声。\n若使地无利，始应人不营。\n天涯犹马到，石迹尚尘生。\n如此未曾息，蜀山终冀平。",
        "dynasty": "唐",
        "collection_info": null
    },
    {
        "uuid": "bcf3d8cdeeaae4135b43608ac535900b",
        "title": "春过函谷关",
        "author": "于邺",
        "content": "几度作游客，客行长苦辛。\n愁看函谷路，老尽布衣人。\n岁远关犹固，时移草亦春。\n何当名利息，遣此绝征轮。",
        "dynasty": "唐",
        "collection_info": null
    },
    {
        "uuid": "b1c2e0fe9af00633bb2044ba95b7db88",
        "title": "褒中即事",
        "author": "于邺",
        "content": "风吹残雨歇，云去有烟霞。\n南浦足游女，绿苹应发花。\n远钟当半夜，明月入千家。\n不作故乡梦，始知京洛赊。",
        "dynasty": "唐",
        "collection_info": null
    },
    {
        "uuid": "4a645378eb0e4391179c2dd7a6ddd01b",
        "title": "岁暮还家",
        "author": "于邺",
        "content": "东西流不驻，白日与车轮。\n残雪半成水，微风应欲春。\n几经他国岁，已减故乡人。\n回首长安道，十年空苦辛。",
        "dynasty": "唐",
        "collection_info": null
    },
    {
        "uuid": "722e8eb6ddee7fe13c8f7d4eeb2e1dae",
        "title": "还家",
        "author": "于邺",
        "content": "为客忆归舍，归来还寂寥。\n壮时看欲过，白首固非遥。\n独酌几回醉，此愁终不销。\n犹残鸡与犬，驱去住山椒。",
        "dynasty": "唐",
        "collection_info": null
    },
    {
        "uuid": "1660a5046b82917921f74a57daa90e4a",
        "title": "题华山麻处士所居",
        "author": "于邺",
        "content": "贵贱各扰扰，皆逢朝市间。\n到此马无迹，始知君独闲。\n冰破听敷水，雪晴看华山。\n西风寂寥地，唯我坐忘还。",
        "dynasty": "唐",
        "collection_info": null
    },
    {
        "uuid": "02f47be542612f31a6268dc03620b67d",
        "title": "天南怀故人",
        "author": "于邺",
        "content": "独行千里尘，轧轧转征轮。\n一别已多日，总看成老人。\n洞庭雪不下，故国草应春。\n三月烟波暖，南风生绿苹。",
        "dynasty": "唐",
        "collection_info": null
    },
    {
        "uuid": "41cbf5ac89b9aab64f596eb8804f3b5b",
        "title": "路傍草",
        "author": "于邺",
        "content": "春至始青青，香车碾已平。\n不知山下处，来向路傍生。\n每岁有人在，何时无马行。\n应随尘与土，吹满洛阳城。",
        "dynasty": "唐",
        "collection_info": null
    },
    {
        "uuid": "e6eaf427a1126229cfc42217652baef0",
        "title": "秋夕闻雁",
        "author": "于邺",
        "content": "星汉欲沈尽，谁家砧未休。\n忽闻梁雁至，如报杜陵秋。\n千树又黄叶，几人新白头。\n洞庭今夜客，一半却登舟。",
        "dynasty": "唐",
        "collection_info": null
    },
    {
        "uuid": "9e41456d2bcc5e4f7de5aa62a5f8807b",
        "title": "洛中有怀",
        "author": "于邺",
        "content": "潺潺伊洛河，寂寞少恩波。\n銮驾久不幸，洛阳春草多。",
        "dynasty": "唐",
        "collection_info": null
    },
    {
        "uuid": "6023c1caf3573e59cb3925494fad8945",
        "title": "送魏山韦处士",
        "author": "于邺",
        "content": "阴阴亭际间，相顾惨离颜。\n一片云飞去，嵯峨空魏山。",
        "dynasty": "唐",
        "collection_info": null
    },
    {
        "uuid": "59401bd3b3187d718261b8b4ea75b415",
        "title": "白樱桃",
        "author": "于邺",
        "content": "王母阶前种几株，水晶帘内看如无。\n只应汉武金盘上，泻得珊珊白露珠。",
        "dynasty": "唐",
        "collection_info": null
    },
    {
        "uuid": "0ba61132bfe72c1c3bb476807fce8fd8",
        "title": "白樱树",
        "author": "于邺",
        "content": "记得花开雪满枝，和蜂和蝶带花移。\n如今花落游蜂去，空作主人惆怅诗。",
        "dynasty": "唐",
        "collection_info": null
    },
    {
        "uuid": "0ec23acacba3293199d420730af38170",
        "title": "下第不胜其忿题路左佛庙",
        "author": "于邺",
        "content": "雀儿未逐扬风高，下视鹰鹯意气豪。\n自谓能生千里足，黄昏依旧委蓬蒿。",
        "dynasty": "唐",
        "collection_info": null
    },
    {
        "uuid": "723f38e5a6fb1218342e62e6607762b7",
        "title": "感怀",
        "author": "于邺",
        "content": "东风吹草色，空使客蹉跎。\n不设太平险，更应游子多。\n几伤行处泪，一曲醉中歌。\n尽向青门外，东随渭水波。",
        "dynasty": "唐",
        "collection_info": null
    },
    {
        "uuid": "477a8f850907da22c0986ca8954f475a",
        "title": "游中梁山",
        "author": "于邺",
        "content": "僻地好泉石，何人曾陆沈。\n不知青嶂外，更有白云深。\n因此见乔木，几回思旧林。\n殷勤猨与鸟，唯我独何心。",
        "dynasty": "唐",
        "collection_info": null
    },
    {
        "uuid": "4fe264747553ea6771f6fca946f1843c",
        "title": "寻山",
        "author": "于邺",
        "content": "到此绝车轮，萋萋草树春。\n青山如有利，白石亦成尘。\n水阔应无路，松深不见人。\n如知巢与许，千载迹犹新。",
        "dynasty": "唐",
        "collection_info": null
    },
    {
        "uuid": "8853eda59322d4c2655cbd5d9a78af8a",
        "title": "宿江口",
        "author": "于邺",
        "content": "南渡人来绝，喧喧雁满沙。\n自生江上月，长有客思家。\n半夜下霜岸，北风吹荻花。\n自惊归梦断，不得到天涯。",
        "dynasty": "唐",
        "collection_info": null
    },
    {
        "uuid": "44bab5031c2ca7f0ecb973471fbf7579",
        "title": "秋夜达萧关",
        "author": "于邺",
        "content": "扰扰浮梁路，人忙月自闲。\n去年为塞客，今夜宿萧关。\n辞国几经岁，望乡空见山。\n不知江叶下，又作布衣还。",
        "dynasty": "唐",
        "collection_info": null
    },
    {
        "uuid": "d81271138224f6a0b65762a2389d74b4",
        "title": "斜谷道",
        "author": "于邺",
        "content": "乱峰连迭嶂，千里绿峨峨。\n蜀国路如此，游人车亦过。\n远烟当驿敛，骤雨逐风多。\n独忆紫芝叟，临风歌旧歌。",
        "dynasty": "唐",
        "collection_info": null
    },
    {
        "uuid": "561fdc24c7416de3df8c925b72a6793d",
        "title": "过百牢关贻舟中者",
        "author": "于邺",
        "content": "蜀国少平地，方思京洛间。\n远为千里客，来度百牢关。\n帆影清江水，铃声碧草山。\n不因名与利，尔我各应闲。",
        "dynasty": "唐",
        "collection_info": null
    },
    {
        "uuid": "8e7b81b737f8a60d88d546f3c39d3449",
        "title": "客中览镜",
        "author": "于邺",
        "content": "何当开此镜，即见髮如丝。\n白日急于水，少年能几时。\n每逢芳草处，长返故园迟。\n所以多为客，蹉跎欲怨谁。",
        "dynasty": "唐",
        "collection_info": null
    },
    {
        "uuid": "f60e3bde47c0ef1e9c30b5b9fa92e44a",
        "title": "长安逢隐者",
        "author": "于邺",
        "content": "征车千里至，碾遍六街尘。\n向此有营地，忽逢无事人。\n昔时颜未改，浮世路多新。\n且脱衣沽酒，终南山欲春。",
        "dynasty": "唐",
        "collection_info": null
    },
    {
        "uuid": "a62927d42e6301e321162f9ae3ce0bd9",
        "title": "与僧话旧",
        "author": "于邺",
        "content": "草堂前有山，一见一相宽。\n处世贵僧静，青松因岁寒。\n他山逢旧侣，尽日话长安。\n所以闲行迹，千回绕药栏。",
        "dynasty": "唐",
        "collection_info": null
    },
    {
        "uuid": "633e625f458ab30c3a4d467445e07685",
        "title": "赠王道士",
        "author": "于邺",
        "content": "日日市朝路，何时无苦辛。\n不随丹竈客，终作白头人。\n浮世度千载，桃源方一春。\n归来华表上，应笑北邙尘。",
        "dynasty": "唐",
        "collection_info": null
    },
    {
        "uuid": "bc86110bca5dd50401a8e365e3bf94cc",
        "title": "匣中琴",
        "author": "于邺",
        "content": "世人无正心，虫网匣中琴。\n何以经时废，非为娱耳音。\n独令高韵在，谁感隙尘深。\n应是南风曲，声声不合今。",
        "dynasty": "唐",
        "collection_info": null
    },
    {
        "uuid": "87adf75b0714647b3afbd9b9c08e1762",
        "title": "友人亭松",
        "author": "于邺",
        "content": "俛仰不能去，如逢旧友同。\n曾因春雪散，见在华山中。\n何处有明月，访君听远风。\n相将归未得，各占石岩东。",
        "dynasty": "唐",
        "collection_info": null
    },
    {
        "uuid": "815aa98ef5d4e77e9c6ebb63e95fdc86",
        "title": "过洛阳城",
        "author": "于邺",
        "content": "古来利与名，俱在洛阳城。\n九陌鼓初起，万车轮已行。\n周秦时几变，伊洛水犹清。\n二月中桥路，鸟啼春草生。",
        "dynasty": "唐",
        "collection_info": null
    },
    {
        "uuid": "2997b927da7eef48e328df68ade6dd0e",
        "title": "客中月",
        "author": "于邺",
        "content": "离家凡几宵，一望一寥寥。\n新魄又将满，故乡应渐遥。\n独临彭蠡水，远忆洛阳桥。\n更有乘舟客，悽然亦驻桡。",
        "dynasty": "唐",
        "collection_info": null
    },
    {
        "uuid": "377aac7e68bafd4b2be5cba693cc55cf",
        "title": "王将军宅夜听歌",
        "author": "于邺",
        "content": "朱槛满明月，美人歌落梅。\n忽惊尘起处，疑有凤飞来。\n一曲听初彻，几年愁暂开。\n东南正云雨，不得见阳台。",
        "dynasty": "唐",
        "collection_info": null
    },
    {
        "uuid": "f8c3a4e4ea14c879df45b38259ab0b0c",
        "title": "长信宫",
        "author": "于邺",
        "content": "莫问古宫名，古宫空有城。\n惟应东去水，不改旧时声。",
        "dynasty": "唐",
        "collection_info": null
    },
    {
        "uuid": "dbd7171e25d488893f92316eb38c66af",
        "title": "高楼",
        "author": "于邺",
        "content": "远天明月出，照此谁家楼。\n上有罗衣裳，凉风吹不休。",
        "dynasty": "唐",
        "collection_info": null
    },
    {
        "uuid": "18f61a8188ef1c269ec02e334f7d38c6",
        "title": "和三乡诗",
        "author": "陆贞洞",
        "content": "惆怅残花怨暮春，孤鸾舞镜倍伤神。\n清词好箇干人事，疑是文姬第二身。",
        "dynasty": "唐",
        "collection_info": null
    },
    {
        "uuid": "af08b796fbe37711c5a63ed55a4fa228",
        "title": "和三乡诗",
        "author": "刘谷",
        "content": "兰蕙芬香见玉姿，路傍花笑景迟迟。\n苎萝山下无穷意，併在三乡惜别时。",
        "dynasty": "唐",
        "collection_info": null
    },
    {
        "uuid": "1da3db07cf23024d49adf6c18a94d8c4",
        "title": "和三乡诗",
        "author": "王祝",
        "content": "女几山前岚气低，佳人留恨此中题。\n不知云雨归何处，空使王孙见即迷。",
        "dynasty": "唐",
        "collection_info": null
    },
    {
        "uuid": "fa111ad2cb4840546f6f15807804cee2",
        "title": "和三乡诗",
        "author": "王涤",
        "content": "浣纱游女出关东，旧迹新词一梦中。\n槐陌柳亭何限事，年年迴首向春风。",
        "dynasty": "唐",
        "collection_info": null
    },
    {
        "uuid": "c806ff50644a269699a8e18473c33bc6",
        "title": "和三乡诗",
        "author": "韦冰",
        "content": "来时欢笑去时哀，家国迢迢向越台。\n待写百年幽思尽，故宫流水莫相催。",
        "dynasty": "唐",
        "collection_info": null
    },
    {
        "uuid": "85f81d2a86bb2ec93fbb5f0827d8d52e",
        "title": "和三乡诗",
        "author": "李昌邺",
        "content": "红粉萧娘手自题，分明幽怨发云闺。\n不应更学文君去，泣向残花归剡溪。",
        "dynasty": "唐",
        "collection_info": null
    },
    {
        "uuid": "983544f6544be76dce3240cedad564f0",
        "title": "和三乡诗",
        "author": "王硕",
        "content": "无姓无名越水滨，芳词空怨路傍人。\n莫教才子偏惆怅，宋玉东家是旧邻。",
        "dynasty": "唐",
        "collection_info": null
    },
    {
        "uuid": "0722447bae392c0308f9f0b45361db73",
        "title": "和三乡诗",
        "author": "李缟",
        "content": "会稽王谢两风流，王子沉沦谢女愁。\n归思若随文字在，路傍空为感千秋。",
        "dynasty": "唐",
        "collection_info": null
    },
    {
        "uuid": "d84f1dab6edaed29831e6ea9e088ee34",
        "title": "和三乡诗",
        "author": "张绮",
        "content": "洛川依旧好风光，莲帐无因见女郎。\n云雨散来音信断，此生遗恨寄三乡。",
        "dynasty": "唐",
        "collection_info": null
    },
    {
        "uuid": "19d031e4b73bcb5092654ba45e4aa39a",
        "title": "和三乡诗",
        "author": "高衢",
        "content": "南北千山与万山，轩车谁不思乡关。\n独留芳翰悲前迹，陌上恐伤桃李颜。",
        "dynasty": "唐",
        "collection_info": null
    },
    {
        "uuid": "027d8d7c23c4a0156cedc54f0c435f9b",
        "title": "復覩三乡题处留赠",
        "author": "贾驰",
        "content": "壁古字未灭，声长响不绝。\n蕙质本如云，松心应耐雪。\n耿耿离幽谷，悠悠望瓯越。\n杞妇哭夫时，城崩无此说。",
        "dynasty": "唐",
        "collection_info": null
    },
    {
        "uuid": "ed699cd5f1008aa4f1d7ba41b1167340",
        "title": "秋入关",
        "author": "贾驰",
        "content": "河上微风来，关头树初湿。\n今朝关城吏，又见孤客入。\n上国谁与期，西来徒自急。",
        "dynasty": "唐",
        "collection_info": null
    },
    {
        "uuid": "1b9fcb44ec647f9430d3240025c2edd3",
        "title": "咏手二首 一",
        "author": "赵光远",
        "content": "妆成皓腕洗凝脂，背接红巾掬水时。\n薄雾袖中拈玉斝，斜阳屏上捻青丝。\n唤人急拍临前槛，摘杏高揎近曲池。\n好是琵琶弦畔见，细圆无节玉参差。",
        "dynasty": "唐",
        "collection_info": null
    },
    {
        "uuid": "b8b431fc21cda5becf2463c710115bfd",
        "title": "咏手二首 二",
        "author": "赵光远",
        "content": "捻玉搓琼软復圆，绿窗谁见上琴弦。\n慢笼彩笔闲书字，斜指瑶阶笑打钱。\n炉面试香添麝炷，舌头轻点贴金钿。\n象床珍簟宫棊处，拈定文楸占角边。",
        "dynasty": "唐",
        "collection_info": null
    },
    {
        "uuid": "4bb1ef3e677b1c60d7f166fdd2b16105",
        "title": "题妓莱儿壁",
        "author": "赵光远",
        "content": "鱼钥兽环斜掩门，萋萋芳草忆王孙。\n醉凭青琐窥韩寿，闲掷金梭恼谢鲲。\n不夜珠光连玉匣，辟寒钗影落瑶尊。\n欲知肠断相思处，役尽江淹别后魂。",
        "dynasty": "唐",
        "collection_info": null
    },
    {
        "uuid": "78797b2a59d1e07cb9729a29f738b999",
        "title": "题兴化高田院桥亭",
        "author": "郑良士",
        "content": "到此溪亭上，浮生始觉非。\n野僧还惜别，游客亦忘归。\n月满千岩静，风清一磬微。\n何时脱尘役，杖履愿相依。",
        "dynasty": "唐",
        "collection_info": null
    },
    {
        "uuid": "b8f9e3af5de49c525bf1348b264fffe3",
        "title": "游九鲤湖",
        "author": "郑良士",
        "content": "仄径倾崖不可通，湖岚林霭共溟蒙。\n九溪瀑影飞花外，万树春声细雨中。\n覆石云闲丹竈冷，采芝人去洞门空。\n我来不乞邯郸梦，取醉聊乘郑国风。",
        "dynasty": "唐",
        "collection_info": null
    },
    {
        "uuid": "96ee679a800dfeaf5fdf003692870cef",
        "title": "寄富洋院禅者",
        "author": "郑良士",
        "content": "画破青山路一条，走鞭飞盖去何遥。\n碍天岩树春先冷，锁院溪云昼不销。\n霅上茗芽因客煮，海南沈屑为斋烧。\n谁能学得空门士，冷却心灰守寂寥。",
        "dynasty": "唐",
        "collection_info": null
    },
    {
        "uuid": "de35133895a150dee220557cd49882ea",
        "title": "赠翁承赞漆林书堂诗",
        "author": "萧项",
        "content": "轺车故国世应稀，昔日书堂二纪归。\n手植松筠同茂盛，身荣金紫倍光辉。\n入门邻里喧迎接，列坐儿童见等威。\n却对芸窗勤苦处，举头全是锦为衣。",
        "dynasty": "唐",
        "collection_info": null
    },
    {
        "uuid": "40399140bafdc2376be8e93e41e3745d",
        "title": "喜韩少府见访",
        "author": "胡令能",
        "content": "忽闻梅福来相访，笑着荷衣出草堂。\n儿童不惯见车马，走入芦花深处藏。",
        "dynasty": "唐",
        "collection_info": null
    },
    {
        "uuid": "70965dc8111d471bcc98e93fdf873d17",
        "title": "观郑州崔郎中诸妓绣样",
        "author": "胡令能",
        "content": "日暮堂前花蘂娇，争拈小笔上床描。\n绣成安向春园裏，引得黄莺下柳条。",
        "dynasty": "唐",
        "collection_info": null
    },
    {
        "uuid": "bc234a5df9bea18c23ed30550e0ed3dc",
        "title": "小儿垂钓",
        "author": "胡令能",
        "content": "蓬头穉子学垂纶，侧坐莓苔草映身。\n路人借问遥招手，怕得鱼惊不应人。",
        "dynasty": "唐",
        "collection_info": null
    },
    {
        "uuid": "6254ee338f4dfd6c2df983edf554bfcf",
        "title": "王昭君",
        "author": "胡令能",
        "content": "胡风似劒锼人骨，汉月如钩钓胃肠。\n魂梦不知身在路，夜来犹自到昭阳。",
        "dynasty": "唐",
        "collection_info": null
    },
    {
        "uuid": "af1e424dd820eac088d4940fa8bbf470",
        "title": "望夫石",
        "author": "严郾",
        "content": "何代提戈去不还，独留形影白云间。\n肌肤销尽雪霜色，罗绮点成苔藓斑。\n江燕不能传远信，野花空解妬愁颜。\n近来岂少征人妇，笑采蘼芜上北山。",
        "dynasty": "唐",
        "collection_info": null
    },
    {
        "uuid": "2a58c8c29456f66d659aa190240fdced",
        "title": "赋百舌鸟",
        "author": "严郾",
        "content": "此禽轻巧少同伦，我听长疑舌满身。\n星未没河先报晓，柳犹黏雪便迎春。\n频嫌海燕巢难定，却讶林莺语不真。\n莫倚春风便多事，玉楼还有晏眠人。",
        "dynasty": "唐",
        "collection_info": null
    },
    {
        "uuid": "65a55726cb81124181af912f5b9d4fd3",
        "title": "永州陪郑太守登舟夜宴席上各赋诗",
        "author": "蒋肱",
        "content": "江头朱绂间青衿，岂是仙舟不可寻。\n谁敢强登徐稚榻，自怜还学谢安吟。\n月凝兰棹轻风起，妓劝金罍尽醉斟。\n剪尽蜡红人未觉，归时城郭晓烟深。",
        "dynasty": "唐",
        "collection_info": null
    },
    {
        "uuid": "45bbb65b44b21a244f0934a22b12a1db",
        "title": "寄远",
        "author": "张逈",
        "content": "锦字凭谁达，闲庭草又枯。\n夜长灯影灭，天远雁声孤。\n蝉鬓凋将尽，虬髯白也无。\n几回愁不语，因看朔方图。",
        "dynasty": "唐",
        "collection_info": null
    },
    {
        "uuid": "3718cac8766c01ea04124fdd23f7fcf9",
        "title": "春草凝露",
        "author": "张友正",
        "content": "苍苍芳草色，含露对青春。\n已赖阳和长，仍惭润泽频。\n日临残未滴，风度欲成津。\n蕙叶垂偏重，兰丛洗转新。\n将行愁裛径，欲采畏濡身。\n独爱池塘畔，清华远袭人。",
        "dynasty": "唐",
        "collection_info": null
    },
    {
        "uuid": "2fdc794f2444d9c14ca3d00767baa640",
        "title": "锦带佩吴钩",
        "author": "张友正",
        "content": "带劒谁家子，春朝紫陌游。\n结边霞聚锦，悬处月随钩。\n綵缕迴文出，雄芒练影浮。\n叶依花裏艳，霜向锷中秋。\n的皪宜骢马，斓斒映绮裘。\n应须待报国，一刎月支头。",
        "dynasty": "唐",
        "collection_info": null
    },
    {
        "uuid": "6256e9661c11f9afaf11c755acbfb295",
        "title": "山中卧寄卢郎中",
        "author": "伍唐珪",
        "content": "十年耕钓水云间，住僻家贫少往还。\n一径绿苔凝晓露，满头白髮对青山。\n野僧采药来医病，樵客携觞为解颜。\n空恋旧时恩奖地，无因匍匐出柴关。",
        "dynasty": "唐",
        "collection_info": null
    },
    {
        "uuid": "f91ec3e267d4cf86052ed0eeede4d284",
        "title": "寒食日献郡守",
        "author": "伍唐珪",
        "content": "入门堪笑復堪怜，三径苔荒一钓船。\n惭愧四隣教断火，不知厨裏久无烟。",
        "dynasty": "唐",
        "collection_info": null
    },
    {
        "uuid": "13c7da07c3c0ed45c4785b04b71c1419",
        "title": "上苏使君",
        "author": "伍唐珪",
        "content": "江西昔日推韩注，袁水今朝数赵祥。\n纵使文翁能待客，终栽桃李不成行。",
        "dynasty": "唐",
        "collection_info": null
    },
    {
        "uuid": "af43f72f47d7e4e883ddcc96739cadaa",
        "title": "赠妓人王福娘",
        "author": "孙棨",
        "content": "綵翠仙衣红玉肤，轻盈年在破瓜初。\n霞杯醉劝刘郎赌，云髻慵邀阿母梳。\n不怕寒侵缘带宝，每忧风举倩持裾。\n谩图西子晨粧样，西子元来未得如。",
        "dynasty": "唐",
        "collection_info": null
    },
    {
        "uuid": "3effa3a637772896621c18ab10857e79",
        "title": "题妓王福娘墻 一",
        "author": "孙棨",
        "content": "移壁迴窗费几朝，指镮偷解博红椒。\n无端鬬草输邻女，更被拈将玉步摇。",
        "dynasty": "唐",
        "collection_info": null
    },
    {
        "uuid": "e40d4fba444031163c29ea069ec27d88",
        "title": "题妓王福娘墻 二",
        "author": "孙棨",
        "content": "寒绣衣裳饷阿娇，新团香兽不禁烧。\n东邻起样裙腰阔，剩蹙黄金线几条。",
        "dynasty": "唐",
        "collection_info": null
    },
    {
        "uuid": "f75f13343c019eaf1cf6e265410b485e",
        "title": "题妓王福娘墻 三",
        "author": "孙棨",
        "content": "试共卿卿语笑初，画堂连遣侍儿呼。\n寒肌不耐金如意，白獭为膏郎有无。",
        "dynasty": "唐",
        "collection_info": null
    },
    {
        "uuid": "6511e55cecc3ac269d74f43132ef950b",
        "title": "戏李文远",
        "author": "孙棨",
        "content": "引君来访洞中仙，新月如眉拂户前。\n领取嫦娥攀取桂，便从陵谷一时迁。",
        "dynasty": "唐",
        "collection_info": null
    },
    {
        "uuid": "a7d0e88ebee94c370e52a42d7197821a",
        "title": "题刘泰娘舍",
        "author": "孙棨",
        "content": "寻常凡木最轻樗，今日寻樗桂不如。\n汉高新破咸阳后，英俊奔波遂吃虚。",
        "dynasty": "唐",
        "collection_info": null
    },
    {
        "uuid": "4e484d89812901e92414e8e5e294c1df",
        "title": "戏张道人不饮酒",
        "author": "颜荛",
        "content": "言自云山访我来，每闻奇秘觉叨陪。\n吾师不饮人间酒，应待流霞即举杯。",
        "dynasty": "唐",
        "collection_info": null
    },
    {
        "uuid": "783a36420449e8a14027c5516448c7c0",
        "title": "句",
        "author": "颜荛",
        "content": "爽籁尽成鸣凤曲，游人多是弄珠仙。",
        "dynasty": "唐",
        "collection_info": null
    },
    {
        "uuid": "18e4bce33edcc299e31d1f49dd05c5ed",
        "title": "秋醉歌",
        "author": "张为",
        "content": "金风飒已起，还是招渔翁。\n携酒天姥岑，自弹峄阳桐。\n脱却登山履，赤脚翘青筇。\n泉声扫残暑，猨臂攀长松。\n翠微泛罇绿，苔藓分烟红。\n造化处术内，相对数壶空。\n醉眠岭上草，不觉夜露浓。\n一梦到天晓，始觉一醉中。\n皎然梦中路，直到瀛洲东。\n初平把我臂，相与骑白龙。\n三留对上帝，玉楼十二重。\n上帝赐我酒，送我敲金钟。\n宝阁香敛苒，琪树寒玲珑。\n动叶如笙篁，音律相怡融。\n珍重此一醉，百骸出天地。\n长如此梦魂，永谢名与利。",
        "dynasty": "唐",
        "collection_info": null
    },
    {
        "uuid": "8040be6a789d14282c69f2574971cfcb",
        "title": "谢别毛仙翁",
        "author": "张为",
        "content": "羸形感神药，削骨生丰肌。\n兰炷飘灵烟，妖怪立诛夷。\n重覩日月光，何报父母慈。\n黄河浊衮衮，别泪流澌澌。\n黄河清有时，别泪无收期。",
        "dynasty": "唐",
        "collection_info": null
    },
    {
        "uuid": "022ff99d7bb5e3d4c3b7283d61515919",
        "title": "渔阳将军",
        "author": "张为",
        "content": "霜髭拥颔对穷秋，着白貂裘独上楼。\n向北望星提劒立，一生长为国家忧。",
        "dynasty": "唐",
        "collection_info": null
    },
    {
        "uuid": "57c4411bf1877316e5b7263458d8d15e",
        "title": "句",
        "author": "张为",
        "content": "到处即闭户，逢君方展眉。",
        "dynasty": "唐",
        "collection_info": null
    },
    {
        "uuid": "ba26763eb016cba4265244a383cbc54b",
        "title": "岑公岩",
        "author": "马冉",
        "content": "南溪有仙涧，咫尺非人间。\n泠泠松风下，日暮空苍山。",
        "dynasty": "唐",
        "collection_info": null
    },
    {
        "uuid": "bd161cff355aeea5faead36370edefa0",
        "title": "诸暨五洩山",
        "author": "周镛",
        "content": "路入苍烟九过溪，九穿岩曲到招提。\n天分五溜寒倾北，地秀诸峰翠插西。\n凿径破崖来木杪，驾泉鸣竹落榱题。\n当年老默无消息，犹有词堂一杖藜。",
        "dynasty": "唐",
        "collection_info": null
    },
    {
        "uuid": "0f2799c037074c8b94f35319dc10f7b5",
        "title": "赠罗隐",
        "author": "刘赞",
        "content": "人皆言子屈，独我谓君非。\n明主既难谒，青山何不归？年虚侵雪鬓，尘枉汚麻衣。\n自古逃名者，至今名岂微。",
        "dynasty": "唐",
        "collection_info": null
    },
    {
        "uuid": "6f76eb68a9487054ef870792c9d3b7a1",
        "title": "句",
        "author": "刘赞",
        "content": "絮花飞起雪漫漫，长得宫娥带笑看。",
        "dynasty": "唐",
        "collection_info": null
    },
    {
        "uuid": "5be1c7f5e5de788573af5d9e2b926a46",
        "title": "洛阳道",
        "author": "任翻",
        "content": "憧憧洛阳道，尘下生青草。\n行者岂无家，无人在家老。\n鸡鸣前结束，争去恐不早。\n百年路傍尽，白日车中晓。\n求富江海狭，取贵山岳小。\n二端立在途，奔走无由了。",
        "dynasty": "唐",
        "collection_info": null
    },
    {
        "uuid": "0a1df8b6ea3bde019bb49e187c11ce4b",
        "title": "春晴",
        "author": "任翻",
        "content": "楚国多春雨，柴门喜晚晴。\n幽人临水坐，好鸟隔花鸣。\n野色临空阔，江流接海平。\n门前到溪路，今夜月分明。",
        "dynasty": "唐",
        "collection_info": null
    },
    {
        "uuid": "02d4c75f3e091cfb002862c491ae8b62",
        "title": "秋晚郊居",
        "author": "任翻",
        "content": "远声霜后树，秋色水边村。\n野径无来客，寒风自动门。\n海山藏日影，江月落潮痕。\n惆怅高飞晚，年年别故园。",
        "dynasty": "唐",
        "collection_info": null
    },
    {
        "uuid": "c32e01547dedc0aeea32b87893fbae32",
        "title": "秋晚途次",
        "author": "任翻",
        "content": "秋色满行路，此时心不闲。\n孤贫游上国，少壮有衰颜。\n众鸟已归树，旅人犹过山。\n萧条远林外，风急水潺潺。",
        "dynasty": "唐",
        "collection_info": null
    },
    {
        "uuid": "a4c889325a44f438c6306cff9ba47a74",
        "title": "葛仙井",
        "author": "任翻",
        "content": "古井碧沈沈，分明见百寻。\n味甘传邑内，脉冷应山心。\n圆入月轮净，直涵峰影深。\n自从仙去后，汲引到如今。",
        "dynasty": "唐",
        "collection_info": null
    },
    {
        "uuid": "ddc28096ea1c871bd750dd4a45025101",
        "title": "桐柏观",
        "author": "任翻",
        "content": "飘飘云外者，蹔宿聚仙堂。\n半夜人无语，中宵月送凉。\n鹤归高树静，萤过小池光。\n不得多时住，门开是事忙。",
        "dynasty": "唐",
        "collection_info": null
    },
    {
        "uuid": "ba21dd37736a5e674d3a7b3f2634f2c2",
        "title": "冬暮野寺",
        "author": "任翻",
        "content": "江东寒近腊，野寺水天昏。\n无酒可销夜，随僧早闭门。\n照墻灯影短，着瓦雪声繁。\n飘泊仍千里，清吟欲断魂。",
        "dynasty": "唐",
        "collection_info": null
    },
    {
        "uuid": "2b79f7c271e91262c03fd12adac09470",
        "title": "赠济禅师",
        "author": "任翻",
        "content": "碧峰秋寺内，禅客已无情。\n半顶髮根白，一生心地清。\n竹房侵月静，石径到门平。\n山下尘嚣路，终年誓不行。",
        "dynasty": "唐",
        "collection_info": null
    },
    {
        "uuid": "3ee721def6c2521f68e179a6687c97f3",
        "title": "经堕泪碑",
        "author": "任翻",
        "content": "羊公传化地，千古事空存。\n碑已无文字，人犹敬子孙。\n岘山长闭恨，汉水自流恩。\n数处烟岚色，分明是泪痕。",
        "dynasty": "唐",
        "collection_info": null
    },
    {
        "uuid": "34922280143d13d7b198dad19f33257f",
        "title": "长安冬夜书事",
        "author": "任翻",
        "content": "忧来长不寐，往事重思量。\n清渭几年客，故衣今夜霜。\n春风谁识面，水国但牵肠。\n十二门车马，昏明各自忙。",
        "dynasty": "唐",
        "collection_info": null
    },
    {
        "uuid": "ac8d70730beb1f5e9a14f2a684218c91",
        "title": "越江渔父",
        "author": "任翻",
        "content": "借问钓鱼者，持竿多少年。\n眼明汀岛畔，头白子孙前。\n棹入花时浪，灯留雨夜船。\n越江深见底，谁识此心坚。",
        "dynasty": "唐",
        "collection_info": null
    },
    {
        "uuid": "9d70fdab1f6adc2da2f89d29db72d091",
        "title": "哭友人",
        "author": "任翻",
        "content": "逢着南州史，江边哭问君。\n送终时有雪，归葬处无云。\n官库惟留劒，隣僧共结坟。\n儿孙未成立，谁与集遗文。",
        "dynasty": "唐",
        "collection_info": null
    },
    {
        "uuid": "54bf49f6cd47a724f8bd0d77f500c251",
        "title": "送李衡",
        "author": "任翻",
        "content": "羁栖亲故少，远别惜清才。\n天畔出相送，路长知未迴。\n欲销今日恨，强把异乡杯。\n君去南堂后，应无客到来。",
        "dynasty": "唐",
        "collection_info": null
    },
    {
        "uuid": "555dc41d568a0b4471d971b92bc664b0",
        "title": "宫怨",
        "author": "任翻",
        "content": "泪干红落脸，心尽白垂头。\n自此方知怨，从来岂信愁。",
        "dynasty": "唐",
        "collection_info": null
    },
    {
        "uuid": "8fc57c15a5dc991f1c7456e8bc6ab914",
        "title": "惜花",
        "author": "任翻",
        "content": "无语与花别，细看枝上红。\n明年又相见，还恐是愁中。",
        "dynasty": "唐",
        "collection_info": null
    },
    {
        "uuid": "bc4f03d141e90de8053274dbb600382d",
        "title": "宿巾子山禅寺",
        "author": "任翻",
        "content": "绝顶新秋生夜凉，鹤翻松露滴衣裳。\n前峰月映半江水，僧在翠微开竹房。",
        "dynasty": "唐",
        "collection_info": null
    },
    {
        "uuid": "558d53546bc3107aec46f1109bc28b50",
        "title": "再游巾子山寺",
        "author": "任翻",
        "content": "灵江江上帻峰寺，三十年来两度登。\n野鹤尚巢松树徧，竹房不见旧时僧。",
        "dynasty": "唐",
        "collection_info": null
    },
    {
        "uuid": "fc62d69f20e2ccb116abff420c1de361",
        "title": "三游巾子山寺感述",
        "author": "任翻",
        "content": "清秋绝顶竹房开，松鹤何年去不迴。\n惟有前峰明月在，夜深犹过半江来。",
        "dynasty": "唐",
        "collection_info": null
    },
    {
        "uuid": "7984374bd861a5dc48de79dc34c81196",
        "title": "画山水图荅大愚",
        "author": "荆浩",
        "content": "恣意纵横埽，峰峦次第成。\n笔尖寒树瘦，墨澹野云轻。\n岩石喷泉窄，山根到水平。\n禅房时一展，兼称苦空情。",
        "dynasty": "唐",
        "collection_info": null
    },
    {
        "uuid": "10d0a01526505b8c3afd3fc4a7b3d573",
        "title": "宿顾城二首 一",
        "author": "张直",
        "content": "绿草展青裀，樾影连春树。\n茅屋八九家，农器六七具。\n主人有好怀，搴衣留我住。\n春酒新泼醅，香美连糟滤。\n一醉卧花阴，明朝送君去。",
        "dynasty": "唐",
        "collection_info": null
    },
    {
        "uuid": "64e6c981d90192f77d995ae45fce3bdd",
        "title": "宿顾城二首 二",
        "author": "张直",
        "content": "醉卧夜将半，土底闻鸡啼。\n惊骇问主人，为我剖荒迷。\n武汤东伐韦，固君含悲悽。\n神夺悔悟魄，幻化为石鸡。\n形骸仅盈寸，咿喔若啁蜺。\n吾村耕耘叟，多获于锄犂。",
        "dynasty": "唐",
        "collection_info": null
    },
    {
        "uuid": "8da8464c8de6c692c9969f0d2644a791",
        "title": "题桃源僧",
        "author": "陈光",
        "content": "桃源有僧舍，跬步异人天。\n花乱似无主，鹤鸣疑有仙。\n轩廊明野色，松桧湿春烟。\n定拟辞尘境，依师过晚年。",
        "dynasty": "唐",
        "collection_info": null
    },
    {
        "uuid": "9f47a3fb9de91e2c7422ffecedc90b4e",
        "title": "吟叙",
        "author": "周昙",
        "content": "历代兴亡亿万心，圣人观古贵知今。\n古今成败无多事，月殿花台幸一吟。",
        "dynasty": "唐",
        "collection_info": null
    },
    {
        "uuid": "424ae9828c981b185eb91a55331758cd",
        "title": "闲吟",
        "author": "周昙",
        "content": "考摭妍媸用破心，翦裁千古献当今。\n闲吟不是闲吟事，事有闲思闲要吟。",
        "dynasty": "唐",
        "collection_info": null
    },
    {
        "uuid": "d213cb50ab438f6b142d1bb04d0869ca",
        "title": "唐虞门 唐尧",
        "author": "周昙",
        "content": "祆氛不起瑞烟轻，端拱垂衣日月明。\n传事四方无外役，茅茨深处土阶平。",
        "dynasty": "唐",
        "collection_info": null
    },
    {
        "uuid": "10afa160d22c051b014fe66cc3ab3f7a",
        "title": "唐虞门 虞舜",
        "author": "周昙",
        "content": "进善惩奸立帝功，功成揖让益温恭。\n满朝卿士多元凯，为黜兜苗与四凶。",
        "dynasty": "唐",
        "collection_info": null
    },
    {
        "uuid": "8b737a296bb3e60078fba1d3bca72e5d",
        "title": "唐虞门 舜妃",
        "author": "周昙",
        "content": "苍梧一望隔重云，帝子悲寻不记春。\n何事泪痕偏在竹，贞姿应念节高人。",
        "dynasty": "唐",
        "collection_info": null
    },
    {
        "uuid": "9573ff50cbcc1ab2507b6d2eb0bd4fbc",
        "title": "唐虞门 再吟",
        "author": "周昙",
        "content": "潇湘何代泣幽魂，骨化重泉志尚存。\n若道地中休下泪，不应新竹有啼痕。",
        "dynasty": "唐",
        "collection_info": null
    },
    {
        "uuid": "2702d2dce38fb3dc84f02e15d8daf8d0",
        "title": "三代门 夏禹",
        "author": "周昙",
        "content": "尧违天孽赖询谟，顿免洪波浸碧虚。\n海内生灵微伯禹，尽应随浪化为鱼。",
        "dynasty": "唐",
        "collection_info": null
    },
    {
        "uuid": "05c70b99fd228d19d32c4d6986bf36bf",
        "title": "三代门 再吟",
        "author": "周昙",
        "content": "万古龙门一旦开，无成甘死作黄能。\n司空定有匡尧术，九载之前何处来。",
        "dynasty": "唐",
        "collection_info": null
    },
    {
        "uuid": "cac511fbf1b8bd43654b2cb768ccbad1",
        "title": "三代门 太康",
        "author": "周昙",
        "content": "师保何人为琢磨，安知父祖苦辛多。\n酒酣禽色方为乐，讵肯闲听五子歌。",
        "dynasty": "唐",
        "collection_info": null
    },
    {
        "uuid": "180158541c5b739759abc5fe70160be7",
        "title": "三代门 后稷",
        "author": "周昙",
        "content": "人惟邦本本由农，旷古谁高后稷功。\n百谷且繁三曜在，牲牢郊祀信无穷。",
        "dynasty": "唐",
        "collection_info": null
    },
    {
        "uuid": "ca5e255ebe849f40edf7df8b8e5dadff",
        "title": "三代门 文王",
        "author": "周昙",
        "content": "昭然明德报天休，禴祭惟馨胜杀牛。\n二老五侯何所诈，不归商受尽归周。",
        "dynasty": "唐",
        "collection_info": null
    },
    {
        "uuid": "280eea035e01debeaa4895c74dd5df2d",
        "title": "三代门 武王",
        "author": "周昙",
        "content": "文王寝膳武王随，内竖言安色始怡。\n七载岂堪囚羑里，一夫为报亦何疑。",
        "dynasty": "唐",
        "collection_info": null
    },
    {
        "uuid": "0ab5b21045a0fb7a786dd4a9b65ec3fd",
        "title": "三代门 太公",
        "author": "周昙",
        "content": "昌猎关西纣猎东，纣怜崇虎弃非熊。\n危邦自谓多麟凤，肯把王纲取钓翁。",
        "dynasty": "唐",
        "collection_info": null
    },
    {
        "uuid": "dbe03ba0588a9c9cf5f7e1b0832ba2aa",
        "title": "三代门 再吟",
        "author": "周昙",
        "content": "东邻不事事西邻，御物卑和物自亲。\n天下言知天下者，兆人无主属贤人。",
        "dynasty": "唐",
        "collection_info": null
    },
    {
        "uuid": "3a72d3dda579de3ee99f95803534a027",
        "title": "三代门 又吟",
        "author": "周昙",
        "content": "千妖万态逞妍姿，破国亡家更是谁。\n匡政必能除苟媚，去邪当断勿狐疑。",
        "dynasty": "唐",
        "collection_info": null
    },
    {
        "uuid": "a530b2d8484078eb4b5c7b1e2b5ed2c4",
        "title": "三代门 子牙妻",
        "author": "周昙",
        "content": "陵柏无心竹变秋，不能同戚拟同休。\n岁寒焉在空垂涕，覆水如何欲再收。",
        "dynasty": "唐",
        "collection_info": null
    },
    {
        "uuid": "d9e68ae95ce7348513d07f5abc572184",
        "title": "三代门 周公",
        "author": "周昙",
        "content": "文武传芳百代基，几多贤哲守成规。\n仍闻吐握延儒素，犹恐民疵未尽知。",
        "dynasty": "唐",
        "collection_info": null
    },
    {
        "uuid": "6bd4b3a9ac7edf93095646cd98859e9f",
        "title": "三代门 夷齐",
        "author": "周昙",
        "content": "让国由衷义亦乖，不知天命匹夫才。\n将除暴虐诚能阻，何异崎岖助纣来。",
        "dynasty": "唐",
        "collection_info": null
    },
    {
        "uuid": "46badd64d8a56bbd573b6f725f8f2b6c",
        "title": "三代门 管蔡",
        "author": "周昙",
        "content": "伊商胡越尚同图，管蔡如何有异谟。\n不念祖宗危社稷，强于仁圣遣行诛。",
        "dynasty": "唐",
        "collection_info": null
    },
    {
        "uuid": "b2a8bbafe1bec1d1b114b483d1e2b8d2",
        "title": "三代门 成王",
        "author": "周昙",
        "content": "成王有过伯禽笞，圣惠能新日自奇。\n王道既成何所感，越裳呈瑞凤来仪。",
        "dynasty": "唐",
        "collection_info": null
    },
    {
        "uuid": "26fdd3d62e8339022597b468eda3607c",
        "title": "三代门 幽王",
        "author": "周昙",
        "content": "狼烟篝火为边尘，烽候那宜悦妇人。\n厚德未闻闻厚色，不亡家国幸亡身。",
        "dynasty": "唐",
        "collection_info": null
    },
    {
        "uuid": "38f9cd41fe05f17fff2434e8c4b4a538",
        "title": "三代门 平王",
        "author": "周昙",
        "content": "犬戎西集杀幽王，邦土何由不便亡。\n宜臼东来年更远，川流难绝信源长。",
        "dynasty": "唐",
        "collection_info": null
    },
    {
        "uuid": "97217d055e717f1a22dbc0a2cc431c47",
        "title": "春秋战国门 祭足",
        "author": "周昙",
        "content": "吴鲁燕韩岂别宗，曾无外御但相攻。\n当时周郑谁为相，交质将何服远戎。",
        "dynasty": "唐",
        "collection_info": null
    },
    {
        "uuid": "615c072151fc5175fd9bbec0e7ebe659",
        "title": "春秋战国门 再吟",
        "author": "周昙",
        "content": "周室衰微不共匡，干戈终日互争强。\n诸侯若解尊天子，列国何因次第亡。",
        "dynasty": "唐",
        "collection_info": null
    },
    {
        "uuid": "560585c20bda5c5a879b6f97ee90ca69",
        "title": "春秋战国门 隐公",
        "author": "周昙",
        "content": "今古难堤是小人，苟希荣宠任相亲。\n陈谋不信怀忧惧，反间须防却害身。",
        "dynasty": "唐",
        "collection_info": null
    },
    {
        "uuid": "5258ba6387c0854dc2243a08e6aab75a",
        "title": "春秋战国门 庄公",
        "author": "周昙",
        "content": "齐甲强临力有余，鲁庄为战念区区。\n鱼丽三鼓微曹刿，肉食安能暇远谟。",
        "dynasty": "唐",
        "collection_info": null
    },
    {
        "uuid": "ce899be4df0bec1799de9d03e4350f7a",
        "title": "春秋战国门 哀公",
        "author": "周昙",
        "content": "贤为邻用国忧危，庙算无非委艳奇。\n两叶翠娥春乍展，一毛须去不难吹。",
        "dynasty": "唐",
        "collection_info": null
    },
    {
        "uuid": "79a2ab1995523f4293de920292217c8c",
        "title": "春秋战国门 再吟",
        "author": "周昙",
        "content": "好龙天为降真龙，及见真龙瘁厥躬。\n接下不勤徒好士，叶公何异鲁哀公。",
        "dynasty": "唐",
        "collection_info": null
    },
    {
        "uuid": "4206945cbaed6986c8138f430d0d8e9f",
        "title": "春秋战国门 平公",
        "author": "周昙",
        "content": "鸿鹄轻腾万里高，何殊朝野得贤豪。\n能知翼戴穹苍力，不是蒙茸腹背毛。",
        "dynasty": "唐",
        "collection_info": null
    },
    {
        "uuid": "974e1717939f05bed5f47a588b50084c",
        "title": "春秋战国门 文公",
        "author": "周昙",
        "content": "灭虢吞虞未息兵，柔秦败楚霸威成。\n文公徒欲三强服，分晋元来是六卿。",
        "dynasty": "唐",
        "collection_info": null
    },
    {
        "uuid": "2cc769d4844fca37022e0a5006da71fd",
        "title": "春秋战国门 景公",
        "author": "周昙",
        "content": "觉病当宜早问师，病深难疗恨难追。\n晋侯徒有秦医缓，疾在膏肓救已迟。",
        "dynasty": "唐",
        "collection_info": null
    },
    {
        "uuid": "2c36a86bd21048174ed8b7f0f90f64ce",
        "title": "春秋战国门 卫灵公",
        "author": "周昙",
        "content": "子鱼无隐欲源清，死不忘忠感卫灵。\n伯玉既亲知德润，残桃休吃悟兰馨。",
        "dynasty": "唐",
        "collection_info": null
    },
    {
        "uuid": "529f7a99f2a06a6e06752e0379169db0",
        "title": "春秋战国门 陈灵公",
        "author": "周昙",
        "content": "谁与陈君嫁祸来，孔宁行父夏姬媒。\n灵公徒认徴舒面，至死何曾识祸胎。",
        "dynasty": "唐",
        "collection_info": null
    },
    {
        "uuid": "43d66e5eda6a3310445ff21626f17baa",
        "title": "春秋战国门 陈蔡君",
        "author": "周昙",
        "content": "楚聘宣尼欲道光，是时陈蔡畏邻强。\n庸谋但解遮贤路，不解迎贤谋自昌。",
        "dynasty": "唐",
        "collection_info": null
    },
    {
        "uuid": "617d128f914cb98d4025f73593b35d86",
        "title": "春秋战国门 楚惠王",
        "author": "周昙",
        "content": "芹中遇蛭强为吞，不欲缘微有害人。\n何事免成心腹疾，皇天惟德是相亲。",
        "dynasty": "唐",
        "collection_info": null
    },
    {
        "uuid": "daaebf50ab9d452a2bd1775f6fe47e32",
        "title": "春秋战国门 楚怀王",
        "author": "周昙",
        "content": "不听陈轸信张仪，六里商于果见欺。\n既舍黔中西换得，又令生去益堪悲。",
        "dynasty": "唐",
        "collection_info": null
    },
    {
        "uuid": "0fe0b51b51c2f66c3f4010142ebdafab",
        "title": "春秋战国门 再吟",
        "author": "周昙",
        "content": "不得商于又失齐，楚怀方寸一何迷。\n明知秦是虎狼国，更忍车轮独向西。",
        "dynasty": "唐",
        "collection_info": null
    },
    {
        "uuid": "703176c32c2eb88f635c1b394e4f3c8b",
        "title": "春秋战国门 韩惠王",
        "author": "周昙",
        "content": "韩惠开渠止暴秦，营田万顷饱秦人。\n何殊般肉供羸兽，兽壮安知不害身。",
        "dynasty": "唐",
        "collection_info": null
    },
    {
        "uuid": "d4948869d360be39bba99a66f5d183bd",
        "title": "春秋战国门 顷襄王",
        "author": "周昙",
        "content": "秦陷荆王死不还，秪缘偏听子兰言。\n顷襄还信子兰语，忍使江鱼葬屈原。",
        "dynasty": "唐",
        "collection_info": null
    },
    {
        "uuid": "1889783815f9c395e465ed8a47103eb5",
        "title": "春秋战国门 武公",
        "author": "周昙",
        "content": "猛兽来兵秪为文，岂宜凉德拟图尊。\n君看豹彩蒙麋质，人取无难必不存。",
        "dynasty": "唐",
        "collection_info": null
    },
    {
        "uuid": "15d489a0a8ef64d3904c848de1d98033",
        "title": "春秋战国门 华元",
        "author": "周昙",
        "content": "未知军法忌偏颇，徒解于思腹漫皤。\n昔日羊斟曾不预，今朝为政事如何。",
        "dynasty": "唐",
        "collection_info": null
    },
    {
        "uuid": "5398452c6350de3f55445275c606d89f",
        "title": "春秋战国门 臧孙",
        "author": "周昙",
        "content": "诸孟憎吾似犬狞，贤臧哭孟倍伤情。\n季孙爱我如甘疾，疾足亡身药故宁。",
        "dynasty": "唐",
        "collection_info": null
    },
    {
        "uuid": "e94e682f05e68fdf26aa9d8d3350f732",
        "title": "春秋战国门 公叔",
        "author": "周昙",
        "content": "吴起南奔魏国荒，必听公叔失贤良。\n无谋纵欲离安邑，可免河沟徙大梁。",
        "dynasty": "唐",
        "collection_info": null
    },
    {
        "uuid": "33e2e904f891931b3ec5a5400b79d389",
        "title": "春秋战国门 庄辛",
        "author": "周昙",
        "content": "庄辛正谏谓妖词，兵及鄢陵始悔思。\n见兔必能知顾犬，亡羊补栈未为迟。",
        "dynasty": "唐",
        "collection_info": null
    },
    {
        "uuid": "a7daf77df85070866d6f45122bbe9ca7",
        "title": "春秋战国门 孙膑",
        "author": "周昙",
        "content": "曾嫌胜己害贤人，钻火明知速自焚。\n断足尔能行不足，逢君谁肯不酬君。",
        "dynasty": "唐",
        "collection_info": null
    },
    {
        "uuid": "a28fbfbe24c6f50d3a1582888b1464a5",
        "title": "春秋战国门 灵[辄]",
        "author": "周昙",
        "content": "失水枯鳞得再生，翳桑无地谢深情。\n朱轮为染酬恩血，公子何由见赤诚。",
        "dynasty": "唐",
        "collection_info": null
    },
    {
        "uuid": "dcc830362b901f11ee5a91ba1ca2c522",
        "title": "春秋战国门 郭开",
        "author": "周昙",
        "content": "秦袭邯郸岁月深，何人沾赠郭开金。\n廉颇还国李牧在，安得赵王为尔擒。",
        "dynasty": "唐",
        "collection_info": null
    },
    {
        "uuid": "a613c6ef6917f4c1b5db4c60c419d1b3",
        "title": "春秋战国门 乐羊",
        "author": "周昙",
        "content": "桮羹忍啜得非忠，巧佞胡为惑主聪。\n盈箧谤书能寝默，中山不是乐羊功。",
        "dynasty": "唐",
        "collection_info": null
    },
    {
        "uuid": "483734abf239bdf1c51b4b0fba380033",
        "title": "春秋战国门 虞卿",
        "author": "周昙",
        "content": "割地求和国必危，安知坚守绝来思。\n年年来伐年年割，割尽韩郸何所之。",
        "dynasty": "唐",
        "collection_info": null
    },
    {
        "uuid": "b1e1f888997bb946d41ce910d97bdcd6",
        "title": "春秋战国门 豫让",
        "author": "周昙",
        "content": "门客家臣义莫俦，漆身吞炭不能休。\n中行智伯思何异，国士终期国士酬。",
        "dynasty": "唐",
        "collection_info": null
    },
    {
        "uuid": "1170aab914ec5edb1cdadd3f66cffbf2",
        "title": "春秋战国门 毛遂",
        "author": "周昙",
        "content": "不识囊中颕脱锥，功成方信有英奇。\n平原门下三千客，得力何曾是素知。",
        "dynasty": "唐",
        "collection_info": null
    },
    {
        "uuid": "ffdbec43181c1d658da9cf9b7d38b2a6",
        "title": "春秋战国门 再吟",
        "author": "周昙",
        "content": "定获英奇不在多，然须设网遍山河。\n禽虽一目罗中得，岂可空张一目罗。",
        "dynasty": "唐",
        "collection_info": null
    },
    {
        "uuid": "08e6ef0e8b24563e36b57f5feccfd43a",
        "title": "春秋战国门 田文",
        "author": "周昙",
        "content": "下客常才不足珍，谁为狗盗脱强秦。\n秦关若待鸡鸣出，笑杀临淄土偶人。",
        "dynasty": "唐",
        "collection_info": null
    },
    {
        "uuid": "71fa58f8bb269688f053b61822662dd7",
        "title": "春秋战国门 再吟",
        "author": "周昙",
        "content": "门下三千各自矜，频弹剑客独无能。\n田文不厌无能客，三窟全身果有凭。",
        "dynasty": "唐",
        "collection_info": null
    },
    {
        "uuid": "df50171d15ce67b13d2c6154379629b8",
        "title": "春秋战国门 冯讙",
        "author": "周昙",
        "content": "兔窟穿成主再兴，辈流狐伏敢骄矜。\n冯讙不是无能者，要试君心欲展能。",
        "dynasty": "唐",
        "collection_info": null
    },
    {
        "uuid": "53c80e48b7ac8c0149675187974e1394",
        "title": "春秋战国门 章子",
        "author": "周昙",
        "content": "在家能子必能臣，齐将功成以孝闻。\n改葬义无欺死父，临戎安肯背生君。",
        "dynasty": "唐",
        "collection_info": null
    },
    {
        "uuid": "2345f597d6f481b4e0787066afbf5f95",
        "title": "春秋战国门 卞和",
        "author": "周昙",
        "content": "磷磷谁为惑温温，至宝凡姿甚易分。\n自是时人多贵耳，目无明鉴使俱焚。",
        "dynasty": "唐",
        "collection_info": null
    },
    {
        "uuid": "5e211d16c7e7ff8d771ac1fb3d7d5cdd",
        "title": "春秋战国门 季札",
        "author": "周昙",
        "content": "吹毛霜刃过千金，生许徐君死挂林。\n宝剑徒称无价宝，行心更贵不欺心。",
        "dynasty": "唐",
        "collection_info": null
    },
    {
        "uuid": "34f4aa20e2d29a796c729c771d3568fd",
        "title": "春秋战国门 孙武",
        "author": "周昙",
        "content": "理国无难似理兵，兵家法令贵遵行。\n行刑不避君王宠，一笑随刀八阵成。",
        "dynasty": "唐",
        "collection_info": null
    },
    {
        "uuid": "420e3fe16cb74e3d6fb96d7b7e185925",
        "title": "春秋战国门 夫差",
        "author": "周昙",
        "content": "信听谗言疾不除，忠臣须杀竟何如。\n会稽既雪夫差死，泉下胡颜见子胥。",
        "dynasty": "唐",
        "collection_info": null
    },
    {
        "uuid": "9e22c8cd4ff25d57f788ae7314272ca4",
        "title": "春秋战国门 少孺",
        "author": "周昙",
        "content": "宝贵亲仁与善邻，邻兵何要互相臻。\n螳蜋定是遭黄雀，黄雀须访挟弹人。",
        "dynasty": "唐",
        "collection_info": null
    },
    {
        "uuid": "ee688858609a2daad4cd98bde2c1f8bd",
        "title": "春秋战国门 苏厉",
        "author": "周昙",
        "content": "百步穿杨箭不移，养由堪教听弘规。\n身隆业着未知退，勿遣功名一旦隳。",
        "dynasty": "唐",
        "collection_info": null
    },
    {
        "uuid": "488ca221547667ab5c4025231ebc03b0",
        "title": "春秋战国门 鬻拳",
        "author": "周昙",
        "content": "鬻拳强谏惧威刑，退省怀惭不顾生。\n双刖忍行留痛恨，惟君适足见忠诚。",
        "dynasty": "唐",
        "collection_info": null
    },
    {
        "uuid": "edf8f843936cf1ac5538f0b152ed0834",
        "title": "春秋战国门 荆轲",
        "author": "周昙",
        "content": "反刃相酬是匹夫，安知突骑驾羣胡。\n有心为报怀权畧，可在于期与地图。",
        "dynasty": "唐",
        "collection_info": null
    },
    {
        "uuid": "465d756a198b0fcfcf70118677696a44",
        "title": "春秋战国门 再吟",
        "author": "周昙",
        "content": "几尺如霜利不羣，恩仇未报反亡身。\n诚哉利器全由用，可惜吹毛不得人。",
        "dynasty": "唐",
        "collection_info": null
    },
    {
        "uuid": "83264f3bf038889ca3d55e942e2f1488",
        "title": "春秋战国门 陈轸",
        "author": "周昙",
        "content": "丹青徒有逞諠譁，有足由来不是蛇。\n杀将破军为柱国，君今官极更何加。",
        "dynasty": "唐",
        "collection_info": null
    },
    {
        "uuid": "492051e8907e9c24c524b19ec62fb091",
        "title": "春秋战国门 田饶",
        "author": "周昙",
        "content": "厨抛败肉士怀饥，仓烂余粮客未炊。\n临难欲行求死士，将何恩信致扶危。",
        "dynasty": "唐",
        "collection_info": null
    },
    {
        "uuid": "ac5424b99d10602addfdf5ac272e5766",
        "title": "春秋战国门 鲍叔",
        "author": "周昙",
        "content": "忠臣祝寿吐嘉词，鲍叔临轩酒一巵。\n安不忘危臣所愿，愿思危困必无危。",
        "dynasty": "唐",
        "collection_info": null
    },
    {
        "uuid": "4d36e499f7b9526028ae23d4b9f56c95",
        "title": "春秋战国门 晏婴",
        "author": "周昙",
        "content": "正人徒以刃相危，贪利忘忠死不为。\n麋鹿命悬当有处，驱车何必用奔驰。",
        "dynasty": "唐",
        "collection_info": null
    },
    {
        "uuid": "84441268442ddf1596f52bc206e06826",
        "title": "春秋战国门 再吟",
        "author": "周昙",
        "content": "下泽逢蛇盖是常，还如山上见豺狼。\n国中有怪非蛇兽，不用贤能是不祥。",
        "dynasty": "唐",
        "collection_info": null
    },
    {
        "uuid": "4e71619e52f9710a1a34e21c0db5cfaa",
        "title": "春秋战国门 又吟",
        "author": "周昙",
        "content": "马毙廐人欲就刑，百年临尽一言生。\n赖逢贤相能匡救，仍免吾君播恶声。",
        "dynasty": "唐",
        "collection_info": null
    },
    {
        "uuid": "bca55367034afb1a9e9454a5ed162bd4",
        "title": "春秋战国门 叔向",
        "author": "周昙",
        "content": "重禄存家不敢言，小臣忧祸亦如然。\n明开谏诤能无罪，秪此宜为理国先。",
        "dynasty": "唐",
        "collection_info": null
    },
    {
        "uuid": "34e75485778d96285dfd56a41b296d7d",
        "title": "春秋战国门 师旷",
        "author": "周昙",
        "content": "老能劝学照余生，似夜随灯到处明。\n往行前言如不见，暗中无烛若为行。",
        "dynasty": "唐",
        "collection_info": null
    },
    {
        "uuid": "49841170ae9d6026b566b839eec6280f",
        "title": "春秋战国门 智伯",
        "author": "周昙",
        "content": "三国连兵敌就擒，晋阳城下碧波深。\n风涛撼处看沈赵，舟楫不从飜自沈。",
        "dynasty": "唐",
        "collection_info": null
    },
    {
        "uuid": "b22b3f8ea8abcb41560b2c8ec69b9af9",
        "title": "春秋战国门 再吟",
        "author": "周昙",
        "content": "攻城来下惜先分，一旦家邦属四邻。\n徒逞威强称智伯，不知权变是愚人。",
        "dynasty": "唐",
        "collection_info": null
    },
    {
        "uuid": "301fb0d2fcb91660b9915f77a779a4a0",
        "title": "春秋战国门 襄子",
        "author": "周昙",
        "content": "君子常闻不迫危，城崩何用急重围。\n叛亡能退修文德，果见中牟以义归。",
        "dynasty": "唐",
        "collection_info": null
    },
    {
        "uuid": "8321911507b914d7b955ae398fd8fbb0",
        "title": "春秋战国门 杨回",
        "author": "周昙",
        "content": "三逐乡闾五去君，莫知何地可容身。\n杨回不是逢英鉴，白首无成一旅人。",
        "dynasty": "唐",
        "collection_info": null
    },
    {
        "uuid": "59e111456950c8b61681f4b34110bc47",
        "title": "春秋战国门 颜回",
        "author": "周昙",
        "content": "陋巷箪瓢困有年，是时端木饫腥膻。\n宣尼行教何形迹，不肯分甘救子渊。",
        "dynasty": "唐",
        "collection_info": null
    },
    {
        "uuid": "8bbe51ce180b27b98f586a79c0eec925",
        "title": "春秋战国门 子贡",
        "author": "周昙",
        "content": "救鲁亡吴事可伤，谁令利口说田常。\n吴亡必定由端木，鲁亦宜其运不长。",
        "dynasty": "唐",
        "collection_info": null
    },
    {
        "uuid": "f1321e5cdb1103e65e64b7df9014bbac",
        "title": "春秋战国门 再吟",
        "author": "周昙",
        "content": "一言能使定安危，安己危人是所宜。\n仁义不思垂教化，背恩亡德岂儒为。",
        "dynasty": "唐",
        "collection_info": null
    },
    {
        "uuid": "cfbb212e7d7a592a55d70580b47fa1e1",
        "title": "春秋战国门 郑相",
        "author": "周昙",
        "content": "郑相清贤慎有余，好鱼鱼至竟何如。\n退鱼留得终身禄，禄在何忧不得鱼。",
        "dynasty": "唐",
        "collection_info": null
    },
    {
        "uuid": "e189144a37e935632b2fb1327e744869",
        "title": "春秋战国门 子产",
        "author": "周昙",
        "content": "为政何门是化源，宽仁高下保安全。\n如嫌水德人多狎，拯溺宜将猛济宽。",
        "dynasty": "唐",
        "collection_info": null
    },
    {
        "uuid": "7feaefd7433d398a636df89ca54319ee",
        "title": "春秋战国门 管仲",
        "author": "周昙",
        "content": "美酒浓馨客要沽，门深谁敢强提壶。\n苟非贤主询贤士，肯信沽人畏子獹。",
        "dynasty": "唐",
        "collection_info": null
    },
    {
        "uuid": "ab5852bcaaee046b5afe81a779dc617a",
        "title": "春秋战国门 再吟",
        "author": "周昙",
        "content": "社鼠穿墙巧庇身，何由攻灌若为熏。\n能知窟穴依形势，不听谗邪是圣君。",
        "dynasty": "唐",
        "collection_info": null
    },
    {
        "uuid": "970c95978964e0c56a2b9ccdcdef5a1f",
        "title": "春秋战国门 范蠡",
        "author": "周昙",
        "content": "西子能令转嫁吴，会稽知尔啄姑苏。\n迹高尘外功成处，一叶翩翩在五湖。",
        "dynasty": "唐",
        "collection_info": null
    },
    {
        "uuid": "8201b0ecbe854961871aa30a0daef2c1",
        "title": "春秋战国门 屈原",
        "author": "周昙",
        "content": "满朝皆醉不容醒，众浊如何拟独清。\n江上流人真浪死，谁知浸润悞深诚。",
        "dynasty": "唐",
        "collection_info": null
    },
    {
        "uuid": "72a6854d474ded2db5e12fa964fd4c67",
        "title": "春秋战国门 黄歇",
        "author": "周昙",
        "content": "春申随质若王图，为主轻生大丈夫。\n女子异心安足听，功成何更用阴谟。",
        "dynasty": "唐",
        "collection_info": null
    },
    {
        "uuid": "92638665750a38f7ce532544bc6a4605",
        "title": "春秋战国门 王后",
        "author": "周昙",
        "content": "连环要解解非难，忽碎瑶阶一旦间。\n两国相持兵不解，会应俱碎似连环。",
        "dynasty": "唐",
        "collection_info": null
    },
    {
        "uuid": "2d8e143d0711bfe86e91a36acfecf3dd",
        "title": "春秋战国门 樊姬",
        "author": "周昙",
        "content": "侧影频移未退朝，喜逢贤相日从高。\n当时不有樊姬问，令尹何由进叔敖。",
        "dynasty": "唐",
        "collection_info": null
    },
    {
        "uuid": "4023967778f4631161086ca941289980",
        "title": "春秋战国门 齐桓公",
        "author": "周昙",
        "content": "三往何劳万乘君，五来方见一微臣。\n微臣傲爵能轻主，霸主如何敢傲人。",
        "dynasty": "唐",
        "collection_info": null
    },
    {
        "uuid": "bf526b311db3af8370fb410450f5662c",
        "title": "春秋战国门 中山君",
        "author": "周昙",
        "content": "敌临烹子一何庸，激怒来军速自攻。\n结怨岂思围不解，愚谋多以杀为雄。",
        "dynasty": "唐",
        "collection_info": null
    },
    {
        "uuid": "0675342f2aecce5f887f7851729dc4aa",
        "title": "春秋战国门 赵简子",
        "author": "周昙",
        "content": "简子雄心蓄霸机，贤愚聊欲试诸儿。\n假言藏宝非真宝，不是生知焉得知。",
        "dynasty": "唐",
        "collection_info": null
    },
    {
        "uuid": "90ff51a85e055005e3693a6fd3ed7408",
        "title": "春秋战国门 再吟",
        "author": "周昙",
        "content": "谔谔能昌唯唯亡，亦由匡正得贤良。\n一从忠谠无周舍，吾过何人为短长。",
        "dynasty": "唐",
        "collection_info": null
    },
    {
        "uuid": "2597b2fe0f52ca8f9163b789228d3e7c",
        "title": "春秋战国门 赵宣子",
        "author": "周昙",
        "content": "门人曾不有提弥，连嗾呀呀孰敢支。\n临难若教无苟免，乱朝争那以獒为。",
        "dynasty": "唐",
        "collection_info": null
    },
    {
        "uuid": "a320084f3a648406693a14660eed2466",
        "title": "春秋战国门 韩昭侯",
        "author": "周昙",
        "content": "去年秦伐我宜阳，今岁天灾旱且荒。\n对此不思人力困，楼门何可更高张。",
        "dynasty": "唐",
        "collection_info": null
    },
    {
        "uuid": "dae1abf052104dd22048becf93d95c21",
        "title": "春秋战国门 魏文侯",
        "author": "周昙",
        "content": "冒雨如何固出畋，虑乖羣约失干干。\n文侯不是贪禽者，示信将为教化先。",
        "dynasty": "唐",
        "collection_info": null
    },
    {
        "uuid": "dece45279e94e116d03074dca2b01cb3",
        "title": "春秋战国门 郄成子",
        "author": "周昙",
        "content": "陈乐无懽璧在隅，宰臣怀智有微谟。\n苟非成子当明哲，谁是仁人可託孤。",
        "dynasty": "唐",
        "collection_info": null
    },
    {
        "uuid": "1e1bd4cc302815793dad33fe234d709c",
        "title": "春秋战国门 秦武阳",
        "author": "周昙",
        "content": "丱岁徒闻有壮名，及令为副误荆卿。\n是时环柱能相副，谁谓燕囚事不成。",
        "dynasty": "唐",
        "collection_info": null
    },
    {
        "uuid": "7e22846a8819d90adfab1ed2ea7f8f34",
        "title": "春秋战国门 田子方",
        "author": "周昙",
        "content": "太子无嫌礼乐亏，愿听贫富与安危。\n贱贫骄物贫终在，富贵骄人贵必隳。",
        "dynasty": "唐",
        "collection_info": null
    },
    {
        "uuid": "b91860a94a3de605bdf7720358858fab",
        "title": "春秋战国门 淳于髠",
        "author": "周昙",
        "content": "穰穰何祷手何賷，一呷村浆与隻鸡。\n以少求多诚可笑，还如轻币欲全齐。",
        "dynasty": "唐",
        "collection_info": null
    },
    {
        "uuid": "b4cc717252921243ce0e557a04586dd8",
        "title": "春秋战国门 再吟",
        "author": "周昙",
        "content": "戏问将何对所耽，滑稽无骨是常谭。\n昔时王者皆通四，近见君王祗好三。",
        "dynasty": "唐",
        "collection_info": null
    },
    {
        "uuid": "c86c5dbd596ac1dd35a5101fb09650f5",
        "title": "春秋战国门 再吟",
        "author": "周昙",
        "content": "曲突徙薪不谓贤，焦头烂额飨盘筵。\n时人多是轻先见，不独田家国亦然。",
        "dynasty": "唐",
        "collection_info": null
    },
    {
        "uuid": "7b79ce7593d3f03bff8edf4529c7f81d",
        "title": "春秋战国门 田子奇",
        "author": "周昙",
        "content": "少年为吏虑非循，一骑奔追委使臣。\n使者不追何所对，车中缘见白头人。",
        "dynasty": "唐",
        "collection_info": null
    },
    {
        "uuid": "8dc61ab9ae7860ad2a7be669eba01dae",
        "title": "春秋战国门 百里奚",
        "author": "周昙",
        "content": "船骥由来是股肱，在虞虞灭在秦兴。\n裁量何异刀将尺，秪繫用之能不能。",
        "dynasty": "唐",
        "collection_info": null
    },
    {
        "uuid": "ece2873f5457d280aa22906e31180576",
        "title": "春秋战国门 孙叔敖",
        "author": "周昙",
        "content": "童稚逢蛇叹不祥，虑悲来者为埋藏。\n是知阳报由阴施，天爵昭然契日彰。",
        "dynasty": "唐",
        "collection_info": null
    },
    {
        "uuid": "eda88cf25cd7dd15e42eb6e2d89a0e96",
        "title": "春秋战国门 鲁仲连",
        "author": "周昙",
        "content": "昔迸烧牛发战机，夜奔惊火走燕师。\n今来跃马怀骄惰，十万如无一撮时。",
        "dynasty": "唐",
        "collection_info": null
    },
    {
        "uuid": "a4c1b1a482006e983b8fb79fc111c431",
        "title": "春秋战国门 宋子罕",
        "author": "周昙",
        "content": "子怜温润欲归仁，吾贵坚廉是宝身。\n自有不贪身内宝，玉人徒献外来珍。",
        "dynasty": "唐",
        "collection_info": null
    },
    {
        "uuid": "1acce54558cec6cdc12ab3cf7a360735",
        "title": "春秋战国门 宫之奇",
        "author": "周昙",
        "content": "虞虢相依自保安，谋臣吞度不为难。\n贪怜璧马迷香饵，肯信之奇谕齿寒。",
        "dynasty": "唐",
        "collection_info": null
    },
    {
        "uuid": "b00a5f33a6daedaec3618ca5a629150d",
        "title": "春秋战国门 王孙满",
        "author": "周昙",
        "content": "九牧金镕物像成，辞昏去乱祚休明。\n兴亡在德不在鼎，楚子何劳问重轻。",
        "dynasty": "唐",
        "collection_info": null
    },
    {
        "uuid": "546082a137a58533696408b766f03665",
        "title": "春秋战国门 颜叔子",
        "author": "周昙",
        "content": "夜雨邻娃告屋倾，一宵从寄念悲惊。\n诚知独处从烧烛，君子行心要自明。",
        "dynasty": "唐",
        "collection_info": null
    },
    {
        "uuid": "5b8857a4a10568c2ba47d1f021cf2453",
        "title": "春秋战国门 张孟谭",
        "author": "周昙",
        "content": "强兵四合国将危，赖有谋臣为发挥。\n城内蒿铜诚自有，无谋谁解见玄机。",
        "dynasty": "唐",
        "collection_info": null
    },
    {
        "uuid": "acd1d798257b94c5929c3d6be3ce12f8",
        "title": "春秋战国门 公子无忌",
        "author": "周昙",
        "content": "按剑临笼震咄呼，鹞甘枭戮伏鸠辜。\n能怜钝拙诛豪俊，悯弱摧强真丈夫。",
        "dynasty": "唐",
        "collection_info": null
    },
    {
        "uuid": "3ac9d215ad193d36a7b6571d07f33252",
        "title": "春秋战国门 再吟",
        "author": "周昙",
        "content": "赵解重围魏再昌，信陵贤德日馨芳。\n昏蒙愚主听谗说，公子云亡国亦亡。",
        "dynasty": "唐",
        "collection_info": null
    },
    {
        "uuid": "7815cc8364e2a566f40e6c0f9a6eb515",
        "title": "春秋战国门 侯嬴朱亥",
        "author": "周昙",
        "content": "屠肆监门一贱微，信陵交结国人非。\n当时不是二君计，匹马那能解赵围。",
        "dynasty": "唐",
        "collection_info": null
    },
    {
        "uuid": "dc8ef37df36419dc0f909d277d083653",
        "title": "春秋战国门 再吟",
        "author": "周昙",
        "content": "走敌存亡义有余，全由雄勇与英谟。\n但如公子能交结，朱亥侯嬴何代无。",
        "dynasty": "唐",
        "collection_info": null
    },
    {
        "uuid": "4917922cffecc2639c1a971112ca7ed4",
        "title": "秦门 胡亥",
        "author": "周昙",
        "content": "鹿马何难辨是非，宁劳卜筮问安危。\n权臣为乱多如此，亡国时君不自知。",
        "dynasty": "唐",
        "collection_info": null
    },
    {
        "uuid": "2a3d1af70c294da6a7db7a2ccaf6f30d",
        "title": "秦门 再吟",
        "author": "周昙",
        "content": "盗贼纵横主恶闻，遂为流矢犯君轩。\n怪言何不早言者，若使早言还不存。",
        "dynasty": "唐",
        "collection_info": null
    },
    {
        "uuid": "209048e32934741b5086edbbdcf1eabe",
        "title": "秦门 赵高",
        "author": "周昙",
        "content": "赵高胡亥速天诛，率土兴兵怨毒痡。\n丰沛见机羣小吏，功成儿戏亦何殊。",
        "dynasty": "唐",
        "collection_info": null
    },
    {
        "uuid": "12f0872c35d2fd92a85ad0ab475e559a",
        "title": "秦门 陈涉",
        "author": "周昙",
        "content": "秦法烦苛霸业隳，一夫攘臂万夫随。\n王侯无种英雄志，燕雀喧喧安得知。",
        "dynasty": "唐",
        "collection_info": null
    },
    {
        "uuid": "561f69d99ebeb6c4ec0bcc4617ee46e1",
        "title": "秦门 项籍",
        "author": "周昙",
        "content": "九垓垂定弃谋臣，一阵无功便杀身。\n壮士诚知轻性命，不思辜负八千人。",
        "dynasty": "唐",
        "collection_info": null
    },
    {
        "uuid": "d7d23ae7d8218661ad2c89097036547c",
        "title": "秦门 范增",
        "author": "周昙",
        "content": "智士宁为暗主谟，范公曾不读兵书。\n平生心力为谁尽，一事无成空背疽。",
        "dynasty": "唐",
        "collection_info": null
    },
    {
        "uuid": "afee5ca40a79cd5c05fc4fd58444a22a",
        "title": "前汉门 高祖",
        "author": "周昙",
        "content": "爱子从烹报主时，安知强啜不含悲。\n太公悬命临刀几，忍取桮羹欲为谁。",
        "dynasty": "唐",
        "collection_info": null
    },
    {
        "uuid": "50c19985191a40989a8941619300d0cf",
        "title": "前汉门 再吟",
        "author": "周昙",
        "content": "北伐匈奴事可悲，当时将相是其谁。\n君臣束手平城裏，三十万兵能忍饥。",
        "dynasty": "唐",
        "collection_info": null
    },
    {
        "uuid": "1404ef3bf216bdeb3c63f0a35d49420f",
        "title": "前汉门 周苛纪信",
        "author": "周昙",
        "content": "为主坚能不顾身，赴汤蹈火见忠臣。\n后来邦国论心义，谁是君王出热人。",
        "dynasty": "唐",
        "collection_info": null
    },
    {
        "uuid": "c74b4f6756038bd2d9902b2abe8c8871",
        "title": "前汉门 酇侯",
        "author": "周昙",
        "content": "共怪酇侯第一功，咸称得地合先封。\n韩生不是萧君荐，猎犬何人为指踪。",
        "dynasty": "唐",
        "collection_info": null
    },
    {
        "uuid": "b32bf9fc88a7845aa29195e5f378616c",
        "title": "前汉门 曲逆侯",
        "author": "周昙",
        "content": "社肉分平未足奇，须观大用展无私。\n一朝如得宰天下，必使还如宰社时。",
        "dynasty": "唐",
        "collection_info": null
    },
    {
        "uuid": "a3f2bab4b868057767383ad959b3b566",
        "title": "前汉门 薛公",
        "author": "周昙",
        "content": "黥布称兵孰敢当，薛公三计为斟量。\n上中良策知非用，南取长沙是死乡。",
        "dynasty": "唐",
        "collection_info": null
    },
    {
        "uuid": "ac168a55b0ab2d309db79c26a9e135b1",
        "title": "前汉门 条侯",
        "author": "周昙",
        "content": "上将风戈赏罚明，矛鋋严闭亚夫营。\n人君却禀将军令，按辔垂鞭为缓行。",
        "dynasty": "唐",
        "collection_info": null
    },
    {
        "uuid": "76f6f5035f3865d81ed35894c519dfd6",
        "title": "前汉门 平津侯",
        "author": "周昙",
        "content": "儒素逢时得自媒，忽从徒步列公台。\n北辰如不延吾辈，东阁何由逐汝开。",
        "dynasty": "唐",
        "collection_info": null
    },
    {
        "uuid": "f90f8c75fe15b0651ddd0d514e1d6c69",
        "title": "前汉门 博陆侯",
        "author": "周昙",
        "content": "栋梁徒自保坚贞，毁穴难防雀鼠争。\n不是主人知诈僞，如何柱石免欹倾。",
        "dynasty": "唐",
        "collection_info": null
    },
    {
        "uuid": "40b8a783cb8b504bd9c5496497ac8291",
        "title": "前汉门 夏贺良",
        "author": "周昙",
        "content": "汉代中微亦再昌，忠臣忧国冀修禳。\n赤精符谶诚非妄，枉杀无辜夏贺良。",
        "dynasty": "唐",
        "collection_info": null
    },
    {
        "uuid": "2aab7e83f96f9e24105f2599912a10d2",
        "title": "前汉门 王莽",
        "author": "周昙",
        "content": "权归诸吕牝鸡鸣，殷鉴昭然讵可轻。\n新室不囚崇外戚，水中安敢寄生营。",
        "dynasty": "唐",
        "collection_info": null
    },
    {
        "uuid": "d1422dbbdecfa57c91b4c5c8136c6242",
        "title": "前汉门 再吟",
        "author": "周昙",
        "content": "重赋严刑作祸胎，岂知由此乱离媒。\n家传揖让亦难济，况是身从倾篡来。",
        "dynasty": "唐",
        "collection_info": null
    },
    {
        "uuid": "5524eccdf9949191f4c534bb109cf3f5",
        "title": "前汉门 又吟",
        "author": "周昙",
        "content": "铜马朱眉满四方，总缘居摄乱天常。\n因君多少布衣士，不是公卿即帝王。",
        "dynasty": "唐",
        "collection_info": null
    },
    {
        "uuid": "671e5b57726172d2c50074c31e8bb50a",
        "title": "前汉门 毛延寿",
        "author": "周昙",
        "content": "不拔金钗赂汉臣，徒嗟玉艳委胡尘。\n能知货贿移妍丑，岂独丹青画美人。",
        "dynasty": "唐",
        "collection_info": null
    },
    {
        "uuid": "8ca339afc30db867da468e11f3946d12",
        "title": "前汉门 刘圣公",
        "author": "周昙",
        "content": "不纳良谋刘演言，胡为衔璧向崇宣。\n伤哉乱帝途穷处，何必当时谮福先。",
        "dynasty": "唐",
        "collection_info": null
    },
    {
        "uuid": "eba2a06a71b0834c74c608f388b10f80",
        "title": "前汉门 樊崇徐宣",
        "author": "周昙",
        "content": "庸中佼佼铁铮铮，百万长驱入帝京。\n首事纵隳三善在，归仁何虑不全生。",
        "dynasty": "唐",
        "collection_info": null
    },
    {
        "uuid": "38f1167aa4b536e37383f768c520dd81",
        "title": "前汉门 僭号公孙述",
        "author": "周昙",
        "content": "剑蜀金汤孰敢争，子阳才业匪雄英。\n方知在德不在险，危栈何曾阻汉兵。",
        "dynasty": "唐",
        "collection_info": null
    },
    {
        "uuid": "e53938cd48e577410044956db00d55d7",
        "title": "后汉门 光武",
        "author": "周昙",
        "content": "成败非儒孰可量，儒生何指指萧王。\n萧王得众能宽裕，吴汉归来帝业昌。",
        "dynasty": "唐",
        "collection_info": null
    },
    {
        "uuid": "a01e0c9cc56ec6494dd678645c859db9",
        "title": "后汉门 明帝",
        "author": "周昙",
        "content": "朝臣咸佞孰知非，张佚公忠语独奇。\n博士一言除太傅，谥为明帝信其宜。",
        "dynasty": "唐",
        "collection_info": null
    },
    {
        "uuid": "e918c77477708d398614c239c5fb3692",
        "title": "后汉门 桓帝",
        "author": "周昙",
        "content": "能嫌跋扈斩梁王，宁便荣枯信段张。\n襄楷忠言谁佞惑，忍教奸祸起萧墙。",
        "dynasty": "唐",
        "collection_info": null
    },
    {
        "uuid": "6fb41b800ba3992a7bafb72a6756b945",
        "title": "后汉门 灵帝",
        "author": "周昙",
        "content": "榜悬金价鬻官荣，千万为公五百卿。\n公瑾孔明穷退者，安知高卧遇雄英。",
        "dynasty": "唐",
        "collection_info": null
    },
    {
        "uuid": "286ffd0029cbab10ff2fd31719e11530",
        "title": "后汉门 废帝",
        "author": "周昙",
        "content": "乱兵如猬走王师，社稷颠危孰为持。\n夜逐萤光寻道路，汉家天子步归时。",
        "dynasty": "唐",
        "collection_info": null
    },
    {
        "uuid": "eef9ac2d4fd967d09fcf711673ce8da5",
        "title": "后汉门 献帝",
        "author": "周昙",
        "content": "秪为曹侯数贵人，普天黔首尽黄巾。\n汉灵早听侍中谏，安得献生称不辰。",
        "dynasty": "唐",
        "collection_info": null
    },
    {
        "uuid": "ca6e7e664e822311768139bca149f220",
        "title": "后汉门 再吟",
        "author": "周昙",
        "content": "咸怨刑科有党偏，耕夫无不事戎旃。\n是时老幼饥号处，一斛黄禾五百千。",
        "dynasty": "唐",
        "collection_info": null
    },
    {
        "uuid": "62034708c4657a9bd718332b6bdbf2b9",
        "title": "后汉门 子密",
        "author": "周昙",
        "content": "子密封侯岂所宜，能高德义必无为。\n当时若缚还彭氏，率土何忧不自归。",
        "dynasty": "唐",
        "collection_info": null
    },
    {
        "uuid": "089899ce79186b005dd4fe4e0af25088",
        "title": "后汉门 羊续",
        "author": "周昙",
        "content": "鱼悬洁白振清风，禄散亲宾岁自穷。\n单席寒厅惭使者，葛衣何以至三公。",
        "dynasty": "唐",
        "collection_info": null
    },
    {
        "uuid": "d7f3d2a30b5c5daf9af22f81f47c4b61",
        "title": "后汉门 杨震",
        "author": "周昙",
        "content": "为国推贤匪惠私，十金为报遽相危。\n无言暗室何人见，咫尺斯须已四知。",
        "dynasty": "唐",
        "collection_info": null
    },
    {
        "uuid": "f098151f7214ec14541ee62dff7ce8b5",
        "title": "后汉门 赵孝",
        "author": "周昙",
        "content": "绿林清旦正朝饥，岂计行人瘦与肥。\n为感在原哀叫切，鹡鸰休报听双飞。",
        "dynasty": "唐",
        "collection_info": null
    },
    {
        "uuid": "646d61ae006e50e8f50c6a1a2a39327d",
        "title": "后汉门 马后",
        "author": "周昙",
        "content": "麄衣闲寂阅羣书，荐达嫔妃广帝居。\n再实伤根嫌贵宠，惠慈劳悴育皇储。",
        "dynasty": "唐",
        "collection_info": null
    },
    {
        "uuid": "588115777a2d2df9f756f17a59cb56dc",
        "title": "后汉门 魏博妻",
        "author": "周昙",
        "content": "萝挂青松是所依，松凋萝更改何枝。\n操刀必割腕可断，盘石徒坚心不移。",
        "dynasty": "唐",
        "collection_info": null
    },
    {
        "uuid": "e50abf817b5d40243030e328abc973b0",
        "title": "后汉门 曹娥",
        "author": "周昙",
        "content": "心摧目断哭江濆，窥浪无踪日又昏。\n不入重泉寻水底，此生安得见沈魂。",
        "dynasty": "唐",
        "collection_info": null
    },
    {
        "uuid": "5722618cb7d7621c359d029dd615e4d0",
        "title": "后汉门 周都妻",
        "author": "周昙",
        "content": "绿水双鸳一已沈，皇天更欲配何禽。\n不将血涕随霜刃，谁见朱殷未死心。",
        "dynasty": "唐",
        "collection_info": null
    },
    {
        "uuid": "26c4642c2f95a20091c64a56b78f61cf",
        "title": "后汉门 鲍宣妻",
        "author": "周昙",
        "content": "君恶奢华意不欢，一言从俭亦何难。\n但能和乐同琴瑟，未必恩情在绮纨。",
        "dynasty": "唐",
        "collection_info": null
    },
    {
        "uuid": "0db66cfbbf97c358640cb446a9ce892f",
        "title": "后汉门 吕母",
        "author": "周昙",
        "content": "狱无良吏雪无由，处处戈鋋自执仇。\n吕母衔冤穷老妇，亦能为帅復私雠。",
        "dynasty": "唐",
        "collection_info": null
    },
    {
        "uuid": "ea0d76cb33cc02deb67e13334c192ac5",
        "title": "三国门 蜀先主",
        "author": "周昙",
        "content": "豫州军败信途穷，徐庶推能荐卧龙。\n不是卑词三访谒，谁令玄德主巴邛。",
        "dynasty": "唐",
        "collection_info": null
    },
    {
        "uuid": "ccc5c7c40e020ceb2f0f8c1adc94edc7",
        "title": "三国门 再吟",
        "author": "周昙",
        "content": "一家区宇忽三分，龌龊车书曷足论。\n定有伊姜为佐辅，忍教鸿鴈各干坤。",
        "dynasty": "唐",
        "collection_info": null
    },
    {
        "uuid": "61bddc22c9cbc4b6f7b97964aacf1bff",
        "title": "三国门 后主",
        "author": "周昙",
        "content": "万峯如剑载前来，危阁横空信险哉。\n对此玄休长叹息，方知刘禅是庸才。",
        "dynasty": "唐",
        "collection_info": null
    },
    {
        "uuid": "a652b6d3737da564414b17fd4961e083",
        "title": "三国门 吴后主",
        "author": "周昙",
        "content": "吴宫季主恣骄奢，移尽江南百媚花。\n一旦狂风江上起，花随风散落谁家。",
        "dynasty": "唐",
        "collection_info": null
    },
    {
        "uuid": "451e908b46a8d6bff25792829816707a",
        "title": "三国门 王表",
        "author": "周昙",
        "content": "王表闻声莫见身，吴中敬事甚君亲。\n是知邦国将亡灭，不听人臣听鬼神。",
        "dynasty": "唐",
        "collection_info": null
    },
    {
        "uuid": "e69cdefff79806ef19af0a6dc8544689",
        "title": "三国门 鲁肃",
        "author": "周昙",
        "content": "轻财重义见英奇，圣主贤臣是所依。\n公瑾窘饥求子敬，一言纔起数船归。",
        "dynasty": "唐",
        "collection_info": null
    },
    {
        "uuid": "832c2b5992472c8564e5625094b88b3d",
        "title": "晋门 晋武帝",
        "author": "周昙",
        "content": "汉贪金帛鬻公卿，财赡羸军冀国宁。\n晋武鬻官私室富，是知犹不及桓灵。",
        "dynasty": "唐",
        "collection_info": null
    },
    {
        "uuid": "265cc3419529016818b27ade47543085",
        "title": "晋门 再吟",
        "author": "周昙",
        "content": "君人为理在安民，论道求贤德自新。\n经国远图无所问，何曾言指一何神。",
        "dynasty": "唐",
        "collection_info": null
    },
    {
        "uuid": "6aedf83ea8ce2966a6cd51f6c850989b",
        "title": "晋门 惠帝",
        "author": "周昙",
        "content": "蛙鸣堪笑问官私，更劝饥人食肉糜。\n蒙昧万机犹妇女，寇戎安得不纷披。",
        "dynasty": "唐",
        "collection_info": null
    },
    {
        "uuid": "c4efd36086dd0b87beccda94a715c016",
        "title": "晋门 贾后",
        "author": "周昙",
        "content": "贾后甘为废戮人，齐王还杀赵王伦。\n一从天下无真主，瓜割中原四百春。",
        "dynasty": "唐",
        "collection_info": null
    },
    {
        "uuid": "9a7359087401e70caf310e1abedcfc11",
        "title": "晋门 怀帝",
        "author": "周昙",
        "content": "蕃汉戈矛遍九垓，两京簪绂走黄埃。\n刘聪大会平阳日，遣帝行觞事可哀。",
        "dynasty": "唐",
        "collection_info": null
    },
    {
        "uuid": "a1cc20c8924b78a9071154e7c2bfb9ae",
        "title": "晋门 愍帝",
        "author": "周昙",
        "content": "耕牛吃尽大田荒，二两黄金籴斗粮。\n御粥又闻无曲屑，不降胡虏奈饥肠。",
        "dynasty": "唐",
        "collection_info": null
    },
    {
        "uuid": "0ea9a6c33fa1bb0b3a1cc4b660454e00",
        "title": "晋门 郭钦",
        "author": "周昙",
        "content": "谁疑忠谏郭钦言，不逐戎夷出塞垣。\n晋室既无明圣主，果为胡虏乱中原。",
        "dynasty": "唐",
        "collection_info": null
    },
    {
        "uuid": "42fe7c60dd880e96d787f47cbe377802",
        "title": "晋门 王夷甫",
        "author": "周昙",
        "content": "六合谁为辅弼臣，八风昏处尽胡尘。\n是知济弱扶倾术，不属高谈虚论人。",
        "dynasty": "唐",
        "collection_info": null
    },
    {
        "uuid": "3d857fb3f7ff05f547fa0e4e2e280b4a",
        "title": "晋门 王茂弘",
        "author": "周昙",
        "content": "韩魏荆扬日岂堪，胡风看欲过江南。\n中原一片生灵血，谁秉王纲色不惭。",
        "dynasty": "唐",
        "collection_info": null
    },
    {
        "uuid": "5771c06b6ca76968206197da2ed55658",
        "title": "晋门 吴隐之",
        "author": "周昙",
        "content": "闻说贪泉近郁林，隐之今日得深斟。\n徒言滴水能穿石，其那坚贞匪石心。",
        "dynasty": "唐",
        "collection_info": null
    },
    {
        "uuid": "40187900f5c57bbd017bf707e929a585",
        "title": "晋门 再吟",
        "author": "周昙",
        "content": "贪泉何处是泉源，只在灵台一点间。\n必也心源元自有，此泉何必在江山。",
        "dynasty": "唐",
        "collection_info": null
    },
    {
        "uuid": "a1c0ad440cd420be026f09c39333dd5f",
        "title": "六朝门 前赵刘聪",
        "author": "周昙",
        "content": "戎羯谁令识善言，刑将不舍遽能原。\n垂成却罢凤仪殿，仍改逍遥纳谏园。",
        "dynasty": "唐",
        "collection_info": null
    },
    {
        "uuid": "afda9a2c8dfde525783e7f4c9d6b21fa",
        "title": "六朝门 前凉张轨",
        "author": "周昙",
        "content": "官从主簿至专征，谁遣凉王破赵名。\n益信用贤由拔擢，穰苴不是将家生。",
        "dynasty": "唐",
        "collection_info": null
    },
    {
        "uuid": "1da5c7275da07d72fb14d7a2237a4c73",
        "title": "六朝门 后魏武帝",
        "author": "周昙",
        "content": "太武南征似卷蓬，徐阳兖蔡杀皆空。\n从来弔伐宁如此，千里无烟血草红。",
        "dynasty": "唐",
        "collection_info": null
    },
    {
        "uuid": "fb415034c285fde8673325737c1f6f86",
        "title": "六朝门 三废帝",
        "author": "周昙",
        "content": "明庄节闵併罹殃，命在朱高二悖王。\n已叹一年三易换，更嗟殴辱下东廊。",
        "dynasty": "唐",
        "collection_info": null
    },
    {
        "uuid": "80e38589824e4a69672809e2f3db5ae0",
        "title": "六朝门 苻坚",
        "author": "周昙",
        "content": "百万南征几马归，叛亡如猬亦何悲。\n宾擒敌国诸戎主，更遣权兵过在谁。",
        "dynasty": "唐",
        "collection_info": null
    },
    {
        "uuid": "1c29920f118eb6002fa5e3383ca69676",
        "title": "六朝门 再吟",
        "author": "周昙",
        "content": "空知勇锐不知兵，困兽孤军未可轻。\n安有长驱百余万，身驰几旅欲先征。",
        "dynasty": "唐",
        "collection_info": null
    },
    {
        "uuid": "240f74cc68d978bcbf0d5190ad2b3e29",
        "title": "六朝门 又吟",
        "author": "周昙",
        "content": "水影星光怪异多，不思修德事干戈。\n无谋拒谏仍轻敌，国破身擒将奈何。",
        "dynasty": "唐",
        "collection_info": null
    },
    {
        "uuid": "7d32e55ebac08cb7a75fe81758d3f54f",
        "title": "六朝门 宋武帝",
        "author": "周昙",
        "content": "栖栖老楚未遭时，债主凭陵似迫危。\n人杰既为王谧识，刁逵诛斩独何悲。",
        "dynasty": "唐",
        "collection_info": null
    },
    {
        "uuid": "7aa9cbe6dae9ba18498a113d8d57655f",
        "title": "六朝门 二废帝",
        "author": "周昙",
        "content": "肆意荒狂杀不辜，方嗟废帝又苍梧。\n自言威震为英武，肯虑湘东与玉夫。",
        "dynasty": "唐",
        "collection_info": null
    },
    {
        "uuid": "d8e903120a89758553c2522546eec645",
        "title": "六朝门 齐废帝东昏侯",
        "author": "周昙",
        "content": "定策谁扶捕鼠儿，不忧萧衍畏潘妃。\n长围既合刀临项，犹惜金钱对落晖。",
        "dynasty": "唐",
        "collection_info": null
    },
    {
        "uuid": "ef043bf0e6bce230420387c099710405",
        "title": "六朝门 梁武帝",
        "author": "周昙",
        "content": "梁武年高厌六龙，繁华声色尽归空。\n不求贤德追尧舜，翻作忧囚一病翁。",
        "dynasty": "唐",
        "collection_info": null
    },
    {
        "uuid": "a4be119138bb01f94499853deb68bfbf",
        "title": "六朝门 再吟",
        "author": "周昙",
        "content": "兴亡何故遽环迴，汤纣身为事可哀。\n莫是自长嫌胜己，蔽贤犹执匹夫才。",
        "dynasty": "唐",
        "collection_info": null
    },
    {
        "uuid": "39c568010b06563d8e536c103b9f2632",
        "title": "六朝门 简文帝",
        "author": "周昙",
        "content": "救兵方至强抽军，与贼开城是简文。\n曲项琵琶催酒处，不图为乐向谁云。",
        "dynasty": "唐",
        "collection_info": null
    },
    {
        "uuid": "63c7fc80bf9155a400485d07e870eaff",
        "title": "六朝门 元帝",
        "author": "周昙",
        "content": "木栅江城困魏军，王褒横议遏谋臣。\n宾降未免俱为戮，一死安能谢益仁。",
        "dynasty": "唐",
        "collection_info": null
    },
    {
        "uuid": "764c155ac40be89a870d9ee94dcfabd9",
        "title": "六朝门 谢举",
        "author": "周昙",
        "content": "叛奴逃数岂堪留，忠节曾无肯到头。\n朱异早能同远见，青衫宁假帝登楼。",
        "dynasty": "唐",
        "collection_info": null
    },
    {
        "uuid": "1cc2faac5feecda4c947c5f489057890",
        "title": "六朝门 朱异",
        "author": "周昙",
        "content": "徒览儒书不学兵，彦和虚得不廉名。\n四郊多垒犹相罪，国破将何谢太清。",
        "dynasty": "唐",
        "collection_info": null
    },
    {
        "uuid": "513575d71a3ddff6a442ffdda17393de",
        "title": "六朝门 傅昭",
        "author": "周昙",
        "content": "为政残苛兽亦饥，除饥机在养疲羸。\n人能善政兽何暴，焉用劳人以槛为。",
        "dynasty": "唐",
        "collection_info": null
    },
    {
        "uuid": "ce09ff10f48324d1f0790e0c1074e9bf",
        "title": "六朝门 宣帝",
        "author": "周昙",
        "content": "宣帝骄奢恣所为，后宫升降略无时。\n乘危自有妻公在，安许鸾凰是尉迟。",
        "dynasty": "唐",
        "collection_info": null
    },
    {
        "uuid": "e7cd6410b057e3fc6e2b5578febf0ef2",
        "title": "六朝门 李集",
        "author": "周昙",
        "content": "忠谏能坚信正臣，三沈三屈竟何云。\n每沈良久方能语，及语还呼桀纣君。",
        "dynasty": "唐",
        "collection_info": null
    },
    {
        "uuid": "ab9ff2eb3357968a0a488b1ea6b6ca2c",
        "title": "隋门 隋文帝",
        "author": "周昙",
        "content": "孤儿寡妇忍同欺，辅政刚教篡夺为。\n矫诏必能疎昉译，直臣诚合重颜仪。",
        "dynasty": "唐",
        "collection_info": null
    },
    {
        "uuid": "b2f1b5bc78af9aa0b50d09f1397de910",
        "title": "隋门 独孤后",
        "author": "周昙",
        "content": "腹生奚强有亲疎，怜者为贤弃者愚。\n储贰不遭谗构死，隋亡宁便在江都。",
        "dynasty": "唐",
        "collection_info": null
    },
    {
        "uuid": "27d672e78a10ed8f6d09914fb8dd3ea4",
        "title": "隋门 炀帝",
        "author": "周昙",
        "content": "拒谏劳兵作祸基，穷奢极武向戎夷。\n兆人疲弊不堪命，天下嗷嗷新主资。",
        "dynasty": "唐",
        "collection_info": null
    },
    {
        "uuid": "f520d2352f927e43e9e05155f699c45e",
        "title": "隋门 贺若弼",
        "author": "周昙",
        "content": "破敌江军意气豪，请除倾国斩妖娆。\n红绡忍染娇春雪，瞪目看行切玉刀。",
        "dynasty": "唐",
        "collection_info": null
    },
    {
        "uuid": "551072d5cf811bf4c7a76f1596fdb7e4",
        "title": "上清辞五首 一",
        "author": "李九龄",
        "content": "入海浮生汗漫秋，紫皇高宴五云楼。\n霓裳曲罢天风起，吹散仙香满十洲。",
        "dynasty": "唐",
        "collection_info": null
    },
    {
        "uuid": "daf0bab025422907baabd1ef3bebf7f1",
        "title": "上清辞五首 二",
        "author": "李九龄",
        "content": "楼鏁彤霞地绝尘，碧桃花发九天春。\n东皇近日慵游宴，闲煞瑶池五色麟。",
        "dynasty": "唐",
        "collection_info": null
    },
    {
        "uuid": "dd004bde2d90e50c32619be6f8e497b8",
        "title": "上清辞五首 三",
        "author": "李九龄",
        "content": "上清仙路有丹梯，影响行人到即迷。\n不会无端箇渔父，阿谁教入武陵溪。",
        "dynasty": "唐",
        "collection_info": null
    },
    {
        "uuid": "e34e2c397496bd8ecafc107b268898c6",
        "title": "上清辞五首 四",
        "author": "李九龄",
        "content": "本来方朔是真仙，偶别丹台未得还。\n何事玉皇消息晚，忍教顦顇向人间。",
        "dynasty": "唐",
        "collection_info": null
    },
    {
        "uuid": "a13979a95021d167ad957717302582dc",
        "title": "上清辞五首 五",
        "author": "李九龄",
        "content": "新拜天官上玉都，紫皇亲授五灵符。\n羣仙箇箇来相问，人世风光似此无。",
        "dynasty": "唐",
        "collection_info": null
    },
    {
        "uuid": "dcc397b6c18d4e0a7fe201059eb9115f",
        "title": "读三国志",
        "author": "李九龄",
        "content": "有国由来在得贤，莫言兴废是循环。\n武侯星落周瑜死，平蜀降吴似等闲。",
        "dynasty": "唐",
        "collection_info": null
    },
    {
        "uuid": "f9a0807356a557be6b27724194c94a34",
        "title": "山舍南溪小桃花",
        "author": "李九龄",
        "content": "一树繁英夺眼红，开时先合占东风。\n可怜地僻无人赏，抛掷深山乱木中。",
        "dynasty": "唐",
        "collection_info": null
    },
    {
        "uuid": "b527406b728017585888d7c638361a69",
        "title": "春行遇雨",
        "author": "李九龄",
        "content": "夹路轻风撼柳条，雨侵春态动无憀。\n采香陌上谁家女，湿损钗头翡翠翘。",
        "dynasty": "唐",
        "collection_info": null
    },
    {
        "uuid": "f0ca4440fbb01229cc619e1f85af1aa0",
        "title": "登楼寄远",
        "author": "李九龄",
        "content": "满城春色花如雪，极目烟光月似钩。\n总是动人乡思处，更堪容易上高楼。",
        "dynasty": "唐",
        "collection_info": null
    },
    {
        "uuid": "0c8d3122417cc48d5532ef8ba807c8ae",
        "title": "望思台",
        "author": "李九龄",
        "content": "汉武年高慢帝图，任人曾不问贤愚。\n直饶四老依前出，消得江充宠佞无。",
        "dynasty": "唐",
        "collection_info": null
    },
    {
        "uuid": "5a9f96e56471db4023ef22d33598d8b4",
        "title": "山舍偶题",
        "author": "李九龄",
        "content": "门掩松萝一径深，偶携藜杖出前林。\n谁知尽日看山坐，万古兴亡总在心。",
        "dynasty": "唐",
        "collection_info": null
    },
    {
        "uuid": "310bec8cbe164d21a6dfbdbaa92e03a9",
        "title": "荆溪夜泊",
        "author": "李九龄",
        "content": "点点渔灯照浪清，水烟疎碧月胧明。\n小滩惊起鸳鸯处，一隻采莲船过声。",
        "dynasty": "唐",
        "collection_info": null
    },
    {
        "uuid": "3193063ce6cda121db1c3c1cc68f5603",
        "title": "旅舍卧病",
        "author": "李九龄",
        "content": "家隔西秦无远信，身随东洛度流年。\n病来旅馆谁相问，牢落闲庭一树蝉。",
        "dynasty": "唐",
        "collection_info": null
    },
    {
        "uuid": "3fd11a3527f66fbc36fb23830939d9c9",
        "title": "登昭福寺楼",
        "author": "李九龄",
        "content": "旅怀秋兴正无涯，独倚危楼四望赊。\n谷变陵迁何处问，满川空有旧烟霞。",
        "dynasty": "唐",
        "collection_info": null
    },
    {
        "uuid": "e073da47a087caaf8785032aee59d8db",
        "title": "代边将",
        "author": "李九龄",
        "content": "雪冻阴河半夜风，战回狂虏血漂红。\n据鞍遥指长安路，须刻麟台第一功。",
        "dynasty": "唐",
        "collection_info": null
    },
    {
        "uuid": "9c19e0adb5eba7f4885fab33fa912a2a",
        "title": "夜与张舒话别",
        "author": "李九龄",
        "content": "愁听南楼角又吹，晓鸡啼后更分离。\n如何销得凄凉思，更劝灯前酒一巵。",
        "dynasty": "唐",
        "collection_info": null
    },
    {
        "uuid": "ed8ed49d2317323a66eb36abf82493b6",
        "title": "寒梅词",
        "author": "李九龄",
        "content": "霜梅先拆岭头枝，万卉千花冻不知。\n留得和羹滋味在，任他风雪苦相欺。",
        "dynasty": "唐",
        "collection_info": null
    },
    {
        "uuid": "869413bdcb524d73934beae0693e22d5",
        "title": "题灵泉寺",
        "author": "李九龄",
        "content": "入谷先生一阵香，异花奇木簇禅堂。\n可怜门外高低路，万毂千蹄日日忙。",
        "dynasty": "唐",
        "collection_info": null
    },
    {
        "uuid": "3eb3991bfaa2ee010c0230681c80f6f2",
        "title": "宿张正字别业",
        "author": "李九龄",
        "content": "茅屋萧寥烟暗后，松窗寂历月明初。\n此时谁念孤吟客，唯有黄公一帙书。",
        "dynasty": "唐",
        "collection_info": null
    },
    {
        "uuid": "6e0aa526043277d6c88da7d65288f1c1",
        "title": "鹤",
        "author": "李九龄",
        "content": "天上瑶池覆五云，玉麟金凤好为羣。\n不须更饮人间水，直是清流也汗君。",
        "dynasty": "唐",
        "collection_info": null
    },
    {
        "uuid": "3b4fe85d6f3abb0b3c0c462a31096aa3",
        "title": "过相思谷",
        "author": "李九龄",
        "content": "悠悠信马春山曲，芳草和烟铺嫩绿。\n正被离愁着莫人，那堪更过相思谷。",
        "dynasty": "唐",
        "collection_info": null
    },
    {
        "uuid": "f9f24018aa8e2ea871827bbc00a20dbb",
        "title": "写庄子",
        "author": "李九龄",
        "content": "圣泽安排当散地，贤侯优贷借新居。\n闲中亦有闲生计，写得南华一部书。",
        "dynasty": "唐",
        "collection_info": null
    },
    {
        "uuid": "7bfa039df5c8633c0853f651d8fb9140",
        "title": "山中寄友人",
        "author": "李九龄",
        "content": "乱云堆裏结茅庐，已共红尘迹渐疎。\n莫问野人生计事，窗前流水枕前书。",
        "dynasty": "唐",
        "collection_info": null
    },
    {
        "uuid": "d304ea8368efecbdaec302a3e7c93d09",
        "title": "津亭",
        "author": "胡宿",
        "content": "津亭欲阕戒棠舟，五两风来不暂留。\n西北浮云连魏阙，东南初日满秦楼。\n层城渺渺人伤别，芳草萋萋客倦游。\n平乐旧欢收不得，更凭飞梦到瀛洲。",
        "dynasty": "唐",
        "collection_info": null
    },
    {
        "uuid": "167f974757f228599943ba4194407979",
        "title": "古别",
        "author": "胡宿",
        "content": "长道何年祖軷休，风帆不断岳阳楼。\n佳人挟瑟漳河晓，壮士悲歌易水秋。\n九帐[青]油徒自负，百壶芳醑岂消忧。\n至今长乐坡前水，不啻秦人怨陇头。",
        "dynasty": "唐",
        "collection_info": null
    },
    {
        "uuid": "4a971223e063cac1594d8b2781849f5d",
        "title": "塞上",
        "author": "胡宿",
        "content": "汉家神箭定天山，烟火相望万里间。\n契利请盟金匕酒，将军归卧玉门关。\n云沈老上妖氛断，雪照回中探骑闲。\n五饵已行王道胜，绝无刁斗至阗颜。",
        "dynasty": "唐",
        "collection_info": null
    },
    {
        "uuid": "ca2f5bb513ca26a44ea2d6689fca85f0",
        "title": "寄昭潭王中立",
        "author": "胡宿",
        "content": "高弦一弄武陵深，六幕天空万里心。\n吴苑歌骊成久别，楚峰回雁好归音。\n十千美酒花期隔，三百枯棋弈思沈。\n莫上孤城频送目，浮云西北是家林。",
        "dynasty": "唐",
        "collection_info": null
    },
    {
        "uuid": "1c548f5c4f78875fe40ba16d7397ae52",
        "title": "雪",
        "author": "胡宿",
        "content": "屏翳驱云结夜阴，素花飘坠恶氛沈。\n色欺曹国麻衣浅，寒入荆王翠被深。\n天上明河银作水，海中仙树玉为林。\n日高独拥鹴裘卧，谁乞长安取酒金。",
        "dynasty": "唐",
        "collection_info": null
    },
    {
        "uuid": "f0f7547205e88f90ed593e256e1ed0a1",
        "title": "冲虚观",
        "author": "胡宿",
        "content": "五粒青松护翠苔，石门岑寂断纤埃。\n水浮花片知仙路，风递鸾声认啸台。\n桐井晓寒千乳敛，茗园春嫩一旗开。\n驰烟未勒山亭字，可是英灵许再来。",
        "dynasty": "唐",
        "collection_info": null
    },
    {
        "uuid": "c751ebba10c70cb3bc55bc20a685ed86",
        "title": "淮南发运赵邢州被诏归阙",
        "author": "胡宿",
        "content": "天台封诏紫泥馨，马首前瞻北斗城。\n人在函关先望气，帝于京兆最知名。\n一区东第趋晨近，数刻西厢接昼荣。\n正是两宫裁化日，百金双璧拜虞卿。",
        "dynasty": "唐",
        "collection_info": null
    },
    {
        "uuid": "40bb26754cb031039c658a25e702c09d",
        "title": "天街晓望",
        "author": "胡宿",
        "content": "长乐才闻一叩钟，百官初谒未央宫。\n金波穆穆沙堤月，玉树琤琤上苑风。\n香重椒兰横结雾，气寒龙虎远浮空。\n嗟余索米无人问，行避霜台御史骢。",
        "dynasty": "唐",
        "collection_info": null
    },
    {
        "uuid": "ce55f37e771974c8ed585782bbed9b81",
        "title": "淮南王",
        "author": "胡宿",
        "content": "贪铸金钱盗写符，何曾七国戒前车。\n长生不待炉中药，鸿宝谁收箧裏书。\n碧井床空天影在，小山人去桂丛疎。\n云中鸡犬无消息，麦秀渐渐徧故墟。",
        "dynasty": "唐",
        "collection_info": null
    },
    {
        "uuid": "10401ec1b432c6f54a463d2124e9d8e9",
        "title": "赵宗道归辇下",
        "author": "胡宿",
        "content": "沿牒相逢楚水湄，竹林文酒此攀嵇。\n半毡未暖还伤别，一臂初交又解携。\n江浦呕哑风送樐，河桥勃窣柳垂堤。\n明年四月秦关到，洗眼扬州看马[蹄]。",
        "dynasty": "唐",
        "collection_info": null
    },
    {
        "uuid": "be1ffccae803243c83ce52c0b3fc4256",
        "title": "忆荐福寺牡丹",
        "author": "胡宿",
        "content": "十日春风隔翠岑，秪应繁朵自成阴。\n樽前可要人颓玉，树底遥知地侧金。\n花界三千春渺渺，铜槃十二夜沈沈。\n雕槃分篸何由得，空作西州拥鼻吟。",
        "dynasty": "唐",
        "collection_info": null
    },
    {
        "uuid": "5a6cb8fa7bf90574477552d6ef93229f",
        "title": "次韵和朱况雨中之什",
        "author": "胡宿",
        "content": "苍野迷云黯不归，远风吹雨入岩扉。\n石床润极琴丝缓，水阁寒多酒力微。\n夕梦将成还滴滴，春心欲断正霏霏。\n忧花惜月长如此，争得东阳病骨肥。",
        "dynasty": "唐",
        "collection_info": null
    },
    {
        "uuid": "4131c4950cd07a0b5cd1e6bba6960e91",
        "title": "感旧",
        "author": "胡宿",
        "content": "千里青云未致身，马蹄空踏几年尘。\n曾迷玉洞花光老，欲过金城柳眼新。\n粉壁已沈题凤字，酒垆犹记姓黄人。\n坞中横笛偏多感，一涕阑干白角巾。",
        "dynasty": "唐",
        "collection_info": null
    },
    {
        "uuid": "41b91c5f73eece018e5ce4991dce8ff2",
        "title": "城南",
        "author": "胡宿",
        "content": "昨夜轻阴结夕霏，城南十里有香泥。\n初闻山鸟惊新咔，遥见林花识旧蹊。\n荡桨远从芳草渡，垫巾还傍绿杨堤。\n罗敷正苦桑蚕事，惆怅南来五马蹄。",
        "dynasty": "唐",
        "collection_info": null
    },
    {
        "uuid": "0c2f222fe2f44fd8b5cf04fd182b675a",
        "title": "早夏",
        "author": "胡宿",
        "content": "井辖投多思不禁，密垂珠箔昼沈沈。\n睡惊燕语频移枕，病起蛛丝半在琴。\n雨径乱花埋宿艳，月轩修竹转凉阴。\n一春酒费知多少，探尽囊中换赋金。",
        "dynasty": "唐",
        "collection_info": null
    },
    {
        "uuid": "d22b9907ac489b70a7dc28b01c235805",
        "title": "侯家",
        "author": "胡宿",
        "content": "洞户春迟漏箭长，短辕初返雒阳傍。\n綵云按曲青岑醴，沈水熏衣白璧堂。\n前槛兰苕依玉树，后园桐叶护银床。\n宴残红烛长庚烂，还促朝珂谒未央。",
        "dynasty": "唐",
        "collection_info": null
    },
    {
        "uuid": "268530e6bb913cd91471fffb61f3eb9c",
        "title": "函谷关",
        "author": "胡宿",
        "content": "天开函谷壮关中，万古惊尘向此空。\n望气竟能知老子，弃繻何不识终童。\n慢持白马先生论，未抵鸣鸡下客功。\n符命已归如掌地，一丸曾误隗王东。",
        "dynasty": "唐",
        "collection_info": null
    },
    {
        "uuid": "e41c8be037830a67d8961d1feab03e20",
        "title": "残花",
        "author": "胡宿",
        "content": "雨压残红一夜凋，晓来帘外正飘摇。\n数枝翠叶空相对，万片香魂不可招。\n长乐梦回春寂寂，武陵人去水迢迢。\n愁将玉笛传遗恨，苦被芳风透绮寮。",
        "dynasty": "唐",
        "collection_info": null
    },
    {
        "uuid": "7611738475bc8dd1cce818decb4d7472",
        "title": "次韵徐爽见寄",
        "author": "胡宿",
        "content": "五两青丝帝渥深，平时可敢嘆英沈。\n侏儒自是长三尺，澼絖都来直数金。\n寂寞死灰人丧偶，婆娑生意树交阴。\n年来想见琼枝色，久梦蘧蘧到竹林。",
        "dynasty": "唐",
        "collection_info": null
    },
    {
        "uuid": "060d613b45b9d180011ee56c8fa06029",
        "title": "华清宫",
        "author": "杜常",
        "content": "行尽江南数十程，晓星残月入华清。\n朝元阁上西风急，都入长杨作雨声。",
        "dynasty": "唐",
        "collection_info": null
    },
    {
        "uuid": "760a9fc8ceea0d341712b46e0ff989b3",
        "title": "华清宫",
        "author": "杜常",
        "content": "一别家山十六程，晓来和月到华清。\n朝元阁上西风急，都入长杨作雨声。",
        "dynasty": "唐",
        "collection_info": null
    },
    {
        "uuid": "d730383f2aaea48f513cec6fd67456f4",
        "title": "题文川村居",
        "author": "滕白",
        "content": "种茶岩接红霞坞，灌稻泉生白石根。\n皤腹老翁眉似雪，海棠花下戏儿孙。",
        "dynasty": "唐",
        "collection_info": null
    },
    {
        "uuid": "b6c1c7e45eb84105d146dcc8ca251850",
        "title": "燕",
        "author": "滕白",
        "content": "短羽新来别海阳，真珠高卷语雕梁。\n佳人未必全听尔，正把金针绣凤凰。",
        "dynasty": "唐",
        "collection_info": null
    },
    {
        "uuid": "3540f245ffa1e19ec6bbc13dd3dbb3f8",
        "title": "题严君观",
        "author": "王嵒",
        "content": "寒云古木罩星台，凡骨仙踪信可哀。\n二十年前曾此到，一千年内未归来。",
        "dynasty": "唐",
        "collection_info": null
    },
    {
        "uuid": "1d95bc731822b9ac218ed8ec1a28cdeb",
        "title": "山中有所思",
        "author": "王嵒",
        "content": "零零夜雨渍愁根，触物伤离好断魂。\n莫怪杜鹃飞去尽，紫微花裏有啼猨。",
        "dynasty": "唐",
        "collection_info": null
    },
    {
        "uuid": "3e41aec0530c34b0a5a79acc193bbf5b",
        "title": "燕",
        "author": "王嵒",
        "content": "一巢功绩破春光，絮落花残两翅狂。\n月树风枝不栖去，强来言语泥雕梁。",
        "dynasty": "唐",
        "collection_info": null
    },
    {
        "uuid": "9d7cc95b1a8e6f2cda64aed5a8b4d429",
        "title": "贫女",
        "author": "王嵒",
        "content": "难把菱花照素颜，试临春水插花看。\n木兰船上游春子，笑指荆钗下远滩。",
        "dynasty": "唐",
        "collection_info": null
    },
    {
        "uuid": "e2b23d8301c2bcb6e08d23074290d53e",
        "title": "杪春寄友人",
        "author": "王嵒",
        "content": "何处相逢万事忙，卓家楼上百淘香。\n明朝渐近山僧寺，更为残花醉一场。",
        "dynasty": "唐",
        "collection_info": null
    },
    {
        "uuid": "7d8f2fd89391f29160a6de63c7253a11",
        "title": "回旧山",
        "author": "王嵒",
        "content": "庾家楼上谢家池，处处风烟少旧知。\n明日落花谁共醉，野溪猨鸟恨归迟。",
        "dynasty": "唐",
        "collection_info": null
    },
    {
        "uuid": "624ddda959dac5e0f3a994e7e407755e",
        "title": "感巫州荠菜",
        "author": "高力士",
        "content": "两京作觔卖，五溪无人采。\n夷夏虽有殊，气味都不改。",
        "dynasty": "唐",
        "collection_info": null
    },
    {
        "uuid": "9808c9bbc184958750b31c6ab842f005",
        "title": "句",
        "author": "高力士",
        "content": "烟熏眼落膜，瘴染面朱虞。",
        "dynasty": "唐",
        "collection_info": null
    },
    {
        "uuid": "701682457ca1d9350d0492a56bbe03e5",
        "title": "使至灊山",
        "author": "王越宾",
        "content": "碧坞烟霞昼未开，游人到处尽裴回。\n凭谁借问岩前叟，曾託吾皇一梦来。",
        "dynasty": "唐",
        "collection_info": null
    },
    {
        "uuid": "95d80af70af884bfdb1c9bc6aa23e299",
        "title": "和武相公中秋夜西蜀锦楼望月得清字",
        "author": "王良会",
        "content": "德星摇此夜，珥月满重城。\n杳霭烟氛色，飘飖砧杵声。\n令行秋气爽，乐感素风轻。\n共赏千年圣，长歌四海清。",
        "dynasty": "唐",
        "collection_info": null
    },
    {
        "uuid": "b752f7683217c86d496f601da00386d9",
        "title": "星回节游避风台与清平官赋",
        "author": "南诏骠信",
        "content": "避风善阐台，极目见藤越。\n悲哉古与今，依然烟与月。\n自我居震旦，翊卫类夔契。\n伊昔颈皇运，艰难仰忠烈。\n不觉岁云暮，感极星回节。\n元昶同一心，子孙堪贻厥。",
        "dynasty": "唐",
        "collection_info": null
    },
    {
        "uuid": "f2582ec96c45eb976d2d89657e52b8c7",
        "title": "星回节避风台骠信命赋",
        "author": "赵叔达",
        "content": "法驾避星回，波罗毘勇猜。\n河润冰难合，地暖梅先开。\n下令俚柔洽，献賝弄栋来。\n愿将不才质，千载侍游台。",
        "dynasty": "唐",
        "collection_info": null
    },
    {
        "uuid": "60e188157a92d94ac62fdb4a87178bcc",
        "title": "途中诗",
        "author": "杨奇鲲",
        "content": "□□□□□□□，□□□□□□□。\n风裏浪花吹更白，雨中山色洗还青。\n海鸥聚处窗前见，林狖啼时枕上听。\n此际自然无限趣，王程不敢暂留停。",
        "dynasty": "唐",
        "collection_info": null
    },
    {
        "uuid": "b5d34e2d6f2627fe1de0f1df86094457",
        "title": "听妓洞云歌",
        "author": "布燮",
        "content": "嵇叔夜，鼓琴饮酒无闲暇。\n若使当时闻此歌，抛掷广陵都不藉。\n刘伯伦，虚生浪死过青春。\n一饮一硕犹自醉，无人为尔卜深尘。",
        "dynasty": "唐",
        "collection_info": null
    },
    {
        "uuid": "530a7fe7162a9d36fc09661cdb572cc5",
        "title": "思乡作",
        "author": "布燮",
        "content": "泸北行人绝，云南信未还。\n庭前花不埽，门外柳谁攀。\n坐久销银烛，愁多减玉颜。\n悬心秋夜月，万里照关山。",
        "dynasty": "唐",
        "collection_info": null
    },
    {
        "uuid": "c16e4fe7cd946e55a9749b0287c3a6f7",
        "title": "衔命还国作",
        "author": "朝衡",
        "content": "衔命将辞国，非才忝侍臣。\n天中恋明主，海外忆慈亲。\n伏奏违金阙，騑骖去玉津。\n蓬莱乡路远，若木故园林。\n西望怀恩日，东归感义辰。\n平生一宝劒，留赠结交人。",
        "dynasty": "唐",
        "collection_info": null
    },
    {
        "uuid": "816a87b52d2acb8582636831062fd98d",
        "title": "绣袈裟衣缘",
        "author": "长屋",
        "content": "山川异域，风月同天。\n寄诸佛子，共结来缘。",
        "dynasty": "唐",
        "collection_info": null
    },
    {
        "uuid": "4f860da83664fe9d09c9fdb892c5fb3f",
        "title": "愤怨诗",
        "author": "王巨仁",
        "content": "于公恸哭三年旱，邹衍含愁五月霜。\n今我幽愁还似古，皇天无语但苍苍。",
        "dynasty": "唐",
        "collection_info": null
    },
    {
        "uuid": "1dee267770420e468cf3c2c0a6f5cecc",
        "title": "立木海上刻诗",
        "author": "李赞华",
        "content": "小山压大山，大山全无力。\n羞见故乡人，从此投外国。",
        "dynasty": "唐",
        "collection_info": null
    },
    {
        "uuid": "55c8396abe47044769c7ed0ddd24d410",
        "title": "戏语",
        "author": "成辅端",
        "content": "秦地城池二百年，何期如此贱田园。\n一顷麦苗硕伍米，三间堂屋二千钱。",
        "dynasty": "唐",
        "collection_info": null
    },
    {
        "uuid": "ac237456d9faaff81f20dfa744ab0959",
        "title": "万寿寺歌词",
        "author": "张隐",
        "content": "位乖燮理致伤残，四面墙匡不忍看。\n正是花时堪下泪，相公何必更追欢。",
        "dynasty": "唐",
        "collection_info": null
    },
    {
        "uuid": "66bd115afbf063dd9cac1e8c5743cf89",
        "title": "迎孙刺史",
        "author": "朱元",
        "content": "昔日郎君今刺史，朱元依旧守朱门。\n今朝竹马诸童子，尽是当时竹马孙。",
        "dynasty": "唐",
        "collection_info": null
    },
    {
        "uuid": "c6a604994043ee7049b2f49fecca07a1",
        "title": "临刑诗",
        "author": "陈璠",
        "content": "积玉堆金官又崇，祸来倏忽变成空。\n五年荣贵今何在，不异南柯一梦中。",
        "dynasty": "唐",
        "collection_info": null
    },
    {
        "uuid": "f0aaad89dc016a0d82505883a27921eb",
        "title": "诗",
        "author": "捧劒仆",
        "content": "青鸟衔葡萄，飞上金井栏。\n美人恐惊去，不敢捲帘看。",
        "dynasty": "唐",
        "collection_info": null
    },
    {
        "uuid": "60639e33a782376286e5efbf8c30b390",
        "title": "题牡丹",
        "author": "捧劒仆",
        "content": "一种芳菲出后庭，却输桃李得佳名。\n谁能为向天人说，从此移根近太清。",
        "dynasty": "唐",
        "collection_info": null
    },
    {
        "uuid": "7e02ab011703e984bb972a373c0ee593",
        "title": "将窜留诗",
        "author": "捧劒仆",
        "content": "珍重郭四郎，临行不得别。\n晓漏动离心，轻车冒残雪。\n欲出主人门，零涕暗呜咽。\n万里隔关山，一心思汉月。",
        "dynasty": "唐",
        "collection_info": null
    },
    {
        "uuid": "188008b44e391c72a344c87d07428472",
        "title": "淮阳感怀",
        "author": "李密",
        "content": "金风荡初节，玉露凋晚林。\n此夕穷涂士，郁陶伤寸心。\n野平葭苇合，村荒藜藿深。\n眺听良多感，徙倚独霑襟。\n霑襟何所为，怅然怀古意。\n秦俗犹未平，汉道将何翼。\n樊哙市井徒，萧何刀笔吏。\n一朝时运会，千古传名谥。\n寄言世上雄，虚生真可媿。",
        "dynasty": "唐",
        "collection_info": null
    },
    {
        "uuid": "e9b9cd119bce40660e8fe629be91c2a4",
        "title": "南隐游泉山",
        "author": "孔德绍",
        "content": "名山狎招隐，俗外远相求。\n还如倒景望，忽似阆风游。\n临崖俯大壑，披雾仰飞流。\n岁积松方偃，年深椿欲秋。\n野花开石镜，云叶掩山楼。\n何须问方士，此处即瀛洲。",
        "dynasty": "唐",
        "collection_info": null
    },
    {
        "uuid": "d2e3f63a945cae366b9f117afe35d311",
        "title": "行经太华",
        "author": "孔德绍",
        "content": "纷吾世网暇，灵岳展幽寻。\n寥廊风尘远，杳冥川谷深。\n山昏五里雾，日落二华阴。\n疎峰起莲叶，危塞隐桃林。\n何必东都外，此处可抽簪。",
        "dynasty": "唐",
        "collection_info": null
    },
    {
        "uuid": "8c9dd82c41f3d272d1c32f99409032fc",
        "title": "夜宿荒村",
        "author": "孔德绍",
        "content": "绵绵夕漏深，客恨转伤心。\n抚弦无人听，对酒时独斟。\n故乡万里绝，穷愁百虑侵。\n秋草思边马，遶枝惊夜禽。\n风度谷余响，月斜山半阴。\n劳歌欲叙意，终是白头吟。",
        "dynasty": "唐",
        "collection_info": null
    },
    {
        "uuid": "163fc92f738047f0a816829e5033eab5",
        "title": "王泽岭遭洪水",
        "author": "孔德绍",
        "content": "地籁风声急，天津云色愁。\n悠然万顷满，俄尔百川浮。\n远似金堤溢，翻如碧海流。\n惊涛遥起鹭，迴岸不分牛。\n徒知怀赵景，终是倦阳侯。\n木梗诚无託，芦灰岂暇求。\n思得乘槎便，萧然河汉游。",
        "dynasty": "唐",
        "collection_info": null
    },
    {
        "uuid": "2fbf93c6f1c8a28dec4955f361f84817",
        "title": "登白马山护明寺",
        "author": "孔德绍",
        "content": "名岳标形胜，危峰远郁纡。\n成象建环极，大壮阐规模。\n层台从灵鹫，高殿迩阳乌。\n暂同游阆苑，还类入仙都。\n三休开碧岭，万户洞金铺。\n摄心罄前礼，访道挹中虚。\n遥瞻尽地轴，长望极天隅。\n白云起梁栋，丹霞映栱栌。\n露花疑濯锦，泉月似沈珠。\n今日桃源客，相顾失归涂。",
        "dynasty": "唐",
        "collection_info": null
    },
    {
        "uuid": "eda0b699ea671ba7bcea5dfe9710b320",
        "title": "送舍利宿定普岩",
        "author": "孔德绍",
        "content": "仁祠表虚旷，祗园展肃恭。\n栖息翠微岭，登顿白云峰。\n映流看夜月，临峰听晓钟。\n涧芳十步草，崖阴百丈松。\n萧然遥路绝，无復市朝踪。",
        "dynasty": "唐",
        "collection_info": null
    },
    {
        "uuid": "ee450f98dcb38c731beabd51fda59f84",
        "title": "观太常奏新乐",
        "author": "孔德绍",
        "content": "大君膺宝历，出豫表功成。\n钧天金石响，洞庭弦管清。\n八音动繁会，九变叶希声。\n和云留睿赏，熏风悦圣情。\n盛烈光韶濩，易俗迈咸英。\n窃吹良无取，率舞抃羣生。",
        "dynasty": "唐",
        "collection_info": null
    },
    {
        "uuid": "4e985f392898258b2c57105e3fb8a8e7",
        "title": "赋得涉江采芙蓉",
        "author": "孔德绍",
        "content": "莲舟泛锦碛，极目眺江干。\n沿流渡檝易，逆浪取花难。\n有雾疑川广，无风见水宽。\n朝来采摘倦，讵得久盘桓。",
        "dynasty": "唐",
        "collection_info": null
    },
    {
        "uuid": "c708c44c8db2dfafd6badca09909d2cd",
        "title": "赋得华亭鹤",
        "author": "孔德绍",
        "content": "华亭失侣鹤，乘轩宠遂终。\n三山凌苦雾，千里激悲风。\n心危白露下，声断綵弦中。\n何言斯物变，翻復似辽东。",
        "dynasty": "唐",
        "collection_info": null
    },
    {
        "uuid": "7c9edb9e3dc2ed6ea853fc1c51985426",
        "title": "送蔡君知入蜀二首 一",
        "author": "孔德绍",
        "content": "金陵已去国，铜梁忽背飞。\n失路远相送，他乡何日归。",
        "dynasty": "唐",
        "collection_info": null
    },
    {
        "uuid": "6db90eb8096aebb77fa361c7569f4a88",
        "title": "送蔡君知入蜀二首 二",
        "author": "孔德绍",
        "content": "灵关九折险，蜀道二星遥。\n乘槎若有便，希泛广陵潮。",
        "dynasty": "唐",
        "collection_info": null
    },
    {
        "uuid": "0db3b187baef7c041045f510f01e59f3",
        "title": "落叶",
        "author": "孔德绍",
        "content": "早秋惊叶落，飘零似客心。\n翻飞未肯下，犹言惜故林。",
        "dynasty": "唐",
        "collection_info": null
    },
    {
        "uuid": "1cd5ba0b58c7c3f8630e63c00c53f2e2",
        "title": "句",
        "author": "孔德绍",
        "content": "谁分菱花影，还看蓬鬓秋。",
        "dynasty": "唐",
        "collection_info": null
    },
    {
        "uuid": "01a63654b7bbc026bf8431e728d1281b",
        "title": "临刑诗",
        "author": "郑颋",
        "content": "幻生还幻灭，大幻莫过身。\n安心自有处，求人无有人。",
        "dynasty": "唐",
        "collection_info": null
    },
    {
        "uuid": "1a6563ff61acb391cfaf1af3caf9b7bf",
        "title": "和谒孔子庙",
        "author": "刘斌",
        "content": "性与虽天纵，主世乃无由。\n何言泰山毁，空惊逝水流。\n及门思往烈，入室想前修。\n寂寞荒阶暮，摧残古木秋。\n遗风暧如此，聊以慰蒸求。",
        "dynasty": "唐",
        "collection_info": null
    },
    {
        "uuid": "0c157cd873843ab6e434d7c4baf3bc77",
        "title": "和许给事伤牛尚书",
        "author": "刘斌",
        "content": "名臣不世出，百工之所求。\n况乃非常器，遭逢兴运秋。\n符彩照千里，铨衡综九流。\n经纶资百物，樽俎寄皇猷。\n韶濩倾復理，典礼紊还修。\n虽贞栋梁任，兼好艺文游。\n伫闻和鼎实，行当奉介丘。\n高衢翻税驾，阅水遽迁舟。\n传呼更何日，曳履闻无由。\n归魂藐修路，征棹舣邗沟。\n林薄长风惨，江上寒云愁。\n夜台终不曙，遗芳徒自留。",
        "dynasty": "唐",
        "collection_info": null
    },
    {
        "uuid": "c4c4a8bbf893414eb986ecc73d0afa6e",
        "title": "送刘散员同赋陈思王诗得好鸟鸣高枝",
        "author": "刘斌",
        "content": "春林已自好，时鸟復和鸣。\n枝交难奋翼，谷静易流声。\n间关纔得性，[矰]缴遽相惊。\n安知背飞远，拂雾独晨征。",
        "dynasty": "唐",
        "collection_info": null
    },
    {
        "uuid": "e3d95d0b93fd5baf03d19616ed4238c5",
        "title": "咏山",
        "author": "刘斌",
        "content": "灵山峙千仞，蔽日且嵯峨。\n紫盖云阴远，香炉烟气多。\n石梁高鸟路，瀑水近天河。\n欲知闻道里，别自有仙歌。",
        "dynasty": "唐",
        "collection_info": null
    },
    {
        "uuid": "13ad1e6efb1d615be9ee9a3962401797",
        "title": "登楼望月二首 一",
        "author": "刘斌",
        "content": "圆月当新霁，高楼见最明。\n素波流粉壁，丹桂拂飞甍。\n下瞰千门静，旁观万象生。\n梧桐窗下影，鸟鹊槛前声。\n啸逸刘琨兴，吟资庾亮情。\n游人莫登眺，迢递故乡程。",
        "dynasty": "唐",
        "collection_info": null
    },
    {
        "uuid": "8baa7eefad130d52222fbce61332cb6f",
        "title": "登楼望月二首 二",
        "author": "刘斌",
        "content": "皎洁三秋月，巍峨百丈楼。\n下分征客路，上有美人愁。\n帐卷芙蓉带，帘褰玳瑁钩。\n倚窗情渺渺，凭槛思悠悠。\n末得金波转，俄成玉筯流。\n不堪三五夕，夫壻在边州。",
        "dynasty": "唐",
        "collection_info": null
    },
    {
        "uuid": "0c7a3701eae50a657d1a0d7882895037",
        "title": "题菊花",
        "author": "黄巢",
        "content": "飒飒西风满院栽，蘂寒香冷蝶难来。\n他年我若为青帝，报与桃花一处开。",
        "dynasty": "唐",
        "collection_info": null
    },
    {
        "uuid": "01fc470612c3e8a631aab6db888267d8",
        "title": "不第后赋菊",
        "author": "黄巢",
        "content": "待到秋来九月八，我花开后百花杀。\n衝天香阵透长安，满城尽带黄金甲。",
        "dynasty": "唐",
        "collection_info": null
    },
    {
        "uuid": "02e0d6c5a37290db540ad24b5c1998a8",
        "title": "自题像",
        "author": "黄巢",
        "content": "记得当年草上飞，铁衣着尽着僧衣。\n天津桥上无人识，独倚栏干看落晖。",
        "dynasty": "唐",
        "collection_info": null
    },
    {
        "uuid": "aa731365c3b66a2e7fe149327b3d8934",
        "title": "柳",
        "author": "罗绍威",
        "content": "妆点青春更有谁，青春常许占先知。\n亚夫营畔风轻处，元亮门前日暖时。\n花密宛如飘六出，叶繁何惜借双眉。\n交情别绪论多少，好向仁人赠一枝。",
        "dynasty": "唐",
        "collection_info": null
    },
    {
        "uuid": "b9338a76ad61c3dcc2bee56ea3933c05",
        "title": "白菊",
        "author": "罗绍威",
        "content": "虽被风霜竞欲催，皎然颜色不低摧。\n已疑素手能妆出，又似金钱未染来。\n香散自宜飘渌酒，叶交仍得荫苍苔。\n寻思闭户中宵见，应认寒窗雪一堆。",
        "dynasty": "唐",
        "collection_info": null
    },
    {
        "uuid": "497d112c2f05995de2a020d709b3eb64",
        "title": "句",
        "author": "罗绍威",
        "content": "楼前澹澹云头日，帘外萧萧雨脚风。",
        "dynasty": "唐",
        "collection_info": null
    },
    {
        "uuid": "148b8219a0b7afc3df8167b6b1a1a4d0",
        "title": "清明登奉先城楼",
        "author": "罗衮",
        "content": "年来年去只艰危，春半尧山草尚衰。\n四海清平耆旧见，五陵寒食小臣悲。\n烟销井邑隈楼槛，雪满川原泥酒巵。\n拭尽贾生无限泪，一行归雁远参差。",
        "dynasty": "唐",
        "collection_info": null
    },
    {
        "uuid": "3531678f41f8391f9880402ce31045f3",
        "title": "清明赤水寺居",
        "author": "罗衮",
        "content": "榆火轻烟处处新，旋从闲望到诸邻。\n浮生浮世祗多事，野水野花娱病身。\n浊酒不禁云外景，碧峰犹冷寺前春。\n蓑衣毳衲诚吾党，自结村园一社贫。",
        "dynasty": "唐",
        "collection_info": null
    },
    {
        "uuid": "4b7d27366e36ed68157485f29c929341",
        "title": "赠罗隐",
        "author": "罗衮",
        "content": "平日时风好涕流，谗书虽盛一名休。\n寰区叹屈瞻天问，夷貊闻诗过海求。\n向夕便思青琐拜，近年寻伴赤松游。\n何当世祖从人望，早以公台命卓侯。",
        "dynasty": "唐",
        "collection_info": null
    },
    {
        "uuid": "53b0ad6a05508c7d0e5f388af6b229d3",
        "title": "哭赵州和尚二首 一",
        "author": "王镕",
        "content": "师离㴲水动王侯，心印光潜麈尾收。\n碧落雾霾松岭月，沧溟浪覆济人舟。\n一灯乍灭波旬喜，双眼重昏道侣愁。\n纵是了然云外客，每瞻缾几泪还流。",
        "dynasty": "唐",
        "collection_info": null
    },
    {
        "uuid": "39b61cd4f6a5c81788d1f35c47444546",
        "title": "哭赵州和尚二首 二",
        "author": "王镕",
        "content": "佛日西倾祖印隳，珠沈丹沼月沈辉。\n影敷丈室炉烟惨，风起禅堂松韵微。\n隻履乍来留化迹，五天何处又逢归。\n解空弟子绝悲喜，犹自潸然对雪帏。",
        "dynasty": "唐",
        "collection_info": null
    },
    {
        "uuid": "0e3726126b0a9067756ba5e57dd58308",
        "title": "荅同年李昉见赠次韵",
        "author": "邓洵美",
        "content": "词场几度让长鞭，又向清朝贺九迁。\n品秩虽然殊此日，岁寒终不改当年。\n驰名早已超三院，侍直仍忻步八砖。\n今日相逢翻自媿，闲吟对酒倍潸然。",
        "dynasty": "唐",
        "collection_info": null
    },
    {
        "uuid": "7e1fa7d1b4392c5cfaf85d5eab00098b",
        "title": "除夜长安作",
        "author": "李京",
        "content": "长安朔风起，穷巷掩双扉。\n新岁明朝是，故乡何路归。\n鬓丝饶镜色，隙雪夺灯辉。\n却羡秦州雁，逢春尽北飞。",
        "dynasty": "唐",
        "collection_info": null
    },
    {
        "uuid": "51b3e030906d0f353fad7c5050859c49",
        "title": "登岭望",
        "author": "许鼎",
        "content": "淼淼三江水，悠悠五岭关。\n雁飞犹不度，人去若为还。",
        "dynasty": "唐",
        "collection_info": null
    },
    {
        "uuid": "f2c4aeb43c544f447e2835e287af54ab",
        "title": "㟧岭四望",
        "author": "许鼎",
        "content": "汉家仙仗在咸阳，洛水东流出建章。\n野老至今犹望辛，离宫秋树独苍苍。",
        "dynasty": "唐",
        "collection_info": null
    },
    {
        "uuid": "65a4567e3a7668e06a06bed324ddcd53",
        "title": "官左拾遗归隐作",
        "author": "王易简",
        "content": "汨没朝班媿不才，谁能低折向尘埃。\n青山得去且归去，官职有来还自来。",
        "dynasty": "唐",
        "collection_info": null
    },
    {
        "uuid": "23f0d0e6b18490ac6ec03398e65004ef",
        "title": "悼杨氏妓琴弦",
        "author": "朱褒",
        "content": "魂归寥廊魄归泉，只住人间十五年。\n昨日施僧裙带上，断肠犹繫琵琶弦。",
        "dynasty": "唐",
        "collection_info": null
    },
    {
        "uuid": "b4864e96bdfbe5e43bb187d297ca0871",
        "title": "公子行",
        "author": "黄损",
        "content": "春草绿绵绵，骄骖骤暖烟。\n微风飘乐韵，半日醉花边。\n打鹊抛金盏，招人举玉鞭。\n田翁与蚕妇，平地看神仙。",
        "dynasty": "唐",
        "collection_info": null
    },
    {
        "uuid": "21deaa7704ac81c0b6e7049a2d1d3cd0",
        "title": "读史",
        "author": "黄损",
        "content": "逐鹿走红尘，炎炎火德新。\n家肥生孝子，国霸有余臣。\n帝道云龙合，民心草木春。\n须知烟阁上，一半老儒真。",
        "dynasty": "唐",
        "collection_info": null
    },
    {
        "uuid": "b6f0579bec5e336f70626add882a16d9",
        "title": "出山吟",
        "author": "黄损",
        "content": "来书初出白云扃，乍蹑秋风马走轻。\n远近留连分岳色，别离呜咽乱泉声。\n休将巢许争喧杂，自共伊皋论太平。\n昨夜细看云色裏，进贤星座甚分明。",
        "dynasty": "唐",
        "collection_info": null
    },
    {
        "uuid": "7612dcb70a65f5df9f2d32b80412b14c",
        "title": "书壁",
        "author": "黄损",
        "content": "一别人间岁月多，归来人事已销磨。\n惟有门前鑑池水，春风不改旧时波。",
        "dynasty": "唐",
        "collection_info": null
    },
    {
        "uuid": "2f45fc57a294478a5deaecacb239a117",
        "title": "句",
        "author": "黄损",
        "content": "机关纔运动，胜败便相随。\n忽遇南迁客，若为西入心。\n往来三岛近，活计一囊空。\n三通明主诏，一片白云心。\n扫地待明月，踏花迎野僧。\n水谙彭泽阔，山忆武陵深。\n金镫冷光风宛转，锦袍红润雨霏微。\n高齐日月方为道，动合干坤始是心。\n傍水野禽通体白，饤盘山菓半边红。\n而今世上多离别，莫向相思树下啼。",
        "dynasty": "唐",
        "collection_info": null
    },
    {
        "uuid": "ab2182731510f79234e3fb9bb2a2f4fc",
        "title": "梁郊祀乐章 庆肃",
        "author": "张衮",
        "content": "笾豆簠簋，黍稷非馨。\n懿兹彝器，厥德惟明。\n金石匏革，以和以平。\n由此无疆，期乎永宁。",
        "dynasty": "唐",
        "collection_info": null
    },
    {
        "uuid": "5c791def33f344160a405a578829803c",
        "title": "梁郊祀乐章 庆熙",
        "author": "张衮",
        "content": "哲后躬享，旨酒斯陈。\n王恭无斁，严祀惟寅。\n皇祖以配，大孝以振。\n宜锡景福，永休下民。",
        "dynasty": "唐",
        "collection_info": null
    },
    {
        "uuid": "cf703af016cbb55971fdaa22006b6c64",
        "title": "梁郊祀乐章 庆隆",
        "author": "张衮",
        "content": "恭祀上帝，于国之阳。\n爵醴是荷，鸿基永昌。",
        "dynasty": "唐",
        "collection_info": null
    },
    {
        "uuid": "682bfe4b11703bce66b27052cae6c105",
        "title": "梁郊祀乐章 庆融",
        "author": "张衮",
        "content": "导和气兮袭氤氲，宣皇使兮彰圣神。\n服遐裔兮敷质文，格苗扈兮息烟尘。",
        "dynasty": "唐",
        "collection_info": null
    },
    {
        "uuid": "b24df0dc1451e2cd55c2589fe5f97637",
        "title": "梁郊祀乐章 庆休",
        "author": "张衮",
        "content": "大业来四夷，仁风和万国。\n白日体无私，皇天辅有德。\n七旬罪已服，六旬师方克。\n伟哉帝道隆，终始常作则。",
        "dynasty": "唐",
        "collection_info": null
    },
    {
        "uuid": "435d8952bda393daff8d83362545057f",
        "title": "梁郊祀乐章 庆和",
        "author": "张衮",
        "content": "烟燎昇，礼容彻。\n诚感达，人神悦。\n灵贶彰，圣情结。\n玉座寂，金垆歇。",
        "dynasty": "唐",
        "collection_info": null
    },
    {
        "uuid": "43e6bdaf6c7c729fa797870aa77e0dbd",
        "title": "梁郊祀乐章 庆和 一",
        "author": "赵光逢",
        "content": "就阳位，昇圜丘。\n佩双玉，御大裘。\n膺天命，拥神休。\n万灵感，百禄遒。",
        "dynasty": "唐",
        "collection_info": null
    },
    {
        "uuid": "79027f83999747ffa691e92686651280",
        "title": "梁郊祀乐章 庆和 二",
        "author": "赵光逢",
        "content": "秉黄钺，建朱旗。\n震八表，清二仪。\n帝业显，王道夷。\n受景命，启皇基。",
        "dynasty": "唐",
        "collection_info": null
    },
    {
        "uuid": "855a161f3a09167635499da74ce78b2a",
        "title": "梁郊祀乐章 庆和 三",
        "author": "赵光逢",
        "content": "开九门，怀百神。\n通肸蠁，接氤氲。\n明粢荐，广乐陈。\n奠嘉璧，燎芳薪。",
        "dynasty": "唐",
        "collection_info": null
    },
    {
        "uuid": "a8cde41cc8ea76179ba97d8f8a58440b",
        "title": "梁郊祀乐章 庆和 四",
        "author": "赵光逢",
        "content": "膺宝图，执左契。\n德应天，圣飨帝。\n荐表衷，荷灵惠。\n寿万年，祚百世。",
        "dynasty": "唐",
        "collection_info": null
    },
    {
        "uuid": "b612c4d12f72dff7a6b65abcd600f13c",
        "title": "梁郊祀乐章 庆和 五",
        "author": "赵光逢",
        "content": "惟德动天，有感必通。\n秉兹一德，禋于六宗。\n钦夤宝命，恭肃礼容。\n来顾来享，永穆皇风。",
        "dynasty": "唐",
        "collection_info": null
    },
    {
        "uuid": "8fab5b554b003c9d227e4a7dbe191cb7",
        "title": "梁郊祀乐章 庆和 六",
        "author": "赵光逢",
        "content": "天惟佑德，辟乃奉天。\n交感斯在，昭事罔愆。\n岁功已就，王道无偏。\n于焉报本，是用告虔。",
        "dynasty": "唐",
        "collection_info": null
    },
    {
        "uuid": "3f8f727719f30f9cdef2875aa6cd89bc",
        "title": "梁郊祀乐章 庆顺",
        "author": "赵光逢",
        "content": "圣皇戾止，天步舒迟。\n干干睿相，穆穆皇仪。\n进退必肃，陟降是祗。\n六变克协，万灵协随。",
        "dynasty": "唐",
        "collection_info": null
    },
    {
        "uuid": "7f5adc8990dd371453b5d361d5f4a21a",
        "title": "梁郊祀乐章 庆平",
        "author": "赵光逢",
        "content": "天命降鉴，帝德惟馨。\n享祀不忒，礼容孔明。\n奠璧布币，荐纯献精。\n神佑以荅，敷锡永宁。",
        "dynasty": "唐",
        "collection_info": null
    },
    {
        "uuid": "3a1f6f73c410810c00137c2fbb57a8c1",
        "title": "宫词百首 一",
        "author": "和凝",
        "content": "紫燎光销大驾归，御楼初见赭黄衣。\n千声鼓定将宣赦，竿上金鸡翅欲飞。",
        "dynasty": "唐",
        "collection_info": null
    },
    {
        "uuid": "a9154ca9f9cd83ad497179e373995302",
        "title": "宫词百首 二",
        "author": "和凝",
        "content": "北阙晴分五凤楼，嵩山秀色护神州。\n洛河自契千年运，更拟波中出九畴。",
        "dynasty": "唐",
        "collection_info": null
    },
    {
        "uuid": "1b8ffac8c72a32e750f50caf151bd952",
        "title": "宫词百首 三",
        "author": "和凝",
        "content": "中兴殿上晓光融，一炷天香舞瑞风。\n百辟虔心齐稽首，捲帘遥见御衣红。",
        "dynasty": "唐",
        "collection_info": null
    },
    {
        "uuid": "a0e42d11e28e1b85b0e1afd62daa7c96",
        "title": "宫词百首 四",
        "author": "和凝",
        "content": "日和风暖御楼时，万姓齐瞻八彩眉。\n瑞气祥烟笼细仗，閤门宣赦四方知。",
        "dynasty": "唐",
        "collection_info": null
    },
    {
        "uuid": "bbf5f7fae40d7a4041ed8b697b21c979",
        "title": "宫词百首 五",
        "author": "和凝",
        "content": "凤吹鸾歌晓日明，丰年观稼出神京。\n封人争献南山寿，五色云中御辇平。",
        "dynasty": "唐",
        "collection_info": null
    },
    {
        "uuid": "7eb52aa9758a9ef08fa5678bdfb3898f",
        "title": "宫词百首 六",
        "author": "和凝",
        "content": "圣主临轩待晓时，穿花宫漏正迟迟。\n鸡人一唱干坤晓，百辟分班俨羽仪。",
        "dynasty": "唐",
        "collection_info": null
    },
    {
        "uuid": "81745d685a1471e4b79c5af3b9c6ccb1",
        "title": "宫词百首 七",
        "author": "和凝",
        "content": "朦胧西月照池亭，初夜椒房掩画屏。\n宫女相呼有何事，上楼同看老人星。",
        "dynasty": "唐",
        "collection_info": null
    },
    {
        "uuid": "4c35df9deb0ca21ad5ca47d34982a509",
        "title": "宫词百首 八",
        "author": "和凝",
        "content": "红泥椒殿缀珠珰，帐蹙金龙窣地长。\n红兽慢然天色暖，凤炉时復爇沈香。",
        "dynasty": "唐",
        "collection_info": null
    },
    {
        "uuid": "ff6f3e9899480750c6151439a4bf51b1",
        "title": "宫词百首 九",
        "author": "和凝",
        "content": "九重楼殿簇丹青，高柳含烟覆井亭。\n宫内不知今日几，自来阶下数尧蓂。",
        "dynasty": "唐",
        "collection_info": null
    },
    {
        "uuid": "4722ed9560c0c53bd954c1e159172dda",
        "title": "宫词百首 十",
        "author": "和凝",
        "content": "寝殿香浓玉漏严，云随凉月下西南。\n帐前宫女低声道，主上还应梦傅岩。",
        "dynasty": "唐",
        "collection_info": null
    },
    {
        "uuid": "93966b277c69fe89f2fa6e5754a31628",
        "title": "宫词百首 十一",
        "author": "和凝",
        "content": "遶殿钩栏压玉阶，内人轻语凭葱薹。\n皆言明主垂衣理，不假朱云傍槛来。",
        "dynasty": "唐",
        "collection_info": null
    },
    {
        "uuid": "01d50be4c0e071ecbab734f22ac5e29d",
        "title": "宫词百首 十二",
        "author": "和凝",
        "content": "颟顸冰面莹池心，风刮瑶阶腊雪深。\n怪得宫中无兽炭，步摇钗是辟寒金。",
        "dynasty": "唐",
        "collection_info": null
    },
    {
        "uuid": "04110d5ff2896dd57dfca4b8c2752baa",
        "title": "宫词百首 十三",
        "author": "和凝",
        "content": "兰殿春融自靘笙，玉颜风透象纱明。\n金簧如语莺声滑，可使云和独得名。",
        "dynasty": "唐",
        "collection_info": null
    },
    {
        "uuid": "7f444734bafe40db44d667c22184097c",
        "title": "宫词百首 十四",
        "author": "和凝",
        "content": "兰烛时将凤髓添，寒星遥映夜光帘。\n龙楼露着鸳鸯瓦，谁近螭头掷玉籤。",
        "dynasty": "唐",
        "collection_info": null
    },
    {
        "uuid": "24172c009734df21e09111313e520a48",
        "title": "宫词百首 十五",
        "author": "和凝",
        "content": "玉甃莲池春水平，小鱼双并锦鳞行。\n内中知是黄河样，九曲今年彻底清。",
        "dynasty": "唐",
        "collection_info": null
    },
    {
        "uuid": "bb8528fcc5cfd42a062d9b5b40766d22",
        "title": "宫词百首 十六",
        "author": "和凝",
        "content": "真珠帘外静无尘，耿耿凉天景象新。\n金殿夜深银烛晃，宫嫔来奏月重轮。",
        "dynasty": "唐",
        "collection_info": null
    },
    {
        "uuid": "6bbe4a7576e820044d7af9abc4c4bc2b",
        "title": "宫词百首 十七",
        "author": "和凝",
        "content": "鱼犀月掌夜通头，自着盘莺锦臂鞴。\n多把沈檀配龙麝，宫中掌浸十香油。",
        "dynasty": "唐",
        "collection_info": null
    },
    {
        "uuid": "0a193e8c6d84081424e38a40f4ed74b7",
        "title": "宫词百首 十八",
        "author": "和凝",
        "content": "香云双飐玉蝉轻，侍从君王苑裏行。\n嘉瑞忽逢连理木，一时跪拜贺文明。",
        "dynasty": "唐",
        "collection_info": null
    },
    {
        "uuid": "031e2b1edfae2315373e268b8b7377d0",
        "title": "宫词百首 十九",
        "author": "和凝",
        "content": "金鸾双立紫檀槽，暖殿无风韵自高。\n含笑试弹红蘂调，君王宣赐酪樱桃。",
        "dynasty": "唐",
        "collection_info": null
    },
    {
        "uuid": "d99daf68109abd34e66db1150e87c452",
        "title": "宫词百首 二十",
        "author": "和凝",
        "content": "斑簟如霞可殿铺，更开新进瑞莲图。\n谁人筑损珊瑚架，子细看时认沥苏。",
        "dynasty": "唐",
        "collection_info": null
    },
    {
        "uuid": "c954ecb4fbf63f5e3c73972787777ede",
        "title": "宫词百首 二十一",
        "author": "和凝",
        "content": "金盆初晓洗纤纤，银鸭香焦特地添。\n出户忽看春雪下，六宫齐捲水晶帘。",
        "dynasty": "唐",
        "collection_info": null
    },
    {
        "uuid": "54f87869c0826ea8c7b1b64733c49d80",
        "title": "宫词百首 二十二",
        "author": "和凝",
        "content": "暖金盘裏点酥山，拟望君王子细看。\n更向眉中分晓黛，岩边染出碧琅玕。",
        "dynasty": "唐",
        "collection_info": null
    },
    {
        "uuid": "ab8836a48891a24c36bb42fdbe6d2606",
        "title": "宫词百首 二十三",
        "author": "和凝",
        "content": "云母屏前绣柱衣，龙床闲卷谏书帏。\n黄金槛外螭头活，日照红兰露未晞。",
        "dynasty": "唐",
        "collection_info": null
    },
    {
        "uuid": "4c2af6aab13f87276dc0c9ebbb32a750",
        "title": "宫词百首 二十四",
        "author": "和凝",
        "content": "楼西残月尚胧明，中禁鸡人报晓声。\n清旦司天台进状，夜来晴霁泰阶平。",
        "dynasty": "唐",
        "collection_info": null
    },
    {
        "uuid": "75dddef98fc2facf5a188476551dc6d7",
        "title": "宫词百首 二十五",
        "author": "和凝",
        "content": "纤辔摩轩响佩环，银台门外集鸳鸾。\n三钟五鼓祥烟敛，日照仙人捧露盘。",
        "dynasty": "唐",
        "collection_info": null
    },
    {
        "uuid": "7a53770a035e5bd63dfd9516ae92bac1",
        "title": "宫词百首 二十六",
        "author": "和凝",
        "content": "司膳厨中也禁烟，春宫相对画秋千。\n清明节日颁新火，蜡炬星飞下九天。",
        "dynasty": "唐",
        "collection_info": null
    },
    {
        "uuid": "fc29d6b6639fef058a6b6d1bf17d3455",
        "title": "宫词百首 二十七",
        "author": "和凝",
        "content": "宫木交芳色尽深，和风轻舞早莺吟。\n侍臣不异东方朔，应喜仙桃满禁林。",
        "dynasty": "唐",
        "collection_info": null
    },
    {
        "uuid": "1f93eaab262fdc5378c108d0517ea93f",
        "title": "宫词百首 二十八",
        "author": "和凝",
        "content": "贡橘香匀䩋𩉙容，星光初满小金笼。\n近臣押赐诸王宅，拜了方开敕字封。",
        "dynasty": "唐",
        "collection_info": null
    },
    {
        "uuid": "59f223c02073107f9e29b887b9c55d2e",
        "title": "宫词百首 二十九",
        "author": "和凝",
        "content": "献寿朝元欲偃戈，航深梯险竞骈罗。\n若论万国来朝日，比并涂山更较多。",
        "dynasty": "唐",
        "collection_info": null
    },
    {
        "uuid": "3ddfce0082b97d406eb7c00d7ad00358",
        "title": "宫词百首 三十",
        "author": "和凝",
        "content": "艳阳风景簇神州，杏蘂桃心照凤楼。\n遥望青青河畔草，几多归马与休牛。",
        "dynasty": "唐",
        "collection_info": null
    },
    {
        "uuid": "b79d38eee2fc98672963e8866e32b9b3",
        "title": "宫词百首 三十一",
        "author": "和凝",
        "content": "銮舆观稼晚方归，日月旗中见御衣。\n万姓焚香惟顶礼，瑞雪随伞入宫闱。",
        "dynasty": "唐",
        "collection_info": null
    },
    {
        "uuid": "18cdf878943666e0d24f6f235472e3f5",
        "title": "宫词百首 三十二",
        "author": "和凝",
        "content": "宫庭皆应紫微垣，壮丽宸居显至尊。\n赤子颙颙瞻父母，已将仁德比干坤。",
        "dynasty": "唐",
        "collection_info": null
    },
    {
        "uuid": "1668860876d0b99165b83f3012927067",
        "title": "宫词百首 三十三",
        "author": "和凝",
        "content": "三农皆已闢田畴，又见金门出土牛。\n块雨条风符圣化，嘉禾看却报新秋。",
        "dynasty": "唐",
        "collection_info": null
    },
    {
        "uuid": "17702bfcfb4b358829acc79f7802f644",
        "title": "宫词百首 三十四",
        "author": "和凝",
        "content": "进食门前水陆陈，大官斋洁贡时新。\n明君宵旰分甘处，便索金盘赐重臣。",
        "dynasty": "唐",
        "collection_info": null
    },
    {
        "uuid": "ff19e573ce8a310d80fca55e14f30a8a",
        "title": "宫词百首 三十五",
        "author": "和凝",
        "content": "层台金碧惹红霞，仙掌亭亭对月华。\n昨夜盘中甘露满，婕妤争去奏官家。",
        "dynasty": "唐",
        "collection_info": null
    },
    {
        "uuid": "f55ee7cae0f8647d45b594d82b71fe84",
        "title": "宫词百首 三十六",
        "author": "和凝",
        "content": "水殿垂帘冷色凝，一床珍簟展春冰。\n才人侍立持团扇，金缕双龙贴碧藤。",
        "dynasty": "唐",
        "collection_info": null
    },
    {
        "uuid": "f2edc3db3a7b4dfc89d8d17a025ada95",
        "title": "宫词百首 三十七",
        "author": "和凝",
        "content": "香鸭烟轻爇水沈，云鬟闲坠凤犀簪。\n珠帘半捲开花雨，又见芭蕉展半心。",
        "dynasty": "唐",
        "collection_info": null
    },
    {
        "uuid": "e0bb31c3814667ba723f3ff1a1a46562",
        "title": "宫词百首 三十八",
        "author": "和凝",
        "content": "莺锦蝉罗撒麝脐，狻猊轻喷瑞烟迷。\n红酥点得香山小，卷上珠帘日未西。",
        "dynasty": "唐",
        "collection_info": null
    },
    {
        "uuid": "fe380c406a713da248d0025f96dad587",
        "title": "宫词百首 三十九",
        "author": "和凝",
        "content": "锦褥花明满殿铺，宫娥分坐学樗蒲。\n欲教官马衝关过，呪愿纤纤早掷卢。",
        "dynasty": "唐",
        "collection_info": null
    },
    {
        "uuid": "bc4263485836c67c38ecfe704ffd7fbf",
        "title": "宫词百首 四十",
        "author": "和凝",
        "content": "小楼花簇钿山低，金雉双来蹋马齐。\n夸向傍人能彩戏，朝来赢得鹭鸶犀。",
        "dynasty": "唐",
        "collection_info": null
    },
    {
        "uuid": "45e54c41eda7e480b5d94e38be167c85",
        "title": "宫词百首 四十一",
        "author": "和凝",
        "content": "红鬃白马嫩龙飞，天廐供来入紫微。\n遥见玉阶嘶不已，应缘识得赭黄衣。",
        "dynasty": "唐",
        "collection_info": null
    },
    {
        "uuid": "4909d9ac118b783c6d4d49bbdcd4d3f9",
        "title": "宫词百首 四十二",
        "author": "和凝",
        "content": "班定千牛立受宣，佩刀搢笏凤墀前。\n一声不坐祥云合，鸳鹭依行拜两边。",
        "dynasty": "唐",
        "collection_info": null
    },
    {
        "uuid": "681a15a919b6b88be01c5309d07951b6",
        "title": "宫词百首 四十三",
        "author": "和凝",
        "content": "三殿香浓晓色来，祥鸾威凤待门开。\n锵金佩玉趋丹陛，总是和羹作砺才。",
        "dynasty": "唐",
        "collection_info": null
    },
    {
        "uuid": "ea20f727748f93905ff6627186f4785f",
        "title": "宫词百首 四十四",
        "author": "和凝",
        "content": "两番供奉打毬时，鸾凤分厢锦绣衣。\n虎骤龙腾宫殿响，骅骝争趂一星飞。",
        "dynasty": "唐",
        "collection_info": null
    },
    {
        "uuid": "115516c40412adb68854848f0baad7fb",
        "title": "宫词百首 四十五",
        "author": "和凝",
        "content": "凤池冰泮岸莎匀，柳眼花心雪裏新。\n都是九重和暖地，东风先报禁园春。",
        "dynasty": "唐",
        "collection_info": null
    },
    {
        "uuid": "1ec2160a883e0c6af196ccca9f5abd13",
        "title": "宫词百首 四十六",
        "author": "和凝",
        "content": "紫气氤氲满帝都，映楼明月锁金铺。\n银泥殿裏嫌红烛，教近龙床着火珠。",
        "dynasty": "唐",
        "collection_info": null
    },
    {
        "uuid": "e66d026463c1730c83b41f91bce646e2",
        "title": "宫词百首 四十七",
        "author": "和凝",
        "content": "地衣初展瑞霞融，绣帽金铃舞舜风。\n吹竹弹丝珠殿响，坠仙双降五云中。",
        "dynasty": "唐",
        "collection_info": null
    },
    {
        "uuid": "e2e433f668a22e4724a51c7f4f76cae6",
        "title": "宫词百首 四十八",
        "author": "和凝",
        "content": "锦策匀铺寒玉齐，星锤高运日通犀。\n铿金曲罢春冰碎，跪拜君王粉面低。",
        "dynasty": "唐",
        "collection_info": null
    },
    {
        "uuid": "4a691325fe9b33f32586cfa59f02de18",
        "title": "宫词百首 四十九",
        "author": "和凝",
        "content": "珠帘静卷水亭凉，玉蘂风飘小槛香。\n几处按歌齐入破，双双雏燕出宫墻。",
        "dynasty": "唐",
        "collection_info": null
    },
    {
        "uuid": "9e6b177c2c578a76f9de6aeaa0729b3f",
        "title": "宫词百首 五十",
        "author": "和凝",
        "content": "宫娥解禊艳阳时，鹢舸兰桡满凤池。\n春水如蓝垂柳醉，和风无力褭金丝。",
        "dynasty": "唐",
        "collection_info": null
    },
    {
        "uuid": "ac029d24fb81b581f22f15451eb33d22",
        "title": "宫词百首 五十一",
        "author": "和凝",
        "content": "白玉阶前菊蘂香，金杯仙酝赏重阳。\n层台云集梨园乐，献寿声声祝万康。",
        "dynasty": "唐",
        "collection_info": null
    },
    {
        "uuid": "8ec52aa8f0d81c669c54c3bf397ca7e0",
        "title": "宫词百首 五十二",
        "author": "和凝",
        "content": "天籁吟风社燕归，渚莲香老碧苔肥。\n夜来霜坠梧桐叶，诸殿平明进御衣。",
        "dynasty": "唐",
        "collection_info": null
    },
    {
        "uuid": "13ab3088e6764b0b168c1309b8b743a0",
        "title": "宫词百首 五十三",
        "author": "和凝",
        "content": "鑪爇香檀兽炭痴，真珠帘外雪花飞。\n六宫进酒尧眉寿，舞凤盘龙满御衣。",
        "dynasty": "唐",
        "collection_info": null
    },
    {
        "uuid": "639ad838e2e1525fc74adad5d719c38b",
        "title": "宫词百首 五十四",
        "author": "和凝",
        "content": "云行风静早秋天，竞遶盆池蹋采莲。\n罨画披袍从窣地，更寻宫柳看鸣蝉。",
        "dynasty": "唐",
        "collection_info": null
    },
    {
        "uuid": "e50c5455a995fee249214c9f7ad824ef",
        "title": "宫词百首 五十五",
        "author": "和凝",
        "content": "阑珊星斗缀珠光，七夕宫嫔乞巧忙。\n总上穿针楼上去，竞看银汉洒琼桨。",
        "dynasty": "唐",
        "collection_info": null
    },
    {
        "uuid": "ecf565feb2e296d17a9ab204b4cc537f",
        "title": "宫词百首 五十六",
        "author": "和凝",
        "content": "宝瑟凄锵夜漏余，玉阶闲作对蟾蜍。\n秋光寂历银河转，已见宫花露滴疎。",
        "dynasty": "唐",
        "collection_info": null
    },
    {
        "uuid": "6fe461b14d4fe67eb12cc64470d281fe",
        "title": "宫词百首 五十七",
        "author": "和凝",
        "content": "春风金褭万年枝，簇白团红烂熳时。\n宫女竞思游御苑，大家齐奏圣人知。",
        "dynasty": "唐",
        "collection_info": null
    },
    {
        "uuid": "4482ed9b4fcc084cf93ccc3483948e36",
        "title": "宫词百首 五十八",
        "author": "和凝",
        "content": "干文初见泰阶平，日月常遵阁道行。\n昨夜仰观垂象正，拱辰星宿转分明。",
        "dynasty": "唐",
        "collection_info": null
    },
    {
        "uuid": "240f3084348eba46d102f76b6d89eb89",
        "title": "宫词百首 五十九",
        "author": "和凝",
        "content": "锵锵济济赴延英，渐近重瞳目转明。\n君圣臣贤鱼水契，鸿基须贺永清平。",
        "dynasty": "唐",
        "collection_info": null
    },
    {
        "uuid": "417ce339fa8fd7f811e1328bdf3c5932",
        "title": "宫词百首 六十",
        "author": "和凝",
        "content": "天廐骖騑集嫩龙，雪光相照晓嘶风。\n昂头步步金鞍稳，掌扇花前御路中。",
        "dynasty": "唐",
        "collection_info": null
    },
    {
        "uuid": "4435fd1579d042cfdd9dca949ce032d5",
        "title": "宫词百首 六十一",
        "author": "和凝",
        "content": "金吾细仗俨威仪，圣旨凝旒对远夷。\n晓日曈昽瞻玉案，丁冬环佩满彤墀。",
        "dynasty": "唐",
        "collection_info": null
    },
    {
        "uuid": "d5dc22c3b6c8afa8f9150486dfe8c24b",
        "title": "宫词百首 六十二",
        "author": "和凝",
        "content": "正旦垂旒御八方，蛮夷无不奉梯航。\n羣臣舞蹈称觞处，雷动山呼万岁长。",
        "dynasty": "唐",
        "collection_info": null
    },
    {
        "uuid": "40a02e249bc45b25ec1a054aea266bc2",
        "title": "宫词百首 六十三",
        "author": "和凝",
        "content": "圣主躬耕在籍田，公卿环卫待丰年。\n五风十雨余粮在，金殿惟闻奏舜弦。",
        "dynasty": "唐",
        "collection_info": null
    },
    {
        "uuid": "506203d21dd5915c3cb99bb1fae8b741",
        "title": "宫词百首 六十四",
        "author": "和凝",
        "content": "圣日垂科委所司，英才咸喜遇明时。\n春宫进榜莺离谷，月殿香残桂魄枝。",
        "dynasty": "唐",
        "collection_info": null
    },
    {
        "uuid": "6c513205bba0892ee3b839ec0251107e",
        "title": "宫词百首 六十五",
        "author": "和凝",
        "content": "天街香满瑞云生，红伞凝空景日明。\n先遣五坊排猎骑，为民除害出神京。",
        "dynasty": "唐",
        "collection_info": null
    },
    {
        "uuid": "59d41b6b5ec771384ddbe35190365be2",
        "title": "宫词百首 六十六",
        "author": "和凝",
        "content": "内宴初开锦绣攒，教坊齐奏万年欢。\n箫韶响亮春云合，日照尧阶舞瑞鸾。",
        "dynasty": "唐",
        "collection_info": null
    },
    {
        "uuid": "8d4dbabd5b7b9d89bd317f965fc43c79",
        "title": "宫词百首 六十七",
        "author": "和凝",
        "content": "视草词臣直玉堂，对来新赐锦袍香。\n班资最在云霄上，长是先迎日月光。",
        "dynasty": "唐",
        "collection_info": null
    },
    {
        "uuid": "a8d578500acf80a4c2903e96ac500db9",
        "title": "宫词百首 六十八",
        "author": "和凝",
        "content": "玉殿朦胧散晓光，金龙高喷九天香。\n摵鞭声定初开扇，百辟齐呼万岁长。",
        "dynasty": "唐",
        "collection_info": null
    },
    {
        "uuid": "664b01f536e5073fffaed866ed4321d4",
        "title": "宫词百首 六十九",
        "author": "和凝",
        "content": "五色卿云復九重，香烟高舞御鑪中。\n含元殿裏行仁德，四海车书已混同。",
        "dynasty": "唐",
        "collection_info": null
    },
    {
        "uuid": "02104613751d0e1596d41c252fc09e60",
        "title": "宫词百首 七十",
        "author": "和凝",
        "content": "欲封丹诏紫泥香，朱篆龙文御印光。\n汗涣丝纶出丹禁，便从天上凤衔将。",
        "dynasty": "唐",
        "collection_info": null
    },
    {
        "uuid": "d1a01b6631df684b45003569f4b2eb52",
        "title": "宫词百首 七十一",
        "author": "和凝",
        "content": "越溪姝丽入深宫，俭素皆持马后风。\n尽道君王修圣德，不劳辞辇与当熊。",
        "dynasty": "唐",
        "collection_info": null
    },
    {
        "uuid": "ae2582b25fb492c9ea0b8666f72b5936",
        "title": "宫词百首 七十二",
        "author": "和凝",
        "content": "早梅初向雪中明，风惹奇香粉蘂轻。\n谁道落花堪靧面，竞来枝上采繁英。",
        "dynasty": "唐",
        "collection_info": null
    },
    {
        "uuid": "b0ad2aa27b6bcaecc8a55605c22431c8",
        "title": "宫词百首 七十三",
        "author": "和凝",
        "content": "暖殿奇香馥绮罗，窗间初学绣金鹅。\n纔经冬至阳生后，今日工夫一綫多。",
        "dynasty": "唐",
        "collection_info": null
    },
    {
        "uuid": "03c3e11c9a6b6562a3c4d65224d1a96e",
        "title": "宫词百首 七十四",
        "author": "和凝",
        "content": "金井澄泉玉液香，瑠璃深殿自清凉。\n温汤头进瓜初熟，后至宫嫔未得尝。",
        "dynasty": "唐",
        "collection_info": null
    },
    {
        "uuid": "e2c7a6842ff342361b4290c95c34991e",
        "title": "宫词百首 七十五",
        "author": "和凝",
        "content": "绣闼雕甍列锦闺，珍奇惟待凤凰栖。\n杏梁烜赫晴霞展，时见空虚坠燕泥。",
        "dynasty": "唐",
        "collection_info": null
    },
    {
        "uuid": "3990f16c0e6dd7c58e01529e7145ace0",
        "title": "宫词百首 七十六",
        "author": "和凝",
        "content": "龙凤金鞍软玉缏，雪花光照锦连干。\n驾头直指西郊去，晓日寒生讲武天。",
        "dynasty": "唐",
        "collection_info": null
    },
    {
        "uuid": "a6bf417fdc5d53507f4175a6090fb281",
        "title": "宫词百首 七十七",
        "author": "和凝",
        "content": "戛云楼上定风盘，雀跃猨跳总不难。\n要对君王逞轻捷，御楼时拟上鸡竿。",
        "dynasty": "唐",
        "collection_info": null
    },
    {
        "uuid": "07de89692cb40584c3bb86cfd63a0059",
        "title": "宫词百首 七十八",
        "author": "和凝",
        "content": "停稳春衫窣地长，通天犀带缀金章。\n近臣衔命离丹禁，高捧恩波洒万方。",
        "dynasty": "唐",
        "collection_info": null
    },
    {
        "uuid": "f0db2a14b4dbc2c634cde9a0f2f8d3fa",
        "title": "宫词百首 七十九",
        "author": "和凝",
        "content": "垂黎玉押春帘卷，不夜珠楼晓鑑开。\n袍袴宫人走迎驾，东风吹送御香来。",
        "dynasty": "唐",
        "collection_info": null
    },
    {
        "uuid": "fe7f094f2b2c9a04a86339e56d2b0212",
        "title": "宫词百首 八十",
        "author": "和凝",
        "content": "金吾勘契自通宫，楼上初闻唱刻闲。\n金殿香高初唤仗，数行鸳鹭各趋班。",
        "dynasty": "唐",
        "collection_info": null
    },
    {
        "uuid": "de9120f9aaa06225c78fd0c93ee93f5c",
        "title": "宫词百首 八十一",
        "author": "和凝",
        "content": "螺髻凝香晓黛浓，水精鸂鶒飐轻风。\n金钗斜戴宜春胜，万岁千秋遶鬓红。",
        "dynasty": "唐",
        "collection_info": null
    },
    {
        "uuid": "91f5ef095cb06cd7bb226917936f3053",
        "title": "宫词百首 八十二",
        "author": "和凝",
        "content": "缕金团扇对纤絺，正是深宫捧日时。\n要对君王说幽意，低头佯念婕妤诗。",
        "dynasty": "唐",
        "collection_info": null
    },
    {
        "uuid": "0350e2615142d39061f59e110a772e8d",
        "title": "宫词百首 八十三",
        "author": "和凝",
        "content": "结金冠子学梳蝉，碾玉蜻蜓缀鬓偏。\n寝殿垂帘悄无事，试香闲立御炉前。",
        "dynasty": "唐",
        "collection_info": null
    },
    {
        "uuid": "e2cd945612150da53a2bb8551c67cf27",
        "title": "宫词百首 八十四",
        "author": "和凝",
        "content": "金马词臣夜受宣，授毫交直八花砖。\n白麻草了初呈进，称旨丝纶下九天。",
        "dynasty": "唐",
        "collection_info": null
    },
    {
        "uuid": "769c483815fe44a8f5730ae44cfa4036",
        "title": "宫词百首 八十五",
        "author": "和凝",
        "content": "平明光政便门开，已见忠臣早入来。\n自是枢机符造化，大罗天上曜三台。",
        "dynasty": "唐",
        "collection_info": null
    },
    {
        "uuid": "f0d329f5f72d1b2a2c22ecff6ee32f8c",
        "title": "宫词百首 八十六",
        "author": "和凝",
        "content": "红罗窗裏绣偏慵，亸袖闲隈碧玉笼。\n兰殿春晴鹦鹉睡，结条钗飐落花风。",
        "dynasty": "唐",
        "collection_info": null
    }
]