[
    {
        "uuid": "fefd3ab703ddce67a01d82c52e5d7c7c",
        "title": "梦丰宅之二首  其一",
        "author": "刘克庄",
        "content": "一别茫茫隔九京，梦中慷慨语如生。\n老犹奋笔排和议，病尚登陴募捄兵。\n天夺伟人关气数，时无好汉共功名。\n残胡仍在王师老，宝剑虽埋愤未平。",
        "dynasty": "宋",
        "collection_info": null
    },
    {
        "uuid": "6cf4a1a18d94be394c956f1f7fc5f535",
        "title": "梦丰宅之二首  其二",
        "author": "刘克庄",
        "content": "斯人古少况于今，每恨诸贤识未深。\n朝给赙钱方掩骨，家无余帛可为衾。\n向来夫子真知己，近世门生喜负心。\n惟有天涯华髮掾，独挥衰涕望山阴。",
        "dynasty": "宋",
        "collection_info": null
    },
    {
        "uuid": "96c954d21bfae9268b766ff89f8a1192",
        "title": "汉儒二首  其一",
        "author": "刘克庄",
        "content": "执㦸浮沉亦未迂，无端着颂美新都。\n白头所得能多少，枉被人书莽大夫。",
        "dynasty": "宋",
        "collection_info": null
    },
    {
        "uuid": "291d300b49ba9cbf8e231f6bbe7a01fa",
        "title": "汉儒二首  其二",
        "author": "刘克庄",
        "content": "卖赋长安偶遇知，后车归载远山眉。\n可怜犬子真穷相，不见刘郎过沛时。",
        "dynasty": "宋",
        "collection_info": null
    },
    {
        "uuid": "1863b272b9879239bba34fa42d3264bc",
        "title": "暮春",
        "author": "刘克庄",
        "content": "燕子来时春事空，杖藜来往绿阴中。\n静怜朱槿无根蔕，开落惟销一阵风。",
        "dynasty": "宋",
        "collection_info": null
    },
    {
        "uuid": "23c0996530f23ca1452cb4b28731c191",
        "title": "哭吴杞",
        "author": "刘克庄",
        "content": "七十未升舍，目深双鬓残。\n病中依佛寺，死处近严滩。\n俗薄挥金少，家贫返骨难。\n遗言令火葬，闻者鼻皆酸。",
        "dynasty": "宋",
        "collection_info": null
    },
    {
        "uuid": "5d9bc78c1475e3ddd2b72432b6387160",
        "title": "橘花",
        "author": "刘克庄",
        "content": "一种灵根有异芬，初开尤胜结丹蕡。\n白于薝卜林中见，清似旃檀国裏闻。\n淡月珠胎明璀粲，微风玉屑撼缤纷。\n平生荀令熏衣癖，露坐花间至夜分。",
        "dynasty": "宋",
        "collection_info": null
    },
    {
        "uuid": "3c886cf1e77ef6e4208e1f02c950c97b",
        "title": "蔷薇花",
        "author": "刘克庄",
        "content": "浥露含风匝树开，呼童浄扫架边苔。\n湘红染就高张起，蜀锦机成乍剪来。\n公子但贪桃夹道，贵人自爱药翻阶。\n宁知野老茅茨下，亦有繁英送一杯。",
        "dynasty": "宋",
        "collection_info": null
    },
    {
        "uuid": "72ae61f49be0e6db6d4991bca632e470",
        "title": "答郑闽清",
        "author": "刘克庄",
        "content": "多着襦裙少裹巾，形容苍槁意清真。\n旧时论语都忘记，难做深衣社裏人。",
        "dynasty": "宋",
        "collection_info": null
    },
    {
        "uuid": "cf7190059237ef232d165a93fb63bf59",
        "title": "前辈",
        "author": "刘克庄",
        "content": "前辈日以远，斯文吁可悲。\n古人皆尚友，近世例无师。\n晚节初寮集，中年务观诗。\n虽云南渡体，俗子未容窥。",
        "dynasty": "宋",
        "collection_info": null
    },
    {
        "uuid": "0ac7d42a505ec38931cf416e56302d79",
        "title": "铁塔院",
        "author": "刘克庄",
        "content": "铁塔荒凉院，年深失主名。\n昔游基已废，今至屋皆成。\n人出私钱施，僧凭愿力营。\n如何榆塞上，却有未包城。",
        "dynasty": "宋",
        "collection_info": null
    },
    {
        "uuid": "19e33ec698a596b82785c332acc52842",
        "title": "柬方寺丞病足",
        "author": "刘克庄",
        "content": "西北名山未徧经，讵宜倚杖立竛竮。\n脉通气数医难晓，病在皮肤药易灵。\n昔走战场常纵靶，今居内屋更施屏。\n平生受用嵇康论，欲献公为座右铭。",
        "dynasty": "宋",
        "collection_info": null
    },
    {
        "uuid": "b1764aeb5b22100a4acafaad1013683b",
        "title": "赠徐相师",
        "author": "刘克庄",
        "content": "许负遗书果是非，子凭何处说精微。\n使君岂必如椰大，丞相元来要瓠肥。\n袖阔日常笼短刺，肩寒春未换单衣。\n半头布袋挑诗卷，也道游方卖术归。",
        "dynasty": "宋",
        "collection_info": null
    },
    {
        "uuid": "0a9a69b6216b6e9f91f44a7ab743080f",
        "title": "送孙梦宫",
        "author": "刘克庄",
        "content": "大帝开江左，无锥与远孙。\n自言埋战地，也胜活侯门。\n短褐边风紧，孤舟海浪翻。\n知他三尺剑，携去报谁恩。",
        "dynasty": "宋",
        "collection_info": null
    },
    {
        "uuid": "fbafb281c078b9c52ddc49a97bfefe10",
        "title": "寄何立可提刑",
        "author": "刘克庄",
        "content": "故人握节守齐安，闻说边头事愈难。\n赤手募丁修险隘，白头擐甲御风寒。\n半腰城甫包围毕，一把兵皆点摘残。\n收得去年书在架，忆君灯下展来看。",
        "dynasty": "宋",
        "collection_info": null
    },
    {
        "uuid": "4c750321081205794bf0e72570a2c182",
        "title": "和曾史君喜雨",
        "author": "刘克庄",
        "content": "雄乌忽变作雌霓，太守为坛水畔祠。\n多谢龙公来挹彼，寄声风伯莫吹之。\n麦残黑穟差伤晚，秧出青鍼未过期。\n想见铃斋闻点滴，银鈎满纸又成诗。",
        "dynasty": "宋",
        "collection_info": null
    },
    {
        "uuid": "b44430624aa1bb4f7ddc225e06da8965",
        "title": "送饶司理端学",
        "author": "刘克庄",
        "content": "一郡夸饶掾，才名果不虚。\n忽闻归去勇，极恨往还疎。\n囚戴公平德，奴担性理书。\n京华逢友旧，为说闭门居。",
        "dynasty": "宋",
        "collection_info": null
    },
    {
        "uuid": "dd8ef6179aad21182757b7b96da1000d",
        "title": "赠防江卒六首  其一",
        "author": "刘克庄",
        "content": "陌上行人甲在身，营中少妇泪痕新。\n边城柳色连天碧，何必家山始有春。",
        "dynasty": "宋",
        "collection_info": null
    },
    {
        "uuid": "c627546087092c787eff2b173e228ab1",
        "title": "赠防江卒六首  其二",
        "author": "刘克庄",
        "content": "壮士如驹出渥洼，死眠牖下等虫沙。\n老儒细为儿郎说，名将皆因战起家。",
        "dynasty": "宋",
        "collection_info": null
    },
    {
        "uuid": "b620a369fe83268f9e393c33e55c3b84",
        "title": "赠防江卒六首  其三",
        "author": "刘克庄",
        "content": "昨者邳徐表奏通，圣朝除吏遍山东。\n新来调卒防秋浦，又与山东报不同。",
        "dynasty": "宋",
        "collection_info": null
    },
    {
        "uuid": "9744ad1fe6a6c605ce01ed545d332b44",
        "title": "赠防江卒六首  其四",
        "author": "刘克庄",
        "content": "身属嫖姚性命轻，君看一蚁尚贪生。\n无因唤取谈兵者，来向桥边听哭声。",
        "dynasty": "宋",
        "collection_info": null
    },
    {
        "uuid": "59fd7affc2acb8556810012e5b800dba",
        "title": "赠防江卒六首  其五",
        "author": "刘克庄",
        "content": "战地春来血尚流，残烽缺堠满淮头。\n明时颇牧居深禁，若见关山也自愁。",
        "dynasty": "宋",
        "collection_info": null
    },
    {
        "uuid": "2c8f6887ee08f060b493944ea750bf9f",
        "title": "赠防江卒六首  其六",
        "author": "刘克庄",
        "content": "一炬曹瞒仅脱身，谢郎棋畔走苻秦。\n年年拈起防江字，地下诸贤会笑人。",
        "dynasty": "宋",
        "collection_info": null
    },
    {
        "uuid": "f0924af539c7d0869af067206fe12b87",
        "title": "哭黄直卿寺丞二首  其一",
        "author": "刘克庄",
        "content": "久在文公几杖旁，暮年所得最精详。\n贫甘香火辞符竹，病整衣冠坐箦床。\n壮士军中悲亮死，先师地下惜回亡。\n法云破寺三间屋，却有门人远赴丧。",
        "dynasty": "宋",
        "collection_info": null
    },
    {
        "uuid": "22467a4a28576bd2ef043c1ad333302b",
        "title": "哭黄直卿寺丞二首  其二",
        "author": "刘克庄",
        "content": "当年出塞共临戎，箭满行营戍火红。\n督府凯旋先请去，坚城筑就独无功。\n身谋彼此皆迂阔，国事中间偶异同。\n莫怪些词含哽噎，在时曾赏小诗工。",
        "dynasty": "宋",
        "collection_info": null
    },
    {
        "uuid": "f9f5e2f28220a3bc94f4017af26b1c85",
        "title": "不寐",
        "author": "刘克庄",
        "content": "万户千门尽拥衾，据梧展转看横参。\n不知身已成衰证，枉被人疑是苦吟。\n周汉前书盲记忆，干坤外事彊思寻。\n华山老子差堪语，安得呼来论此心。",
        "dynasty": "宋",
        "collection_info": null
    },
    {
        "uuid": "57fe7929bd14e62e1f43232b64ca0700",
        "title": "寄夔漕王中甫",
        "author": "刘克庄",
        "content": "旧岁书犹至汉阳，新年梦已隔瞿唐。\n西人久苦供军费，南士专营出峡装。\n尘暗三边途尚梗，身游万里鬓应苍。\n蜀山闻说多僊者，试为余求辟谷方。",
        "dynasty": "宋",
        "collection_info": null
    },
    {
        "uuid": "6c317340a11db4f2e02fbbf06ceb8f43",
        "title": "送章通判",
        "author": "刘克庄",
        "content": "半刺已官尊，常时读鲁论。\n身居恭叔里，心在晦翁门。\n贫士来遮路，诗人送出村。\n君能齐得丧，何必恋华轩。",
        "dynasty": "宋",
        "collection_info": null
    },
    {
        "uuid": "8157d38aef715ad485ca322970c401a4",
        "title": "旱莲",
        "author": "刘克庄",
        "content": "晴久方池可跣行，萍枯惟有草纵横。\n朱葩未见丛丛拆，绿柄纔看寸寸生。\n悴若放臣临楚泽，厄于学士蹈秦坑。\n输他杭越花如锦，画舫名姝夜按笙。",
        "dynasty": "宋",
        "collection_info": null
    },
    {
        "uuid": "5034905dc79fc2517d7869b991963e66",
        "title": "辞桂帅辟书作",
        "author": "刘克庄",
        "content": "一昨闻公莫府开，梦魂频绕岭头梅。\n久抛鞾袴辞军去，忽有弓旌扣户来。\n茅舍相过争借问，荷衣欲出却徘徊。\n旧时檄笔今焚弃，孤负黄金百尺台。",
        "dynasty": "宋",
        "collection_info": null
    },
    {
        "uuid": "4a0fb2322dcd7ea791401cf2c1c8fe6b",
        "title": "闻何立可李茂钦讣二首  其一",
        "author": "刘克庄",
        "content": "初闻边报暗吞声，想见登谯与虏争。\n世俗今犹疑许远，君王元未识真卿。\n伤心百口同临穴，极目孤城绝捄兵。\n多少虎臣提将印，谁知战死是书生。",
        "dynasty": "宋",
        "collection_info": null
    },
    {
        "uuid": "d3f244ebab5dc3c4eb31cf034a0164dc",
        "title": "闻何立可李茂钦讣二首  其二",
        "author": "刘克庄",
        "content": "何老长身李白鬚，传闻死尚握州符。\n战场便合营双庙，太学今方出二儒。\n史馆何人征逸事，羽林无日访遗孤。\n病夫畴昔曾同幕，西望关山涕自濡。",
        "dynasty": "宋",
        "collection_info": null
    },
    {
        "uuid": "0c8472991bb4abc8ff961b87aa4be746",
        "title": "夏旱",
        "author": "刘克庄",
        "content": "满望梅天雨，谁知日转骄。\n畦蔬新住摘，盆树久停浇。\n米贵粮囷尽，泉干汲路遥。\n未遑忧世事，灾已到颜瓢。",
        "dynasty": "宋",
        "collection_info": null
    },
    {
        "uuid": "fad7256834381e5ba4a23d38527c9086",
        "title": "忆藕",
        "author": "刘克庄",
        "content": "昔过临平召伯时，小舟就买藕尤奇。\n如拈玉麈凉双手，似泻金茎嚥上池。\n好事染红无意绪，痴人蒸熟减风姿。\n炎州地狭陂塘少，渴死相如欠药医。",
        "dynasty": "宋",
        "collection_info": null
    },
    {
        "uuid": "0e0e327edb7b2c9c8cff3e095ae928da",
        "title": "夜饮方湖",
        "author": "刘克庄",
        "content": "贪听月下小丛歌，掷去金蕉吸碧荷。\n四面凉如浮震泽，五更渴欲挽斜河。\n古称贤达谁存者，今不懽娱柰老何。\n长笑岘山空感慨，羊公湛辈两消磨。",
        "dynasty": "宋",
        "collection_info": null
    },
    {
        "uuid": "7c8a3dba624c7c5bac98e224c88d038b",
        "title": "哀江帅张常二首  其一",
        "author": "刘克庄",
        "content": "关破垒犹坚，伤心援不前。\n生居诸将下，死在众人先。\n愤极拳双握，创多体少全。\n岂无人策应，拥纛坐江边。",
        "dynasty": "宋",
        "collection_info": null
    },
    {
        "uuid": "31f28b6c3b92cc64f66db6c48574e402",
        "title": "哀江帅张常二首  其二",
        "author": "刘克庄",
        "content": "昔我居戎幕，为侯论战勋。\n斋旄俄烜赫，书札尚殷勤。\n国难忠方见，天高事未闻。\n九江残部曲，暗哭故将军。",
        "dynasty": "宋",
        "collection_info": null
    },
    {
        "uuid": "0169dc432e45ab3f4bc6650101a299fe",
        "title": "瀑上值雨",
        "author": "刘克庄",
        "content": "绝顶岚烟合，危亭略见檐。\n不知山雨过，但觉瀑流添。\n悲壮张瑶瑟，迷蒙展画缣。\n野人双草屦，来往任泥霑。",
        "dynasty": "宋",
        "collection_info": null
    },
    {
        "uuid": "010d817866f4c366db65385706d121ce",
        "title": "懒",
        "author": "刘克庄",
        "content": "病入中年百事阑，颓然一榻倦衣冠。\n客方接话俄辞起，书未终编已辍看。\n架坏尽教花卧藓，砌荒亦任草侵兰。\n力求香火非无意，疎散明知涉事难。",
        "dynasty": "宋",
        "collection_info": null
    },
    {
        "uuid": "52e3b2583b0f51130874cae075929dab",
        "title": "送沈僴",
        "author": "刘克庄",
        "content": "建学多通显，何为尚布衣。\n不闻行聘久，始悟设科非。\n落日君寻店，深山我掩扉。\n几时残烛下，重听讲精微。",
        "dynasty": "宋",
        "collection_info": null
    },
    {
        "uuid": "f5e01ae501f1d044032fca88eda46b6f",
        "title": "紫薇花",
        "author": "刘克庄",
        "content": "风标雅合对词臣，映砚窥窗伴演纶。\n忽发一枝深谷裏，似知茅屋有诗人。",
        "dynasty": "宋",
        "collection_info": null
    },
    {
        "uuid": "cbe73a65ef4573fb2ec3bd90c84bb67f",
        "title": "书第二考",
        "author": "刘克庄",
        "content": "遥领丛祠又一年，何功月请水衡钱。\n江南塞北虽无分，林下山间尚有缘。\n兵去未妨行酒令，印收不碍掌诗权。\n祇嫌海峤登临少，梦绕朱陵紫盖边。",
        "dynasty": "宋",
        "collection_info": null
    },
    {
        "uuid": "a8a72132e7bb9102fbbc5df7366b9f39",
        "title": "送郑君瑞知闽清",
        "author": "刘克庄",
        "content": "兹邑犹淳古，君行作长官。\n假令三尺密，终有一分宽。\n栗里归差易，桐乡爱极难。\n千峯青绕郭，暇日想凭栏。",
        "dynasty": "宋",
        "collection_info": null
    },
    {
        "uuid": "3121c53d9d7eaaaef485c2a6771db769",
        "title": "猫捕燕",
        "author": "刘克庄",
        "content": "文采如彪胆智非，画堂巧伺燕雏微。\n梁空宾客来俱讶，巢破雌雄去不归。\n鶑闭深笼防鸷性，蝶飞高树远危机。\n主人寘在花墩上，饱卧徐行自养威。",
        "dynasty": "宋",
        "collection_info": null
    },
    {
        "uuid": "b30eec317eb15d68afcd0db800fa39b7",
        "title": "次方寺丞方湖韵",
        "author": "刘克庄",
        "content": "晚来吉语到茅椽，太华诗翁约泛莲。\n况有邹枚同预讌，可能李郭独如仙。\n帝犹给我还山俸，天不需人买月钱。\n挥手闯门冠盖客，急归勿搅瓮间眠。",
        "dynasty": "宋",
        "collection_info": null
    },
    {
        "uuid": "d80d2c44623f1d2813658f4e798b9829",
        "title": "邻家孔雀",
        "author": "刘克庄",
        "content": "初来毛羽锦青葱，今与家鸡饮啄同。\n童子有时偷剪翅，主人常日少开笼。\n峤南岁月幽囚裏，陇右山川梦寐中。\n因笑世间真贋错，绣身翻得上屏风。",
        "dynasty": "宋",
        "collection_info": null
    },
    {
        "uuid": "53190bcdd69ccde83edebfeea2f1539c",
        "title": "答傅监仓",
        "author": "刘克庄",
        "content": "少豪颇似括谈兵，老去方惭理未明。\n窗下残书千遍读，卷中一字几回更。\n捻髭人尽嗤吾拙，歃血谁当豫此盟。\n肯啖菜根抄脱粟，许君十载共经营。",
        "dynasty": "宋",
        "collection_info": null
    },
    {
        "uuid": "4349762e697c67d6254c9adadc40eb51",
        "title": "蟾蜍砚滴",
        "author": "刘克庄",
        "content": "铸出爬沙状，儿童竞抚摩。\n背如千岁者，腹柰一轮何。\n器较瓶罂小，功于几砚多。\n所盛涓滴水，后世頼余波。",
        "dynasty": "宋",
        "collection_info": null
    },
    {
        "uuid": "30809005df77c26ec6c4626e2eab934e",
        "title": "读崇宁后长编二首  其一",
        "author": "刘克庄",
        "content": "自入崇宁政已荒，由来治忽繫毫芒。\n初为御笔行中旨，渐取兵权付左珰。\n玉带解来攽贵倖，珠袍脱下赐降羌。\n诸公日侍钧天讌，不道流人死瘴乡。",
        "dynasty": "宋",
        "collection_info": null
    },
    {
        "uuid": "18cff057de2e0eee9914f89a34dfb2ed",
        "title": "读崇宁后长编二首  其二",
        "author": "刘克庄",
        "content": "陈迹分明断简中，纔看卷首可占终。\n兵来尚恐妨恭谢，事去徒知悔夹攻。\n丞相自言芝产第，太师频奏鹤翔空。\n如何直到宣和季，始忆元城与了翁。",
        "dynasty": "宋",
        "collection_info": null
    },
    {
        "uuid": "7d32235bbf633c684448f5bff4d991ba",
        "title": "午窗",
        "author": "刘克庄",
        "content": "恩赋支离粟一囊，午窗卧看世人忙。\n东家学究穷于我，六月褒衣上讲堂。",
        "dynasty": "宋",
        "collection_info": null
    },
    {
        "uuid": "9b3fc25f07358602712803389c60255f",
        "title": "书感",
        "author": "刘克庄",
        "content": "仲尼已没世无师，新学专门各自私。\n死守不为它说胜，秘藏似恐外人窥。\n欲招程子看通典，兼起欧公讲繫辞。\n浩叹迩来耆旧尽，绪言分付与羣儿。",
        "dynasty": "宋",
        "collection_info": null
    },
    {
        "uuid": "91230cf9dccaba001674607a979fec84",
        "title": "答客",
        "author": "刘克庄",
        "content": "谁谓贫难忍，三年闭户居。\n老兵能合药，小仆会抄书。\n白髮羞弹铗，青山去荷鉏。\n既于吟得趣，功业合乘除。",
        "dynasty": "宋",
        "collection_info": null
    },
    {
        "uuid": "43e2ac21bca67b522e898afeb8bc66f6",
        "title": "邛杖",
        "author": "刘克庄",
        "content": "珍重邛山鹤膝枝，十年南北惯携持。\n扶登石壁宁嫌峻，拄过溪桥肯避危。\n昔涉畏途麾不去，今行平地弃如遗。\n主人尚要防衰老，会有重拈入手时。",
        "dynasty": "宋",
        "collection_info": null
    },
    {
        "uuid": "49f42fdced2ff8d0f997e3ffcb0fd146",
        "title": "寄泉僧真济",
        "author": "刘克庄",
        "content": "师邃于医者，闻诸谏议然。\n若非禅性悟，必有脉书传。\n药贵逢人施，方灵克日痊。\n西风瓶锡冷，傥肯访沉绵。",
        "dynasty": "宋",
        "collection_info": null
    },
    {
        "uuid": "828de7363592e570b5b8ba511da2ab63",
        "title": "羊毫笔",
        "author": "刘克庄",
        "content": "拔到髯生族，多因兔颖稀。\n只宜茅舍用，难向玉堂挥。\n弄翰虚名似，吹毛本质非。\n儿曹贪价贱，鸦蚓扫如飞。",
        "dynasty": "宋",
        "collection_info": null
    },
    {
        "uuid": "916ca72ad2035780855784bab3345dae",
        "title": "空村",
        "author": "刘克庄",
        "content": "弃置在空村，浮名岂復论。\n因思戎服窄，方悟缊袍尊。\n城远鸡司晓，家贫犬守阍。\n常怜刘越石，辛苦戍并门。",
        "dynasty": "宋",
        "collection_info": null
    },
    {
        "uuid": "90556c93d5b425abe5f2be31fb28ed6b",
        "title": "题斋壁",
        "author": "刘克庄",
        "content": "浩如烟海积如山，纸上陈人叫不还。\n白首书生无事业，一生精力费窗间。",
        "dynasty": "宋",
        "collection_info": null
    },
    {
        "uuid": "c897cfe930d4e1d40eb56056eb993dd2",
        "title": "题繫年录",
        "author": "刘克庄",
        "content": "炎绍诸贤虑未精，今追遗恨尚难平。\n区区王谢营南渡，草草江徐议北征。\n往日中丞甘结好，暮年都督始知兵。\n可怜白髮宗留守，力请銮舆幸旧京。",
        "dynasty": "宋",
        "collection_info": null
    },
    {
        "uuid": "54669d59694d20b1fcb7dda532eb4945",
        "title": "晚出",
        "author": "刘克庄",
        "content": "晚出别村干，夜深徒步归。\n饭犹悬早稼，衣尚在邻机。\n关塞秋防急，田园岁入微。\n喟然投耒叹，事事与心违。",
        "dynasty": "宋",
        "collection_info": null
    },
    {
        "uuid": "1f030243726706fcd40bfe457917c76e",
        "title": "伏日",
        "author": "刘克庄",
        "content": "屋山竹树带疎蝉，浄扫风轩散髮眠。\n老子平生无长物，陶诗一卷枕屏边。",
        "dynasty": "宋",
        "collection_info": null
    },
    {
        "uuid": "d632f22c89dbcd276d229475e1b471d0",
        "title": "自警",
        "author": "刘克庄",
        "content": "笔枯砚燥自伤悲，文体全关气盛衰。\n倚马纵难挥万字，骑馿尚足课千诗。\n奉盘谁可推盟主，撼树人方谤老师。\n疑有更深于此者，入山十载试精思。",
        "dynasty": "宋",
        "collection_info": null
    },
    {
        "uuid": "1bf739a70445c319d9eb56b049be2899",
        "title": "咏邻人兰花",
        "author": "刘克庄",
        "content": "两盆去岁共移来，一置雕阑一委苔。\n我拙事持令叶瘦，君能调护遣花开。\n隶人挑蠹巡千匝，稚子浇泉走几迴。\n亦欲效颦耘小圃，地荒终恐费栽培。",
        "dynasty": "宋",
        "collection_info": null
    },
    {
        "uuid": "393c6d5d2ae5da0e65ea79f1db18e884",
        "title": "夏夜",
        "author": "刘克庄",
        "content": "热极不可度，起行林影中。\n开窗需过月，移簟就来风。\n豪鼠喧深夜，高蝉响半空。\n永言时物变，露已湿莎丛。",
        "dynasty": "宋",
        "collection_info": null
    },
    {
        "uuid": "944e6f0ff8f73ef5019a539dacc75b5e",
        "title": "书田舍所见",
        "author": "刘克庄",
        "content": "漠漠晴埃起远畴，占相云日几家愁。\n细民方虑填中壑，巨室何心堰上流。\n斩木由来基小衅，浇瓜谁为解私仇。\n宁知送老茅檐下，犹抱书生畎亩忧。",
        "dynasty": "宋",
        "collection_info": null
    },
    {
        "uuid": "33d9326f8182a6eb71e4e9891461b1df",
        "title": "郊垧",
        "author": "刘克庄",
        "content": "所住在郊垧，田园事遍经。\n浅沟晴后塞，高壠雨余青。\n屋润邻翁富，祠新社鬼灵。\n南州无酒禁，十户九旗亭。",
        "dynasty": "宋",
        "collection_info": null
    },
    {
        "uuid": "cbb3a96754276003dc6d75d3ea4c44cf",
        "title": "客过",
        "author": "刘克庄",
        "content": "客过柴门叹寂寥，旋挑野菜拾风樵。\n无钱辍赠开衣笈，有病来求探药瓢。\n偶憇荒郊思种树，每逢断涧欲营桥。\n书生一念终迂阔，犹闵苍黔与肖翘。",
        "dynasty": "宋",
        "collection_info": null
    },
    {
        "uuid": "4e2d91dd0ce9a5cc0bceafc36dc3c338",
        "title": "孟浩然骑馿图",
        "author": "刘克庄",
        "content": "坏墨残缣阅几春，灞桥风味尚如真。\n摩挲只可夸同社，装饰应难奉贵人。\n旧向集中窥一面，今于画裏识前身。\n世间老手惟工部，曾伏先生句句新。",
        "dynasty": "宋",
        "collection_info": null
    },
    {
        "uuid": "a6f0f41562e648085f58c88629c311b0",
        "title": "有兴",
        "author": "刘克庄",
        "content": "有兴驾柴车，无心起草庐。\n浅倾家酿酒，细读手抄书。\n门巷慵耘草，园篱课种蔬。\n虽非黄叔度，未易得亲疎。",
        "dynasty": "宋",
        "collection_info": null
    },
    {
        "uuid": "244229e63aa08df3f292263ccbc78b48",
        "title": "闻笛二首  其一",
        "author": "刘克庄",
        "content": "少年毬马逐秋风，笛起连营响裂空。\n今夕梦回村墅冷，一枝孤奏月明中。",
        "dynasty": "宋",
        "collection_info": null
    },
    {
        "uuid": "22c105b0b0a1e651d7c7aaec11cdd7d6",
        "title": "闻笛二首  其二",
        "author": "刘克庄",
        "content": "初如废将哭穷边，又似孤臣诉左迁。\n何必谢公双泪落，野人听罢亦凄然。",
        "dynasty": "宋",
        "collection_info": null
    },
    {
        "uuid": "d3b7b2266466e89003b6ad5145e1180f",
        "title": "健忘一首",
        "author": "刘克庄",
        "content": "昏昏健忘废专精，默坐空斋忽自惊。\n少作回看如两手，旧书重读似前生。\n却疑安世知三箧，不晓睢阳记一城。\n莫怪诗成呼烛写，晓窗追忆欠分明。",
        "dynasty": "宋",
        "collection_info": null
    },
    {
        "uuid": "450fec2245bca6d064a54dd766568036",
        "title": "宿庄家二首  其一",
        "author": "刘克庄",
        "content": "初秋风露变，偶出憇庄家。\n原稼无全穗，陂荷有晚花。\n疎钟踰涧响，微月转林斜。\n邻媪头如雪，灯前自绩麻。",
        "dynasty": "宋",
        "collection_info": null
    },
    {
        "uuid": "50c94eaeeb00327c7d5448f71643719b",
        "title": "宿庄家二首  其二",
        "author": "刘克庄",
        "content": "茅茨迷诘曲，度谷復踰陂。\n世上事如许，山中人不知。\n牛羊晴卧野，鹅鹜晚归池。\n粗识为农意，秋输每及时。",
        "dynasty": "宋",
        "collection_info": null
    },
    {
        "uuid": "a13012fab91258edb5fb88a2599e8110",
        "title": "妄想",
        "author": "刘克庄",
        "content": "妄想如冰已尽消，朱颜日向镜中凋。\n玉关万里曾投笔，草市三家却负樵。\n弱水古来无路到，小山岁晚有人招。\n吾庐寂寂何须笑，君看闲僧住退寮。",
        "dynasty": "宋",
        "collection_info": null
    },
    {
        "uuid": "1c1deaad06194cda8f31b5c1cdc4c505",
        "title": "白杜迓客一首",
        "author": "刘克庄",
        "content": "贫食官仓不自由，强扶衰病坐荒邮。\n送迎不是祠官事，偶见青山急下头。",
        "dynasty": "宋",
        "collection_info": null
    },
    {
        "uuid": "c95981fbb26d62f1e99548212dcf9502",
        "title": "七月九日二首  其一",
        "author": "刘克庄",
        "content": "海激天翻电雹嗔，苍松十丈劈为薪。\n须臾龙卷它山去，误杀田头望雨人。",
        "dynasty": "宋",
        "collection_info": null
    },
    {
        "uuid": "48595e798c5b41e34c5ab0d6b58c852c",
        "title": "七月九日二首  其二",
        "author": "刘克庄",
        "content": "樵子俄从间路迴，因言溪谷响如雷。\n分明雨怕城中去，只隔前峯不过来。",
        "dynasty": "宋",
        "collection_info": null
    },
    {
        "uuid": "8f4e95428b361244a8cf4e29be00566a",
        "title": "梦赏心亭",
        "author": "刘克庄",
        "content": "梦与诸贤会赏心，恍然佳日共登临。\n酒边多说乌衣事，曲裏犹残玉树音。\n江水淮山明历历，孙陵晋庙冷沉沉。\n晓钟呼觉俱忘却，独记千门柳色深。",
        "dynasty": "宋",
        "collection_info": null
    },
    {
        "uuid": "71c98ceb84efe8b615db7f272f044bd5",
        "title": "郊行",
        "author": "刘克庄",
        "content": "一雨饯残热，忻然思杖藜。\n野田沙鹳立，古木庙鸦啼。\n失仆行迷路，逢樵负过溪。\n独游吾有趣，何必问栖栖。",
        "dynasty": "宋",
        "collection_info": null
    },
    {
        "uuid": "ee4b4d892b235a664f33e27534f89be6",
        "title": "怀友",
        "author": "刘克庄",
        "content": "老鹤孤飞久失羣，天涯怀友寸心勤。\n狂生似腻宁堪近，佳士如香故可熏。\n无復拏舟乘大雪，有时倚杖送停云。\n秋来径草深三尺，谁伴青灯缉旧闻。",
        "dynasty": "宋",
        "collection_info": null
    },
    {
        "uuid": "83d4e3aa60b579b240ef864be7e2fd91",
        "title": "牢落",
        "author": "刘克庄",
        "content": "牢落吾何恨，先贤未免穷。\n宁为田舍子，不作国师公。\n萤影穿窗隙，蛩声出壁中。\n残书殊有味，读到角吹终。",
        "dynasty": "宋",
        "collection_info": null
    },
    {
        "uuid": "a63138330aa4e070eb7d791443b27b02",
        "title": "跋方云台文藁二十韵",
        "author": "刘克庄",
        "content": "文人何琐碎，夫子独雄尊。\n击水移南海，追风出大宛。\n黑潭龙怒起，碧宇鹘孤鶱。\n翕曶波涛涌，须臾电雹奔。\n笔锋山突兀，墨渖雨倾翻。\n轩豁青天露，凄迷白昼昏。\n至微该草树，极大括干坤。\n金鼓条侯壁，旌旗渭上屯。\n聚如羣玉圃，散似建章门。\n览岱亲临顶，穷河直至源。\n檄书传绝漠，诗句落中原。\n猛虎堪鬚捋，修鲸可气吞。\n寂寥时数语，浩荡或千言。\n神与经营力，谁窥斧凿痕。\n流行通象桂，模刻遍湘沅。\n欲拣皆逢宝，将芟不见繁。\n居然开穾奥，讵肯闯篱籓。\n坎井疑天大，溪流笑海浑。\n不妨儿辈撼，姑付后人论。\n拙咏虽卑弱，因公傥并存。",
        "dynasty": "宋",
        "collection_info": null
    },
    {
        "uuid": "c4031408128c2803ee34fcdff0123d92",
        "title": "云",
        "author": "刘克庄",
        "content": "农家望汝卜年丰，似絮如峯𨺗不同。\n纵有浓阴工阁雨，略无定态喜随风。\n往来与月为仇敌，舒卷和天尽蔽蒙。\n安得竦身腾汗漫，叫开阊阖扫长空。",
        "dynasty": "宋",
        "collection_info": null
    },
    {
        "uuid": "54b5ed79aee1799878ceed717f640d08",
        "title": "椶冠",
        "author": "刘克庄",
        "content": "羽士过门卖，新翻样愈奇。\n坚如龟屋制，精似鹿胎为。\n邛杖扶相称，唐衣戴最宜。\n笑他蝉冕客，忧畏白鬚眉。",
        "dynasty": "宋",
        "collection_info": null
    },
    {
        "uuid": "08f8fef7c4abe8618f7683209bcf0ec2",
        "title": "方寺丞招宿瀑上不果",
        "author": "刘克庄",
        "content": "久与瀑泉疎，劳公下檄书。\n极知居陋巷，不似宿精庐。\n奴客辞看犊，邻人畏借馿。\n何时儿子壮，聊为举篮舆。",
        "dynasty": "宋",
        "collection_info": null
    },
    {
        "uuid": "c14512d0a49c97de53b1d4b48a9f7e8d",
        "title": "诗境楼观月",
        "author": "刘克庄",
        "content": "人世应无第二楼，暮云飞不到帘鈎。\n未开宝鑑青冥裏，先涌冰轮碧海头。\n白似雪涛翻赤壁，壮如夜日出罗浮。\n酒醒何处吹横玉，径欲乘风万里游。",
        "dynasty": "宋",
        "collection_info": null
    },
    {
        "uuid": "e6ea7f387941b49afacce68e46a0ce8a",
        "title": "野望",
        "author": "刘克庄",
        "content": "稍有西风起，孤筇挟自随。\n名山多着寺，古木必为祠。\n鸟过投林急，樵归度嶂迟。\n相寻惟有月，搔首待移时。",
        "dynasty": "宋",
        "collection_info": null
    },
    {
        "uuid": "f41aabc0c362b59a0026133357a14272",
        "title": "西淙山观雨",
        "author": "刘克庄",
        "content": "与客同登万仞崖，蔽天风雨蓦然来。\n六丁白昼诛炎魃，百怪苍渊起蛰雷。\n毒蟒喷时林尽黑，怒龙裂处石中开。\n吾生不及观河决，得赋斯游亦壮哉。",
        "dynasty": "宋",
        "collection_info": null
    },
    {
        "uuid": "401dc6160e82819bb75e4b01d8c5e15e",
        "title": "宿山中十首  其一",
        "author": "刘克庄",
        "content": "城中人怪我，清旦买芒鞋。\n君若知其趣，还应日日来。",
        "dynasty": "宋",
        "collection_info": null
    },
    {
        "uuid": "c96599c15a5765c4847a35152919d645",
        "title": "宿山中十首  其二",
        "author": "刘克庄",
        "content": "玉辔上沙堤，金鞍戍碛西。\n何如寒涧底，落日蹇馿嘶。",
        "dynasty": "宋",
        "collection_info": null
    },
    {
        "uuid": "ff9a8a490bf78176f8a60cebbbf2d44a",
        "title": "宿山中十首  其三",
        "author": "刘克庄",
        "content": "就泉为碓屋，纍石作书龛。\n有意耕汾曲，无心起水南。",
        "dynasty": "宋",
        "collection_info": null
    },
    {
        "uuid": "343e88aa0a2fc8eb4d330ff27418608a",
        "title": "宿山中十首  其四",
        "author": "刘克庄",
        "content": "市脯店犹远，刈刍人未归。\n夜深语童子，且掩半边扉。",
        "dynasty": "宋",
        "collection_info": null
    },
    {
        "uuid": "5d914ec36a19a0e4bdb776c3b440bbd6",
        "title": "宿山中十首  其五",
        "author": "刘克庄",
        "content": "路危防陟远，溪黑阻穷深。\n凉月如高士，频招未出林。",
        "dynasty": "宋",
        "collection_info": null
    },
    {
        "uuid": "d6cabf10e38bbdc79a0cfc2d7d9160d4",
        "title": "宿山中十首  其六",
        "author": "刘克庄",
        "content": "岩僧殊好事，绝顶庙龙君。\n勿笑一泓水，能生六合云。",
        "dynasty": "宋",
        "collection_info": null
    },
    {
        "uuid": "b32629f42eddd0cf8d05563558389177",
        "title": "宿山中十首  其七",
        "author": "刘克庄",
        "content": "崖居供给少，不用犬防篱。\n只恐偷儿黠，来窥壁上诗。",
        "dynasty": "宋",
        "collection_info": null
    },
    {
        "uuid": "6cb888fb1c3ab157c4a9a108cddf3b5e",
        "title": "宿山中十首  其八",
        "author": "刘克庄",
        "content": "山中无价宝，月色与泉声。\n莫向贵人说，将为有力争。",
        "dynasty": "宋",
        "collection_info": null
    },
    {
        "uuid": "7337e71857d95a1589557a7e6cf9600e",
        "title": "宿山中十首  其九",
        "author": "刘克庄",
        "content": "玉筯篆文古，银鈎楷法精。\n得知千载下，时有打碑声。",
        "dynasty": "宋",
        "collection_info": null
    },
    {
        "uuid": "e574464308ac923de3ebdc699cdf6cfd",
        "title": "宿山中十首  其一○",
        "author": "刘克庄",
        "content": "凄风转林杪，露坐感衣单。\n不道山中冷，翻忧世上寒。",
        "dynasty": "宋",
        "collection_info": null
    },
    {
        "uuid": "cdcdfe5717c6e611b74c44631009bb15",
        "title": "七月二十日自瀑上先归方寺丞遣诗夸雷雨之壮次韵一首",
        "author": "刘克庄",
        "content": "城裏遥看雨出时，想公笔墨发雄奇。\n山深龙虎飞腾变，海运鲲鹏瞬息移。\n凛凛前锋如赴敌，堂堂迴势似归师。\n驱还始悟山灵意，怕向苍崖写恶诗。",
        "dynasty": "宋",
        "collection_info": null
    },
    {
        "uuid": "b4596a05bf747d6f757fae2fb6f32ae4",
        "title": "秋望二首  其一",
        "author": "刘克庄",
        "content": "暮色苍然上野台，废塘尚有数荷开。\n望中爱杀城南柳，只怕霜风一夜来。",
        "dynasty": "宋",
        "collection_info": null
    },
    {
        "uuid": "decc0a1985795189ff94f5dcfb803ece",
        "title": "秋望二首  其二",
        "author": "刘克庄",
        "content": "舍南舍北种芙蓉，及到秋来次第红。\n自是诗人才思窘，清风明月有何穷。",
        "dynasty": "宋",
        "collection_info": null
    },
    {
        "uuid": "891827ca2ad0560655a61fa37352c4c5",
        "title": "村校书",
        "author": "刘克庄",
        "content": "短衣穿结半瓢空，所住茅檐仅蔽风。\n久诵经书皆默记，试挑史传亦旁通。\n青灯窗下研孤学，白首山中聚小童。\n却羡安昌师弟子，只谈论语至三公。",
        "dynasty": "宋",
        "collection_info": null
    },
    {
        "uuid": "af0b8301c47db206755e2143444aafc5",
        "title": "圣贤",
        "author": "刘克庄",
        "content": "圣贤自牧极卑谦，后学才高胆力兼。\n悔赋不妨排贾谊，谤诗遂至劾陶潜。\n取人最忌规模狭，绝物常因议论严。\n君看国风三百首，小夫贱隶采何嫌。",
        "dynasty": "宋",
        "collection_info": null
    },
    {
        "uuid": "7a55a5057e5d25ac3338534dd9db8c9c",
        "title": "怀李敬子",
        "author": "刘克庄",
        "content": "此士今徐孺，柴扉肯妄开。\n空闻羔鴈去，不见凤麟来。\n庐阜寻僧出，东湖赴讲迴。\n何由操杖屦，林下再相陪。",
        "dynasty": "宋",
        "collection_info": null
    },
    {
        "uuid": "f94800618775d45cdef37c9dc7009d5e",
        "title": "华严知客寮",
        "author": "刘克庄",
        "content": "檐外苍榕六月秋，小年来此爱深幽。\n坏墙萤出如渔火，古壁蜂穿似射侯。\n涉世昏昏忘旧话，入山历历记前游。\n故人埋玉僧归塔，独听疎钟起暮愁。",
        "dynasty": "宋",
        "collection_info": null
    },
    {
        "uuid": "54a9fdbe2505bf66f2b2d3e794444628",
        "title": "闻黄德常除德安倅",
        "author": "刘克庄",
        "content": "幕下相从若弟兄，当年曾悔误谈兵。\n足行江北生重趼，髮为山东白几茎。\n病拥琴书专一壑，老携檄笔赴孤城。\n暮云不见关山路，空有天涯故旧情。",
        "dynasty": "宋",
        "collection_info": null
    },
    {
        "uuid": "56c88555f436065128c0f7e519d5cd73",
        "title": "闲居即事",
        "author": "刘克庄",
        "content": "性偶安林薮，元非慕独清。\n米从仁祖乞，粟是伯夷耕。\n废井通邻汲，深墙隔市声。\n却因虚澹极，亦自觉身轻。",
        "dynasty": "宋",
        "collection_info": null
    },
    {
        "uuid": "d20ebd4bdb3b6fade6a50a497809584a",
        "title": "自勉",
        "author": "刘克庄",
        "content": "海滨荒浅幼无师，前哲藩篱尚未窥。\n玄咏易流西晋学，苦吟不脱晚唐诗。\n远僧庵就勤求记，亡友坟成纍索碑。\n天若假余金石寿，所为讵肯止于斯。",
        "dynasty": "宋",
        "collection_info": null
    },
    {
        "uuid": "0f9437a5a0b5fc37964a9b813bc1a416",
        "title": "少日",
        "author": "刘克庄",
        "content": "少日关河要指呼，晚归田里似囚拘。\n气衰不敢高声语，腕弱纔能小楷书。\n座有老兵持共饮，路逢醉尉避前驱。\n子元兄弟何为者，自是嵇康处世疎。",
        "dynasty": "宋",
        "collection_info": null
    },
    {
        "uuid": "c2fd3da7d51e6cf5075a425837cfd4e6",
        "title": "贫病",
        "author": "刘克庄",
        "content": "默默守柴荆，人间事颇更。\n病方知养性，贫始欲谋生。\n尚有狂奴态，元无老婢声。\n迩来尘虑尽，勿怪小诗清。",
        "dynasty": "宋",
        "collection_info": null
    },
    {
        "uuid": "188eab21b381728c1bfadc4ac8875821",
        "title": "示同志一首",
        "author": "刘克庄",
        "content": "满身秋月满襟风，敢叹栖迟一壑中。\n除目解令丹竈坏，诏书能使草堂空。\n岂无高士招难出，曾有先贤隠不终。\n说与同袍二三子，下山未可太匆匆。",
        "dynasty": "宋",
        "collection_info": null
    },
    {
        "uuid": "4717ac0343b17d77daeac44e9101caab",
        "title": "和方孚若瀑上种梅五首  其一",
        "author": "刘克庄",
        "content": "仙翁小试春风手，高拂茅檐矮映窗。\n选胜多依岩罅种，爱奇或併树身扛。\n海山大士寒蒙衲，月殿仙姝夜拥幢。\n商略此花宜茗饮，不销银烛綵缠缸。",
        "dynasty": "宋",
        "collection_info": null
    },
    {
        "uuid": "2aa3264ed5e914f9067f1370263bbe11",
        "title": "和方孚若瀑上种梅五首  其二",
        "author": "刘克庄",
        "content": "天赐梅花为受用，缤纷玉雪被层矼。\n素芳林下超羣匹，繁蘂枝头巧迭双。\n陇月照时霜剪剪，涧风吹处水淙淙。\n主人笔力迴元化，催发何须杖鼓腔。",
        "dynasty": "宋",
        "collection_info": null
    },
    {
        "uuid": "c93c00f751b8d0cd810d6e22ddde706f",
        "title": "和方孚若瀑上种梅五首  其三",
        "author": "刘克庄",
        "content": "瀑映梅华何所似，蚌胎蟾彩浴寒江。\n梦回东阁频牵兴，吟到西湖始树降。\n雪屋恋香开纸帐，月窗怜影掩书釭。\n若将汉晋间人比，不是渊明即老庞。",
        "dynasty": "宋",
        "collection_info": null
    },
    {
        "uuid": "712b59b67e40a597fecac6aa7e8ef932",
        "title": "和方孚若瀑上种梅五首  其四",
        "author": "刘克庄",
        "content": "百匝千迴看不足，管他急雪溅奔泷。\n瑶林错立明梁苑，宝璐横陈照楚邦。\n爱杀嚼芳仍嗅蘂，吟狂哆口更疎厖。\n晓来翠羽惊飞去，应为烟钟树杪撞。",
        "dynasty": "宋",
        "collection_info": null
    },
    {
        "uuid": "103fc6eb1a2f6bf427399e92db3b558e",
        "title": "和方孚若瀑上种梅五首  其五",
        "author": "刘克庄",
        "content": "欲赋梅花材藻尽，公分生意到枯桩。\n鉅题昔只韩联孟，妙手今惟羿愈逄。\n守谷尚烦看杏虎，护花难少吠篱尨。\n丹崖翠壁宜挥扫，止要游人笔似杠。",
        "dynasty": "宋",
        "collection_info": null
    },
    {
        "uuid": "3430e30ccf6c1f0dfacb2253e82d70e8",
        "title": "再和五首  其一",
        "author": "刘克庄",
        "content": "先生多在山中宿，为爱横斜影上窗。\n茁髮僧从深涧徙，赪肩奴过别峯扛。\n和羹宰相调金鼎，止渴将军拥碧幢。\n空谷不知如许事，沽来村酒且开缸。",
        "dynasty": "宋",
        "collection_info": null
    },
    {
        "uuid": "8cdee0a4e52293b857b6dfbf1e08467c",
        "title": "再和五首  其二",
        "author": "刘克庄",
        "content": "厌看花开平地上，故攀绝磴履危矼。\n节方静女尤专一，韵比高人更少双。\n堪伴愚公居北谷，宜偕漫叟隠南淙。\n素标尚恐诗轻媟，敢犯人间曲子腔。",
        "dynasty": "宋",
        "collection_info": null
    },
    {
        "uuid": "2f50fb68e5b2dea91138e37821306415",
        "title": "再和五首  其三",
        "author": "刘克庄",
        "content": "手选千株高下种，似行庾岭泛湘江。\n只销一朵南枝拆，尽受羣花北面降。\n自爱空山吹缟袂，绝羞华屋照银釭。\n主林神禁人残毁，深夜应无斫树庞。",
        "dynasty": "宋",
        "collection_info": null
    },
    {
        "uuid": "a4eb0a661cb80e019baeb208bb978b73",
        "title": "再和五首  其四",
        "author": "刘克庄",
        "content": "绝巅岁晚无人到，但见山风激岭泷。\n高蘤恍如珠照乘，深葩还似宝迷邦。\n巢居公未甘枯槁，鼎实朝方起硕厖。\n诗在简斋和靖裏，追攀真以寸筳撞。",
        "dynasty": "宋",
        "collection_info": null
    },
    {
        "uuid": "b8897a1fce48fe1b177b5bf687bf1fd4",
        "title": "再和五首  其五",
        "author": "刘克庄",
        "content": "杖屦暇时常检点，细分枝干数株桩。\n试呼童子调霜弄，绝胜奴兵擂晓逄。\n色映岩松寒引鹤，根连园杞夜闻尨。\n社中作者铦锋颖，甘树降旛束短杠。",
        "dynasty": "宋",
        "collection_info": null
    },
    {
        "uuid": "1bd3f2721a6a688e40a638a1a1454b44",
        "title": "赋西淙瀑布得断字",
        "author": "刘克庄",
        "content": "苍山七百亩，主人新买断。\n于时积雾开，素瀑挂青汉。\n泠泠瑟初铿，璀璀珠乍贯。\n久晴雨瓢翻，忽暖冰柱泮。\n恍如白浪涌，翔舞下凫鴈。\n又疑黄河决，禜祭沉玉瓒。\n不然蟒出穴，或是虹吸涧。\n客言下有潭，龙伏不可玩。\n攫拏起云气，喷薄苏岁旱。\n平生爱奇心，欲此筑飞观。\n沿流踏浅清，陟巘腾汗漫。\n低头拜主人，分我华山半。",
        "dynasty": "宋",
        "collection_info": null
    },
    {
        "uuid": "57c4ce503f2669cc3796d790bc53a7c3",
        "title": "送陈寺丞守延平",
        "author": "刘克庄",
        "content": "诏免延英对，轻装见吏民。\n极知忙捄旱，岂是急颁春。\n邑为搜空坏，州因献羡贫。\n此行休戚繫，未敢贺朱轮。",
        "dynasty": "宋",
        "collection_info": null
    },
    {
        "uuid": "147d77e2afdc92e3c98a37af7e86eb0b",
        "title": "送丁元晖知南海",
        "author": "刘克庄",
        "content": "不用急符催，先行要看梅。\n岁时亲祭海，休沐必登台。\n鲍井聊供饮，韩碑待拭苔。\n遥知蛮俗喜，令尹带琴来。",
        "dynasty": "宋",
        "collection_info": null
    },
    {
        "uuid": "b245660291317d26f8d4de3484b7df6c",
        "title": "黄檗道中崖居者",
        "author": "刘克庄",
        "content": "种竹成林橘满园，牛归童子掩篱门。\n主人虽不知名氏，想见孤高可与言。",
        "dynasty": "宋",
        "collection_info": null
    },
    {
        "uuid": "6cd74291f1dfa2b106e9676f4a6a2ddf",
        "title": "横塘",
        "author": "刘克庄",
        "content": "水松百本映门栽，池上荷花似锦开。\n记取横塘风景好，归程摹入小诗来。",
        "dynasty": "宋",
        "collection_info": null
    },
    {
        "uuid": "4b800c4f0de65e2547d3898679407399",
        "title": "蒜溪",
        "author": "刘克庄",
        "content": "日烁千山草树然，海乡极目少炊烟。\n蒜溪一脉涓涓水，只绿庵西数丈田。",
        "dynasty": "宋",
        "collection_info": null
    },
    {
        "uuid": "f49929f18e4e1ea2da59b39002db7754",
        "title": "哭囊山觉初长老  其一",
        "author": "刘克庄",
        "content": "岂谓茶毗速，龛前一怆情。\n空留尊宿貌，难问小师名。\n骨已迎归塔，衣多唱入城。\n百年如此过，何异不曾生。",
        "dynasty": "宋",
        "collection_info": null
    },
    {
        "uuid": "ba0ceb7377e2c02843e332b8a0d1ceb1",
        "title": "哭囊山觉初长老  其二",
        "author": "刘克庄",
        "content": "雪峯寺裏曾相识，面皱颧高五十余。\n削髮入山参最久，白头出世瘦如初。\n觉心不共真身坏，遗偈犹能战手书。\n何必塔铭并语录，吾诗自可表幽墟。",
        "dynasty": "宋",
        "collection_info": null
    },
    {
        "uuid": "1d589c50711a5e36ab7ef95e3b211277",
        "title": "赠萧高士",
        "author": "刘克庄",
        "content": "玉笥萧高士，超然物外姿。\n能弹广陵操，会作豫章诗。\n紫府非无分，丹房未有基。\n西山多隠者，何必远求师。",
        "dynasty": "宋",
        "collection_info": null
    },
    {
        "uuid": "7568cf78b975a806dc8c8e7e7014b6d1",
        "title": "挽李端",
        "author": "刘克庄",
        "content": "要识君操履，全如字画真。\n病能妨献赋，穷不废修身。\n月旦推先辈，春官失此人。\n如闻埋玉速，里巷共酸辛。",
        "dynasty": "宋",
        "collection_info": null
    },
    {
        "uuid": "3cf3c8d9560f5c84c5f3d475cc0f5a0f",
        "title": "海口三首  其一",
        "author": "刘克庄",
        "content": "暂游不得久婆娑，柰此龙江景物何。\n天势去随帆际尽，海声来傍枕边多。\n昏窗微见灯明屿，霁阁遥看日浴波。\n定有后人寻旧迹，已留小篆识山阿。",
        "dynasty": "宋",
        "collection_info": null
    },
    {
        "uuid": "e2416826fcc0b623ba34603f5baca675",
        "title": "海口三首  其二",
        "author": "刘克庄",
        "content": "岛烟常至晏方开，沙际参差辨远桅。\n风挟寒声从树起，潮分末势过桥来。\n吏人不禁山排闼，客子思倾海入杯。\n归忆斯游非冷淡，如尝橄榄味初迴。",
        "dynasty": "宋",
        "collection_info": null
    },
    {
        "uuid": "1bc3395a66e1d761979a40426c7c16bc",
        "title": "海口三首  其三",
        "author": "刘克庄",
        "content": "人烟穷处屋三间，目断寒云接浅山。\n石塔有风铃自语，水亭无税印常闲。\n沙晴火伏如棋布，浪急渔舟似洗还。\n自古诗从登览得，莫辞绝境共追攀。",
        "dynasty": "宋",
        "collection_info": null
    },
    {
        "uuid": "6ff55f5ab07524ad6593c526a72eeff6",
        "title": "黄檗寺一首",
        "author": "刘克庄",
        "content": "犹记垂髫到此山，重游客鬓已雕残。\n寺经水后增轮奂，僧比年时减钵单。\n绝壑云兴潭影黑，疎林霜下叶声干。\n平生酷嗜朱翁字，细看荒碑倚石栏。",
        "dynasty": "宋",
        "collection_info": null
    },
    {
        "uuid": "910fd870fe3c566df810f05199ded2ec",
        "title": "和西外赵知宗",
        "author": "刘克庄",
        "content": "斤妙斲如神，源深汲愈新。\n岱宗疑有趾，海若忽无津。\n传远须公等，钻坚尽此身。\n平生师友意，非为雨中巾。",
        "dynasty": "宋",
        "collection_info": null
    },
    {
        "uuid": "75178aa3b6a7707d32117c0bf34c915c",
        "title": "悼秦医",
        "author": "刘克庄",
        "content": "最晓阴阳证，于身独不灵。\n有妻持旧肆，无子学遗经。\n虫蚀抄方箧，莎生晒药庭。\n城中医绝少，堪惜尔雕零。",
        "dynasty": "宋",
        "collection_info": null
    },
    {
        "uuid": "2899f9c3cd78582ca1eaa434cbacbcf5",
        "title": "十月二十二夜同方寺丞宿瀑庵读刘宾客集",
        "author": "刘克庄",
        "content": "瀑山木落霜寒夜，共读吾家梦得诗。\n坐对遗篇忘漏尽，手遮残烛怕风吹。\n森严似听元戎令，机警如看国手棋。\n千载愚溪相对垒，未应地下友微之。",
        "dynasty": "宋",
        "collection_info": null
    },
    {
        "uuid": "5701bcd159683142dd2ee9af2ccd04a6",
        "title": "戍妇词三首  其一",
        "author": "刘克庄",
        "content": "织锦为书寄鴈飞，功名从古恨无机。\n良人白首沙场裏，何日封侯建节归。",
        "dynasty": "宋",
        "collection_info": null
    },
    {
        "uuid": "6e55140bd17173da0f255e4ea46c2e1f",
        "title": "戍妇词三首  其二",
        "author": "刘克庄",
        "content": "昨日人迴问塞垣，阵前多有未招魂。\n营司不许分明哭，寒月家家照泪痕。",
        "dynasty": "宋",
        "collection_info": null
    },
    {
        "uuid": "19b6f157f472b819cc992a47f8fe4b2b",
        "title": "戍妇词三首  其三",
        "author": "刘克庄",
        "content": "九月严霜塞下飞，连营回首望寒衣。\n将军纵上移屯奏，无柰公卿半是非。",
        "dynasty": "宋",
        "collection_info": null
    },
    {
        "uuid": "0f5c814090be71f99683c1558d5fdcf1",
        "title": "游水南一首",
        "author": "刘克庄",
        "content": "九马如飞不用鞭，微尘一道起晴川。\n有司误谤为山贼，好事俄传是地仙。\n何处名楼风月爽，谁家修竹主人贤。\n橐诗三百高无价，难向旗亭当酒钱。",
        "dynasty": "宋",
        "collection_info": null
    },
    {
        "uuid": "83adf76b5f6f4d418364113763c7ec48",
        "title": "哭陈钥主簿",
        "author": "刘克庄",
        "content": "不但心孤介，生形亦怪奇。\n在为官长駡，没使邑人思。\n魂远乡犹隔，名微世未知。\n空存朋友谊，到此力何施。",
        "dynasty": "宋",
        "collection_info": null
    },
    {
        "uuid": "e6bc71fa6cb6ac6bf4fb9d77867e0243",
        "title": "傅谏议和予所赠傅监仓诗復用前韵一首",
        "author": "刘克庄",
        "content": "谏草如山不论兵，当年出处最分明。\n中朝安可无耆旧，故事犹应问老更。\n敢与凤毛评句法，素知牛耳执文盟。\n诗坛亦合先生筑，遥望偏师已拔营。",
        "dynasty": "宋",
        "collection_info": null
    },
    {
        "uuid": "374a3a57530fbffbe527917474d6ecde",
        "title": "宿别瀑上二首  其一",
        "author": "刘克庄",
        "content": "十里荒荆手共开，屐痕历历在青苔。\n山中猿鸟愁予去，争问先生几日迴。",
        "dynasty": "宋",
        "collection_info": null
    },
    {
        "uuid": "eee4470511daaad83170468e67bb147f",
        "title": "宿别瀑上二首  其二",
        "author": "刘克庄",
        "content": "两日相疎鄙吝生，今当远别若为情。\n夜窗看到千峰黑，枕上犹贪落涧声。",
        "dynasty": "宋",
        "collection_info": null
    },
    {
        "uuid": "e5f8c49961f2b549a82e175b38e7d4b2",
        "title": "初宿囊山和方云台韵一首",
        "author": "刘克庄",
        "content": "客游万里践霜冰，旦旦披衣坐待明。\n絫黍功名成未易，跳丸岁月去堪惊。\n即今纸被携寻宿，当日油幢听报更。\n頼有云台公好事，追程来送老门生。",
        "dynasty": "宋",
        "collection_info": null
    },
    {
        "uuid": "7442ff9083ec5eca06a529cdadade35d",
        "title": "白鹿寺",
        "author": "刘克庄",
        "content": "岁晚霜林落叶稠，携家来作鹿门游。\n偈言恍似前生说，诗稾犹烦侍者收。\n身上征衫抛未得，山中灵药采无由。\n十年不独行人老，入定高僧白尽头。",
        "dynasty": "宋",
        "collection_info": null
    },
    {
        "uuid": "48bddb99270d72b3c32489edff23b78f",
        "title": "答妇兄林公遇四首  其一",
        "author": "刘克庄",
        "content": "霜下石桥滑，蛩吟茅店清。\n梦回残月在，错认是天明。",
        "dynasty": "宋",
        "collection_info": null
    },
    {
        "uuid": "035086849f929e53cd7a9324bafe21cd",
        "title": "答妇兄林公遇四首  其二",
        "author": "刘克庄",
        "content": "恨余行李速，愧子酒杯长。\n日暮于谁屋，天寒陟彼冈。",
        "dynasty": "宋",
        "collection_info": null
    },
    {
        "uuid": "85311633fb6880befcf5c2ecb7312bf5",
        "title": "答妇兄林公遇四首  其三",
        "author": "刘克庄",
        "content": "自笑如穷鬼，相从不记年。\n每烦诗饯送，不止办车船。",
        "dynasty": "宋",
        "collection_info": null
    },
    {
        "uuid": "0c35d835ad61454208cdc7223629d606",
        "title": "答妇兄林公遇四首  其四",
        "author": "刘克庄",
        "content": "挹君如玉雪，未易得亲疎。\n何日深山裏，同灯共读书。",
        "dynasty": "宋",
        "collection_info": null
    },
    {
        "uuid": "a70cb84b5e663ea16236d538b277d94a",
        "title": "发枕峰",
        "author": "刘克庄",
        "content": "苍头奉辟书，严装犯萧辰。\n岂不谋出处，岁俭水菽贫。\n曛黑投山中，明发趋江滨。\n渔父隠者欤，叶舟方垂缗。\n相逢飘然逝，似笑来往频。\n白鸥我同盟，青山吾故人。\n即之欲与言，邈若不可亲。\n昔迎归轩喜，今见行橐嗔。\n素愿怅未谐，抱惭终此身。\n先贤远志喻，千载犹如新。",
        "dynasty": "宋",
        "collection_info": null
    },
    {
        "uuid": "7f1c043702d1c80154df0ffae6dd6cf4",
        "title": "嵩溪驿",
        "author": "刘克庄",
        "content": "舟子初辞去，风吹薄酒醒。\n一茎新鬓白，数点晚山青。\n潦倒弹长铗，荒凉宿短亭。\n邻鸡空喔喔，不似昔年听。",
        "dynasty": "宋",
        "collection_info": null
    },
    {
        "uuid": "b869841f72cd50ebe7387854c84626ac",
        "title": "环翠阁",
        "author": "刘克庄",
        "content": "大陆题诗小陆和，宝鞍画戟传呼过。\n两片顽碑未百年，已有牧儿来打破。",
        "dynasty": "宋",
        "collection_info": null
    },
    {
        "uuid": "d24510211c7991083f9e4b6020727f9e",
        "title": "崇化麻沙道中",
        "author": "刘克庄",
        "content": "经行爱此人烟好，面俯清溪背负山。\n半𦩘何妨呼渡去，小桥不碍负薪还。\n远闻清磬来林杪，忽有朱栏出竹间。\n深处安知无隠者，卜邻容我设柴关。",
        "dynasty": "宋",
        "collection_info": null
    },
    {
        "uuid": "76e93d21728d2abf56a06e67f526a950",
        "title": "过刘尚书墓",
        "author": "刘克庄",
        "content": "士林方卜道穷通，一旦骑鲸万事空。\n帷下有人师董相，墓傍无客哭乔公。\n白头稍得谈经力，青简尤高绝币功。\n尚记长衣横麈柄，今看华表立西风。",
        "dynasty": "宋",
        "collection_info": null
    },
    {
        "uuid": "c8f5bfe00b2d7581770979db69c219fd",
        "title": "谢坟",
        "author": "刘克庄",
        "content": "一月山行未有梅，晓来戏着小诗催。\n谢家坟寺更衣处，初见墙西半树开。",
        "dynasty": "宋",
        "collection_info": null
    },
    {
        "uuid": "9c184cfa2029acca1c968b73b33369ef",
        "title": "大干记梦",
        "author": "刘克庄",
        "content": "昔梦游湘水，琴书寄叶舟。\n安知三十载，真作梦中游。",
        "dynasty": "宋",
        "collection_info": null
    },
    {
        "uuid": "e539f79cee6fbf5646c847cde67b1af4",
        "title": "馆头",
        "author": "刘克庄",
        "content": "雨雪萧萧驿堠长，不堪流潦入车箱。\n抚州城外黄泥路，即是人间小太行。",
        "dynasty": "宋",
        "collection_info": null
    },
    {
        "uuid": "61f4d49b1a4368a956071adb24da01f6",
        "title": "发临川",
        "author": "刘克庄",
        "content": "始予丱角来，家君绾铜墨。\n县斋多休暇，县圃足戏剧。\n虽云嗜梨栗，亦颇窥简册。\n弟妹俱孩幼，亲髮方如漆。\n后予捧檄至，轩盖候广陌。\n于时志气锐，门户况烜赫。\n郡花照席红，湖柳拂鞍碧。\n耆老互问讯，酒饩纷狼籍。\n今予挑包过，城郭宛如昔。\n高年凋落尽，满眼少朋识。\n管子仕瘴烟，屈叟掩泉穸。\n荜门访旧师，目闇面黧黑。\n买醪与之酌，往事话历历。\n既生异县感，遂起故乡忆。\n吾翁墓草深，高堂已斑白。\n贫居滫髓空，远游温凊隔。\n二季官海滨，女子各有适。\n曾不如阿奴，碌碌在母侧。\n回思盛壮时，去矣復难得。\n因成临川吟，吟罢泪横臆。",
        "dynasty": "宋",
        "collection_info": null
    },
    {
        "uuid": "d25d8a2ed5edb9d947f289e56e8dd53f",
        "title": "曾景建自临川送予至丰城示诗为别次韵一首",
        "author": "刘克庄",
        "content": "追程送我剑池边，亹亹清谈晋宋前。\n岂意白头趋幕日，乃逢紫气出关年。\n夜深续炬俱忘寝，地冷吹薪久未然。\n临别祝君加帽絮，高峯雪后尚童颠。",
        "dynasty": "宋",
        "collection_info": null
    },
    {
        "uuid": "c97e6ced96d904308fd0c4cbd726afe4",
        "title": "自抚至袁连日雨霰风雪一首",
        "author": "刘克庄",
        "content": "穷腊天地闭，云气匝野垂。\n何况袁抚间，积潦盈路歧。\n寸晷拔寸步，一堠费一时。\n忽跌落深淖，有似鸟着𥻿。\n寒日已西匿，游子方南驰。\n孤店渺烟际，僮马饥以羸。\n霏霏雪没骭，憯憯风裂肌。\n古人贵遗体，不肯临深危。\n儿行风雪中，慈母安得知。\n终当投绂去，重补南陔诗。",
        "dynasty": "宋",
        "collection_info": null
    },
    {
        "uuid": "83027e5fe9facd12c369d3e93f6c4c48",
        "title": "安仁驿",
        "author": "刘克庄",
        "content": "偶向溪边洗客尘，数株如玉照青苹。\n凄风冷雨分宜县，頼有梅花管领人。",
        "dynasty": "宋",
        "collection_info": null
    },
    {
        "uuid": "2a366f6b6255634f4cb9d1921ea7e200",
        "title": "萍乡",
        "author": "刘克庄",
        "content": "闻说萍乡县，家家有绢机。\n荒年丝价贵，未敢议寒衣。",
        "dynasty": "宋",
        "collection_info": null
    },
    {
        "uuid": "5e66a7dc03042f7787aabcbd2e9c1199",
        "title": "牛田铺大雪",
        "author": "刘克庄",
        "content": "暝色蟠空起，狞飈激地吹。\n渐看云布濩，稍有霰纷披。\n蔌蔌初飘瓦，轻轻已点墀。\n居人朝未觉，客子夜先知。\n巧似庄严就，匀如剪刻为。\n充庭冰氏喜，缟户染人疑。\n洒密苔缄遍，擎多树压垂。\n高峰迷顶踵，远渡失津涯。\n窘兔低蹲草，僵禽默堕枝。\n马难分牝牡，乌不辨雄雌。\n倏忽斜还整，冥蒙合又离。\n半埋官路堠，乱打寺廊碑。\n猛势欺袍絮，寒光照鬓丝。\n店荒敲尽闭，桥滑步尤危。\n破釜羹霜菜，残炉燎湿萁。\n废粧怜妇怯，露骭笑儿痴。\n乍起毛皆猬，深藏手亦龟。\n犬惊邻吠急，鸡噤野鸣迟。\n偏滞南辕路，翻思北戍时。\n旌旗鸣鴈塞，刁斗乱鹅池。\n呵笔堪飞檄，收灯可覆棋。\n暮营蒙虎卧，晓猎臂鹰随。\n浴铁成何事，披簑自一奇。\n空山吟忍冻，穷巷啮充饥。\n授简悲才退，烘衣感气衰。\n稍欣茅瘴薄，已觉麦畦滋。\n病怕村茶冷，愁嫌市酒醨。\n带间三十韵，聊补昔人遗。",
        "dynasty": "宋",
        "collection_info": null
    },
    {
        "uuid": "097ee9d9022438259d97466d72a4ca07",
        "title": "醴陵客店",
        "author": "刘克庄",
        "content": "县郭依稀隔渡头，解鞍来倚店家楼。\n已攀桂树吟招隠，因看梅花赋远游。\n市上俚音多楚语，桥边碧色是湘流。\n直南乡国三千里，目送覊鸿起暮愁。",
        "dynasty": "宋",
        "collection_info": null
    },
    {
        "uuid": "aa0bba448f63283b805254b70453e954",
        "title": "湘潭道中即事二首  其一",
        "author": "刘克庄",
        "content": "败絮龙钟拥病身，十分寒事在湘滨。\n若非野店黏官历，不记今朝是立春。",
        "dynasty": "宋",
        "collection_info": null
    },
    {
        "uuid": "7e7803f2ff2401ab7416c5f03cc13e5c",
        "title": "湘潭道中即事二首  其二",
        "author": "刘克庄",
        "content": "傩鼓冬冬匝庙门，可怜楚俗至今存。\n屈原章句无人诵，别有山歌侑桂尊。",
        "dynasty": "宋",
        "collection_info": null
    },
    {
        "uuid": "afa491993cfea7717bdf9add37e52b16",
        "title": "谒南岳",
        "author": "刘克庄",
        "content": "中原昔分裂，五岳仅存一。\n嗟余生东南，有眼乃未觌。\n清晨犯寒栗，马上青历历。\n怪云何处来，对面失崷崒。\n午投胜业寺，僧讶余不怿。\n茗余因献嘲，君定非韩匹。\n彼来既轩露，君至若封鐍。\n余谓僧无躁，兹可以理诘。\n止僧坐悦亭，霾翳忽冰释。\n石廪先呈身，岣嵝俄见脊。\n须臾天柱开，最后祝融出。\n高峰七十二，固已得彷佛。\n邺侯何尝死，懒残元非寂。\n恍疑在山中，明当往寻觅。\n咄哉三尺雪，孤此一双屐。\n驾言款灵琐，楼堞晃丹赤。\n柏深不见人，画妙如新笔。\n珠珑千娉婷，弹棋拊瑶瑟。\n茫茫鬼神事，荒幻难究悉。\n吾师太史公，江淮徧浪迹。\n兹焉又浮湘，汗漫恣游陟。\n虽然乏毫端，亦颇增目力。\n规模五字体，蟠屈万丈碧。\n诗成投褚中，何必题庙壁。",
        "dynasty": "宋",
        "collection_info": null
    },
    {
        "uuid": "dc8f29e14cd24b01e47e78d84df8020c",
        "title": "胜业寺",
        "author": "刘克庄",
        "content": "寺创于何代，问僧皆不知。\n槎牙夏后柏，残缺柳侯碑。\n雪过禅堂冷，冰余岳路危。\n上封犹未到，太息负心期。",
        "dynasty": "宋",
        "collection_info": null
    },
    {
        "uuid": "dfac94142a3bd53e1894c765b500a9b5",
        "title": "发岳市三首  其一",
        "author": "刘克庄",
        "content": "岳下无耆老，何从访旧闻。\n不知紫岩墓，更隔几重云。",
        "dynasty": "宋",
        "collection_info": null
    },
    {
        "uuid": "c9d9c163604d71c3257dd6c3ebc52429",
        "title": "发岳市三首  其二",
        "author": "刘克庄",
        "content": "明仲窜蛮烟，钦夫弃盛年。\n空令后死者，有泪滴遗编。",
        "dynasty": "宋",
        "collection_info": null
    },
    {
        "uuid": "96359461288cd7fab07c90a3aee9fb40",
        "title": "发岳市三首  其三",
        "author": "刘克庄",
        "content": "昔者监香火，今焉裂芰荷。\n祝融应冷笑，还肯再来么。",
        "dynasty": "宋",
        "collection_info": null
    },
    {
        "uuid": "64183a33d173bbf155b2ab0af03014e8",
        "title": "湘江一首",
        "author": "刘克庄",
        "content": "屈贾死将千载，刘君来泛湘江。\n沽酒偶留村店，看山不掩船窗。",
        "dynasty": "宋",
        "collection_info": null
    },
    {
        "uuid": "144ade3d1dc662c1c2d0320a9b2ebb51",
        "title": "烟竹铺",
        "author": "刘克庄",
        "content": "野迥村疎起暮寒，偶逢废驿卸征鞍。\n主人家比渔舟小，客子房如鹤栅宽。\n灯与邻通眠未易，风从壁入避尤难。\n似闻南去加萧索，一夜披衣坐不安。",
        "dynasty": "宋",
        "collection_info": null
    },
    {
        "uuid": "0db50015317541bca42426d93358ede7",
        "title": "衡永道中二首  其一",
        "author": "刘克庄",
        "content": "一舍常分作两程，雪鞭两袖少逢晴。\n平生不识终南径，来傍湖南堠子行。",
        "dynasty": "宋",
        "collection_info": null
    },
    {
        "uuid": "49607ef6735de4a7cb5de6fddbaf5295",
        "title": "衡永道中二首  其二",
        "author": "刘克庄",
        "content": "过了衡阳鴈北迴，乡书迢递託谁哉。\n岳山石鼓皆辞去，惟有湘江作伴来。",
        "dynasty": "宋",
        "collection_info": null
    },
    {
        "uuid": "b4474b23001862d1d5030c88a95876ad",
        "title": "黄罴岭",
        "author": "刘克庄",
        "content": "黄茅迷远近，不见一人行。\n信步未知险，迴头方可惊。\n路由高顶过，云在半腰生。\n落日无栖止，飘飘自问程。",
        "dynasty": "宋",
        "collection_info": null
    },
    {
        "uuid": "e346ebdabfc75add6d50ba5f1e3bbd11",
        "title": "祁阳县",
        "author": "刘克庄",
        "content": "入境少人烟，寒江碧际天。\n小留因买石，久立待呼船。\n笛起渔汀上，鸥飞县郭前。\n若无州帖至，令尹即神仙。",
        "dynasty": "宋",
        "collection_info": null
    },
    {
        "uuid": "47759a28a050e7a78d1790d05f1a96ba",
        "title": "零陵",
        "author": "刘克庄",
        "content": "画图曾识零陵郡，今日方知画未如。\n城郭恰临潇水上，山川犹是柳侯余。\n驿亭幽绝堪垂钓，岩室虚明可读书。\n欲买冉溪三亩地，手苫茅栋径移居。",
        "dynasty": "宋",
        "collection_info": null
    },
    {
        "uuid": "6e7cfab05f9e78f0c40d3b94742ddc50",
        "title": "深溪驿",
        "author": "刘克庄",
        "content": "苔满朱扉半阖开，更无人迹独徘徊。\n湘江临别如相语，早买扁舟出岭来。",
        "dynasty": "宋",
        "collection_info": null
    },
    {
        "uuid": "5f73b48dded61390d9a4299f13421707",
        "title": "全州",
        "author": "刘克庄",
        "content": "寂寞全州路，家家荻竹扉。\n异僧留塔在，过客入城稀。\n传舍临清泚，官亭占翠微。\n沙头泊船者，多自岭南归。",
        "dynasty": "宋",
        "collection_info": null
    },
    {
        "uuid": "3257d57c6491b21eac286ac7b961ef30",
        "title": "炎关",
        "author": "刘克庄",
        "content": "关北关南气候分，雪飞不过古来云。\n若非曾发看山愿，老大何因入瘴云。",
        "dynasty": "宋",
        "collection_info": null
    },
    {
        "uuid": "d0ad325624f6d038c63b4978423845d3",
        "title": "秦城",
        "author": "刘克庄",
        "content": "缺甓残砖无处寻，当年筑此虑尤深。\n君王自向沙丘死，何必区区戍桂林。",
        "dynasty": "宋",
        "collection_info": null
    },
    {
        "uuid": "24e916d94e04886c33ca78460cdffe39",
        "title": "来至桂州叶潜仲以诗相迎次韵一首",
        "author": "刘克庄",
        "content": "柘冈西路别君时，几见天涯柳弄丝。\n横草壮心空忼慨，覆蕉残梦懒寻思。\n羞将白髮趋新府，却忆青山领旧祠。\n犹有南来奇特事，马头先得故人诗。",
        "dynasty": "宋",
        "collection_info": null
    },
    {
        "uuid": "cf76568751b593e316e1ccc95cd20bd3",
        "title": "游水东诸洞次同游韵二首  其一",
        "author": "刘克庄",
        "content": "桂山前未到，今日是初游。\n招鹤登青巘，呼龙俯碧湫。\n深蹊通秉炬，小窦劣容舟。\n岂敢轻题咏，同官尽柳刘。",
        "dynasty": "宋",
        "collection_info": null
    },
    {
        "uuid": "78ccd17263d0ceb346a6627721d5f638",
        "title": "游水东诸洞次同游韵二首  其二",
        "author": "刘克庄",
        "content": "旧闻岩洞胜，欲往自髫年。\n耸秀过灵隠，幽深似善权。\n远环州堞外，近献屋檐边。\n傥有登临约，甘为子执鞭。",
        "dynasty": "宋",
        "collection_info": null
    },
    {
        "uuid": "c2be11f165c8405372ce0cc81d62d2ee",
        "title": "春日五首  其一",
        "author": "刘克庄",
        "content": "眼边桃李过匆匆，镜裏衰颜岂再红。\n久觉胃寒疎建焙，新因血热戒郫筒。",
        "dynasty": "宋",
        "collection_info": null
    },
    {
        "uuid": "faadae603ad69be18875d169cc34074a",
        "title": "春日五首  其二",
        "author": "刘克庄",
        "content": "步入西峰不见人，数声涧鸟自啼春。\n下山欲与唐碑语，先遣奴兵细拂尘。",
        "dynasty": "宋",
        "collection_info": null
    },
    {
        "uuid": "0bea895edb5abdd4868f9a7dc4582261",
        "title": "春日五首  其三",
        "author": "刘克庄",
        "content": "归到城门欲发更，马头惟有暮鸦迎。\n小窗了却观书课，几首残诗旋补成。",
        "dynasty": "宋",
        "collection_info": null
    },
    {
        "uuid": "4280ab00413b3da11dfc03a83b66cfa1",
        "title": "春日五首  其四",
        "author": "刘克庄",
        "content": "老懒何心更出嬉，闭门终日读陶诗。\n湘南二月花如扫，恰似扶疎遶屋时。",
        "dynasty": "宋",
        "collection_info": null
    },
    {
        "uuid": "c4cb9f9a07adc2ab0de43a5e9172afe6",
        "title": "春日五首  其五",
        "author": "刘克庄",
        "content": "晓风细细雨斜斜，僝僽书生屋角花。\n想见水南僧寺裏，一株落尽病山茶。",
        "dynasty": "宋",
        "collection_info": null
    },
    {
        "uuid": "12c5c71a9cb158ff33ce211c9233897d",
        "title": "訾家洲二首  其一",
        "author": "刘克庄",
        "content": "来访唐时事，荒洲暮霭青。\n遍生新草棘，难认旧池亭。\n毁记欺无主，存祠怕有灵。\n今人轻古迹，此地少曾经。",
        "dynasty": "宋",
        "collection_info": null
    },
    {
        "uuid": "eb5b7c6f7da7ba306cf793bcb9c3e98b",
        "title": "訾家洲二首  其二",
        "author": "刘克庄",
        "content": "裴柳英灵渺莽中，鹤归应不记辽东。\n遗基只有蛬鸣雨，往事全如鸟印空。\n溪水无情流㶁㶁，海山依旧碧丛丛。\n断碑莫怪千迴读，今代何人笔力同。",
        "dynasty": "宋",
        "collection_info": null
    },
    {
        "uuid": "5703efe3d8edbaefc6fd1fa3e0d48a07",
        "title": "舜庙",
        "author": "刘克庄",
        "content": "粤俗安知帝，遗祠亦至今。\n青山人寂寂，朱户柏森森。\n雨打荒碑缺，苔封古洞深。\n曾闻张侍讲，来此想韶音。",
        "dynasty": "宋",
        "collection_info": null
    },
    {
        "uuid": "8657793d18a4b7b54e4e06adc576ccfc",
        "title": "得家讯一首",
        "author": "刘克庄",
        "content": "不觉离乡久，南来驿使疎。\n羁臣一掬泪，慈母两行书。\n租税闻输毕，田园说歉余。\n何时真宦达，处处奉潘舆。",
        "dynasty": "宋",
        "collection_info": null
    },
    {
        "uuid": "5d59c6ea213c292f37d94115694dc6fa",
        "title": "湘南楼",
        "author": "刘克庄",
        "content": "偶陪羣彦赋登楼，一笑聊宽故国愁。\n近郭山来晴槛裏，待船人立晚沙头。\n春天晴雨常多变，晦日文书得小休。\n尚有残钱沽老酒，落花时节约重游。",
        "dynasty": "宋",
        "collection_info": null
    },
    {
        "uuid": "040dfd300b2a1824d60f88417dbaeef0",
        "title": "上巳与二客游水月洞分韵得事字",
        "author": "刘克庄",
        "content": "胜践造物悭，贫交世情弃。\n昔戒十客来，旦无一人至。\n惟余暨两君，鼎足坐水次。\n欢言天气佳，谁谓风土异。\n高吟杂骚选，序酌逮髫穉。\n涤崖去恶诗，扪石认缺字。\n古来几禊饮，传者纔一二。\n兰亭感慨多，未了生死事。\n杜陵更酸辛，穷眼眩珠翠。\n旨哉兹日游，超然遗尘累。\n消摇千载后，尚有浴沂意。\n岩扉滑如玉，岁月可镌识。",
        "dynasty": "宋",
        "collection_info": null
    },
    {
        "uuid": "211484976b68d8f2de07695658b39ce5",
        "title": "出城二绝  其一",
        "author": "刘克庄",
        "content": "日日铜瓶插数枝，瓶空颇讶折来稀。\n出城忽见樱桃熟，始信无花可买归。",
        "dynasty": "宋",
        "collection_info": null
    },
    {
        "uuid": "2f14a505df7d4d7d17a019f48f37f1f4",
        "title": "出城二绝  其二",
        "author": "刘克庄",
        "content": "小憇城西卖酒家，绿阴深处有啼鸦。\n主人叹息官来晚，谢了酴醾一架花。",
        "dynasty": "宋",
        "collection_info": null
    },
    {
        "uuid": "9a08dd95d63221f920d5898cad29395c",
        "title": "三月十四日陪帅卿出游一首",
        "author": "刘克庄",
        "content": "未出尧山云，既出云徐开。\n君侯与天通，造化力可回。\n驾言访岩扉，羣彦森然陪。\n旗钺映川原，笳吹喧蒿莱。\n扫石坐夷旷，扪葛窥崔嵬。\n訾洲久芜没，草树皆新培。\n范张数君子，遗刻苍藓埋。\n方羊不忍去，返照明千崖。\n沙禽就栖宿，綵鹢犹泝洄。\n眷焉宇宙间，此乐何常哉。\n邺都会应刘，梁园命邹枚。\n主公富贵人，襟抱尤雄猜。\n当年篇翰存，往往邻俳谐。\n英英大都督，羔鴈招遗才。\n云烟生妙笔，冰雪悬灵台。\n况復是夕霁，素魄海上来。\n一碧九万里，空洞无纤埃。\n临风惜饮量，孤负黄金罍。\n座中尽文豪，授简奚徘徊。\n吾诗固拙速，聊为石生媒。",
        "dynasty": "宋",
        "collection_info": null
    },
    {
        "uuid": "b8cc808e9ae9c73cad75be9bbb9b2464",
        "title": "武冈叶使君寄诗次韵二首  其一",
        "author": "刘克庄",
        "content": "词客纷纷载后车，谁能远寄病相如。\n双旌已拜湖南牧，尺素犹题岭外书。\n诗句骑馿游蜀后，情怀赋鵩吊湘余。\n似闻阖郡春风暖，便拟移家占籍居。",
        "dynasty": "宋",
        "collection_info": null
    },
    {
        "uuid": "81d6f2ff8320cdf112acf8cea52aefc9",
        "title": "武冈叶使君寄诗次韵二首  其二",
        "author": "刘克庄",
        "content": "北戍逢君岁建寅，岂知今作落南人。\n瘴来客病邻山鬼，舶去乡书託海神。\n目送飞鸢偏恋土，梦随画隼共行春。\n谢家兄弟如双璧，交契宁非有宿因。",
        "dynasty": "宋",
        "collection_info": null
    },
    {
        "uuid": "293cbff89ae6b7b3c95d53857bffbd94",
        "title": "移居二首  其一",
        "author": "刘克庄",
        "content": "庭下蔷薇树，花开玉雪毬。\n主人明日去，相对似含愁。",
        "dynasty": "宋",
        "collection_info": null
    },
    {
        "uuid": "3e6c9c4e1a7f97b092a942e1be5b890c",
        "title": "移居二首  其二",
        "author": "刘克庄",
        "content": "邻曲无还往，何由有别情。\n惟应小窗月，长记读书声。",
        "dynasty": "宋",
        "collection_info": null
    },
    {
        "uuid": "3e74ff5ce7856b05fe1bd1427ecc5066",
        "title": "弔锦鸡一首呈叶任道",
        "author": "刘克庄",
        "content": "炎州产文鸡，毛羽固天禀。\n朱丹饰尾距，綵绣错衿衽。\n主人极珍怜，龠合分俸廪。\n置诸后园中，小奴司啄饮。\n地荒笼栅疎，客见辄危懔。\n点狸出没精，豪鼠窥伺稔。\n谅垂彼馋涎，或瞯君高枕。\n骇机中夕发，果以毙来谂。\n裂冠首立碎，啮嗉声已噤。\n酷哉三尺喙，残此一段锦。\n长嗟命瘗埋，讵忍付烹饪。\n始为文采累，终欠智虑审。\n老瞒戕孔公，千载愤凛凛。\n黄祖杀处士，麤暴犯流品。\n况兹毒鸷物，尤索防闲甚。\n善视双翠衣，夜凉勿嗜寝。",
        "dynasty": "宋",
        "collection_info": null
    },
    {
        "uuid": "e02148ac827993c6c2bb2b87c9c75ca0",
        "title": "哭孙行之二首  其一",
        "author": "刘克庄",
        "content": "已了灯窗债，心知举业非。\n立朝多谏草，取友必深衣。\n虀瓮贫时共，书筒贵后稀。\n病身偏惜泪，一为故人挥。",
        "dynasty": "宋",
        "collection_info": null
    },
    {
        "uuid": "c8d234580357d2d969e5e6874e677570",
        "title": "哭孙行之二首  其二",
        "author": "刘克庄",
        "content": "世上高科众，君尤自贵珍。\n如何一夕裏，忽尽百年身。\n双旐齐眉友，孤灯拥髻人。\n伤心惟孟母，头白送归闽。",
        "dynasty": "宋",
        "collection_info": null
    },
    {
        "uuid": "469bb6d442d815bb13aa50294b1e9ea0",
        "title": "即事",
        "author": "刘克庄",
        "content": "峤南气候异中州，多病谁令作远游。\n瘴土不因梅亦湿，飓风能变夏为秋。\n方眠坏絮俄敷簟，已着轻絺又索裘。\n自叹幻身非铁石，天涯岂得久淹留。",
        "dynasty": "宋",
        "collection_info": null
    },
    {
        "uuid": "a02dd532b6d3bbdaba6f88bbcf660453",
        "title": "楮树",
        "author": "刘克庄",
        "content": "楮树婆娑覆小斋，更无日影午窗开。\n一端能败幽人意，夜夜墙西碍月来。",
        "dynasty": "宋",
        "collection_info": null
    },
    {
        "uuid": "90da6a965dc44ea4d8b94414b4ee8033",
        "title": "象弈一首呈叶潜仲",
        "author": "刘克庄",
        "content": "小艺无难精，上智有未解。\n君看橘中戏，妙不出局外。\n屹然两国立，限以大河界。\n连营禀中权，四壁设坚械。\n三十二子者，一一具变态。\n先登如挑敌，分布如备塞。\n尽锐贾吾勇，持重伺彼怠。\n或迟如围莒，或速如入蔡。\n远炮勿虚发，冗卒要精汰。\n负非繇寡少，胜岂繫彊大。\n昆阳以象奔，陈涛以车败。\n匹马郭令来，一士汲黯在。\n献俘将策勋，得隽众称快。\n我欲筑坛场，孰可建旗盖。\n叶侯天机深，临陈识向背。\n纵未及国手，其高亦可对。\n狃捷敢饶先，讳输每索再。\n宁为握节死，安肯屈膝拜。\n有时横槊吟，句法尤雄迈。\n愚虑仅一得，君才乃十倍。\n霸图务并弱，兵志贵攻昧。\n虽然屡剋获，讵可自侈忲。\n吕蒙能馘羽，卫瓘足缚艾。\n南师未宜轻，夜半防斫寨。",
        "dynasty": "宋",
        "collection_info": null
    },
    {
        "uuid": "c22820bacfdc0960a2402e9a1703e3af",
        "title": "送陶仁父",
        "author": "刘克庄",
        "content": "自古送行情味恶，君行快似泛仙槎。\n新班人少先投卷，下水船轻易到家。\n南浦不堪看草色，西湖尚可及荷花。\n诸公若问栖栖者，为说吟诗两鬓华。",
        "dynasty": "宋",
        "collection_info": null
    },
    {
        "uuid": "0c10448126f9105e95ecb2dd5d7dbf0c",
        "title": "书壁",
        "author": "刘克庄",
        "content": "綀衣蒲屦小纶巾，四壁清风一榻尘。\n谁谓先生贫到骨，百金新聘竹夫人。",
        "dynasty": "宋",
        "collection_info": null
    },
    {
        "uuid": "ab03f4c5660c7f7b13a4f2b8df37a515",
        "title": "栽竹",
        "author": "刘克庄",
        "content": "借居未定先栽竹，为爱疎声与薄阴。\n一日暂无能鄙吝，数竿虽少亦萧森。\n窗间对了添诗料，郭外移来费俸金。\n自笑明年何处在，虚檐风至且披襟。",
        "dynasty": "宋",
        "collection_info": null
    },
    {
        "uuid": "74c451d62e819919450f1d2db99cc4dd",
        "title": "癸水亭观荷花一首",
        "author": "刘克庄",
        "content": "执热屏人事，偃卧慵巾裳。\n过门二三友，失喜跣下床。\n鸣驺出华陌，联辔遵野塘。\n崇轩俯万荷，濯濯涵波光。\n都忘瘴海中，疑堕玉井傍。\n远无膏粉气，近有冰雪凉。\n制叶可以衣，采菂可以尝。\n离骚谱灵草，品尔列众芳。\n似曾识三闾，安肯肖六郎。\n词人更儇薄，比咏犹妃嫱。\n曷不观兹华，意色和而庄。\n风吹月露洗，岂若冶与倡。\n众方慕绝艷，谁能参微香。\n余诗纵枯淡，一扫时世粧。",
        "dynasty": "宋",
        "collection_info": null
    },
    {
        "uuid": "748e2c3ab967c551312d8fc0d3cbe45b",
        "title": "栖霞洞",
        "author": "刘克庄",
        "content": "往闻耆老言，兹洞深无际。\n闇中或识路，尘外别有世。\n几思绝人事，赍粮穷所诣。\n棋终出易迷，炬绝入难继。\n孤亭渺云端，于焉小休憇。\n凭高眺城阙，扰扰如聚蚋。\n尽捐滓秽念，遂有飞举势。\n山灵媢清游，雨意来极锐。\n蒙蒙湿莎草，浥浥凉松桂。\n暝色不可留，怅望崖扉闭。",
        "dynasty": "宋",
        "collection_info": null
    },
    {
        "uuid": "9871e35a5c81c9842fad60e1f356020d",
        "title": "尧庙",
        "author": "刘克庄",
        "content": "帝与天同大，天存帝亦存。\n桑麻通绝徼，箫鼓出深村。\n水至孤亭合，山居列岫尊。\n尚余土阶意，樵牧践篱藩。",
        "dynasty": "宋",
        "collection_info": null
    },
    {
        "uuid": "d2b60b09f74f956973e18f6d33307fdb",
        "title": "五月二十七日游诸洞",
        "author": "刘克庄",
        "content": "来南百虑拙，所得惟幽寻。\n矧余玉雪友，共此丘壑心。\n江亭俯虚旷，穴室穷邃深。\n是时薄雨收，白霭笼青岑。\n弃筇追野步，却扇开风襟。\n炎方岂必好，差远鼙鼓音。\n且愿海道清，莫问神州沉。\n徘徊惜景短，留滞畏老侵。\n昨游感鶑咔，今至闻蝉吟。\n常恐官事絷，佳日妨登临。\n譬如逃学儿，汲汲贪寸阴。\n何因释胶扰，把臂偕入林。",
        "dynasty": "宋",
        "collection_info": null
    },
    {
        "uuid": "8025748fd17fc0763604de5812670b12",
        "title": "泛西湖",
        "author": "刘克庄",
        "content": "桂湖亦在西，岂减颍与杭。\n丹桥抗崇榭，渌波浮轻航。\n休沐陪胜饯，轩盖何炜煌。\n停桡藕华中，一目千红裳。\n讵知白昼永，但觉朱夏凉。\n古洞半芜废，仙人今在亡。\n踞石散醉髮，吸涧浇吟肠。\n延缘缭溪步，诘曲经禅房。\n野鸟啼密竹，高蝉嘒疎杨。\n虽无丝管乐，谈论谐宫商。\n诸君敏于诗，援笔如蜚翔。\n顾予乏华藻，山鷄追鸾皇。\n颇能读古碑，所恨侵夕阳。\n明发復扰扰，前游未可忘。",
        "dynasty": "宋",
        "collection_info": null
    },
    {
        "uuid": "e8a78dff23b7d1191b4b3349f859fd07",
        "title": "题许介之诗草",
        "author": "刘克庄",
        "content": "我留鸢跕外，君住鴈迴边。\n走仆行千里，敲门授一编。\n真妍非粉黛，至巧谢雕镌。\n何必周丞相，男儿要自传。",
        "dynasty": "宋",
        "collection_info": null
    },
    {
        "uuid": "7dac9b742d99913499ef57a6df37deed",
        "title": "慈氏阁",
        "author": "刘克庄",
        "content": "阁建五季时，丹碧晃层纍。\n吾行半区中，鉅丽莫与比。\n想方营综时，霸心极雄侈。\n但思穷耳目，宁论竭膏髓。\n一朝陵谷变，飞电扫僣垒。\n湘波日夜流，不洗争篡耻。\n惟存浮屠居，愿力久未毁。\n夕阳吊陈迹，危槛聊徙倚。\n遥怜下界热，高处凉如水。\n若非逼严钥，坐待钟声起。",
        "dynasty": "宋",
        "collection_info": null
    },
    {
        "uuid": "a101c40552f39eaac6049014cfbf5d46",
        "title": "翛然亭",
        "author": "刘克庄",
        "content": "每到阑干畔，徘徊暮始还。\n为怜临水寺，尽见隔城山。\n墙缭青苔裏，舟藏绿树间。\n松扉宜步月，只是限重关。",
        "dynasty": "宋",
        "collection_info": null
    },
    {
        "uuid": "e39bc4860396d3b8472f53e193319695",
        "title": "辰山",
        "author": "刘克庄",
        "content": "一峯迭三洞，乃似弘景楼。\n下洞初俯入，藓室寒飕飕。\n中洞忽跃出，有径通玄幽。\n豁然崖谷判，万态谁鑴锼。\n或如植宝幢，或如缀珠旒。\n或如鲲鲸飞，或如龙麟游。\n石桥状天台，木栈疑蜀州。\n稍憇大士岩，遂经羽人丘。\n力穷至上洞，身载云气浮。\n未毕山水缘，勉为尘世留。\n平生避地心，兹焉宜菟裘。\n长斧樵青壁，短簑耘绿畴。\n独恨汲路远，溪涧皆背流。\n会当逢异人，卓锡成灵湫。",
        "dynasty": "宋",
        "collection_info": null
    },
    {
        "uuid": "a6187303fe5fc97c456d46d7f3c1f197",
        "title": "千山观",
        "author": "刘克庄",
        "content": "西巘林峦擅一城，渺然飞观入青冥。\n于湖数字题华栋，阳朔千山献画屏。\n境胜小诗难写尽，天寒薄酒易吹醒。\n独游不恨无人语，满壑松声可细听。",
        "dynasty": "宋",
        "collection_info": null
    },
    {
        "uuid": "d3d890fb32eecbc0468bad9ddc35e481",
        "title": "曾公岩",
        "author": "刘克庄",
        "content": "广室内嵌空，层峰外巍嵬。\n仰视骇悬石，俯践愁滑苔。\n古窦风肃肃，阴涧泉洄洄。\n飞梁跨其间，上可陈尊罍。\n爱凉復畏湿，当暑重裘来。\n名岩者谁欤，兄固弟子开。\n忆昔建中初，国论几一迴。\n惜也祖荆舒，卒为清议排。\n至今出牧地，姓字留苍崖。\n踌躇增叹慨，日入禽声哀。",
        "dynasty": "宋",
        "collection_info": null
    },
    {
        "uuid": "191ce4d8a0251f49e8a6b9d32dd6b89c",
        "title": "郊行",
        "author": "刘克庄",
        "content": "薄有西风意，郊行得自娱。\n山晴全体出，树老半身枯。\n林转亭方见，江侵路欲无。\n何妨桥缆断，小𦩘故堪呼。",
        "dynasty": "宋",
        "collection_info": null
    },
    {
        "uuid": "ed0d89875bb17692447a16175abfa06b",
        "title": "秋日会远华馆呈胡仲威",
        "author": "刘克庄",
        "content": "岭表岂必热，庚伏频滂沱。\n薄暮辱招要，盆李参瓶荷。\n君侯如长松，折节交藤萝。\n奇字识夏鼎，古音弹云和。\n今日素商至，高屋凉意多。\n夜清群籁息，已有蛩鸣莎。\n人生不饮酒，贤愚同销磨。\n拍手问湘纍，独醒欲如何。\n谬承青眼顾，讵惜苍颜酡。\n客散我亦归，耿耿看斜河。",
        "dynasty": "宋",
        "collection_info": null
    },
    {
        "uuid": "769041d43fed2c10e4d83313350c2758",
        "title": "老大",
        "author": "刘克庄",
        "content": "老大重登聘士台，客怀牢落可曾开。\n临流往往看鸢堕，入署时时见马来。\n有约青山何日去，无根白髮是谁栽。\n自嫌不带功名骨，只合眠莎与坐苔。",
        "dynasty": "宋",
        "collection_info": null
    },
    {
        "uuid": "798015d68dedc991405a5457a4f23061",
        "title": "伏波岩",
        "author": "刘克庄",
        "content": "悬壁万仞余，江流绕其趾。\n仰视不见天，森秀拔地起。\n中洞既深豁，旁窦皆奇诡。\n惜哉题识多，苍玉半镵毁。\n安得巨灵凿，永削崖谷耻。\n缅怀两伏波，往事可追纪。\n铜柱戍浪泊，楼船下湟水。\n时异非一朝，地去亦万里。\n山头博德庙，今为文渊矣。\n谓予诗弗信，君请订诸史。",
        "dynasty": "宋",
        "collection_info": null
    },
    {
        "uuid": "bb5434319c9a3cef229634bcb83d471b",
        "title": "诘猫",
        "author": "刘克庄",
        "content": "古人养客乏车鱼，今汝何功客不如。\n饭有溪鳞眠有毯，忍教鼠啮案头书。",
        "dynasty": "宋",
        "collection_info": null
    },
    {
        "uuid": "316ff5470f3c68795e82cec7a7cff5fd",
        "title": "八桂堂呈叶潜仲",
        "author": "刘克庄",
        "content": "之子初度日，畏客如避仇。\n朱门禁入谒，青山招出游。\n置醴泉石间，凉意生觥筹。\n风槛绛华馥，冰盆丹实浮。\n起诵眉寿篇，酌君介千秋。\n煌煌丞相孙，少也宜袭侯。\n黑头去云远，白髮来何稠。\n君言权位盛，孰若志意修。\n静观钟鼎族，起灭犹轻沤。\n祝君象韩吕，不羡熺与攸。",
        "dynasty": "宋",
        "collection_info": null
    },
    {
        "uuid": "ce534c84d393283f24aa2121e13971a5",
        "title": "挽聂孺人",
        "author": "刘克庄",
        "content": "已病犹蔬素，西归不復疑。\n飞鳬踰岭远，别鹤返乡迟。\n箴史传贤女，巾褠付侍姬。\n白头潘令在，应有悼亡诗。",
        "dynasty": "宋",
        "collection_info": null
    },
    {
        "uuid": "550a1eed1542c12e34577372e7c127eb",
        "title": "题胡仲威文藁",
        "author": "刘克庄",
        "content": "熟读执事文，恍如入宝山。\n瑰异千万种，一一无可删。\n瑶草既俯拾，珠树亦仰攀。\n美玉不知数，照映穹壤间。\n大者中圭瓒，小者堪佩环。\n居然郊庙器，胡为委荆菅。\n嗟余颇识宝，对之清涕潸。\n携寘蔀屋内，虹气惊市阛。\n常恐阳虎辈，窃去亡繇还。\n何当变姓名，袖出函谷关。",
        "dynasty": "宋",
        "collection_info": null
    },
    {
        "uuid": "5cb3211dad6290c337e65df1c6ba2dcf",
        "title": "戴秀岩",
        "author": "刘克庄",
        "content": "兹岩视诸峰，厥状尤峥嵘。\n旧为碧藓封，新有朱栈横。\n縻腰尚恐坠，束炬劣可行。\n外狭中乃宽，始闇俄忽明。\n仰视神魄悸，俯顾形殻轻。\n遂览丹炉基，微闻玉鼓声。\n源深足力尽，路黑云气生。\n不辨昼夜分，恍疑世代更。\n尝闻学神仙，所得由专精。\n岂吾诸名士，羡彼一老兵。\n欣然约同志，嗣此将寻盟。\n安知无白鹿，绝顶来相迎。",
        "dynasty": "宋",
        "collection_info": null
    },
    {
        "uuid": "619627e1938a0147094fd9ccbc95e9ef",
        "title": "寄左次魏二首  其一",
        "author": "刘克庄",
        "content": "多谢齐安牧，交情未阔疎。\n方筹江北事，肯寄海南书。\n开幙交锋处，修城劫火余。\n别来各添岁，筋力近何如。",
        "dynasty": "宋",
        "collection_info": null
    },
    {
        "uuid": "fa46b509ea1411a4ba55ef008c32c40a",
        "title": "寄左次魏二首  其二",
        "author": "刘克庄",
        "content": "同事征西府，闻君已绣衣。\n小侵今视昔，大捷是耶非。\n酋长舆尸返，偏裨奏凯归。\n六关天样险，莫遣贼能飞。",
        "dynasty": "宋",
        "collection_info": null
    },
    {
        "uuid": "78b823ffc4352dbf334c8491c0ace6ad",
        "title": "中秋湘南楼饯张昭州",
        "author": "刘克庄",
        "content": "台使选良牧，诏下帝曰俞。\n高牙植华舰，饯者来倾郛。\n明月满丽谯，寒光映尊壶。\n桂人愿少留，昭人望疾驱。\n一室可为政，况乃有国都。\n岭民日以耗，丁口彊半无。\n洋洋紫云诏，侯其勒座隅。\n道乡游息处，暇日披榛芜。\n鄙拙忝投分，临风独踌躇。\n颇念友离索，宁论鬼揶揄。\n何繇扣铃阁，百榼倾兵厨。",
        "dynasty": "宋",
        "collection_info": null
    },
    {
        "uuid": "96ab86304bf21bed4cc9a9b214de3b9d",
        "title": "榕溪阁",
        "author": "刘克庄",
        "content": "榕声竹影一溪风，迁客曾来繫短篷。\n我与竹君俱晚出，两榕犹及识涪翁。",
        "dynasty": "宋",
        "collection_info": null
    },
    {
        "uuid": "9729fb657bebed2d9425c4fe1e4f52a1",
        "title": "哭谭户录二首  其一",
        "author": "刘克庄",
        "content": "读过书皆记，非惟善属文。\n有名登进士，无命作参军。\n白髮行秋暑，青衫殓瘴云。\n可怜膏火下，虚费一生勤。",
        "dynasty": "宋",
        "collection_info": null
    },
    {
        "uuid": "be4fc279f8758539a019a3c76cb99d0b",
        "title": "哭谭户录二首  其二",
        "author": "刘克庄",
        "content": "胸次有千年，囊中乏一钱。\n客来临旅殡，官为雇归船。\n通德梳新髻，童乌拾旧编。\n伤心邻巷裏，废宅锁寒烟。",
        "dynasty": "宋",
        "collection_info": null
    },
    {
        "uuid": "12d38d7679c0c597d78d0dc0706b94e7",
        "title": "风",
        "author": "刘克庄",
        "content": "风于天地间，惟桂尤其雄。\n将由岩窍多，或是地形穹。\n不知起何处，但觉来无穷。\n浮埃晦白昼，奇响激半空。\n一怒动旬浃，小亦数日中。\n城堞凛欲压，况此半亩宫。\n尝闻古至人，御气犹轻鸿。\n刘季晚可怜，击筑悲沛丰。\n我老断恐怖，视身等枯蓬。\n飘掷付大块，奚必分西东。",
        "dynasty": "宋",
        "collection_info": null
    },
    {
        "uuid": "7672b803a9c2b7d90f15f0bfc0fbafaa",
        "title": "观射",
        "author": "刘克庄",
        "content": "浪箭束如林，傍观笑不禁。\n蛮平无事久，卒惰可忧深。\n各自分牛{炙火=肉}，何曾贯虱心。\n种侯青涧法，能费几黄金。",
        "dynasty": "宋",
        "collection_info": null
    },
    {
        "uuid": "101b2b896bd8c3a6ffc2a3d3b5f5bae9",
        "title": "荔支岩",
        "author": "刘克庄",
        "content": "异境閟神奇，一罅通深阻。\n呀然张蟾吻，光怪腹中贮。\n始来尚觌面，稍进但聆语。\n迴头失尘世，束缊行里所。\n石房容十客，石柱径丈许。\n眠獒若将吠，坠果疑可咀。\n平生闻化城，今见玉楼橹。\n陟高既趫捷，循狭或伛偻。\n忽逢路穷处，浅浪隔洲渚。\n心知仙圣居，欲到无飞羽。\n向非薪烛力，往返何异瞽。\n重游傥未卜，聊向诗中覩。",
        "dynasty": "宋",
        "collection_info": null
    },
    {
        "uuid": "fd1b6556cd3bf5a3886e2182e029935e",
        "title": "再游栖霞洞",
        "author": "刘克庄",
        "content": "直路幽阴侧路明，玉为墙壁雪为城。\n殷勤报有诗翁到，万一仙人肯出迎。",
        "dynasty": "宋",
        "collection_info": null
    },
    {
        "uuid": "17a925120930f4b40a100c0c613c4282",
        "title": "佛子岩",
        "author": "刘克庄",
        "content": "环郭洞府多，所患在卑湿。\n斯岩独虚敞，他境未易及。\n穹如层屋构，广可百客集。\n开窦送云出，扫壑延月入。\n穴居倘堪谋，径欲老樵汲。\n绝颠尤玲珑，苔磴不计级。\n惜为僧所涴，飞栋缘嶪岌。\n佞佛堕痴想，明鬼趋陋习。\n遂令登眺者，欲往足若絷。\n何当一燎空，尽见万仞立。",
        "dynasty": "宋",
        "collection_info": null
    },
    {
        "uuid": "32e0bf7499d2c67f3985f8b33cbb3307",
        "title": "刘仙岩",
        "author": "刘克庄",
        "content": "绝顶来寻炼药踪，老仙端的是吾宗。\n寄声月白风清夜，定许相期第几峯。",
        "dynasty": "宋",
        "collection_info": null
    },
    {
        "uuid": "8bc3a8de14c8407cac408e903382a3a5",
        "title": "龙隠洞",
        "author": "刘克庄",
        "content": "先贤评桂山，推尔居第一。\n豁然碧瑶户，夹以苍玉壁。\n中有无底渊，黑浪常荡潏。\n谅当剖判初，倍费造化力。\n雷嗔斧山开，龙怒裂石出。\n至今绝顶上，千丈留尾脊。\n宁论儿女子，壮夫股为栗。\n我来欲题名，腕弱墨不食。\n摩挲狄李碑，文字尚简质。\n今人未知贵，后代始宝惜。\n洑流工骇舟，久游觉萧瑟。\n岩屋宽如家，迴棹聊愒息。",
        "dynasty": "宋",
        "collection_info": null
    },
    {
        "uuid": "cae39491d37c3c33d39459c10cf3b589",
        "title": "哭梁运管",
        "author": "刘克庄",
        "content": "忆共游山犹昨日，奄归白昼隔存亡。\n宅深外不知何病，医杂人争试一方。\n弔客伤心同沥酒，爱姬收泪各分香。\n淳熙丞相潭潭府，今日门庭冷似霜。",
        "dynasty": "宋",
        "collection_info": null
    },
    {
        "uuid": "8931cf66ea4a251742e4f78e794560d4",
        "title": "琴潭",
        "author": "刘克庄",
        "content": "山形若覆奁，潭面如拭镜。\n奇哉几案物，千古弃荒敻。\n了无扳跻劳，坐惬幽野性。\n泉源黑难穷，崖色碧相映。\n闯深畏龙蛰，窥浅见鱼泳。\n可怜风水声，空山谁来听。\n我欲买兹丘，扫迹逃嚣竞。\n未言葺茅斋，先可理渔𦩘。",
        "dynasty": "宋",
        "collection_info": null
    },
    {
        "uuid": "cd19e973aae2544231feffbf4bf0b9f0",
        "title": "清惠庙",
        "author": "刘克庄",
        "content": "来访古祠宫，迢迢过水东。\n一条溪不断，数里竹方通。\n巫拜分余胙，商行祷顺风。\n粧楼空百尺，半仆夕阳中。",
        "dynasty": "宋",
        "collection_info": null
    },
    {
        "uuid": "173440e3e59d1e552d693c94b4181f87",
        "title": "辰山道人",
        "author": "刘克庄",
        "content": "道人何为者，寒暑一破衫。\n髮白具老态，口讷稀冗谈。\n我陪小队来，猿鸟窥层岚。\n道人方掩户，燕坐弥陁龛。\n迎客不下山，送客不出庵。\n即之疑槁木，面目寒巉岩。\n赠钱漠然谢，有若投诸潭。\n微言岁计熟，收芋已满篮。\n斯人未识字，岂必曾遍参。\n所立偶自高，可儆佞与贪。",
        "dynasty": "宋",
        "collection_info": null
    },
    {
        "uuid": "51310bd7932c35cbd3c8dde6aef1db69",
        "title": "玄山观",
        "author": "刘克庄",
        "content": "来瞻石像看唐碑，一径苍松映碧漪。\n闻说宋公曾住此，寄声过客细吟诗。",
        "dynasty": "宋",
        "collection_info": null
    },
    {
        "uuid": "cb2b135a4f124fed7b660b92de44d327",
        "title": "榕溪隠者",
        "author": "刘克庄",
        "content": "榕溪有隠者，幽事在溪曲。\n治地可十亩，方整如弈局。\n始行入荆扉，渐进至茅屋。\n树之百盆兰，缭以万竿竹。\n解衣憇繁阴，拥鼻参微馥。\n主人闻客来，引避若骇鹿。\n却询守舍儿，云已出卖墨。\n壁间见其像，绦褐巾一幅。\n安知非回仙，寄迹混尘俗。\n矢诗慕高风，君归傥肯读。",
        "dynasty": "宋",
        "collection_info": null
    },
    {
        "uuid": "05e7887502d41c363615ad8a5fbc656a",
        "title": "禊亭",
        "author": "刘克庄",
        "content": "年年春草上亭基，父老犹能说左司。\n寂寞当时修禊处，一间老屋两残碑。",
        "dynasty": "宋",
        "collection_info": null
    },
    {
        "uuid": "93a4ca964b2983824f7abe420d8034ad",
        "title": "自用台字韵一首",
        "author": "刘克庄",
        "content": "脱了荷衣事将台，羁留又见岭梅开。\n诗因癸水辰山作，讼自雷州电县来。\n架上书从人借读，墙边竹是俸移栽。\n小窗睡起无情味，闲听饥禽啄砌苔。",
        "dynasty": "宋",
        "collection_info": null
    },
    {
        "uuid": "3e7d4f71268421f5a7f8c59fe57c9624",
        "title": "簪带亭",
        "author": "刘克庄",
        "content": "上到青林杪，凭栏尽桂州。\n千峯环野立，一水抱城流。\n沙际分渔𦩘，烟中见寺楼。\n不知垂去客，更得几迴游。",
        "dynasty": "宋",
        "collection_info": null
    },
    {
        "uuid": "6134c246bbdc1a202790d321f7024207",
        "title": "程公岩",
        "author": "刘克庄",
        "content": "石室外甚狭，中广如毬场。\n伟哉鉅丽居，天造无栋梁。\n严冬既深燠，盛夏尤虚凉。\n偶至不忍去，杖屦聊方羊。\n人能专此壑，何必政事堂。\n先须置禅龛，次第营丹房。\n烟霞入几席，尘土麾门墙。\n学道纵未得，着书亦可藏。",
        "dynasty": "宋",
        "collection_info": null
    },
    {
        "uuid": "6e5a31c464f0180a20ee78e25875d72c",
        "title": "哭林晋之判官晋",
        "author": "刘克庄",
        "content": "去岁衝寒赴辟时，感君骑马远追随。\n一春不得梅花信，万里空题薤露诗。\n小简佩壶邀士友，大铛煮粥活流移。\n平生二事尤堪记，应有名公与撰碑。",
        "dynasty": "宋",
        "collection_info": null
    },
    {
        "uuid": "0207324fc169176733c260f76a3dd8e2",
        "title": "鹊",
        "author": "刘克庄",
        "content": "久不闻乌鹊，朝来噪不休。\n殊乡无喜事，应为买归舟。",
        "dynasty": "宋",
        "collection_info": null
    },
    {
        "uuid": "56a0275207a7cf8e9da0d24d95cb2c03",
        "title": "榕台二绝  其一",
        "author": "刘克庄",
        "content": "拔地高崖如铁色，拂天老树作寒声。\n他年记宿榕台夜，便是南归第一程。",
        "dynasty": "宋",
        "collection_info": null
    },
    {
        "uuid": "ebdbeb591d31bf6637ee5a97fb1cf06d",
        "title": "榕台二绝  其二",
        "author": "刘克庄",
        "content": "囊无金累贫如故，镜有丝生老柰何。\n一事尚堪夸北客，来时诗少去时多。",
        "dynasty": "宋",
        "collection_info": null
    },
    {
        "uuid": "74c70028deeb66c13ca874b69e89d8a5",
        "title": "严关新洞",
        "author": "刘克庄",
        "content": "羽客初寻见，因于此葺庐。\n未能平险峻，先拟架空虚。\n磴路樵相引，山名尉自书。\n看来临驿道，未必有仙居。",
        "dynasty": "宋",
        "collection_info": null
    },
    {
        "uuid": "5ebf3187489efb8e13b60ee30d286b4a",
        "title": "乳洞",
        "author": "刘克庄",
        "content": "千峰梦裏尚崔嵬，不记青鞋走几迴。\n天恐锦囊犹欠阙，又添乳洞入诗来。",
        "dynasty": "宋",
        "collection_info": null
    },
    {
        "uuid": "e719748a9caccae79cbea81ed280958a",
        "title": "发湘潭驿寄府公",
        "author": "刘克庄",
        "content": "走本山中人，感激趋燕台。\n谬辱弓旌招，愧乏谋议陪。\n先生如春风，盎然嘘陈荄。\n晓入开玉帐，夕话扃铃斋。\n下榻惊一府，撰杖穷千崖。\n岂曰君畜伋，实惟子视回。\n岁晚谋北辕，凄其难为怀。\n欲言先菀结，既决犹徘徊。\n是日戒行李，送者皆邹枚。\n兵厨遗珍饷，祖席罗宝钗。\n下令许卜夜，宁畏街鼓催。\n诘旦枉牙纛，山亭陈金罍。\n都人如堵墙，谓我何荣哉。\n未闻从事去，亲致元戎来。\n缱绻谈至夜，霜月照露苔。\n长跪抱马足，离绪焉能裁。\n丽谯落天杪，怅望空倚桅。\n昔人死知己，骨朽名不埋。\n公有管乐姿，愚非温石才。\n他时倘后凋，安敢忘栽培。",
        "dynasty": "宋",
        "collection_info": null
    },
    {
        "uuid": "7cf37bdfa95d83b52892db2666843158",
        "title": "铧觜",
        "author": "刘克庄",
        "content": "世传灵渠自秦始，南引灕江会湘水。\n楚山忧赭石畏鞭，凿崖通堑三百里。\n篙师安知有史禄，割牲沈币祀渎鬼。\n我舟阁浅怀若人，要是天下奇男子。\n只今渠废无人修，嗟乎秦吏未易訾。",
        "dynasty": "宋",
        "collection_info": null
    },
    {
        "uuid": "2b14a375ab0502410311d5b6c2d054fc",
        "title": "书堂山",
        "author": "刘克庄",
        "content": "子厚文章宗，仲涂岂后身。\n不肯作昆体，宁来牧湘滨。\n诛茅翠麓颠，日与书卷亲。\n刬去五季衰，挽回六籍醇。\n欧尹相继出，孤唱繇伊人。\n风流喟已远，尚喜栋宇新。\n千峯高丛丛，一江碧粼粼。\n禽鱼暨草树，纤悉几案陈。\n涧泉既可汲，山木亦可薪。\n熟读壁间藏，痛扫毫端尘。\n勖哉山中友，勿厌泉石贫。",
        "dynasty": "宋",
        "collection_info": null
    },
    {
        "uuid": "fd3b583479115452ef909ab92d2e39f3",
        "title": "湘中口占四首  其一",
        "author": "刘克庄",
        "content": "少年裘马事清狂，晚看梅花到瘴乡。\n一任海风吹面黑，免教人谤作何郎。",
        "dynasty": "宋",
        "collection_info": null
    },
    {
        "uuid": "27465b87d9abf55bae683b0befe9bc43",
        "title": "湘中口占四首  其二",
        "author": "刘克庄",
        "content": "船头吹火卢仝婢，马后肩书颖士奴。\n安得世间名画手，写予出岭泛湘图。",
        "dynasty": "宋",
        "collection_info": null
    },
    {
        "uuid": "e4bf8e7dbb0807b55d8a1cae9223bfd9",
        "title": "湘中口占四首  其三",
        "author": "刘克庄",
        "content": "江边金碧谩层层，户口稀疎塔庙增。\n楚俗不知黄面老，家家香火事湘僧。",
        "dynasty": "宋",
        "collection_info": null
    },
    {
        "uuid": "d2fa5033ffd13e4f9f43e812212a1635",
        "title": "湘中口占四首  其四",
        "author": "刘克庄",
        "content": "津吏沙边立指呼，放船出锁要州符。\n书生行李堪抽点，薏苡明珠一例无。",
        "dynasty": "宋",
        "collection_info": null
    },
    {
        "uuid": "5f7a8a72e073f73a200fc8aa6ead7ca5",
        "title": "见方云台题壁",
        "author": "刘克庄",
        "content": "寄书迢递梦参差，每见留题尉所思。\n不论驿亭僧寺裏，有山水处有君诗。",
        "dynasty": "宋",
        "collection_info": null
    },
    {
        "uuid": "3b78f2df96c15462ed8e89007c1d733a",
        "title": "土马村",
        "author": "刘克庄",
        "content": "村墟薪湿米如金，犹记来时腊雪深。\n曾有小诗题岁月，店荒无壁可追寻。",
        "dynasty": "宋",
        "collection_info": null
    },
    {
        "uuid": "42755cb0c8a2b240e8d8e10d12187466",
        "title": "祁阳道中",
        "author": "刘克庄",
        "content": "昨过知岑寂，重来况雪天。\n人居鸡栅裏，路在鸟巢边。\n草市开还闭，茅山断復连。\n潇江清似镜，悔不问归船。",
        "dynasty": "宋",
        "collection_info": null
    },
    {
        "uuid": "8b330e8c7ddd8a6ce1c7cfca7afd2f2e",
        "title": "愚溪二首  其一",
        "author": "刘克庄",
        "content": "草圣木奴安在哉，荒榛无处认池台。\n伤心惟有溪头月，曾识仪曹半面来。",
        "dynasty": "宋",
        "collection_info": null
    },
    {
        "uuid": "bfd45f89c0a48bbc9070605f25f25ca4",
        "title": "愚溪二首  其二",
        "author": "刘克庄",
        "content": "青云失脚谪零陵，十载溪边意未平。\n溪不预人家国事，可能一例受愚名。",
        "dynasty": "宋",
        "collection_info": null
    },
    {
        "uuid": "35f1d53e4f4abcfe8b7a569961860125",
        "title": "浯溪二首  其一",
        "author": "刘克庄",
        "content": "上置书堂下钓矶，漫郎陈迹尚依稀。\n无端一首黄诗在，长与江山起是非。",
        "dynasty": "宋",
        "collection_info": null
    },
    {
        "uuid": "17dcbf00403ad8789961ca560240a916",
        "title": "浯溪二首  其二",
        "author": "刘克庄",
        "content": "形容唐事片言中，元子文犹有古风。\n莫管看碑人指点，写碑人是太师公。",
        "dynasty": "宋",
        "collection_info": null
    },
    {
        "uuid": "2a7075ae3af7a02c41f7bfb535a9862f",
        "title": "石鼓",
        "author": "刘克庄",
        "content": "石鼓名天下，州庠画不如。\n古祠犹汉旧，石刻半唐余。\n翠巘供凭几，寒江照读书。\n恨余非楚产，来借一房居。",
        "dynasty": "宋",
        "collection_info": null
    },
    {
        "uuid": "14963606b62d768dc9b41c9d4a799b2f",
        "title": "湖南江西道中十首  其一",
        "author": "刘克庄",
        "content": "独醒公子去沉湘，未识人间有醉乡。\n酒与离骚难捏合，不如痛饮是单方。",
        "dynasty": "宋",
        "collection_info": null
    },
    {
        "uuid": "e626f9882850ebec2d4a7e5d4c98733d",
        "title": "湖南江西道中十首  其二",
        "author": "刘克庄",
        "content": "贾生废宅草芊芊，路出长沙一怅然。\n今日洛阳归不得，招魂合在楚江边。",
        "dynasty": "宋",
        "collection_info": null
    },
    {
        "uuid": "5ab8ed83cf2c97cebeb5689043daf18d",
        "title": "湖南江西道中十首  其三",
        "author": "刘克庄",
        "content": "少陵阻水诗难继，子厚游山记绝工。\n断璧残圭零落尽，新碑无数满湘中。",
        "dynasty": "宋",
        "collection_info": null
    },
    {
        "uuid": "6a2c63aa51cd09d69056aeffc76b4614",
        "title": "湖南江西道中十首  其四",
        "author": "刘克庄",
        "content": "去年冬至投僧寺，今岁阳生宿店家。\n独夜无人堪晤语，青灯相对结寒花。",
        "dynasty": "宋",
        "collection_info": null
    },
    {
        "uuid": "fdd926caafb211bd2da91fd57d902b73",
        "title": "湖南江西道中十首  其五",
        "author": "刘克庄",
        "content": "蛮府参军鬓髮苍，自调欵乃答渔郎。\n从今诗律应超脱，新吸潇湘入肺肠。",
        "dynasty": "宋",
        "collection_info": null
    },
    {
        "uuid": "2e79d0ee8dcafe096786629308ccdaeb",
        "title": "湖南江西道中十首  其六",
        "author": "刘克庄",
        "content": "丁男放犊草间嬉，少妇看蚕不画眉。\n岁暮家家禾绢熟，萍乡风物似豳诗。",
        "dynasty": "宋",
        "collection_info": null
    },
    {
        "uuid": "bcf672c5ddcb9a6a2bbc69402ebdf635",
        "title": "湖南江西道中十首  其七",
        "author": "刘克庄",
        "content": "每嘲介甫行新法，常恨欧公不读书。\n浩叹诸刘今已矣，路傍乔木日凋疎。",
        "dynasty": "宋",
        "collection_info": null
    },
    {
        "uuid": "bf127c9c328294e85c9ce755c5837649",
        "title": "湖南江西道中十首  其八",
        "author": "刘克庄",
        "content": "茫茫衰草与云平，斗气千年不復明。\n惟有多情篷上月，相随客子过丰城。",
        "dynasty": "宋",
        "collection_info": null
    },
    {
        "uuid": "dd248742311ef10723cad030d020af43",
        "title": "湖南江西道中十首  其九",
        "author": "刘克庄",
        "content": "派裏人人有集开，竞师山谷友诚斋。\n只饶白下骑馿叟，不敢勾牵入社来。",
        "dynasty": "宋",
        "collection_info": null
    },
    {
        "uuid": "996acfa43e185f6ce70aa47843560f97",
        "title": "湖南江西道中十首  其一○",
        "author": "刘克庄",
        "content": "上封已失岳僧期，客问丹霞谢不知。\n懒到登山临水处，始惊筋力减来时。",
        "dynasty": "宋",
        "collection_info": null
    },
    {
        "uuid": "1f2c21f8d09292986087488163cec81a",
        "title": "晓鸡",
        "author": "刘克庄",
        "content": "绛帻昂然韵节清，不因风雪废长鸣。\n初闻烟岫犹衔月，久听山城渐杀更。\n惊起征夫茅店梦，唤回老将玉关情。\n年来无復中宵舞，自笑功名一念轻。",
        "dynasty": "宋",
        "collection_info": null
    },
    {
        "uuid": "44ca7fa8cb1dcfba9e4076fef0840f4f",
        "title": "哭裘司直",
        "author": "刘克庄",
        "content": "筑室西山下，孤标未易亲。\n长闲如野鹤，偶出似祥麟。\n属者陪髦士，嗟呼瘗玉人。\n北风吹老泪，空滴暮江滨。",
        "dynasty": "宋",
        "collection_info": null
    },
    {
        "uuid": "b5ca583f5745cb79fa2557af9d1e189e",
        "title": "豫章二首  其一",
        "author": "刘克庄",
        "content": "湖光如镜了无尘，照见先生白髮新。\n岁晚骑馿行万里，始知孺子是高人。",
        "dynasty": "宋",
        "collection_info": null
    },
    {
        "uuid": "08f652ddc714f9fa143d5d793cb581a6",
        "title": "豫章二首  其二",
        "author": "刘克庄",
        "content": "交游回首散如烟，重过洪州隔世然。\n手种垂杨皆合抱，朱颜安得似当年。",
        "dynasty": "宋",
        "collection_info": null
    },
    {
        "uuid": "f069717ee02ea0990ababc178906a3a1",
        "title": "还杜子野诗卷",
        "author": "刘克庄",
        "content": "老眼昏花废课程，小窗久矣断书声。\n夜来忽得君诗卷，自起挑灯读到明。",
        "dynasty": "宋",
        "collection_info": null
    },
    {
        "uuid": "7f7b93a66cb4071a99e2a13a038965d0",
        "title": "访李公晦山居",
        "author": "刘克庄",
        "content": "乌洲在桥北，我仆云路迂。\n语仆尔何知，彼有高士庐。\n问樵得处所，林樾尤扶疎。\n修竹仅万箇，古梅非一株。\n小畦植蔬果，復有沼可渔。\n下马式篱藩，摄袂循庭除。\n不闻鸡犬声，茶烟起庖厨。\n伊人道义富，岂比山泽臞。\n萧然蓬蒿中，尚友泗与洙。\n古来连云第，翕赫众竞趋。\n渐台暨郿坞，变灭纔须臾。\n圣门不朽事，乃属陋巷儒。\n愿君长保此，是亦颜之徒。",
        "dynasty": "宋",
        "collection_info": null
    },
    {
        "uuid": "b0755cde3375ac96efdd9a091d8f2fa2",
        "title": "道傍梅花",
        "author": "刘克庄",
        "content": "风吹千片点征裘，犹记相逢在岭头。\n岁晚建州城外见，向人似欲诉离愁。",
        "dynasty": "宋",
        "collection_info": null
    },
    {
        "uuid": "e1d52136e097a38a79e7813734aa1b30",
        "title": "戏书客舍",
        "author": "刘克庄",
        "content": "已去光阴挽不迴，渐惊老态逼人来。\n决河犹有方堪塞，脱髮应无术可栽。\n圯戍宝藏惟檄草，南游稇载是诗材。\n客愁何物禁当得，聊向旗亭买一杯。",
        "dynasty": "宋",
        "collection_info": null
    },
    {
        "uuid": "e7b0e4ab1eb4586c39e040a5caae95cf",
        "title": "怀安道中",
        "author": "刘克庄",
        "content": "闽溪瘴岭客程赊，晓泊怀安喜近家。\n大屋书旗夸酒米，小舟鸣艣竞鱼虾。\n溪移驿已临高岸，潮退帆多聚浅沙。\n快着征衫鞭瘦马，要看二十里梅花。",
        "dynasty": "宋",
        "collection_info": null
    },
    {
        "uuid": "8f4b84f19a8e87caf8e3ed9c07367269",
        "title": "哭泽孺方先生二首  其一",
        "author": "刘克庄",
        "content": "弟子成名众，先生独命穷。\n广场双鬓秃，陋巷一瓢空。\n鷄馔为亲设，牛衣与妇同。\n嗟乎犹啬寿，神理竟难通。",
        "dynasty": "宋",
        "collection_info": null
    },
    {
        "uuid": "1f9a819619a8687f46ec02edc1670814",
        "title": "哭泽孺方先生二首  其二",
        "author": "刘克庄",
        "content": "方讶书来少，殊乡讣忽闻。\n素帏无祭主，破笥散遗文。\n已闭三间屋，谁封四尺坟。\n旧曾传业者，南北各离群。",
        "dynasty": "宋",
        "collection_info": null
    },
    {
        "uuid": "6230dcd92aada21e5990f1aa655b6e04",
        "title": "真隠寺",
        "author": "刘克庄",
        "content": "出郭斜阳已在山，夜深乘月到江干。\n奴敲小店牢扃户，僧借虚堂径挂单。\n骇浪急回因胆薄，逆风小住为心宽。\n投床一枕潇湘梦，无柰霜钟苦唤残。",
        "dynasty": "宋",
        "collection_info": null
    },
    {
        "uuid": "3fb38ab8e5844280936547136cb35328",
        "title": "道傍松一首",
        "author": "刘克庄",
        "content": "入闽多古松，夹道疎復密。\n未尝识兵火，既久蔽云日。\n蠢兹惰游民，深夜腰斧出。\n斸根取脂肪，窃负如鬼疾。\n譬诸人刖趾，僵仆立可必。\n供君一瞬光，夭彼千岁质。\n暴殄圣垂诫，樵采官着律。\n徼吏嗜鸡豚，熟视不诃诘。\n登高抚逵路，巨干日萧瑟。\n哀哉暑行人，暍死谁汝恤。",
        "dynasty": "宋",
        "collection_info": null
    },
    {
        "uuid": "abd0aeae19637ebb58a817e11ecbf12d",
        "title": "枕峰寺",
        "author": "刘克庄",
        "content": "夜深投寺解行装，一点寒灯照上方。\n老宿问余何处去，年年来此借禅床。",
        "dynasty": "宋",
        "collection_info": null
    },
    {
        "uuid": "016c1971e29518b8f0ff77e78ea577bc",
        "title": "乍归九首  其一",
        "author": "刘克庄",
        "content": "官满无南物，飘然匹马还。\n惟应诗卷裏，偷画桂州山。",
        "dynasty": "宋",
        "collection_info": null
    },
    {
        "uuid": "4cbe6e40b2c5513eb3c989145d3e13bc",
        "title": "乍归九首  其二",
        "author": "刘克庄",
        "content": "儿童娱膝下，母子话灯前。\n却忆江湖上，家书动隔年。",
        "dynasty": "宋",
        "collection_info": null
    },
    {
        "uuid": "afbedcc777ab158f45335fa8a61002b3",
        "title": "乍归九首  其三",
        "author": "刘克庄",
        "content": "北戍边城下，南游瘴海头。\n不知天地内，何处可逃愁。",
        "dynasty": "宋",
        "collection_info": null
    },
    {
        "uuid": "0b811c7b747e16145acbf384344bae6c",
        "title": "乍归九首  其四",
        "author": "刘克庄",
        "content": "绝爱墙阴橘，花开满院香。\n邻人欺不在，稍觉北枝伤。",
        "dynasty": "宋",
        "collection_info": null
    },
    {
        "uuid": "934ae6698f4a21f8a4b51636515d366b",
        "title": "乍归九首  其五",
        "author": "刘克庄",
        "content": "孚若如天马，轩昂不可羁。\n为贫疎饮客，因病出名姬。",
        "dynasty": "宋",
        "collection_info": null
    },
    {
        "uuid": "6a3a307b005cb0fdca2984ebce004060",
        "title": "乍归九首  其六",
        "author": "刘克庄",
        "content": "弛檐逢除夕，檀栾共拥鑪。\n把如为客看，还得似家无。",
        "dynasty": "宋",
        "collection_info": null
    },
    {
        "uuid": "95a6ca508b3824471e47b0fcc14bf69e",
        "title": "乍归九首  其七",
        "author": "刘克庄",
        "content": "架书多散乱，信手偶拈开。\n匹似前生读，茫然记不来。",
        "dynasty": "宋",
        "collection_info": null
    },
    {
        "uuid": "eb2f66ad2e5f59c7f07d92b841333104",
        "title": "乍归九首  其八",
        "author": "刘克庄",
        "content": "手种梅无恙，苍苔满树身。\n可怜开较早，不待远归人。",
        "dynasty": "宋",
        "collection_info": null
    },
    {
        "uuid": "02785f73b3e469004b4fa7766bf97b9f",
        "title": "乍归九首  其九",
        "author": "刘克庄",
        "content": "格力穷方进，功夫老始知。\n尽教人贬驳，唤作岭南诗。",
        "dynasty": "宋",
        "collection_info": null
    },
    {
        "uuid": "b648499ce797ab0b918a06d0914cdc96",
        "title": "题坡公赠郑介夫诗三首  其一",
        "author": "刘克庄",
        "content": "玉座见图叹，纍纍菜色民。\n如何崔白辈，只写蔡奴真。",
        "dynasty": "宋",
        "collection_info": null
    },
    {
        "uuid": "d038d8b14cabbfd87f6ec7376cde9414",
        "title": "题坡公赠郑介夫诗三首  其二",
        "author": "刘克庄",
        "content": "向来与相国，投分自钟山。\n不入翘材馆，甘为老抱关。",
        "dynasty": "宋",
        "collection_info": null
    },
    {
        "uuid": "ffe74bbefb161c04a6da5ae4dfe0648d",
        "title": "题坡公赠郑介夫诗三首  其三",
        "author": "刘克庄",
        "content": "下吏语尤硬，投荒身转轻。\n不然玉局老，肯唤作先生。",
        "dynasty": "宋",
        "collection_info": null
    },
    {
        "uuid": "d8e929c63fc6ed531fc1e02421f02f81",
        "title": "蔡忠惠家观墨蹟",
        "author": "刘克庄",
        "content": "维蔡郡之望，过者必式闾。\n严严端明厅，遗像犹肃如。\n颇闻手泽富，傥许窥珍储。\n主人命发笥，棐几同卷舒。\n比颜倍秀丽，视柳加敷腴。\n亳杭两记在，妙与蜡本殊。\n洛桥字尤佳，其大径尺余。\n班班名臣帖，煌煌昭陵书。\n坐令承学士，若覩庆历初。\n向来故家物，聚散何忽诸。\n祭器抱它适，玉轴弃路隅。\n端明梦奠时，譍门惟一孤。\n厥裔日以蕃，庙院蜂房居。\n寸纸惜如命，不博明月珠。\n乃知儒泽远，浮荣无根株。\n勖哉守视者，巾袭防蠹鱼。",
        "dynasty": "宋",
        "collection_info": null
    },
    {
        "uuid": "6f8077720c08274e015c9f3f65800e2d",
        "title": "昔方孚若主管云台予监衡岳每岁瑞庆节常聚广化寺拈香癸未此日独至寺中辄题一绝",
        "author": "刘克庄",
        "content": "同作祠官荷圣朝，年年相待放生桥。\n精庐此日来无伴，稽首炉熏自祝尧。",
        "dynasty": "宋",
        "collection_info": null
    },
    {
        "uuid": "319709cfcb94d355fc31c93af7d1c0c6",
        "title": "有感",
        "author": "刘克庄",
        "content": "策策秋声起树枝，遥怜塞下鴈来时。\n宁闻中夜荒鸡舞，肯拾他人竹马骑。\n短剑旧曾交侠客，小诗犹足将偏师。\n无情却是青铜镜，刚照书生两鬓丝。",
        "dynasty": "宋",
        "collection_info": null
    },
    {
        "uuid": "fe7e2dd7b04d2982b53454e6aa186b07",
        "title": "挽水心先生二首  其一",
        "author": "刘克庄",
        "content": "一梦孝皇初，悽然四纪余。\n国人莫知我，天下孰宗予。\n散地虽无柄，名山尽有书。\n乌虖传万世，犹足矫玄虚。",
        "dynasty": "宋",
        "collection_info": null
    },
    {
        "uuid": "b74ed245b4e7673f96f2f635bbff717f",
        "title": "挽水心先生二首  其二",
        "author": "刘克庄",
        "content": "所学如山海，吁嗟不一施。\n未闻访箕子，但见诔宣尼。\n空郡来陪哭，无人敢撰碑。\n纷纷门弟子，若箇解称师。",
        "dynasty": "宋",
        "collection_info": null
    },
    {
        "uuid": "4f0d48d30881572618b7020b66241529",
        "title": "林容州别墅",
        "author": "刘克庄",
        "content": "出郭五里强，治地十亩宽。\n奇峰面朝挹，高阜背屈蟠。\n忽献若神授，久閟由天悭。\n兹焉卜寿宫，朱垩浮林端。\n使君世虑澹，出岭颜如丹。\n静思三窟危，孰如一丘安。\n莳松既森秀，引泉亦甘寒。\n愿言奉巾屦，暇日来盘桓。",
        "dynasty": "宋",
        "collection_info": null
    },
    {
        "uuid": "77999d878fdd4e9cab87c9bb7dc827e7",
        "title": "哭林山人",
        "author": "刘克庄",
        "content": "僵卧茅檐下，怡然八十春。\n竟无衾覆首，惟有钟随身。\n赙吊稀来客，封崇託外亲。\n自言坟出贵，后必产奇人。",
        "dynasty": "宋",
        "collection_info": null
    },
    {
        "uuid": "c33312df2486df2ed397a40024f337b7",
        "title": "挽方孚若寺丞二首  其一",
        "author": "刘克庄",
        "content": "使君神隽似龙麟，行地飞空不可驯。\n诗裏得朋卿与我，酒边争霸世无人。\n宝钗去尽中年病，珠履来疎晚节贫。\n昔共诛茅听瀑处，溪云谷月亦悲辛。",
        "dynasty": "宋",
        "collection_info": null
    },
    {
        "uuid": "a0053b15f0c564823bcc95a602b8cbb9",
        "title": "挽方孚若寺丞二首  其二",
        "author": "刘克庄",
        "content": "斯人讵意掩斯丘，六合茫茫不可求。\n射虎山中如昨日，骑鲸海上忽千秋。\n帝方欲老长沙傅，虏尚能言博望侯。\n回首濑溪溪畔路，跛馿无復从公游。",
        "dynasty": "宋",
        "collection_info": null
    },
    {
        "uuid": "bfe8e27d9e52e6ae3c8bff93467ba87f",
        "title": "挽方武成二首  其一",
        "author": "刘克庄",
        "content": "颇有翁标致，唐衣折角巾。\n虽疑头小锐，极爱腹精神。\n阔矣云霄志，悲哉露电身。\n世间无妙质，一恸惜斯人。",
        "dynasty": "宋",
        "collection_info": null
    },
    {
        "uuid": "9f92eefdf227a172cafd62708cda78d5",
        "title": "挽方武成二首  其二",
        "author": "刘克庄",
        "content": "丱角诗名出，流传海内夸。\n师称起予者，翁问倩人邪。\n惜未参诸老，犹堪擅一家。\n从今崖瀑上，谁共访梅花。",
        "dynasty": "宋",
        "collection_info": null
    },
    {
        "uuid": "e6cf2a40760ddc46f12e42f4c50659e7",
        "title": "福州道山亭",
        "author": "刘克庄",
        "content": "绝顶烟开霁色新，万家台观密如鳞。\n城中楚楚银袍子，来读曾碑有几人。",
        "dynasty": "宋",
        "collection_info": null
    },
    {
        "uuid": "f4558d7b58fae7188ea109ac0d6c8033",
        "title": "建州",
        "author": "刘克庄",
        "content": "风紧云高雪尚悭，建州城北倚阑干。\n林梢淡日红如綫，应为梅花暖晚寒。",
        "dynasty": "宋",
        "collection_info": null
    },
    {
        "uuid": "cbca8c8e3fb37bc003f1dcff19c10a16",
        "title": "起来",
        "author": "刘克庄",
        "content": "起来呵手检衣篝，烛影蛩声伴小楼。\n頼有梦中堪细说，锦笺写不尽离愁。",
        "dynasty": "宋",
        "collection_info": null
    },
    {
        "uuid": "8412c09052a8d6551fe77e5ef30ce78d",
        "title": "入浙",
        "author": "刘克庄",
        "content": "浦城南畔只轻阴，入浙方惊雪许深。\n梅皜枫丹三百里，笑人短幅写寒林。",
        "dynasty": "宋",
        "collection_info": null
    },
    {
        "uuid": "dd434b974b6ae6671ee2a3a1087e2ed0",
        "title": "寄人",
        "author": "刘克庄",
        "content": "老携诗卷入京华，觅店先须近酒家。\n白髮但能妨进取，未妨痛饮插梅花。",
        "dynasty": "宋",
        "collection_info": null
    },
    {
        "uuid": "baf8b5bf088fd7d2c17d4e3b317a0a5d",
        "title": "寿昌",
        "author": "刘克庄",
        "content": "山路泥深雪未干，病身初怕浙西寒。\n新年台历无人寄，且就村翁壁上看。",
        "dynasty": "宋",
        "collection_info": null
    },
    {
        "uuid": "243a6874150f89a555272f1f00775f3d",
        "title": "桐庐",
        "author": "刘克庄",
        "content": "桐庐道上雪花飞，一客骑馿觅雪诗。\n亦有扁舟蓑笠兴，江行却怕子陵知。",
        "dynasty": "宋",
        "collection_info": null
    },
    {
        "uuid": "710027cee469e43a61e01dfc1b8c639f",
        "title": "富阳",
        "author": "刘克庄",
        "content": "便着羊裘也不难，山林未有一枝安。\n富春耕种桐江钓，却羡先生别墅宽。",
        "dynasty": "宋",
        "collection_info": null
    },
    {
        "uuid": "42980860180c1a92f5dd217f2742b069",
        "title": "记梦",
        "author": "刘克庄",
        "content": "父兄诲我髧髦初，老不成名鬓髮疎。\n纸帐铁檠风雪夜，梦中犹诵小时书。",
        "dynasty": "宋",
        "collection_info": null
    },
    {
        "uuid": "6c408100d59cdae9ed14cf0c3a253077",
        "title": "出都",
        "author": "刘克庄",
        "content": "客子来时腊雪飞，出城忽已试单衣。\n湖边移店非无意，要共林逋话别归。",
        "dynasty": "宋",
        "collection_info": null
    },
    {
        "uuid": "a888132fa31e1f561e699311969b59d4",
        "title": "题砚",
        "author": "刘克庄",
        "content": "吾砚平生极自珍，涂云抹月发清新。\n临归携就西湖洗，不受东华一点尘。",
        "dynasty": "宋",
        "collection_info": null
    },
    {
        "uuid": "738407679368525ced3e7981063a989b",
        "title": "杜丞",
        "author": "刘克庄",
        "content": "忆冒重围入，孤城頼不亡。\n战功何日赏，檄草至今藏。\n旧事归诗卷，新寒入箭创。\n江边逢杜杲，鬓髮各苍苍。",
        "dynasty": "宋",
        "collection_info": null
    },
    {
        "uuid": "9851d7e093f44a6c1b707cf09db000bd",
        "title": "久客",
        "author": "刘克庄",
        "content": "久客长安市，人情薄似云。\n宁为绝交论，不着送穷文。\n白髮长千丈，黄金尽百斤。\n故山春事动，深恐废耕耘。",
        "dynasty": "宋",
        "collection_info": null
    },
    {
        "uuid": "440e351ce6e33040f6e388e4c2acd25f",
        "title": "赠陈起",
        "author": "刘克庄",
        "content": "陈侯生长纷华地，却以芸香自沐熏。\n炼句岂非林处士，鬻书莫是穆参军。\n雨檐兀坐忘春去，雪案清谈至夜分。\n何日我闲君闭肆，扁舟同泛北山云。",
        "dynasty": "宋",
        "collection_info": null
    },
    {
        "uuid": "b42c4d7796103ce54f51341a5d9c6ef7",
        "title": "赠翁卷",
        "author": "刘克庄",
        "content": "非止擅唐风，尤于选体工。\n有时千载事，祇在一联中。\n世自轻前辈，天犹活此翁。\n江湖不相见，纔见又西东。",
        "dynasty": "宋",
        "collection_info": null
    },
    {
        "uuid": "63fbf98bf0060c9945d3f9ac8a868e89",
        "title": "路傍桃树",
        "author": "刘克庄",
        "content": "为爱桥边半树斜，解衣贳酒隔桥家。\n唐人苦死无标致，只识玄都观裏花。",
        "dynasty": "宋",
        "collection_info": null
    },
    {
        "uuid": "a9e5a387663a8a289c2de8a2cc740130",
        "title": "题壁",
        "author": "刘克庄",
        "content": "儿时挟弹长安市，不信人间果有愁。\n行遍江南江北路，始知愁会白人头。",
        "dynasty": "宋",
        "collection_info": null
    },
    {
        "uuid": "1bd5bdb5f89b808b4c02d430b248ee7f",
        "title": "马上口占",
        "author": "刘克庄",
        "content": "陌上秋韆索渐收，金鞭懒逐少年游。\n晚风细落梨花点，飞上春衫总是愁。",
        "dynasty": "宋",
        "collection_info": null
    },
    {
        "uuid": "c7dc18fa5dad626b7a24a05e51210c68",
        "title": "挽李尚书二首  其一",
        "author": "刘克庄",
        "content": "韩范止如此，公乎事又艰。\n不陪冶城庙，合殉定军山。\n玺出千官贺，弓藏一老闲。\n琱戈提十万，犹记凯歌还。",
        "dynasty": "宋",
        "collection_info": null
    },
    {
        "uuid": "e5ceea9c4a0f8842982d0de58e5c694b",
        "title": "挽李尚书二首  其二",
        "author": "刘克庄",
        "content": "幕下多材隽，于今尽策勋。\n可怜狂处士，曾揖大将军。\n久戍儿郎老，新招部曲分。\n此生甘寂寞，有泪湿高坟。",
        "dynasty": "宋",
        "collection_info": null
    },
    {
        "uuid": "9b541b3098af40d58810792845d509ae",
        "title": "桥西",
        "author": "刘克庄",
        "content": "昔饮桥西岁月多，梨花深处待郎过。\n垂鞭欲访湔裙约，奈此萧萧鬓雪何。",
        "dynasty": "宋",
        "collection_info": null
    },
    {
        "uuid": "ab585b31b262d6d748dd28a2393ffa68",
        "title": "黄田人家别墅缭山种海棠为赋二绝  其一",
        "author": "刘克庄",
        "content": "万红扶路笑相迎，彷佛前身石曼卿。\n若向花中论富贵，芙蓉城劣海棠城。",
        "dynasty": "宋",
        "collection_info": null
    },
    {
        "uuid": "73ea45617933a692070bcfbd5fd2c768",
        "title": "黄田人家别墅缭山种海棠为赋二绝  其二",
        "author": "刘克庄",
        "content": "海棠妙处有谁知，全在臙脂乍染时。\n试问玉环堪比否，玉环犹自觉离披。",
        "dynasty": "宋",
        "collection_info": null
    },
    {
        "uuid": "66314c867033638a251237038c6c51b0",
        "title": "郭熙山水障子",
        "author": "刘克庄",
        "content": "高为峯岚下涛江，极目森秀涵苍凉。\n始知着色未造极，壹似丑女施铅黄。\n惊泉骇石聚幽怪，巨楠穹柏蟠老苍。\n鹿门寺，华子冈，是耶非耶远莫详。\n疑闻钟声起晻霭，似有帆影来微茫。\n陌穷渡绝雪满坂，馿鞍钓笠分毫芒。\n炎曦亭午试展玩，坐觉烟雨生缣缃。\n古来绝艺必名士，俗史辟易安敢当。\n大年脂粉米老狂，先朝仅数燕侍郎。\n吾闻汾阳子，贵购父画一笔不许它人藏。\n矮屏短轴已可宝，况此四幅垂华堂。\n呜呼主人谨护守，神雷鬼电或取将。",
        "dynasty": "宋",
        "collection_info": null
    },
    {
        "uuid": "f3b0480eb087d74a046c15f58ddd49c7",
        "title": "挽林夫人",
        "author": "刘克庄",
        "content": "奉使年三十，声名满四夷。\n奇哉何物媪，生此丈夫儿。\n墓竟同孙窆，家犹有妇持。\n向来称寿地，忍听鼓箫悲。",
        "dynasty": "宋",
        "collection_info": null
    },
    {
        "uuid": "97f9032e919d3c71b21b90ec3e65a031",
        "title": "挽叶夫人",
        "author": "刘克庄",
        "content": "年与藁砧齐，来嫔自始笄。\n典刑丞相子，礼法大夫妻。\n怪鵩惊频集，离鸾忍隻栖。\n伤心衾含等，犹是嫁时赍。",
        "dynasty": "宋",
        "collection_info": null
    },
    {
        "uuid": "0e25f192166e4a18ccb83bc8e877d05f",
        "title": "题洪使君诗卷",
        "author": "刘克庄",
        "content": "刻于芹泮士争披，传到茅庐我窃窥。\n突过韦郎森戟句，高如柳恽采苹诗。\n日惟坐啸熏沉水，间亦摇毫品荔支。\n况有太丘为小序，遥知流布满京师。",
        "dynasty": "宋",
        "collection_info": null
    },
    {
        "uuid": "a2d50d4b8d62f9bd4d29c19d5410cacf",
        "title": "关仝骤雨图",
        "author": "刘克庄",
        "content": "四山昏昏如泼墨，行人对面不相觌。\n凄乎太阴布肃杀，闇然混沌未开闢。\n千丈拏空蛰龙起，一声破柱春雷疾。\n我疑人间瓠子决，或是天上银河溢。\n异哉烟霏变态中，山川墟市明历历。\n茅寮竹寺互掩映，疎舂残磬渺愁寂。\n叟提鱼出寒裂面，童叱牛归泥没膝。\n羊肠峻坂去天尺，馿饥仆瘦行安适。\n林僧卸笠窘迴步，海商抛矴忧形色。\n纵览鲲鹏信奇伟，戏看凫鴈亦萧瑟。\n乃知画妙与天通，模写万殊由寸笔。\n大而海岳既尽包，细如针粟皆可识。\n向来关生何似人，想见丘壑横胸臆。\n呜呼使移此手为文章，岂不擅场称巨擘。",
        "dynasty": "宋",
        "collection_info": null
    },
    {
        "uuid": "572dec3c003043b1038d249290072c10",
        "title": "哭左次魏二首  其一",
        "author": "刘克庄",
        "content": "少日一编书，中年丈二殳。\n乃知杜预智，谁谓狄山愚。\n小试飞箝策，方为进筑图。\n到头麟阁上，终不着臞儒。",
        "dynasty": "宋",
        "collection_info": null
    },
    {
        "uuid": "8c50ef9a33fe944a19da81e170b6ca16",
        "title": "哭左次魏二首  其二",
        "author": "刘克庄",
        "content": "甫痛何郎夭，丘明亦復然。\n因思题墓上，不若斗樽前。\n剑马为谁得，琴书有女传。\n惟应千载下，配食雪堂僊。",
        "dynasty": "宋",
        "collection_info": null
    },
    {
        "uuid": "6ba1b4729ba2bc7b9286922c3f001063",
        "title": "寄永嘉王侍郎",
        "author": "刘克庄",
        "content": "珍重西清老，书来访薜萝。\n为邦应好在，作佛竟如何。\n花押常衙少，柑香静坐多。\n闻公鬚尚黑，未害小婆娑。",
        "dynasty": "宋",
        "collection_info": null
    },
    {
        "uuid": "c6d5879ac98540e37900f437590fd11e",
        "title": "秋热忆旧游二首  其一",
        "author": "刘克庄",
        "content": "忆昔浮江更涉淮，早秋天气最佳哉。\n塞垣榆落蝉初少，泽国芦疎鴈已来。\n风露入怀诗笔健，关山满目笛声哀。\n南州九月犹絺绤，纵有清樽底处开。",
        "dynasty": "宋",
        "collection_info": null
    },
    {
        "uuid": "a50b4c20865e15acbbdd04e74ee51785",
        "title": "秋热忆旧游二首  其二",
        "author": "刘克庄",
        "content": "塞上秋光冷似冰，当年豪举气凭陵。\n打毬不用炎方马，按猎初调异国鹰。\n山寨凄凉闻戍鼓，水村摇落见渔灯。\n而今病暍茅檐底，追记犹堪洗鬰蒸。",
        "dynasty": "宋",
        "collection_info": null
    },
    {
        "uuid": "917ff1fc706f909d5f818941bfff9320",
        "title": "哭李景温架阁",
        "author": "刘克庄",
        "content": "挟策说荆州，那知亦闇投。\n漫招温处士，几杀杜参谋。\n出幕有清议，还乡空白头。\n人间容不得，下与阿翁游。",
        "dynasty": "宋",
        "collection_info": null
    },
    {
        "uuid": "435a538159e558c8a611e538af6a66a1",
        "title": "送郑端州",
        "author": "刘克庄",
        "content": "想入漳潮境，牙旗夹路红。\n帝方忧瘴俗，君可惠清风。\n海有沉珠户，岩无斲砚工。\n它年循吏传，要杂古人中。",
        "dynasty": "宋",
        "collection_info": null
    },
    {
        "uuid": "6d3760983e6dd0234801c041ea29dfb4",
        "title": "送方子约赴衢教",
        "author": "刘克庄",
        "content": "博士非如吏，巍然道自居。\n诸生趋避席，太守揖升车。\n朱笔浓批卷，青灯细勘书。\n汉廷重文藻，行矣召严徐。",
        "dynasty": "宋",
        "collection_info": null
    },
    {
        "uuid": "ad93c8a95cbcb9934d58070bdbb683da",
        "title": "李园有怀孚若",
        "author": "刘克庄",
        "content": "曾与山公醉不归，李园水竹尚依稀。\n钿车疾取春鶑唱，铁笛潜惊宿鸟飞。\n昔把蟹螯同酒琖，今持马策叩城扉。\n溪头一片无情月，偏照愁人泪满衣。",
        "dynasty": "宋",
        "collection_info": null
    },
    {
        "uuid": "7012446d039ecc1215c11b849f26d5ba",
        "title": "送方阜高赴衡州法掾",
        "author": "刘克庄",
        "content": "仕不论高下，丝毫要及民。\n君其守三尺，古有活千人。\n岳树侵云杪，江蓠满水滨。\n楚芳饥可荐，切莫叹清贫。",
        "dynasty": "宋",
        "collection_info": null
    },
    {
        "uuid": "b95e2a6aac2bf2767e9cae90710a3c91",
        "title": "答敖茂才",
        "author": "刘克庄",
        "content": "太傅品胡儿，樊川誉阿宜。\n既为诸父赏，焉用外人知。\n晓月家山梦，秋风客舍诗。\n桐城逢汝伯，一为说相思。",
        "dynasty": "宋",
        "collection_info": null
    },
    {
        "uuid": "f89424a86925c9431e49e593b48de9c9",
        "title": "失猫",
        "author": "刘克庄",
        "content": "饲养年深性已驯，攀墙上树可曾嗔。\n击鲜偶羡邻翁富，食淡因嫌旧主贫。\n蛙跳阶庭殊得意，鼠行几案若无人。\n篱间薄荷堪谋醉，何必区区慕细鳞。",
        "dynasty": "宋",
        "collection_info": null
    },
    {
        "uuid": "e2ba96a18997a7c57c5d88759e26f956",
        "title": "送张应斗还番昜",
        "author": "刘克庄",
        "content": "蕉荔漫山雾雨繁，虬鬚客子悔南辕。\n久留闽囝谁堪语，却忆番君可与言。\n豪杰虽穷留气在，圣贤不死有书存。\n归时洗换征衣了，拣箇深山紧闭门。",
        "dynasty": "宋",
        "collection_info": null
    },
    {
        "uuid": "f5dd6e042087249760009a42a566d673",
        "title": "为圃二首  其一",
        "author": "刘克庄",
        "content": "屋边废地稍平治，装点风光要自怡。\n爱敬古梅如宿士，护持新笋似婴儿。\n花窠易买姑添价，亭子难营且筑基。\n老矣四科无入处，旋鉏小圃学樊迟。",
        "dynasty": "宋",
        "collection_info": null
    },
    {
        "uuid": "c2f39a7429b2b450be1121eb591b9529",
        "title": "为圃二首  其二",
        "author": "刘克庄",
        "content": "衰病归来占把茅，譬如僧葺退居寮。\n因存橘树斜通径，怕碍荷花小着桥。\n古有功名兴钓筑，今无物色到渔樵。\n可怜岁晚闲双手，种罢芜菁撷菊苗。",
        "dynasty": "宋",
        "collection_info": null
    },
    {
        "uuid": "4ed3b77fee0f92a72cc25f6f7710b165",
        "title": "送黄舒文赴钦教",
        "author": "刘克庄",
        "content": "博士文中虎，垂髫已定交。\n雅宜对红药，胡乃涉黄茅。\n薄有先生饭，全无弟子嘲。\n犹胜迂阔者，荷锸垦荒郊。",
        "dynasty": "宋",
        "collection_info": null
    },
    {
        "uuid": "186526421be9322d1ae92326e667f39a",
        "title": "挽袁侍郎二首  其一",
        "author": "刘克庄",
        "content": "华髮始遭逢，其如道不同。\n可曾留孟叟，俄已罢申公。\n谏草多传出，经疑尽解通。\n岂无南董氏，奋笔纪孤忠。",
        "dynasty": "宋",
        "collection_info": null
    },
    {
        "uuid": "b122b7519163cde86b431d820588468a",
        "title": "挽袁侍郎二首  其二",
        "author": "刘克庄",
        "content": "遗诰兼新讣，同时至荜门。\n龙髯先帝远，鲐背几公存。\n方恨三旌晚，俄惊一鑑昏。\n潸然关世道，不是哭私恩。",
        "dynasty": "宋",
        "collection_info": null
    },
    {
        "uuid": "005889454aaaf4c28dd47d00cf748fcd",
        "title": "敖器之宅子落成",
        "author": "刘克庄",
        "content": "臞翁卜筑向东皋，小憩江湖半世劳。\n遶屋树阴供杖屦，登楼山色发诗骚。\n客来贺厦杯行阔，市写抛梁纸价高。\n白虎渐台何处在，不如茅舍尚坚牢。",
        "dynasty": "宋",
        "collection_info": null
    },
    {
        "uuid": "1fe56a7c83f7e2e30b11180bbb0ab9dc",
        "title": "答陈珍",
        "author": "刘克庄",
        "content": "寂寂少游从，斯人未易逢。\n清贫今仲子，疎隽小元龙。\n君谨提诗笔，吾当避箭锋。\n勉旃鸣盛世，切勿效寒蛩。",
        "dynasty": "宋",
        "collection_info": null
    },
    {
        "uuid": "8aa3ddf305be8d87d77417ee95312a2c",
        "title": "挽表叔赵君任安抚二首  其一",
        "author": "刘克庄",
        "content": "丞相规恢策，家庭已习闻。\n宁论乘一障，真可帅中军。\n玉麈无能对，金钱有即分。\n心知伏波病，多半为忠勤。",
        "dynasty": "宋",
        "collection_info": null
    },
    {
        "uuid": "e37bea0500fbfaef17ec2c86f2c2edb7",
        "title": "挽表叔赵君任安抚二首  其二",
        "author": "刘克庄",
        "content": "叔在兵间日，书常笑我孱。\n初云机会易，晚叹事功难。\n寂寞郎官省，荒凉上将坛。\n遥怜会稽窆，新种短松寒。",
        "dynasty": "宋",
        "collection_info": null
    },
    {
        "uuid": "92e6abe7f06ae28311dc3c3ff66a134c",
        "title": "池上榴花一本盛开",
        "author": "刘克庄",
        "content": "炎州气序异，十月榴始华。\n是谁初植此，石罅抽根斜。\n绿阴蔽朝曦，朱艷夺暮霞。\n始犹一二枝，俄已千百葩。\n染人不能就，画史无以加。\n洛阳擅牡丹，久矣埋胡沙。\n蜀州夸海棠，邈然隔夔巴。\n安知篱壁间，亦有尤物耶。\n坐令农圃室，化为金张家。\n诗人好模拟，冻蕊并寒槎。\n斯篇傥令见，无乃讥吾奢。",
        "dynasty": "宋",
        "collection_info": null
    },
    {
        "uuid": "49a9d97bde420c3cb3cf61d7c0ed1c3e",
        "title": "苏李泣别图",
        "author": "刘克庄",
        "content": "风云惨悽，草树枯死。\n笳鸣马嘶，弦惊鹘起。\n熟看境色非人间，祁连山下想如此。\n手持尊酒别故人，此生再面真无因。\n胡儿汉儿俱动色，路傍观者为悲辛。\n归来暗洒茂陵泪，子孟少叔方用事。\n白头属国冷如冰，空使穹庐叹忠义。\n茫茫事往頼画存，每愁岁久缣素昏。\n即今画亦落人手，古意凄凉谁復论。",
        "dynasty": "宋",
        "collection_info": null
    },
    {
        "uuid": "6ac0cd5ccd770fe50eb1bca0b90aa9dd",
        "title": "芙蓉二绝  其一",
        "author": "刘克庄",
        "content": "湖上秋风起棹歌，万株映柳更依荷。\n老来不作繁华梦，一树池边已觉多。",
        "dynasty": "宋",
        "collection_info": null
    },
    {
        "uuid": "11cf7933d77a9ba0fb271ee97dd3e322",
        "title": "芙蓉二绝  其二",
        "author": "刘克庄",
        "content": "池上秋开一两丛，未妨冷淡伴诗翁。\n而今纵有看花意，不爱深红爱浅红。",
        "dynasty": "宋",
        "collection_info": null
    },
    {
        "uuid": "7ffd0c20678d4b9e7487a86fd8c2de39",
        "title": "邹莆田见传葬书",
        "author": "刘克庄",
        "content": "令君葬说其传远，一字真堪直一缣。\n惜似辨材藏禊帖，爱如房相笔楞严。\n略疏脱误烦重校，尽扣精微恐不廉。\n欲卜寝丘何处是，凭高试为指东崦。",
        "dynasty": "宋",
        "collection_info": null
    },
    {
        "uuid": "0f6e449b2f91b7c56b31e19c813cbf21",
        "title": "挽郑参议",
        "author": "刘克庄",
        "content": "同牓飞腾尽，君初拜小侯。\n地寒推易去，天远借难留。\n新壠家山畔，生祠岭海头。\n历官如杜老，白首止参谋。",
        "dynasty": "宋",
        "collection_info": null
    },
    {
        "uuid": "79c216662c915c87e0c074e5ce18ac59",
        "title": "同郑君瑞出濑溪即事十首  其一",
        "author": "刘克庄",
        "content": "汗血名驹白玉鞭，本初父子喜华鲜。\n只今无復狂游侣，自卸馿鞍古店前。",
        "dynasty": "宋",
        "collection_info": null
    },
    {
        "uuid": "2f28844e61ffaa8c83eed02fee62f267",
        "title": "同郑君瑞出濑溪即事十首  其二",
        "author": "刘克庄",
        "content": "妓有香分客有鱼，主君头白总因渠。\n枯杨此日悲风起，寂寞无人哭墓庐。",
        "dynasty": "宋",
        "collection_info": null
    },
    {
        "uuid": "ef12b48506f1555da7e4b29fc302f31f",
        "title": "同郑君瑞出濑溪即事十首  其三",
        "author": "刘克庄",
        "content": "元凯平生以智推，今看往事一何痴。\n山头螭首犹芜没，那有人观水底碑。",
        "dynasty": "宋",
        "collection_info": null
    },
    {
        "uuid": "8e2a4e0b075bbfff79259e05aaf6b910",
        "title": "同郑君瑞出濑溪即事十首  其四",
        "author": "刘克庄",
        "content": "昔结精庐在半崖，苔扉无主阖还开。\n近闻有虎为看守，应是防闲俗子来。",
        "dynasty": "宋",
        "collection_info": null
    },
    {
        "uuid": "171e5ac7ad4fda3caa4c4d1e3e6944eb",
        "title": "同郑君瑞出濑溪即事十首  其五",
        "author": "刘克庄",
        "content": "豪士宁沦鬼趣中，曼卿昔去管芙蓉。\n君今定作梅花主，来往山间傥一逢。",
        "dynasty": "宋",
        "collection_info": null
    },
    {
        "uuid": "6e95e9533839ee69f9341ce2953df51b",
        "title": "同郑君瑞出濑溪即事十首  其六",
        "author": "刘克庄",
        "content": "虆梩而掩古无讥，何必封崇揭祸机。\n到得珠襦金椀出，始知臝葬不为非。",
        "dynasty": "宋",
        "collection_info": null
    },
    {
        "uuid": "a6e77bd6f1f7ff10054f05b3ccb4da3f",
        "title": "同郑君瑞出濑溪即事十首  其七",
        "author": "刘克庄",
        "content": "古于生死验交情，何况台欹沼渐平。\n不是刘君同郑老，苔深草合断人行。",
        "dynasty": "宋",
        "collection_info": null
    },
    {
        "uuid": "fdcc2dbe3e6f7ff9a66a25ca5bf1997a",
        "title": "同郑君瑞出濑溪即事十首  其八",
        "author": "刘克庄",
        "content": "铁马防秋记昔曾，晚涂消缩似寒蝇。\n同时校尉俱封拜，谁伴将军猎霸陵。",
        "dynasty": "宋",
        "collection_info": null
    },
    {
        "uuid": "5973696eee4bf89532d8117f642d76ff",
        "title": "同郑君瑞出濑溪即事十首  其九",
        "author": "刘克庄",
        "content": "北耗而今杳不知，路傍羽檄走无时。\n自怜满镜星星髮，羞见官中募士旗。",
        "dynasty": "宋",
        "collection_info": null
    },
    {
        "uuid": "11f6a04246c495c4de7d4bc8225c73df",
        "title": "同郑君瑞出濑溪即事十首  其一○",
        "author": "刘克庄",
        "content": "老奴昔逐我西东，捷似猿猱跳绝峯。\n今日道旁扶一拐，汝公安得不龙钟。",
        "dynasty": "宋",
        "collection_info": null
    },
    {
        "uuid": "5dd3ae52e95f6a9046117273dcafcace",
        "title": "敖茂才论诗",
        "author": "刘克庄",
        "content": "诗道不胜玄，难于问性天。\n莫求邻媪诵，姑付后儒笺。\n至质翻如俚，尤癯始似僊。\n吾非肝肺异，先得子同然。",
        "dynasty": "宋",
        "collection_info": null
    },
    {
        "uuid": "f22077c72b29c790d628c06eae6b9790",
        "title": "锁谏图",
        "author": "刘克庄",
        "content": "谠言直触大单于，頼有阏氏上谏书。\n若把汉唐宫苑比，玉环飞燕总输渠。",
        "dynasty": "宋",
        "collection_info": null
    },
    {
        "uuid": "96d75a059c223902d0c81726f3eafc98",
        "title": "哭刘连江",
        "author": "刘克庄",
        "content": "晚唐才调晋风期，一片胸襟颇涉奇。\n每过邻家因贳酒，偶添别墅为赢碁。\n议郎秩浅无超拜，令尹官清有去思。\n种得花成身不见，江边父老至今悲。",
        "dynasty": "宋",
        "collection_info": null
    },
    {
        "uuid": "a51321504db63622c9b9aa7a74f0b076",
        "title": "明皇按乐图",
        "author": "刘克庄",
        "content": "鶑啼花开春昼迟，掖庭无事方遨嬉。\n广平策免曲江去，十郎谈笑居台司。\n屏间无逸不復覩，教鸡能斗马能舞。\n戏呼宁哥吹玉笛，催唤花奴打羯鼓。\n南衙群臣朝见疎，老伶巨珰前后趋。\n阿瞒半醉倚玉座，袖有曲谱无谏书。\n金盆皇孙真龙种，浴罢六宫竞围拥。\n惜哉傍有锦綳儿，蹴破咸秦跳河陇。\n古来治乱本无常，东封未了西幸忙。\n辇边贵人亦何罪，祸胎似在偃月堂。\n今人不识前朝事，但见断缣粧束异。\n岂知当日乱离人，说着开元总垂泪。",
        "dynasty": "宋",
        "collection_info": null
    },
    {
        "uuid": "e6e0d65c104810cd7b248f6548bcc239",
        "title": "哭李公晦二首  其一",
        "author": "刘克庄",
        "content": "不会苍天意，令君死五溪。\n少曾游洛下，晚乃相胶西。\n白首尊师说，丹心对御题。\n悲乎成底事，路远客魂迷。",
        "dynasty": "宋",
        "collection_info": null
    },
    {
        "uuid": "f4a992aa3e46a26716ddbd391a1c24a0",
        "title": "哭李公晦二首  其二",
        "author": "刘克庄",
        "content": "洲边三亩宅，有竹有梅花。\n岂不堪名世，何如勿起家。\n身纔着朱绶，州谩出丹砂。\n渺渺重湖外，悲风咽暮笳。",
        "dynasty": "宋",
        "collection_info": null
    },
    {
        "uuid": "ac888b42fb61165abcd01bbaee3c8349",
        "title": "送邹莆田",
        "author": "刘克庄",
        "content": "日日焚香出，天知令尹心。\n租符环境少，花判入人深。\n发路惟诗卷，般家亦俸金。\n极为乡井惜，不是怆分襟。",
        "dynasty": "宋",
        "collection_info": null
    },
    {
        "uuid": "70ac86e0d114a7e4aceec055ce1714e0",
        "title": "即事四首  其一",
        "author": "刘克庄",
        "content": "买得荒郊五亩余，旋营花木置琴书。\n柳能樊圃犹须种，兰纵当门亦不锄。\n无力改墙姑覆草，多方存井要浇蔬。\n区区才志聊如此，谁谓先生广且疎。",
        "dynasty": "宋",
        "collection_info": null
    },
    {
        "uuid": "52e0c437634e3d55cf5c650eadc031b1",
        "title": "即事四首  其二",
        "author": "刘克庄",
        "content": "目为诗客不胜惭，唤作园翁定自堪。\n抱瓮荷锄非鄙事，栽花移竹似清谈。\n野人只识羹芹美，相国安知食笋甘。\n晚觉齐民书最要，惜无幽士肯同参。",
        "dynasty": "宋",
        "collection_info": null
    },
    {
        "uuid": "03ddc4b984b49cf31d3dd3afae5e4970",
        "title": "即事四首  其三",
        "author": "刘克庄",
        "content": "墙角新开白版扉，时寻樵牧弄烟霏。\n代耕岂若收躬稼，赐帛何如出自机。\n湖海浪游今已倦，山林独往未全非。\n百年只愿身强健，长为慈亲负米归。",
        "dynasty": "宋",
        "collection_info": null
    },
    {
        "uuid": "ce04e082c4cb87516f3d14164de22bf6",
        "title": "即事四首  其四",
        "author": "刘克庄",
        "content": "待凿新池引一湾，更规高阜敞三间。\n缩墙恐犯邻家地，减树图看屋后山。\n身隠免贻千载笑，书成犹要十年闲。\n门前蓦有相寻者，但说翁今怕往还。",
        "dynasty": "宋",
        "collection_info": null
    },
    {
        "uuid": "db7609551f42b466f28e96eeaea8de12",
        "title": "梅花五首  其一",
        "author": "刘克庄",
        "content": "髣髴瑶姬拥仗来，茆檐化作玉楼台。\n平明遶砌圆残梦，元是梅花数树开。",
        "dynasty": "宋",
        "collection_info": null
    },
    {
        "uuid": "4cd97c6012ed2a479a56aa97aaab8dc6",
        "title": "梅花五首  其二",
        "author": "刘克庄",
        "content": "糁地纷纷着树稀，岁华摇落惨将归。\n世间尤物难调护，寒怕开迟暖怕飞。",
        "dynasty": "宋",
        "collection_info": null
    },
    {
        "uuid": "52649225240e7bb186885a65105a0cc4",
        "title": "梅花五首  其三",
        "author": "刘克庄",
        "content": "篱边屋角立多时，试为骚人拾弃遗。\n不信西湖高士死，梅花寂寞便无诗。",
        "dynasty": "宋",
        "collection_info": null
    },
    {
        "uuid": "11f540dfa8a225ace65247903f947865",
        "title": "梅花五首  其四",
        "author": "刘克庄",
        "content": "肯因冷澹怨年芳，霜满寒林月满塘。\n至白世间惟玉雪，不如伊处为无香。",
        "dynasty": "宋",
        "collection_info": null
    },
    {
        "uuid": "cb40d80475196fdf1157c423a10eff9f",
        "title": "梅花五首  其五",
        "author": "刘克庄",
        "content": "夜来几阵隔窗风，便恐明朝已扫空。\n点在青苔真可惜，不如吹入酒杯中。",
        "dynasty": "宋",
        "collection_info": null
    },
    {
        "uuid": "02a584dce7223c458903ad132a5d3b87",
        "title": "送邢仙游",
        "author": "刘克庄",
        "content": "彼美邢侯者，逢人满口夸。\n有恩霑小户，无势挠公家。\n拔尽民间薤，栽添境内花。\n吾诗采清论，一字不曾加。",
        "dynasty": "宋",
        "collection_info": null
    },
    {
        "uuid": "48c240f48f8a6f9755d11acc556d8760",
        "title": "夜登甘露山二首  其一",
        "author": "刘克庄",
        "content": "小家三两户，荒巘万千重。\n有月犬时吠，无人泉自舂。",
        "dynasty": "宋",
        "collection_info": null
    },
    {
        "uuid": "06b3e0ebcf0fabfcfecfb9ff736a0a74",
        "title": "夜登甘露山二首  其二",
        "author": "刘克庄",
        "content": "月落宿禽起，幽人殊未迴。\n不知何处磬，迢递过山来。",
        "dynasty": "宋",
        "collection_info": null
    },
    {
        "uuid": "8ced553868af03195e9a00c14e7d1150",
        "title": "书事二首  其一",
        "author": "刘克庄",
        "content": "竭海夷山气力雄，只愁无术驻颜红。\n却须擘划千余岁，多买丹砂置女僮。",
        "dynasty": "宋",
        "collection_info": null
    },
    {
        "uuid": "33b9b0b842912a75ce188208e49ebc4b",
        "title": "书事二首  其二",
        "author": "刘克庄",
        "content": "因治陶朱术太精，世间无物足经营。\n更将郭璞书频看，只恐青山尽凿平。",
        "dynasty": "宋",
        "collection_info": null
    },
    {
        "uuid": "295716184372b4ed79600821e087a99c",
        "title": "送权郡詹通判",
        "author": "刘克庄",
        "content": "镇静一如无，颁条甫月余。\n来惟居传舍，去不识兵厨。\n健判风生笔，精祈雨洒车。\n丈夫何必假，行矣两轮朱。",
        "dynasty": "宋",
        "collection_info": null
    },
    {
        "uuid": "482038d7782ff2b117ea0675f632d8ba",
        "title": "再题钟贤良咏归堂",
        "author": "刘克庄",
        "content": "伏戏以来凡几年，六经之外凡几书。\n人间简册渺烟海，君以约法包无余。\n往年华毂临敝庐，舌端霆卷俄电舒。\n平欺贾董等下驷，冷笑服郑真蠹鱼。\n千询万扣答如响，扪腹始媿吾空虚。\n伯高辟易季度走，六论三策何时摅。\n又言诸子皆丈夫，经笥武库随所须。\n观君毛骨老犹尔，惜也未见雏与驹。\n方今主相求极谏，君曷不携轼辙俱。\n自云素鄙从横学，尚友洙泗谈古初。\n堂堂冕辂岂不好，却慕点也宁非迂。\n行当端委秉周礼，未可春服从鲁儒。",
        "dynasty": "宋",
        "collection_info": null
    },
    {
        "uuid": "2408533cbd514e908cdce8f4f3213877",
        "title": "送洪使君",
        "author": "刘克庄",
        "content": "虽拥朱轓贵，清臞两鬓霜。\n判花人竞诵，诗草士深藏。\n农饱因蠲赋，州贫为捄荒。\n公归无媿面，应可见严光。",
        "dynasty": "宋",
        "collection_info": null
    },
    {
        "uuid": "b91f198b236667ecb6b78c2ebd5e3843",
        "title": "送陈鲁叟使君赴广西漕  其一",
        "author": "刘克庄",
        "content": "阖郡留无计，匆匆夺父师。\n使君三月政，遗老百年思。\n远宦生华髮，轻装载旧碑。\n海山应有恨，未得谢公诗。",
        "dynasty": "宋",
        "collection_info": null
    },
    {
        "uuid": "cd357802805533062d116f5f7e69480a",
        "title": "送陈鲁叟使君赴广西漕  其二",
        "author": "刘克庄",
        "content": "韩杜曾游处，君行得细寻。\n那知瘴烟裏，忽有福星临。\n竭海求珠蚌，搜山采翠禽。\n定将冰与檗，一洗浊夫心。",
        "dynasty": "宋",
        "collection_info": null
    },
    {
        "uuid": "dc1ba8461d894fbf41c06f3b11ecda4d",
        "title": "永嘉黄九万见访",
        "author": "刘克庄",
        "content": "避暑惟高卧，柴门闭不通。\n子来佩明月，予起濯清风。\n有墅犹当赠，无城可得攻。\n灵舒如见问，今作灌园翁。",
        "dynasty": "宋",
        "collection_info": null
    },
    {
        "uuid": "521c65c03a158eec4628834638a8e29f",
        "title": "别宋斌文叔",
        "author": "刘克庄",
        "content": "天下书无数，君专治四书。\n因留精舍久，遂向举场疎。\n山路挑包去，秋风罢讲余。\n故园荒草合，似欠一番锄。",
        "dynasty": "宋",
        "collection_info": null
    },
    {
        "uuid": "f989792e14e0bbfaf40ff66fd766123a",
        "title": "熊主簿示梅花十绝诗至梅花已过因观海棠辄次其韵  其一",
        "author": "刘克庄",
        "content": "万蘂千葩染似红，停杯无语恨东风。\n薄寒且为花愁恼，何况开时值雨中。",
        "dynasty": "宋",
        "collection_info": null
    },
    {
        "uuid": "d2c2e83ab00d1a104cc7d93c25292966",
        "title": "熊主簿示梅花十绝诗至梅花已过因观海棠辄次其韵  其二",
        "author": "刘克庄",
        "content": "红点霏霏似撒沙，荒园幻作五侯家。\n自怜改尽青青鬓，无力栽花且看花。",
        "dynasty": "宋",
        "collection_info": null
    },
    {
        "uuid": "f29c9e066d0495d7e4ea12ce735cce6d",
        "title": "熊主簿示梅花十绝诗至梅花已过因观海棠辄次其韵  其三",
        "author": "刘克庄",
        "content": "几树繁红映碧湾，苎萝山下见芳颜。\n分明消得黄金屋，却堕荒蹊野径间。",
        "dynasty": "宋",
        "collection_info": null
    },
    {
        "uuid": "63c74290beffd6aa40de11f159d37c0d",
        "title": "熊主簿示梅花十绝诗至梅花已过因观海棠辄次其韵  其四",
        "author": "刘克庄",
        "content": "颠风猛雨阻追攀，欲问春留数日间。\n过眼红云成白雪，到晴祇恐没花看。",
        "dynasty": "宋",
        "collection_info": null
    },
    {
        "uuid": "2129fe498733a530db8681e548b1187f",
        "title": "熊主簿示梅花十绝诗至梅花已过因观海棠辄次其韵  其五",
        "author": "刘克庄",
        "content": "梅太酸寒兰太清，海棠方可入丹青。\n赵昌骨朽徐熙死，谁写春风上锦屏。",
        "dynasty": "宋",
        "collection_info": null
    },
    {
        "uuid": "e77913abcc1b4f7959e1faabcf6675bd",
        "title": "熊主簿示梅花十绝诗至梅花已过因观海棠辄次其韵  其六",
        "author": "刘克庄",
        "content": "特以秾纤压众芳，痴人痴杀恨无香。\n问渠妩媚房栊裏，何似庄严几研傍。",
        "dynasty": "宋",
        "collection_info": null
    },
    {
        "uuid": "87adee493fb1a4c064700dca11b3eaff",
        "title": "熊主簿示梅花十绝诗至梅花已过因观海棠辄次其韵  其七",
        "author": "刘克庄",
        "content": "共倒残尊过日西，重来花事想参差。\n建阳主簿今才子，焉可无诗补杜诗。",
        "dynasty": "宋",
        "collection_info": null
    },
    {
        "uuid": "302ae8a987b863941d0080effde885d3",
        "title": "熊主簿示梅花十绝诗至梅花已过因观海棠辄次其韵  其八",
        "author": "刘克庄",
        "content": "归骑何须抵死催，且拈落蕊藉苍苔。\n平生酷喜坡长句，笔力今谁可夺胎。",
        "dynasty": "宋",
        "collection_info": null
    },
    {
        "uuid": "cb539830f3942daa079c25dd337d36b4",
        "title": "熊主簿示梅花十绝诗至梅花已过因观海棠辄次其韵  其九",
        "author": "刘克庄",
        "content": "暮雨廉纤似入梅，一春花月欠攀陪。\n草生后圃深三尺，也道身为县令来。",
        "dynasty": "宋",
        "collection_info": null
    },
    {
        "uuid": "575c018587972d8ddd352bd23e364038",
        "title": "熊主簿示梅花十绝诗至梅花已过因观海棠辄次其韵  其一○",
        "author": "刘克庄",
        "content": "海棠洞下醉忘归，岁月如驰不可追。\n想得千株今合抱，此生未卜再游时。",
        "dynasty": "宋",
        "collection_info": null
    },
    {
        "uuid": "8704f60a06d7b6c8c3d3f3b420aa22db",
        "title": "再和十首  其一",
        "author": "刘克庄",
        "content": "色深乍捣守宫红，片细俄随蛱蝶风。\n到得离披无意绪，精神全在半开中。",
        "dynasty": "宋",
        "collection_info": null
    },
    {
        "uuid": "254df88b9b1104f387cb4ad35ce5867f",
        "title": "再和十首  其二",
        "author": "刘克庄",
        "content": "蔷薇难比况金沙，一种风标富贵家。\n我有公评君记取，惜花须惜海棠花。",
        "dynasty": "宋",
        "collection_info": null
    },
    {
        "uuid": "786537002ddcda06a7ae46ea4a762a6e",
        "title": "再和十首  其三",
        "author": "刘克庄",
        "content": "千株绛雪照沧湾，应笑刘郎带老颜。\n尚有少年情味在，戏搜绮语续花间。",
        "dynasty": "宋",
        "collection_info": null
    },
    {
        "uuid": "790b3413dcd6a468f568b64c95e04602",
        "title": "再和十首  其四",
        "author": "刘克庄",
        "content": "凤州宫柳昔曾攀，亦醉琼花芍药间。\n独有海棠心未足，每逢多处必来看。",
        "dynasty": "宋",
        "collection_info": null
    },
    {
        "uuid": "5115cd47fbef2461b7287a7efcd662d2",
        "title": "再和十首  其五",
        "author": "刘克庄",
        "content": "刘园水竹绝幽清，花径繁红藓砌青。\n何处贵游开步障，谁家生色画深屏。",
        "dynasty": "宋",
        "collection_info": null
    },
    {
        "uuid": "2912663b4e2700570a0231578fa4d114",
        "title": "再和十首  其六",
        "author": "刘克庄",
        "content": "徙倚溪亭惜坠芳，恨无异域返魂香。\n残枝併恐风吹去，插在金瓶置坐傍。",
        "dynasty": "宋",
        "collection_info": null
    },
    {
        "uuid": "dc7101efb21f8a346aef796bb7642fe2",
        "title": "再和十首  其七",
        "author": "刘克庄",
        "content": "忽忆联鞍过水西，重寻前约未参差。\n祇愁人议风流罪，屡出看花数赋诗。",
        "dynasty": "宋",
        "collection_info": null
    },
    {
        "uuid": "a0d2111aac475b112bbbdf85fd22142d",
        "title": "再和十首  其八",
        "author": "刘克庄",
        "content": "淡赏无烦羯鼓催，解鞍便可坐莓苔。\n莫将花与杨妃比，能与三郎作祸胎。",
        "dynasty": "宋",
        "collection_info": null
    },
    {
        "uuid": "5abe95c6fda1c78cf7e67d54998f1a53",
        "title": "再和十首  其九",
        "author": "刘克庄",
        "content": "旋挑野菜拾青梅，又向花边得暂陪。\n各选一枝簪白髮，明年知与阿谁来。",
        "dynasty": "宋",
        "collection_info": null
    },
    {
        "uuid": "ea280d84e04d6635e573ec37a9a5c988",
        "title": "再和十首  其一○",
        "author": "刘克庄",
        "content": "君忆东湖不久归，我思陈迹恍难追。\n殷勤为报鶑花说，止有诗情似旧时。",
        "dynasty": "宋",
        "collection_info": null
    },
    {
        "uuid": "161500962f82f0c1ac9f5601c793efc8",
        "title": "水心先生为赵振文作马堘歌次韵",
        "author": "刘克庄",
        "content": "洛阳牡丹隔万里，棘荒姚魏扶不起。\n马堘近在杭州陌，野人只向诗中识。\n匀朱傅粉初窥墙，海棠为屋辛夷房。\n千林春色已呈露，一株国艷犹閟藏。\n多情荀令香透袖，俊游恐落都人后。\n摇鞭深入红云乡，解衣旋贳黄縢酒。\n淮南芍药初过兵，人生何必塞上行。\n坠裀委壤各有命，肯学冻士鸣不平。\n移家欲傍园翁住，手开芜地通苹渚。\n寻芳栩栩趁蝶飞，逐臭纷纷怜蚋聚。\n君不见玄都吟笔妙燕许，诗人却遣世人怒。\n君若拏舟独往时，我亦荷锄相随去。",
        "dynasty": "宋",
        "collection_info": null
    },
    {
        "uuid": "c4774039a379aff9066e61345564359b",
        "title": "赠高九万并寄孙季蕃二首  其一",
        "author": "刘克庄",
        "content": "诸人凋落尽，高叟亦中年。\n行世有千首，买山无一钱。\n紫髯长拂地，白眼冷看天。\n古道微如綫，吾侪各勉旃。",
        "dynasty": "宋",
        "collection_info": null
    },
    {
        "uuid": "90ee8e1a8ac9aeb4c4ab08600820f238",
        "title": "赠高九万并寄孙季蕃二首  其二",
        "author": "刘克庄",
        "content": "菊磵说花翁，飘蓬向浙中。\n无书上皇帝，有句恼天公。\n世事年年异，诗人箇箇穷。\n筑台并下榻，今岂乏英雄。",
        "dynasty": "宋",
        "collection_info": null
    },
    {
        "uuid": "0b024e6e7829d0c5f990c7ec040f710a",
        "title": "题何秀才诗禅方丈",
        "author": "刘克庄",
        "content": "景建谈之子，诗禅丈室宽。\n能将铅椠事，止作葛藤看。\n坏衲蒙头易，玄机得髓难。\n何因清夜话，分我一蒲团。",
        "dynasty": "宋",
        "collection_info": null
    },
    {
        "uuid": "45dc6d1b5b257dc1363b52352fcfa57e",
        "title": "挽邵武洪倅",
        "author": "刘克庄",
        "content": "不识监州面，闻名似旧知。\n空余商榷恨，竟失合并时。\n昔作大苏客，今观小谢诗。\n西风丹旐过，一为士林悲。",
        "dynasty": "宋",
        "collection_info": null
    },
    {
        "uuid": "2231a8213415e90b9b4417872e7d314c",
        "title": "挽夔漕王中甫二首  其一",
        "author": "刘克庄",
        "content": "羽书堆裏挟遗编，往古来今尽粲然。\n白髮晚持川口节，丹旌暑下峡门船。\n生前多半游榆塞，身后纔方领木天。\n老去一双怀旧泪，谁知滴向建溪边。",
        "dynasty": "宋",
        "collection_info": null
    },
    {
        "uuid": "ea60c4c4ba3c7f2d1d509090fe1212a9",
        "title": "挽夔漕王中甫二首  其二",
        "author": "刘克庄",
        "content": "半瓢丹药一邛枝，万里西来抚事悲。\n绶着藏中公事定，剑鸣匣内我年衰。\n可怜檄笔今零落，尚记纶巾共指麾。\n身在沧洲搔白首，断肠吟就八哀诗。",
        "dynasty": "宋",
        "collection_info": null
    },
    {
        "uuid": "a35b381f35c98eb97398a8ed55c24625",
        "title": "挽叶潜仲运干二首  其一",
        "author": "刘克庄",
        "content": "虽出自貂蝉，清贫雪满颠。\n若无槐简后，一似布衣然。\n读久遗编绝，藏深拱璧全。\n悲乎如此士，不贵又无年。",
        "dynasty": "宋",
        "collection_info": null
    },
    {
        "uuid": "1dc367680a2e8b77c907c6ddfa21ea00",
        "title": "挽叶潜仲运干二首  其二",
        "author": "刘克庄",
        "content": "俱入平蛮幙，同登出岭舟。\n交情倾盖尽，世事阖棺休。\n客致生刍去，家惟断藁留。\n遥知风雨夜，愁绝老参谋。",
        "dynasty": "宋",
        "collection_info": null
    },
    {
        "uuid": "bed30dd103fb1383fc7c72ecd7089920",
        "title": "送熊主簿",
        "author": "刘克庄",
        "content": "邑事多商榷，惟诗未暇论。\n母慈催扇枕，父老谩攀辕。\n新戍谋何地，初程宿某村。\n西风有来鴈，书札傥相存。",
        "dynasty": "宋",
        "collection_info": null
    },
    {
        "uuid": "6cc4ed612fcec56f1997a1d28b2c3027",
        "title": "送徐夏叔",
        "author": "刘克庄",
        "content": "昔与长君亲，今方识少君。\n极知皆造理，何止并能文。\n读照湘中雪，吟开岳顶云。\n老余才思竭，搔首念离羣。",
        "dynasty": "宋",
        "collection_info": null
    },
    {
        "uuid": "213b5a1fd402c7b94619b50e695e0cd7",
        "title": "和答北山",
        "author": "刘克庄",
        "content": "北山当代文章祖，孔思周情幸未泯。\n弟子力疲心尚在，先生齿宿意逾新。\n今无斲鼻成风手，古有埋腰立雪人。\n不向师门勤稽首，一生怀抱对谁伸。",
        "dynasty": "宋",
        "collection_info": null
    },
    {
        "uuid": "622d529c8465148564adae0044173b69",
        "title": "挽楼旸叔二首  其一",
        "author": "刘克庄",
        "content": "白首临凋瘵，虀盐似旧时。\n仅持一麾止，安用五车为。\n库有留州赋，家无葬地资。\n空余清俭字，长使郡人思。",
        "dynasty": "宋",
        "collection_info": null
    },
    {
        "uuid": "4ab1f608313398f2bfc1b044c437e69c",
        "title": "挽楼旸叔二首  其二",
        "author": "刘克庄",
        "content": "平生所历最崎嵚，不觉周南岁月深。\n拙宦元无金润屋，悼亡新有雪盈簪。\n凄凄德曜齐眉案，草草黔娄覆首衾。\n曾忝郡民渐教化，眼看双旐一沾襟。",
        "dynasty": "宋",
        "collection_info": null
    },
    {
        "uuid": "eb5341804d176cd770af76bba04d4699",
        "title": "劳农二首  其一",
        "author": "刘克庄",
        "content": "江浙膏腴动渺然，惟闽硗薄少平川。\n可怜老子扶凋邑，绝似吾民垦瘠田。\n稍喜一犂翻宿雨，聊为三爵礼高年。\n太平主相调元气，春在桑畦麦壠边。",
        "dynasty": "宋",
        "collection_info": null
    },
    {
        "uuid": "ebde0da98c0178448576df9db2ba1b35",
        "title": "劳农二首  其二",
        "author": "刘克庄",
        "content": "画檐一夜雨飘萧，际晓阴霾扫碧霄。\n有日暂看旗脚展，无风初觉鼓声调。\n纷纷竭作趋南亩，稍稍新粧出北桥。\n白髮长官尘土杀，尚能觅句补风谣。",
        "dynasty": "宋",
        "collection_info": null
    },
    {
        "uuid": "3cc4fc3c1741a83baec9b3b0eb702c1f",
        "title": "答惠州曾使君韵二首  其一",
        "author": "刘克庄",
        "content": "潇洒使君风度峻，神仙谪堕在人间。\n只今坐啸凝香处，帝赐罗浮作镇山。",
        "dynasty": "宋",
        "collection_info": null
    },
    {
        "uuid": "6a2a4614449ba5a1b4e1ae9b2e412ab2",
        "title": "答惠州曾使君韵二首  其二",
        "author": "刘克庄",
        "content": "先贤平易以观诗，不晓尖新与崛奇。\n若似后儒穿凿说，占人字字总堪疑。",
        "dynasty": "宋",
        "collection_info": null
    },
    {
        "uuid": "2f947b9234e2e0fbf7558e80c59aaf1f",
        "title": "送参议滕告院挂冠",
        "author": "刘克庄",
        "content": "由来恬退士，史册亦稀疎。\n唐有杨少尹，汉惟疏大夫。\n翁能辞禄去，我欲杀青书。\n今世无名笔，谁为写作图。",
        "dynasty": "宋",
        "collection_info": null
    },
    {
        "uuid": "d655ebc5e6331ab3fed8af6a9968e220",
        "title": "挽建昌詹使君二首  其一",
        "author": "刘克庄",
        "content": "南渡钧枢后，宣和节义门。\n依然窭人子，不似贵公孙。\n苦李无谁采，甘棠在处存。\n遥知宦游地，巷哭更招魂。",
        "dynasty": "宋",
        "collection_info": null
    },
    {
        "uuid": "63ec609b70ceda8de316bc9b9f01812e",
        "title": "挽建昌詹使君二首  其二",
        "author": "刘克庄",
        "content": "稍喜佩铜鱼，邅迴四纪余。\n早无人料理，晚有鬼揶揄。\n把酒言犹在，凝香梦竟虚。\n斯人止如此，恐坐太清臞。",
        "dynasty": "宋",
        "collection_info": null
    },
    {
        "uuid": "a9e1e7470576c7f80e979be44878ca51",
        "title": "和叶尚书解印二首  其一",
        "author": "刘克庄",
        "content": "郡人不识疾呼声，甘雨和风徧一城。\n岁久偏多遗爱事，天高未察借留情。\n舟行精舍渔歌晚，家近华亭鹤唳清。\n莫比归云并倦翼，先生此念素来轻。",
        "dynasty": "宋",
        "collection_info": null
    },
    {
        "uuid": "411f2e7f3cf46fe0600ac2dbee729b1a",
        "title": "和叶尚书解印二首  其二",
        "author": "刘克庄",
        "content": "倦入承明听履声，朱轓今復厌专城。\n荡胸太华供吟兴，照眼伊川洗宦情。\n莼鲙何惭高士决，琴龟不减昔贤清。\n未应便葺东山墅，出处方关世重轻。",
        "dynasty": "宋",
        "collection_info": null
    },
    {
        "uuid": "641dc0a58402c939f0b6af2b256660b0",
        "title": "送叶尚书奉祠二首  其一",
        "author": "刘克庄",
        "content": "先生清梦绕林泉，黄纸除书拜地僊。\n报答吾君吾相了，徜徉某水某丘边。\n事光白傅求闲后，衔似温公约史年。\n笑向故山猨鹤说，古来晚节几人全。",
        "dynasty": "宋",
        "collection_info": null
    },
    {
        "uuid": "06eb9846249fbc1b026f070435eb3ff4",
        "title": "送叶尚书奉祠二首  其二",
        "author": "刘克庄",
        "content": "身于七邑最孤寒，每辱黄堂刮眼看。\n乍可郡无九年蓄，要令民受一分宽。\n公闲去伴种司谏，我懒思寻靖长官。\n曾出龙门称弟子，感知惟有寸心丹。",
        "dynasty": "宋",
        "collection_info": null
    },
    {
        "uuid": "ab48a4f1be0a66cdefdeb11b781c02a8",
        "title": "挽卢母黄太孺人",
        "author": "刘克庄",
        "content": "太孺贤声众论推，府君经学里人师。\n牛衣隠约能偕老，萤火凄凉自课儿。\n畴昔黄齑曾百瓮，只今丹桂已双枝。\n乌虖卢母哀荣甚，何必人题墓上碑。",
        "dynasty": "宋",
        "collection_info": null
    },
    {
        "uuid": "c1aef045c0a3a51c05cdfd0c0d1838e9",
        "title": "寄熊主簿",
        "author": "刘克庄",
        "content": "一出悬知计已非，更堪留滞未成归。\n即今白首负松菊，何处青山无蕨薇。\n不恨老从中岁至，但悲事与素心违。\n当斋寂寞生秋草，几度临风忆杜微。",
        "dynasty": "宋",
        "collection_info": null
    },
    {
        "uuid": "b837c7ecde7d646a5c9b0d4e5b56e890",
        "title": "寄徐夏叔",
        "author": "刘克庄",
        "content": "曾识徐卿二子奇，秋来往往梦琼枝。\n明时莫作沉湘赋，暇日应题望岳诗。\n主爱客卿宁忍舍，兄嗟予季若为思。\n湖南岁晚多迴鴈，频寄书归尉别离。",
        "dynasty": "宋",
        "collection_info": null
    },
    {
        "uuid": "b3ab43c3efaa44871cdab43e7bc4bf79",
        "title": "赠赵医立之",
        "author": "刘克庄",
        "content": "世医多孟浪，赵子独专精。\n术稳常无误，能高素有名。\n方书真烂熟，裘马极鲜明。\n自笑贫兼病，将何赠宋清。",
        "dynasty": "宋",
        "collection_info": null
    },
    {
        "uuid": "aa6b2ff4cb633f7ad15912c3dc496dc6",
        "title": "与北山陈龙图",
        "author": "刘克庄",
        "content": "小儿胆大说文章，萤火难争两曜光。\n侍讲先生今寂寂，龙图老子尚堂堂。\n邻无羊仲并求仲，家有元方与季方。\n想见瘦梅疎竹下，深衣如雪鬓鬚苍。",
        "dynasty": "宋",
        "collection_info": null
    },
    {
        "uuid": "849e25eeccb9deec82f06834b91e9411",
        "title": "答陈龙图",
        "author": "刘克庄",
        "content": "耆旧凋零尽，吾犹及太丘。\n岂云清易挹，自是广难周。\n尚絅烦翁教，书绅到老休。\n何由陪几杖，共看海山秋。",
        "dynasty": "宋",
        "collection_info": null
    },
    {
        "uuid": "e0b421b693240fdb25befa1da3c87d99",
        "title": "和赵吉州三首  其一",
        "author": "刘克庄",
        "content": "学者当穷理，工诗岂美名。\n不能禆采访，徒自取讥评。\n责己希韦孟，休官慕尚平。\n如今成病鹤，垂首噤无声。",
        "dynasty": "宋",
        "collection_info": null
    },
    {
        "uuid": "db395d500bf9a14f4700ea1223e91ec7",
        "title": "和赵吉州三首  其二",
        "author": "刘克庄",
        "content": "憔悴东阳令，区区谩自疲。\n断无问牛智，宁受放鱼欺。\n俭陋交游笑，低平父老知。\n向来子元子，髣髴是吾师。",
        "dynasty": "宋",
        "collection_info": null
    },
    {
        "uuid": "b2626d784dd3025e228fe8ff98eda4b6",
        "title": "和赵吉州三首  其三",
        "author": "刘克庄",
        "content": "今代庐陵牧，苍生属意深。\n胸中丝补衮，肘后药成金。\n仆自操齐瑟，公宜和舜琴。\n篝灯精舍裏，何日共论心。",
        "dynasty": "宋",
        "collection_info": null
    },
    {
        "uuid": "a9d1aec5a8cd83f575d1a26732a9a0e5",
        "title": "挽傅谏议三首  其一",
        "author": "刘克庄",
        "content": "昔事先皇帝，堂堂立玉墀。\n进怀伏蒲疏，退诵考槃诗。\n哀郢遗言切，忧周素髮垂。\n它年耆旧传，此笔属诸谁。",
        "dynasty": "宋",
        "collection_info": null
    },
    {
        "uuid": "84a877123803c0868e48cc13551f44e4",
        "title": "挽傅谏议三首  其二",
        "author": "刘克庄",
        "content": "今上龙飞始，先生驿召频。\n颇闻曾草疏，终不就蒲轮。\n勘破邯郸梦，抽回洛社身。\n也令千载下，知世有全人。",
        "dynasty": "宋",
        "collection_info": null
    },
    {
        "uuid": "9547237c658b939a1e19da0d65fcc3d7",
        "title": "挽傅谏议三首  其三",
        "author": "刘克庄",
        "content": "忆昔南山寺，微言叩未终。\n晚犹温荐语，病尚寄书筒。\n骏廐谁收我，蟇陵合殉公。\n春风溪上泪，还与海潮东。",
        "dynasty": "宋",
        "collection_info": null
    },
    {
        "uuid": "3a133e28820a23d7c275179f4bbd7cb2",
        "title": "寄二徐",
        "author": "刘克庄",
        "content": "珍重渠家大小君，分明二陆是前身。\n遥知洛下倾城看，锦样文章玉样人。",
        "dynasty": "宋",
        "collection_info": null
    },
    {
        "uuid": "edbfc27751ed0a729dfdbdc3f2b02992",
        "title": "答留通判元崇",
        "author": "刘克庄",
        "content": "不见龙骧与骥驰，纷纷虫篆斗蛛丝。\n君侯杰出南方者，老仆终当北面之。\n忆玉树枝劳远梦，熏蔷薇水读来诗。\n自惭眼力非关令，紫气浮空懵不知。",
        "dynasty": "宋",
        "collection_info": null
    },
    {
        "uuid": "e8e93e4bec0dbd9914460f59c91fd2a0",
        "title": "以王家酒寄陈北山得二绝句诮酒味不如旧日之劲峭用韵二首  其一",
        "author": "刘克庄",
        "content": "先生诗酒令俱严，一扫哇簧与市帘。\n户大才高今吏部，故应笑小更嫌甜。",
        "dynasty": "宋",
        "collection_info": null
    },
    {
        "uuid": "7c4453a3e85f886d43d2f9b9b9557944",
        "title": "以王家酒寄陈北山得二绝句诮酒味不如旧日之劲峭用韵二首  其二",
        "author": "刘克庄",
        "content": "醇醪易入醉人乡，劲酒难逢醒者尝。\n王媪区区真小黠，随时增损瓮中方。",
        "dynasty": "宋",
        "collection_info": null
    },
    {
        "uuid": "0eea0b1a0eaba00445355dced25d4a59",
        "title": "和北山一首",
        "author": "刘克庄",
        "content": "幅巾高蹈挹洪崖，闲洒银钩着玉杯。\n文律不论先汉后，诗源远自国风来。\n却愁小子方攻冉，未必吾师肯铸回。\n极欲去修床下拜，扁舟归梦绕南台。",
        "dynasty": "宋",
        "collection_info": null
    },
    {
        "uuid": "0c71787c8f0035673e5dc56c0e8afa55",
        "title": "送建安郑尉",
        "author": "刘克庄",
        "content": "路人能说尉，壹似建溪清。\n寸锦不携去，束书相伴行。\n无心干举将，有面见贤兄。\n应笑东阳令，淹留白髮生。",
        "dynasty": "宋",
        "collection_info": null
    },
    {
        "uuid": "663615ff5bfaf3ea424b6d9f62a8ba1d",
        "title": "答范叔范",
        "author": "刘克庄",
        "content": "阔矣别离久，飒焉颜髮苍。\n殷勤大范子，问讯老刘郎。\n渴睡添新懒，清谈减昔狂。\n今无望气者，宝剑且深藏。",
        "dynasty": "宋",
        "collection_info": null
    },
    {
        "uuid": "2de87140ff3a3e424383524f421cb1e7",
        "title": "送杨休文",
        "author": "刘克庄",
        "content": "寂寞鳏翁揜县斋，吏传刺字睡惊回。\n自从黄鹤仙人去，谁遣青牛道士来。\n适梦羽衣良有征，共吟石鼎愧无才。\n殷勤问讯西山老，何日山中伴访梅。",
        "dynasty": "宋",
        "collection_info": null
    },
    {
        "uuid": "adef1993432c3ebdd4630ccd4a2d134b",
        "title": "答罗天骥",
        "author": "刘克庄",
        "content": "乃祖曾吞凤，郎君岂后身。\n颇闻精选理，何必慕唐人。\n玉麈王夷甫，乌绦吕洞宾。\n客谈溪墅胜，终拟卜比邻。",
        "dynasty": "宋",
        "collection_info": null
    },
    {
        "uuid": "b9b66fdf875ba016dbbba0d9ba550c61",
        "title": "太守林太博赠瑞香花  其一",
        "author": "刘克庄",
        "content": "一树婆娑整復斜，使君辍赠到田家。\n自惭瓮牖绳枢子，不称香囊锦伞花。\n小借暖风为破萼，旋浇新水待抽芽。\n丁宁童子勤封植，留与甘棠一样夸。",
        "dynasty": "宋",
        "collection_info": null
    },
    {
        "uuid": "07b96b2d924488a58a5f429c1858c521",
        "title": "太守林太博赠瑞香花  其二",
        "author": "刘克庄",
        "content": "坏径泥深古槛斜，居然幻作贵游家。\n小亭自课僮鉏草，空室俄惊女散花。\n便觉麝囊无远韵，频挑蚁蠹有新芽。\n紫薇红药催公去，独许诗留野老夸。",
        "dynasty": "宋",
        "collection_info": null
    },
    {
        "uuid": "eeadc29033bf5255ad706891d2a8b05e",
        "title": "太守林太博赠瑞香花  其三",
        "author": "刘克庄",
        "content": "吏散庭空戟影斜，吟笺飞到野人家。\n隋珠和璧难酬价，禅榻茶瓯忒负花。\n谱欠名人为品藻，诗因尤物始萌芽。\n近公匹似熏班马，荀令风流未足夸。",
        "dynasty": "宋",
        "collection_info": null
    },
    {
        "uuid": "8d42b6489973ee3e176f1615a111ab07",
        "title": "太守林太博赠瑞香花  其四",
        "author": "刘克庄",
        "content": "吟讽攀翻到月斜，众惊奇宝聚贫家。\n高才盍视宫中草，退士聊看屋角花。\n未必园丁谙树性，更愁墨客笑姜芽。\n画堂金鼎熏兰麝，岂有天然韵可夸。",
        "dynasty": "宋",
        "collection_info": null
    },
    {
        "uuid": "441c55d5e3d9c9eda335178bb3383fa7",
        "title": "太守林太博赠瑞香花  其五",
        "author": "刘克庄",
        "content": "几点朝来小雨斜，未应造物妬山家。\n陡惊春报千林信，拟问天留数日花。\n写物祇今须老笔，染根何处有灵芽。\n彩云过眼真如梦，着意追摹岂好夸。",
        "dynasty": "宋",
        "collection_info": null
    },
    {
        "uuid": "218283a5e152b732b1762c4dccceca1e",
        "title": "太守林太博赠瑞香花  其六",
        "author": "刘克庄",
        "content": "拙笔芜辞字半斜，情知见笑大方家。\n放教吉甫独哦句，除却微之谁别花。\n勾引亲朋需果核，堤防风日损根芽。\n玉津应制须公等，林下樵歌敢自夸。",
        "dynasty": "宋",
        "collection_info": null
    },
    {
        "uuid": "80c169c91a821b1140167daeb85df127",
        "title": "太守林太博赠瑞香花  其七",
        "author": "刘克庄",
        "content": "短笺小草墨痕斜，句法来从和靖家。\n吟赏岂无神助笔，护持疑有物司花。\n莫因山鸟啼榕树，便忆河豚饱荻芽。\n多少邦人沾剩馥，愿碑遗爱永传夸。",
        "dynasty": "宋",
        "collection_info": null
    },
    {
        "uuid": "29a005d1c5355b239936b5670c07ef15",
        "title": "和赵南塘离支五绝  其一",
        "author": "刘克庄",
        "content": "侧生海畔远难将，风日尤能变色浆。\n借问驿驰丞相府，何如辇致道山堂。",
        "dynasty": "宋",
        "collection_info": null
    },
    {
        "uuid": "9b7b0b17b64b95eed57f6877feeba94e",
        "title": "和赵南塘离支五绝  其二",
        "author": "刘克庄",
        "content": "却贡无因送上天，漫山如锦但堪怜。\n罗浮所产真奴隶，只为曾逢玉局僊。",
        "dynasty": "宋",
        "collection_info": null
    },
    {
        "uuid": "c0279595ad20b279c0df57680a053fea",
        "title": "和赵南塘离支五绝  其三",
        "author": "刘克庄",
        "content": "十颗千钱品最珍，北人鲐背未濡唇。\n若生京洛豪华土，买断丹林肯算缗。",
        "dynasty": "宋",
        "collection_info": null
    },
    {
        "uuid": "bd72afce3a1123e41a7497ec9c252f4a",
        "title": "和赵南塘离支五绝  其四",
        "author": "刘克庄",
        "content": "辇毂尝新着价高，土人弃掷梗弁髦。\n不嗔园客工偷窃，绝喜天公享老饕。",
        "dynasty": "宋",
        "collection_info": null
    },
    {
        "uuid": "7bff7c927b2e319a6e82e55659c024cc",
        "title": "和赵南塘离支五绝  其五",
        "author": "刘克庄",
        "content": "风韵能令百果低，难将卢橘斗新奇。\n品题自合还诗祖，模写何须觅画师。",
        "dynasty": "宋",
        "collection_info": null
    },
    {
        "uuid": "f8c362c944e4bd3abc5451a50f2939c2",
        "title": "筑城行",
        "author": "刘克庄",
        "content": "万夫喧喧不停杵，杵声丁丁惊后土。\n徧村开田起窑竈，望青斫木作楼橹。\n天寒日短工役急，白棒诃责如风雨。\n汉家丞相方忧边，筑城功高除美官。\n旧时广野无城处，而今烽火列屯戍。\n君不见高城齾齾如鱼鳞，城中萧疎空无人。",
        "dynasty": "宋",
        "collection_info": null
    },
    {
        "uuid": "9fa76767a7ba7df7e7f630c9b7f7ba7e",
        "title": "开壕行",
        "author": "刘克庄",
        "content": "前人筑城官已高，后人下车来开壕。\n画图先至中书省，诸公聚看称贤劳。\n壕深数丈周十里，役兵太半化为鬼。\n传闻又起旁县夫，凿教四面皆成水。\n何时此地不为边，使我地脉重相连。",
        "dynasty": "宋",
        "collection_info": null
    },
    {
        "uuid": "951ce40b72ba36ec6f06dc191ad53e7c",
        "title": "运粮行",
        "author": "刘克庄",
        "content": "极边官军守战场，次边丁壮俱运粮。\n县符旁午催调发，大车小车声轧轧。\n霜寒晷短路又滑，檐夫肩穿牛蹏脱。\n呜呼汉军何日屯渭滨，营中子弟皆耕人。",
        "dynasty": "宋",
        "collection_info": null
    },
    {
        "uuid": "3ed3d7e1f3d1449c4370b64beb72497d",
        "title": "苦寒行",
        "author": "刘克庄",
        "content": "十月边头风色恶，官军身上衣裘薄。\n押衣敕使来不来，夜长甲冷睡难着。\n长安城中多热官，朱门日高未启关。\n重重帏箔施屏山，中酒不知屏外寒。",
        "dynasty": "宋",
        "collection_info": null
    },
    {
        "uuid": "04d0cda1598e497cae512e6c97c66a7c",
        "title": "国殇行",
        "author": "刘克庄",
        "content": "官军半夜血战来，平明军中收遗骸。\n埋时先剥身上甲，标成丛冢高崔嵬。\n姓名虚挂阵亡籍，家寒无俸孤无泽。\n乌虖诸将官日穹，岂知万鬼号阴风。",
        "dynasty": "宋",
        "collection_info": null
    },
    {
        "uuid": "75fed0940a58ea6d88c817f875d35c70",
        "title": "军中乐",
        "author": "刘克庄",
        "content": "行营面面设刁斗，帐门深深万人守。\n将军贵重不据鞍，夜夜发兵防隘口。\n自言虏畏不敢犯，射麋捕鹿来行酒。\n更阑酒醒山月落，綵缣百段支女乐。\n谁知营中血战人，无钱得合金疮药。",
        "dynasty": "宋",
        "collection_info": null
    },
    {
        "uuid": "e0588cab2d130e9f6b74be05255cddd2",
        "title": "寄衣曲",
        "author": "刘克庄",
        "content": "征夫去时着纻葛，征夫未回天雨雪。\n夜呵刀尺制寒衣，儿小却倩人封题。\n上有泪痕不教洗，征夫见时认针指。\n殷勤着向边城裏，莫遣寒风吹腠理。\n江南江北一水间，古人万里戍玉关。",
        "dynasty": "宋",
        "collection_info": null
    },
    {
        "uuid": "f8eac9e8558869b1b51a027f8bc67d25",
        "title": "大梁老人行",
        "author": "刘克庄",
        "content": "大梁宫中设毡屋，大梁少年胡结束。\n少年嘻笑老人悲，尚记二帝蒙尘时。\n乌虖国君之雠通百世，无人按剑决大议。\n何当偏师缚颉利，一馿驮载送都市。",
        "dynasty": "宋",
        "collection_info": null
    },
    {
        "uuid": "d1ae160eb8603e85d6bc24bb0e32d438",
        "title": "朝陵行",
        "author": "刘克庄",
        "content": "国家诸陵陷河北，盗发宝衣斧陵木。\n或言陵下往来人，夜闻翁仲草间哭。\n何年却遣朝陵官，含桃璀粲登金槃。\n悲哉，人家坟墓各有主，谁修永昌一抔土。",
        "dynasty": "宋",
        "collection_info": null
    },
    {
        "uuid": "c67f17bd278035b1b6dff412df74a8ca",
        "title": "破阵曲",
        "author": "刘克庄",
        "content": "黄旗一片边头迴，两河百郡送款来。\n至尊御殿受捷奏，六军张凯声如雷。\n元戎剑履云台上，麾下偏禆皆将相。\n腐儒笔力尚跌宕，燕山之铭高十丈。",
        "dynasty": "宋",
        "collection_info": null
    },
    {
        "uuid": "75844133618f6733482081b104f08109",
        "title": "村居书事四首  其一",
        "author": "刘克庄",
        "content": "有客相逢说坎离，葫芦中药不容窥。\n扣头无力营丹竈，聊奉先生一醉资。",
        "dynasty": "宋",
        "collection_info": null
    },
    {
        "uuid": "a9d98b8a02dc7ebe1c0df18591ef34a4",
        "title": "村居书事四首  其二",
        "author": "刘克庄",
        "content": "新剃阇梨顶尚青，满村看说法华经。\n安知世有弥天释，万衲如云座下听。",
        "dynasty": "宋",
        "collection_info": null
    },
    {
        "uuid": "54a5fbd3c68e44128084b3defebb2149",
        "title": "村居书事四首  其三",
        "author": "刘克庄",
        "content": "卜叟囊书繫肘边，儿童尊信等神仙。\n立谈算尽平生事，问到封侯拜相年。",
        "dynasty": "宋",
        "collection_info": null
    },
    {
        "uuid": "55838c0c5f484fe051c90acf738e5b95",
        "title": "村居书事四首  其四",
        "author": "刘克庄",
        "content": "刮膜神方直万金，国医曾费一生心。\n可怜髽髻提篮者，也有盲人问点鍼。",
        "dynasty": "宋",
        "collection_info": null
    },
    {
        "uuid": "19f329095eb365f3e234e6ec746bc0c0",
        "title": "挽陈北山二首  其一",
        "author": "刘克庄",
        "content": "虽拜龙图号，自称槃涧翁。\n生难招此老，死可见文公。\n断简功夫久，深衣笑语终。\n空余藏藁在，虹气贯山中。",
        "dynasty": "宋",
        "collection_info": null
    },
    {
        "uuid": "464e35eda6edfd0b39a9e85dd647c3ca",
        "title": "挽陈北山二首  其二",
        "author": "刘克庄",
        "content": "握笔临池惯，残书映雪勤。\n今宁无古篆，宋復有唐文。\n荒草周颙宅，空山董相坟。\n何时携斗酒，一酹墨溪云。",
        "dynasty": "宋",
        "collection_info": null
    },
    {
        "uuid": "12e65a0f697e7880d7514c0299d41a61",
        "title": "送五六弟赴四明仓官",
        "author": "刘克庄",
        "content": "子去为仓氏，人应重客卿。\n须怜舂簸苦，勿爱釜钟赢。\n羊贵脾神厄，参佳肺气平。\n亲闱最关念，频寄鴈传声。",
        "dynasty": "宋",
        "collection_info": null
    },
    {
        "uuid": "ddac0305663f503a7637361cef2fc399",
        "title": "挽龚汀州二首  其一",
        "author": "刘克庄",
        "content": "早日曾庐墓，中年懒建牙。\n的无金遗子，仅有笏传家。\n穷巷观时事，丛祠阅岁华。\n天乎清白吏，名位止斯耶。",
        "dynasty": "宋",
        "collection_info": null
    },
    {
        "uuid": "79236380489707905bad9e0a3e50b4e9",
        "title": "挽龚汀州二首  其二",
        "author": "刘克庄",
        "content": "所守老尤刚，清风凛不亡。\n洞房无粉黛，垩室屏缁黄。\n东阁遵遗令，南山献吉藏。\n百年耆旧尽，里社转凄凉。",
        "dynasty": "宋",
        "collection_info": null
    },
    {
        "uuid": "eff390cb7f34e7e351a712558b0a606a",
        "title": "送戴復古谒陈延平",
        "author": "刘克庄",
        "content": "仓部当今第一流，艰难有诏起分忧。\n城危如卵支群盗，胆大于身蔽上游。\n应是孔明亲治事，岂无子美可参谋。\n君行必上辕门谒，为说披簑弄钓舟。",
        "dynasty": "宋",
        "collection_info": null
    },
    {
        "uuid": "cab41d5cca9e777c0f561b38de7f2adc",
        "title": "挽外舅林明道二首  其一",
        "author": "刘克庄",
        "content": "闹处功名少，闲中岁月长。\n汉曾招绮季，鲁仅有灵光。\n玉雪生难涴，渊冰死未忘。\n两州残父老，怀惠各悲凉。",
        "dynasty": "宋",
        "collection_info": null
    },
    {
        "uuid": "f07a85b1a9cc3dba7b6336f4cc3ce924",
        "title": "挽外舅林明道二首  其二",
        "author": "刘克庄",
        "content": "少小亲函丈，而今白髮生。\n居然明我秽，久矣愧翁清。\n川逝悲贤淑，山颓惜老成。\n年来得瘖疾，相挽不能鸣。",
        "dynasty": "宋",
        "collection_info": null
    },
    {
        "uuid": "d05af481f2f106f3c35bf4b9b1da20a8",
        "title": "柬陈寺丞筑城",
        "author": "刘克庄",
        "content": "事变相寻智亦新，烂泥堆起石嶙峋。\n断无余力谋蒸土，颇有傍观哂寘薪。\n自古虚心容议者，即今枵腹役耕民。\n姑尤聊摄皆齐境，莫遣郊封有诅人。",
        "dynasty": "宋",
        "collection_info": null
    },
    {
        "uuid": "f008d9090ff5ce91309d21e46d45412c",
        "title": "答杨𢌹",
        "author": "刘克庄",
        "content": "一生忠孝发于诗，不为桃根与柳枝。\n枣本流传容有僞，笺家穿凿苦求奇。\n偶全要领惭轻典，虚呕心肝悔少时。\n泽畔纍臣搔白首，孤吟不敢累亲知。",
        "dynasty": "宋",
        "collection_info": null
    },
    {
        "uuid": "0346530ebc5e9671eccf17a0ae8e93dd",
        "title": "挽方岳倅",
        "author": "刘克庄",
        "content": "昨解巴陵绂，将寻洛社盟。\n璧埋真可惜，玉立尚如生。\n旧辙冰天远，新茔雪濑清。\n惟应带来鹤，解作断肠声。",
        "dynasty": "宋",
        "collection_info": null
    },
    {
        "uuid": "04f9aa195285126dc75172121b9bff2b",
        "title": "梅雨隳城自用前韵",
        "author": "刘克庄",
        "content": "迭石黏灰事尚新，忽因霑渍减嶙峋。\n晋阳昔仅存三板，瓠子今谁助束薪。\n恃陋窃忧难御寇，加工却恐倍劳民。\n狂生亦岂前知者，曾是边城荷杵人。",
        "dynasty": "宋",
        "collection_info": null
    },
    {
        "uuid": "227fea9272280c9fd42c88e250b7bc5a",
        "title": "跋某人诗卷",
        "author": "刘克庄",
        "content": "元佑赋律古，熙宁经义新。\n请君忙改艺，诗好误终身。",
        "dynasty": "宋",
        "collection_info": null
    },
    {
        "uuid": "adc6bfe9df9324c3258b92ef528a6698",
        "title": "城坏復修又赋",
        "author": "刘克庄",
        "content": "补罅扶倾手段新，举头千丈又嶙峋。\n主谋何止堪尸祝，妄议真当抵鬼薪。\n见说传更增逻卒，已闻犯夜少姦民。\n小偷不办公输械，遥望须惊彼有人。",
        "dynasty": "宋",
        "collection_info": null
    },
    {
        "uuid": "5787e166de51d9e17d369f2bd9cbdf3e",
        "title": "留山间种艺十绝  其一",
        "author": "刘克庄",
        "content": "鄙事关人智浅深，漆堪成器楮堪衾。\n自怜到死犹迂阔，纯种梅花作墓林。",
        "dynasty": "宋",
        "collection_info": null
    },
    {
        "uuid": "2e7f0e9c8c2bcc3f63b879b924af3623",
        "title": "留山间种艺十绝  其二",
        "author": "刘克庄",
        "content": "羞与春华艷冶同，殷勤培溉待秋风。\n不须牵引渊明比，随分篱边要几丛。",
        "dynasty": "宋",
        "collection_info": null
    },
    {
        "uuid": "4011f25e89655d5c67884761e80cd110",
        "title": "留山间种艺十绝  其三",
        "author": "刘克庄",
        "content": "一生着数落人先，白髮栽松故可怜。\n待得伏菟堪采掘，此翁久矣作飞僊。",
        "dynasty": "宋",
        "collection_info": null
    },
    {
        "uuid": "3872a623824c1c1f8c6c9879be57765d",
        "title": "留山间种艺十绝  其四",
        "author": "刘克庄",
        "content": "萧艾敷荣各有时，深藏芳洁欲奚为。\n世间鼻孔无凭据，且伴幽窗读楚辞。",
        "dynasty": "宋",
        "collection_info": null
    },
    {
        "uuid": "a5b75cfe650b1106edcf03b69137b3e9",
        "title": "留山间种艺十绝  其五",
        "author": "刘克庄",
        "content": "岁岁春风花覆墙，摘来红实亦甘香。\n当时若种瑶池本，却恐河清未得尝。",
        "dynasty": "宋",
        "collection_info": null
    },
    {
        "uuid": "65856480cab1266e925d08d70eed2f7d",
        "title": "留山间种艺十绝  其六",
        "author": "刘克庄",
        "content": "谗言自昔架空虚，薏苡非珠偶似珠。\n半夜庭中金屑满，老夫明日费分疎。",
        "dynasty": "宋",
        "collection_info": null
    },
    {
        "uuid": "43f3c389b6770c067e8151e0dec850ec",
        "title": "留山间种艺十绝  其七",
        "author": "刘克庄",
        "content": "两树亭亭藓砌傍，未论包贡奉君王。\n世无班马堪熏炙，且嗅幽花亦自香。",
        "dynasty": "宋",
        "collection_info": null
    },
    {
        "uuid": "2c7c8ba746d684fbff74b7b100088d36",
        "title": "留山间种艺十绝  其八",
        "author": "刘克庄",
        "content": "春风满面喜津津，纵有嗔拳不忍嗔。\n尚恐傍观安注脚，笑他何事与何人。",
        "dynasty": "宋",
        "collection_info": null
    },
    {
        "uuid": "e05eb8fd98f9ffb45107e39ddf0f3dbc",
        "title": "留山间种艺十绝  其九",
        "author": "刘克庄",
        "content": "一卉能令一室香，炎天尤觉玉肌凉。\n野人不敢烦天女，自折琼枝置枕傍。",
        "dynasty": "宋",
        "collection_info": null
    },
    {
        "uuid": "2b590dab31a942649a542be3042828b1",
        "title": "留山间种艺十绝  其一○",
        "author": "刘克庄",
        "content": "搅醉妨眠挟雨声，碧丛宜看不宜听。\n而今一任萧萧滴，华髮鳏翁彻夜醒。",
        "dynasty": "宋",
        "collection_info": null
    },
    {
        "uuid": "35b836f739fd770b69c8334ef701e8ff",
        "title": "寄题邵武死事胡将祠堂",
        "author": "刘克庄",
        "content": "士各全躯命，惟侯视死轻。\n张巡鬚尽怒，先轸面如生。\n短刃犹枭寇，空弮尚背城。\n新祠箫鼓盛，人敬比神明。",
        "dynasty": "宋",
        "collection_info": null
    },
    {
        "uuid": "640cb3d657afde35fffc36af04ae8d52",
        "title": "寄题沙县死事祝将祠堂",
        "author": "刘克庄",
        "content": "淮右多良将，吾犹识祝侯。\n虎生能肉食，豹死有皮留。\n铁汉为挥涕，冰翁与雪雠。\n标名忠义传，荣甚復何求。",
        "dynasty": "宋",
        "collection_info": null
    },
    {
        "uuid": "46dc16919367ae369d029f6d8538c08c",
        "title": "挽王简卿侍郎三首  其一",
        "author": "刘克庄",
        "content": "先帝初更化，公曾以谏闻。\n身虽迁柱史，袖尚有弹文。\n晚境图成佛，它山预作坟。\n那知非变幻，止在石桥云。",
        "dynasty": "宋",
        "collection_info": null
    },
    {
        "uuid": "b3e817a47d609f44a7d58ed00f0372f5",
        "title": "挽王简卿侍郎三首  其二",
        "author": "刘克庄",
        "content": "末着尤奇特，杯行忽坐亡。\n无香分侍女，有砚遗诸郎。\n长乐旌旗改，平泉竹石荒。\n公今呼不应，浮议果何伤。",
        "dynasty": "宋",
        "collection_info": null
    },
    {
        "uuid": "aa6cbc901932a35505d146da6251db33",
        "title": "挽王简卿侍郎三首  其三",
        "author": "刘克庄",
        "content": "已矣孤知己，颜苍鬓髮稀。\n虽曾参话柄，终未契禅机。\n尚欲扁舟访，俄传隻履归。\n无因拜公墓，稽首忏前非。",
        "dynasty": "宋",
        "collection_info": null
    },
    {
        "uuid": "c4f4fdf09017bbe67f91bb85303e5393",
        "title": "题高九万菊磵",
        "author": "刘克庄",
        "content": "胡公饮菊潭，八十冠貂蝉。\n高叟饮菊磵，六十雪满颠。\n胡公死无名，高叟生无权。\n权随粪土尽，名与穹壤传。\n刘生劝高叟，世事不两全。\n饥且拾落英，渴且𣂏寒泉。\n快吟三千篇，多活五百年。",
        "dynasty": "宋",
        "collection_info": null
    },
    {
        "uuid": "b0a082b94f15244eef88619d57db4d3a",
        "title": "挽陈师復寺丞二首  其一",
        "author": "刘克庄",
        "content": "已奏囊封墨尚新，又携袖疏榻前陈。\n小臣忧国言无隠，先帝如天笑不嗔。\n阙下举幡空太学，路傍卧辙几遗民。\n愚儒未解天公意，偏寿它人夭此人。",
        "dynasty": "宋",
        "collection_info": null
    },
    {
        "uuid": "99ab95d9cb18fce85e8d7fc11ccf0f00",
        "title": "挽陈师復寺丞二首  其二",
        "author": "刘克庄",
        "content": "岁晚沧洲筑草堂，却将逢掖换轩裳。\n市朝共叹凤高翥，世俗或疑麟不祥。\n童子举扶犹忼慨，门人要绖各凄凉。\n衰残无復相镌切，遗墨常留几案傍。",
        "dynasty": "宋",
        "collection_info": null
    },
    {
        "uuid": "759cf5215da7bb909d215f06fa458335",
        "title": "别高九万",
        "author": "刘克庄",
        "content": "花翁徒步悲诗境，菊磵舂粮哭復斋。\n众客食鱼弹铗去，几人白马素车来。\n寻思旧事成三叹，断送诸贤入八哀。\n信矣两生俱烈士，有金当为筑高台。",
        "dynasty": "宋",
        "collection_info": null
    },
    {
        "uuid": "ace7d6da7a691f1a16f330e702c7e92b",
        "title": "赠建阳医士杨椿老二首  其一",
        "author": "刘克庄",
        "content": "当年琴调绝平平，妄意先贤宰武城。\n邑有澹台犹欠识，始知令尹未聪明。",
        "dynasty": "宋",
        "collection_info": null
    },
    {
        "uuid": "c593e05f6c4188524c714d3c8ac4e1cb",
        "title": "赠建阳医士杨椿老二首  其二",
        "author": "刘克庄",
        "content": "晚爱聃书义味长，无身始与患相忘。\n残年颇觉饥难忍，未敢贪君不死方。",
        "dynasty": "宋",
        "collection_info": null
    },
    {
        "uuid": "e7d47179f34d6b46dc8ce60103db89fc",
        "title": "挽潘柄",
        "author": "刘克庄",
        "content": "復斋之客潘夫子，生死相从未忍分。\n薛守颇曾参道洁，志完何可欠承君。\n鲁生邀饮犹同去，庞嫂来呼已不闻。\n菆舍一巵真永诀，老无脚力拜翁坟。",
        "dynasty": "宋",
        "collection_info": null
    },
    {
        "uuid": "53ecabd5f342259bba4bfd3abf618b6f",
        "title": "赠辉书记二首  其一",
        "author": "刘克庄",
        "content": "野老柴门不惯开，有僧飞锡自天台。\n前身莫是寒山子，携得清诗满袖来。",
        "dynasty": "宋",
        "collection_info": null
    },
    {
        "uuid": "e694bd16439cea2938a76da50c41cd82",
        "title": "赠辉书记二首  其二",
        "author": "刘克庄",
        "content": "棒喝机锋捷似飞，推敲事业费寻思。\n师归定被丛林笑，腹裏无禅却有诗。",
        "dynasty": "宋",
        "collection_info": null
    },
    {
        "uuid": "dcf19e627322d4069f184dc39df13b14",
        "title": "答黄镛",
        "author": "刘克庄",
        "content": "少年妄意假韶鸣，忧患欺人两鬓星。\n此去真当盟社友，向来不合诳山灵。\n百年如夜何由旦，万古惟天只么青。\n若到桐城逢旧友，为言多醉少曾醒。",
        "dynasty": "宋",
        "collection_info": null
    },
    {
        "uuid": "19a691c5fde5dcc5aaf25481cd6600a7",
        "title": "答陈珽主簿",
        "author": "刘克庄",
        "content": "主簿佳公子，何曾染绮纨。\n果能磨铁砚，真可歃铜盘。\n君壮雷惊蛰，吾衰月阙团。\n家贫无宝贝，珍贶欲酬难。",
        "dynasty": "宋",
        "collection_info": null
    },
    {
        "uuid": "6a83856272f00674d0967f277af48e4b",
        "title": "寄题南康胡氏春风堂",
        "author": "刘克庄",
        "content": "芋魁菜甲必同食，石田茅屋不忍析。\n有时对床听风雨，有时共灯窥简册。\n大兄独抱古人道，群季各修弟子职。\n一门和气常如春，紫荆花开庭草碧。\n宛然生在舞雩时，又若坐于明道侧。\n吾尝三復棠棣诗，周公千载有惭色。\n共梨分枣能几何，摘瓜煮豆堪太息。\n区区锥刀未足让，伯夷逊国采薇吃。\n君能聚族真卓行，余亦为兄愧凉德。\n莫年有意观庐山，因作春风堂上客。",
        "dynasty": "宋",
        "collection_info": null
    },
    {
        "uuid": "5680f8d1dbc8f575e52ff3ef819cf69e",
        "title": "送孙明府",
        "author": "刘克庄",
        "content": "三年于赤子，摩拊极殷勤。\n令尹留方寸，吾民受一分。\n宛如小滕国，突过大冯君。\n四境风谣美，诸公必采闻。",
        "dynasty": "宋",
        "collection_info": null
    },
    {
        "uuid": "c93114525f9265fe469c13dc533df7df",
        "title": "答陈璘司户",
        "author": "刘克庄",
        "content": "丞相诗高妙，诸孙亦復奇。\n惠连康乐弟，子美审言儿。\n三舍犹当避，偏师未易支。\n老来怯酬唱，欲速反成迟。",
        "dynasty": "宋",
        "collection_info": null
    },
    {
        "uuid": "9d975187ccbdc2bf3ba0335bf6850e1e",
        "title": "辛卯满散天基节即事六首  其一",
        "author": "刘克庄",
        "content": "老作黄冠返旧山，尚支驿料破衙官。\n孤臣毫髮皆君赐，独坐风廊不觉寒。",
        "dynasty": "宋",
        "collection_info": null
    },
    {
        "uuid": "1f0a60a79151666310d9687a44f432f5",
        "title": "辛卯满散天基节即事六首  其二",
        "author": "刘克庄",
        "content": "门庑无人殿未开，白头散吏久徘徊。\n年年岁岁千秋节，长占群官第一来。",
        "dynasty": "宋",
        "collection_info": null
    },
    {
        "uuid": "131fa6fb39ea963a45a54dd8eb96c912",
        "title": "辛卯满散天基节即事六首  其三",
        "author": "刘克庄",
        "content": "闻说都人竞出嬉，御街箫鼓倍年时。\n相公入奏天颜喜，半夜杨州送捷旗。",
        "dynasty": "宋",
        "collection_info": null
    },
    {
        "uuid": "43224ed2fc1c5d348027f95d87d6935a",
        "title": "辛卯满散天基节即事六首  其四",
        "author": "刘克庄",
        "content": "约己隆亲礼不同，钧天无讌锡臣工。\n太皇勋德侔高帝，陛下谦恭似孝宗。",
        "dynasty": "宋",
        "collection_info": null
    },
    {
        "uuid": "fdeb9f7f48d30f9bf4ea2339352b114e",
        "title": "辛卯满散天基节即事六首  其五",
        "author": "刘克庄",
        "content": "野衲云云祝圣躬，亦拈拂子演宗风。\n恨渠僻陋无闻见，不识光公与杲公。",
        "dynasty": "宋",
        "collection_info": null
    },
    {
        "uuid": "ab2a7f14a76fc4a06edf9091654f6611",
        "title": "辛卯满散天基节即事六首  其六",
        "author": "刘克庄",
        "content": "小臣无状挂丹书，还着青袍两载余。\n物色依然如碧鹳，阶衔久矣削绯鱼。",
        "dynasty": "宋",
        "collection_info": null
    },
    {
        "uuid": "96717d5a66814a971dd88328fe68f513",
        "title": "挽王华甫提刑二首  其一",
        "author": "刘克庄",
        "content": "丱角从诸老，麻衣客五侯。\n风云疑反手，江海不迴头。\n寂寂生堪笑，皇皇死未酬。\n空余老知识，闭户着穷愁。",
        "dynasty": "宋",
        "collection_info": null
    },
    {
        "uuid": "353c8ef57eb26c607c99d96401eafe12",
        "title": "挽王华甫提刑二首  其二",
        "author": "刘克庄",
        "content": "何必求佳传，家庭论自公。\n颍滨碑玉局，曲阜状南丰。\n辔远方追电，筝调每值风。\n深知有遗恨，不见捷旗红。",
        "dynasty": "宋",
        "collection_info": null
    },
    {
        "uuid": "d44763075d327d0590b6beccc3b1e8df",
        "title": "还黄镛诗卷",
        "author": "刘克庄",
        "content": "曾伴灵芝湖上吟，当年一悟至如今。\n源流不乱知归趣，篇什无多见苦心。\n贯虱功夫须切近，脍鲸力量要雄深。\n暮年谁可谈兹事，盎有村醪且自斟。",
        "dynasty": "宋",
        "collection_info": null
    },
    {
        "uuid": "27a4ca29f18184129fb245c5ed29991f",
        "title": "徐懋功饷酒用其韵",
        "author": "刘克庄",
        "content": "少时酒伴尽豪雄，岁晚瓶罍一併空。\n方叹独醒吟泽畔，忽勤分饷到篱东。\n鲲鲸有量真溟涬，螟蠃无知妄异同。\n老矣此身何处着，便应埋向醉乡中。",
        "dynasty": "宋",
        "collection_info": null
    },
    {
        "uuid": "92e9de32f7949e3ee3daf8771c93dba9",
        "title": "答陈管修职",
        "author": "刘克庄",
        "content": "陈氏源流远，吾犹及纪羣。\n昔惟知伯氏，今又识郎君。\n后学尊师友，先贤贱艺文。\n沧洲书册在，努力缉前闻。",
        "dynasty": "宋",
        "collection_info": null
    },
    {
        "uuid": "917c94ccb5e5016e438e826be96aa3a0",
        "title": "挽陈孺人",
        "author": "刘克庄",
        "content": "昨吊空闺涕未收，忍闻绋翣向斯丘。\n不为尚子了家事，似与庞公圆话头。\n天下断无胶可续，人间最有剑难求。\n潘郎文笔尤宜诔，想见新碑字字愁。",
        "dynasty": "宋",
        "collection_info": null
    },
    {
        "uuid": "173476c61520c75d919e6d893e6d331b",
        "title": "壬辰春上冢五首 城南",
        "author": "刘克庄",
        "content": "一闭幽堂十九年，万松手种已参天。\n懒随人乞郭东祭，自与母耕绵上田。\n试问拂云施鹤表，何如藉地荐豚肩。\n此身只合安闾里，长为先君扫墓阡。",
        "dynasty": "宋",
        "collection_info": null
    },
    {
        "uuid": "b07916ac5a03e2fd7bc413931d8d703b",
        "title": "壬辰春上冢五首 西楼",
        "author": "刘克庄",
        "content": "溪草林花争碧红，伤心黄壤閟芳容。\n短松明月易陈迹，断雨残云难觅踪。\n伊昔老盆常共酌，即今败絮倩谁缝。\n臼间一斗仓陈粟，薄暮归来独自舂。",
        "dynasty": "宋",
        "collection_info": null
    },
    {
        "uuid": "692ce8c4cd4a576296351575bd7af2ab",
        "title": "壬辰春上冢五首 郭西",
        "author": "刘克庄",
        "content": "自古佳城属吉人，郭书王谶岂能神。\n扫松稍喜衣冠众，荐芰何妨俎豆贫。\n委巷起家基世德，分山葬友等天伦。\n侧傍即是黄香冢，冥漠之中尚卜邻。",
        "dynasty": "宋",
        "collection_info": null
    },
    {
        "uuid": "cab614dbdc7b203c47bb233fee492531",
        "title": "壬辰春上冢五首 中𡼢",
        "author": "刘克庄",
        "content": "忆昨隆干致太平，诸贤耸听凤先鸣。\n奏篇不愧登瀛选，拂袖难留出昼行。\n当日伯夷兄弟瘦，至今杨震子孙清。\n定知千载蟇陵路，尚有行人酹董生。",
        "dynasty": "宋",
        "collection_info": null
    },
    {
        "uuid": "69997614a1c4f898f837c1084d53191d",
        "title": "壬辰春上冢五首 寿溪",
        "author": "刘克庄",
        "content": "水如绶带山如抱，画手难摹一段奇。\n松下可浇三奠去，墓傍安用万家为。\n虹来昂首宁非瑞，蛟徙无踪若有知。\n丱角钓游今白髮，重寻陈迹不胜悲。",
        "dynasty": "宋",
        "collection_info": null
    },
    {
        "uuid": "1a2c8d539a83ebf00c0eccbc37d5d145",
        "title": "访李钢草堂不遇",
        "author": "刘克庄",
        "content": "细路萦纡入野田，遥瞻竹树已欣然。\n青苔地滑跌卢老，苍耳林深迷谪仙。\n不羡玉堂在天上，径须茅屋占云边。\n极知谢客非为亢，贪看林花听涧泉。",
        "dynasty": "宋",
        "collection_info": null
    },
    {
        "uuid": "ffb244be2584c000fd2f25b286352049",
        "title": "题陈遂卿隠居",
        "author": "刘克庄",
        "content": "蚤日称雄翰墨林，暮年里巷且浮沉。\n诸公自负遗贤媿，此士元无谤国心。\n子佩子衿输少俊，某丘某水拣幽深。\n明时莫作逃尧计，忽有弓旌底处寻。",
        "dynasty": "宋",
        "collection_info": null
    },
    {
        "uuid": "751b761b723846ced7875f7c6f245c78",
        "title": "绵亭林逸人扁所居室曰藏晖求诗",
        "author": "刘克庄",
        "content": "先生读易注参同，筑室云山第几重。\n昔遇壶丘疑见怪，今于老子信犹龙。\n方灵有物司丹竈，符验无妖血剑锋。\n只恐欲藏藏未得，世人往往或知踪。",
        "dynasty": "宋",
        "collection_info": null
    },
    {
        "uuid": "50dd55529e9f1e2e3ed8b672a0beee91",
        "title": "题白渡方氏听蛙亭",
        "author": "刘克庄",
        "content": "塘水拍堤科斗生，想君亭子俯幽清。\n黄梅雨足野田润，牡曲烟收村墅晴。\n莫信人嫌无理闹，颇疑渠有不平鸣。\n画堂方喜听琴阮，谁爱天然律吕声。",
        "dynasty": "宋",
        "collection_info": null
    },
    {
        "uuid": "e9c3a0f0a3316fed24119a73373692d9",
        "title": "赠钟主簿父子",
        "author": "刘克庄",
        "content": "旗铃接迹向西驰，丹桂灵椿并一时。\n竞说郎君能跨竈，顿令老子欲笞儿。\n妙年不患锥无颖，前辈曾言木就规。\n相国晏公元楚产，何须千里远求师。",
        "dynasty": "宋",
        "collection_info": null
    },
    {
        "uuid": "9b523d74008cf152ef0114656011a26b",
        "title": "寄赵简叔知宗",
        "author": "刘克庄",
        "content": "造物方将贵此翁，煌煌三印屈盘红。\n笺天不受珠犀涴，表海新兼鈇钺雄。\n诗满名山留妙墨，舶归外国说清风。\n何当把臂登云榭，共看鲸波浸碧空。",
        "dynasty": "宋",
        "collection_info": null
    },
    {
        "uuid": "402289ead59504d80f0075ea40f219be",
        "title": "赠豫知子",
        "author": "刘克庄",
        "content": "隔膜能知人肺肝，瞭如烛照与龟钻。\n敏于一行推棋子，妙似尧夫测牡丹。\n道是鬼来疑太黠，蓦然仙去觅应难。\n身今槁木寒灰样，惭愧巫咸子细看。",
        "dynasty": "宋",
        "collection_info": null
    },
    {
        "uuid": "1ce005e12feaa0c402064b77e29bb0af",
        "title": "简叔和诗再寄",
        "author": "刘克庄",
        "content": "弃置而今成秃翁，君恩量给太仓红。\n着鞭纵落诸公后，挥麈犹堪一世雄。\n花月三千篇绝唱，海天九万里刚风。\n胸中本自无冰炭，况读君诗益扫空。",
        "dynasty": "宋",
        "collection_info": null
    },
    {
        "uuid": "8cd7fd355f91857c4b3cb204023dfca5",
        "title": "寄章贡姚别驾",
        "author": "刘克庄",
        "content": "赣江当日血成川，谁肯身驰不测渊。\n尺檄约降诸峒静，单车禽畔一城全。\n带刀俗染惟新化，横槊诗刊第几编。\n想与元龙谈世事，亦怜疎拙老林泉。",
        "dynasty": "宋",
        "collection_info": null
    },
    {
        "uuid": "026dbd636b6e2d6fd3c5a1267a7b8a1f",
        "title": "三寄简叔",
        "author": "刘克庄",
        "content": "屡有诗贻田舍翁，灯花常至夜深红。\n莫嫌云榭文书冗，稍喜冰衔职任雄。\n健吏安知元结事，贪夫愧死伯夷风。\n得君厚禄吾何患，从此樽中酒不空。",
        "dynasty": "宋",
        "collection_info": null
    },
    {
        "uuid": "8bb32ea23f8503a9fb8ed1bbd7b5cc65",
        "title": "寄章贡姚使君",
        "author": "刘克庄",
        "content": "虔在江西尤鉅丽，极知君相选侯难。\n昔多法从怀州绂，今少诗人上将坛。\n敛戍官兵申拆洗，放衙溪洞报平安。\n衰颓欲纳辕门谒，却怕崆峒腊雪寒。",
        "dynasty": "宋",
        "collection_info": null
    },
    {
        "uuid": "ae4d844a281dbc379a13f6dce3c251e6",
        "title": "蒋迈说易",
        "author": "刘克庄",
        "content": "新图别义初拈出，四座皆惊昔未闻。\n定是胸中通象数，或于梦裏见羲文。\n向来夫子编三绝，近世名儒说七分。\n自笑腐生尊古注，可能挟册便从君。",
        "dynasty": "宋",
        "collection_info": null
    },
    {
        "uuid": "1a0d82def2e87b6bb4f649311b1aa54f",
        "title": "读金銮密记",
        "author": "刘克庄",
        "content": "仗下千官走似麕，仓皇谁扈属车尘。\n禁中陆九艰危共，殿上朱三苦死嗔。\n当日横身抗岐汴，暮年避地客瓯闽。\n小窗细读金銮记，始信香奁属别人。",
        "dynasty": "宋",
        "collection_info": null
    },
    {
        "uuid": "558ce112660407b7994bdb71a6c0613f",
        "title": "哭郑君瑞长官二首  其一",
        "author": "刘克庄",
        "content": "自解铜章后，终身耻折腰。\n偶然安旧隠，非不恋清朝。\n薪水纔能给，弓旌未易招。\n坟山梅似雪，犹足配清标。",
        "dynasty": "宋",
        "collection_info": null
    },
    {
        "uuid": "b34f5dcb040c59fd34a532e6bd4609e5",
        "title": "哭郑君瑞长官二首  其二",
        "author": "刘克庄",
        "content": "史着陶潜卒，何妨爵秩卑。\n竟无乞米帖，止有采薇诗。\n旧友谁为诔，新阡尚欠碑。\n中年哭同志，孤立可胜悲。",
        "dynasty": "宋",
        "collection_info": null
    },
    {
        "uuid": "815eb663accc91a2b7f0cc5393febc4d",
        "title": "获砚",
        "author": "刘克庄",
        "content": "二砚温如玉琢成，信知天地有精英。\n马肝紫润尤宜沐，鹆眼青圆宛似生。\n未爱潘郎呼作友，便教米老拜为兄。\n今年几案多奇获，应是穷儒命渐亨。",
        "dynasty": "宋",
        "collection_info": null
    },
    {
        "uuid": "d4721b69a246ac8717b6106498219869",
        "title": "再获一砚自和",
        "author": "刘克庄",
        "content": "三砚联翩买券成，绝胜玉杵聘云英。\n拊摩无粟向肌起，涂抹有花从笔生。\n韫椟每愁逢暴客，倾囊或笑费方兄。\n古来事业由勤苦，不信磨穿道不亨。",
        "dynasty": "宋",
        "collection_info": null
    },
    {
        "uuid": "636f23cf43f98e2d8260388bf0766ae5",
        "title": "蔡伟叔讲通书",
        "author": "刘克庄",
        "content": "蒋君易学高无助，蔡子重来讲杏坛。\n绛帐先生移席听，青衿学士堵墙观。\n举扬霁月光风易，笺注先天太极难。\n稳坐虎皮挥麈尾，岂知春雨客毡寒。",
        "dynasty": "宋",
        "collection_info": null
    },
    {
        "uuid": "8b546ac9657058832dc76b80aee2ee5a",
        "title": "遗编",
        "author": "刘克庄",
        "content": "短髮萧萧老日侵，遗编未敢废研寻。\n熏莸理慾迷通义，衮斧忠邪害恕心。\n笃信圣贤常事左，稍知治乱每忧深。\n人生有腹当盛酒，谁遣吾侪着古今。",
        "dynasty": "宋",
        "collection_info": null
    },
    {
        "uuid": "4851cd2378480b77b4947c871f928db0",
        "title": "一念",
        "author": "刘克庄",
        "content": "一念纔萌帝已临，岂容纤芥自欺心。\n夜犹养气操存熟，晨偶科头警惧深。\n跌宕少曾希管葛，敛藏晚欲学柴参。\n小窗稍觉春宵冷，自设篝鑪置楮衾。",
        "dynasty": "宋",
        "collection_info": null
    },
    {
        "uuid": "2f3a2b7fa07419ae8daaec3228251846",
        "title": "贫居自警三首  其一",
        "author": "刘克庄",
        "content": "昨者匆匆掷印归，六年岑寂闭柴扉。\n岁荒奴仅拾残穗，日晏婢方羹苦薇。\n宁渴莫赊邻近酒，尽寒不着借来衣。\n中年但祝身强健，要卧松风坐钓矶。",
        "dynasty": "宋",
        "collection_info": null
    },
    {
        "uuid": "ed65dd831e0a57213db3c7e311b7642f",
        "title": "贫居自警三首  其二",
        "author": "刘克庄",
        "content": "赤粟黄虀味最深，此生不恨老云林。\n鬼神每瞰高明室，天地皆知暮夜金。\n夸士燃脐犹殉货，先贤覆首或无衾。\n一瓢千驷同归尽，莫为浮云错动心。",
        "dynasty": "宋",
        "collection_info": null
    },
    {
        "uuid": "62965a9229aefad9a3051625f6213750",
        "title": "贫居自警三首  其三",
        "author": "刘克庄",
        "content": "客过吾庐语至晡，旋营盐酪刈薪刍。\n酒兼麟脯不时有，饭与鱼羹何处无。\n力穑勿忘家世俭，堆金能使子孙愚。\n俗儿未识贫中乐，妄议书生骨相臞。",
        "dynasty": "宋",
        "collection_info": null
    },
    {
        "uuid": "373cdd5da0e5f9c60e371f60f64ad017",
        "title": "寒食清明二首  其一",
        "author": "刘克庄",
        "content": "寂寂柴门村落裏，也教插柳记年华。\n禁烟不到粤人国，上冢亦携庞老家。\n汉寝唐陵无麦饭，山蹊野径有梨花。\n一尊径藉青苔卧，莫管城头奏暮笳。",
        "dynasty": "宋",
        "collection_info": null
    },
    {
        "uuid": "e9dd8cbbc32864c46802175750706140",
        "title": "寒食清明二首  其二",
        "author": "刘克庄",
        "content": "过眼年光疾弹丸，桐华半拆燕初还。\n汉宫有烛朱门暖，墨突无烟白屋寒。\n宁復斗鸡陪戏社，颇思携鹤访孤山。\n今年秫与金同价，偶得茅柴且尽欢。",
        "dynasty": "宋",
        "collection_info": null
    },
    {
        "uuid": "395ce255ce4728208d7969df9126b4f6",
        "title": "上巳",
        "author": "刘克庄",
        "content": "樱笋登盘节物新，一筇踏遍九州春。\n似曾山阴访修竹，不记水边观丽人。\n豪饮自怜非少日，俊游亦恐是前身。\n暮归尚有清狂态，乱插山花满角巾。",
        "dynasty": "宋",
        "collection_info": null
    },
    {
        "uuid": "1e1af10eb1ecfd0bff2ea62efc71d1b2",
        "title": "村墅",
        "author": "刘克庄",
        "content": "村墅溪亭处处嬉，新年海岱悉清夷。\n盗平四野无惊柝，虏去三边有捷旗。\n子美间关离乱际，尧夫生死太平时。\n从今一洗穷愁语，多赋看花饮酒诗。",
        "dynasty": "宋",
        "collection_info": null
    },
    {
        "uuid": "f92049bc65634effc63073cb58f9c007",
        "title": "进德",
        "author": "刘克庄",
        "content": "进德功夫有浅深，一毫间断即差参。\n醉无谬误明持敬，怒亦中和见养心。\n为善岂须朋友责，积勤常若父师临。\n向来岁月悠悠过，垂老方知痛自箴。",
        "dynasty": "宋",
        "collection_info": null
    },
    {
        "uuid": "07d7e4aa8b8b6ffe6565dbe97b6e1fa8",
        "title": "答梁文杓",
        "author": "刘克庄",
        "content": "二梁大学同袍旧，晚识郎君亦隽才。\n柳永词堪腔裏唱，刘叉诗自胆中来。\n老夫一榻何曾下，吾子扁舟作么迴。\n见说桐城方调卒，未应能筑礼贤台。",
        "dynasty": "宋",
        "collection_info": null
    },
    {
        "uuid": "955d786402ac4f39660a8bc3d2f93a3e",
        "title": "哭章泉二首  其一",
        "author": "刘克庄",
        "content": "自有箪瓢乐，那须璧帛迎。\n后凋仁者寿，独往圣之清。\n古不称千驷，今犹重两生。\n吾衰久无泪，一恸为耆英。",
        "dynasty": "宋",
        "collection_info": null
    },
    {
        "uuid": "4857b627c428e069ebd29d9078effec8",
        "title": "哭章泉二首  其二",
        "author": "刘克庄",
        "content": "小扉通水竹，幽绝少比邻。\n家似巢栖者，诗非火食人。\n于今无宿士，若昔有先民。\n彊作征君诔，居然语未亲。",
        "dynasty": "宋",
        "collection_info": null
    },
    {
        "uuid": "57e84a705ff422cc33da35b5342670fb",
        "title": "赠马相士二首  其一",
        "author": "刘克庄",
        "content": "妪貌何妨至辅臣，猴形亦有上麒麟。\n伏波眉目空如画，不是云台剑佩人。",
        "dynasty": "宋",
        "collection_info": null
    },
    {
        "uuid": "92107e7775ed9917dc0f39e6fd79ad85",
        "title": "赠马相士二首  其二",
        "author": "刘克庄",
        "content": "荀卿粗了心形者，蒯彻安知背面哉。\n别有精微书不载，待君见了季咸来。",
        "dynasty": "宋",
        "collection_info": null
    },
    {
        "uuid": "a9ab3f2b85bf6be550211ce71772ba67",
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其一",
        "author": "刘克庄",
        "content": "向来刀笔充书佐，岁晚衣巾学道流。\n毕竟贤于人一着，醉中梦裏忽迴头。",
        "dynasty": "宋",
        "collection_info": null
    },
    {
        "uuid": "0d1a064aabd94b59d9d37877f27ff678",
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其二",
        "author": "刘克庄",
        "content": "拂袖归来久闭关，道人剥啄访平安。\n要知对面刘高尚，即是翻身靖长官。",
        "dynasty": "宋",
        "collection_info": null
    },
    {
        "uuid": "fd8c35704f59db21b3eed643b87c274e",
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其三",
        "author": "刘克庄",
        "content": "去去寻师莫远寻，蓬莱何处海深深。\n山房幸有栖身地，且读西山夜气箴。",
        "dynasty": "宋",
        "collection_info": null
    },
    {
        "uuid": "a658b1f4344c013e97d526c9fc4e70b4",
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其四",
        "author": "刘克庄",
        "content": "闻说周僊有后身，出山不为两朱轮。\n白云丹竈俱无恙，凭汝殷勤谢主人。",
        "dynasty": "宋",
        "collection_info": null
    },
    {
        "uuid": "88bc5f098f9e944cc4a981b9396738dd",
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其五",
        "author": "刘克庄",
        "content": "或盘碧汉唳清宵，几载山中伴寂寥。\n今日鹤来翁已出，他年却恐费翁招。",
        "dynasty": "宋",
        "collection_info": null
    },
    {
        "uuid": "057db0fd6426f3821415d2c6e824004b",
        "title": "和南塘食荔叹",
        "author": "刘克庄",
        "content": "君欲和诗无匆匆，唱首天下文章公。\n今年荔子况倍熟，亭亭锦盖高张空。\n猿偷鸦啄牧童采，林间残颗犹殷红。\n在昔唐家充岁贡，吟讽何止杜陵翁。\n南穷交州西蜀土，快马驮送如飞龙。\n绛裳冰肌初照眼，玉环一笑恩光浓。\n惟闽以远幸免涴，一颗不到温泉宫。\n自从陈紫无真本，皱玉晚出尤称雄。\n迩来鸡舌擅瑰玮，赞香誉味万喙同。\n麟台仙人亲题品，天为此果开遭逢。\n乃知微物似有数，声价亦与时污隆。\n列圣俭德被华戎，微如淮白不敢供。\n奈何置驿奉私室，安得木铎观民风。\n山蹊谷堑日力穷，血肩踠足驰筠笼。\n请公移此食荔叹，置在熏风殿阁中。",
        "dynasty": "宋",
        "collection_info": null
    },
    {
        "uuid": "0eca883579885abed84c95fd2c65af2b",
        "title": "送真西山再镇温陵",
        "author": "刘克庄",
        "content": "父老香花夹路催，朱幡那忍更徘徊。\n弓张至此尤宜弛，珠去安知不復迴。\n海上有艘堪致粟，洛中无篚胜生财。\n泉人毕竟修何福，消得西山两度来。",
        "dynasty": "宋",
        "collection_info": null
    },
    {
        "uuid": "504f157fb72cb23643b675020e0ee01b",
        "title": "水仙花",
        "author": "刘克庄",
        "content": "岁华摇落物萧然，一种清芬绝可怜。\n不许淤泥侵皓素，全凭风露发幽妍。\n骚魂洒落沉湘客，玉色依稀捉月僊。\n却笑涪翁太脂粉，误将高雅匹婵娟。",
        "dynasty": "宋",
        "collection_info": null
    },
    {
        "uuid": "010d9ab5055e25f7770b10cf5c65fb8e",
        "title": "葵花二首  其一",
        "author": "刘克庄",
        "content": "植物虽微性有常，人心翻覆至难量。\n李陵卫律阴山死，不似葵花识太阳。",
        "dynasty": "宋",
        "collection_info": null
    },
    {
        "uuid": "293b8962814aa8782b39f03e8c992ee7",
        "title": "葵花二首  其二",
        "author": "刘克庄",
        "content": "下了江南奏凯迴，曹公鞅鞅未忘怀。\n争知野老门庭冷，旌节无心忽自来。",
        "dynasty": "宋",
        "collection_info": null
    },
    {
        "uuid": "c54dd5e3bc0c2e1b51d0576b0c07bcd0",
        "title": "题郑宁文卷",
        "author": "刘克庄",
        "content": "昔侍西山讲习时，颇于函丈得精微。\n书如逐客犹遭绌，辞取横汾亦恐非。\n筝笛岂能谐雅乐，绮纨元未识深衣。\n嗟余老矣君方少，勤向师门扣指归。",
        "dynasty": "宋",
        "collection_info": null
    },
    {
        "uuid": "63278922085211450ab2669b0cbdbc96",
        "title": "悼阿驹七首  其一",
        "author": "刘克庄",
        "content": "吾老方期汝亢宗，爱怜不与众雏同。\n岂知希世千金产，止作空花赚乃翁。",
        "dynasty": "宋",
        "collection_info": null
    },
    {
        "uuid": "54e54dd9110a4056ccc29d1620fcff32",
        "title": "悼阿驹七首  其二",
        "author": "刘克庄",
        "content": "长兄开卷每随声，大母翻经亦谛听。\n眉目分明无夭法，恐缘了了与惺惺。",
        "dynasty": "宋",
        "collection_info": null
    },
    {
        "uuid": "47cb7d1607e020019b1047b56849622a",
        "title": "悼阿驹七首  其三",
        "author": "刘克庄",
        "content": "北辙南辕有返期，吾儿掣手去何之。\n梦中玉雪来怀抱，愁绝邻钟唤醒时。",
        "dynasty": "宋",
        "collection_info": null
    },
    {
        "uuid": "aea01d52c3936a7a745764344a99a850",
        "title": "悼阿驹七首  其四",
        "author": "刘克庄",
        "content": "隔日犹能唤女兄，儿于孝友殆天成。\n直须见汝莲花上，纔得胸中一点平。",
        "dynasty": "宋",
        "collection_info": null
    },
    {
        "uuid": "00e20443553a0e50855bc987f01de05f",
        "title": "悼阿驹七首  其五",
        "author": "刘克庄",
        "content": "富贵威权得自由，收融二子杀杨修。\n闲人于物无恩怨，那得仓舒只么休。",
        "dynasty": "宋",
        "collection_info": null
    },
    {
        "uuid": "54209658e1ab6c3e2a11e782207e6555",
        "title": "悼阿驹七首  其六",
        "author": "刘克庄",
        "content": "眼有玄花因悼亡，观书对客两茫洋。\n情知泪是衰翁血，更为童乌滴数行。",
        "dynasty": "宋",
        "collection_info": null
    },
    {
        "uuid": "762b000aa0522bd7ab34b2d9789d4668",
        "title": "悼阿驹七首  其七",
        "author": "刘克庄",
        "content": "人生忧患本无涯，强取瞿聃语自排。\n吾母白头尤念我，吞声不敢恼慈怀。",
        "dynasty": "宋",
        "collection_info": null
    },
    {
        "uuid": "b31702f8b7092aa2ac6920bd797144c7",
        "title": "郑宁示边报走笔戏赠",
        "author": "刘克庄",
        "content": "曾客嫖姚与伏波，惯骑生马拥琱戈。\n金台有命终须筑，铁砚无功亦且磨。\n见说帛书来汝洛，又传毡帐迫淮河。\n只今西北多机会，吾子南归意若何。",
        "dynasty": "宋",
        "collection_info": null
    },
    {
        "uuid": "5429daa3f55ea6b1449d918295d66d66",
        "title": "挽刘学谕",
        "author": "刘克庄",
        "content": "少游乡校至华颠，常以虀盐养浩然。\n科举法行无誉士，丘园礼废有遗贤。\n刘贲下第人称屈，李汉编文后必传。\n闻道诸郎皆秀孝，拂云华表看它年。",
        "dynasty": "宋",
        "collection_info": null
    },
    {
        "uuid": "9908e5c9fb7a2599033dfe085712c648",
        "title": "送陈户曹之官襄阳二首  其一",
        "author": "刘克庄",
        "content": "丞相曾参督府谋，郎君今復赞边筹。\n彼哉金谷饮长夜，去矣玉关防盛秋。\n尺度岂能拘快士，功名断不在中州。\n习池水满堤花艷，安得相陪赋远游。",
        "dynasty": "宋",
        "collection_info": null
    },
    {
        "uuid": "b9d5579f17f47770d9db666179f61d5f",
        "title": "送陈户曹之官襄阳二首  其二",
        "author": "刘克庄",
        "content": "幕府秋风事日生，参军匹马去兼程。\n起为楚舞何其壮，吟退胡兵在此行。\n且喜岘山碑有跋，不愁江表传无名。\n老儒那復封侯梦，止愿躬耕看太平。",
        "dynasty": "宋",
        "collection_info": null
    },
    {
        "uuid": "ff6ba67390ff545d8773c6b9e1bbd3f3",
        "title": "旴士张季携所注三略访西山先生既跋其书余復题二绝于卷尾  其一",
        "author": "刘克庄",
        "content": "张生快士非拘儒，袖出一编相斫书。\n扑虱拍蚊吾不忍，断蛇刺虎子何麤。",
        "dynasty": "宋",
        "collection_info": null
    },
    {
        "uuid": "b34d950b0520237b7dfb15a49532106b",
        "title": "旴士张季携所注三略访西山先生既跋其书余復题二绝于卷尾  其二",
        "author": "刘克庄",
        "content": "千里从师细讲评，横渠昔亦谒高平。\n自从受得中庸了，止说西铭不说兵。",
        "dynasty": "宋",
        "collection_info": null
    },
    {
        "uuid": "92691e98655dae6a141d9f22732ea23e",
        "title": "送汤伯纪归番昜",
        "author": "刘克庄",
        "content": "华宗所产必人英，久见诸贤说父兄。\n荀氏晚添文若出，杨家又有敬之生。\n进堪负荷斯文责，退亦流传后世名。\n身老荒村无可恨，独于佳友尚关情。",
        "dynasty": "宋",
        "collection_info": null
    },
    {
        "uuid": "154c91db7057486c5db2bcdd1a6d3b43",
        "title": "病后访梅九绝  其一",
        "author": "刘克庄",
        "content": "梦得因桃数左迁，长源为柳忤当权。\n幸然不识桃并柳，却被梅花累十年。",
        "dynasty": "宋",
        "collection_info": null
    },
    {
        "uuid": "c32d911cc664613acbb34e25a240759c",
        "title": "病后访梅九绝  其二",
        "author": "刘克庄",
        "content": "先生岁晚被人疑，梅畔浑无一字诗。\n明月清风愁併案，野花啼鸟怕随司。",
        "dynasty": "宋",
        "collection_info": null
    },
    {
        "uuid": "892cead3abb5d6ebbc76ca2cc4b930e4",
        "title": "病后访梅九绝  其三",
        "author": "刘克庄",
        "content": "区区毛郑号精专，未必风人意果然。\n犬彘不吞舒亶唾，岂堪与世作诗笺。",
        "dynasty": "宋",
        "collection_info": null
    },
    {
        "uuid": "2b882844000ee68f00a8810372c41bc2",
        "title": "病后访梅九绝  其四",
        "author": "刘克庄",
        "content": "和靖林间欬嗽时，一边觅句一边饥。\n而今始会天公意，不惜功名只惜诗。",
        "dynasty": "宋",
        "collection_info": null
    },
    {
        "uuid": "66bb5ee34132fa515e93b7fab9665bc8",
        "title": "病后访梅九绝  其五",
        "author": "刘克庄",
        "content": "老子无粮可御冬，强鸣饥吻和寒蛩。\n舍南舍北花如雪，止嚥清香饱杀侬。",
        "dynasty": "宋",
        "collection_info": null
    },
    {
        "uuid": "4b8d72a09ec359c85c5dab8c1bf6cf7b",
        "title": "病后访梅九绝  其六",
        "author": "刘克庄",
        "content": "与梅交绝几星霜，瞥见南枝喜欲狂。\n便欲佩壶携铁笛，为花痛饮百千场。",
        "dynasty": "宋",
        "collection_info": null
    },
    {
        "uuid": "9a67fc574cd43100f8c527d53d9bec5a",
        "title": "病后访梅九绝  其七",
        "author": "刘克庄",
        "content": "一联半首致魁台，前有沂公后简斋。\n自是君诗无警策，梅花穷杀几人来。",
        "dynasty": "宋",
        "collection_info": null
    },
    {
        "uuid": "ce479b92e7695abc2aa5a75fe12f3ab4",
        "title": "病后访梅九绝  其八",
        "author": "刘克庄",
        "content": "春信分明到草庐，呼儿沽酒买溪鱼。\n从前弄月嘲风罪，即日金鸡已赦除。",
        "dynasty": "宋",
        "collection_info": null
    },
    {
        "uuid": "490c4c7bb442282b878bdde9b2c238ed",
        "title": "病后访梅九绝  其九",
        "author": "刘克庄",
        "content": "菊得陶翁名愈重，莲因周子品尤尊。\n后来谁判梅公案，断自孤山迄后村。",
        "dynasty": "宋",
        "collection_info": null
    },
    {
        "uuid": "7293966545f828fa8eabd71a600bf4dc",
        "title": "陪西山游鼓山一首",
        "author": "刘克庄",
        "content": "先生廊庙姿，非直藩翰才。\n南州彩旗留，北阙丹诏催。\n重臣方暑行，停骖小裴回。\n客中载枚邹，物外寻宗雷。\n遂穷天海观，一豁风云怀。\n眷言此灵山，自判宇宙来。\n登临几朱轮，灭没随飞埃。\n堂堂蔡与赵，继者其谁哉。\n共惟勋业侔，况乃名节偕。\n伊余忝载笔，适值祖帐开。\n虽陪叔子游，独抱湛辈哀。\n饯诗堪覆瓿，不敢镌苍崖。",
        "dynasty": "宋",
        "collection_info": null
    },
    {
        "uuid": "1b92ac21e9b41b15c1291da3195e71af",
        "title": "鼓山用余干赵相韵",
        "author": "刘克庄",
        "content": "城郭区区一聚埃，江山如此信佳哉。\n挟龙相国骑箕去，招鹤仙人弭节来。\n试问炊粱成短梦，何如煨芋拨残灰。\n危亭更着文公扁，日落山空未忍回。",
        "dynasty": "宋",
        "collection_info": null
    },
    {
        "uuid": "f6b5f02bfbd063b5988c8e6f40711815",
        "title": "题真仁夫画卷",
        "author": "刘克庄",
        "content": "草木黄落，水云莽苍。\n孤舟卸帆，冻鴈失行。\n昔余远游，沿灕泝湘。\n堠长店疎，仆痡马僵。\n行李萧然，有诗满囊。\n今其老矣，宁志四方。\n抚卷追思，历历不忘。",
        "dynasty": "宋",
        "collection_info": null
    },
    {
        "uuid": "4915224849f689f92b5c2e5525b1f2df",
        "title": "题龙眠十八尊者",
        "author": "刘克庄",
        "content": "尝闻天台境，肉身往无从。\n仁夫示此图，恍惚游其中。\n应真一一若旧识，或踞怪石临飞淙。\n山鬼投牒何敬恭，天女问法尤丰茸。\n盆鱼鬐鬛等针粟，放去夭矫拏空蒙。\n山深无人地祇出，被服导从侔王公。\n前驱鸷兽后夔魍，徐行殿以一瘦筇。\n巉巉苍壁谡谡松，下有老宿眉雪浓。\n石桥灭没云气断，似是鬼国非天宫。\n层冰融结挟怒瀑，毒虺喷薄含腥风。\n至人于此方入定，坏衲羃首枯株同。\n等闲一坐六十劫，汝技有尽吾无穷。\n书生往往谈性命，怵以祸福犹儿童。\n倒持手版口劝进，对此宁不面发红。\n我知龙眠笔外意，要与浊世鍼盲聋。\n退之云释善变幻，恺之谓画能神通。\n幻耶神耶两莫诘，与子持叩西山翁。",
        "dynasty": "宋",
        "collection_info": null
    },
    {
        "uuid": "06ace29876dcb940db5093f8b18b1bbf",
        "title": "米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首  其一",
        "author": "刘克庄",
        "content": "大令云亡笔不传，世无行草已千年。\n偶然遗下鹅群帖，生出杨风与米颠。",
        "dynasty": "宋",
        "collection_info": null
    },
    {
        "uuid": "2014ffa4daef1effb97c74afc671473a",
        "title": "米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首  其二",
        "author": "刘克庄",
        "content": "二集一传一不传，可能宝晋胜坡仙。\n苏郎不醉常如醉，米老真颠却辨颠。",
        "dynasty": "宋",
        "collection_info": null
    },
    {
        "uuid": "11633a609dcd2a092301925f3f95aad4",
        "title": "跋周忘机画一首",
        "author": "刘克庄",
        "content": "周郎词艺妙天下，似是诗家非画家。\n宁与嵇公写琴操，不为盛尹作梅花。",
        "dynasty": "宋",
        "collection_info": null
    },
    {
        "uuid": "a96008f4cd7bdcd91ed687ff402577f5",
        "title": "题林户曹寒斋",
        "author": "刘克庄",
        "content": "举世争驰势利场，君于冷处看人忙。\n不营摩诘散花室，只设苏州听雨床。\n种果园林无虎守，勘书窗几有萤光。\n直须唤起西塘老，来向斋中伴石塘。",
        "dynasty": "宋",
        "collection_info": null
    },
    {
        "uuid": "2e86e66d1d5c320d8b10fb342c8e3781",
        "title": "呈黄建州",
        "author": "刘克庄",
        "content": "当年虎穴挺身临，匹马平欺万绿林。\n余欲关弓常掩涕，汝能卖剑即回心。\n歌廉民已嗟来暮，微管吾安得至今。\n欲谒铃斋参嫡派，管蠡何敢测高深。",
        "dynasty": "宋",
        "collection_info": null
    },
    {
        "uuid": "63a151d08e4c32a6478d9d3e1d3b29bb",
        "title": "过建阳二首  其一",
        "author": "刘克庄",
        "content": "溪上重来两鬓丝，岂知拙政久犹思。\n旄倪欲见叶公面，香火共存朱邑祠。\n争劝令君持酒琖，不容老子闭车帷。\n谁言俗薄今非古，我与斯民各秉彜。",
        "dynasty": "宋",
        "collection_info": null
    },
    {
        "uuid": "403a337c505833ac291bcf7840f73b09",
        "title": "过建阳二首  其二",
        "author": "刘克庄",
        "content": "白布裙襦雪满颠，携扶伛偻拜车前。\n皆言庾氏相因粟，犹是君侯不饮泉。\n自昔活民须有备，即今去客愧无权。\n愚公老矣痴如故，长把心灯望后贤。",
        "dynasty": "宋",
        "collection_info": null
    },
    {
        "uuid": "e768294b3d8d60fdc58fa17f841d77d9",
        "title": "过章戴二首  其一",
        "author": "刘克庄",
        "content": "鲁叟新阡何处寻，桥边感旧独沉吟。\n一生欲唾姦谀面，千古难磨道义心。\n溪昔放鱼晴鱍鱍，门今罗爵冷涔涔。\n发潜頼有西山笔，何日碑成勒碧岑。",
        "dynasty": "宋",
        "collection_info": null
    },
    {
        "uuid": "eb32b2c1c7f04ba6d5a08d16f5010abe",
        "title": "过章戴二首  其二",
        "author": "刘克庄",
        "content": "曾向明时雪李邕，又闻名在聘贤中。\n忆言鸱吻施茅屋，忍见龟趺立柏宫。\n杯酒昔常陪贺老，隻鸡终待哭乔公。\n情知客泪先难制，邻笛那堪咽晚风。",
        "dynasty": "宋",
        "collection_info": null
    },
    {
        "uuid": "466ee270e248ac66a65f7e925bb10495",
        "title": "答李泉州元善",
        "author": "刘克庄",
        "content": "平生陈无己，白首欠吟债。\n未尝交马吕，况肯见章蔡。\n附热生可鄙，中寒死亦快。\n吾方尚此友，巾车与同载。\n前瞻有膺滂，却顾有融泰。\n要当坚一壁，讵可立两界。\n恕乎行谊亏，希也名节坏。\n史君惠良箴，下走敢不拜。\n怀哉道义交，异彼姑息爱。",
        "dynasty": "宋",
        "collection_info": null
    },
    {
        "uuid": "220169c6870857cb60da10792080066d",
        "title": "送赵信州二首  其一",
        "author": "刘克庄",
        "content": "君于朝列号名流，信在江东亦望州。\n保抱彼民思父母，赍咨吾辈惜交游。\n香凝应物吟诗榻，虹贯元章载画舟。\n涧上泉边今寂寞，岂无遗藁待搜求。",
        "dynasty": "宋",
        "collection_info": null
    },
    {
        "uuid": "da4b78759b5fb57376616c3b2ef2a2c1",
        "title": "送赵信州二首  其二",
        "author": "刘克庄",
        "content": "贫者惟言可赠行，临分握手尽交情。\n马于辔力穷时骇，鸥向机心动处惊。\n齐士岂无堪客礼，蔡人便遣作牙兵。\n遥知陌上罗敷女，竞看双旌出劝耕。",
        "dynasty": "宋",
        "collection_info": null
    },
    {
        "uuid": "1883c6bb7c497b3dff0cf7b876515fb8",
        "title": "题赵子固诗卷",
        "author": "刘克庄",
        "content": "紫芝仲白俱仙去，晚秀惟君擅士林。\n字肖率更亲手作，诗疑贾岛后身吟。\n九成合奏音方备，三染为纁色始深。\n老去尤于朋友笃，未忘几研琢磨心。",
        "dynasty": "宋",
        "collection_info": null
    },
    {
        "uuid": "040ece9946eec8464cfcbb97bbf9ba11",
        "title": "题汤伯纪程文",
        "author": "刘克庄",
        "content": "诏书选后宫，众女竞媒致。\n拂镜浓画眉，临风高绾髻。\n朝犹东邻居，夕已金屋贵。\n彼姝绝代姿，绰约乘云气。\n箴史合古趣，佩服与今异。\n宜哉寤寐求，惜也憔悴弃。\n君门深復深，岁遣花鸟使。",
        "dynasty": "宋",
        "collection_info": null
    },
    {
        "uuid": "1963528491c70a98fadd01d8c4cb0739",
        "title": "和高九万雪诗",
        "author": "刘克庄",
        "content": "添尽绵衣体未和，小窗奈此苦寒何。\n极知上竺僊人喜，不道长安贫士多。\n穷巷都无晨噪鹊，边城应有夜惊鹅。\n君才堪续梁台赋，早晚楼船济汴河。",
        "dynasty": "宋",
        "collection_info": null
    },
    {
        "uuid": "b52aab59b2e86b6ec06e83d54b39d55e",
        "title": "答曾无疑校勘",
        "author": "刘克庄",
        "content": "诗到黄初字永和，半生西望遡明河。\n已招学士来儒馆，更欠山人拜谏坡。\n四库旧书存有几，五朝遗老苦无多。\n传闻将讲临雍礼，小驻骊驹白玉珂。",
        "dynasty": "宋",
        "collection_info": null
    },
    {
        "uuid": "672ec62dc0860e4d3d8883ca4ef3721d",
        "title": "题袁秘书文藁",
        "author": "刘克庄",
        "content": "场屋声名淳绍初，同时一辈晓星疎。\n举人尚记前乡贡，天子亦呼行秘书。\n出蜀诗堪编杜集，涉湘文可补骚余。\n中朝典册须鸿笔，何必然藜照蠹鱼。",
        "dynasty": "宋",
        "collection_info": null
    },
    {
        "uuid": "4255987d29e54af4fa6626af2da0d31b",
        "title": "题庐陵罗生诗卷",
        "author": "刘克庄",
        "content": "门巷萧然人迹少，华裾客子袖文过。\n织千机锦非常巧，熏一铢香已觉多。\n持赠白云情厚矣，暗投明月愧如何。\n桃花水暖鲈堪鲙，恨不相携买短蓑。",
        "dynasty": "宋",
        "collection_info": null
    },
    {
        "uuid": "40d30a2e7bc4240c7a5f46b89931b73f",
        "title": "陈夫人哀诗",
        "author": "刘克庄",
        "content": "龙川天下士，女子节尤奇。\n孟母迁邻训，共姜誓己诗。\n生无封国分，殁有表阡时。\n曾识双珠树，聊为补些辞。",
        "dynasty": "宋",
        "collection_info": null
    },
    {
        "uuid": "dae2a97b50867dd5ccad7b338ab6d92d",
        "title": "挽连夫人",
        "author": "刘克庄",
        "content": "渡江门户已华簪，嫁得黔娄作藁砧。\n畴昔曾为宾截髮，暮年亲见子腰金。\n泷阡新刻丰碑妙，防墓重封宿草深。\n忆与夏卿联禁路，些辞题罢一酸心。",
        "dynasty": "宋",
        "collection_info": null
    },
    {
        "uuid": "b965c8965dcaa7ff2317568c8280618a",
        "title": "参预陈公挽诗二首  其一",
        "author": "刘克庄",
        "content": "人叹摛毫妙，天知补衮忠。\n力犹挽元气，身已御长风。\n家谱侔洪氏，官称似范公。\n独怜莼鲫奠，不得至苕中。",
        "dynasty": "宋",
        "collection_info": null
    },
    {
        "uuid": "b6a7216d097b934e8726f1639b0239f9",
        "title": "参预陈公挽诗二首  其二",
        "author": "刘克庄",
        "content": "圣主初调瑟，烦公数寄声。\n已来周大老，尚致鲁诸生。\n末至余尊尽，西归隻履轻。\n中年知己泪，销得几回倾。",
        "dynasty": "宋",
        "collection_info": null
    },
    {
        "uuid": "02643e53abaa46f6cb1141cc0fb1ca74",
        "title": "又二首  其一",
        "author": "刘克庄",
        "content": "世道方凭藉，云胡不憗遗。\n重如镇乔岳，宽可纳须弥。\n鸱阁开无日，蟇陵窆有期。\n嗟余衰久矣，告第乏雄辞。",
        "dynasty": "宋",
        "collection_info": null
    },
    {
        "uuid": "59e8a80f65838c08db104afc89a6cd07",
        "title": "又二首  其二",
        "author": "刘克庄",
        "content": "不谓斯人夭，堂堂在目中。\n曾参黄面老，肯恋黑头公。\n性理天渊彻，荣华露电空。\n独余章奏在，圣主记遗忠。",
        "dynasty": "宋",
        "collection_info": null
    },
    {
        "uuid": "7c8312b13a17a218b351e12ee6a58f5b",
        "title": "送王实之",
        "author": "刘克庄",
        "content": "欲去还留每自怜，竟为吾子着先鞭。\n孤忠尽见万言疏，十口同登一叶船。\n屈法相全烦圣主，上书俱贬愧前贤。\n南归定过西山下，细把行藏告墓阡。",
        "dynasty": "宋",
        "collection_info": null
    },
    {
        "uuid": "f744802dc8083219bcfc70e935d0fe2d",
        "title": "重饯赵信州分韵得寝字",
        "author": "刘克庄",
        "content": "近甸骚屑余，当宁焦劳甚。\n剖符寄非轻，弄印择已审。\n盎然春风和，解此寒色凛。\n吾闻守四隣，岂必卫堂寝。\n恶马易调伏，小鲜难烹饪。\n腊前况屡白，秋杪定一稔。\n我侯但凝香，彼州自奠枕。\n英英尚书郎，饯诗丽如锦。\n骊珠忽满轴，继者皆曹沈。\n顾予如病鹤，欲鸣声復噤。\n宁论鬼揶揄，行以亲来谂。\n南归掣斋铃，傥留故人饮。",
        "dynasty": "宋",
        "collection_info": null
    },
    {
        "uuid": "fda20093519da4092354b699a8872f8f",
        "title": "郑丞相生日口号十首  其一",
        "author": "刘克庄",
        "content": "陌上尘飞敕使来，亲传天语贺元台。\n门庭如水无珍献，惟有黄华伴寿杯。",
        "dynasty": "宋",
        "collection_info": null
    },
    {
        "uuid": "76b4625ea3ea69fe856383bf333c60ea",
        "title": "郑丞相生日口号十首  其二",
        "author": "刘克庄",
        "content": "王吕纷更尚治安，史韩椓杙始凋残。\n乃知元佑调絃易，却是端平变局难。",
        "dynasty": "宋",
        "collection_info": null
    },
    {
        "uuid": "321e187837c5340189ce550d5501ca98",
        "title": "郑丞相生日口号十首  其三",
        "author": "刘克庄",
        "content": "金坞铜山二纪中，可无玉雪洗贪风。\n从今中外多廉吏，家有钱神赋一通。",
        "dynasty": "宋",
        "collection_info": null
    },
    {
        "uuid": "893acdbf7da0f6e1a81a73e0971bc4ec",
        "title": "郑丞相生日口号十首  其四",
        "author": "刘克庄",
        "content": "小范登庸面稍腴，惟公不以位为娱。\n宅家亦自临朝说，丞相都因国事臞。",
        "dynasty": "宋",
        "collection_info": null
    },
    {
        "uuid": "6bdbaac4b601f82813dfbea7e3375889",
        "title": "郑丞相生日口号十首  其五",
        "author": "刘克庄",
        "content": "舒黯淹留守相间，平津千载有惭颜。\n惜渠不见端平相，召了西山召鹤山。",
        "dynasty": "宋",
        "collection_info": null
    },
    {
        "uuid": "8060fb0abe2c4aaff0510d1ad50ea89b",
        "title": "郑丞相生日口号十首  其六",
        "author": "刘克庄",
        "content": "忤旨婴鳞不自安，明朝密启与迁官。\n百僚举笏私相语，相国胸中得许宽。",
        "dynasty": "宋",
        "collection_info": null
    },
    {
        "uuid": "ee28ce0cdc7b036b11cbad31ffa9d102",
        "title": "郑丞相生日口号十首  其七",
        "author": "刘克庄",
        "content": "旷怀未许众人窥，细行犹堪百世师。\n广厦千间无地起，灵台一片有天知。",
        "dynasty": "宋",
        "collection_info": null
    },
    {
        "uuid": "49d221f99834f747d4edbcc9dbf07b87",
        "title": "郑丞相生日口号十首  其八",
        "author": "刘克庄",
        "content": "转了头厅屡乞归，已将传舍视黄扉。\n江湖不欠鱼羹饭，直为君恩未拂衣。",
        "dynasty": "宋",
        "collection_info": null
    },
    {
        "uuid": "57f2d74a8619d1e28479d644c7287b0a",
        "title": "郑丞相生日口号十首  其九",
        "author": "刘克庄",
        "content": "篚苞不復入修门，民力微苏物渐蕃。\n见说海边停䱹局，介鳞亦被相君恩。",
        "dynasty": "宋",
        "collection_info": null
    },
    {
        "uuid": "89009fa69507dfffd97200ef6377d6dd",
        "title": "郑丞相生日口号十首  其一○",
        "author": "刘克庄",
        "content": "不用占蓍更讯龟，功成尚有赤松期。\n由来寿与仁相贯，季主君平未必知。",
        "dynasty": "宋",
        "collection_info": null
    },
    {
        "uuid": "3f2e87bec0b5fdb71e7dc2b82d348fd2",
        "title": "出宿环碧",
        "author": "刘克庄",
        "content": "逐客挑包水榭中，忽闻干鹊噪东风。\n若非闽峤安书至，即是襄州吉语通。",
        "dynasty": "宋",
        "collection_info": null
    },
    {
        "uuid": "b5050450f6fb750dc1d81eeb8835325d",
        "title": "环碧寒甚移宿客邸",
        "author": "刘克庄",
        "content": "香歇朝衣懒更熏，梦残宫漏远难闻。\n漫郎不称青绫被，退士惟堪白布裙。",
        "dynasty": "宋",
        "collection_info": null
    },
    {
        "uuid": "4bdefa5174e9a4e689f41466307eb509",
        "title": "桐庐舟中即事",
        "author": "刘克庄",
        "content": "车前弯帽同声散，关外华簪一揖休。\n惟有浙江潮好事，肯随逐客到严州。",
        "dynasty": "宋",
        "collection_info": null
    },
    {
        "uuid": "a49be85dc677afda6d55725e34ff753b",
        "title": "朱买臣庙",
        "author": "刘克庄",
        "content": "翁子平生最苦贫，晚将丹颈博朱轮。\n老儒五十无章绶，归去何妨且负薪。",
        "dynasty": "宋",
        "collection_info": null
    },
    {
        "uuid": "506ccf2bc61f6ee91e0201ad76ec0a02",
        "title": "江山道中",
        "author": "刘克庄",
        "content": "纯绵未觉中年暖，薄酒难禁二月寒。\n可惜一溪桃李树，贪程不得过桥看。",
        "dynasty": "宋",
        "collection_info": null
    },
    {
        "uuid": "bd054bf3884ef21e38acb7fe9de72e85",
        "title": "徐偃王庙",
        "author": "刘克庄",
        "content": "仁暴由来各异施，秦徐至竟孰雄雌。\n君看骊岫今无墓，得似柯山尚有祠。",
        "dynasty": "宋",
        "collection_info": null
    },
    {
        "uuid": "2eefa9433494c5ebfa45d8ef49a8df11",
        "title": "渔梁",
        "author": "刘克庄",
        "content": "浅溪忽涨寻常水，朽树犹开千百花。\n有酒可沽鱼可买，造门莫问是谁家。",
        "dynasty": "宋",
        "collection_info": null
    },
    {
        "uuid": "aaa801c227c76d2959ef02534f20b404",
        "title": "冯唐庙",
        "author": "刘克庄",
        "content": "当馈而今渴将材，岂无枭俊尚沉埋。\n不曾荐得云中守，也道身从省户来。",
        "dynasty": "宋",
        "collection_info": null
    },
    {
        "uuid": "469f7a74e427082adcdaa436c9edc932",
        "title": "新蓬二岭",
        "author": "刘克庄",
        "content": "路入云端一綫微，行人窃笑仆交讥。\n空囊非有连城璧，作么携从间道归。",
        "dynasty": "宋",
        "collection_info": null
    },
    {
        "uuid": "a812b6be129ef849aff41e572160c3d9",
        "title": "春阴",
        "author": "刘克庄",
        "content": "春阴欺得病夫身，偶值晴天一欠伸。\n客舍无谁相管领，半檐红日苦留人。",
        "dynasty": "宋",
        "collection_info": null
    },
    {
        "uuid": "e3e039370fc79f44d43171a152f30d8b",
        "title": "宿小寺观主僧升座",
        "author": "刘克庄",
        "content": "静处尤宜策睡勋，径投禅榻炷鑪熏。\n恰为胡蝶春游美，忽吼华鲸曙色分。\n僧袒右肩方说法，我聋左耳若无闻。\n平生不作桑间恋，草草挑包下白云。",
        "dynasty": "宋",
        "collection_info": null
    },
    {
        "uuid": "75662e4b71023116ab4f5a821d8c2b7f",
        "title": "田舍即事十首  其一",
        "author": "刘克庄",
        "content": "去年赢粟尚储瓶，又见新秧蘸水青。\n野老逢人说惭愧，长官清白社公灵。",
        "dynasty": "宋",
        "collection_info": null
    },
    {
        "uuid": "009cafeb358434bb67f6b3e748d7b31f",
        "title": "田舍即事十首  其二",
        "author": "刘克庄",
        "content": "村落争看乌角巾，略谈北事向南人。\n百年只有中州乐，世世无为塞下民。",
        "dynasty": "宋",
        "collection_info": null
    },
    {
        "uuid": "9994d001090aecf8b65c029d06b8a15a",
        "title": "田舍即事十首  其三",
        "author": "刘克庄",
        "content": "古来观社见春秋，茜袂银钗尽出游。\n欲与鲁人同猎较，可怜身世尚它州。",
        "dynasty": "宋",
        "collection_info": null
    },
    {
        "uuid": "f83d86c15a890014728120436d7e856d",
        "title": "田舍即事十首  其四",
        "author": "刘克庄",
        "content": "蹴踘鞵尖尘不涴，臂鹰袖窄样新裁。\n社中年少相容否，也待鲜衣染鬓来。",
        "dynasty": "宋",
        "collection_info": null
    },
    {
        "uuid": "67e501001275c1e29e292d6044ccec98",
        "title": "田舍即事十首  其五",
        "author": "刘克庄",
        "content": "邻壁嘲啾诵学而，老人睡少听移时。\n它年谨勿如张禹，帝问床前谬不知。",
        "dynasty": "宋",
        "collection_info": null
    },
    {
        "uuid": "400a8820d8d8d0ef99392f4cad7f04dd",
        "title": "田舍即事十首  其六",
        "author": "刘克庄",
        "content": "田舍诸雏各雅驯，男儿盍有艺资身。\n古来医卜多名世，莫学文章点涴人。",
        "dynasty": "宋",
        "collection_info": null
    },
    {
        "uuid": "9431956ce132579f1e1bfd79b126d063",
        "title": "田舍即事十首  其七",
        "author": "刘克庄",
        "content": "条桑女子两鬟垂，车马过门未省窥。\n生长柴门蓬户裏，安知世有二南诗。",
        "dynasty": "宋",
        "collection_info": null
    },
    {
        "uuid": "de46caef380844027392571a29dc64cc",
        "title": "田舍即事十首  其八",
        "author": "刘克庄",
        "content": "草草衣装挈自随，壻贫毕竟与齐眉。\n绝胜京洛倾城色，鏁向侯门作侍儿。",
        "dynasty": "宋",
        "collection_info": null
    },
    {
        "uuid": "107995b3d499a4f654ba7e47cf2dc7d3",
        "title": "田舍即事十首  其九",
        "author": "刘克庄",
        "content": "儿女相携看市优，纵谈楚汉割鸿沟。\n山河不暇为渠惜，听到虞姬直是愁。",
        "dynasty": "宋",
        "collection_info": null
    },
    {
        "uuid": "092891a58a45df6f06feb38d916c94fe",
        "title": "田舍即事十首  其一○",
        "author": "刘克庄",
        "content": "溪上渔郎占断春，一川碧浪映红云。\n问渠定是神仙否，艣去如飞语不闻。",
        "dynasty": "宋",
        "collection_info": null
    },
    {
        "uuid": "abd1610baec97c31c2b8850069457aba",
        "title": "寄题赵广文南墅",
        "author": "刘克庄",
        "content": "博士才名贺白流，讵应蚤计到菟裘。\n宫中未索清平调，海上聊为汗漫游。\n隠几饱看山变态，开轩惟对竹清修。\n买邻有志嗟无力，肯与羊昙共赌不。",
        "dynasty": "宋",
        "collection_info": null
    },
    {
        "uuid": "e45bb23c33b4afcdc0dd8c47c216865d",
        "title": "寄和汤仲能",
        "author": "刘克庄",
        "content": "忆昨桃包返故乡，意君束带侍明光。\n一书似坐穷为祟，百计无如去最长。\n蚁穴梦残何足记，蟇陵愿在莫须偿。\n即今台阁多收召，定有名公雪孝章。",
        "dynasty": "宋",
        "collection_info": null
    },
    {
        "uuid": "f7204c1219850fe665d9e146ad6ff571",
        "title": "送汤季庸监岳",
        "author": "刘克庄",
        "content": "季子真奇士，声名亚长君。\n尚难友裘牧，何敢吏朱云。\n江国无生业，沙场有异闻。\n临岐各珍重，世故属纷纭。",
        "dynasty": "宋",
        "collection_info": null
    },
    {
        "uuid": "1c74b69989a8454b822084a8fb133839",
        "title": "送徐鼎夫用庐陵通守博士戴文韵",
        "author": "刘克庄",
        "content": "一春风雨郡斋寒，荒了麻姑老子坛。\n吏抱文书排闼至，客携诗卷退衙看。\n愁来镜裏丝难染，老去胸中锦已残。\n若棹扁舟见安道，为言岁晚习申韩。",
        "dynasty": "宋",
        "collection_info": null
    },
    {
        "uuid": "5917caf72fc24fdb404deb2a809a6f58",
        "title": "次韵王元度二诗  其一",
        "author": "刘克庄",
        "content": "留落而今两鬓秋，暮年出处愧前修。\n敢云余补韩公处，极喜君来谢客州。\n奇甚宝镡腾紫气，清于玉瓒荐黄流。\n后生不作先贤远，便合相推出一头。",
        "dynasty": "宋",
        "collection_info": null
    },
    {
        "uuid": "6201dda0b8fbc253c70159f5e6fbe84b",
        "title": "次韵王元度二诗  其二",
        "author": "刘克庄",
        "content": "向来绮语祸机深，几效灵均欲自沉。\n周庙人曾铭在背，管城子已秃无心。\n今谁伯乐能酬价，后有钟期必赏音。\n老矣尚须君警策，昔人一字答千金。",
        "dynasty": "宋",
        "collection_info": null
    },
    {
        "uuid": "bed244ce8ad729b9a652e2211ababe1b",
        "title": "送赵叔愚赴浔州理掾",
        "author": "刘克庄",
        "content": "未奉三雍对，聊为五筦行。\n乡书踰岭少，诗思入湘清。\n远宦身差稳，中州事日生。\n向来几离别，此别最关情。",
        "dynasty": "宋",
        "collection_info": null
    },
    {
        "uuid": "901a566e18ba33f895c1ed886ec15571",
        "title": "离郡五绝  其一",
        "author": "刘克庄",
        "content": "自伤临郡浅，有愧在民深。\n稽首文公庙，由唐直至今。",
        "dynasty": "宋",
        "collection_info": null
    },
    {
        "uuid": "6b30b8df073995d686bf7d7dda9613ad",
        "title": "离郡五绝  其二",
        "author": "刘克庄",
        "content": "既收其印绶，犹送以车船。\n回首柱下史，江边更可怜。",
        "dynasty": "宋",
        "collection_info": null
    },
    {
        "uuid": "f63a1a7a377902e66678471fb74e06fe",
        "title": "离郡五绝  其三",
        "author": "刘克庄",
        "content": "昨日专城守，今朝失国人。\n干坤如许大，无地着孤臣。",
        "dynasty": "宋",
        "collection_info": null
    },
    {
        "uuid": "6a730c5894f828e1ece4a44e34155b3b",
        "title": "离郡五绝  其四",
        "author": "刘克庄",
        "content": "赫赫戎衣定，区区扣马非。\n如何孤竹子，嫌粟不嫌薇。",
        "dynasty": "宋",
        "collection_info": null
    },
    {
        "uuid": "62443d599446685c191e34fc55a68d31",
        "title": "离郡五绝  其五",
        "author": "刘克庄",
        "content": "丘笔郑克段，轲言象爱兄。\n回天力不足，削地罚犹轻。",
        "dynasty": "宋",
        "collection_info": null
    },
    {
        "uuid": "2794bffc88a88991ab27124f30542725",
        "title": "寄徐直翁侍郎二首  其一",
        "author": "刘克庄",
        "content": "锐惰皆由气所为，浩然不屈是男儿。\n未知重入修门后，何似初攀折槛时。\n已有客贻绝交论，岂无人取送行诗。\n勿令一种求疵者，妄议君侯凤德衰。",
        "dynasty": "宋",
        "collection_info": null
    },
    {
        "uuid": "0ab60ef99adc1f35a8714b204b66ea6c",
        "title": "寄徐直翁侍郎二首  其二",
        "author": "刘克庄",
        "content": "忆昨纷纷众喙鸣，怪君噤齘久无声。\n得非家客留廷尉，或是闺人沮仲卿。\n白璧微瑕终古在，黄金横带霎时荣。\n从来公议无情甚，莫遣蒙斋独擅名。",
        "dynasty": "宋",
        "collection_info": null
    },
    {
        "uuid": "368524e827e45bfdb17dac46a1c9e427",
        "title": "和仲弟十绝  其一",
        "author": "刘克庄",
        "content": "懒窥户外问晴阴，静向窗前阅古今。\n江国事稀聊袖手，钧天梦断久灰心。",
        "dynasty": "宋",
        "collection_info": null
    },
    {
        "uuid": "b9f07e6e1f2ec2d3cf9882bad54d37cb",
        "title": "和仲弟十绝  其二",
        "author": "刘克庄",
        "content": "慈母清斋奉竺干，平生功行默通天。\n遥知静坐修禅观，永昼炉中一穗烟。",
        "dynasty": "宋",
        "collection_info": null
    },
    {
        "uuid": "3027d654ba91318db75edc240237f4d4",
        "title": "和仲弟十绝  其三",
        "author": "刘克庄",
        "content": "即今江表尚恬熙，忘却前迴饮马时。\n淝水岂无风鹤助，平凉莫受犬羊欺。",
        "dynasty": "宋",
        "collection_info": null
    },
    {
        "uuid": "a4f814034ab12692e47b58abe74195b3",
        "title": "和仲弟十绝  其四",
        "author": "刘克庄",
        "content": "楼头吹彻几寒梅，推枕穿衣晓帐开。\n蚁斗蜗争求予决，老夫身世自难裁。",
        "dynasty": "宋",
        "collection_info": null
    },
    {
        "uuid": "47ccea5b9a0567c41fc76ff85e317077",
        "title": "和仲弟十绝  其五",
        "author": "刘克庄",
        "content": "一春檐溜不曾停，滴破空阶藓晕青。\n便是儿时对床雨，绝怜老大不同听。",
        "dynasty": "宋",
        "collection_info": null
    },
    {
        "uuid": "39480981f899fead4f532624bbf7b3f9",
        "title": "和仲弟十绝  其六",
        "author": "刘克庄",
        "content": "行遍高台到曲池，闲将白髮照清漪。\n未应官舍无幽事，亦有临流啸咏时。",
        "dynasty": "宋",
        "collection_info": null
    },
    {
        "uuid": "7ef72d7474d5bd94555708d6b5fd0a80",
        "title": "和仲弟十绝  其七",
        "author": "刘克庄",
        "content": "少工文字老安施，不但才悭力已疲。\n无復滴泉来上绠，惠连入梦偶成诗。",
        "dynasty": "宋",
        "collection_info": null
    },
    {
        "uuid": "8f0a8c1c1935d63d7d345c5f6ddface9",
        "title": "和仲弟十绝  其八",
        "author": "刘克庄",
        "content": "弟兄虽幸忝朱轮，各是人间五十人。\n只合共娱千岁母，可能少补二州民。",
        "dynasty": "宋",
        "collection_info": null
    },
    {
        "uuid": "ae8061f3b32a5f313b953bde31468cf9",
        "title": "和仲弟十绝  其九",
        "author": "刘克庄",
        "content": "鴈回杳杳浑无报，鹊语啾啾似有凭。\n忽得远书看百过，眼昏自起剔残灯。",
        "dynasty": "宋",
        "collection_info": null
    },
    {
        "uuid": "9d9c9056176c07f851c6c79cfa850ace",
        "title": "和仲弟十绝  其一○",
        "author": "刘克庄",
        "content": "千古堂堂一孔明，尚咨幼宰访州平。\n诸君应悉惓惓意，老子宁希赫赫声。",
        "dynasty": "宋",
        "collection_info": null
    },
    {
        "uuid": "233da15241b6a12582e6bf982b65aa6b",
        "title": "丁酉重九日宿顺昌步云阁绝句七首呈味道明府  其一",
        "author": "刘克庄",
        "content": "傍邑曾为劫火尘，独兹犹是太平民。\n儿时所历今三纪，便唤溪山作故人。",
        "dynasty": "宋",
        "collection_info": null
    },
    {
        "uuid": "4f068582b40d2ec99200db8e45789834",
        "title": "丁酉重九日宿顺昌步云阁绝句七首呈味道明府  其二",
        "author": "刘克庄",
        "content": "老子痴顽耐远游，平生腹不贮闲愁。\n今年天赐登高地，身在云峰最上头。",
        "dynasty": "宋",
        "collection_info": null
    },
    {
        "uuid": "bc7cfb30adc018d9f3776ecc7c29d3ed",
        "title": "丁酉重九日宿顺昌步云阁绝句七首呈味道明府  其三",
        "author": "刘克庄",
        "content": "小休绿树濯清泉，垢尽身轻意欲仙。\n岂必鲁儒知此乐，舞雩风止在溪边。",
        "dynasty": "宋",
        "collection_info": null
    },
    {
        "uuid": "69ffe555181fba390c8fc1e116e67cb9",
        "title": "丁酉重九日宿顺昌步云阁绝句七首呈味道明府  其四",
        "author": "刘克庄",
        "content": "九月南州菊未黄，芙蓉取次献新粧。\n不妨折取繁红插，四海皆知两鬓霜。",
        "dynasty": "宋",
        "collection_info": null
    },
    {
        "uuid": "fd481312ee6b412fa5152f17a7d4ffe0",
        "title": "丁酉重九日宿顺昌步云阁绝句七首呈味道明府  其五",
        "author": "刘克庄",
        "content": "只了年年作逐臣，衣冠繿缕面埃尘。\n偶逢令尹留连我，不畏狂生点涴人。",
        "dynasty": "宋",
        "collection_info": null
    },
    {
        "uuid": "8dc1bddd31bebe4dd7807eb478db1e44",
        "title": "丁酉重九日宿顺昌步云阁绝句七首呈味道明府  其六",
        "author": "刘克庄",
        "content": "先倩清风扫水轩，更呼凉月倒金樽。\n定知明府归侵夜，县郭留灯未闭门。",
        "dynasty": "宋",
        "collection_info": null
    },
    {
        "uuid": "e8d147d1b94a8376a7ffa907bc7b7f13",
        "title": "丁酉重九日宿顺昌步云阁绝句七首呈味道明府  其七",
        "author": "刘克庄",
        "content": "长君论事天为动，季子居官水似清。\n双眊不能钞谏草，偏聋尚可听琴声。",
        "dynasty": "宋",
        "collection_info": null
    },
    {
        "uuid": "723937af253c9e8771b747898fa192e5",
        "title": "友人李先辈丑父尝以夷成诗二帙示余莫知为何人所作心甚爱之过延平客有袖诗一章见访始知夷成者盖叶君之别号也鬚髮皓然矣诗与人皆可重因用其韵为谢",
        "author": "刘克庄",
        "content": "筋力都非少壮时，不烦揽镜觉吾衰。\n展禽出仕曾三已，表圣归休有四宜。\n饱阅交情悲世道，差强人意頼君诗。\n此生到死惭三士，本自难招况易麾。",
        "dynasty": "宋",
        "collection_info": null
    },
    {
        "uuid": "6f12b74873f1a8043d25d22c9b66eb7f",
        "title": "丁酉九月十四日黄源岭客舍题黄瀛父近诗",
        "author": "刘克庄",
        "content": "不但行吟又卧披，掩编因有感于斯。\n竞为蛙蚓号鸣态，乌覩龙鸾夭矫姿。\n损挹嫌人称大好，琢磨容我指微疵。\n自惭学识非匡鼎，安敢陪君共说诗。",
        "dynasty": "宋",
        "collection_info": null
    },
    {
        "uuid": "3778995d6234ec7b660a12241692c01e",
        "title": "次王元度韵",
        "author": "刘克庄",
        "content": "占尽灵乌顾尽云，君恩宽大放归闽。\n一区二顷生缘薄，万绪千条素髮新。\n铁马即今征战士，金鸡何日赦纍臣。\n殷勤说向西飞鴈，多谢交游与吏民。",
        "dynasty": "宋",
        "collection_info": null
    },
    {
        "uuid": "d9af91b5d812c8304bcc26a687e8ac5a",
        "title": "送范守仲冶二首  其一",
        "author": "刘克庄",
        "content": "二年田里内，民不识追胥。\n官府绝无事，使君惟读书。\n俭于住家日，臞似下车初。\n太末方凋弊，公行不可徐。",
        "dynasty": "宋",
        "collection_info": null
    },
    {
        "uuid": "43896a9b4b4ee8343c9ca482c6ac683b",
        "title": "送范守仲冶二首  其二",
        "author": "刘克庄",
        "content": "放逐谙时态，惟侯意味长。\n醴为狂客设，羹许老人尝。\n南国留棠舍，西郊闭草堂。\n临岐先作恶，未可倚刚肠。",
        "dynasty": "宋",
        "collection_info": null
    },
    {
        "uuid": "7bca68dc51dc04ac047c17d39e5f0c25",
        "title": "挽赵漕简叔二首  其一",
        "author": "刘克庄",
        "content": "虽拥轺车贵，萧然似布韦。\n家依僧舍住，俸买古琴归。\n海内胜流尽，民间廉吏稀。\n空余诗卷在，展玩一沾衣。",
        "dynasty": "宋",
        "collection_info": null
    },
    {
        "uuid": "87e747b37888b71cc283ceb36fa21c9b",
        "title": "挽赵漕简叔二首  其二",
        "author": "刘克庄",
        "content": "恰讶书题少，俄惊讣问临。\n死方抛笔研，贫不涴珠琛。\n劫火难隳节，浮云肯动心。\n悲哉广陵散，旧谱有谁寻。",
        "dynasty": "宋",
        "collection_info": null
    },
    {
        "uuid": "7e90191d4da610abace24085ccd0b39e",
        "title": "曹路分赠诗次韵一首",
        "author": "刘克庄",
        "content": "古来诗律推曹氏，不数河梁与董逃。\n唐季三家松最胜，建安七子植尤高。\n短檠尚课儿精选，老笔真堪仆命骚。\n极欲留君横槊赋，舟人苦报粤江涛。",
        "dynasty": "宋",
        "collection_info": null
    },
    {
        "uuid": "6ab80725b27ecf2a48d8eed72b942dca",
        "title": "用曹帅侍郎韵赠曹路分",
        "author": "刘克庄",
        "content": "曹侯书满腹，非以剑防身。\n马上檄尤速，橐中诗不贫。\n虏情工变诈，时论主和亲。\n旗鼓何时建，方知国有人。",
        "dynasty": "宋",
        "collection_info": null
    },
    {
        "uuid": "735bae36693d1a35eb355adb101aecde",
        "title": "永嘉曹君赠诗次韵一首",
        "author": "刘克庄",
        "content": "开卷沉吟首屡搔，想提诗律比戎韬。\n清于学士茶烹雪，壮似将军弩射涛。\n再茜三纁由染渍，勺泉卷石可深高。\n蜗庐自笑无巵酒，不得浇君道路劳。",
        "dynasty": "宋",
        "collection_info": null
    },
    {
        "uuid": "b5f2b4043f6e10c179e894aade593c78",
        "title": "余大父着作尝以所得沈元用给事歙砚遗水南林府君后七十年林氏子大鼎以端研遗余答以小诗",
        "author": "刘克庄",
        "content": "隆干手泽稀疎甚，数帖悽其在水南。\n但看吾翁贻歙石，固应之子饷端岩。\n丁宁后裔藏为好，羞愧先民宝不贪。\n自笑老犹耽笔砚，少年莫也肯同参。",
        "dynasty": "宋",
        "collection_info": null
    },
    {
        "uuid": "ae6ed7624526f0503f827e3ba6e8b03b",
        "title": "挽郑子敬都承二首  其一",
        "author": "刘克庄",
        "content": "重入修门两鬓丝，延和累疏竭忠规。\n立朝颇慕汲生戆，谋国不知晁氏危。\n老去故人能有几，古来君子例无时。\n传闻近事堪悲慨，说向重泉亦皱眉。",
        "dynasty": "宋",
        "collection_info": null
    },
    {
        "uuid": "c384b8b37940f5407a411df65f81f4bc",
        "title": "挽郑子敬都承二首  其二",
        "author": "刘克庄",
        "content": "向来俱触相君嗔，里社追随二十春。\n尚记残编灯下共，忽看华表路傍新。\n行车不忍过三步，临穴应难赎百身。\n岁晚空山风雨横，奠刍归去倍伤神。",
        "dynasty": "宋",
        "collection_info": null
    },
    {
        "uuid": "68a50a043f6b0627660df1509a4d9c70",
        "title": "次韵实之二首  其一",
        "author": "刘克庄",
        "content": "孤臣去国四经春，迹远安知罪尚新。\n蚤亦曾讥秦氏者，晚为与议濮园人。\n懒笺光范干时宰，且伴田家赛社神。\n醉倒不能愁世事，倩他烟柳替含颦。",
        "dynasty": "宋",
        "collection_info": null
    },
    {
        "uuid": "f3da34cd11233701d8c8ddb42f01c78c",
        "title": "次韵实之二首  其二",
        "author": "刘克庄",
        "content": "向来岁月半投闲，莫叹朝朝苜蓿盘。\n身后芬芳聊自诳，眼前腥腐饱曾餐。\n虫鸡一笑何须较，花鸟相疎恐被弹。\n清议自为儒者设，未应覊束老黄冠。",
        "dynasty": "宋",
        "collection_info": null
    },
    {
        "uuid": "fa017b11d9a49ee6e6f33a2b99e9bbfe",
        "title": "再和二首  其一",
        "author": "刘克庄",
        "content": "借屋城中又一春，桃符万口说清新。\n向来曾上庆历颂，老去甘为元佑人。\n健论真堪惊谄子，固穷不肯媚钱神。\n吾评此士西塘比，后进纷纷谩效颦。",
        "dynasty": "宋",
        "collection_info": null
    },
    {
        "uuid": "dc7f6b3fed8d0378c10b9a30b6c72c42",
        "title": "再和二首  其二",
        "author": "刘克庄",
        "content": "与君未得便安闲，边警偏能恼涧槃。\n草地枣红犹索斗，田家稻白可能餐。\n谁将铁绠横江锁，莫靠琵琶出塞弹。\n处处衝梯楼上舞，不应诸老自巍冠。",
        "dynasty": "宋",
        "collection_info": null
    },
    {
        "uuid": "9eea1e74f3de059545e285c01185b3c8",
        "title": "三和二首  其一",
        "author": "刘克庄",
        "content": "主圣时清万宇春，禽鱼花草各怀新。\n如何丹凤楼中手，未作金鸡竿下人。\n家有宁馨堪跨竈，囊无阿堵可通神。\n客谈江北狼烟息，暂展双眉不用颦。",
        "dynasty": "宋",
        "collection_info": null
    },
    {
        "uuid": "943480f5668d8950e832cd9e739d5c18",
        "title": "三和二首  其二",
        "author": "刘克庄",
        "content": "厨人无职主君闲，春日惟供菜满槃。\n山下鸱肥聊共饱，堂中羊美得常餐。\n徧尝忧患肱三折，已过光阴指一弹。\n老去有巾宜漉酒，笑它楚客切云冠。",
        "dynasty": "宋",
        "collection_info": null
    },
    {
        "uuid": "43834da5f690bf569ad3a35b3d4fee02",
        "title": "挽戴丞",
        "author": "刘克庄",
        "content": "戴氏多人物，君尤月旦推。\n能传后仓礼，亦擅叔伦诗。\n故里悬车蚤，名场解褐迟。\n它年端有恨，椿桂不同时。",
        "dynasty": "宋",
        "collection_info": null
    },
    {
        "uuid": "775e96de3452ffb3ca0e734297b88f52",
        "title": "题永福黄生行卷",
        "author": "刘克庄",
        "content": "废诗二十余年矣，忽读来诗眼暂明。\n处士梅曾如许瘦，化人酒莫过于清。\n蛩鸣竞起为唐体，牛耳谁堪主夏盟。\n事阔语长殊未竟，跨馿作么问归程。",
        "dynasty": "宋",
        "collection_info": null
    },
    {
        "uuid": "f161087322294c2734856185257bd39b",
        "title": "送方清孙参学",
        "author": "刘克庄",
        "content": "仆负轻装主倚辕，交游握手若为言。\n须求沂水风雩乐，勿爱沙河夜市繁。\n曩日士曾宗郭太，它时我欲传何蕃。\n殷勤待折津亭柳，老怕春寒不出村。",
        "dynasty": "宋",
        "collection_info": null
    },
    {
        "uuid": "85bbb21fc916dadad953527aeab2bcf9",
        "title": "挽南塘赵尚书二首  其一",
        "author": "刘克庄",
        "content": "起掌端平制，萧萧素髮新。\n更生宗室老，太白谪僊人。\n贵矣狨施马，悲哉笔绝麟。\n谁为篆华表，题作宋词臣。",
        "dynasty": "宋",
        "collection_info": null
    },
    {
        "uuid": "e83ad08c95f61aeae1bb37825a4ae9ef",
        "title": "挽南塘赵尚书二首  其二",
        "author": "刘克庄",
        "content": "自从水心死，麈柄独归公。\n于易疑程氏，惟诗取晦翁。\n二箴家有本，孤论世无同。\n不復重商榷，骑鲸浩渺中。",
        "dynasty": "宋",
        "collection_info": null
    },
    {
        "uuid": "53e58f79a2ce80c14e4dcc1981e19d9f",
        "title": "次韵实之春日二首  其一",
        "author": "刘克庄",
        "content": "向来文字擅中朝，留落而今赋大招。\n才子左迁追屈贾，相君高蹈友松乔。\n山行或与樵争席，涧饮聊将掬代瓢。\n借使终身无一事，亦令千载仰孤标。",
        "dynasty": "宋",
        "collection_info": null
    },
    {
        "uuid": "f9a71441a30821c40b393bcf7a9209dc",
        "title": "次韵实之春日二首  其二",
        "author": "刘克庄",
        "content": "梅醭朝衣尘满靴，曾穿细仗对延和。\n角巾久已寻初服，锦帐何须恋旧窝。\n能读书人天下少，不如意事古来多。\n半生寂寂因迂阔，垂老方惊岁月蹉。",
        "dynasty": "宋",
        "collection_info": null
    },
    {
        "uuid": "a46fb80e7f8c38744419dbd8b8e72721",
        "title": "再和二首  其一",
        "author": "刘克庄",
        "content": "荥阳相昔独当朝，曾忝弓旌第一招。\n无力不能捄房管，有书安敢托洪乔。\n如闻徒步轻千驷，未觉堂厨胜一瓢。\n邓禹封侯子陵钓，君看二者孰风标。",
        "dynasty": "宋",
        "collection_info": null
    },
    {
        "uuid": "ac8cd633dfa05ebdc07564af29ec08fc",
        "title": "再和二首  其二",
        "author": "刘克庄",
        "content": "少小从军事袴鞾，祇今庙算主通和。\n胡来復去兔三窟，民散未收蜂一窝。\n病觉风光于我薄，老知书册误人多。\n罪言着就深藏取，自笑狂生壮志蹉。",
        "dynasty": "宋",
        "collection_info": null
    },
    {
        "uuid": "2ae3a771c24dbceea68881f2dd2dbd1e",
        "title": "三和二首  其一",
        "author": "刘克庄",
        "content": "岂有丝毫补圣朝，去来扰扰费麾招。\n不能履屐供羣谢，未暇纶巾拥二乔。\n着老莱衣侔服冕，食于陵粟胜操瓢。\n臣之少也犹疎懒，何况头今插素标。",
        "dynasty": "宋",
        "collection_info": null
    },
    {
        "uuid": "b78f9f876c7c4c3ade743dfcb0ec1814",
        "title": "三和二首  其二",
        "author": "刘克庄",
        "content": "长剑拄颐刀纳鞾，得如曝背趁阳和。\n买邻底用百万价，好事争为十二窝。\n异日史臣应有考，同时朝士欲无多。\n与君死守西山学，莫遣人讥末路蹉。",
        "dynasty": "宋",
        "collection_info": null
    },
    {
        "uuid": "3a4e606582c668e617dd34a2be90bb85",
        "title": "四和二首  其一",
        "author": "刘克庄",
        "content": "梦魂久不到清朝，纵遣巫咸未易招。\n塞北今惟一韦叡，江南前此几陈乔。\n扶颠个个无长策，排闷时时引大瓢。\n它日松根深掩骨，何须竹帛有名标。",
        "dynasty": "宋",
        "collection_info": null
    },
    {
        "uuid": "be39332c88fea0eaffd558900c687fc6",
        "title": "四和二首  其二",
        "author": "刘克庄",
        "content": "朱门画鼓舞宫靴，应笑狂歌似采和。\n露坐一生无步障，春游是处有行窝。\n绍兴谠议谁当续，元佑全人本不多。\n办取九年同面壁，未应末后话头蹉。",
        "dynasty": "宋",
        "collection_info": null
    },
    {
        "uuid": "fe6e90c9f88058324d9f928e48606bde",
        "title": "五和二首  其一",
        "author": "刘克庄",
        "content": "尚记诸贤聚本朝，当时君相急旁招。\n箫韶九奏凤谐乐，金弹一声鶑下乔。\n彊项昔尝攀殿槛，饥肠今欲把僧瓢。\n蚤知不得文章力，却悔从初夺锦标。",
        "dynasty": "宋",
        "collection_info": null
    },
    {
        "uuid": "012a7d6e4b1b8ea38a602a219c0bae64",
        "title": "五和二首  其二",
        "author": "刘克庄",
        "content": "颓然一榻懒巾靴，二月东风尚未和。\n雀闯屋檐来作宿，蜂衔窗纸去为窝。\n牢愁余髮五分白，健思君才十倍多。\n欲访东皋贤鼻祖，几回路与醉乡蹉。",
        "dynasty": "宋",
        "collection_info": null
    },
    {
        "uuid": "0b4325fdc23c28153ada5e437fb0479a",
        "title": "六和二首  其一",
        "author": "刘克庄",
        "content": "那復熏衣事早朝，杖藜时赴野人招。\n谋身不善交韩吕，度世犹堪访贺乔。\n杖有百钱寻酒琖，家无一物止诗瓢。\n君看莘渭三王佐，何似夷齐万世标。",
        "dynasty": "宋",
        "collection_info": null
    },
    {
        "uuid": "75c26a81e8cf0d7f5c8277d8b44d6449",
        "title": "六和二首  其二",
        "author": "刘克庄",
        "content": "生怕将军手涴靴，安能柔软舞灵和。\n艰虞夷甫方谋窟，老懒尧夫少出窝。\n时事纍棋如许急，春愁抽茧未为多。\n终南一径非常捷，自是吾徒问路蹉。",
        "dynasty": "宋",
        "collection_info": null
    },
    {
        "uuid": "17c0f7af4c8625b7270125da87dec6a2",
        "title": "别张季",
        "author": "刘克庄",
        "content": "昔谒西山过里中，谈兵论易气如虹。\n若非遇彼负苓者，必是传于坠履翁。\n至竟白袍无谄屈，何曾黄策有英雄。\n秋风定访蒙斋否，为说冯唐老更穷。",
        "dynasty": "宋",
        "collection_info": null
    },
    {
        "uuid": "70ec0902a5b72406bceb78c5b4829958",
        "title": "挽淮东丘升抚干",
        "author": "刘克庄",
        "content": "子美曼卿流，远携书剑游。\n惜攀丹桂晚，勇赴白檀秋。\n尚喜前筹壮，聊纾左衽忧。\n时危奇士夭，无泪可供愁。",
        "dynasty": "宋",
        "collection_info": null
    },
    {
        "uuid": "74ee9d901e10feeedbd4820b75fc74ab",
        "title": "五月旦日鷄鸣梦袖疏墀下先君问言何事答曰犹素论也先君太息称善闻追班声惊寤以诗识之",
        "author": "刘克庄",
        "content": "梦中候对殿东厢，解后先亲问答详。\n碓磨不能移素论，曝芹终欲献清光。\n触屏训谄生犹臭，攀槛传名死亦香。\n君父临之安所避，凌晨起坐涕淋浪。",
        "dynasty": "宋",
        "collection_info": null
    },
    {
        "uuid": "f21df6a445345a20750ac64e64d26f03",
        "title": "和张使君一首",
        "author": "刘克庄",
        "content": "里巷传呼府座来，柴门草户亦荣哉。\n相忘金鲫忽然跃，惯见白鸥浑不猜。\n墨客堵墙观落笔，花神步水出行杯。\n定知入奉吾丘计，万一君王访草莱。",
        "dynasty": "宋",
        "collection_info": null
    },
    {
        "uuid": "9e6897de9fdcf0554eabc8e930c3295a",
        "title": "题赵别驾委斋",
        "author": "刘克庄",
        "content": "乍看华扁费寻思，徐叩微言极坦夷。\n无可奈何安命者，吾非恶此欲逃之。\n万羊赋禄渠前定，二鸟蒙恩彼一时。\n总被委斋参透了，不求符竹止求祠。",
        "dynasty": "宋",
        "collection_info": null
    },
    {
        "uuid": "5d7f3ced900405e5d63128d1f8b8352c",
        "title": "次张使君韵",
        "author": "刘克庄",
        "content": "欲架茅堂久不成，萧然身世托专城。\n日无车辖非常静，月有餐钱未是清。\n髠首向来输白粲，短衣老去斸黄精。\n绝怜不及梁间燕，岁岁新巢巧自营。",
        "dynasty": "宋",
        "collection_info": null
    },
    {
        "uuid": "b090faba9c1c4b4d54e66af66469ac43",
        "title": "读邸报二首  其一",
        "author": "刘克庄",
        "content": "并驱华毂适通逵，中路安知判两岐。\n邪等惟余尤甚者，好官非汝孰为之。\n纍臣放逐无还理，陛下英明有寤时。\n闻向萧山呼渡急，想追前事亦颦眉。",
        "dynasty": "宋",
        "collection_info": null
    },
    {
        "uuid": "889661c24e725a2152eb1a5019c26bc5",
        "title": "读邸报二首  其二",
        "author": "刘克庄",
        "content": "瑶编对秉初修笔，粉署同携夜直衾。\n虎既蒙皮甘搏噬，鹤因疮羽久呻吟。\n尽归一网机犹浅，横说三纲害最深。\n想到鄮山多暇日，轲书毋惜细研寻。",
        "dynasty": "宋",
        "collection_info": null
    },
    {
        "uuid": "ba3564fef3c5efb9cfedaceb912e7727",
        "title": "自和二首  其一",
        "author": "刘克庄",
        "content": "横身久塞杨朱路，洒泣俄悲墨子岐。\n陋矣射钩而中者，壮哉鸣鼓以攻之。\n侍读自无迁府分，中丞还有僦船时。\n八风舞罢君恩歇，赢得闲愁上两眉。",
        "dynasty": "宋",
        "collection_info": null
    },
    {
        "uuid": "913bd053d35ff8c77130bd9bb935d2ab",
        "title": "自和二首  其二",
        "author": "刘克庄",
        "content": "贵豪渠已重金带，贫病侬犹旧布衾。\n钟阜解仇无宿憾，荆江感事有新吟。\n早知余耳交难保，晚觉王何罪未深。\n白首还乡应闭户，断无保社肯追寻。",
        "dynasty": "宋",
        "collection_info": null
    },
    {
        "uuid": "c7486d6d778bf0afa83f73a7e79b9567",
        "title": "和实之读邸报四首  其一",
        "author": "刘克庄",
        "content": "祝鮀非是佞，莒仆未为凶。\n鬼谷从横舌，终南诡秘踪。\n断无麟在薮，独有鼠穿墉。\n千古谁俦匹，依稀似敬宗。",
        "dynasty": "宋",
        "collection_info": null
    },
    {
        "uuid": "e2220643e55fb8ff0db7d62432c9df55",
        "title": "和实之读邸报四首  其二",
        "author": "刘克庄",
        "content": "穿凿彊挥麈，跳梁勇执弓。\n矫诬天亦怒，驱逐国为空。\n笑裏刀常有，盟边甲已衷。\n拾遗端可拜，诛佞笔生风。",
        "dynasty": "宋",
        "collection_info": null
    },
    {
        "uuid": "fb5446a638bef84d8746fa90ff79d725",
        "title": "和实之读邸报四首  其三",
        "author": "刘克庄",
        "content": "外观殊伟岸，内禀极憸柔。\n欲取汉清议，尽投唐浊流。\n鬼车鸣甚恶，猛虎死方羞。\n芳臭须臾判，哀哉不善谋。",
        "dynasty": "宋",
        "collection_info": null
    },
    {
        "uuid": "0f14ef5a94f7ef372558ea52f0f1627d",
        "title": "和实之读邸报四首  其四",
        "author": "刘克庄",
        "content": "一抨初骇听，双泪谩求哀。\n极口诬贤者，甘心誉彼哉。\n早知豺不食，安用鸩为媒。\n试问高阳里，迎车几两来。",
        "dynasty": "宋",
        "collection_info": null
    },
    {
        "uuid": "7d171ae720d49825c714218c57d91b45",
        "title": "再和四首  其一",
        "author": "刘克庄",
        "content": "狐鸣工作祟，鸦噪每为凶。\n鲁观初尸罪，丘门永削踪。\n谋身真有窟，凿趾欲无墉。\n力击延龄去，堂堂似亢宗。",
        "dynasty": "宋",
        "collection_info": null
    },
    {
        "uuid": "e36ab99d03b832c341c3647389b9f003",
        "title": "再和四首  其二",
        "author": "刘克庄",
        "content": "旧知偏下石，远避亦伤弓。\n留落周南众，萧条冀北空。\n万言徒饰诈，双泪却由衷。\n王绩何曾醉，刘蕡本不风。",
        "dynasty": "宋",
        "collection_info": null
    },
    {
        "uuid": "0e39a1d33de10ade441fba81cf09a14e",
        "title": "再和四首  其三",
        "author": "刘克庄",
        "content": "噬人侔虺毒，害物比猫柔。\n清议姑驱逐，宽恩未放流。\n剑诛张禹佞，扇障褚渊羞。\n谏笔非私忿，惓惓为国谋。",
        "dynasty": "宋",
        "collection_info": null
    },
    {
        "uuid": "a13a69b4f94b86d2c5813d0e6d66d1c6",
        "title": "再和四首  其四",
        "author": "刘克庄",
        "content": "伏阁何其壮，登舟得许哀。\n人多称快者，上岂少恩哉。\n恶草毋留种，夭桃不待媒。\n九重方远佞，宁放郑詹来。",
        "dynasty": "宋",
        "collection_info": null
    },
    {
        "uuid": "d9caffb91a7bfcc9d2ae2ddb247bbbdc",
        "title": "挽李卿俦老二首  其一",
        "author": "刘克庄",
        "content": "苦说兵财少，臣非怯塞垣。\n上思前语验，人叹左迁冤。\n老大云中守，风寒国北门。\n故交头白尽，空为赋招魂。",
        "dynasty": "宋",
        "collection_info": null
    },
    {
        "uuid": "177af53c94ae766faf98dfc59624dfd4",
        "title": "挽李卿俦老二首  其二",
        "author": "刘克庄",
        "content": "人物今衰少，惟侯智勇兼。\n悲风起关塞，斜日薄嵫崦。\n老子无从涕，诸贤不及髯。\n知心惟蜀李，应为发幽潜。",
        "dynasty": "宋",
        "collection_info": null
    },
    {
        "uuid": "400538a58fbbbcdb6cd5195def3ce3da",
        "title": "挽郑贡士",
        "author": "刘克庄",
        "content": "少日鸣秋赋，中年读古书。\n宁游鲁侯泮，不诣汉公车。\n郑老先生行，申公八十余。\n何妨凤雏小，玉润亢门闾。",
        "dynasty": "宋",
        "collection_info": null
    },
    {
        "uuid": "f5fee808986f500b16adae23d5b3ed04",
        "title": "梅州杨守铁庵",
        "author": "刘克庄",
        "content": "北客由来惮入南，仆家谏议饱曾谙。\n谁云瘴雾非吾土，曾有魁躔住此庵。\n身重岂容眉斧伐，时危犹要脊梁檐。\n公归未必怀陈迹，留与州人作美谈。",
        "dynasty": "宋",
        "collection_info": null
    },
    {
        "uuid": "bf8178e9258b1774274c350ff1bfe867",
        "title": "梅州重建中和堂",
        "author": "刘克庄",
        "content": "中和堂昔隳于火，今剪荒榛再落成。\n博士尊师重演说，史君存古不更名。\n渐摩伋学三风熄，流布褒诗五瘴清。\n天子金声兼玉振，会征褚大与儿生。",
        "dynasty": "宋",
        "collection_info": null
    },
    {
        "uuid": "3015ac9de261b7467b273947859ee561",
        "title": "题张簿尉槎溪集",
        "author": "刘克庄",
        "content": "千载枯槎无主名，才翁子晦各偷撑。\n分明博望昇天诉，不许人间别姓争。",
        "dynasty": "宋",
        "collection_info": null
    },
    {
        "uuid": "9318b21eb8710aa84cdc21df7322b4cc",
        "title": "陈景升顷遗余化度寺碑甚佳阙后三行归自龙溪始为余补足记以绝句",
        "author": "刘克庄",
        "content": "端平曾叹阙三行，淳佑重来为补亡。\n收拾一碑劳十载，此生凡事不须忙。",
        "dynasty": "宋",
        "collection_info": null
    },
    {
        "uuid": "7543a5127bca24ba52b8ba98231a5721",
        "title": "端嘉杂诗二十首  其一",
        "author": "刘克庄",
        "content": "幅裂常包割地羞，扫平忽雪戴天雠。\n穹庐已蹀完颜血，露布新函守绪头。",
        "dynasty": "宋",
        "collection_info": null
    },
    {
        "uuid": "65e6c36b3bd78f6a4e1dacab8a8d71f3",
        "title": "端嘉杂诗二十首  其二",
        "author": "刘克庄",
        "content": "闻说关河唾掌收，拟为跛子看花游。\n可怜逸少兴公辈，说着中原得许愁。",
        "dynasty": "宋",
        "collection_info": null
    },
    {
        "uuid": "9f79d50c2d3898c027422fe46eddfd5f",
        "title": "端嘉杂诗二十首  其三",
        "author": "刘克庄",
        "content": "由北图南有混并，自南取北费经营。\n从今束起书生论，噉饭看人致太平。",
        "dynasty": "宋",
        "collection_info": null
    },
    {
        "uuid": "af1b8b39a07c59abc8fc169dadff96e5",
        "title": "端嘉杂诗二十首  其四",
        "author": "刘克庄",
        "content": "不及生前见虏亡，放翁易箦愤堂堂。\n遥知小陆羞时荐，定告王师入洛阳。",
        "dynasty": "宋",
        "collection_info": null
    },
    {
        "uuid": "b812415ed24750ccc4d00e6e66106ffb",
        "title": "端嘉杂诗二十首  其五",
        "author": "刘克庄",
        "content": "少年意气慕横行，不觉蹉跎过一生。\n便脱深衣笼窄袖，去参留守看东京。",
        "dynasty": "宋",
        "collection_info": null
    },
    {
        "uuid": "6a0819690c006b3a6013f57e6e89e823",
        "title": "端嘉杂诗二十首  其六",
        "author": "刘克庄",
        "content": "巩洛山川几过兵，汉家初遣使修陵。\n可无神物呵豺虎，直护香烟到柏城。",
        "dynasty": "宋",
        "collection_info": null
    },
    {
        "uuid": "92fa933fb2568a842ed219401f9b1559",
        "title": "端嘉杂诗二十首  其七",
        "author": "刘克庄",
        "content": "苌尤桀点于坚者，勒固姦雄奈虎何。\n剩制赭袍添曲盖，中原假帝不胜多。",
        "dynasty": "宋",
        "collection_info": null
    },
    {
        "uuid": "6f4797a53b6cf522e580427e90d8adfe",
        "title": "端嘉杂诗二十首  其八",
        "author": "刘克庄",
        "content": "鞠躬解作华人语，辫髮来持虏帐书。\n祇合索绹牵畜狗，不烦伐鼓享鶢鶋。",
        "dynasty": "宋",
        "collection_info": null
    },
    {
        "uuid": "7e916209d0d91f9fa81d43f64f3994d8",
        "title": "端嘉杂诗二十首  其九",
        "author": "刘克庄",
        "content": "倴僝将军约早回，楚材相国更频催。\n江东将相真如虎，去报胡雏莫过来。",
        "dynasty": "宋",
        "collection_info": null
    },
    {
        "uuid": "4e27aea6f40b80ecba442445a8050d41",
        "title": "端嘉杂诗二十首  其一○",
        "author": "刘克庄",
        "content": "全众回军未可非，反旗鸣鼓亦兵机。\n不知三帅扬鞭际，谁为君王殿后归。",
        "dynasty": "宋",
        "collection_info": null
    },
    {
        "uuid": "7879ac409d7b2275e68e0ff4498be77b",
        "title": "端嘉杂诗二十首  其一一",
        "author": "刘克庄",
        "content": "势穷斯变变斯通，局面初更便不同。\n西北怕他小老子，东南有箇太平翁。",
        "dynasty": "宋",
        "collection_info": null
    },
    {
        "uuid": "d4ee01242ef54bf8941e8f5b12c91ee4",
        "title": "端嘉杂诗二十首  其一二",
        "author": "刘克庄",
        "content": "一番旗鼓建行台，勇者投躯富辇财。\n边将不消横草战，国王祇要撒花回。",
        "dynasty": "宋",
        "collection_info": null
    },
    {
        "uuid": "1f3927f7e1265c1e9f284fc6b31a6730",
        "title": "端嘉杂诗二十首  其一三",
        "author": "刘克庄",
        "content": "不妨割肉餧豺狼，和约依然堕渺茫。\n未必与吾盟夹谷，且须防彼劫平凉。",
        "dynasty": "宋",
        "collection_info": null
    },
    {
        "uuid": "0a783482418581e0fcc9312e951a8d21",
        "title": "端嘉杂诗二十首  其一四",
        "author": "刘克庄",
        "content": "蠲除一倍台符下，权借三分督檄传。\n頼已夺麾耕垄上，不然伏锧徇军前。",
        "dynasty": "宋",
        "collection_info": null
    },
    {
        "uuid": "e0eb69454d6e88714ca1b0901de09d1a",
        "title": "端嘉杂诗二十首  其一五",
        "author": "刘克庄",
        "content": "说向丁男与小姑，各勤耕织了军需。\n莫教塞北同文轨，却为江南减赋输。",
        "dynasty": "宋",
        "collection_info": null
    },
    {
        "uuid": "9de87d3f095a7d6dde05c7dd7bfa5963",
        "title": "端嘉杂诗二十首  其一六",
        "author": "刘克庄",
        "content": "胡来如鬼去如风，哨骑何曾待枣红。\n岘首一春无使至，兴元六月在围中。",
        "dynasty": "宋",
        "collection_info": null
    },
    {
        "uuid": "8311a36cf85986226ae2802d55f60378",
        "title": "端嘉杂诗二十首  其一七",
        "author": "刘克庄",
        "content": "拥旄佩印各荣华，已贵无官可復加。\n若不扫门丞相府，必曾养马侍中家。",
        "dynasty": "宋",
        "collection_info": null
    },
    {
        "uuid": "b7bfe2c33fb68161f1bf42575d9bebe9",
        "title": "端嘉杂诗二十首  其一八",
        "author": "刘克庄",
        "content": "苏卫灭胡同拜爵，裴韩平蔡亦联镳。\n祇今光范门前客，太半河阳幕下寮。",
        "dynasty": "宋",
        "collection_info": null
    },
    {
        "uuid": "625a59b0f8864104ea17aa23881dcf2c",
        "title": "端嘉杂诗二十首  其一九",
        "author": "刘克庄",
        "content": "元子置人防壁后，穰侯搜客到车中。\n鸩杯定不疑羊傅，匕首何曾害魏公。",
        "dynasty": "宋",
        "collection_info": null
    },
    {
        "uuid": "8125b01888c1cfa761cb172e6b8e5a5b",
        "title": "端嘉杂诗二十首  其二○",
        "author": "刘克庄",
        "content": "秺侯世世袭蝉冠，庾氏人人筑将坛。\n但见门中俱贵盛，谁怜陛下最孤寒。",
        "dynasty": "宋",
        "collection_info": null
    },
    {
        "uuid": "2231e71ab2cff56f7e62f38eca85cbce",
        "title": "洛阳桥三首  其一",
        "author": "刘克庄",
        "content": "周时宫室汉时城，废址遗基刬已平。\n乍见桥名惊老眼，南州安得有西京。",
        "dynasty": "宋",
        "collection_info": null
    },
    {
        "uuid": "96bbede5454b59169fd6731e51627088",
        "title": "洛阳桥三首  其二",
        "author": "刘克庄",
        "content": "嬴氏曾驱六合人，蔡侯只用一州民。\n立犀岂不贤川守，鞭石何须役海神。",
        "dynasty": "宋",
        "collection_info": null
    },
    {
        "uuid": "ab60e3c0c2f4098a0c44fd5684a8691c",
        "title": "洛阳桥三首  其三",
        "author": "刘克庄",
        "content": "面跨虚空趾没潮，长鲸吹浪莫漂摇。\n向来徒病川难涉，今日方知海可桥。",
        "dynasty": "宋",
        "collection_info": null
    },
    {
        "uuid": "ab5270dba514a7a27ea334755724cfe6",
        "title": "泉州南郭二首  其一",
        "author": "刘克庄",
        "content": "闽人务本亦知书，若不耕樵必业儒。\n惟有桐城南郭外，朝为原宪莫陶朱。",
        "dynasty": "宋",
        "collection_info": null
    },
    {
        "uuid": "52e15a5adac04e99bea7fafad9f2cf3d",
        "title": "泉州南郭二首  其二",
        "author": "刘克庄",
        "content": "海贾归来富不赀，以身殉货绝堪悲。\n似闻近日鸡林相，祇博黄金不博诗。",
        "dynasty": "宋",
        "collection_info": null
    },
    {
        "uuid": "b5bfa30efad435bc5b58b69507b8acf3",
        "title": "同安",
        "author": "刘克庄",
        "content": "城不能高甫及肩，临风搔首一怀贤。\n当时矮屋今存否，曾着文公住四年。",
        "dynasty": "宋",
        "collection_info": null
    },
    {
        "uuid": "37d13f157619aff55124d03f3a61daff",
        "title": "龙溪道中",
        "author": "刘克庄",
        "content": "旷土茫茫无主名，朱门惟恐籍分明。\n老农犹记淳熙事，太息文公志未行。",
        "dynasty": "宋",
        "collection_info": null
    },
    {
        "uuid": "5f3073cc54bcaebdfaa5e177017016b6",
        "title": "木绵铺",
        "author": "刘克庄",
        "content": "庵远人稀行未休，风烟绝不类中州。\n何须更问明朝路，纔出南门极目愁。",
        "dynasty": "宋",
        "collection_info": null
    },
    {
        "uuid": "2912979289bd51999bc6d6e743dd7be9",
        "title": "灵着祠",
        "author": "刘克庄",
        "content": "甘宁关羽至今传，名将为神自古然。\n生不封侯三万户，死犹庙食数千年。",
        "dynasty": "宋",
        "collection_info": null
    },
    {
        "uuid": "93292abf140952711f9e536392aabd71",
        "title": "韩祠三首  其一",
        "author": "刘克庄",
        "content": "柳祠韩庙双碑在，孔思周情万古新。\n不信二公俱绝笔，别无诗可送迎神。",
        "dynasty": "宋",
        "collection_info": null
    },
    {
        "uuid": "766858bc865f0a055d904f4ce24081e3",
        "title": "韩祠三首  其二",
        "author": "刘克庄",
        "content": "一宵丑类徙南溟，靡待仙官敕六丁。\n宗闵与绅空并世，可怜不似鳄鱼灵。",
        "dynasty": "宋",
        "collection_info": null
    },
    {
        "uuid": "b11d6f8e37559438e15cbcc07ac1a23d",
        "title": "韩祠三首  其三",
        "author": "刘克庄",
        "content": "莱相竹今供戍卒，武侯柏亦付胡儿。\n南来独有昌黎木，神物千年尚护持。",
        "dynasty": "宋",
        "collection_info": null
    },
    {
        "uuid": "78a39223908501003a452540e51a0a61",
        "title": "留衣庵",
        "author": "刘克庄",
        "content": "老子今年五十三，诸方参了又重参。\n谁能远礼文殊佛，且访颠师海上庵。",
        "dynasty": "宋",
        "collection_info": null
    },
    {
        "uuid": "1b571276ac20c66d82fc8a3b6504fc8c",
        "title": "潮惠道中",
        "author": "刘克庄",
        "content": "春深绝不见妍华，极目黄茅际白沙。\n几树半天红似染，居人云是木绵花。",
        "dynasty": "宋",
        "collection_info": null
    },
    {
        "uuid": "6e733ba5988253675649348add4ff34b",
        "title": "循梅路口四首  其一",
        "author": "刘克庄",
        "content": "赣客纷纷露刃过，断无徼吏敢讥诃。\n身今自是牢盆长，较尔能贤得几何。",
        "dynasty": "宋",
        "collection_info": null
    },
    {
        "uuid": "44ee67f6434c06498de8c0f92be87c67",
        "title": "循梅路口四首  其二",
        "author": "刘克庄",
        "content": "导吏仓忙乞调兵，未应机动遣鸥惊。\n传闻老子单车至，惭愧偷儿让路行。",
        "dynasty": "宋",
        "collection_info": null
    },
    {
        "uuid": "ac591bd29f7ff5eba1e821a2ce24bc03",
        "title": "循梅路口四首  其三",
        "author": "刘克庄",
        "content": "钞法如弓末愈张，可堪于此更求详。\n祇应新执牙筹者，拾得研桑肘后方。",
        "dynasty": "宋",
        "collection_info": null
    },
    {
        "uuid": "c472e57b79418cfea53584fe050f1a1d",
        "title": "循梅路口四首  其四",
        "author": "刘克庄",
        "content": "三十年来边宿兵，大农无计饱连营。\n元来有箇浮盐策，南渡诸贤未讲明。",
        "dynasty": "宋",
        "collection_info": null
    },
    {
        "uuid": "8b6972757aebd3edc4c91d60e3c58a49",
        "title": "白云庵",
        "author": "刘克庄",
        "content": "太行以北海丰南，我与梁公各有惭。\n儿五十余亲八十，可堪来宿白云庵。",
        "dynasty": "宋",
        "collection_info": null
    },
    {
        "uuid": "da5fcd981a6fbabcd0cc2caf38dafbb0",
        "title": "叱驭庵",
        "author": "刘克庄",
        "content": "所立未如温太真，讵宜跬步暂忘亲。\n乃知峻坂驱车者，有愧高堂扇枕人。",
        "dynasty": "宋",
        "collection_info": null
    },
    {
        "uuid": "4a024a7523f82c821ff54aae6df6a866",
        "title": "将至海丰",
        "author": "刘克庄",
        "content": "渔盐旧俗惯恬熙，兵火新民脱乱离。\n石路树阴三十里，今犹髣髴太平时。",
        "dynasty": "宋",
        "collection_info": null
    },
    {
        "uuid": "742a870abff1b1e837ed560e65788a97",
        "title": "东坡故居二首  其一",
        "author": "刘克庄",
        "content": "嘉佑寺荒谁与葺，合江楼是復疑非。\n已为韩子骑驎去，不见苏仙化鹤归。",
        "dynasty": "宋",
        "collection_info": null
    },
    {
        "uuid": "5efc5243b315c0b1984cffe0f0beaed7",
        "title": "东坡故居二首  其二",
        "author": "刘克庄",
        "content": "惠州副使是新差，定武端明落旧阶。\n尽遣秦郎晁子去，只携周易鲁论来。",
        "dynasty": "宋",
        "collection_info": null
    },
    {
        "uuid": "f93dcf8514eae4d41ffc9ac24b48023d",
        "title": "丰湖三首  其一",
        "author": "刘克庄",
        "content": "岷峨一老古来少，杭颍二湖天下无。\n帝恐先生晚牢落，南迁犹得管丰湖。",
        "dynasty": "宋",
        "collection_info": null
    },
    {
        "uuid": "b397c548cce16dac96b36bab82a708c9",
        "title": "丰湖三首  其二",
        "author": "刘克庄",
        "content": "小米侍郎生较晚，龙眠居士远难呼。\n不知若箇丹青手，能写微澜玉塔图。",
        "dynasty": "宋",
        "collection_info": null
    },
    {
        "uuid": "235d79e6792158e8e250f0770b9a17a7",
        "title": "丰湖三首  其三",
        "author": "刘克庄",
        "content": "作桥聊结众生缘，不计全家落瘴烟。\n内翰翻身脱犀带，黄门劝妇助金钱。",
        "dynasty": "宋",
        "collection_info": null
    },
    {
        "uuid": "9e38fdd69de39ec8502a1d55959b94ae",
        "title": "罗湖八首  其一",
        "author": "刘克庄",
        "content": "平生不作贾胡留，怪底江边未发舟。\n泷吏不须前白事，更忙定要看罗浮。",
        "dynasty": "宋",
        "collection_info": null
    },
    {
        "uuid": "6d851778a37d74a65b1029c8753041fc",
        "title": "罗湖八首  其二",
        "author": "刘克庄",
        "content": "中州无地堪投足，垂老携家泛瘴江。\n不爱朱丹画车毂，且贪紫翠入船窗。",
        "dynasty": "宋",
        "collection_info": null
    },
    {
        "uuid": "306ba54c9b2666841fa0f7f90224592d",
        "title": "罗湖八首  其三",
        "author": "刘克庄",
        "content": "岁晚南游访稚川，苔封丹竈尚依然。\n不知的在山中否，万一归来说内篇。",
        "dynasty": "宋",
        "collection_info": null
    },
    {
        "uuid": "c5c09b662409eba6f446abc05af41678",
        "title": "罗湖八首  其四",
        "author": "刘克庄",
        "content": "颍水箕山未脱然，直须断尽世间缘。\n野人曾被朱轓涴，不作天仙作地仙。",
        "dynasty": "宋",
        "collection_info": null
    },
    {
        "uuid": "25831f5f4809ae58828a5ef8ad96bf75",
        "title": "罗湖八首  其五",
        "author": "刘克庄",
        "content": "异境微茫在半霄，僊人垂手下相招。\n老来尚有君亲念，未敢相陪过铁桥。",
        "dynasty": "宋",
        "collection_info": null
    },
    {
        "uuid": "23d08a6c60bf514ddb63ae7f64da2f6f",
        "title": "罗湖八首  其六",
        "author": "刘克庄",
        "content": "衡岳仙都迹已陈，云台玉局敕犹新。\n暮年拟乞冲虚观，长向山中祝圣人。",
        "dynasty": "宋",
        "collection_info": null
    },
    {
        "uuid": "aa47b7ad63c5d7879008bc9aeb08e6ec",
        "title": "罗湖八首  其七",
        "author": "刘克庄",
        "content": "浪迹人间状似颠，草书壁上笔如椽。\n吾评二士皆奇怪，未是真僊亦鬼仙。",
        "dynasty": "宋",
        "collection_info": null
    },
    {
        "uuid": "207a1b0351692984d939c54fcd284d12",
        "title": "罗湖八首  其八",
        "author": "刘克庄",
        "content": "五更海底涌金轮，咫尺蓬莱不远人。\n欲和苏诗临绝顶，可怜汉节尚随身。",
        "dynasty": "宋",
        "collection_info": null
    },
    {
        "uuid": "a2d85d57a81aa4160ed90be8b0f7e1e0",
        "title": "扶胥三首  其一",
        "author": "刘克庄",
        "content": "一阵东风扫曀霾，天容海色豁然开。\n何须更网珊瑚树，祇读韩碑也合来。",
        "dynasty": "宋",
        "collection_info": null
    },
    {
        "uuid": "9ad9f9ae99c45d678600f324263d4686",
        "title": "扶胥三首  其二",
        "author": "刘克庄",
        "content": "旸谷扶桑指顾间，冯夷得得报平安。\n为言博望乘槎至，莫作师襄击磬看。",
        "dynasty": "宋",
        "collection_info": null
    },
    {
        "uuid": "40bb32c4632f56b1b5c9552c25650ea0",
        "title": "扶胥三首  其三",
        "author": "刘克庄",
        "content": "前祭京师奉祝词，尊严不比百神祠。\n台家今岁筹边急，黄帕封香已过时。",
        "dynasty": "宋",
        "collection_info": null
    },
    {
        "uuid": "22672617425582556baa07aa49ba382d",
        "title": "兼舶一首",
        "author": "刘克庄",
        "content": "鬻筴飞刍瘴海濒，扇遮不断庾公尘。\n而今更遣兼琛节，羞写冰衔寄故人。",
        "dynasty": "宋",
        "collection_info": null
    },
    {
        "uuid": "3225a4b8c1138cb31a6b2ee6f0650af1",
        "title": "兼诸司二首  其一",
        "author": "刘克庄",
        "content": "白头忽有印纍纍，符牒如山退食迟。\n但见旋添庭下事，不知顿减集中诗。",
        "dynasty": "宋",
        "collection_info": null
    },
    {
        "uuid": "2ec7c406762ff067880bfe379b6e2762",
        "title": "兼诸司二首  其二",
        "author": "刘克庄",
        "content": "只是从前疎拙身，而今结驷昔悬鹑。\n伯鸾老去无遗恨，独忆同操井臼人。",
        "dynasty": "宋",
        "collection_info": null
    },
    {
        "uuid": "7b22d2acfa2a6ba5f6c1aec99d9236c0",
        "title": "唐子西故居二首  其一",
        "author": "刘克庄",
        "content": "一州两迁客，无地顿奇材。\n方送端明去，还迎博士来。",
        "dynasty": "宋",
        "collection_info": null
    },
    {
        "uuid": "8fcf48bec2d8d57bae4ea509b410ab7a",
        "title": "唐子西故居二首  其二",
        "author": "刘克庄",
        "content": "无尽颇纵横，晚方攻蔡京。\n犹称贤宰相，应为客先生。",
        "dynasty": "宋",
        "collection_info": null
    },
    {
        "uuid": "c3a320369e0a807668854bca1934f602",
        "title": "风旛堂二首  其一",
        "author": "刘克庄",
        "content": "告子早不动，先师四十余。\n乃知卢行者，暗合秀才书。",
        "dynasty": "宋",
        "collection_info": null
    },
    {
        "uuid": "e03e3f120584c8de25b011ff1f8be74e",
        "title": "风旛堂二首  其二",
        "author": "刘克庄",
        "content": "夜夜各趺坐，朝朝同打斋。\n不知那箇子，曾梦祖师来。",
        "dynasty": "宋",
        "collection_info": null
    },
    {
        "uuid": "0f8503479a933ec4a12bc4b087d820da",
        "title": "羊城使者庙",
        "author": "刘克庄",
        "content": "山川殊壮丽，井邑亦繁雄。\n独有羊城庙，萧然瓦砾中。",
        "dynasty": "宋",
        "collection_info": null
    },
    {
        "uuid": "de30545f03bdf21e84548d18ab4694d7",
        "title": "江南五首  其一",
        "author": "刘克庄",
        "content": "已报行营入，犹夸僣垒坚。\n何曾陵谷变，但见市朝迁。",
        "dynasty": "宋",
        "collection_info": null
    },
    {
        "uuid": "b10654903ae3fc9e0cfa4531ec0ab30d",
        "title": "江南五首  其二",
        "author": "刘克庄",
        "content": "鋹也騃孺子，并蛙徒自尊。\n如何南武帝，面缚向夷门。",
        "dynasty": "宋",
        "collection_info": null
    },
    {
        "uuid": "f7070b443104ffd4784bc97ead4e1942",
        "title": "江南五首  其三",
        "author": "刘克庄",
        "content": "具舰逃安往，焚巢溃不支。\n区区一州力，不足辱王师。",
        "dynasty": "宋",
        "collection_info": null
    },
    {
        "uuid": "1169629f411ea90935d5a7cb97fc8c3b",
        "title": "江南五首  其四",
        "author": "刘克庄",
        "content": "宣劝犹疑鸩，龙颜笑引觞。\n络鞍奉明主，执梃长降王。",
        "dynasty": "宋",
        "collection_info": null
    },
    {
        "uuid": "0811ed7934636145fde2db3fa898b005",
        "title": "江南五首  其五",
        "author": "刘克庄",
        "content": "身是假皇帝，国由内太师。\n僞朝旧宫殿，历历有遗基。",
        "dynasty": "宋",
        "collection_info": null
    },
    {
        "uuid": "a28b580fff96aa250ca683e9c9928f2e",
        "title": "即事十首  其一",
        "author": "刘克庄",
        "content": "香火万家市，烟花二月时。\n居人空巷出，去赛海神祠。",
        "dynasty": "宋",
        "collection_info": null
    },
    {
        "uuid": "89e88bf1b51b0afe0b79525559d6a25d",
        "title": "即事十首  其二",
        "author": "刘克庄",
        "content": "东庙小儿队，南风大贾舟。\n不知今广市，何似古杨州。",
        "dynasty": "宋",
        "collection_info": null
    },
    {
        "uuid": "7c7bd3318bdef81650b3f717a2080177",
        "title": "即事十首  其三",
        "author": "刘克庄",
        "content": "俗情重蒲饮，故事按舟师。\n莫倚无山越，闲将作水嬉。",
        "dynasty": "宋",
        "collection_info": null
    },
    {
        "uuid": "917eb6d57cd3d2e9725fb07e102b3ee4",
        "title": "即事十首  其四",
        "author": "刘克庄",
        "content": "占断百花白，摘来三伏凉。\n着身素馨国，荀令未为香。",
        "dynasty": "宋",
        "collection_info": null
    },
    {
        "uuid": "864e45900a1715130c3670509e513f06",
        "title": "即事十首  其五",
        "author": "刘克庄",
        "content": "瓜果跽拳祝，㬋罗扑卖声。\n粤人重巧夕，灯火到天明。",
        "dynasty": "宋",
        "collection_info": null
    },
    {
        "uuid": "1cd8e885732ea29f2d28eb0ce94c72be",
        "title": "即事十首  其六",
        "author": "刘克庄",
        "content": "名荔绝甘冷，与莆争长雄。\n不逢蔡公谱，埋没瘴烟中。",
        "dynasty": "宋",
        "collection_info": null
    },
    {
        "uuid": "8cc8d59acaaa41a273db50efbff69e89",
        "title": "即事十首  其七",
        "author": "刘克庄",
        "content": "吾生分裂后，不到旧京游。\n空作樊楼梦，安知在越楼。",
        "dynasty": "宋",
        "collection_info": null
    },
    {
        "uuid": "acb550288fe34d7e774edb7fcf2b66b7",
        "title": "即事十首  其八",
        "author": "刘克庄",
        "content": "突薪初不戒，绠缶始言功。\n累甓为墙壁，前人智未工。",
        "dynasty": "宋",
        "collection_info": null
    },
    {
        "uuid": "a3d39184f52a40420436574386f36e8a",
        "title": "即事十首  其九",
        "author": "刘克庄",
        "content": "復关无雅操，涉洧有遗音。\n未可绳三尺，槟榔当委禽。",
        "dynasty": "宋",
        "collection_info": null
    },
    {
        "uuid": "ad038ccba375ad72c9d5ebddde1542e9",
        "title": "即事十首  其一○",
        "author": "刘克庄",
        "content": "沐髮眠常晏，濡唇饮不多。\n谁云五瘴毒，常备四时和。",
        "dynasty": "宋",
        "collection_info": null
    },
    {
        "uuid": "56ef70009423bf0928afe64a001bd96f",
        "title": "药洲四首  其一",
        "author": "刘克庄",
        "content": "非有干时策，聊为避地图。\n昔人补勾漏，老子管仙湖。",
        "dynasty": "宋",
        "collection_info": null
    },
    {
        "uuid": "99fa38de79ab284f7772bed5eb6a2899",
        "title": "药洲四首  其二",
        "author": "刘克庄",
        "content": "役民如犬马，国破作降俘。\n往往湖中石，宣和艮岳无。",
        "dynasty": "宋",
        "collection_info": null
    },
    {
        "uuid": "7074824b472790ba62d3e05cd8c2b722",
        "title": "药洲四首  其三",
        "author": "刘克庄",
        "content": "怪怪奇奇石，谁能辨丑妍。\n莫教赞皇见，定辇入平泉。",
        "dynasty": "宋",
        "collection_info": null
    },
    {
        "uuid": "13fba3c8fec8caefd8e2c1710b50a4a0",
        "title": "药洲四首  其四",
        "author": "刘克庄",
        "content": "观寺临湖上，亭台出柳间。\n都忘来五岭，将谓在孤山。",
        "dynasty": "宋",
        "collection_info": null
    },
    {
        "uuid": "44c6bf8a13c44fd19839424f1900f45a",
        "title": "登城五首  其一",
        "author": "刘克庄",
        "content": "尉佗故秦吏，堪执酇侯鞭。\n箕踞问使者，吾方帝孰贤。",
        "dynasty": "宋",
        "collection_info": null
    },
    {
        "uuid": "19e768fef597d300bd02ae7cfb288254",
        "title": "登城五首  其二",
        "author": "刘克庄",
        "content": "已作南夷长，那为北面臣。\n未忘真定冢，毕竟是华人。",
        "dynasty": "宋",
        "collection_info": null
    },
    {
        "uuid": "18dff7e135c95051605516c3b7732c28",
        "title": "登城五首  其三",
        "author": "刘克庄",
        "content": "汉人称劲粤，累世不加兵。\n狂卒纔三百，如何便缒城。",
        "dynasty": "宋",
        "collection_info": null
    },
    {
        "uuid": "feca0fe6497b37a77c54a3a44952d806",
        "title": "登城五首  其四",
        "author": "刘克庄",
        "content": "漫费人蒸土，常如物溃堤。\n傍疑为息壤，下恐有蟠泥。",
        "dynasty": "宋",
        "collection_info": null
    },
    {
        "uuid": "fe14b75903535d1a521807e1c107257b",
        "title": "登城五首  其五",
        "author": "刘克庄",
        "content": "郭外皆鲸浸，区中等螘窠。\n若无西鴈翅，客子奈愁何。",
        "dynasty": "宋",
        "collection_info": null
    },
    {
        "uuid": "d42ddfcbfcbb58e0f0a9082b4b787748",
        "title": "城南",
        "author": "刘克庄",
        "content": "濒江多海物，比屋尽闽人。\n四野方多垒，三间欲卜邻。",
        "dynasty": "宋",
        "collection_info": null
    },
    {
        "uuid": "610d5bf28fc3f621812db63be729eaaa",
        "title": "题萧令山则文编二首  其一",
        "author": "刘克庄",
        "content": "茧纸银鈎写一通，殷勤投赠愧空空。\n辙环晚乃交吾子，稛载天将富此翁。\n着论未容符独步，操琴欲与愈争雄。\n儿童错认眉间喜，疑有珠犀满箧中。",
        "dynasty": "宋",
        "collection_info": null
    },
    {
        "uuid": "d5e9ec293432398940bb62ce6a81b58f",
        "title": "题萧令山则文编二首  其二",
        "author": "刘克庄",
        "content": "咄咄人皆怪老夫，奈何此客去难呼。\n招温处士为罗否，待穆先生设醴无。\n我有青刍堪秣马，君言白髮久占乌。\n人生蝉冕腰金印，未抵斑衣膝下娱。",
        "dynasty": "宋",
        "collection_info": null
    },
    {
        "uuid": "a62fa9d3ede8c5ab6abfbd13cc020c05",
        "title": "题唐察院诗卷二首  其一",
        "author": "刘克庄",
        "content": "细读公诗屡绝编，心知妙处口难传。\n言言箴儆堪垂世，历历行藏自谱年。\n但觉朱絃余倡嘆，不烦玉斧更雕镌。\n小儒可是通身胆，拟为坡仙注大全。",
        "dynasty": "宋",
        "collection_info": null
    },
    {
        "uuid": "642627f79da9c977ad69a1e8d6b91f1e",
        "title": "题唐察院诗卷二首  其二",
        "author": "刘克庄",
        "content": "不见林夫与子方，坦翁健笔亦堂堂。\n孝诚亲有终身慕，忠爱君无一饭忘。\n铭座六章韦作佩，入台五字铁为肠。\n未应径欲投吟社，谏草长留御榻傍。",
        "dynasty": "宋",
        "collection_info": null
    },
    {
        "uuid": "e9c173480c03dbe3c6ffc45cadfd6811",
        "title": "次黄殿讲鸣佩亭",
        "author": "刘克庄",
        "content": "谁引扶胥水入城，循除终日爱琮琤。\n天风何许佩环响，秋色自然竽籁声。\n尽洗珠犀宁受涴，少留琴鹤未须行。\n它年父老传都漕，名与濂翁一样清。",
        "dynasty": "宋",
        "collection_info": null
    },
    {
        "uuid": "a79a4598a5cc0409a94c6d4fdb744bf1",
        "title": "广州劝驾一首",
        "author": "刘克庄",
        "content": "番禺文物于今盛，闽浙彬彬未足夸。\n丞相宅曾住南郭，鼎魁坊止在东家。\n好陈董子三篇策，莫看唐人一日花。\n珍重诏书相勉意，士先器识后词华。",
        "dynasty": "宋",
        "collection_info": null
    },
    {
        "uuid": "6862fc01bf32cae1f3115727d3a38e05",
        "title": "广州都试",
        "author": "刘克庄",
        "content": "自昔番禺统府雄，君恩暂许领元戎。\n不羞短髮垂肩白，且爱前旌照眼红。\n笔久不灵妨草檄，臂新无力怯开弓。\n即今超距多枭俊，安用辎车载此翁。",
        "dynasty": "宋",
        "collection_info": null
    },
    {
        "uuid": "abd98a8b0ffd6da806374dde19864e6c",
        "title": "灯夕二首呈刘帅  其一",
        "author": "刘克庄",
        "content": "士女如云服珥鲜，暂陪猎较亦欣然。\n清于坡老游杭市，俭似乖崖在剑川。\n使指何功烦卜夜，遨头此念可通天。\n粤人拥道千层看，不见狨鞍三十年。",
        "dynasty": "宋",
        "collection_info": null
    },
    {
        "uuid": "07080ae18e05c42dad544ecc9938e888",
        "title": "灯夕二首呈刘帅  其二",
        "author": "刘克庄",
        "content": "陌上游人趁筦絃，岂知君相尚筹边。\n细听野老交谈处，犹记兵端未动前。\n草市收灯如许早，端门瞻跸定何年。\n书生晚抱忧时志，归画残灰理旧编。",
        "dynasty": "宋",
        "collection_info": null
    },
    {
        "uuid": "0511064c35ec038c1bff85f61c1960ee",
        "title": "次韵二首併呈仓使  其一",
        "author": "刘克庄",
        "content": "晚雾徐收月色鲜，承平物态尚依然。\n断无飓母起吹海，应有蚌胎还媚川。\n远俗熙恬犹乐土，孤臣流落谩忧天。\n夜归听得舆人语，且愿新年胜旧年。",
        "dynasty": "宋",
        "collection_info": null
    },
    {
        "uuid": "521ca7214f7ae96b6a432643a2a93b79",
        "title": "次韵二首併呈仓使  其二",
        "author": "刘克庄",
        "content": "归念常如危柱絃，春来梦绕白云边。\n不知新雪添头上，但见繁星满目前。\n即事有诗聊记节，捄时无策但祈年。\n二公语妙堪传远，严杜何因可共编。",
        "dynasty": "宋",
        "collection_info": null
    },
    {
        "uuid": "299854e490b91bf89dbdf5257734a967",
        "title": "余哭蟾子潮士钟大鸣有诗相宽次韵  其一",
        "author": "刘克庄",
        "content": "愁眉暂展頼君诗，欲以先知觉后知。\n历引竺干宽此老，未甘嬴博窆吾儿。\n寄阿兰若俄经昔，祔短松冈会有期。\n欲访巫咸何处在，忧来自向理中推。",
        "dynasty": "宋",
        "collection_info": null
    },
    {
        "uuid": "55ff6bf10058930d1f8febe46033e65a",
        "title": "余哭蟾子潮士钟大鸣有诗相宽次韵  其二",
        "author": "刘克庄",
        "content": "彭聃俱未离乎死，况汝孩提未有知。\n自昔丈夫怜少子，即今王母惜孙儿。\n探环尚记曾游处，建鼓应无再见期。\n三纪七挥儿女泪，孰尸寿夭莽难推。",
        "dynasty": "宋",
        "collection_info": null
    },
    {
        "uuid": "a54d82ec29aae13b7bfcd9d4179946a3",
        "title": "蒲涧寺",
        "author": "刘克庄",
        "content": "齐人陈迹此流传，班史苏诗岂必然。\n故老皆言家即寺，痴儿误入海求僊。\n莫将刘项分羹鼎，来涴巢由洗耳泉。\n欲采菖蒲无觅处，且随箫鼓乐新年。",
        "dynasty": "宋",
        "collection_info": null
    },
    {
        "uuid": "a4ebad4538a7562644369c19bc829295",
        "title": "越台",
        "author": "刘克庄",
        "content": "南帝当年此筑台，称雄亦岂偶然哉。\n谩通异国求阳燧，不道偷儿饮漆杯。\n能使越人存旧迹，始知秦吏有奇才。\n祇今黄屋归何处，但见牛羊夕下来。",
        "dynasty": "宋",
        "collection_info": null
    },
    {
        "uuid": "ac38d9ff38614067f91723b46619dc2d",
        "title": "次韵刘帅出郊一首",
        "author": "刘克庄",
        "content": "竞逐朱轓载酒行，熙熙物态与人情。\n浴沂我欲寻儒服，涉洧公方厌郑声。\n试问冶容遨夜市，何如赤脚馌春耕。\n故山瓜圃应无恙，老去深知愧邵平。",
        "dynasty": "宋",
        "collection_info": null
    },
    {
        "uuid": "f157cc255e19b80636233707835b9ae0",
        "title": "次韵李仓春游一首",
        "author": "刘克庄",
        "content": "秧马从今渐可行，林鸠未好便呼晴。\n敢云使者乘轺传，聊为君王式耦耕。\n有一日留忧职旷，无三宿恋觉身轻。\n此生不復持高论，愿友台佟与尚平。",
        "dynasty": "宋",
        "collection_info": null
    },
    {
        "uuid": "344544e10f82484514cbe7035fe4d737",
        "title": "挽崔丞相三首  其一",
        "author": "刘克庄",
        "content": "先帝谋元帅，烦公护蜀淮。\n军皆歌范老，民各像乖崖。\n北顾犹关虑，西归已卷怀。\n早令扶日月，宁不扫氛霾。",
        "dynasty": "宋",
        "collection_info": null
    },
    {
        "uuid": "ce98d63740c3df0a9b5e5329f10e0821",
        "title": "挽崔丞相三首  其二",
        "author": "刘克庄",
        "content": "麻卷扬庭久，蒲轮就道迟。\n虚传杨绾用，不奈蔡谟辞。\n祝柱从渠诮，摧梁得许悲。\n流传千载下，犹足励清规。",
        "dynasty": "宋",
        "collection_info": null
    },
    {
        "uuid": "7a18d2fd7837b7e8e200e299224da73b",
        "title": "挽崔丞相三首  其三",
        "author": "刘克庄",
        "content": "昔侍琼花宴，回头二纪余。\n嵇康作书懒，魏勃扫门疎。\n尚意开黄阁，安知尾素车。\n萧然旋马第，人指相君居。",
        "dynasty": "宋",
        "collection_info": null
    },
    {
        "uuid": "197469ba7b1c6bd12c562fb893efb6b3",
        "title": "陆贾二首  其一",
        "author": "刘克庄",
        "content": "田横死士今亡矣，陈豨从车安在哉。\n独有尉佗尚黄屋，故应两费陆生来。",
        "dynasty": "宋",
        "collection_info": null
    },
    {
        "uuid": "584dfa6012764cf0199b4457b0c5bd76",
        "title": "陆贾二首  其二",
        "author": "刘克庄",
        "content": "郦烹未久蒯几烹，陆子优游享令名。\n南帝称臣橐金返，更推余智教陈平。",
        "dynasty": "宋",
        "collection_info": null
    },
    {
        "uuid": "46ced167ec266092a0a8e551f3c6acbe",
        "title": "浴日亭一首",
        "author": "刘克庄",
        "content": "归客飘然一叶身，尚能飞屐陟嶙峋。\n危亭下瞰嵎夷宅，积水上通河汉津。\n叱驭为臣前有志，乘桴从我更无人。\n暮年笔力全衰退，甘与韩苏作后尘。",
        "dynasty": "宋",
        "collection_info": null
    },
    {
        "uuid": "0b1740b61150847868d4cba8dab9fa82",
        "title": "又追和坡韵一首",
        "author": "刘克庄",
        "content": "亭傍乔木拂云天，亭下高桅泊晚湾。\n白是张骞曾泛水，青疑徐福所求山。\n羊城隔雾愁回首，鲸浸收风喜见颜。\n却笑金乌并玉兔，辛勤出没雪涛间。",
        "dynasty": "宋",
        "collection_info": null
    },
    {
        "uuid": "98bbd487801016a7b08f1fbd3c323c01",
        "title": "白鹤故居",
        "author": "刘克庄",
        "content": "天稔中原祸，朝分党部争。\n当年谁宰相，此地着先生。\n故国难归去，新巢甫落成。\n如何鲸浸外，更遣打包行。",
        "dynasty": "宋",
        "collection_info": null
    },
    {
        "uuid": "63070775301c8cc755e9c2ec79bbb29b",
        "title": "唐博士祠",
        "author": "刘克庄",
        "content": "博士位尤卑，投名入党碑。\n今观名世作，多在谪官时。\n太史沅湘笔，仪曹永柳诗。\n新祠绵蕞尔，未尽復遗基。",
        "dynasty": "宋",
        "collection_info": null
    },
    {
        "uuid": "3104c9cd195ab856f71cf360ac174162",
        "title": "六如亭",
        "author": "刘克庄",
        "content": "吴儿解记真娘墓，杭俗犹存苏小坟。\n谁与惠州耆旧说，可无抔土覆朝云。",
        "dynasty": "宋",
        "collection_info": null
    },
    {
        "uuid": "503efc31e771e72322eea8acd15ba6ba",
        "title": "再题六如亭",
        "author": "刘克庄",
        "content": "昔人喜说坠楼姬，前辈尤高断臂妃。\n肯伴主君来过岭，不妨扶起六如碑。",
        "dynasty": "宋",
        "collection_info": null
    },
    {
        "uuid": "69f1742d73d4d9276d74fcee5274fca2",
        "title": "十五里沙",
        "author": "刘克庄",
        "content": "只见如山白浪飞，更堪动地黑风吹。\n渺茫直际九州外，汹涌常如八月时。\n河伯岂能穷海若，灵胥仅可吓吴儿。\n惜无散髮骑鲸友，共了南游一段奇。",
        "dynasty": "宋",
        "collection_info": null
    },
    {
        "uuid": "e10aa6ce22be91a1d79a966950ec081e",
        "title": "道中读孚若题壁有感用其韵",
        "author": "刘克庄",
        "content": "淮雪江风裂面寒，往来万里一征鞍。\n三千客谩曾弹铗，十九人谁肯捧盘。\n自古英才多顿挫，只今世运尚艰难。\n空余败壁龙蛇字，黄鹄高飞不復还。",
        "dynasty": "宋",
        "collection_info": null
    },
    {
        "uuid": "f17a3c43a66739039b2f8ab003538b02",
        "title": "送项使君季约二首  其一",
        "author": "刘克庄",
        "content": "世有凝香乐，君侯总未知。\n清斋灯火夕，闭閤荔支时。\n郡小留难住，民愚去始思。\n两年案头笔，一字不容私。",
        "dynasty": "宋",
        "collection_info": null
    },
    {
        "uuid": "061942ab738a2744cb5c8885413c5ade",
        "title": "送项使君季约二首  其二",
        "author": "刘克庄",
        "content": "但见两眉颦，何曾一馔珍。\n节如僧更苦，家比郡尤贫。\n琴鹤均为赘，莼鲈颇切身。\n荡山有来鴈，莫惜寄声频。",
        "dynasty": "宋",
        "collection_info": null
    },
    {
        "uuid": "1c9826c5896c37ba136029635df9a09f",
        "title": "送王梅州二首  其一",
        "author": "刘克庄",
        "content": "州境与潮邻，徐行止浃旬。\n瘴乡均一气，盐子亦吾民。\n日晏烟岚敛，兵余户口贫。\n定将田里事，闭閤细条陈。",
        "dynasty": "宋",
        "collection_info": null
    },
    {
        "uuid": "f35929ed5efeb4b9328040c8769a69cd",
        "title": "送王梅州二首  其二",
        "author": "刘克庄",
        "content": "祸始自三枪，菑犹被一方。\n帝将安渤海，君肯薄淮阳。\n老手何忧斲，新眉尚费粧。\n汉庭褒郡最，蚤晚入为郎。",
        "dynasty": "宋",
        "collection_info": null
    },
    {
        "uuid": "ed535cde72a26c4e028d626164e0ac6e",
        "title": "癸卯上元即席次杨使君韵二首  其一",
        "author": "刘克庄",
        "content": "初阳收久雨，淳佑第三春。\n聊与众行乐，稍欣农食新。\n俱蒙青帝力，莫问紫姑神。\n座上遨头作，流传遍郡人。",
        "dynasty": "宋",
        "collection_info": null
    },
    {
        "uuid": "1830a990b76ae7762d50a95fc16d92db",
        "title": "癸卯上元即席次杨使君韵二首  其二",
        "author": "刘克庄",
        "content": "纵观姑游目，殷忧欲碎心。\n马嘶淮祲恶，鹃叫蜀冤深。\n玉座方停箸，椒涂亦脱簪。\n好为谏臣论，莫作醉翁吟。",
        "dynasty": "宋",
        "collection_info": null
    },
    {
        "uuid": "1d6e6f97f6f9be89269e9d0a13b2d230",
        "title": "辛卯春日",
        "author": "刘克庄",
        "content": "甫报弓旌召，俄闻弹射攻。\n匹如饮甘露，又似斩春风。\n云梦吞伊辈，须弥纳箇中。\n故山多芧栗，不必问狙公。",
        "dynasty": "宋",
        "collection_info": null
    },
    {
        "uuid": "f2957af2806bbc30e24e82ecc697fb83",
        "title": "挽林焕章二首  其一",
        "author": "刘克庄",
        "content": "昔在端平际，临朝想老成。\n但闻辕固召，不见伏生行。\n霜柏无寒暑，朝华有悴荣。\n由来天所靳，上寿与高名。",
        "dynasty": "宋",
        "collection_info": null
    },
    {
        "uuid": "0ae843906624403be97d68f8ef9bde1a",
        "title": "挽林焕章二首  其二",
        "author": "刘克庄",
        "content": "束帛征诸老，深衣立一儒。\n乡人偕猎较，童子共风雩。\n屑屑羞来往，兢兢迨举扶。\n自惭衰竭久，书墓觉词芜。",
        "dynasty": "宋",
        "collection_info": null
    },
    {
        "uuid": "384f022c9240c387d542af553b8ac047",
        "title": "送赵阜主簿",
        "author": "刘克庄",
        "content": "罢税无兼局，萧然古廨寒。\n士称为善类，民说是清官。\n力薄难推毂，身轻易起单。\n竹林逢大阮，试为问平安。",
        "dynasty": "宋",
        "collection_info": null
    },
    {
        "uuid": "7fe31510543230d57b769d85a8d0c5d0",
        "title": "挽游勉之侍郎二首  其一",
        "author": "刘克庄",
        "content": "不假横金贵，居然比玉温。\n诸公从上雍，一老立东门。\n伯氏推难弟，先师有嫡孙。\n耆英凋落尽，旧事向谁论。",
        "dynasty": "宋",
        "collection_info": null
    },
    {
        "uuid": "a9f6aba2d9a8cc7a98860122efb4f2a3",
        "title": "挽游勉之侍郎二首  其二",
        "author": "刘克庄",
        "content": "昔在高阳里，曾登夫子堂。\n武城愧言偃，畏垒化庚桑。\n病臂书全阙，惊心鑑忽亡。\n平生刍一束，道远不能将。",
        "dynasty": "宋",
        "collection_info": null
    },
    {
        "uuid": "21df9681b2dabd4010ffed6256eebfa9",
        "title": "挽唐伯玉常卿二首  其一",
        "author": "刘克庄",
        "content": "身自无安处，昇州更广州。\n逐教子方去，死到了翁休。\n凤至虞廷喜，麟亡鲁野愁。\n忧时兼悼友，白却九分头。",
        "dynasty": "宋",
        "collection_info": null
    },
    {
        "uuid": "3a40b2d604ab6053beec20a260443a4e",
        "title": "挽唐伯玉常卿二首  其二",
        "author": "刘克庄",
        "content": "久欲携莼鲫，呻吟去未能。\n甫封陶母墓，俄吊董生陵。\n言立何曾死，骚招更不譍。\n那须论宿草，身尽泪方冰。",
        "dynasty": "宋",
        "collection_info": null
    },
    {
        "uuid": "94f20337010192b02e544a013dc93a6f",
        "title": "送居厚弟堂禀二首  其一",
        "author": "刘克庄",
        "content": "俱被光华遣，同归寂寞滨。\n吾灾因抱椠，子咎在埋轮。\n记忆烦明主，招徕到远臣。\n要须留晚节，它日白先人。",
        "dynasty": "宋",
        "collection_info": null
    },
    {
        "uuid": "083d2e96d57a0b16c3381309fd29e40a",
        "title": "送居厚弟堂禀二首  其二",
        "author": "刘克庄",
        "content": "怕与亲朋别，那堪送子行。\n天威难俟驾，秋暑勿贪程。\n若见知名士，为言不慧兄。\n孤危托君相，耕钓毕残生。",
        "dynasty": "宋",
        "collection_info": null
    },
    {
        "uuid": "5de6035dd0c04a5a52beb29f60ebc3d6",
        "title": "居厚不果行次韵二首  其一",
        "author": "刘克庄",
        "content": "物色来林下，安排起海滨。\n居然蒙锦穽，幸未驾蒲轮。\n非我瑕疵女，云谁毁誉臣。\n只愁从此去，未易致虞人。",
        "dynasty": "宋",
        "collection_info": null
    },
    {
        "uuid": "05cb9fcfba6ecba3b2aeaf5f48c2f95a",
        "title": "居厚不果行次韵二首  其二",
        "author": "刘克庄",
        "content": "祖帐方涓吉，公车已尼行。\n若非露消息，未免迫期程。\n水菽姑娱母，茅柴且酌兄。\n未应天禄阁，便欠一更生。",
        "dynasty": "宋",
        "collection_info": null
    },
    {
        "uuid": "5b3626116153067de7088b9f89cce8ca",
        "title": "闻居厚得祠復次韵二首  其一",
        "author": "刘克庄",
        "content": "诸贤谈稷下，孤士卧漳滨。\n母亦为投杼，儿宜勿斲轮。\n无书留逐客，有些吊纍臣。\n一室纔容榻，奚烦问疾人。",
        "dynasty": "宋",
        "collection_info": null
    },
    {
        "uuid": "e9141738cfcf9aeb6d0f296b6bf17bc5",
        "title": "闻居厚得祠復次韵二首  其二",
        "author": "刘克庄",
        "content": "稍欣公议白，又报啧言行。\n上漫招东马，人方毁李程。\n迎来新观主，伴取老师兄。\n汉士方云合，何须鲁两生。",
        "dynasty": "宋",
        "collection_info": null
    },
    {
        "uuid": "2bba14936996403a1d99e991adab7b18",
        "title": "赠蜀士卢石受二首  其一",
        "author": "刘克庄",
        "content": "蜀郡卢夫子，沉冥不偶时。\n幽深病梨赋，奇怪磔蟇诗。\n古有严并李，今无旷与夔。\n何当短檠下，历历叩羣疑。",
        "dynasty": "宋",
        "collection_info": null
    },
    {
        "uuid": "23fc2bb95783a7d6a514e5f1fdb392dd",
        "title": "赠蜀士卢石受二首  其二",
        "author": "刘克庄",
        "content": "井络缠兵惨，瞿塘下棹轻。\n命宁一钱直，腹载五车行。\n姑览无诸迹，休听望帝声。\n世无韩十八，谁识玉川生。",
        "dynasty": "宋",
        "collection_info": null
    },
    {
        "uuid": "93676081406ac6cb19544f8dcf923740",
        "title": "送陈霆之官连州",
        "author": "刘克庄",
        "content": "郡接湖南境，孤城若箇边。\n茆寮愁问宿，峡石善惊船。\n官小无迎吏，诗工有续编。\n古人高妙处，不过览山川。",
        "dynasty": "宋",
        "collection_info": null
    },
    {
        "uuid": "09503a1141cf9b14d480ae5d85ee1f89",
        "title": "挽林承奉",
        "author": "刘克庄",
        "content": "性与聃书合，平生宝俭慈。\n鹿门妻采药，蟾窟子攀枝。\n君可先贤传，吾惭幼妇碑。\n衰年窘才思，呵冻课哀诗。",
        "dynasty": "宋",
        "collection_info": null
    },
    {
        "uuid": "dc21e47e264208dd075e9ad9f8276535",
        "title": "挽姚漕贵叔",
        "author": "刘克庄",
        "content": "昔建经离乱，烦公出拊循。\n鲁宫恢故宇，蔡卒即吾人。\n薏苡何伤我，甘棠尚在民。\n悲哉元日召，当宁记名臣。",
        "dynasty": "宋",
        "collection_info": null
    },
    {
        "uuid": "3aca377b50737e4a265768cc2f59547d",
        "title": "挽开国陈寺丞二首  其一",
        "author": "刘克庄",
        "content": "昨御祥琴后，多传吉语通。\n虚令占列宿，不料奏悲风。\n华表孙从祖，生刍壻吊翁。\n九原一无憾，全璧见先公。",
        "dynasty": "宋",
        "collection_info": null
    },
    {
        "uuid": "81a19e6b7156476c7f307b0807e72e08",
        "title": "挽开国陈寺丞二首  其二",
        "author": "刘克庄",
        "content": "伯也不可作，叔兮犹典刑。\n公车玉堂荐，书室鹤山铭。\n久上通侯印，新营太祝厅。\n衰年亲旧少，吟罢涕先零。",
        "dynasty": "宋",
        "collection_info": null
    },
    {
        "uuid": "1ca8a6cbb315a670f0aaaf40dffa11e9",
        "title": "挽王居之寺丞二首  其一",
        "author": "刘克庄",
        "content": "元老登庸晚，同年召用初。\n惜哉武公耄，甚矣董生迂。\n汾曲庐旋返，平津閤寖疎。\n空令双鬓白，犹待两轮朱。",
        "dynasty": "宋",
        "collection_info": null
    },
    {
        "uuid": "389135a4031523b8590220fe4f4c0386",
        "title": "挽王居之寺丞二首  其二",
        "author": "刘克庄",
        "content": "忆昔陪真率，华居甫落成。\n坐宾来堕帻，侍女出弹筝。\n无復吴趋曲，空余楚些声。\n九泉见忠简，应问老门生。",
        "dynasty": "宋",
        "collection_info": null
    },
    {
        "uuid": "7f07c3b22ecef6ee4e0402175a5085c2",
        "title": "挽方𥳞贡士",
        "author": "刘克庄",
        "content": "秋赋曾宾送，春卿偶脱遗。\n离羣嗟老境，同队记儿时。\n终制从家礼，高怀见墓碑。\n亦如陶处士，自作诔兼诗。",
        "dynasty": "宋",
        "collection_info": null
    },
    {
        "uuid": "0a309e8344057f65623113addca084f1",
        "title": "题永嘉黄仲炎文卷二首  其一",
        "author": "刘克庄",
        "content": "书坊黄册诱儿童，朝取封侯夕拜公。\n贾董奇材无地立，欧苏精鉴与人同。\n安知李廌麾门外，不觉刘几入彀中。\n蚤晚君王求极谏，莫教豪杰泣途穷。",
        "dynasty": "宋",
        "collection_info": null
    },
    {
        "uuid": "cfc2f4961b34ac051bff75dbea28ec45",
        "title": "题永嘉黄仲炎文卷二首  其二",
        "author": "刘克庄",
        "content": "龙泉笔绝文章熄，此作居然可贵珍。\n激处飜嫌董生缓，新来却笑退之陈。\n假令覆瓿无知者，尚可藏山待后人。\n外物区区均粪土，祝君爱取不赀身。",
        "dynasty": "宋",
        "collection_info": null
    },
    {
        "uuid": "1fc5ca172cda41d707b5757895950a3a",
        "title": "和吴教授投赠二首  其一",
        "author": "刘克庄",
        "content": "三径荒凉手自开，旋移花竹剪蒿莱。\n休休岂不缘迂惰，屑屑何为费往来。\n明主祇今蒐坠典，故人太半客翘材。\n纍臣方卧漳滨疾，错梦钧天听乐迴。",
        "dynasty": "宋",
        "collection_info": null
    },
    {
        "uuid": "183b3f18b60f840d28ffd37f4e227e30",
        "title": "和吴教授投赠二首  其二",
        "author": "刘克庄",
        "content": "衮衮登瀛更上坡，且容老子钓烟波。\n凤麟自合呈祥瑞，凫鴈何曾繫少多。\n时有耦耕人共语，亦无问字客相过。\n倒囊欲答骊珠赠，柰此家徒四壁何。",
        "dynasty": "宋",
        "collection_info": null
    },
    {
        "uuid": "97b14bdd32029cd023974f442d4d47de",
        "title": "和张简簿尉韵",
        "author": "刘克庄",
        "content": "旧案依俙在柏台，寄声杭本莫翻开。\n骑馿导从两黥挟，罗爵门庭几客来。\n务观可堪供史草，补之不会作宫梅。\n男儿盍建横行策，免使君王叹乏材。",
        "dynasty": "宋",
        "collection_info": null
    },
    {
        "uuid": "61d1312e466f0df842abbeff9185c072",
        "title": "用王去非侍郎韵二首送林元质提干秩满造朝併呈侍郎  其一",
        "author": "刘克庄",
        "content": "戍满归来薇亦刚，策名不觉十年彊。\n素无沂国三场志，曾有西山一瓣香。\n晁董未能免科举，孔颜方可语行藏。\n要为天下奇男子，宁论区区国与乡。",
        "dynasty": "宋",
        "collection_info": null
    },
    {
        "uuid": "c642bea9c9aedaf82f7d41ca0d26d519",
        "title": "用王去非侍郎韵二首送林元质提干秩满造朝併呈侍郎  其二",
        "author": "刘克庄",
        "content": "叔季滔滔未见刚，每闻健论意差强。\n向来曾劾灯笼锦，老去聊凝画戟香。\n世运横流安所止，圣朝未舍岂容藏。\n几回欲上铃斋谒，衰病无因可去乡。",
        "dynasty": "宋",
        "collection_info": null
    },
    {
        "uuid": "4c2f5bd5633964d0f528608b8883c022",
        "title": "送李用之察院赴潮州二首  其一",
        "author": "刘克庄",
        "content": "乌府名臣暂拥麾，霜棱聊復变春熙。\n行人犹谓骢当避，圣世初无鳄可移。\n粤俗相携看上日，韩祠配食付它时。\n极知不作周南滞，禁闼须君补阙遗。",
        "dynasty": "宋",
        "collection_info": null
    },
    {
        "uuid": "d10a17a38057582a8ea207a1ca2c7da3",
        "title": "送李用之察院赴潮州二首  其二",
        "author": "刘克庄",
        "content": "昔在番禺鬻筴时，瞽言不敢计从违。\n固知国有三空患，又欲民无再榷讥。\n篛裹为生尤瘠薄，牙筹所积恐纤微。\n公卿文学方矛盾，应待囊封决是非。",
        "dynasty": "宋",
        "collection_info": null
    },
    {
        "uuid": "4f963117a967ae7ce72c992011f70aa3",
        "title": "贺王实之得第二子",
        "author": "刘克庄",
        "content": "臞翁活计未全迂，老骥新生汗血驹。\n攀桂肯输郎罢否，分梨还让阿兄无。\n应陈俎豆为嬉戏，想见诗书被抹涂。\n报与厨人多酿酒，王家例合有三珠。",
        "dynasty": "宋",
        "collection_info": null
    },
    {
        "uuid": "29c1619b4964af033d133358e29797ee",
        "title": "送方蒙仲赴省",
        "author": "刘克庄",
        "content": "童年觜距已专场，何况而今益老苍。\n天网恢然罩鸾鹄，朝阳鸣矣革蜩螗。\n士谁与贺争同进，众亦推弘诣太常。\n可惜祠官无气力，不能搢笏诵阿房。",
        "dynasty": "宋",
        "collection_info": null
    },
    {
        "uuid": "07a294c8155dc9c3488f4ffaf404b783",
        "title": "书事二首  其一",
        "author": "刘克庄",
        "content": "谦之绋翣迎归福，平甫灰钉送返莆。\n空累两家营后事，仅留四壁遗诸孤。\n学徒谁是单传者，史藁曾经乙览无。\n贫富皆当终牖下，招魂何处有神巫。",
        "dynasty": "宋",
        "collection_info": null
    },
    {
        "uuid": "2022621d26a8ce8ceb34533b94f30d99",
        "title": "书事二首  其二",
        "author": "刘克庄",
        "content": "二士平生极好修，箪瓢之外尚何求。\n暮年更傍谁门户，故国宁无某水丘。\n华箦殊非爱曾子，短衾自可覆黔娄。\n小车处士差安稳，十二行窝取次游。",
        "dynasty": "宋",
        "collection_info": null
    },
    {
        "uuid": "33a5cfa8f995147018a75a1ab57442d0",
        "title": "送叶士岩二首  其一",
        "author": "刘克庄",
        "content": "曾约还辕访爵罗，几迴扫榻伫经过。\n待先生敬虽如此，与老人期柰后何。\n走马看花消许急，杀鸡为黍误侬多。\n吴中故旧还相问，一臂偏枯两鬓皤。",
        "dynasty": "宋",
        "collection_info": null
    },
    {
        "uuid": "d8abecc07d1c07bad08e9d14acdf0e2d",
        "title": "送叶士岩二首  其二",
        "author": "刘克庄",
        "content": "向来参请徧诸方，恍惚如痴亦似狂。\n雪与膝平犹未退，斤从鼻过了无伤。\n拈花弟子知谁悟，撼树羣儿不自量。\n极欲为君露消息，天寒日短话头长。",
        "dynasty": "宋",
        "collection_info": null
    },
    {
        "uuid": "c66ab559cd8c2a1e337a79cbb5fe033d",
        "title": "甲辰春日二首  其一",
        "author": "刘克庄",
        "content": "买牛搜粟向蛮烟，衰病安知璧偶全。\n使者召归曾四辈，臣之得罪又三年。\n柳刘漏语谁云尔，绛灌怜才定不然。\n纵使有泉堪洗耳，先生此愧若为湔。",
        "dynasty": "宋",
        "collection_info": null
    },
    {
        "uuid": "b3e271ed2259b177d7588b81a73ca13d",
        "title": "甲辰春日二首  其二",
        "author": "刘克庄",
        "content": "学问过时已悍坚，文章垂老未精专。\n熏琴何患无赓载，秋扇明知有弃捐。\n旧读温寻浑不记，新吟锻炼久方圆。\n此生幸不当词翰，免被人嘲上水船。",
        "dynasty": "宋",
        "collection_info": null
    },
    {
        "uuid": "37db59339cd38100d8d7f0eb6a8d2569",
        "title": "题小室二首  其一",
        "author": "刘克庄",
        "content": "已向深林卓小庵，是中仅可着禅龛。\n士师何止三无愠，中散居然七不堪。\n一去重华那復得，方当盛汉勿多谈。\n近来弟子俱行脚，谁伴山僧面壁参。",
        "dynasty": "宋",
        "collection_info": null
    },
    {
        "uuid": "7099d5c873eab335a93a6a5a2227afe5",
        "title": "题小室二首  其二",
        "author": "刘克庄",
        "content": "阡陌东西山北南，半生常带散人衔。\n何曾云梦芥八九，一任狙公芧四三。\n閤上大夫投欲死，瓮间吏部寝方酣。\n可怜子骏无家法，下见先人面有惭。",
        "dynasty": "宋",
        "collection_info": null
    },
    {
        "uuid": "a6d45f710ea119b8583edef576cbf445",
        "title": "送表弟方时父",
        "author": "刘克庄",
        "content": "弃置空村饱世情，高轩乃肯顾柴荆。\n韩甥殷浩贫亲戚，李益卢纶外弟兄。\n两鬓萧疎惊老大，一灯明灭话平生。\n刺桐花下逢予季，多致诗人未害清。",
        "dynasty": "宋",
        "collection_info": null
    },
    {
        "uuid": "f6b73933183f8bd85c3fda75a7199c90",
        "title": "叶桂发助教从李用之秘监于潮阳李持节使广部叶辞归福唐小诗话别",
        "author": "刘克庄",
        "content": "贺监空多惜别情，木绵花得似三荆。\n打包便是参禅客，垂橐何须使鬼兄。\n小郭今宁无赵子，四门古亦有欧生。\n南辕不涉贪泉境，归去诗肠彻底清。",
        "dynasty": "宋",
        "collection_info": null
    },
    {
        "uuid": "baef4e299da7c49c37ebb9dbb1551c41",
        "title": "寄题建阳马氏晚香堂",
        "author": "刘克庄",
        "content": "自鉏空旷汲潺湲，占断清溪第几湾。\n傍九日开侵岁晏，居千花殿觉天悭。\n餐英饮露平生事，遗臭流芳一念间。\n菊不负君君负菊，年年秋不在家山。",
        "dynasty": "宋",
        "collection_info": null
    },
    {
        "uuid": "7c1e7d800b634d2813fa68795e1c6179",
        "title": "赠施道州二首  其一",
        "author": "刘克庄",
        "content": "施先生学有源流，家自长安徙益州。\n畴昔建牙当一面，祇今失国託诸侯。\n身侨岳麓无生计，目断岷峨起暮愁。\n闻道汉廷须黼黻，蜀珍那得此淹留。",
        "dynasty": "宋",
        "collection_info": null
    },
    {
        "uuid": "3fcbe8f5bfcd60911db1bffe321a7788",
        "title": "赠施道州二首  其二",
        "author": "刘克庄",
        "content": "胡尘突过剑门关，西顾于今尚未宽。\n早晚相如通僰道，苍皇子美问长安。\n拮据自笑营巢拙，枘凿明知合辙难。\n纵有望乡楼百尺，淡烟衰草莫凭栏。",
        "dynasty": "宋",
        "collection_info": null
    },
    {
        "uuid": "8149b041cdad0488b786ea007b340b38",
        "title": "送杨彦极提刑二首  其一",
        "author": "刘克庄",
        "content": "闽蜀相望万里遥，敢图斗垒屈魁杓。\n南州处士蒙殊礼，魏府牙兵不更骄。\n邦伯如今安得结，国人它日会思侨。\n瓣香垂去犹精祷，果有甘霖溉旱苗。",
        "dynasty": "宋",
        "collection_info": null
    },
    {
        "uuid": "030db578ac9bf0bad326880f5d700971",
        "title": "送杨彦极提刑二首  其二",
        "author": "刘克庄",
        "content": "绣斧翩翩向福唐，百城敛衽避风霜。\n梦迴桑下初何恋，手植棠阴故未忘。\n判笔有神皆可录，抄书无数即行装。\n从今病叟牢扃户，莫望严公访草堂。",
        "dynasty": "宋",
        "collection_info": null
    },
    {
        "uuid": "28f526a529b5fbb22b400bbccc47b06c",
        "title": "题陈霆诗卷",
        "author": "刘克庄",
        "content": "读它人作多遗恨，君似连城璧少瑕。\n楮叶国工如许刻，菖蒲灵物偶然花。\n今无摩诘携同宿，后有荆公选百家。\n不惜矮窗残烛下，与将朱笔撷菁华。",
        "dynasty": "宋",
        "collection_info": null
    },
    {
        "uuid": "bcad0257e3de1fa5aab487f9e717cfbf",
        "title": "梦方孚若二首  其一",
        "author": "刘克庄",
        "content": "仙鬼微茫果是非，不如辽鹤有归期。\n铸成范蠡何嗟及，绣作平原未必知。\n歌扇舞裙风雨散，野田荒草古今悲。\n可怜一觉寒窗梦，犹记联鞍出塞时。",
        "dynasty": "宋",
        "collection_info": null
    },
    {
        "uuid": "40a494fd5dcd418423c503781946cb96",
        "title": "梦方孚若二首  其二",
        "author": "刘克庄",
        "content": "寤寐中原独着鞭，往来绝域几餐毡。\n封侯反出李蔡下，成佛却居灵运先。\n八百里烹飨军炙，九千缣辇作碑钱。\n祇今谁是田横客，回首荒丘一慨然。",
        "dynasty": "宋",
        "collection_info": null
    },
    {
        "uuid": "2250f1ba59784eb4674dfbc29b72a21d",
        "title": "哭孙季蕃二首  其一",
        "author": "刘克庄",
        "content": "岁晚湖山寄幅巾，浩然不见两眉颦。\n看花李益无同伴，顾曲周郎有后身。\n厚禄殷勤营葬地，隠君欢喜得吟邻。\n看来造物于君厚，判断风光七十春。",
        "dynasty": "宋",
        "collection_info": null
    },
    {
        "uuid": "cfdc1253d9713fb39caee828f64f7490",
        "title": "哭孙季蕃二首  其二",
        "author": "刘克庄",
        "content": "每岁鶑花要主盟，一生风月最关情。\n相君未识陈三面，儿女多知柳七名。\n自有菊泉供祭享，不消麦饭作清明。\n老身独殿诸人后，吟罢无端雪涕横。",
        "dynasty": "宋",
        "collection_info": null
    },
    {
        "uuid": "d017cdee288842636a8901d1b96c4f7b",
        "title": "怀曾景建二首  其一",
        "author": "刘克庄",
        "content": "造物生才自昔难，此君夭矫类龙鸾。\n圣贤本柄藏椰子，佛祖机锋寓棘端。\n畴昔诸人多北面，暮年万里着南冠。\n伤心海内交游尽，箧有遗书不忍看。",
        "dynasty": "宋",
        "collection_info": null
    },
    {
        "uuid": "28aa49a6c46ba017e53e1f9ffec5c55c",
        "title": "怀曾景建二首  其二",
        "author": "刘克庄",
        "content": "曾有舂陵逐客篇，流传哀动紫阳仙。\n安知太白长流处，亦在重华野葬边。\n碎板一如坡贬日，盖棺不见桧薨年。\n谁云老眼枯无涕，闻说临川即泫然。",
        "dynasty": "宋",
        "collection_info": null
    },
    {
        "uuid": "53ceca0bb9fd749ad89aee56d3a46285",
        "title": "内翰洪公舜俞哀诗二首  其一",
        "author": "刘克庄",
        "content": "忆昔端平典册新，三麻九制笔如神。\n内庭唤作真学士，晚辈推为老舍人。\n垂死遗言尤苦口，平生谏疏最婴鳞。\n建功不作于潜死，谁为君王说厚伦。",
        "dynasty": "宋",
        "collection_info": null
    },
    {
        "uuid": "fcda7fdba4a3862858bb62de7fca30a5",
        "title": "内翰洪公舜俞哀诗二首  其二",
        "author": "刘克庄",
        "content": "回首杨州一梦余，故交已直玉堂庐。\n寒暄未省通君实，穷薄空烦诵子虚。\n甚愧丈人于甫厚，孰云夫子不回如。\n残年无復陪精论，开阖平生几幅书。",
        "dynasty": "宋",
        "collection_info": null
    },
    {
        "uuid": "0d67a45974ca10f443e37f0baf407939",
        "title": "送李漕用之二首  其一",
        "author": "刘克庄",
        "content": "斜飞庆历皇华远，捷出熙宁使指新。\n但记欧公更此职，不知赵济是何人。\n剡章徧及孤寒士，奋笔先诛聚敛臣。\n自叹暮年衰飒甚，羡君老手独埋轮。",
        "dynasty": "宋",
        "collection_info": null
    },
    {
        "uuid": "9bb17e3f849103638ceddb98cfd1fd8d",
        "title": "送李漕用之二首  其二",
        "author": "刘克庄",
        "content": "汉廷盐铁议交攻，有诏姑惟旧法从。\n闻道岭南歌圣主，一如河北感仁宗。\n向舒自是堪王佐，桑孔安知富大农。\n它日公归奉清问，可无鲠论赞烹封。",
        "dynasty": "宋",
        "collection_info": null
    },
    {
        "uuid": "daa852f86069bbf7a6d02c4367803b11",
        "title": "答谢法曹",
        "author": "刘克庄",
        "content": "二诗简澹扫秾华，作者几无以復加。\n璧十五城方定价，桃三千岁一开花。\n选骚意度卑唐体，晋宋文章让谢家。\n莫道老夫今耄矣，平章此事不应差。",
        "dynasty": "宋",
        "collection_info": null
    },
    {
        "uuid": "785015f740ebc9a1c7c44663ce8fb888",
        "title": "次王实之家塾韵",
        "author": "刘克庄",
        "content": "新敞朱甍映碧岑，高门谁识庆源深。\n畤郊已解传家学，石礼皆堪直禁林。\n七叶文章真有种，二郎官职本无心。\n庭前玉树成阴未，着手栽培昉自今。",
        "dynasty": "宋",
        "collection_info": null
    },
    {
        "uuid": "5cb9823e4c0296207f129cd679124be0",
        "title": "喜汤伯纪登第",
        "author": "刘克庄",
        "content": "老觉人间无一忻，怪来干鹊耳边闻。\n休嗔穷鬼揶揄我，绝喜春官摸索君。\n畴昔先生有高第，即今后死与斯文。\n不应也跃看花马，忘却江天树与云。",
        "dynasty": "宋",
        "collection_info": null
    },
    {
        "uuid": "44c3d76be4821c2604697cd195553205",
        "title": "三月二十一日泛舟十绝  其一",
        "author": "刘克庄",
        "content": "少游款段何从借，伯厚鸡栖未易求。\n看取后村翁简径，百钱聊税一渔舟。",
        "dynasty": "宋",
        "collection_info": null
    },
    {
        "uuid": "dde48589ea4975033ff2245ff3b4f364",
        "title": "三月二十一日泛舟十绝  其二",
        "author": "刘克庄",
        "content": "退之岁晚南溪上，把钓联诗得几迴。\n便与乌衣羣从约，及身强健更频来。",
        "dynasty": "宋",
        "collection_info": null
    },
    {
        "uuid": "96ec7abfa2cd4df9806f3f0c5ef7679d",
        "title": "三月二十一日泛舟十绝  其三",
        "author": "刘克庄",
        "content": "向来平勃颇相知，使粤归来岁月移。\n只以一篙为导从，亦无剑马可相随。",
        "dynasty": "宋",
        "collection_info": null
    },
    {
        "uuid": "016a4f026b8437397d185517245ee08a",
        "title": "三月二十一日泛舟十绝  其四",
        "author": "刘克庄",
        "content": "桥低水涨过船难，旋拆船篷復旋安。\n未免屈蟠篷底坐，谁教君爱切云冠。",
        "dynasty": "宋",
        "collection_info": null
    },
    {
        "uuid": "e17032a02878aa924a62440a73a16931",
        "title": "三月二十一日泛舟十绝  其五",
        "author": "刘克庄",
        "content": "弟兄玉映更珠联，岂减玄晖与惠连。\n却笑汉人无具眼，羡它李郭作神仙。",
        "dynasty": "宋",
        "collection_info": null
    },
    {
        "uuid": "3a22e555a23793ef57e5f017dc176be9",
        "title": "三月二十一日泛舟十绝  其六",
        "author": "刘克庄",
        "content": "眉洲屿隔雪涛中，闻此山川髣髴同。\n但是至人游息地，邦人处处作离宫。",
        "dynasty": "宋",
        "collection_info": null
    },
    {
        "uuid": "91aa7e5baf4226feaacfb10d2ef0a273",
        "title": "三月二十一日泛舟十绝  其七",
        "author": "刘克庄",
        "content": "虽沉璧马计安施，倏忽桑田变渺瀰。\n说与神通君看取，潮头不到艮山祠。",
        "dynasty": "宋",
        "collection_info": null
    },
    {
        "uuid": "f8a20eabefb64e4fb53e00dcca2fae0b",
        "title": "三月二十一日泛舟十绝  其八",
        "author": "刘克庄",
        "content": "溪北溪南一雨通，山村佳处便掀篷。\n老身不怕无安处，着在渔翁保社中。",
        "dynasty": "宋",
        "collection_info": null
    },
    {
        "uuid": "792e2d2b4bc72d6cc7986c14d3dc1598",
        "title": "三月二十一日泛舟十绝  其九",
        "author": "刘克庄",
        "content": "稚子呼牛妇馌耕，早秧水足麦风清。\n老农喜极还垂涕，白首安知再太平。",
        "dynasty": "宋",
        "collection_info": null
    },
    {
        "uuid": "5af9d75a885c65f36aa1b459113ea049",
        "title": "三月二十一日泛舟十绝  其一○",
        "author": "刘克庄",
        "content": "本朝耆旧数吾宗，老监轩昂洛社中。\n后五百年人定说，过江復有戴花翁。",
        "dynasty": "宋",
        "collection_info": null
    },
    {
        "uuid": "758fc5a91ef8743c0e4640e8d807468e",
        "title": "三月二十五日饮方校书园十绝  其一",
        "author": "刘克庄",
        "content": "纔入中年会面难，安知白首此团栾。\n不妨时驾柴车出，只作初骑竹马看。",
        "dynasty": "宋",
        "collection_info": null
    },
    {
        "uuid": "a9591a641d20ead0110fcd3a6ddfb08b",
        "title": "三月二十五日饮方校书园十绝  其二",
        "author": "刘克庄",
        "content": "伯兄乃汉司徒掾，季子亦唐行秘书。\n只愿荆花常烂熳，莫令瓜蔓稍稀疎。",
        "dynasty": "宋",
        "collection_info": null
    },
    {
        "uuid": "6e66359a62700b9aae4ba276b30d60c1",
        "title": "三月二十五日饮方校书园十绝  其三",
        "author": "刘克庄",
        "content": "自古根深枝叶蕃，百年乔木到今存。\n只留谏草传家世，莫着轺车辱户门。",
        "dynasty": "宋",
        "collection_info": null
    },
    {
        "uuid": "b5a35fff168a340caf19a504e6fb1ee1",
        "title": "三月二十五日饮方校书园十绝  其四",
        "author": "刘克庄",
        "content": "西舍鸣笳索赋诗，东家拽石请书碑。\n眼中除却壶山外，多是新知少旧知。",
        "dynasty": "宋",
        "collection_info": null
    },
    {
        "uuid": "33fa0e408bfa3c9221339be5ce939ad8",
        "title": "三月二十五日饮方校书园十绝  其五",
        "author": "刘克庄",
        "content": "呼来不许望清光，麾去奚堪作省郎。\n莫是后身刘快活，插花重入少年场。",
        "dynasty": "宋",
        "collection_info": null
    },
    {
        "uuid": "d9796e9248bd7d1a17ef43c9a51e02e6",
        "title": "三月二十五日饮方校书园十绝  其六",
        "author": "刘克庄",
        "content": "石室千年不復开，庭花无语委苍苔。\n席间旧客惟枚叟，白髮重将屐齿来。",
        "dynasty": "宋",
        "collection_info": null
    },
    {
        "uuid": "78f9df5f3dbd2885dc159d5eba25eaac",
        "title": "三月二十五日饮方校书园十绝  其七",
        "author": "刘克庄",
        "content": "空留藓石仆斜阳，不见奇章与赞皇。\n何必雍门弹一曲，蝉声极意说凄凉。",
        "dynasty": "宋",
        "collection_info": null
    }
]