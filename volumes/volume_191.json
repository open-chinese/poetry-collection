[
    {
        "uuid": "89f4af80a94fd2455cffc84c7e865231",
        "title": "湘中寒夜",
        "author": "徐照",
        "content": "本自家于越，何期滞楚邦。\n吟多头易白，归切思难降。\n但听风收竹，谁知雪满江。\n叉鱼中夜急，烧火照楼窗。",
        "dynasty": "宋",
        "collection_info": null
    },
    {
        "uuid": "2397715d96a2e04fce25a28129f5ba0f",
        "title": "题怀素台",
        "author": "徐照",
        "content": "昔时怀素屋，临郭少埃氛。\n草没栽蕉地，云藏瘗笔坟。\n年深碑不坏，名重世间闻。\n钗服吾能识，犹如已见君。",
        "dynasty": "宋",
        "collection_info": null
    },
    {
        "uuid": "9fb80a9b4e45e48011c9ba3973587527",
        "title": "题愚溪堂",
        "author": "徐照",
        "content": "水流深见底，不是此溪愚。\n谪宦休嗟命，乡人为读书。\n文章传海裔，屋室在州图。\n儒者凡经此，须来看所居。",
        "dynasty": "宋",
        "collection_info": null
    },
    {
        "uuid": "676e269b27dff0e816b132a4a74a9635",
        "title": "题浯溪",
        "author": "徐照",
        "content": "知是漫郎宅，舟中闻寺钟。\n小溪通正港，高石迭群峰。\n绿木成春荫，荒台见古踪。\n唐碑三十本，独免野苔封。",
        "dynasty": "宋",
        "collection_info": null
    },
    {
        "uuid": "80a8c95b63cf970dd27fc1748f06654c",
        "title": "题淡岩",
        "author": "徐照",
        "content": "一石高千尺，惟留一面空。\n寸窥横嶂绿，圆透夕阳红。\n僧定遗人世，猿藏畏雪风。\n却怜黄太史，不至雁山中。",
        "dynasty": "宋",
        "collection_info": null
    },
    {
        "uuid": "5eacbd2a928a3e745a700256bfcba978",
        "title": "永州书怀",
        "author": "徐照",
        "content": "嗜茶疑是病，羸瘦见诗形。\n天断征鸿过，汀多香草青。\n兴高贫不觉，身远事皆经。\n归路当游岳，僧言极可听。",
        "dynasty": "宋",
        "collection_info": null
    },
    {
        "uuid": "09c8d2afe85c065fa626d09eebb74507",
        "title": "游潇东和徐文渊",
        "author": "徐照",
        "content": "天吏今如隠，相随步野坡。\n山高临古郡，天小入江波。\n香草春生遍，幽禽暮见多。\n更增游岳思，昨有寺僧过。",
        "dynasty": "宋",
        "collection_info": null
    },
    {
        "uuid": "ff45ef443d3650bccafb976a4d0b0626",
        "title": "永州寄翁灵舒",
        "author": "徐照",
        "content": "古郡百蛮边，苍梧九点烟。\n去家疑万里，归计在明年。\n风顺眠听角，楼高望见船。\n筠州当半道，长得秀诗篇。",
        "dynasty": "宋",
        "collection_info": null
    },
    {
        "uuid": "ee673a82a3a823104261a504092827d2",
        "title": "寄刘孝若",
        "author": "徐照",
        "content": "难得刘夫子，生平极爱予。\n有时吟好句，特地到贫居。\n远别宁无恨，平安莫问书。\n梦穿庭际菊，密叶过畦蔬。",
        "dynasty": "宋",
        "collection_info": null
    },
    {
        "uuid": "1909bd171476bee58cfd926e82067b2c",
        "title": "寄筠阳赵紫芝推官",
        "author": "徐照",
        "content": "府后岩峦众，何时访古僊。\n井甘邻室共，钟远雪风传。\n病去茶难废，诗多石可镌。\n蜀江春未动，犹得缓归船。",
        "dynasty": "宋",
        "collection_info": null
    },
    {
        "uuid": "8a46aae3f27b84fe3d9ebcb01e131f2f",
        "title": "同徐文渊登永州高山寺",
        "author": "徐照",
        "content": "画图旧识高山寺，今在高山寺裏行。\n千古崄峰长自直，一春潇水未曾清。\n孤城吹角寒猿应，破屋寻碑野鼠惊。\n天遣二人来远地，要将新景就诗名。",
        "dynasty": "宋",
        "collection_info": null
    },
    {
        "uuid": "93e329fd3bce79f0c45c3c1b63dbd17c",
        "title": "湘口",
        "author": "徐照",
        "content": "庙前物景非人世，独独来看路径遥。\n船板鹭行干有迹，菊花鹿践曲生苗。\n合流水急声难尽，过片云轻色易销。\n黄叶未成伤远思，西风先向客衣飘。",
        "dynasty": "宋",
        "collection_info": null
    },
    {
        "uuid": "864b948acb133ce298c8648e44811296",
        "title": "赠邓都监",
        "author": "徐照",
        "content": "能吟能画俱精到，多得声名在世间。\n少病高年惟髮白，为官远地却身闲。\n深林有寺唐碑在，古庙无人楚竹斑。\n物景可吟兼可画，乞君篇幅未应悭。",
        "dynasty": "宋",
        "collection_info": null
    },
    {
        "uuid": "14d377d375efb364966eb92aa6d0ff80",
        "title": "高山寺晚望",
        "author": "徐照",
        "content": "石路近门方不险，刺桐疎处见僧归。\n小坡重迭无平屋，四月阴寒尚夹衣。\n山到道州高莫比，水分湘口绿相围。\n暮云不隔东南望，一片遥兼白鸟飞。",
        "dynasty": "宋",
        "collection_info": null
    },
    {
        "uuid": "16107a5deb5e6f203246e0bad1d4d486",
        "title": "题永州唐德明竹园",
        "author": "徐照",
        "content": "渭川千亩空闻说，得似君家亦是难。\n畦仆不知生凤实，野翁祇欲乞鱼竿。\n忽惊残粉飘苍雪，最喜幽声胜远滩。\n六月火云飞不尽，谁知此处独清寒。",
        "dynasty": "宋",
        "collection_info": null
    },
    {
        "uuid": "96c7005e1a946ddc9b0763c8972be2da",
        "title": "闻水",
        "author": "徐照",
        "content": "灯光难照客怀开，忽听寒声响似雷。\n天气无风树无叶，道州半夜水流来。",
        "dynasty": "宋",
        "collection_info": null
    },
    {
        "uuid": "8e858943e11a6a14697bcd5629d9c27a",
        "title": "寄家书作",
        "author": "徐照",
        "content": "屋头桑叶大如钱，知是吴蚕第一眠。\n远水忽来潇岸没，家书却寄道州船。",
        "dynasty": "宋",
        "collection_info": null
    },
    {
        "uuid": "b4cf61920c6fc85cc83899f6e076b0e2",
        "title": "题何仙姑旧居",
        "author": "徐照",
        "content": "身居何处洞，潇岸看云行。\n既已通仙籍，奚烦赠道名。\n幌红花日影，香断寺钟声。\n题句君应识，君诗亦自清。",
        "dynasty": "宋",
        "collection_info": null
    },
    {
        "uuid": "6bb4d643ab7c833a0a2a459e30ece1b6",
        "title": "访潇岸黄仲立",
        "author": "徐照",
        "content": "长似在船裏，松声如水声。\n门当岗路掩，云向井栏生。\n道进渔樵客，家空世俗轻。\n阶前桐叶响，云是白鹇行。",
        "dynasty": "宋",
        "collection_info": null
    },
    {
        "uuid": "89d72ba5eeaca3549b3fd22afa2da5dc",
        "title": "夜听黄仲立弹广陵",
        "author": "徐照",
        "content": "月色照君琴，移床出木阴。\n数声广陵水，一片古人心。\n投剑功无补，衝冠怒亦深。\n踪能清客耳，还是乱时音。",
        "dynasty": "宋",
        "collection_info": null
    },
    {
        "uuid": "6619a416b57a356809cfeffb7b49a18e",
        "title": "求邓叔珍画",
        "author": "徐照",
        "content": "画要天机到，常人学不成。\n胸中无世事，笔下有诗情。\n断岸孤村接，高林远岫平。\n不能求片幅，空自识先生。",
        "dynasty": "宋",
        "collection_info": null
    },
    {
        "uuid": "051d78b984bd378bf87b2db07ffe49a1",
        "title": "鴈",
        "author": "徐照",
        "content": "今春北归鴈，秋至又南征。\n冷避燕关雪，暖逢湘水晴。\n连行衝烧断，并食杂鸥行。\n沙上无缯弋，相呼一夜鸣。",
        "dynasty": "宋",
        "collection_info": null
    },
    {
        "uuid": "c1a6dbe89131ba0d062f9c752697da91",
        "title": "蝉",
        "author": "徐照",
        "content": "叶落无蝉在，又随林叶生。\n不离荒苑处，偏感异乡情。\n幽韵松风合，枵肠竹露清。\n无端溪鸟逐，飞落地中行。",
        "dynasty": "宋",
        "collection_info": null
    },
    {
        "uuid": "e6c45ea72cf66f996af6875d3a4b54be",
        "title": "相中别邓该",
        "author": "徐照",
        "content": "隔水鹧鸪鸣，一汀香草生。\n自怜为客久，谁忍送君行。\n后会期何日，归途喜乍晴。\n它春科甲上，必欲见题名。",
        "dynasty": "宋",
        "collection_info": null
    },
    {
        "uuid": "5d3f18bdc8e36f6b3a6f7843bed7182f",
        "title": "题单丙文画像",
        "author": "徐照",
        "content": "几年无字学，宋代出王钟。\n鈎锁全遗力，锥沙不露锋。\n神明还旧观，时辈获稀逢。\n点曳连烟雾，崩腾动凤龙。\n势成期险峻，意造绝纤秾。\n八法因知永，三分可问踪。\n丰多寻圣病，求务废眠饔。\n若匪蒙提耳，终难免击胸。\n道玄令自悟，恩大报无从。\n新砚传沅石，寒煤扫岳松。\n缺碑年号在，古器土泥重。\n注分元非浅，舒情似独隆。\n租人脂晓辖，离馆听秋蛩。\n贾岛铜为像，平原绣作容。\n简编流越海，魂梦历蛮峰。\n先喜趋朝日，应须领戟僮。",
        "dynasty": "宋",
        "collection_info": null
    },
    {
        "uuid": "bade91ffc4243b2c42b48d42d8bb6d5b",
        "title": "游衡山",
        "author": "徐照",
        "content": "衡山七十二，高是祝融峰。\n下界蛮方近，中天岳势崇。\n四维皆佛占，绝顶正秋浓。\n翼宿平垂地，雷池暗起龙。\n简书曾禹授，燔祭自周封。\n拜庙巡阴石，看桥入古松。\n雪深居板屋，日转动厨钟。\n片水清如镜，洞庭微见踪。",
        "dynasty": "宋",
        "collection_info": null
    },
    {
        "uuid": "61236878e31258d423e0430d709ea4d7",
        "title": "题岳僧房",
        "author": "徐照",
        "content": "夏腊高于众，音容亦未衰。\n终经迎客晚，煮药任僮饥。\n苔上抛生石，猿惊挂衲枝。\n山高九千丈，百事不曾知。",
        "dynasty": "宋",
        "collection_info": null
    },
    {
        "uuid": "cda8baef6cc7aed85c2c5af4041ea377",
        "title": "上封寺",
        "author": "徐照",
        "content": "步经千万歇，两日至山平。\n磬逐炉香尽，猿摇树雪倾。\n昔曾因画见，谁拟得吟行。\n又出穹林阁，终宵看日生。",
        "dynasty": "宋",
        "collection_info": null
    },
    {
        "uuid": "f25792dd83fc212e693c3ae114c70b1f",
        "title": "南岳万年松",
        "author": "徐照",
        "content": "所高无二丈，盘折数枝悬。\n两树死一树，多年言万年。\n节坚全化石，根蠹半盛泉。\n便可招琴悟，相同把笔传。",
        "dynasty": "宋",
        "collection_info": null
    },
    {
        "uuid": "24151b36364937fddba504b414eafe70",
        "title": "登祝融峰",
        "author": "徐照",
        "content": "祝融高莫比，身到胜传闻。\n日动洞庭水，风开衡岳云。\n老僧冬离寺，群修夜归坟。\n后洞连方广，山头路即分。",
        "dynasty": "宋",
        "collection_info": null
    },
    {
        "uuid": "23dc29efedec8f70dfea973edcf67633",
        "title": "光武庙",
        "author": "徐照",
        "content": "帐闭炉烟聚，山龙帝者衣。\n真人元有道，社鬼忽无威。\n画剥金犹在，碑平字半非。\n鼓鸣村犬吠，祭罢数翁归。",
        "dynasty": "宋",
        "collection_info": null
    },
    {
        "uuid": "9e9f3aec2b253039fae4167692d30429",
        "title": "杜甫坟",
        "author": "徐照",
        "content": "耒阳知县非知己，救厄无踪岂忍闻。\n若更声名可埋没，行人定不吊空坟。",
        "dynasty": "宋",
        "collection_info": null
    },
    {
        "uuid": "64b8619e8e14f7c905a6a77f0ec21b13",
        "title": "桂阳道中",
        "author": "徐照",
        "content": "官树标牌号，遮阴种已成。\n井干人立久，芦密兽行鸣。\n接洞多空地，居城半是兵。\n未能忘好古，缺石认题名。",
        "dynasty": "宋",
        "collection_info": null
    },
    {
        "uuid": "2bc4510e173de98e171855c3d78f4644",
        "title": "郴州苏仙人宅",
        "author": "徐照",
        "content": "一石升天处，分明孝得仙。\n今人修母冢，古宅抵官田。\n云似飞来鹤，丹随汲上泉。\n吾家数十里，回望忽凄然。",
        "dynasty": "宋",
        "collection_info": null
    },
    {
        "uuid": "4e93b955be64cc5c8f26ec07a773f700",
        "title": "石家洞口",
        "author": "徐照",
        "content": "数朶山如削，青烟起墓墟。\n圣朝惟大度，蛮党亦安居。\n练卒来呈箭，生儿遣读书。\n更须看榜示，一与省人如。",
        "dynasty": "宋",
        "collection_info": null
    },
    {
        "uuid": "a174357b25ad1ab914bea6825fda5081",
        "title": "筠州送赵判院归九江",
        "author": "徐照",
        "content": "相逢今半月，夜雨厌同闻。\n远地长为客，还家极羡君。\n诗低劳尽写，茶美许重分。\n一马衝寒去，庐峰正雪云。",
        "dynasty": "宋",
        "collection_info": null
    },
    {
        "uuid": "7434c7f154517563e73d72fffc7d52b4",
        "title": "题筠州赵县丞寒谷",
        "author": "徐照",
        "content": "栽梅一百树，有屋二三间。\n此地长宜隠，为官却未闲。\n路移存古井，城逼失前山。\n喜共红蕖客，来吟至夕还。",
        "dynasty": "宋",
        "collection_info": null
    },
    {
        "uuid": "06c2ae5f8a4792f3362352f34507233f",
        "title": "筠州赠邓汉卿",
        "author": "徐照",
        "content": "客路相逢欣道合，未尝一日不相随。\n僊坛观水天晴后，古苑寻梅雪落时。\n不娶自然忘世累，云山何苦动归思。\n行年未老头全白，只我知君为作诗。",
        "dynasty": "宋",
        "collection_info": null
    },
    {
        "uuid": "6a6b14b4ff502c8dd17ae15f4234348d",
        "title": "筠州同陈主簿游园",
        "author": "徐照",
        "content": "一见情先熟，相同野外行。\n林园仙士守，笔砚小童擎。\n鸟上阶除近，冰悬石窦明。\n知君吟易就，清思逼寒生。",
        "dynasty": "宋",
        "collection_info": null
    },
    {
        "uuid": "39af68e0f69200ee1213a1872e657ecf",
        "title": "移家雁池",
        "author": "徐照",
        "content": "不向山中住，城中住此身。\n家贫儿废学，寺近佛为邻。\n雪长官河水，鸿惊钓渚春。\n夜来游岳梦，重见日东人。",
        "dynasty": "宋",
        "collection_info": null
    },
    {
        "uuid": "a477da02a5da4c8487814ab47bc86c55",
        "title": "哭翁诚之  其一",
        "author": "徐照",
        "content": "因识诗情性，为官亦是清。\n吉人天不佑，直道世难行。\n寄讽曾称菊，思归或上城。\n赠余诗一轴，追和隔今生。",
        "dynasty": "宋",
        "collection_info": null
    },
    {
        "uuid": "7a79f3779aac82045f6dd9b4d4097c95",
        "title": "哭翁诚之  其二",
        "author": "徐照",
        "content": "高义似君稀，思量泪滴衣。\n公余长对坐，路远未容归。\n橘井尝甘冷，兰亭辨是非。\n谁怜穷贾岛，临老失栖依。",
        "dynasty": "宋",
        "collection_info": null
    },
    {
        "uuid": "f8813d63cca8cb97caa2983aee35df85",
        "title": "送翁灵舒游边",
        "author": "徐照",
        "content": "孤剑色磨青，深谋秘鬼灵。\n离山春值雪，忧国夜观星。\n奏凯边人悦，翻营战地腥。\n期君归幕下，何石可书名。",
        "dynasty": "宋",
        "collection_info": null
    },
    {
        "uuid": "f277aa9683ae535ba75f4e586c628f1c",
        "title": "赠朱道士",
        "author": "徐照",
        "content": "新营一间屋，种柳是前春。\n此地已逃俗，何时可卜邻。\n吟诗能愈疾，得酒自忘贫。\n九十头无雪，多应笑野人。",
        "dynasty": "宋",
        "collection_info": null
    },
    {
        "uuid": "4938d415c1dc743b3fc2cbd4cde4988f",
        "title": "送徐文渊赴省试",
        "author": "徐照",
        "content": "永州官满后，借屋静中居。\n两岁不参部，一心惟读书。\n孤经期榜首，行日离春初。\n即有杏花宴，题诗众弗如。",
        "dynasty": "宋",
        "collection_info": null
    },
    {
        "uuid": "8e84019aa40ea1388dee41f5682ad1b5",
        "title": "忆赵紫芝",
        "author": "徐照",
        "content": "一别一百日，无书直至今。\n几回成夜梦，犹自废秋吟。\n小雪衣犹绤，荒年米似金。\n知音人亦有，谁若尔知心。",
        "dynasty": "宋",
        "collection_info": null
    },
    {
        "uuid": "850980735e1af8fe2a1e935188a55a21",
        "title": "谢薛总干惠茶盏",
        "author": "徐照",
        "content": "色变天星照，姿贞蜀土成。\n视形全觉巨，到手却如轻。\n盛水蟾轮漾，浇茶雪片倾。\n价令金帛贱，声击水冰清。\n拂拭忘衣袖，留藏有竹籝。\n入经思陆羽，联句待弥明。\n贪动丹僧见，从来相府荣。\n感情当爱物，随坐更随行。",
        "dynasty": "宋",
        "collection_info": null
    },
    {
        "uuid": "d34be2bd9c9241bb21ae936798b670d9",
        "title": "送陈池州十二韵",
        "author": "徐照",
        "content": "急诏下林间，天教公未闲。\n虎符重领郡，鸳序暂离班。\n道直言皆壮，心和鬓不斑。\n紫骝曾识驾，白羽可平姦。\n边地尘初静，邻邦化匪艰。\n前途从吏接，后乘约僧还。\n旗影明寒水，梅花动晓关。\n下车逢日吉，涤印破春悭。\n惠政流人至，清吟俗事删。\n条依萧守迹，仙认窦君颜。\n千古同歌袴，期年即赐环。\n敢云能下榻，同看九华山。",
        "dynasty": "宋",
        "collection_info": null
    },
    {
        "uuid": "8971341df7168785e39319b422144c18",
        "title": "哭潘德久",
        "author": "徐照",
        "content": "不得身为郡，归来两鬓青。\n方言营隠地，岂拟落文星。\n字有佳人学，琴无野鹤听。\n伤心共吟处，残墨在窗櫺。",
        "dynasty": "宋",
        "collection_info": null
    },
    {
        "uuid": "4d88a850e23dfe3808e7e7757cd4fe9d",
        "title": "赠九华李丹士",
        "author": "徐照",
        "content": "长记零陵郡，共看江上峰。\n平生轻世事，几度认仙踪。\n转式驱雷电，封泥伏虎龙。\n三千三百里，今日又相逢。",
        "dynasty": "宋",
        "collection_info": null
    },
    {
        "uuid": "7cf7df04047f79e35a65605189be6817",
        "title": "赠不食姑",
        "author": "徐照",
        "content": "衣以青为色，谓如天骨青。\n近年全不食，饮水自通灵。\n心信生狂语，清羸改俗形。\n半空仙乐奏，曾向静中听。",
        "dynasty": "宋",
        "collection_info": null
    },
    {
        "uuid": "fc827f6d51998b56fc3558ff2a1bde2f",
        "title": "酬赠徐玑",
        "author": "徐照",
        "content": "每到斋门敲始应，池禽双戏动清波。\n爱闲却道无官好，住僻如嫌有客多。\n字学晋碑终日写，诗成唐体要人磨。\n山民百事今全懒，祇合烟江着短莎。",
        "dynasty": "宋",
        "collection_info": null
    },
    {
        "uuid": "21967cdb9a01411198cecc482a8a4dd3",
        "title": "同刘孝若野步",
        "author": "徐照",
        "content": "杖屦相随步野田，坐临阶石和诗篇。\n要看隔水人家菊，试借繫门渔父船。\n且缓归情知有月，不生酒兴为无钱。\n寒来莫问家中事，纔得身闲即是仙。",
        "dynasty": "宋",
        "collection_info": null
    },
    {
        "uuid": "494ee7e1a906a8ddf147e0ee16ee07ee",
        "title": "哭鲍清卿  其一",
        "author": "徐照",
        "content": "立性全夷淡，移家避俗氛。\n酒醺馿倒载，吟苦鹤曾闻。\n连任虚分竹，长年祇爱云。\n伤心见儿辈，犹读旧时文。",
        "dynasty": "宋",
        "collection_info": null
    },
    {
        "uuid": "16c3a975a3da83b4d6987883a5754dca",
        "title": "哭鲍清卿  其二",
        "author": "徐照",
        "content": "一病居闲久，恩荣自及孙。\n真传未老貌，禅赞在山言。\n沙鸟巢庭树，渔舟泊水门。\n重来旧游处，空有竹舆存。",
        "dynasty": "宋",
        "collection_info": null
    },
    {
        "uuid": "ebdf5e2673cf4c8dc9ba25062a352aaf",
        "title": "挽陈西老母",
        "author": "徐照",
        "content": "夫人年八十，头髮未如银。\n有子缘能孝，居家不似贫。\n案头经尚在，箱内药初陈。\n至日西门外，无非送葬人。",
        "dynasty": "宋",
        "collection_info": null
    },
    {
        "uuid": "7b80d5bb7c11139bd5e4b5e711ca3ee4",
        "title": "挽陈益谦",
        "author": "徐照",
        "content": "先生胡不仕，高卧在林泉。\n忧国能先见，无人肯荐贤。\n月明新冢上，橘熟旧庐前。\n所着书成箧，多应后世传。",
        "dynasty": "宋",
        "collection_info": null
    },
    {
        "uuid": "841619d8c7c89a2bb4b89ec61b7fd028",
        "title": "喜蒋德瞻还里",
        "author": "徐照",
        "content": "长作汤村梦，今来免所思。\n丹灵年命永，琴裂壁风吹。\n开户秋花发，终经午饭迟。\n岳阳何日去，后集要君诗。",
        "dynasty": "宋",
        "collection_info": null
    },
    {
        "uuid": "116b57e40fc79b40eee566bab03a5af9",
        "title": "病起呈灵舒紫芝寄文渊",
        "author": "徐照",
        "content": "唐世吟诗侣，一时生在今。\n不因吾疾重，谁识尔情深。\n解愿衣赊酒，更医药费金。\n天教残息在，安敢废清吟。",
        "dynasty": "宋",
        "collection_info": null
    },
    {
        "uuid": "c05a4d1e3a684d3eabd3665e207b024e",
        "title": "送潘才叔倅新安",
        "author": "徐照",
        "content": "大臣曾列荐，声誉有人闻。\n古郡知临水，黄山望似云。\n道情因病长，公务被吟分。\n天上除书近，时危必用君。",
        "dynasty": "宋",
        "collection_info": null
    },
    {
        "uuid": "bd80c095c19cfa9d340456ca9b427ff0",
        "title": "送薛子舒福州省觐",
        "author": "徐照",
        "content": "一马背西风，斑衣与古同。\n暂时离膝下，邻郡是闽中。\n到日残秋兔，还期早塞鸿。\n即须同邑里，来迓黑头公。",
        "dynasty": "宋",
        "collection_info": null
    },
    {
        "uuid": "db5ad5a0d5f683ab85743861555e23ee",
        "title": "送奭上人化缘",
        "author": "徐照",
        "content": "专志事皆成，期师此一行。\n阁盛灵佛像，碑载施人名。\n江阔风催渡，村深雪废程。\n暂劳曾共说，终可遂闲情。",
        "dynasty": "宋",
        "collection_info": null
    },
    {
        "uuid": "6e392e04eba1e31ca9d51a6cb97c3d5e",
        "title": "同赵紫芝宿翁灵舒所居",
        "author": "徐照",
        "content": "不期欣会面，如即失炎蒸。\n废寝看迟月，同吟忆远僧。\n过旬河復见，无雨露多凝。\n得句争书写，蛾飞扑灭灯。",
        "dynasty": "宋",
        "collection_info": null
    },
    {
        "uuid": "b0c2461773adc28b1fccd3765b5665f4",
        "title": "题陈待制湖楼",
        "author": "徐照",
        "content": "天游观妙化，人世事皆轻。\n沆瀣藏仙境，津涯截海城。\n一身凌汗漫，品类仰高明。\n有道行藏小，无心视听精。\n上疑灵蜃吐，下觉巨鳌擎。\n雨气西帘入，月华东槛生。\n山临左辅近，湖自会昌成。\n风起僧钟直，村回野艇横。\n莲枯收绣段，松静发琴声。\n濠濮观鱼鸟，潇湘欠药蘅。\n一层休更上，百尺有谁评。\n昏日寒峰淡，残星远笛鸣。\n醉如元亮兴，归引仲宣情。\n阆苑琼为贵，黄州竹过清。\n郡图添圣迹，画轴记新营。\n奏乐渔人听，投车坐客盈。\n八篇移古咏，四字立嘉名。\n未必终成隠，清朝待秉衡。",
        "dynasty": "宋",
        "collection_info": null
    },
    {
        "uuid": "97571e7e0648722e4e83e9fbb13434b0",
        "title": "寄徐文渊",
        "author": "徐照",
        "content": "别君一百一十日，喜听人传八句诗。\n只在邻州难得见，却思前任远相随。\n分名丹荔画成轴，出处子鱼糟过时。\n近日有谁论字法，似闻检法是同师。",
        "dynasty": "宋",
        "collection_info": null
    },
    {
        "uuid": "add64f3279bb2b4a9bcfca032e15ad36",
        "title": "不寐",
        "author": "徐照",
        "content": "拥衾多不寐，吟思被愁分。\n雪气衝帘入，鸿声带雨闻。\n儿饥因废学，亲没未营坟。\n何致贫如此，肝肠痛莫云。",
        "dynasty": "宋",
        "collection_info": null
    },
    {
        "uuid": "87879a593142df8f8e72c93074991daa",
        "title": "赠大罗山李秀才",
        "author": "徐照",
        "content": "大罗山上客，后主是宗亲。\n莫是为诗苦，却令生世贫。\n荒年家口众，少日鬓毛新。\n近又重遭祸，虚星必照身。",
        "dynasty": "宋",
        "collection_info": null
    },
    {
        "uuid": "e3cc46792073b736e87245bb4f042552",
        "title": "白石岩",
        "author": "徐照",
        "content": "一石入遥天，千峰迭在前。\n人行不到处，仙去未多年。\n窦暗云生像，檐斜日照泉。\n皇朝宣赐物，弟子尚相传。",
        "dynasty": "宋",
        "collection_info": null
    },
    {
        "uuid": "4876af937db22e333b9f7337051c9a6a",
        "title": "题薛景石瓜庐",
        "author": "徐照",
        "content": "何地有瓜庐，平湖四亩余。\n自锄畦上草，不放手中书。\n人远来求字，童闲去钓鱼。\n山民山上住，却羡水边居。",
        "dynasty": "宋",
        "collection_info": null
    },
    {
        "uuid": "de65ff9fd73f10f0efe67a8c5d138b37",
        "title": "浄光山四咏呈水心先生 宿觉庵",
        "author": "徐照",
        "content": "公说曹溪事，经今六百年。\n庵基平地筑，碑记远人传。\n种竹初遮日，疏岩只欠泉。\n自当居鼎鼐，岂在学修禅。",
        "dynasty": "宋",
        "collection_info": null
    },
    {
        "uuid": "01b5df3be3c8a55e46e8dcd7f6ad313d",
        "title": "浄光山四咏呈水心先生 绝境亭",
        "author": "徐照",
        "content": "高顶宜登望，吾州见地形。\n水通蛮国远，山出海门青。\n藓径僧行迹，风枝鹤退翎。\n公能同众乐，私帑建官亭。",
        "dynasty": "宋",
        "collection_info": null
    },
    {
        "uuid": "c2b519a0d3b0a1b8dbe4e037334b36ec",
        "title": "浄光山四咏呈水心先生 会景轩",
        "author": "徐照",
        "content": "不见日东上，西原雨一晴。\n逐时看景异，风物入诗清。\n立久飞云灭，身高去鸟平。\n石峰何处是，归思忽然生。",
        "dynasty": "宋",
        "collection_info": null
    },
    {
        "uuid": "ee5be4e141312665491537b2201e0407",
        "title": "浄光山四咏呈水心先生 茶山堂",
        "author": "徐照",
        "content": "片山唐国赐，茶有数根留。\n几番见人说，今朝还独游。\n远波分段白，宿霭向晴收。\n却有觉庵主，犹能学道州。",
        "dynasty": "宋",
        "collection_info": null
    },
    {
        "uuid": "323aa677fef0ce936fb178881c38f3d1",
        "title": "游雁荡山 寿昌道中",
        "author": "徐照",
        "content": "碣字芙蓉驿，喜行行不难。\n路侵沧海过，人得异山看。\n圆石蚝黏满，平涂鹭立寒。\n一游期一月，回日必冬残。",
        "dynasty": "宋",
        "collection_info": null
    },
    {
        "uuid": "72891b48de905e035277708e311ddb94",
        "title": "游雁荡山 能仁寺",
        "author": "徐照",
        "content": "寺置有碑传，观音岩石前。\n殿高灯焰短，山合磬声圆。\n窗静吹寒雪，舂鸣落夜泉。\n清游人岂识，谓不似秋天。",
        "dynasty": "宋",
        "collection_info": null
    },
    {
        "uuid": "0dca606af5f3bdee4bb7053fd80aecd5",
        "title": "游雁荡山 大龙湫瀑布",
        "author": "徐照",
        "content": "飞下数千尺，全然无定形。\n电横天日射，龙出石云腥。\n壮势春曾看，寒声佛共听。\n昔人云此水，洗目最能灵。",
        "dynasty": "宋",
        "collection_info": null
    },
    {
        "uuid": "cb505c31b53a4d78441ffdf49b376bc5",
        "title": "游雁荡山 灵岩",
        "author": "徐照",
        "content": "雁荡最奇处，众岩生此间。\n问名僧尽识，得句客方闲。\n洞峻猕猴入，天晴瀑布悭。\n古时山未显，谢守只空还。",
        "dynasty": "宋",
        "collection_info": null
    },
    {
        "uuid": "f8223c9b0ff7960ff3f3a171db963f79",
        "title": "游雁荡山 灵峰",
        "author": "徐照",
        "content": "我来无一语，闲认昔游踪。\n谁种路傍树，却遮山上峰。\n潭干沉石露，人立去禽衝。\n樵说仙桥险，因思在上封。",
        "dynasty": "宋",
        "collection_info": null
    },
    {
        "uuid": "6054a2385f66b53bee9bea13eb1d4a43",
        "title": "游雁荡山 石门庵",
        "author": "徐照",
        "content": "庵是何年立，其中有一僧。\n苍崖从古险，白日少人登。\n众物清相映，吾生隠未能。\n夜来新过虎，抓折树根藤。",
        "dynasty": "宋",
        "collection_info": null
    },
    {
        "uuid": "e7a7c6c3cb3a3635755f1d9532ad545c",
        "title": "游雁荡山 宝冠寺",
        "author": "徐照",
        "content": "寺基低且狭，半被石岩分。\n水响常如雨，林寒忽聚云。\n空房人暂宿，半夜雁初闻。\n此处能通荡，僧家却不云。",
        "dynasty": "宋",
        "collection_info": null
    },
    {
        "uuid": "4408f2d145de37e0040f438db243b7d2",
        "title": "游雁荡山 赠东庵约公",
        "author": "徐照",
        "content": "白髮白髭鬚，僧年八十余。\n已成重阁在，别置一庵居。\n客喜逢煎茗，童寒免灌蔬。\n小师南北去，近日各无书。",
        "dynasty": "宋",
        "collection_info": null
    },
    {
        "uuid": "13aa64b81b9273b1ff916d1cfa9b234c",
        "title": "题夏景清湘中阁",
        "author": "徐照",
        "content": "湘中山似水，自古有人云。\n此是曾游地，今来尽属君。\n残风吹岸草，空庙入江云。\n却忆还乡梦，清猿半夜闻。",
        "dynasty": "宋",
        "collection_info": null
    },
    {
        "uuid": "b6139e8678bb41d9fc0577c6a7c1b68e",
        "title": "题翁卷山居  其一",
        "author": "徐照",
        "content": "十年前有约，今却在城居。\n羡尔能携子，深山自结庐。\n引泉移岸石，栽药就园蔬。\n见说高林外，樵人听诵书。",
        "dynasty": "宋",
        "collection_info": null
    },
    {
        "uuid": "e7f30bc6b65ad8b93621f789f7a439b0",
        "title": "题翁卷山居  其二",
        "author": "徐照",
        "content": "空山无一人，君此寄闲身。\n水上花来远，风中树动频。\n虫行黏壁字，茶煮落巢薪。\n若有高人至，何妨不裹巾。",
        "dynasty": "宋",
        "collection_info": null
    },
    {
        "uuid": "d87fa09ca6653b46b00a8c4137aab18b",
        "title": "题赵明叔新居",
        "author": "徐照",
        "content": "社坛侧近地图宽，所作园池亦在间。\n十万人家城裏住，少闻人有对门山。",
        "dynasty": "宋",
        "collection_info": null
    },
    {
        "uuid": "8840eebb079d9c8aed2764843a6651b3",
        "title": "题张提举西墅",
        "author": "徐照",
        "content": "渡头风景如前日，谁种桃花在两边。\n未晚人家门户闭，鹭鸶闲立钓鱼船。",
        "dynasty": "宋",
        "collection_info": null
    },
    {
        "uuid": "b999ab20a73a6aba2520875504b4f80e",
        "title": "登宿觉庵",
        "author": "徐照",
        "content": "雨过山庵树色鲜，江城四月尚衣绵。\n本来行饭尝新茗，又得凭栏看插田。",
        "dynasty": "宋",
        "collection_info": null
    },
    {
        "uuid": "0271edb2bab50ee6743b1e3865ae124e",
        "title": "怀赵紫芝翁灵舒",
        "author": "徐照",
        "content": "紫芝别我天台去，翁十深山自结茅。\n但见春愁随日长，不知庭叶蔽禽巢。",
        "dynasty": "宋",
        "collection_info": null
    },
    {
        "uuid": "65d8a83ee7fcd1632eed3292d166b179",
        "title": "重题翁卷山居",
        "author": "徐照",
        "content": "山中白日无尘迹，只有啼禽在树头。\n土蚁上鞋行径叶，楝花黏手掬溪流。\n高吟未许常人学，清福多应积世修。\n新茗一瓶蒙见惠，家童言是社前收。",
        "dynasty": "宋",
        "collection_info": null
    },
    {
        "uuid": "7c85f1b450c88ccd9122d1d0195add3f",
        "title": "送张真翁赴举",
        "author": "徐照",
        "content": "端修修德在，门族盛如初。\n常有人登第，今称尔读书。\n南风舟去疾，西墅客来疎。\n所着青衫旧，前官拟别除。",
        "dynasty": "宋",
        "collection_info": null
    },
    {
        "uuid": "0240e4dc37f4cc21aeca6051eab295b7",
        "title": "送木宗院",
        "author": "徐照",
        "content": "此职司天派，员分南与西。\n事稀从吏懒，诗好笑人低。\n丹荔开屏画，青榕盖鹤栖。\n必思随侍日，曾有旧留题。",
        "dynasty": "宋",
        "collection_info": null
    },
    {
        "uuid": "ee2614eedb626ca885150ae34b6568d9",
        "title": "陈待制五月十四日生朝",
        "author": "徐照",
        "content": "羲辔迟中夏，生贤国世宁。\n隔宵蟾欲满，经溽雨初停。\n分派来沩水，储神应德星。\n高楼参造物，健笔倒沧冥。\n几郡流威惠，今人识典刑。\n随行惟一鹤，堆案有群经。\n道直言皆壮，心和鬓益青。\n即须调鼎铉，未许在林垧。\n斸石逢云母，栽松长茯苓。\n龟巢莲叶上，公见却千龄。",
        "dynasty": "宋",
        "collection_info": null
    },
    {
        "uuid": "3d3f44613178f24a555b43f752fd9c44",
        "title": "寄赠葛朴翁",
        "author": "徐照",
        "content": "头上一方巾，西湖住宅新。\n古今称句法，岛贺是僧身。\n买马因添口，将钱或施贫。\n有轩名数竹，还復属何人。",
        "dynasty": "宋",
        "collection_info": null
    },
    {
        "uuid": "5f93aee440bbaf73fbb8ca4fcb13dd46",
        "title": "挽陈夫人",
        "author": "徐照",
        "content": "平阳林给事，有女识经书。\n为妇极能孝，今人皆不如。\n得年非饵药，了葬自餐蔬。\n闽峤嗟埋骨，新碑到野庐。",
        "dynasty": "宋",
        "collection_info": null
    },
    {
        "uuid": "da835450b45c686205f03b28473ff978",
        "title": "挽徐一之",
        "author": "徐照",
        "content": "生平空献赋，不得似相如。\n圣代无遗逸，深溪自隠居。\n僧传诗藁远，鸟宿墓林虚。\n有弟情还切，碑将谏笔书。",
        "dynasty": "宋",
        "collection_info": null
    },
    {
        "uuid": "e719f7809537d862726035cbbc519fd3",
        "title": "病中作",
        "author": "徐照",
        "content": "一行三步歇，屋漏坐频移。\n妻欲藏茶鼎，僧能施药资。\n邻园梅尽发，河岸草生迟。\n天解怜贫病，难令不作诗。",
        "dynasty": "宋",
        "collection_info": null
    },
    {
        "uuid": "21954582b9c4dbc21748337f65e68d29",
        "title": "和翁灵舒冬日书事  其一",
        "author": "徐照",
        "content": "石缝敲冰水，凌寒自煮茶。\n梅迟思闰月，枫远误春花。\n贫喜田新长，吟令鬓已华。\n城中寻小屋，岁晚欲移家。",
        "dynasty": "宋",
        "collection_info": null
    },
    {
        "uuid": "b0aced05859ba18d19ee1faf2d06b12b",
        "title": "和翁灵舒冬日书事  其二",
        "author": "徐照",
        "content": "秀句出寒饿，从人笑过清。\n步溪波逐影，吟竹鸟譍声。\n酒裏安天运，春边见物情。\n耕桑犹罄乐，何事可营生。",
        "dynasty": "宋",
        "collection_info": null
    },
    {
        "uuid": "cc7c09dfb0dfea82b68fad2e4503765e",
        "title": "和翁灵舒冬日书事  其三",
        "author": "徐照",
        "content": "十日南山雪，今朝又北风。\n烧衝崖石断，梅映野堂空。\n难语伤时事，无成愧野翁。\n一生吟思味，独喜与君同。",
        "dynasty": "宋",
        "collection_info": null
    },
    {
        "uuid": "09a4c22de277b5b11b6a841ee9e710e9",
        "title": "道书记房老梅",
        "author": "徐照",
        "content": "香有竹风知，无尘杂野姿。\n为怜新白髮，重记旧题诗。\n藓带龙鳞剥，蜂沾蠹屑垂。\n不来三十载，半树是孙枝。",
        "dynasty": "宋",
        "collection_info": null
    },
    {
        "uuid": "9aa67929c2b0d7ed16eb822c88a00f20",
        "title": "访奭公宿和其韵",
        "author": "徐照",
        "content": "枯株围古寺，长觉夜寒增。\n坐听风吹雪，吟移佛照灯。\n灰沉麟骨碎，茶沸蟹涎凝。\n何计从师老，生涯若履冰。",
        "dynasty": "宋",
        "collection_info": null
    },
    {
        "uuid": "740b69615ce339916c352deed251d956",
        "title": "送侯宁",
        "author": "徐照",
        "content": "芳兰杂萧艾，独鹤随鸡群。\n男儿暂困厄，困厄谁怜君。\n或云深林间，其馥人自闻。\n何如鼓双翼，轩昂九霄云。",
        "dynasty": "宋",
        "collection_info": null
    },
    {
        "uuid": "22248b2c04ab29d7a1bc8080354b7164",
        "title": "种菊  其一",
        "author": "徐照",
        "content": "屈平发悲吟，采之疗饥腹。\n人貌岁不同，兴嘆有荀昱。\n远人陶渊明，酿酒不等熟。\n醉把菊花枝，醅浊巾可漉。",
        "dynasty": "宋",
        "collection_info": null
    },
    {
        "uuid": "6b8d0f8feeca6d96e1e4ce0c75911a69",
        "title": "种菊  其二",
        "author": "徐照",
        "content": "一花八十品，秋风巧于春。\n不与群物竞，静性如幽人。\n湿燥欲及宜，□□养性真。\n谁授服饵法，应能寿吾身。",
        "dynasty": "宋",
        "collection_info": null
    },
    {
        "uuid": "17ded7323898d2384b886414a6be0a89",
        "title": "低飞雀",
        "author": "徐照",
        "content": "雀飞不高丈，啾啾聚榛菅。\n太仓有腐粟，安得悦尔颜。\n弋人四惊逐，飞投网罗间。\n巢中众雏鸣，望其母来还。",
        "dynasty": "宋",
        "collection_info": null
    },
    {
        "uuid": "6c69cfb20726cf523885a330c03a6c5e",
        "title": "悯交",
        "author": "徐照",
        "content": "天道转末劫，气序多差殽。\n山河破瓦色，产物无丰饶。\n土薄黍无力，胶粘难久牢。\n中间灵者人，亦復多轻浇。\n悯今不逮古，空思管鲍交。",
        "dynasty": "宋",
        "collection_info": null
    },
    {
        "uuid": "cb328f89b7345aed6bcb36b9f87e77ea",
        "title": "翫月",
        "author": "徐照",
        "content": "初生如金鈎，将满如玉盘。\n古人爱明月，月色疑可餐。\n贾岛倚长杉，精魂化蟾间。\n李白捉皓色，狂不如波澜。\n何为梅山翁，见月长兴嘆。\n月多照予愁，未久先掩关。",
        "dynasty": "宋",
        "collection_info": null
    },
    {
        "uuid": "b2a0c4f24f10ab8895bae17dd5431702",
        "title": "登东宝山僧舍",
        "author": "徐照",
        "content": "扪萝上纔绝，移舟泊前滩。\n火云满行路，剥啄敲柴关。\n脱裳挂木杪，喘汗如浆翻。\n主人喜客来，笑话生春温。\n袒裼不我责，我息方己安。\n自拾落地薪，煮茗当杯盘。\n卧石平如床，上有树影繁。\n清风吹骨毛，执热鄙炎官。\n佳禽不自匿，静处故相喧。\n竟日忘渴饥，山水秀堪餐。\n换却世上心，世上多忧烦。",
        "dynasty": "宋",
        "collection_info": null
    },
    {
        "uuid": "8f39ae162fa0a7150c9a84eb409a759d",
        "title": "喜翁卷至",
        "author": "徐照",
        "content": "开裳坐岩石，静僻胜尘区。\n禽落闲庭果，荷侵湿岸蒲。\n高情天外远，暑气竹间无。\n浅井瓦瓶汲，低床桃簟铺。\n江声空槛树，烧影照巢乌。\n困睡抛书册，悲吟缺玉壶。\n浮生如梦幻，世事任鳬卢。\n但得过从乐，无嫌此地迂。",
        "dynasty": "宋",
        "collection_info": null
    },
    {
        "uuid": "0293a6d303db53f9cc080b270ba2dadc",
        "title": "林中奉酬翁卷",
        "author": "徐照",
        "content": "已毕林中事，云烟隔暮城。\n古松知鹤老，沙水见鱼行。\n孤坐形生影，穷吟谷应声。\n嗜茶因识谱，寻药忽遗名。\n日吉期蜂分，山晴放犊耕。\n喜幽从地僻，不学负时清。\n缘荠同家食，披藤发野情。\n松庐极邻并，归计几时成。",
        "dynasty": "宋",
        "collection_info": null
    },
    {
        "uuid": "6a56cfd7b999b0eaced9775dadaa8f01",
        "title": "赠张将领十六韵",
        "author": "徐照",
        "content": "一载鄞江上，波平尘不飞。\n屡成横槊句，密运若神机。\n弓影盈秋月，剑光摇夕晖。\n起身黄石地，成梦黑山薇。\n府帅曾前席，君王拟解衣。\n莼鲈休在念，草木亦知威。\n骨相封侯贵，家乡衣锦归。\n柳高戎壁峻，花近宅堂辉。\n二妓吟霜竹，千金买宝鞿。\n好文佳士致，起舞丽人围。\n庭果丹顋润，官醪蜡脚肥。\n胡琴音屈律，香篆气纷霏。\n辅汉终成绩，逢刘亦有依。\n儿男当富贵，得意似君稀。",
        "dynasty": "宋",
        "collection_info": null
    },
    {
        "uuid": "f001d1789d7f04c80e72aa873d54c368",
        "title": "觅班竹作床",
        "author": "徐照",
        "content": "翠节老苔湿，湘妃泪遗踪。\n莫顾鬼物护，斤斧诛箨龙。\n不数汉水边，弃贼如草蓬。\n杀青色玳瑁，六尺光照空。\n俾我卧读书，魂梦来槐宫。",
        "dynasty": "宋",
        "collection_info": null
    },
    {
        "uuid": "e996bbebbb272becebdbb91c10feff6a",
        "title": "黄公济",
        "author": "徐照",
        "content": "石色丹砂文，林木翠相合。\n灵源一派长，近与银汉接。\n老眼挂千仞，吟步遶百匝。\n云遮忽有无，路坳见重迭。\n风响闻笙竽，龙灵化蛙蛤。\n再掬清泠波，一洗□滞匼。\n但愿高高流，勿以众流杂。",
        "dynasty": "宋",
        "collection_info": null
    },
    {
        "uuid": "0e0f30ebe36265b2425b65bf8300a4ae",
        "title": "畏虎",
        "author": "徐照",
        "content": "侯门无罴虎，进者何趑趄。\n主人畏客来，有甚虎与罴。\n彼此情不安，逢迎反忧悲。\n我爱田上翁，面有无求姿。\n不怨春作苦，联以岁晚期。\n藜藿如羊枣，豆粟兼晨炊。\n西风作霜晴，晓寒起呼儿。\n大儿收橡实，小儿拾松枝。\n无求当自求，勿用他人为。",
        "dynasty": "宋",
        "collection_info": null
    },
    {
        "uuid": "246ad606acd17d00c0a67d15911c16d7",
        "title": "题侯侣之九歌图",
        "author": "徐照",
        "content": "君家九歌图，元是龙眠画。\n冰毫动天机，意与象俱化。\n坡仙以一马，千金莫酬价。\n昏眼喜忽明，老绢尘欲亚。\n𥦷窠有灵鬼，天马夹龙驾。\n鳞幢借金节，隠隠出虚罅。\n箎驾迎飞响，陈具咸所禡。\n湘天水波立，绿红渺高下。\n漠漠楚客魂，万古入悲话。\n颓檐饥禽啄，长陀瘦鲛跨。\n八篇竹枝词，命君共吟些。\n愁声还入市，乞酒从嘲駡。",
        "dynasty": "宋",
        "collection_info": null
    },
    {
        "uuid": "671fee8218662a3386e4bc3ae23a8482",
        "title": "渡钱塘江",
        "author": "徐照",
        "content": "怒潮出海门，巨浪贴天白。\n阿香击鼓喧，地轴忽崩坼。\n大令虬与龙，詟畏改窟宅。\n千艘未敢前，长年面忧色。\n水程八十里，动有千里隔。\n飞橹更无常，身世难可测。\n缚缆庙山脚，炊烟岸连碧。\n天无炮车云，风响稍自激。\n低回兀小篷，滉漾任所适。\n青瑶沐金蟾，四向山绝迹。\n仰面观斗柄，意可晓南北。\n吴桥淮楚棹，尽为声利役。\n天公悯我忧，江水平如席。\n何年变平陆，险危免经历。\n遥遥星火红，知近人家侧。\n惊喜愧老奴，梦远鼻吹息。",
        "dynasty": "宋",
        "collection_info": null
    },
    {
        "uuid": "3d7b69a648bf57f1aff6570a9c5a2227",
        "title": "朱可翁陈西老徐灵渊携酒饯别饮罢以周兴嗣千字文中语为韵曰谓语助者且名为江上行云分得语字",
        "author": "徐照",
        "content": "岁晚风雾寒，用事有青女。\n滕六更无頼，冰花斗欲舞。\n狭坐夜生棱，叉袖手难距。\n百草尽晦寂，虫虺亦蛰户。\n于何梅山翁，遥遥作行旅。\n耳热呼卢仝，此意何自语。\n渊明古达者，饥逐亦无处。\n诗老知我忧，相暖且樽俎。\n鼎足吟清诗，龙蛇动盈楮。\n参昴挂屋角，呼儿更捻炬。\n古来回并难，发明各何许。\n飞雁度荒塞，新梅耿平楚。\n相思续君诗，亦足慰心绪。",
        "dynasty": "宋",
        "collection_info": null
    },
    {
        "uuid": "1eefb173b8746b10b45b3151968d1a3b",
        "title": "江上翁",
        "author": "徐照",
        "content": "江头老翁不为贫，自织笭箵张素鳞。\n明月江头春水涨，小船撑岸拾流薪。",
        "dynasty": "宋",
        "collection_info": null
    },
    {
        "uuid": "480ac7223a6a3825bc2335416498d2da",
        "title": "分题得渔村晚照",
        "author": "徐照",
        "content": "渔师得鱼绕溪卖，小船横繫柴门外。\n出门老妪唤鸡犬，收敛蓑衣屋头晒。\n卖鱼得酒又得钱，归来醉倒地上眠。\n小儿啾啾问煮米，白鸥飞去芦花烟。",
        "dynasty": "宋",
        "collection_info": null
    },
    {
        "uuid": "9c9307e8fe99a439e50eee9030d3b81f",
        "title": "陌上柳",
        "author": "徐照",
        "content": "千叶万叶翠色鲜，春风吹尽枝上绵。\n五里长亭更短亭，古人今人千万情。\n中闺美人念离别，罗衾晓寒梦分绝。\n陌上杨柳春生枝，陌上行人春不归。",
        "dynasty": "宋",
        "collection_info": null
    },
    {
        "uuid": "5d9273ad83695b85537561d03fe67b50",
        "title": "题归雁图",
        "author": "徐照",
        "content": "浙水平天浄如扫，客雁飞来秋事早。\n短篷吹雪荻花风，影落深丛山欲晓。\n汀芜无绿鲜飙香，一宵声影空潇湘。\n有人展卷苦思归，梦随翎翅飞沧茫。",
        "dynasty": "宋",
        "collection_info": null
    },
    {
        "uuid": "0349104c2c722d5a477510f4b7187e1c",
        "title": "题慧二梅图",
        "author": "徐照",
        "content": "水波上头竹枝下，隙月斜穿雪轻洒。\n东君祇付一家春，俗眼自分宫与野。\n从来诗子多好奇，寒暖又别南北枝。\n山翁酒醉不復语，穷馿破帽松风吹。",
        "dynasty": "宋",
        "collection_info": null
    },
    {
        "uuid": "30511a7c0b61cf76783bee5184496163",
        "title": "瑞安道房观陈友云古柏命予作诗",
        "author": "徐照",
        "content": "西陵西陵高插天，武侯庙前寒泼烟。\n谁知陈侯笔有力，远远移来向君壁。\n老翁眼见惊愕眙，醉摇屈笔来吟诗。\n霹雳烧空云劈地，一夜苍虬忽飞去。",
        "dynasty": "宋",
        "collection_info": null
    },
    {
        "uuid": "1db99fbafc28cd4ce87365190519c337",
        "title": "石屏歌为潘隠父作",
        "author": "徐照",
        "content": "浯溪片石天来长，颜家字画元文章。\n淡岩明秀甲天下，万古石鼓留岐阳。\n大工踏天割云骨，尽出湘沅山水窟。\n六尺四面起棱角，颜色苌洪血涂抹。\n何年老手擘巨灵，赤云白日联青星。\n湘娥罢瑟老鱼舞，瘦鹤叫下芦花汀。\n潘侯得之如升僊，可惜只卖四万钱。\n梅山山翁觑天巧，笑涡旋颊流诗涎。\n君不见元佑年间狄引进，雪林千里春水润。\n大苏黄九来赋诗，百杯醉倒金钗阵。\n潘侯石屏真绝奇，更多酒肉如渑池。\n苏黄已矣不復来，政须我辈来吟之。\n又不见当年玉川子，拾得玉碑极欢喜。\n半路忽遭穷相馿，十步九蹶扶不起。\n至坚易折古所伤，愿人好置高人堂，谢客岩头生夜光。",
        "dynasty": "宋",
        "collection_info": null
    },
    {
        "uuid": "505657f491c5938fc13dc6a43b8176bd",
        "title": "上木詹事生日十月十五",
        "author": "徐照",
        "content": "客花十月开湘桃，蓬天春浅霞烟高。\n僊郎玩世跨鹏海，红龙紫仗青童翿。\n星斗心胸□□□，笔端衮衮惊沧涛。\n天皇庚申开凤历，百八十岁生夔皋。\n彤庭射策鬼斗□，虎符分寄梁悬刀。\n承华出入汉长吏，画图周室诸侯朝。\n绫绮连钱蔽华屋，神奎秘画黄金标。\n鹤嘴瓶深贮沆瀣，西峰倒碧翻蒲萄。",
        "dynasty": "宋",
        "collection_info": null
    },
    {
        "uuid": "faf129d56bcbef0f89fdfa95fa4e378e",
        "title": "未回车",
        "author": "徐照",
        "content": "山川匪遥远，行人未迴车。\n欲语昨宵梦，忽接今朝书。\n啼乌在屋上，绿草生庭除。\n仰看日月光，照知子衿裾。",
        "dynasty": "宋",
        "collection_info": null
    },
    {
        "uuid": "5b26d137aa891e7795bf54562d5b8edb",
        "title": "采兰曲",
        "author": "徐照",
        "content": "门前春水青如罗，采兰船小长经过。\n未须折兰喜相赠，见此自令忧思多。",
        "dynasty": "宋",
        "collection_info": null
    },
    {
        "uuid": "fe340fa95a365e1f6d1f3aeb8ff999dd",
        "title": "自君之出矣  其一",
        "author": "徐照",
        "content": "自君之出矣，心意远相随。\n拆破唐人绢，经经是双丝。",
        "dynasty": "宋",
        "collection_info": null
    },
    {
        "uuid": "a12c2c022906ab4da05556aa90b2d10c",
        "title": "自君之出矣  其二",
        "author": "徐照",
        "content": "自君之出矣，玉鑑生尘垢。\n莲子种成荷，曷时可成藕。",
        "dynasty": "宋",
        "collection_info": null
    },
    {
        "uuid": "edcf61fd99d6135033d9148fce3c47c1",
        "title": "自君之出矣  其三",
        "author": "徐照",
        "content": "自君之出矣，懒粧眉黛浓。\n愁心如屋漏，点点不移床。",
        "dynasty": "宋",
        "collection_info": null
    },
    {
        "uuid": "7a96fe2dbca875a8565d8773d2463c30",
        "title": "春日曲",
        "author": "徐照",
        "content": "中妇扫蚕蚁，挈篮桑树间。\n小姑摘新茶，日斜下前山。",
        "dynasty": "宋",
        "collection_info": null
    },
    {
        "uuid": "d574099e3b3e80e98fda683dae087e4f",
        "title": "路上花",
        "author": "徐照",
        "content": "富女易生骄，贫女难保节。\n慇懃路上花，行人意先折。",
        "dynasty": "宋",
        "collection_info": null
    },
    {
        "uuid": "7e170c4f80293f2896eb23c3709e377b",
        "title": "冬冬鼓",
        "author": "徐照",
        "content": "前鼓冬冬后鼓冬冬声一同。\n忽然声近忽声远，又是东风西风南北风。",
        "dynasty": "宋",
        "collection_info": null
    },
    {
        "uuid": "cd81df8c6f60a77ac3d08b67bdd59fab",
        "title": "湘江曲",
        "author": "徐照",
        "content": "湘江无潮水，日夜一向流。\n别心无彼此，两处各悠悠。",
        "dynasty": "宋",
        "collection_info": null
    },
    {
        "uuid": "f56fed7d84c9b1ba531f89bcb4a1a629",
        "title": "古怨曲",
        "author": "徐照",
        "content": "易得君知音，难得君知心。\n纵然恩意短，宁使言语深。\n渴饮贪泉水，倦息恶木阴。\n傥涉不美名，曷可销烦襟。",
        "dynasty": "宋",
        "collection_info": null
    },
    {
        "uuid": "2067fe327f7a3b4fce4641368c9773e6",
        "title": "山中吟",
        "author": "徐照",
        "content": "小竖驱牛羊，日照山下道。\n山翁家业贫，青松不得老。",
        "dynasty": "宋",
        "collection_info": null
    },
    {
        "uuid": "751baf955e31bb43e72e11888c4da348",
        "title": "各远祸",
        "author": "徐照",
        "content": "拙鸠营巢杉刺棚，曙出昏入俱不鸣。\n双雏脱殻羽翅生，母来哺餵雏无声。\n鸠能默默各远祸，一日高飞啄庭果。",
        "dynasty": "宋",
        "collection_info": null
    },
    {
        "uuid": "03327b68b5291a509ae3f62bcde1f27e",
        "title": "缲丝曲",
        "author": "徐照",
        "content": "荻箔争收茧，瓢轮斗卷丝。\n未充身上着，先卖给朝饥。",
        "dynasty": "宋",
        "collection_info": null
    },
    {
        "uuid": "4f2041614197a1d0bf8f347c93c3e1da",
        "title": "灉湖作",
        "author": "徐照",
        "content": "灉湖春来水拍天，秋来水涸成干田。\n天地盈虚不可保，富贵于人岂长好。",
        "dynasty": "宋",
        "collection_info": null
    },
    {
        "uuid": "879ad1b3a553820094fe9f66978117b3",
        "title": "青鸠词",
        "author": "徐照",
        "content": "劳劳復劳劳，生人半行客。\n今人行古道，古道有行役。\n相逢莫等闲，相离易疎隔。\n慇懃红杏花，彻宵对芳席。\n明年花开人东西，青鸠食花旧处啼。",
        "dynasty": "宋",
        "collection_info": null
    },
    {
        "uuid": "3bb594fa3d6c2e8aedc3037f5b0e02e0",
        "title": "练波曲",
        "author": "徐照",
        "content": "素练平铺吹不起，夜来垂下天孙机。\n愁看百尺千尺长，不作游子寒时衣。",
        "dynasty": "宋",
        "collection_info": null
    },
    {
        "uuid": "52a2cb25376e2c7e67c0a7d2e3131204",
        "title": "商人妇",
        "author": "徐照",
        "content": "百尺樯竿过酒楼，竹标雉尾信风头。\n高鬟粉项商人妇，不识人间离别愁。",
        "dynasty": "宋",
        "collection_info": null
    },
    {
        "uuid": "51fa2cf1729564801a1bf255030efcc9",
        "title": "黄哺歌",
        "author": "徐照",
        "content": "唐翁钓鱼至黄哺，不得鱼儿得鱼母。\n廿里返家急烹煮，鱼能脱命刀与砧。\n掉入碧浔千尺深，半无鳞鬣眼血侵。\n黄哺黄哺又有一渔父，鱼兮鱼兮復遭祸。\n为鱼犹或为儿苦，死兮生兮不离儿处所。",
        "dynasty": "宋",
        "collection_info": null
    },
    {
        "uuid": "b10016da39d92ce64ae26c33df31ba10",
        "title": "同地歌",
        "author": "徐照",
        "content": "堂前种黄葵，百结种葵畔。\n同地不同心，徒令永相见。",
        "dynasty": "宋",
        "collection_info": null
    },
    {
        "uuid": "f3adc1a130a5f3bd7e38ead851faaeec",
        "title": "猛虎行",
        "author": "徐照",
        "content": "猛虎出林行，咆哮取人食。\n居人虑虎至，荆棘挂墙壁。\n虎乃爱其身，惊遁不近侧。\n人兮不如虎，甘心堕荆棘。",
        "dynasty": "宋",
        "collection_info": null
    },
    {
        "uuid": "5761abea8094e5e7f4745addc68f440b",
        "title": "昭君词",
        "author": "徐照",
        "content": "琵琶弹得是胡音，上马低蛾泪滴襟。\n画匠枉教延寿死，相如作赋得黄金。",
        "dynasty": "宋",
        "collection_info": null
    },
    {
        "uuid": "3957d96f5e2af6bde40b57d76a429180",
        "title": "劝鱼吟",
        "author": "徐照",
        "content": "一寒游鱼不可见，春暖游鱼初见面。\n渊清人稀鱼可游，劝鱼切勿亲金鈎。",
        "dynasty": "宋",
        "collection_info": null
    },
    {
        "uuid": "21d0fcca038dd41dbe984125dce22c84",
        "title": "江南曲",
        "author": "徐照",
        "content": "络纬催寒断梦头，不眠双泪枕边流。\n屏风莫展江南画，寸地能生千里愁。",
        "dynasty": "宋",
        "collection_info": null
    },
    {
        "uuid": "3a7a04c3648d007349938418b926dde6",
        "title": "采莲曲  其一",
        "author": "徐照",
        "content": "行遍塘边不肯归，鸳鸯打起看双飞。\n荷花近岸难攀折，蒲苇丛深露湿衣。",
        "dynasty": "宋",
        "collection_info": null
    },
    {
        "uuid": "a2d44c97f50d06b60be23ec494a3447a",
        "title": "采莲曲  其二",
        "author": "徐照",
        "content": "罗盖初收晚日阴，野鳬飞起小鱼沉。\n莲蓬摘下留空柄，把向船前探水深。",
        "dynasty": "宋",
        "collection_info": null
    },
    {
        "uuid": "a659cd54edf6fb9d6833daf361cfbb59",
        "title": "李溪曲别郑遇",
        "author": "徐照",
        "content": "七十二滩声共闻，一朝路向李溪分。\n梅花无情动春梦，未好忆家先忆君。",
        "dynasty": "宋",
        "collection_info": null
    },
    {
        "uuid": "a38cf8eaf2063baa2c6a99881ac7d180",
        "title": "柳叶词",
        "author": "徐照",
        "content": "嫩叶吹风不自持，浅黄微绿映清池。\n玉人未识分离恨，折向堂前学画眉。",
        "dynasty": "宋",
        "collection_info": null
    },
    {
        "uuid": "ee8c8440f35e7890f4004f0f3f887f71",
        "title": "宫词  其一",
        "author": "徐照",
        "content": "睡眼蒙茸带宿酲，起来阶下探春晴。\n满身花露听鶑久，禁鼓重新打六更。",
        "dynasty": "宋",
        "collection_info": null
    },
    {
        "uuid": "8e4c7ae724474c015d05ad2f93a3d286",
        "title": "宫词  其二",
        "author": "徐照",
        "content": "懒临粧架索朱绵，上得高台失宝钿。\n内屋深屏多画杏，有谁独喜画双莲。",
        "dynasty": "宋",
        "collection_info": null
    },
    {
        "uuid": "73487b4250ad6a7e0dacc83ded25b828",
        "title": "妾薄命",
        "author": "徐照",
        "content": "初与君相知，便欲肠肺倾。\n只拟君肺肠，与妾相似生。\n徘徊几言笑，始悟非真情。\n妾情不可收，悔思泪盈盈。",
        "dynasty": "宋",
        "collection_info": null
    },
    {
        "uuid": "74ce33718937f6b27b56571561d9c081",
        "title": "越鱼吟",
        "author": "徐照",
        "content": "越鱼生水中，专食水上禽。\n禽又安知鱼，鱼自生机心。\n越鱼早来人钓得，人却放之反不食。",
        "dynasty": "宋",
        "collection_info": null
    },
    {
        "uuid": "044aae65c2997489b38ca489466daf62",
        "title": "三阁词  其一",
        "author": "徐照",
        "content": "龚孔与丽华，迷昏竟宵昼。\n只知欢似前，岂知祸萌后。",
        "dynasty": "宋",
        "collection_info": null
    },
    {
        "uuid": "cc2d939d0a745ead75d31dcc12f2196b",
        "title": "三阁词  其二",
        "author": "徐照",
        "content": "三阁变瓦砾，欢乐一时休。\n草没石井栏，草亦为汝羞。",
        "dynasty": "宋",
        "collection_info": null
    },
    {
        "uuid": "4ec2a2d052936f99a1302be8633a94ab",
        "title": "美人睡起曲",
        "author": "徐照",
        "content": "睡起胡蜂已退衙，袖中犹带鬰金牙。\n懒拈青扇遮微雨，斗摘庭前紫笑花。",
        "dynasty": "宋",
        "collection_info": null
    },
    {
        "uuid": "1dae1c6afe9eabeb6078e745ad007145",
        "title": "宫怨",
        "author": "徐照",
        "content": "杨柳枝疎见月痕，夜香烧了锁宫门。\n琵琶不有愁人听，谁识声中是怨言。",
        "dynasty": "宋",
        "collection_info": null
    },
    {
        "uuid": "e9b4fa4a7d61a8dd1a30e2025e1d2fa8",
        "title": "促促词",
        "author": "徐照",
        "content": "促促復促促，东家欢欲歌，西家悲欲哭。\n丈夫力耕长忍饥，老妇勤织长无衣。\n东家铺兵不出户，父为节级儿抄簿。\n一年两度请官衣，每月请米一石五。\n小儿作军送文字，旬日一轮怨辛苦。",
        "dynasty": "宋",
        "collection_info": null
    },
    {
        "uuid": "c7c99a1e2fd54b865b1172f96c496e50",
        "title": "征妇思",
        "author": "徐照",
        "content": "年半为郎妇，郎去戍采石。\n又云戍濠梁，不得真消息。\n半年无信归，独自守罗帏。\n西风吹妾寒，倩谁寄郎衣。\n姑老子在腹，忆郎损心目。\n愿郎征战早有功，生子有荫姑有封。",
        "dynasty": "宋",
        "collection_info": null
    },
    {
        "uuid": "85b5fb728f1ff3c41e558eba01c4addb",
        "title": "蝗飞高",
        "author": "徐照",
        "content": "战士尸上虫，虫老生翅翼。\n目怒体甲硬，岂非怨飞激。\n栉栉北方来，横遮遍天黑。\n戍妇闻我言，色变气咽逆。\n良人近战死，尸骸委砂砾。\n昨夜魂梦归，白骑晓无迹。\n因知天中蝗，乃是尸上物。\n仰面久迎视，低头泪双滴。\n呼儿勿杀害，解繫从所适。\n蝗乎若有知，飞入妾心臆。",
        "dynasty": "宋",
        "collection_info": null
    },
    {
        "uuid": "dfa883deb497e66d874570da98b1ce08",
        "title": "废居行",
        "author": "徐照",
        "content": "北风萧萧胡马鸣，边人走尽空户庭。\n黄金埋藏禾米弃，路上逐日空饥行。\n子西父南弗相守，仰面看日啼无声。\n生身不合属中土，自昔无时无战争。\n家桑椹熟生野蛾，兔跳席箕田成坡。\n一路几州皆荒废，处处战骨平草多。\n传报将军杀胡虏，取得山河归汉主。\n残生只愿还本乡，且免后裔有兵祸。",
        "dynasty": "宋",
        "collection_info": null
    },
    {
        "uuid": "a7d882a5983e3fb55e06c7974c403a86",
        "title": "釜下吟",
        "author": "徐照",
        "content": "阿对泉头舂黑菰，萁然豆煮虫泣锅。\n蜀姜作芼吴盐和，琥珀香烂云子乌。\n不数肉瓮夸安胡，老妻热贮儿怒呼。\n饥雷欲转藜肠枯，政须一饱百不图。\n君不见牛觳觫，乌毕逋，蟹躁扰，鱼喁嚅。\n玉脂泣鼎扤血餬，万钱方丈胡为乎。\n莫笑庾郎一事无食鲑，长有二十七种园中蔬。\n催儿挂豆更栽芋，坡老自谓我亦识字耕田夫。",
        "dynasty": "宋",
        "collection_info": null
    },
    {
        "uuid": "d2a947761ffddcd23615477c1c2c4a9f",
        "title": "放鱼歌",
        "author": "徐照",
        "content": "笭箵下北湾，罣䍡上西浦。\n渔师恶取真少恩，游鳞潜身更何所。\n未死神已泣，口沫自吹吐。\n相失沧波俄顷间，斫雪飞花落盘俎。\n山翁忍见不惜青铜钱，尽买鲥鰅鲂鲫鱮。\n我闻清渊之水千尺长，鱼乎鱼乎慎勿轻行復遭祸。",
        "dynasty": "宋",
        "collection_info": null
    },
    {
        "uuid": "96d06099ec1cef5744a29dc63338814b",
        "title": "爱梅歌",
        "author": "徐照",
        "content": "紫琳联坳蘸黟漆，破帽笼头醉拈笔。\n解返冰魂化墨僊，青皇尽把韶华失。\n巧分六出騃滕六，迅折千葩怯殷七。\n笑笑先生懒学画，花光仁老毛欲栗。\n可笑梅山翁，一夜吟诗便来乞。\n无声与有声，画妙诗骚两清逸。\n见说鹅溪出好绢，谁能为买三百疋。\n长条短棘椒藟萌，折榦稀枝瘦虬屈。\n画取西湖三两朶，摘索映空花不密。\n更画庾岭三十本，雪月风烟意非一。\n君不见翰林走旁访消息，寒城日日骑馿出。\n又不见杜老当年酒不。",
        "dynasty": "宋",
        "collection_info": null
    },
    {
        "uuid": "755267447d2c0185d014bd6e5a43defa",
        "title": "莫愁曲",
        "author": "徐照",
        "content": "莫愁石城住，今来无莫愁。\n只重石城水，曾泛莫愁舟。",
        "dynasty": "宋",
        "collection_info": null
    },
    {
        "uuid": "6304151a568a083cd37d9a750524e61e",
        "title": "三峡吟",
        "author": "徐照",
        "content": "山水七百里，上有青枫林。\n啼猿不自愁，愁落行人心。",
        "dynasty": "宋",
        "collection_info": null
    },
    {
        "uuid": "f9ff3a3ef9135acf9e024bc57175538b",
        "title": "李夫人",
        "author": "徐照",
        "content": "延年有妹颜如花，十四选入君王家。\n翡翠结帘玉镂床，君王一时无暂忘。\n朝朝出入芙蓉殿，莫道妾身出微贱。\n妾生未久身入泉，上天何不与妾年。\n君王爱妾言不死，逐夜宫中唤方士。",
        "dynasty": "宋",
        "collection_info": null
    },
    {
        "uuid": "56d43a1d2e03aafaa8c6dc670eaa78ff",
        "title": "青溪阁",
        "author": "徐照",
        "content": "叶脱林梢处处秋，壮怀易感更登楼。\n日斜钟阜烟凝碧，霜落秦淮水漫流。\n人似仲宣思故国，诗如杜老到夔州。\n十年前作金陵梦，重抚阑干说旧游。",
        "dynasty": "宋",
        "collection_info": null
    },
    {
        "uuid": "f8705a7aa70883f9dc7bdbc462edc842",
        "title": "拔蒲曲",
        "author": "徐照",
        "content": "拔蒲心，叶再抽。\n拔蒲根，种不留。",
        "dynasty": "宋",
        "collection_info": null
    },
    {
        "uuid": "fece5e2547eaef81d1577b086d2874ed",
        "title": "步虚词",
        "author": "翁卷",
        "content": "玄根布灵叶，妙化无常人。\n结兹清阳气，挺我空洞神。\n炼度得长生，列籍齐众真。\n登宾玉皇家，执侍罗星嫔。\n欻往宴十洲，飞客成相亲。\n茫茫尘中区，荒秽何足邻。",
        "dynasty": "宋",
        "collection_info": null
    },
    {
        "uuid": "2d79443bcc88fd1b48e1b501466a9f3f",
        "title": "游仙篇",
        "author": "翁卷",
        "content": "旭日升太虚，流光到萌芽。\n旁有五云气，焕烂含精华。\n所愿服食之，跻身眇长霞。\n带我清泠佩，飞我欻忽车。\n宁为世间游，世道纷以拏。\n三山不足期，千龄讵云赊。\n悟彼劳生人，无异芳春花。",
        "dynasty": "宋",
        "collection_info": null
    },
    {
        "uuid": "60a60c9870865518bb8aaa5f274e8807",
        "title": "思远客",
        "author": "翁卷",
        "content": "涉夏思已深，感秋念愈迫。\n思念皆为谁，为彼远行客。\n客行曷辰休，怅望朝復夕。\n出门虚有待，命驾焉所适。\n邈邈阻前欢，悠悠抱今戚。\n中庭一株橘，嘉实转金碧。\n爰意花开时，花边语离析。\n惜此不忍餐，留之候君摘。\n拟君君未来，回肠更如折。\n何当乘梦时，傥遂徽容觌。",
        "dynasty": "宋",
        "collection_info": null
    },
    {
        "uuid": "bd7440747a9963340249d066f02df9f0",
        "title": "登飞霞山作",
        "author": "翁卷",
        "content": "局居厌纷丛，荡志寻岖嵚。\n拂衣出城隅，杖策循湖阴。\n何年彼真仙，遗宫寄幽岑。\n连树窈蒙密，灵洞疑虚沈。\n攀条承藓飙，立石弄澄深。\n眺睐增殊欢，超忽涓烦襟。\n美人逝云远，青草畴与吟。\n感昔兴重嗟，会意良在今。\n山公悦崇资，嵇氏陶清音。\n保真道无违，逐欲情易淫。\n顾乏安期资，华鬓能不侵。\n虽非尚子贤，傥遂毕娶心。",
        "dynasty": "宋",
        "collection_info": null
    },
    {
        "uuid": "3cf1bf640885c90f2c611747316dd089",
        "title": "古道",
        "author": "翁卷",
        "content": "古道今不见，今交非古情。\n交情亦何难，难逢双目明。\n青松生青山，真节莫与并。\n植之廛郭旁，流俗多所轻。\n远道岂易行，出门悔吝生。\n君看天上云，何心更营营。\n勿言贫未安，安贫存令名。",
        "dynasty": "宋",
        "collection_info": null
    },
    {
        "uuid": "14b13c135ae9a89ae679a41889172023",
        "title": "和陈待制秋日湖楼宴集篇",
        "author": "翁卷",
        "content": "一夕鸣雨来，秋容变俄顷。\n湖山属初霁，风烟带微冷。\n侍臣设芳筵，开楼翫澄景。\n怀我林下人，招携共观省。\n碧草铺近洲，白云冒遥岭。\n依稀兰杜香，髣髴潇湘浄。\n抚化篇忽成，达生累全屏。\n即是造物游，何必神仙境。",
        "dynasty": "宋",
        "collection_info": null
    },
    {
        "uuid": "81d60bbfeaf03e8f798fff73b5821ce4",
        "title": "送叶任道",
        "author": "翁卷",
        "content": "英英桥门彦，声动翰墨场。\n已就冲天翼，如何復低翔。\n兹辰首征途，言寻八桂乡。\n远士望模式，会府钦才良。\n莫以琼树姿，怨彼霜霰妨。\n委顺要达识，沮挫知坚刚。\n改序逢清和，飞花点行装。\n登涉山川异，经从道路长。\n听猿过南岳，采芷沿三湘。\n应怀古骚人，搦笔为篇章。\n行藏义在需，通塞时靡常。\n大器且自惜，晚成亦何伤。\n蓬瀛几仙伴，伫子归班行。",
        "dynasty": "宋",
        "collection_info": null
    },
    {
        "uuid": "73083570aca3e0f07786a5b5a25424c9",
        "title": "送戴汉老",
        "author": "翁卷",
        "content": "三洞耸奇秀，双溪泻澄鲜。\n上有婺女光，照耀无穷年。\n储灵復产异，人物相比肩。\n君虽生后来，识与先辈连。\n如筠挺修直，似玉抱贞坚。\n策名甲科上，初仕瓯海边。\n孰云簿领闲，文案方满前。\n敏手信无敌，虚怀常坦然。\n驾言指归期，通邑皆拳拳。\n乃知为政者，何苦用心偏。\n良才世所稀，华职当骤迁。\n愿君养盛业，益使芳誉传。\n明晨潮信来，挂席从中川。",
        "dynasty": "宋",
        "collection_info": null
    },
    {
        "uuid": "5c0ab67b028801687dfc5884d27a8e75",
        "title": "送刘几道",
        "author": "翁卷",
        "content": "束髮同执经，交分人莫如。\n我愚百无成，蹭蹬空林居。\n君文最奇崛，二十魁荐书。\n青衫何太晚，警捕殊区区。\n是月蝉始鸣，秀色连郊墟。\n俶装趋海邑，指期当憩车。\n老大恋亲友，暂别犹欷歔。\n况此一分手，归期三载余。\n积雨山川晦，新晴氛雾除。\n殷勤送客吟，掺执行子裾。\n愿言乘高风，矫翮凌太虚。",
        "dynasty": "宋",
        "collection_info": null
    },
    {
        "uuid": "b27d9bce551d39fc1270962fdc6a0157",
        "title": "山中采药",
        "author": "翁卷",
        "content": "岩崖产灵药，等閒人顾稀。\n采掇获所愿，跻登倦忘归。\n沃叶带露滋，深根涵土肌。\n妍光媚幽笈，芳气盈我衣。\n濯以清涧泉，曝之太阳晖。\n制治拟如法，服食从所宜。\n除疴养天和，仙方岂吾欺。\n协彼古修意，庶用延将衰。\n将衰傥得延，万事焉足为。",
        "dynasty": "宋",
        "collection_info": null
    },
    {
        "uuid": "91aced9eff6b177446e8b0ca92c9f473",
        "title": "酬友人",
        "author": "翁卷",
        "content": "常忧别时数，每苦欢事疎。\n矧兹同心人，契阔三月余。\n昨日携瘦藤，往访林间庐。\n差池不一见，出门恨何如。\n今晨苍童来，赠言委璠玙。\n吟翫弗忍释，绚彩摇襟裾。\n子有供世才，胡为未展舒。\n我无资身策，合守贫贱居。\n积疴困疲薾，焉得愁闷除。\n慇懃荷久要，尚肯念到予。\n南枝早梅白，古涧寒流虚。\n明当復相寻，行游带琴书。\n嚼花饮芳泉，哦诗更踌躇。",
        "dynasty": "宋",
        "collection_info": null
    },
    {
        "uuid": "96de4a3b2f9c59de590de83e61afef2c",
        "title": "题林遂之真意亭",
        "author": "翁卷",
        "content": "结亭纳虚豁，崔嵬进南山。\n南山有佳致，白云多往还。\n繁英粲秋篱，幽芳復相关。\n浊醪对之饮，超此神虑闲。\n至乐岂外求，妙象非言间。\n妙哉靖节风，千载君能攀。",
        "dynasty": "宋",
        "collection_info": null
    },
    {
        "uuid": "286b47c44cc3212c858c4d8f95a8cc46",
        "title": "呈余伯皋",
        "author": "翁卷",
        "content": "木犀香残菊花拆，多少秋风吹陇陌。\n我行欲遍江西州，最后方作筠阳客。\n筠阳之州水中隔，古来称是神仙宅。\n今君住此将二年，应识神仙李八伯。",
        "dynasty": "宋",
        "collection_info": null
    },
    {
        "uuid": "c62353bb26c4f02bc8a6292bbf1bdc89",
        "title": "寄衣词",
        "author": "翁卷",
        "content": "手织白纻纤且长，生着宜热熟宜凉。\n以比妾心齐素洁，制成游子远衣裳。\n君心相厚未相薄，衣来还得称君目。\n愿君服之无弃捐，映君颜貌长如玉。",
        "dynasty": "宋",
        "collection_info": null
    },
    {
        "uuid": "7a819e8ad2021d8522aa5f7f78373b14",
        "title": "白纻词",
        "author": "翁卷",
        "content": "翩翩长袖光闪银，绣罗帐密流香尘。\n歌分四时舞一色，渌觞传处驰金轮。\n急竹繁丝互催逼，吴娘娇浓玉无力。\n呵星唤月留夜长，十二围屏暖山色。",
        "dynasty": "宋",
        "collection_info": null
    },
    {
        "uuid": "40571dce7427e2efbab52427ad3bded0",
        "title": "送陈郎中棅知严州",
        "author": "翁卷",
        "content": "频年经虎害，人望使君来。\n地重分旄节，州清管钓台。\n凉天星象动，吉日印符开。\n帝擢平津策，曾知有用才。",
        "dynasty": "宋",
        "collection_info": null
    },
    {
        "uuid": "e4dcd63b6661b0d0466746a7668475fb",
        "title": "寄赵灵秀",
        "author": "翁卷",
        "content": "千山落叶深，高树不藏禽。\n游子在何处，故人劳此心。\n闲灯妨远梦，寒雨乱愁吟。\n僧奭曾相约，花时共一寻。",
        "dynasty": "宋",
        "collection_info": null
    },
    {
        "uuid": "7baca4a14c707d997d189f579a12ede3",
        "title": "送人赴沅州任",
        "author": "翁卷",
        "content": "旧贡包茅地，中存古意长。\n去程逢岳雪，上事带春阳。\n雾结朱砂气，波流白芷香。\n大夫祠寂寞，烦与奠椒浆。",
        "dynasty": "宋",
        "collection_info": null
    },
    {
        "uuid": "6c36ace5e7c8f26daf0246f66fce1ccb",
        "title": "悼雪庵禅师",
        "author": "翁卷",
        "content": "悟了无生妙，归空若故乡。\n竹房三尺像，石榻一炉香。\n坏衲犹悬树，新松忽过墙。\n僧中留不得，几日为凄凉。",
        "dynasty": "宋",
        "collection_info": null
    },
    {
        "uuid": "fa9aa275e3e8ccb0e7cf1dc09da784b9",
        "title": "寄沈洞主",
        "author": "翁卷",
        "content": "想当清夜醮，带月叩仙钟。\n指上雷霆诀，庵前虎豹踪。\n药收阳地草，薪采故枝松。\n拟即寻师去，茅峰迭几重。",
        "dynasty": "宋",
        "collection_info": null
    },
    {
        "uuid": "9d1d25f1d43b0a2d3879611e25bee04d",
        "title": "晚秋送徐玑赴龙溪丞因过泉南旧里",
        "author": "翁卷",
        "content": "卷中风雅句，名匠亦难如。\n远邑亲微禄，他乡过旧庐。\n程途多见菊，行李半担书。\n未信文明代，无人荐子虚。",
        "dynasty": "宋",
        "collection_info": null
    },
    {
        "uuid": "3c8bcc700e9e5f9a34e7f28f5ef2e25c",
        "title": "即事言怀",
        "author": "翁卷",
        "content": "赋得拙疎性，合令纵迹赊。\n相亲惟野客，所论是诗家。\n听雨眠僧屋，看云立钓槎。\n秋来有新句，多半为黄花。",
        "dynasty": "宋",
        "collection_info": null
    },
    {
        "uuid": "097025bbe1ef5e3deee5b594401d7574",
        "title": "寄远人",
        "author": "翁卷",
        "content": "秋气日凄清，秋衣纫未成。\n在家犹不乐，行路若为情。\n几处好山色，暮天羣雁声。\n分明相忆梦，夜夜出江城。",
        "dynasty": "宋",
        "collection_info": null
    },
    {
        "uuid": "6eb269ae8c0cac8392f18ee0affec7de",
        "title": "太平山读书奉寄城间诸友",
        "author": "翁卷",
        "content": "寥寥钟磬音，永日在空林。\n多见僧家事，深便静者心。\n虚亭云片泊，侧径石根侵。\n此去城间远，君应懒出寻。",
        "dynasty": "宋",
        "collection_info": null
    },
    {
        "uuid": "f9826716147d848d22e28d81111d9745",
        "title": "冬日过道上人旧房",
        "author": "翁卷",
        "content": "已知超众相，假质任成灰。\n房是他僧住，门无旧客来。\n冰干半池水，花落一根梅。\n犹是疑行脚，何年见却回。",
        "dynasty": "宋",
        "collection_info": null
    },
    {
        "uuid": "49fe4d470d368c35fd92324901b29521",
        "title": "送赵紫芝为江东从事",
        "author": "翁卷",
        "content": "非惟篇翰奇，吏道更深知。\n山水六朝地，登临三考时。\n泥沙多旧物，风日少全碑。\n正属黄花发，愁闻有别离。",
        "dynasty": "宋",
        "collection_info": null
    },
    {
        "uuid": "d3bdda9cc690184e33dd9ccca613a4df",
        "title": "春日和刘明远",
        "author": "翁卷",
        "content": "不奈滴檐声，风回昨夜晴。\n一阶春草碧，几片落花轻。\n知分贫堪乐，无营梦亦清。\n看君话幽隠，如我愿逃名。",
        "dynasty": "宋",
        "collection_info": null
    },
    {
        "uuid": "2d2da813d715b27f3bacfcba38cbd37c",
        "title": "送薛子舒赴华亭船官",
        "author": "翁卷",
        "content": "君到云间日，应分二陆名。\n县图山色少，井味海潮并。\n剡局三年印，春风半月程。\n野人因买鹤，曾向此中行。",
        "dynasty": "宋",
        "collection_info": null
    },
    {
        "uuid": "8a2f0bd69288c8b964f64e6c1fd84195",
        "title": "送包释可抚机",
        "author": "翁卷",
        "content": "州带福星明，君今指去程。\n乱山秋雨后，一路野蝉鸣。\n时静军书少，人閒官况清。\n归来话风土，尽识荔枝名。",
        "dynasty": "宋",
        "collection_info": null
    },
    {
        "uuid": "6096381ae450131fb767b7ceaee57cc0",
        "title": "喜蒋德瞻还里",
        "author": "翁卷",
        "content": "为官三载余，所得是清虚。\n学就金丹法，修成玉检书。\n乍归人客满，久出竹林疎。\n怪我吟髭白，相欢相见初。",
        "dynasty": "宋",
        "collection_info": null
    },
    {
        "uuid": "db1dc148b5769a2be86caa9df3abce00",
        "title": "送赵嗣勋",
        "author": "翁卷",
        "content": "休思孤屿峰，且往看吴中。\n一片太湖色，远涵秋气空。\n藕塘南北棹，芦港去来鸿。\n入幕多僚属，惟君事不同。",
        "dynasty": "宋",
        "collection_info": null
    },
    {
        "uuid": "0d8101c85fc38fc831cdc91c9b431d5a",
        "title": "过太湖",
        "author": "翁卷",
        "content": "水跨三州地，苏州水最多。\n昔年僧为说，今日自经过。\n亡国岂无恨，渔人休更歌。\n洞庭山一抹，翠霭白云和。",
        "dynasty": "宋",
        "collection_info": null
    },
    {
        "uuid": "42e96607072c5b9ab6a761a24484ce64",
        "title": "信州草衣寺",
        "author": "翁卷",
        "content": "檐多山鸟啼，山外玉为溪。\n林树若又长，塔峰应更低。\n数僧归似客，一佛坏方泥。\n宴坐当时事，廊碑具刻题。",
        "dynasty": "宋",
        "collection_info": null
    },
    {
        "uuid": "1dd6bb8a1d9e9947c1eb0b52a59c3fa8",
        "title": "宿邬子寨下",
        "author": "翁卷",
        "content": "已谒龙君庙，明朝早过湖。\n傍沙船尽泊，经火地多枯。\n秋至昏星易，空长楚月孤。\n萧条村戍内，更点有如无。",
        "dynasty": "宋",
        "collection_info": null
    },
    {
        "uuid": "95ea2d99dca51b11b2f1ec601d3b4377",
        "title": "同赵灵芝杜子野游豫章总持寺",
        "author": "翁卷",
        "content": "满寺是秋风，吹开黄菊丛。\n重林无日到，此地若山中。\n罢磬孤僧出，看碑两客同。\n相传化龙事，神怪理难通。",
        "dynasty": "宋",
        "collection_info": null
    },
    {
        "uuid": "7c065888094f1588ca2dcab0b1f585a1",
        "title": "酬杜子野",
        "author": "翁卷",
        "content": "千葩开欲休，独客思悠悠。\n江水能相隔，春风不共游。\n数篇诗未答，一幅信重收。\n多少怀君意，鶑声高树头。",
        "dynasty": "宋",
        "collection_info": null
    },
    {
        "uuid": "2dd143b4d3f3da654eae88a2a8f99e34",
        "title": "赠张亦",
        "author": "翁卷",
        "content": "兴兵又罢兵，策士耻无名。\n闲见秋风起，犹生万里情。\n借窗临水歇，沽酒对花倾。\n示我新诗卷，如编众玉成。",
        "dynasty": "宋",
        "collection_info": null
    },
    {
        "uuid": "1326bf779f04b90c5d04b07613f3eb6d",
        "title": "寄葛天民",
        "author": "翁卷",
        "content": "常日已清癯，那兼疾未除。\n传来五字好，吟了半年余。\n铁柱仙人观，梅花处士庐。\n江湖正相隔，岁晚更愁予。",
        "dynasty": "宋",
        "collection_info": null
    },
    {
        "uuid": "9722b46134917827d767e1b6704750c3",
        "title": "送卢主簿归吴",
        "author": "翁卷",
        "content": "湖波长浩荡，苑绿遍幽奇。\n皆是全吴地，今非昔代时。\n鸱夷无旧舸，泰伯有新祠。\n吟苦曾游客，因君动远思。",
        "dynasty": "宋",
        "collection_info": null
    },
    {
        "uuid": "88b378eb0758da3d662fe4f09316f383",
        "title": "题竹",
        "author": "翁卷",
        "content": "偶种得成阴，翛翛过别林。\n月寒双鸽睡，风静一蝉吟。\n映地添苔碧，临池觉水深。\n贫居来客少，頼尔慰人心。",
        "dynasty": "宋",
        "collection_info": null
    },
    {
        "uuid": "4a8c668cd75afd75e054a92aaf2f766d",
        "title": "晓对",
        "author": "翁卷",
        "content": "独对晓来晴，天寒景物清。\n梅花分地落，井气隔帘生。\n曾是吟招隠，何时遂耦耕。\n萧疎头上髮，已白二三茎。",
        "dynasty": "宋",
        "collection_info": null
    },
    {
        "uuid": "a35a7dba598682f0f5e3f069bbf0bc43",
        "title": "暮春病归",
        "author": "翁卷",
        "content": "朝朝风景添，吾病亦开帘。\n洗药花前晒，传方壁上黏。\n力微还省语，身老更看髯。\n昨日林僧至，茶杯始一拈。",
        "dynasty": "宋",
        "collection_info": null
    },
    {
        "uuid": "bf4a3fe5ff64a6a335693cc07eeabb55",
        "title": "送徐灵渊永州司理",
        "author": "翁卷",
        "content": "君向零陵日，分携又雪天。\n地遥行几郡，官小度三年。\n兰芷芳条洁，潇湘翠色连。\n从来苦吟思，归赋若多篇。",
        "dynasty": "宋",
        "collection_info": null
    },
    {
        "uuid": "eaa7ccea05ead83f59c2cda66d487c48",
        "title": "中秋步月",
        "author": "翁卷",
        "content": "幽兴苦相引，水边行復行。\n不知今夜月，曾动几人情。\n光逼流萤断，寒侵宿鸟惊。\n欲归犹未忍，清露滴三更。",
        "dynasty": "宋",
        "collection_info": null
    },
    {
        "uuid": "674ce1edebe6bf7c20f569f10a89ab73",
        "title": "道上人房老梅",
        "author": "翁卷",
        "content": "孤高不受埃，老怪昔谁栽。\n仙魄乘槎去，龙身带雪来。\n数枝寒照水，一点浄沾苔。\n头白狂诗客，花时屡往回。",
        "dynasty": "宋",
        "collection_info": null
    },
    {
        "uuid": "5f618fce8fe6acbfded99ee27de7b879",
        "title": "寄永州徐三掾曹",
        "author": "翁卷",
        "content": "闻说居官处，千峰近九疑。\n合流皆楚水，高石半唐碑。\n香草寒犹绿，清猿夜更悲。\n其中多隠者，君去得逢谁。",
        "dynasty": "宋",
        "collection_info": null
    },
    {
        "uuid": "bb747b1dad7eb72501bedaaf071810a5",
        "title": "书隠者所居",
        "author": "翁卷",
        "content": "百事已无机，空林不掩扉。\n蜂沾朝露出，鹤带晚云归。\n石老苔为貌，松寒薜作衣。\n山翁与渔父，相过转依依。",
        "dynasty": "宋",
        "collection_info": null
    },
    {
        "uuid": "51be113989a52a4b49f9067ce73bb4e9",
        "title": "赠不食姑",
        "author": "翁卷",
        "content": "嫁时衣尚着，忽自欲通仙。\n终日常持呪，经年只饮泉。\n瘦形非是病，怪语却如颠。\n金母还知尔，招邀归洞天。",
        "dynasty": "宋",
        "collection_info": null
    },
    {
        "uuid": "b670a2f272ec5f4eecb5493fb81d349f",
        "title": "送奭公抄化",
        "author": "翁卷",
        "content": "一锡出林去，风霜前路寒。\n自言缘事了，方得此身安。\n飘叶随禅步，饥禽傍野餐。\n旧房惟有佛，开着任人看。",
        "dynasty": "宋",
        "collection_info": null
    },
    {
        "uuid": "51eb7c2587db491a85787ec998e74463",
        "title": "能仁寺",
        "author": "翁卷",
        "content": "芙蓉峰入天，寺与此峰连。\n得见是冬月，要来从昔年。\n寒潭盛塔影，古木带厨烟。\n偶值高僧出，禅床坐默然。",
        "dynasty": "宋",
        "collection_info": null
    },
    {
        "uuid": "ff8d8d02cda75f0bc5e86f35f8381cd5",
        "title": "赠东庵约公",
        "author": "翁卷",
        "content": "问今年八十，退院久清闲。\n白雪髭慵剃，青松户早关。\n取泉来煮茗，与客话游山。\n弟子何僧是，缁衣多往还。",
        "dynasty": "宋",
        "collection_info": null
    },
    {
        "uuid": "5c336fae174d4fcb53a4164acea6602a",
        "title": "石门庵",
        "author": "翁卷",
        "content": "山到极深处，石门为地岚蒸空寺坏，雪压小庵清。\n果落羣猿拾，林昏独虎行。\n一僧何所得，高坐若无情。",
        "dynasty": "宋",
        "collection_info": null
    },
    {
        "uuid": "14bfe7fb27c1bbdde2019d5d1a7cdb6f",
        "title": "宝冠寺",
        "author": "翁卷",
        "content": "山多猿鸟羣，永日绝嚣氛。\n一涧水流出，几房僧共闻。\n拄筇黏落叶，拂石动寒云。\n谁昔来营此，寻碑看记文。",
        "dynasty": "宋",
        "collection_info": null
    },
    {
        "uuid": "69c68c7471baa954b3238173ee960289",
        "title": "寄山友徐灵晖",
        "author": "翁卷",
        "content": "若非殊俗好，那肯爱幽居。\n深径无来客，空山自读书。\n树蝉经雨少，门柳望秋疎。\n相忆何时去，闲园共尔锄。",
        "dynasty": "宋",
        "collection_info": null
    },
    {
        "uuid": "0c2b283a39d0c229e72140689fa6edfc",
        "title": "陈西老母氏挽词",
        "author": "翁卷",
        "content": "八十余年寿，孀居备苦辛。\n成家无别物，有子作诗人。\n远客移书弔，新坟得佛邻。\n秋堂挂遗像，癯若在时身。",
        "dynasty": "宋",
        "collection_info": null
    },
    {
        "uuid": "8a6786c9189355b4d5aa49233d568c85",
        "title": "题常州独孤桧",
        "author": "翁卷",
        "content": "此桧何时种，相传是独孤。\n年深成古物，名重入州图。\n老节坚难蠹，皴皮裂似枯。\n託根列帝庙，应不虑樵夫。",
        "dynasty": "宋",
        "collection_info": null
    },
    {
        "uuid": "ad4ee3d79f4979e08bef1dadd6978837",
        "title": "哭徐山民",
        "author": "翁卷",
        "content": "已是穷侵骨，何期早丧身。\n分明上天意，磨折苦吟人。\n花色连晴昼，鶑声在近邻。\n谁怜三尺像，犹带瘦精神。",
        "dynasty": "宋",
        "collection_info": null
    },
    {
        "uuid": "eed5c7450441c690005d1e7eb9f7074f",
        "title": "秋日闲居呈赵端行",
        "author": "翁卷",
        "content": "闲居观物化，几叶又飞东。\n清气全归月，寒声半是风。\n病多怜骨瘦，吟苦笑身穷。\n折得邻家菊，还思靖节翁。",
        "dynasty": "宋",
        "collection_info": null
    },
    {
        "uuid": "9f8b41ae6a4682295b7545f8f7ba9b59",
        "title": "送姚主簿归龙溪",
        "author": "翁卷",
        "content": "三考今批足，应无愧此心。\n只将零月俸，买得一张琴。\n归处路犹远，到时冬必深。\n邑丞诗极好，闲暇可相寻。",
        "dynasty": "宋",
        "collection_info": null
    },
    {
        "uuid": "ce02cc5bda992c35d8232e87716c851f",
        "title": "送蒋德瞻节推",
        "author": "翁卷",
        "content": "八百里重湖，长涵太古波。\n君山云出少，梦泽雨来多。\n才子今方去，名楼必屡过。\n楚辞休要学，易得怨伤和。",
        "dynasty": "宋",
        "collection_info": null
    },
    {
        "uuid": "e6a34d0c08e1d6fb95628e0a1c9e04d7",
        "title": "赠滕处士",
        "author": "翁卷",
        "content": "识君戎马际，今叉十年余。\n环海纔安息，先生便隠居。\n清风三亩宅，白日一床书。\n长是閒门掩，邻僧亦不如。",
        "dynasty": "宋",
        "collection_info": null
    },
    {
        "uuid": "cf288a2a7a8411ef9eea193d1f4598e9",
        "title": "送赵明叔明府",
        "author": "翁卷",
        "content": "随行惟一琴，前路足幽寻。\n今夜维舟处，何村隔树林。\n鸿声秋浦冷，雨气海山深。\n若问三年政，知君尽此心。",
        "dynasty": "宋",
        "collection_info": null
    },
    {
        "uuid": "339b1dc3a0fd6d9ae46cacb395193bda",
        "title": "初晴道中",
        "author": "翁卷",
        "content": "初晴残湿在，众树碧光鲜。\n幽鹭窥泉立，闲童跨犊眠。\n依山知有寺，过水恨无船。\n石路是谁作，姓名岩上镌。",
        "dynasty": "宋",
        "collection_info": null
    },
    {
        "uuid": "348a2fa6f5f7118171308047e97235a8",
        "title": "福州黄檗寺",
        "author": "翁卷",
        "content": "天下两黄檗，此中山是真。\n碑看前代刻，僧值故乡人。\n一宿禅房雨，经时客路尘。\n将行更瞻礼，十二祖师身。",
        "dynasty": "宋",
        "collection_info": null
    },
    {
        "uuid": "3a2e9b11909b064e3a0a3f1974f17ad9",
        "title": "送翁应叟",
        "author": "翁卷",
        "content": "逢君亦姓翁，莫即是吾宗。\n远自刺桐里，来看孤屿峰。\n虽云相识晚，宛若故情浓。\n回首秋风路，闽山復几重。",
        "dynasty": "宋",
        "collection_info": null
    },
    {
        "uuid": "a71895cab76ca7f4801367a0429d8ba9",
        "title": "处州苍岭",
        "author": "翁卷",
        "content": "步步蹑飞云，初疑梦裏身。\n村鸡数声远，山舍几家邻。\n不雨溪长急，非春树亦新。\n自从开此岭，便有客行人。",
        "dynasty": "宋",
        "collection_info": null
    },
    {
        "uuid": "3e61370aebb3408463c0709c3709e8dc",
        "title": "题武义赵提干林亭",
        "author": "翁卷",
        "content": "武陵诸胜状，如列在檐前。\n一郭楼台日，数村桑柘烟。\n鸟啼春满谷，秧绿水平田。\n中有渔樵影，吾诗咏不全。",
        "dynasty": "宋",
        "collection_info": null
    },
    {
        "uuid": "4919a0352594212ba287cad9fc289d9f",
        "title": "春雪",
        "author": "翁卷",
        "content": "疑是梨花发，满园惊乍看。\n不能为腊瑞，空自作春寒。\n远遁营巢鹊，深埋吐叶兰。\n从教艳阳晒，流去作波澜。",
        "dynasty": "宋",
        "collection_info": null
    },
    {
        "uuid": "0ee50cc5ae07e7e9879631dcb846682b",
        "title": "即事",
        "author": "翁卷",
        "content": "省饮不成醉，牢愁将奈何。\n晚烟云半杂，春雪雨相和。\n巷湿人行少，空寒雁叫多。\n凭栏思无极，怀古谩悲歌。",
        "dynasty": "宋",
        "collection_info": null
    },
    {
        "uuid": "819ab4ccc8c422a675f6e16ee449922c",
        "title": "题王法师房",
        "author": "翁卷",
        "content": "应有列仙至，观当灵洞安。\n月萝春长蔓，风竹暮生寒。\n印下鬼神役，鼎交龙虎欢。\n寻常应缘外，多把异书看。",
        "dynasty": "宋",
        "collection_info": null
    },
    {
        "uuid": "f34fb46e0f0294ace56bb08a04b6bfe6",
        "title": "赠鲍居士",
        "author": "翁卷",
        "content": "日日湖波畔，羣鸥相共闲。\n全家皆好佛，独坐或看山。\n晒药嫌云在，留僧带月还。\n有时乘小艇，忽入到城间。",
        "dynasty": "宋",
        "collection_info": null
    },
    {
        "uuid": "48e6918a8e301c0e12f65b28efda3267",
        "title": "哭徐玑",
        "author": "翁卷",
        "content": "前时官上归，感怆失灵晖。\n不料三年后，俱随万化非。\n塔峰长入座，池色自临扉。\n无復乘闲屐，观棋访衲衣。",
        "dynasty": "宋",
        "collection_info": null
    },
    {
        "uuid": "4b3705d4cbd44ad63bef5384232d92a0",
        "title": "赠孙季蕃",
        "author": "翁卷",
        "content": "立谈飞絮中，相遇在吴宫。\n以我为生拙，怜君失计同。\n醉酣花落月，吟苦竹摇风。\n自作庐山记，幽奇欲遍穷。",
        "dynasty": "宋",
        "collection_info": null
    },
    {
        "uuid": "b9b5f7c1edeeb6b60650f94f354ac410",
        "title": "周南仲挽词",
        "author": "翁卷",
        "content": "志以古人期，今人焉得知。\n学非无用处，命自不逢时。\n华省官如梦，闲居谤亦随。\n丧君于此日，师友最相悲。",
        "dynasty": "宋",
        "collection_info": null
    },
    {
        "uuid": "53841994e8f9bc366777c324e352c411",
        "title": "寄张直翁",
        "author": "翁卷",
        "content": "若向筠州去，惟消一日宽。\n又无他事阻，自欲访君难。\n露下秋山洁，鸿飞楚水寒。\n近诗凡几首，专待写来看。",
        "dynasty": "宋",
        "collection_info": null
    },
    {
        "uuid": "31f8bd9c8fca1139fece6f7788b46759",
        "title": "赠刘高士",
        "author": "翁卷",
        "content": "灵境康庐上，师曾此处家。\n今游在京国，谁为管烟霞。\n觅句行逢鹤，持经坐对花。\n笑予非酒户，相劝满瓯茶。",
        "dynasty": "宋",
        "collection_info": null
    },
    {
        "uuid": "add9eaf56b5dea9153b900b968475c47",
        "title": "送曹西士宰建昌",
        "author": "翁卷",
        "content": "买得秋风棹，江行不问程。\n谁知书判笔，中有惠慈情。\n旧治川僧说，新衔楚吏迎。\n名山皆在望，应费好诗评。",
        "dynasty": "宋",
        "collection_info": null
    },
    {
        "uuid": "24aa9c4c4674a6062489e10939d24527",
        "title": "送刘成道",
        "author": "翁卷",
        "content": "客中仍送客，羸病若为心。\n沿路万千景，费君多少吟。\n出门梅雨滑，浮棹浙河深。\n莫放旅愁起，闻蝉思旧林。",
        "dynasty": "宋",
        "collection_info": null
    },
    {
        "uuid": "27329840d52ef63ccc9bf3254b552c8a",
        "title": "舟行寄赵端行",
        "author": "翁卷",
        "content": "离亭一分手，便送钓船行。\n虽是暂相别，那能忘此情。\n花飞春已老，云散晚方晴。\n诗句空吟得，无人可共评。",
        "dynasty": "宋",
        "collection_info": null
    },
    {
        "uuid": "d1c2ec07ccae632b9472ba800f4c05d5",
        "title": "送人游天台",
        "author": "翁卷",
        "content": "暂游行李少，几日到天台。\n船带落潮发，月从前浦来。\n花源香不断，药地绿成堆。\n莫学他刘阮，经年忘却回。",
        "dynasty": "宋",
        "collection_info": null
    },
    {
        "uuid": "2117bcebaeda9be0f35adb120ae567a2",
        "title": "送徐评事赴省试",
        "author": "翁卷",
        "content": "早年通法后，已是立朝身。\n更道明经好，须为擢第人。\n马寒村驿暮，灯暖帝城春。\n花气多时节，高门有贺宾。",
        "dynasty": "宋",
        "collection_info": null
    },
    {
        "uuid": "f54c12df47efe03215c76ea514588c57",
        "title": "友人林居",
        "author": "翁卷",
        "content": "花石与林庐，皆非俗者居。\n铺沙为径软，因竹夹篱疎。\n留客同家食，教儿诵古书。\n常言治生意，只欲似樵渔。",
        "dynasty": "宋",
        "collection_info": null
    },
    {
        "uuid": "de71d4c9d3dbbd35ab19f607495fbb46",
        "title": "送吉水包长官",
        "author": "翁卷",
        "content": "不耻身为令，惟存济物心。\n离家春雨足，入境夏苗深。\n吉字水初识，洞岩仙可寻。\n知君修浄化，白日只弹琴。",
        "dynasty": "宋",
        "collection_info": null
    },
    {
        "uuid": "dc1b4caa7442aa3d30a5e804992a5779",
        "title": "送赵嗣勋签书昭庆军幕",
        "author": "翁卷",
        "content": "当时一万言，亲擢自临轩。\n况有从前例，难辞不次恩。\n下峰云带寺，震泽水浮村。\n多少闻名者，争来识状元。",
        "dynasty": "宋",
        "collection_info": null
    },
    {
        "uuid": "e4ceb92cb7d3e6b921db9b4670f05823",
        "title": "送周子静桂阳教官",
        "author": "翁卷",
        "content": "魁名人共说，直节世间闻。\n远地今崇学，诸生久待君。\n三湘鸿不到，五岭路初分。\n闲日登临作，应题赠屈文。",
        "dynasty": "宋",
        "collection_info": null
    },
    {
        "uuid": "be272cc5ebca2ff983e4c1ff4f2cf2fe",
        "title": "京口即事",
        "author": "翁卷",
        "content": "长流当下流，铁瓮此为州。\n前代多名迹，闲人欲遍游。\n夕阳波上寺，明月戍边楼。\n一曲渔家笛，生予无限愁。",
        "dynasty": "宋",
        "collection_info": null
    },
    {
        "uuid": "4dbb4d37fcb86b7cd47068df0dc98e8a",
        "title": "赠熊炼师",
        "author": "翁卷",
        "content": "松边自掩扉，卖药罢方归。\n教客认仙草，笑人求紫衣。\n惜琴眠处放，玩易语时稀。\n见说沅砂贱，闲身去欲飞。",
        "dynasty": "宋",
        "collection_info": null
    },
    {
        "uuid": "e836326a3087c4d5b59a2e768e32dd0d",
        "title": "宿寺",
        "author": "翁卷",
        "content": "一宿此禅宫，身同落髮翁。\n深窗难得月，老屋易生风。\n灯冷纱光淡，香残印篆空。\n独怜吟思苦，妨却梦西东。",
        "dynasty": "宋",
        "collection_info": null
    },
    {
        "uuid": "a64fe6a5fdbc429c0a1e9f38f33ca2f3",
        "title": "留别吴中诸士友",
        "author": "翁卷",
        "content": "羁游虽不闲，幽思亦相关。\n今日经行处，他宵梦寐间。\n松江云在水，茂苑树成山。\n况復多吟客，令人懒欲还。",
        "dynasty": "宋",
        "collection_info": null
    },
    {
        "uuid": "28669b2c5c9812da429d6c3f9bc89391",
        "title": "南涧寻韩仲止不遇",
        "author": "翁卷",
        "content": "树树有佳阴，山蝉不住吟。\n掬来南涧水，清若主人心。\n屋上云飞冷，篱根藓积深。\n留诗在岩壁，明日更相寻。",
        "dynasty": "宋",
        "collection_info": null
    },
    {
        "uuid": "88bb72a614ab046b00cee390c611f37d",
        "title": "送于君锡节推",
        "author": "翁卷",
        "content": "历历渡遥程，仙山向赤城。\n同为忆家者，岂不羡君行。\n岁晚梅花白，天寒楚塞清。\n野人诗一首，相送莫言轻。",
        "dynasty": "宋",
        "collection_info": null
    },
    {
        "uuid": "71c7ccd9ca36c0b584869c30a21ce059",
        "title": "赠张韩伯",
        "author": "翁卷",
        "content": "暂得共论文，依然踪迹分。\n春来若为况，避远不相闻。\n一路水兼石，万重山隔云。\n何由比明月，到处可逢君。",
        "dynasty": "宋",
        "collection_info": null
    },
    {
        "uuid": "fce4edf3d00a370997412f1c77e56b74",
        "title": "秋居寄西里君",
        "author": "翁卷",
        "content": "每日看山山上立，满山风日又秋来。\n贫家岁计惟收菊，幽径时常不扫苔。\n新得酒方思欲试，旧存吟轴见还开。\n凉天在处清如水，能赋惭无宋玉才。",
        "dynasty": "宋",
        "collection_info": null
    },
    {
        "uuid": "2ec17f98e5c791e4ada25bda9442b5e1",
        "title": "鲍使君闲居",
        "author": "翁卷",
        "content": "吟楼影在湖波上，吟景长从望处生。\n迭石拟成幽嶂色，种松移得远滩声。\n多谙药品曾因病，却着荷衣欲避名。\n闻说近来心更静，案头惟有一琴横。",
        "dynasty": "宋",
        "collection_info": null
    },
    {
        "uuid": "822c8dac44d07cf9d427fc53a57f8063",
        "title": "山中",
        "author": "翁卷",
        "content": "山中凡事幸相宜，第一红尘免上衣。\n寻药每同丹客去，拾薪多趁牧儿归。\n鸣泉潄石寒蒲洁，宿雾蒸泥早蕨肥。\n不奈邻峰学禅伴，时时来此叩岩扉。",
        "dynasty": "宋",
        "collection_info": null
    },
    {
        "uuid": "ca4a8ce17450a23cbed1e0247162fc64",
        "title": "行药作",
        "author": "翁卷",
        "content": "病倦令人懒欲吟，偶因行药过墙阴。\n烟生园柳暮鸦集，水涸池塘秋草侵。\n有口不须谈世事，无机惟合卧山林。\n西风飒飒吹毛骨，且看满园花似金。",
        "dynasty": "宋",
        "collection_info": null
    },
    {
        "uuid": "3d9a2da0c1788f1d4d945e08c23319ea",
        "title": "寓南昌僧舍",
        "author": "翁卷",
        "content": "突兀禅宫何代余，闲同衲客听钟鱼。\n身如野鹤栖无定，愁似顽藤挽不除。\n旧隠定多新长竹，远交全乏近来书。\n炉香椀茗晴窗下，数轴楞伽屡展舒。",
        "dynasty": "宋",
        "collection_info": null
    },
    {
        "uuid": "ca6b371b585d675a43287f2c079661a3",
        "title": "留别南昌诸友",
        "author": "翁卷",
        "content": "衰颜怕被青铜见，病骨堪同瘦鹤羣。\n出久併荒幽径菊，未归长忆满山云。\n春风岂识吟人恨，夜雨频于客舍闻。\n万柳百花好时节，别君愁绪乱纷纷。",
        "dynasty": "宋",
        "collection_info": null
    },
    {
        "uuid": "abf5c28d1d650e7ccaeeb7f90f88a92e",
        "title": "送陈嘉父为彭泽主簿",
        "author": "翁卷",
        "content": "昔时陶令弹琴县，今日君为主簿官。\n地胜不嫌清俸薄，政公还得众人欢。\n江分九派潮常到，岳沓千峰夏亦寒。\n闲客欲游游未得，画成图轴乞予看。",
        "dynasty": "宋",
        "collection_info": null
    },
    {
        "uuid": "09ee715f536f400075a2e5553ac30fcf",
        "title": "次韵葛天民",
        "author": "翁卷",
        "content": "接得诗来胜接书，忆君情思豁然舒。\n却看城裏谁家竹，又锁湖边旧住庐。\n曾有退之怜贾岛，岂无得意荐相如。\n欲知别后予踪迹，只向此江閒钓鱼。",
        "dynasty": "宋",
        "collection_info": null
    },
    {
        "uuid": "deb19148197016261df4bb372f157335",
        "title": "赠陈管辖",
        "author": "翁卷",
        "content": "一拂清风一袖云，紫阳容貌鹤精神。\n诗因道进言辞别，丹得师传火候真。\n庐岳峰前吟瀑布，浑仪图上礼星辰。\n我来暂作闲人歇，多谢仙翁相访频。",
        "dynasty": "宋",
        "collection_info": null
    },
    {
        "uuid": "7c753b3385fa7779e319d7ad0e35a441",
        "title": "寄筠州张录事",
        "author": "翁卷",
        "content": "每到友朋相会地，未尝一日不思君。\n小诗曾託乡僧寄，善政因逢故客闻。\n山上仙踪丹鼎在，郭边溪色市桥分。\n公余若起吟游兴，游处多应见白云。",
        "dynasty": "宋",
        "collection_info": null
    },
    {
        "uuid": "e7d667d27d1f5f6984d50fa5a22dd18a",
        "title": "次徐灵渊韵赠赵灵秀",
        "author": "翁卷",
        "content": "一轴黄庭看不厌，诗囊茶器每随身。\n三年在任同仙隠，一日还家只旧贫。\n种得溪蒲生似髮，教成野鹤舞如人。\n出门便是登山路，更要遥山翠色匀。",
        "dynasty": "宋",
        "collection_info": null
    },
    {
        "uuid": "0f96fa4fa17f7bb1bfb83cbce633e1b2",
        "title": "西风",
        "author": "翁卷",
        "content": "一处西风一处愁，又逢鸣雁在沧洲。\n芙蓉不分秋萧索，斗拆繁红满树头。",
        "dynasty": "宋",
        "collection_info": null
    },
    {
        "uuid": "6f324ec13628d9e54c583ae6f9268950",
        "title": "雁池作",
        "author": "翁卷",
        "content": "包家门外柳垂垂，摇荡春风满雁池。\n为是城中最佳处，每经过此立多时。",
        "dynasty": "宋",
        "collection_info": null
    },
    {
        "uuid": "ec717d3fe745064baa591e1547430942",
        "title": "舍外早梅",
        "author": "翁卷",
        "content": "行遍江村未有梅，一花忽向暖枝开。\n黄蜂何处知消息，便解寻香隔舍来。",
        "dynasty": "宋",
        "collection_info": null
    },
    {
        "uuid": "cbb8741a7b486ec436b5fd9e2085ce38",
        "title": "冯公岭",
        "author": "翁卷",
        "content": "乱峰千迭拂云霓，辐合坑崖立似梯。\n曾向括州州裏望，众山却是此山低。",
        "dynasty": "宋",
        "collection_info": null
    },
    {
        "uuid": "798109297dc2d370cb7054ee2914de66",
        "title": "东阳路傍蚕妇",
        "author": "翁卷",
        "content": "两鬓樵风一面尘，采桑桑上露沾身。\n相逢却道空辛苦，抽得丝来还别人。",
        "dynasty": "宋",
        "collection_info": null
    },
    {
        "uuid": "d7bae7701e1b2c36b3c34713fae7d9d8",
        "title": "山雨",
        "author": "翁卷",
        "content": "一夜满林星月白，且无云气亦无雷。\n平明忽见溪流急，知是他山落雨来。",
        "dynasty": "宋",
        "collection_info": null
    },
    {
        "uuid": "f8b28afa9554d01d8edd3abdd5fc414c",
        "title": "寄山人徐灵晖",
        "author": "翁卷",
        "content": "只隔烟霞数里间，本期还往共幽闲。\n宁知逸羽飞相背，我入山来君出山。",
        "dynasty": "宋",
        "collection_info": null
    },
    {
        "uuid": "b9fb421e0d0578615fc20af18db37e5f",
        "title": "还家夜同赵端行分韵赋",
        "author": "翁卷",
        "content": "莫怪繁霜满鬓侵，半年长路几关心。\n还家点检家中物，依旧清风在竹林。",
        "dynasty": "宋",
        "collection_info": null
    },
    {
        "uuid": "d1f7f06790ed31b219eedc8ef5104787",
        "title": "东湖行",
        "author": "翁卷",
        "content": "湖水添时宿雨晴，野禽无处不春声。\n万株杨柳青如昨，全是东风染得成。",
        "dynasty": "宋",
        "collection_info": null
    },
    {
        "uuid": "b0106f8512e1275ea47d41a56ba1d6ec",
        "title": "观落花",
        "author": "翁卷",
        "content": "纔看艳蕾破春晴，又见飞花点点轻。\n纵是闲花自开落，东风毕竟亦无情。",
        "dynasty": "宋",
        "collection_info": null
    },
    {
        "uuid": "85491dd0b1f4d5705ebe91a29d2ac787",
        "title": "寄张季思",
        "author": "翁卷",
        "content": "荆吴中隔万山遥，那得相逢话寂寥。\n长忆梅花好时节，访君船泊古枫桥。",
        "dynasty": "宋",
        "collection_info": null
    },
    {
        "uuid": "edc0b5513ed49e5425f014392ec9da78",
        "title": "题东池",
        "author": "翁卷",
        "content": "一池寒水绿粼粼，池上初梅白未匀。\n谁念酒旗飞动处，唐朝曾住作诗人。",
        "dynasty": "宋",
        "collection_info": null
    },
    {
        "uuid": "7ef2c3207d9846805ba6b1bc4934e772",
        "title": "秋怀",
        "author": "翁卷",
        "content": "不管秋天阴復晴，秋怀何处不凄清。\n江城几夜无佳月，亦有新诗对雨成。",
        "dynasty": "宋",
        "collection_info": null
    },
    {
        "uuid": "06cfe0fcb494c92c7e87daae29d0f861",
        "title": "野望",
        "author": "翁卷",
        "content": "一天秋色冷晴湾，无数峰峦远近间。\n闲上山来看野水，忽于水底见青山。",
        "dynasty": "宋",
        "collection_info": null
    },
    {
        "uuid": "18d383227c5cf7692a4a71261c13e1f6",
        "title": "南塘即事",
        "author": "翁卷",
        "content": "半川寒日满村烟，红树青林古岸边。\n渔子不知何处去，渚禽飞落拗罾船。",
        "dynasty": "宋",
        "collection_info": null
    },
    {
        "uuid": "dd373cb88c7809eeb30cb29577752fb0",
        "title": "春登南昌城",
        "author": "翁卷",
        "content": "独立高城四望低，望中无物不堪题。\n欲知春事几深浅，芳草青青犹未齐。",
        "dynasty": "宋",
        "collection_info": null
    },
    {
        "uuid": "d7634192a60499344d6a1fb2f9200152",
        "title": "乡村四月",
        "author": "翁卷",
        "content": "绿遍山原白满川，子规声裏雨如烟。\n乡村四月闲人少，纔了蚕桑又插田。",
        "dynasty": "宋",
        "collection_info": null
    },
    {
        "uuid": "61aeb8995bb113e3517e585015a2b149",
        "title": "悼旧呈赵紫芝",
        "author": "翁卷",
        "content": "忆向城南共说诗，山民与我定相随。\n如今独来还独往，此恨除君人不知。",
        "dynasty": "宋",
        "collection_info": null
    },
    {
        "uuid": "3e73cb562976fd082a5ad8fbd2e9a0c7",
        "title": "冬日登富览亭",
        "author": "翁卷",
        "content": "未委海潮水，往来何不閒。\n轻烟分近郭，积雪盖遥山。\n渔舸汀鸿外，僧廊岛树间。\n晚寒难独立，吟竟小诗还。",
        "dynasty": "宋",
        "collection_info": null
    },
    {
        "uuid": "c2b8901a6694044cf1c67af3f8697eb6",
        "title": "赠九华李丹士",
        "author": "翁卷",
        "content": "行遍东南地，曾看江水源。\n袖藏勾漏药，身是老君孙。\n去住云相似，枯荣事不论。\n九华峰最碧，相对旧柴门。",
        "dynasty": "宋",
        "collection_info": null
    },
    {
        "uuid": "ce2c289f50efb184c9a1f82420585a32",
        "title": "幽居",
        "author": "翁卷",
        "content": "蓬户掩还开，幽居称不才。\n移松连峤土，买石带溪苔。\n药信仙方服，衣从古样裁。\n本无官可弃，何用赋归来。",
        "dynasty": "宋",
        "collection_info": null
    },
    {
        "uuid": "e55d13d2c04e2e7ed882a4e89b759d1d",
        "title": "赠葛天民",
        "author": "翁卷",
        "content": "燕本昔如此，清名千载垂。\n谁将囊米施，自拾束薪炊。\n柳影连山阁，湖波浸竹篱。\n朝昏无别事，只是欲吟诗。",
        "dynasty": "宋",
        "collection_info": null
    },
    {
        "uuid": "d044018ac4644612e576f918e7298552",
        "title": "梦回",
        "author": "翁卷",
        "content": "一枕庄生梦，回来日未衙。\n自煎砂井水，更煮岳僧茶。\n宿雨消花气，惊雷长荻芽。\n故山沧海角，遥念在春华。",
        "dynasty": "宋",
        "collection_info": null
    },
    {
        "uuid": "fcc9c7575d9fb9c13330d611cdea0a0c",
        "title": "寄从善上人",
        "author": "翁卷",
        "content": "数载不相见，师应长闭关。\n香烟前代寺，秋色五峰山。\n棋进僧谁敌，琴余鹤共閒。\n几时重过我，吟话此林间。",
        "dynasty": "宋",
        "collection_info": null
    },
    {
        "uuid": "1f9eeee5c569a8186c987ae33de7e1e0",
        "title": "偶题",
        "author": "翁卷",
        "content": "绿树何稠迭，清风稍羡余。\n枕萦云片片，帘透雨疎疎。\n修笕通泉壑，残碑出野锄。\n丘陵知几变，耕稼学陶渔。",
        "dynasty": "宋",
        "collection_info": null
    },
    {
        "uuid": "e88a203e05d733155ef652744a681c6a",
        "title": "泊舟龙游",
        "author": "翁卷",
        "content": "未得桥开锁，去船难自由。\n渚禽飞入竹，山叶下随流。\n忽见秋风喜，还成早岁愁。\n卧闻舟子说，明日到衢州。",
        "dynasty": "宋",
        "collection_info": null
    },
    {
        "uuid": "3a6a9253c38d4cd37dc1aae60571598d",
        "title": "闽中秋思",
        "author": "翁卷",
        "content": "客愁无定迹，几处冒风埃。\n逢得家乡便，凭将信息回。\n海烟蛮树湿，秋雨瘴花开。\n旧日越王国，吾今身再来。",
        "dynasty": "宋",
        "collection_info": null
    },
    {
        "uuid": "7632b996c20ee6e55fe6aa1bd0bd2f21",
        "title": "寿昌道中",
        "author": "翁卷",
        "content": "清游从此起，过处必须看。\n背日山梅瘦，随潮海鸭寒。\n平途迷望阔，峻岭疾行难。\n听得居人语，今年冬又残。",
        "dynasty": "宋",
        "collection_info": null
    },
    {
        "uuid": "7cd4642940cb12b6a8e404f851b2d7ff",
        "title": "周氏东山草堂",
        "author": "翁卷",
        "content": "城隅古谢村，博士草堂存。\n唯见烟霞起，全无市井喧。\n鹊来巢木末，鼋出戏蒲根。\n消得吟诗客，凭栏看几番。",
        "dynasty": "宋",
        "collection_info": null
    },
    {
        "uuid": "fc3510cfa5c944575398347921a94071",
        "title": "同徐道晖赵紫芝泛湖",
        "author": "翁卷",
        "content": "相见即相亲，吟坛得几人。\n扁舟当是日，胜赏共閒身。\n山雨曾添碧，湖风不动尘。\n晚来渔唱起，处处藕花新。",
        "dynasty": "宋",
        "collection_info": null
    },
    {
        "uuid": "fa524de9df05232dbdf3438d6289c994",
        "title": "玉隆宫周道士自足轩",
        "author": "翁卷",
        "content": "贪得无厌者，应难共此居。\n炉中姹女药，案上老君书。\n花竹庭阶洁，风烟户牖虚。\n道人随分外，安坐不求余。",
        "dynasty": "宋",
        "collection_info": null
    },
    {
        "uuid": "b17e8f13a9bfebe643a625b2d2893b14",
        "title": "旅泊",
        "author": "翁卷",
        "content": "几日溪篷下，低垂困水程。\n喜因山县泊，略向岸汀行。\n闻笛生羁思，看松减宦情。\n遥知此夜月，必照故山明。",
        "dynasty": "宋",
        "collection_info": null
    },
    {
        "uuid": "0366a53fbdaaa2384338792252ff2b75",
        "title": "岳麓宫道房",
        "author": "翁卷",
        "content": "借问经行处，羣仙第几家。\n晴檐鸣雪滴，虚砌影梅花。\n香爇何年柏，芽煎未社茶。\n道人三四辈，相对诵南华。",
        "dynasty": "宋",
        "collection_info": null
    },
    {
        "uuid": "8950cced5b50d487618dca1a79b7d7fb",
        "title": "赠□□先生",
        "author": "翁卷",
        "content": "陇上穷年不辍耕，风吹纠笠自翾轻。\n攒眉且復看天醉，枵腹谁能与命争。\n李实于今难仲子，柳条何似问先生。\n不须远觅王官谷，雁荡峰头云自横。",
        "dynasty": "宋",
        "collection_info": null
    },
    {
        "uuid": "151cd47df400186472abe7498ff504db",
        "title": "寻僧",
        "author": "翁卷",
        "content": "秋凈日晖晖，间行风满衣。\n寻僧虽不遇，折得菊花归。",
        "dynasty": "宋",
        "collection_info": null
    },
    {
        "uuid": "48a177de50768a069e613e3f97e805e5",
        "title": "赠普觉院道上人",
        "author": "翁卷",
        "content": "病来形转瘦，老忘出家年。\n对客多无语，贪闲懒赴缘。\n一斋能过日，几世已修禅。\n住傍观音阁，门前有井泉。",
        "dynasty": "宋",
        "collection_info": null
    },
    {
        "uuid": "9df822d8cd34009da75fda87e1c7bbab",
        "title": "题定慧寺",
        "author": "翁卷",
        "content": "不知何代寺，寺向一溪分。\n幽磴稀来往，闲僧绝见闻。\n尘昏金佛相，藓断石碑文。\n渔子并樵客，炉烟此处焚。",
        "dynasty": "宋",
        "collection_info": null
    },
    {
        "uuid": "f2324a7e30856b1991fb7eee199102f5",
        "title": "题江心寺",
        "author": "翁卷",
        "content": "名与金山并，僧言景更幽。\n寺无双屿近，地占一江浮。\n曾是龙为宅，还疑蜃吐楼。\n他乡远归者，望此得停舟。",
        "dynasty": "宋",
        "collection_info": null
    },
    {
        "uuid": "3725a009df841a2f39be21e58f05e698",
        "title": "寿周少保",
        "author": "翁卷",
        "content": "袖中勋业拂云烟，笔底文章响涧泉。\n已是贵为天下宰，不妨长作地行仙。\n蚁浮玉斝秋初熟，鹊报银河月正圆。\n满饮寿觞今夜看，相星重入太微躔。",
        "dynasty": "宋",
        "collection_info": null
    },
    {
        "uuid": "8628cbfb253a7aa1a13921a9bdf5c429",
        "title": "句  其一",
        "author": "翁卷",
        "content": "留客看花赋诗坐。",
        "dynasty": "宋",
        "collection_info": null
    },
    {
        "uuid": "f692091eecdaf7b748bd93421729eae8",
        "title": "句  其二",
        "author": "翁卷",
        "content": "独自卷帘楼上望。",
        "dynasty": "宋",
        "collection_info": null
    },
    {
        "uuid": "edc77ddb8b4a7dc617513cad49b0ea3d",
        "title": "句  其三",
        "author": "翁卷",
        "content": "梅花处处妍。",
        "dynasty": "宋",
        "collection_info": null
    },
    {
        "uuid": "abcc9b9d2eb76fa4b4b296e55d645ed8",
        "title": "句  其四",
        "author": "翁卷",
        "content": "官历春犹浅。",
        "dynasty": "宋",
        "collection_info": null
    },
    {
        "uuid": "dfc0f25d4b832fe6d88ff9c4a18a6bd3",
        "title": "句  其五",
        "author": "翁卷",
        "content": "空把月中枝。",
        "dynasty": "宋",
        "collection_info": null
    },
    {
        "uuid": "ecdbe5b81e9ab1fb186cf535a618664d",
        "title": "句  其六",
        "author": "翁卷",
        "content": "分石同僧坐，看松见鹤来。",
        "dynasty": "宋",
        "collection_info": null
    },
    {
        "uuid": "02706ce2d7c85314db4e4d8e695e2112",
        "title": "游虎邱",
        "author": "余伯皋",
        "content": "纔出阊门望虎邱，马行衝雨上扁舟。\n绿杨碧草沿溪岸，白水青苗满稻畴。\n云雾黯然方润溽，山林蕞尔自清幽。\n吴王邱墓分无所，英气犹依剑石留。",
        "dynasty": "宋",
        "collection_info": null
    },
    {
        "uuid": "40b5ba30aaa9f78e4d3809bdd0517fe7",
        "title": "与钱孝先游洞霄  其一",
        "author": "孙元卿",
        "content": "芒鞋踏明月，入谷闻泉声。\n了知非人间，泠然毛骨清。\n篝灯入幽洞，岩穴何阴阴。\n仙凡隔几尘，无由问霓旌。\n跻攀上高崖，势与龙虎争。\n凭栏试抚掌，碧甃波纹生。\n尘缘苦未断，世路犹遐征。\n题诗来贤岩，晚岁当再行。",
        "dynasty": "宋",
        "collection_info": null
    },
    {
        "uuid": "801a8a478f059aea177e99b71123618c",
        "title": "与钱孝先游洞霄  其二",
        "author": "孙元卿",
        "content": "玄冥相我作山行，捲却重阴放晓晴。\n但见峰峦互扃锁，不知宫阙隠峥嵘。\n云根洞穴篝灯入，井底波澜抚掌生。\n唤客入山还送客，淙琤犹记石泉声。",
        "dynasty": "宋",
        "collection_info": null
    },
    {
        "uuid": "ff6d9d43c3ffe33f19579618b9f754d4",
        "title": "题舫斋",
        "author": "孙元卿",
        "content": "满船载月华亭子，泛宅浮家张志和。\n何似舫斋趺坐稳，莫教平地起风波。",
        "dynasty": "宋",
        "collection_info": null
    },
    {
        "uuid": "05e3d86851158c35aad52707649837e3",
        "title": "妙庭观  其一",
        "author": "傅诚",
        "content": "会宴瑶池阿母家，九霞光绕翠琼车。\n坐中一曲山香舞，帽上看看有落花。",
        "dynasty": "宋",
        "collection_info": null
    },
    {
        "uuid": "6633ca8a977846d6dbfde6acd7ebbbff",
        "title": "妙庭观  其二",
        "author": "傅诚",
        "content": "天风万里拥霓旌，紫凤青鸾上玉京。\n故宅一区千古在，夜深惟有月华明。",
        "dynasty": "宋",
        "collection_info": null
    },
    {
        "uuid": "72c160c7f1d0206fd88bfa7ca724cc0e",
        "title": "柳",
        "author": "朱端常",
        "content": "丝丝烟雨弄轻柔，偏称黄鸟与白鸥。\n纔着一蝉嘶晚日，西风容易便成秋。",
        "dynasty": "宋",
        "collection_info": null
    },
    {
        "uuid": "943b3f914ee10a938cad7f40a1dbc141",
        "title": "春晚",
        "author": "于革",
        "content": "舍南舍北草萋萋，原上行人路欲迷。\n已是春寒仍禁火，楝花风急子规啼。",
        "dynasty": "宋",
        "collection_info": null
    },
    {
        "uuid": "1724d28cddeb20fd34925ab4850a79d7",
        "title": "咏笺",
        "author": "于革",
        "content": "七八叶芦秋水裏，两三个雁夕阳边。\n笔头到处浑无碍，扫破寒潭一簇烟。",
        "dynasty": "宋",
        "collection_info": null
    },
    {
        "uuid": "5a64382bafc5c3bee65b20537fe119b5",
        "title": "龙王庙云平阁",
        "author": "于革",
        "content": "枯梢突兀天风外，翠霭氤氲水石间。\n□吏不容今日去，老夫赢得片时闲。\n烟波艇子东西客，霜岸钟声上下山。\n解后真成观物化，白鸥无数舞江湾。",
        "dynasty": "宋",
        "collection_info": null
    },
    {
        "uuid": "08017459e82dcb1708d4fd95c2c72728",
        "title": "清都观",
        "author": "于革",
        "content": "石坛雨洗月华新，白帢青藤曳履行。\n老桧不知仙驭远，屋头犹带玉箫声。",
        "dynasty": "宋",
        "collection_info": null
    },
    {
        "uuid": "e7b177feee79ae837104cdb1f5036453",
        "title": "仰止亭",
        "author": "鲍壄",
        "content": "昔年曾此恋青山，几度秋风入梦寒。\n想得玉岑回合处，夕阳依旧满朱阑。",
        "dynasty": "宋",
        "collection_info": null
    },
    {
        "uuid": "a86efe8fb880e25aba3798dbc1ccb54e",
        "title": "赠遇上人",
        "author": "鲍壄",
        "content": "一衲一空身，凝然意不分。\n爱閒全似我，我累已输君。\n野寺同听水，春山独看云。\n有疑仍了取，此外不须闻。",
        "dynasty": "宋",
        "collection_info": null
    },
    {
        "uuid": "0ae5185dbbf2f5e48e56397670b8ea30",
        "title": "送周子静分教桂阳",
        "author": "鲍壄",
        "content": "当时身不顾，义激自诸生。\n一日魁南省，无人不识名。\n官寻流水住，路趁落花登。\n遥想凭高处，岳云千万层。",
        "dynasty": "宋",
        "collection_info": null
    },
    {
        "uuid": "75dc8b4b9fea0467ad3fab7d4e771336",
        "title": "初夏閒居",
        "author": "鲍壄",
        "content": "杜门初入夏，贫不厌身閒。\n白日静于水，绿阴浓似山。\n野蔬留客饭，小艇送僧还。\n却忆西庵夜，泉声石壁间。",
        "dynasty": "宋",
        "collection_info": null
    },
    {
        "uuid": "78c81e02800a3c6f901551825521ae02",
        "title": "游大涤",
        "author": "李廷忠",
        "content": "清溪路入武陵源，鸡犬人家隔近村。\n拔地一峰危作柱，栖云五洞窄开门。\n空庭有客扫松影，古径无人踏藓痕。\n我欲白云岩畔宿，月明一夜听啼猿。",
        "dynasty": "宋",
        "collection_info": null
    },
    {
        "uuid": "f96e5bf33f58a4f18c948c9549a2df21",
        "title": "戚姑山",
        "author": "董居谊",
        "content": "重上危楼意豁然，倚栏检点旧山川。\n身离城郭尘嚣裏，眼到云天杳霭边。\n只恐老松添岁月，长教修竹障风烟。\n回思灯火书窗下，偻指如今六十年。",
        "dynasty": "宋",
        "collection_info": null
    },
    {
        "uuid": "2a930e9f50919a18504a7b8733b0259a",
        "title": "青云亭",
        "author": "董居谊",
        "content": "溪傍好山添翠湿，亭依乔木得阴浓。\n有人欲踏青云路，认取城南第一峰。",
        "dynasty": "宋",
        "collection_info": null
    },
    {
        "uuid": "af6c58db49e84c98d54f76d493de390d",
        "title": "见山楼下植梅百本九月见花",
        "author": "董居谊",
        "content": "手种寒梅度一春，主人指日是行人。\n孤根奈久不忘旧，疎蕊逢秋已献新。\n堪笑世情何恁薄，不知花意却相亲。\n年年记取栽培力，为送幽香入梦频。",
        "dynasty": "宋",
        "collection_info": null
    },
    {
        "uuid": "65af5f4695b174762d142bca51559c21",
        "title": "灵仙观和危骊塘韵",
        "author": "董居谊",
        "content": "多病侵寻鬓欲秋，自惭何止四宜休。\n青松十里嵩源路，醉倒仙台是乐丘。",
        "dynasty": "宋",
        "collection_info": null
    },
    {
        "uuid": "af9989ed3bf34581c5711be34c0289ed",
        "title": "羣玉山  其一",
        "author": "董居谊",
        "content": "羁寓零陵过一年，每怜两脚负山川。\n忽从榛莽窥神秘，似与仙家有宿缘。",
        "dynasty": "宋",
        "collection_info": null
    },
    {
        "uuid": "e9417e262f60d42245df1aa9d5153eda",
        "title": "羣玉山  其二",
        "author": "董居谊",
        "content": "石刻嘉名岁月多，苔封藓蠹欲消磨。\n天成有景无人问，不着新亭奈尔何。",
        "dynasty": "宋",
        "collection_info": null
    },
    {
        "uuid": "9d2b8b5fe472cf3a8a6c586c8f73012e",
        "title": "羣玉山  其三",
        "author": "董居谊",
        "content": "浮世嚣尘不可干，漫山琮璧照人寒。\n客来莫认为顽石，具眼还须作玉看。",
        "dynasty": "宋",
        "collection_info": null
    },
    {
        "uuid": "96f930d17eb6842865354c60b5279c63",
        "title": "羣玉山  其四",
        "author": "董居谊",
        "content": "顷年尝入道山来，天上图书不受埃。\n今日有怀群玉府，又从人世得蓬莱。",
        "dynasty": "宋",
        "collection_info": null
    },
    {
        "uuid": "61d6035ca51f82c6b6ebf605caa4607d",
        "title": "羣玉山  其五",
        "author": "董居谊",
        "content": "经台石磴鬰深幽，曲折中藏自一邱。\n凿破藩篱都是路，从今任是永人游。",
        "dynasty": "宋",
        "collection_info": null
    },
    {
        "uuid": "07d86983db0b6adff196bf9d36f48885",
        "title": "平绿轩即事",
        "author": "莫若拙",
        "content": "结屋地犹浅，鈎帘景尽还。\n岚光烟树外，野色酒杯间。\n别墅从渠乐，清吟属我閒。\n狎鸥时点白，机事不相关。",
        "dynasty": "宋",
        "collection_info": null
    },
    {
        "uuid": "0b6d23f9d98fe4d3feb1734c65884648",
        "title": "平绿轩",
        "author": "蔡开",
        "content": "瞰水地仍敞，开窗望不迷。\n良畴连远近，秀野混高低。\n晓起烟千树，春耕雨一犁。\n道人深乐此，坏衲且幽栖。",
        "dynasty": "宋",
        "collection_info": null
    },
    {
        "uuid": "8b77504e1cfe2f97b11588b2d8486067",
        "title": "题太岳院壁",
        "author": "林焞",
        "content": "我来劝农值春雨，傍人笑我身蓝缕。\n我身蓝缕分当然，唯有担夫愁艰阻。\n汝担夫，听我语，桑麻谷粟生于土。\n若非雨泽滋发生，粒食片衣谁付与。\n岂不见田间耕耨人，泥涂深没股。\n晓露湿云鬟，歌笑采桑女。\n他时蚕麦倍丰成，罗列瓮盎鸣机杼。\n一旦雨泞不为劳，当念耕农蚕妇终岁服勤苦。",
        "dynasty": "宋",
        "collection_info": null
    },
    {
        "uuid": "c718d6b1d46e67ca05ef247f41824b6b",
        "title": "句",
        "author": "赵庚",
        "content": "腰金不足为公重，怀宝无瑕乃席珍。",
        "dynasty": "宋",
        "collection_info": null
    },
    {
        "uuid": "a09391872c40a2d76537fe326f7295bb",
        "title": "凤凰台",
        "author": "刘榘",
        "content": "凤台何亭亭，迥与雨华对。\n凭高一登眺，秋事渺无际。\n鹭洲赏心前，牛首秦淮外。\n万迭云稼横，百缆风樯会。\n睠言簿书隙，载酒邀华旆。\n翰林诗百篇，生公法三昧。\n皮肤虽不似，妙趣总相类。\n怀古睇平芜，可但高李辈。\n忆昔耿与韩，造膝陈大计。\n高光课厥成，一语不相戾。\n江淮今清晏，河路尚腥秽。\n蛇豕相噬吞，天已厌戎裔。\n箕敛民弗堪，恶稔将自毙。\n愤激闻鸡舞，慷慨中流誓。\n尺棰仗皇灵，喋血笞其背。\n燕然彼有石，深刻诏来世。\n兵强在食足，万竈余廪廥。\n叶奏酇侯功，接武文石陛。",
        "dynasty": "宋",
        "collection_info": null
    },
    {
        "uuid": "d2e26c1dd0c3fbab33fa0f7d271b3026",
        "title": "定林寺",
        "author": "刘榘",
        "content": "联镳小憇定林庵，祗欠携壶太子岩。\n禅律兵机非二致，山僧笑我饱曾参。",
        "dynasty": "宋",
        "collection_info": null
    },
    {
        "uuid": "44f4504c673306e2e99841d5890f8974",
        "title": "羊角由",
        "author": "刘榘",
        "content": "羊角仙人在何许，江南杳霭苍烟暮。\n空余拳石在人间，至今指作神仙处。\n当年馆宇幻玲珑，只今阻绝那能逢。\n市上无非神仙辈，人心自隔蓬莱宫。\n我来访古思绵邈，月满谯楼夜吹角。\n神仙咫尺不可知，帝乡汗漫何可期。",
        "dynasty": "宋",
        "collection_info": null
    },
    {
        "uuid": "868d9eb27f4e51b96aa4443ae140be7f",
        "title": "泮林释奠偶缘摄事遂获充员窃观礼文乐奏之盛不胜欣叹辄成小诗奉呈僚友",
        "author": "陈邕",
        "content": "春丁逢上日方中，涓吉修诚荐泮宫。\n奠璧采璘诚可格，代庖越俎数徒充。\n八音合奏东南少，一道相传今古同。\n我辈因文须识本，浴沂好咏舞雩风。",
        "dynasty": "宋",
        "collection_info": null
    },
    {
        "uuid": "b9e6d052191c746252539c308b4325f9",
        "title": "二月晦游东屯拜少陵像",
        "author": "陈邕",
        "content": "飞飞鸣枭啄金屋，孔雀饮泉牛抵触。\n杜鹃喜免百巢嗔，鹪鹩强息一枝足。\n烛天光焰几许长，日眩东极升朝阳。\n世人谩作诗老看，肩拍吕葛心羲皇。\n玉珂金钥裁通籍，锦水铜梁俄浪迹。\n两河磔裂甲欲洗，四壁呻吟饭无吃。\n萍漂蓬转客夔门，栖迟瀼西復东屯。\n羣峰竦壁水萦带，有怪膴膴如周原。\n纵横豺虎深稂莠，熊儿执耒骥子耨。\n除芒落杵未流匙，问有长安消息否。\n峡云巴月困冥搜，去醉洞庭湘浦秋。\n溪山留得金石响，定应骑气时神游。\n扪参历井甘飞辙，端为穿花听鸟设。\n簿书丛裏掣舟来，风雨声中与春别。\n仰窥层阁俯平川，想见杜曲桑麻田。\n更起鸣酬傥可待，一弹指顷三千年。",
        "dynasty": "宋",
        "collection_info": null
    },
    {
        "uuid": "f7132c72d9eefa059f42f4a91da30a7b",
        "title": "岑公洞",
        "author": "陈邕",
        "content": "武陵种桃人，香山茹芝老。\n世变百战酣，仙境一蹴倒。\n炀虐浮于秦，海宇争飞䎂。\n人间别有天，海上应无岛。\n我行经南浦，奇迹事幽讨。\n出门霜落木，呼渡江空潦。\n莫言不能饮，笑起同醉倒。\n何以侑我觞，泉音玉琴操。",
        "dynasty": "宋",
        "collection_info": null
    },
    {
        "uuid": "788ed9d791725663ad7ce3fd36e35e54",
        "title": "春波渔市",
        "author": "陈铭",
        "content": "濒溪有居廛，两岸舟竞檥。\n风含水气腥，晓作渔人市。\n鱼羹何处无，无钱买金鲤。",
        "dynasty": "宋",
        "collection_info": null
    },
    {
        "uuid": "25ed25fd8ca916a32068c293219d5978",
        "title": "春月劝农至华林寺",
        "author": "周震",
        "content": "飞廉怒息海天明，十里篮舆出劝耕。\n陇麦低头须雨意，林花仰面笑春晴。\n熙寮连辔勤因事，父老传杯识至情。\n及物无功惭窃廪，丰年有愿是忠诚。",
        "dynasty": "宋",
        "collection_info": null
    },
    {
        "uuid": "7a89233b3fb877490b9616d6f2dea12a",
        "title": "祗园寺",
        "author": "倪祖常",
        "content": "梵王宫殿有仙家，曾此瑶觞醉碧霞。\n雨过石坛寒象纬，风来祇寺委龙蛇。\n经翻贝叶相腾瑞，饭熟青精味胜麻。\n昨日老僧谈妙法，缤纷犹自坠天花。",
        "dynasty": "宋",
        "collection_info": null
    },
    {
        "uuid": "3ecd9afc3e244de08d67d703944fd47a",
        "title": "句",
        "author": "龙旦",
        "content": "便作武陵溪上看，春来何处不开花。",
        "dynasty": "宋",
        "collection_info": null
    },
    {
        "uuid": "93bfce4daf310cfbabcd8205040b677e",
        "title": "平绿轩  其一",
        "author": "王用亨",
        "content": "尘嚣胸次尝苦隘，谁谓一隅天地宽。\n野色供餐来几上，山光极目在林端。\n犁耕宿雨春风暖，舟撼清流夜雨寒。\n却笑贺湖临水寺，闭门不借俗人看。",
        "dynasty": "宋",
        "collection_info": null
    },
    {
        "uuid": "f342fabb79e2fa1dc55f7e4f991cf25f",
        "title": "平绿轩  其二",
        "author": "王用亨",
        "content": "禅窗虚敞瞰西南，野色溪光接画檐。\n云去碧天无间断，一眉依约见山尖。",
        "dynasty": "宋",
        "collection_info": null
    },
    {
        "uuid": "2eed784570a73ac644516c549b87b959",
        "title": "右石老人",
        "author": "范子长",
        "content": "欹右堂空怒翼垂，清泉赴壑两鱼嬉。\n道人强欲安楼宇，闲却南边一半奇。",
        "dynasty": "宋",
        "collection_info": null
    },
    {
        "uuid": "f4edb4c02f2576e06ad275e7bed7e5ba",
        "title": "南亭",
        "author": "范子长",
        "content": "花木精神面面金，谁将好景作南亭。\n栗留枝上春风思，鶗鴂声中脱屐痕。\n檐后梅樊兄及弟，槛前竹鹤子生孙。\n我今犹是数旬客，遇意忻时即打门。",
        "dynasty": "宋",
        "collection_info": null
    },
    {
        "uuid": "c45d5813eb4535b66f10b773c45e6c5c",
        "title": "别荆州诸友",
        "author": "吕皓",
        "content": "荆州三度别，此别尤酸冷。\n兼葭逐岸靡，烟雨隔林迴。\n去棹行且留，离觞醉还醒。\n缅怀荆州士，鹄立霜毛整。\n竞爽信何人，班班纷脱颖。\n况是清峻流，魁然挈裘领。\n相逢名教乐，殊忘旧机境。\n草木臭味同，何庸强畦畛。\n虎豹识避就，宁忍覆陷穽。\n人情不相远，颇谅心耿耿。\n眼裏绝荆蓁，夙生何独幸。\n时恨多旷远，赧容发面颈。\n分袂復自兹，深渊惜断绠。\n断绠无续期，分袂有时并。\n但愿各自珍，时当动深省。\n一篑会成山，九仞犹弃井。\n要令百炼金，青荧无留矿。\n大哉干坤内，吾道相与永。",
        "dynasty": "宋",
        "collection_info": null
    },
    {
        "uuid": "5d2acccf21fa7e943ff95fe7d480363c",
        "title": "题青溪神女祠次东坡韵",
        "author": "吕皓",
        "content": "生居万山中，二年依泽国。\n偶于僧曹暇，聊欲访禅默。\n再拜神女祠，劈山定何术。\n上有琳公岩，作论期破惑。\n只今澄潭中，异影眩莫执。\n宗源人幽窈，峨眉如可及。\n吾闻大地下，出没水中日。\n胡为二魶鱼，欲归犹未得。\n变化乘云雷，那能繫不食。\n山深风窍号，天寒日车急。\n寄语龙宫君，安隠藏故穴。\n近来托怪多，勿遣容易测。",
        "dynasty": "宋",
        "collection_info": null
    },
    {
        "uuid": "5165490eba7ece85940a6e2357fecb13",
        "title": "峨眉亭",
        "author": "吕皓",
        "content": "采石山头月正弦，捉月台边酒满船。\n扰扰利名蚁慕羶，如公岂但酒称贤。\n平生醉裏诗三千，捲起长江作长笺。\n悲哉人世隔天渊，一日乘风反自然。\n死生在我不在天，欲死得死岂其冤。\n欲罢长风大放颠，苍茫何处可拍肩。",
        "dynasty": "宋",
        "collection_info": null
    },
    {
        "uuid": "ef12b1fb09e2ef45d275add5cb97cfa7",
        "title": "过大浪滩",
        "author": "郑克己",
        "content": "急浪吹飞雪，鸣篙破晓滩。\n异乡人易老，行路古来难。\n玉露晨初湿，天河夜不干。\n飘流双鬓白，未有一枝安。",
        "dynasty": "宋",
        "collection_info": null
    },
    {
        "uuid": "7c9d3ad6d5a25ab8e4ccce762afd6607",
        "title": "水阁",
        "author": "郑克己",
        "content": "水阁临堤晚，帘鈎暖翠通。\n睡惊鶑去后，梦到蝶边空。\n春欲从人别，花消昨日红。\n多情湖上浪，拍拍恋东风。",
        "dynasty": "宋",
        "collection_info": null
    },
    {
        "uuid": "8b6b298430cadb37cb4e97ad6083f830",
        "title": "初月",
        "author": "郑克己",
        "content": "初月当楼动，风帘倚望斜。\n光亏微有晕，桂薄不成花。\n云淡明林叶，溪清印岸沙。\n去年寒露白，旅食在京华。",
        "dynasty": "宋",
        "collection_info": null
    },
    {
        "uuid": "b47df2b2c01e500caf4f9855383ce6da",
        "title": "水国",
        "author": "郑克己",
        "content": "水国烟霞客，春来始定居。\n老逢人事懒，贫觉旧交疎。\n隙影窥蟾滴，芸香散箧书。\n西湖风月好，不到一年余。",
        "dynasty": "宋",
        "collection_info": null
    },
    {
        "uuid": "0ea44ee35c6e839294f15a65e8311c73",
        "title": "送中书王舍人使北虏",
        "author": "郑克己",
        "content": "细马缕金鞍，文星使可汗。\n袖中天诏重，帐外节毛寒。\n烽火燕城急，尘沙朔野宽。\n安边在大体，何必斩楼兰。",
        "dynasty": "宋",
        "collection_info": null
    },
    {
        "uuid": "f5f5330501f943f0130e9aebca133c1b",
        "title": "飘转",
        "author": "郑克己",
        "content": "飘转未归客，风帆不夜舟。\n断云依水定，薄月带沙流。\n香倚黄花岸，心清白露秋。\n林鸦栖未稳，飞乱北山头。",
        "dynasty": "宋",
        "collection_info": null
    },
    {
        "uuid": "5686185ca7ae100860401ac74560dfe6",
        "title": "浙江十六夜对月",
        "author": "郑克己",
        "content": "急桨浮天阔，长江得月迟。\n最怜新缺后，全胜未圆时。\n夜雪潮千尺，秋风桂一枝。\n潜蛟易翻动，怨笛莫惊吹。",
        "dynasty": "宋",
        "collection_info": null
    },
    {
        "uuid": "88c0d922b358c3f94010185407541923",
        "title": "架壁",
        "author": "郑克己",
        "content": "架壁珍藏万古书，世间清绝在吾庐。\n缘瓶香破分家酿，曲圃云开剪露蔬。\n白日渐随秋意短，故人尽向老来疎。\n今年种得回蜂菊，乱点东篱玉不如。",
        "dynasty": "宋",
        "collection_info": null
    },
    {
        "uuid": "eb1bf5f06137a215cf868842f5caa430",
        "title": "青衫",
        "author": "郑克己",
        "content": "青衫着破禁中罗，楚泽吴江几度过。\n仕宦宛如杯水澹，朝廷空有故人多。\n渔村疎竹明风旆，烟浦斜阳起暮歌。\n欲买田园归海上，此身无奈客愁何。",
        "dynasty": "宋",
        "collection_info": null
    },
    {
        "uuid": "54c35a4cfd55139101ab1b0373ea5953",
        "title": "过李老隠居",
        "author": "郑克己",
        "content": "南渡中兴老，幽栖日月长。\n买山供杖履，引水到池塘。\n习懒今成癖，贪杯剩欲狂。\n相过旧宾客，不换野衣裳。",
        "dynasty": "宋",
        "collection_info": null
    },
    {
        "uuid": "57eae9df99b6835504abe7e740d688c2",
        "title": "旅中遇故人",
        "author": "郑克己",
        "content": "云薄清溪水，天寒黄叶风。\n乡关三载别，客路一樽同。\n旧事如昨日，问年俱老翁。\n相看今古意，泪冷菊花丛。",
        "dynasty": "宋",
        "collection_info": null
    },
    {
        "uuid": "045695f7ee13b90c54b9edaa1f1f0292",
        "title": "别蒋世修",
        "author": "郑克己",
        "content": "传道贤关客，寻山向会稽。\n春风千里别，花路寸心迷。\n天倚吴江阔，云随禹穴低。\n兰亭得遗墨，为我好封题。",
        "dynasty": "宋",
        "collection_info": null
    },
    {
        "uuid": "9bf5fa391781961d66fb3d57c309dfd0",
        "title": "繫缆",
        "author": "郑克己",
        "content": "繫缆萦回浪，昏林入暮鸦。\n水穷人有路，天尽客无家。\n蕉叶浮春蚁，鱼歌隔浦沙。\n醉眠星斗下，寻梦卜年华。",
        "dynasty": "宋",
        "collection_info": null
    },
    {
        "uuid": "0c275c59aa191b1e725ba62277254b53",
        "title": "忆别",
        "author": "郑克己",
        "content": "忆别富公子，山桃两度花。\n人情皆念旧，客路不如家。\n野草连天阔，重山抱日斜。\n寄书无过鴈，愁眼眩飞鸦。",
        "dynasty": "宋",
        "collection_info": null
    },
    {
        "uuid": "f74c30a9395c7e55902872597560ab18",
        "title": "芦花",
        "author": "郑克己",
        "content": "眇眇临窗思美人，荻花枫叶带鸡声。\n夜深吹笛移船去，三十六湾秋月明。",
        "dynasty": "宋",
        "collection_info": null
    },
    {
        "uuid": "af8db28620183919d5bf501f97896ad5",
        "title": "钓鱼台",
        "author": "任逢",
        "content": "不慕渭水滨，岂借严陵境。\n巨人留神迹，持竿钓月影。",
        "dynasty": "宋",
        "collection_info": null
    },
    {
        "uuid": "084a6e5fc8a5b85791b9309a35cc1055",
        "title": "句",
        "author": "任逢",
        "content": "纵无渭水周家望，合有严陵汉室光。",
        "dynasty": "宋",
        "collection_info": null
    },
    {
        "uuid": "5cb5d86161ab033791a2390eae09b6f1",
        "title": "山茶花  其一",
        "author": "俞国宝",
        "content": "花近东溪居士家，好携樽酒款携茶。\n玉皇收拾还天上，便恐筠阳无此花。",
        "dynasty": "宋",
        "collection_info": null
    },
    {
        "uuid": "572f41babd7d9839d9945263b37b762e",
        "title": "山茶花  其二",
        "author": "俞国宝",
        "content": "玉洁冰寒自一家，地偏惊此对山花。\n归来不负西游眼，曾识人间未见花。",
        "dynasty": "宋",
        "collection_info": null
    },
    {
        "uuid": "886363084e954dc924a55402f68a815c",
        "title": "寄杨诚斋",
        "author": "罗椿",
        "content": "不愁风月只忧时，髮为君王寸寸丝。\n司马要为元佑起，西枢政坐寿皇知。\n苦辞君命惊凡子，清对梅花更与谁。\n梦绕师门三稽首，起敲冰砚诉相思。",
        "dynasty": "宋",
        "collection_info": null
    },
    {
        "uuid": "9dbb476140cefd700ff22ff0e05a8bfa",
        "title": "送永丰汪令",
        "author": "罗椿",
        "content": "锦缆梅花浦，江南作县归。\n新来荐鹗牍，惊动衮龙衣。\n岁晚情难别，心亲事却违。\n恐君天上去，扶病出烟霏。",
        "dynasty": "宋",
        "collection_info": null
    },
    {
        "uuid": "861ac0f0d67c1f22d95e573662b48797",
        "title": "句  其一",
        "author": "罗椿",
        "content": "露湿看花脚，鶑啼欲晓山。",
        "dynasty": "宋",
        "collection_info": null
    },
    {
        "uuid": "993033ecebd08136d54760ab34dd6ec8",
        "title": "句  其二",
        "author": "罗椿",
        "content": "春消千嶂雪，清逼五湖秋。",
        "dynasty": "宋",
        "collection_info": null
    },
    {
        "uuid": "00e2d75ae3697f0d07b9e738664f5762",
        "title": "文昌桥",
        "author": "邱泰",
        "content": "玉马横江直接舻，青鳌长此镇名都。\n川云占路通三峡，溪雪衝澜出五湖。\n不媿授书初志遂，每思题柱此才无。\n未须击楫苍茫裏，坐见中流出画图。",
        "dynasty": "宋",
        "collection_info": null
    },
    {
        "uuid": "e92c5ca67b163f5cde902cbabd4acdf6",
        "title": "句  其一",
        "author": "陈善",
        "content": "春风一日归深院，巫峡千山锁暮云。",
        "dynasty": "宋",
        "collection_info": null
    },
    {
        "uuid": "80977c89ee5bbbd5fffd31d4ff48f1cc",
        "title": "句  其二",
        "author": "陈善",
        "content": "闻说平生辅汉卿，武夷山下啜残羹。",
        "dynasty": "宋",
        "collection_info": null
    },
    {
        "uuid": "42bbf32970fa7edef92f9e07ac81376c",
        "title": "句  其三",
        "author": "陈善",
        "content": "不知筋力衰多少，但觉新来懒上楼。",
        "dynasty": "宋",
        "collection_info": null
    },
    {
        "uuid": "d5a40d3b22e6f51035f206a087909a68",
        "title": "送徐栖霞",
        "author": "周真一",
        "content": "顾我惭称十高士，与君同是两閒人。\n君今独向名山去，说与归云我问津。",
        "dynasty": "宋",
        "collection_info": null
    },
    {
        "uuid": "a04fc9069fcdcc7c6f5898f803e67939",
        "title": "寄陈秋塘",
        "author": "张氏",
        "content": "五湖风雪分头去，千里淮山信脚行。\n涉世真成妄男子，谈诗长忆老先生。\n塘边瓜茹须频灌，郭外田畴粗可耕。\n莫倚瘦筇吟白髮，浪传新句入都城。",
        "dynasty": "宋",
        "collection_info": null
    },
    {
        "uuid": "3aa6eac6e31cb1e621eb8b87e5ba828c",
        "title": "题临安邸",
        "author": "林升",
        "content": "山外青山楼外楼，西湖歌舞几时休。\n暖风熏得游人醉，直把杭州作汴州。",
        "dynasty": "宋",
        "collection_info": null
    },
    {
        "uuid": "35f77344c9f11b2cf2291c2f62214ec3",
        "title": "题臞庵",
        "author": "蒙与义",
        "content": "一岛风烟水四围，轩亭窈窕更幽奇。\n眼中泉石论溪买，行处壶觞逐境移。\n倦马虺隤前日路，寒松偃蹇旧年枝。\n自嗟老去殊痴绝，一月春愁废作诗。",
        "dynasty": "宋",
        "collection_info": null
    },
    {
        "uuid": "a5d8b34cc25740286046d2f3e53ecaac",
        "title": "句  其一",
        "author": "朱皆",
        "content": "千金常恨邻难买，一笑那知盖已倾。",
        "dynasty": "宋",
        "collection_info": null
    },
    {
        "uuid": "16dc808aacefb1a6504e9d2fc71aab6c",
        "title": "句  其二",
        "author": "朱皆",
        "content": "墙东凉月频留夜，渡口垂杨几惜春。",
        "dynasty": "宋",
        "collection_info": null
    },
    {
        "uuid": "1c37b292890c84148afd8102b9507aad",
        "title": "句",
        "author": "许葆光",
        "content": "有官千里再分竹，无地平畦堪种瓜。",
        "dynasty": "宋",
        "collection_info": null
    },
    {
        "uuid": "26938dcb99910259b2e350290bd4cdb3",
        "title": "义役",
        "author": "汪师旦",
        "content": "管窥当世务，如见肺与肝。\n惟有差役法，立判最为难。\n姑以一乡论，利病胡可殚。\n地里有宽狭，户籍有耗繁。\n富者产日聚，贫者税不㨏。\n懦者畏如鼠，强者虎而翰。\n选以流水法，物力匪一般。\n否则白脚差，又有丁户单。\n龉龃常不齐，可充凡若干。\n今之鳬鹜辈，舞文过于残。\n往往凭一纸，火急追至官。\n曰汝充保副，诘姦不停鞍。\n曰汝任户长，催科不容餐。\n稍或稽听命，怒诃裂巾冠。\n长官一不察，扬波助其澜。\n棰械微完肤，路行为悲酸。\n平民如冤苦，回睇生理干。\n事势不获已，交兴争讼端。\n甲寻乙之后，乙搜甲之瘢。\n碎家犹未平，宁復生聚欢。\n仁人一动心，不作秦越看。\n奏曰举义役，少舒民力刓。\n而我贤令尹，风流谢家兰。\n和气春可掬，冰壶照人寒。\n一班试政事，暂辍登金鸾。\n譬如奏庖刀，所至悉髀髋。\n黄童共白叟，环坐相团圞。\n不图见良法，喧譁绝愁嘆。\n顾愚庸且陋，末学事邯郸。\n所恨乏良策，持以贽识韩。\n一部淳熙书，井井不可刊。\n更观义役行，始自陈淳安。",
        "dynasty": "宋",
        "collection_info": null
    },
    {
        "uuid": "c69ba49ba0c31d90842a26fd550af2b2",
        "title": "石门题壁",
        "author": "徐时",
        "content": "山中薄业有莱田，出入于兹五十年。\n夹径两崖几蜀道，沿流十度异贪泉。\n鹿门莫遂平生愿，屐齿常为险阻穿。\n晚卜一丘旗岭上，辋川风月为留连。",
        "dynasty": "宋",
        "collection_info": null
    },
    {
        "uuid": "b12d2e076dad7a268ac7bf6e2f46a41e",
        "title": "游大涤",
        "author": "姚舜元",
        "content": "此是名山第一宫，仙人何在独遗踪。\n玲珑两洞通玄境，突兀一山为柱峰。\n水泛红云出幽谷，风吹苍雪落长松。\n何时觅得人间暇，徧踏烟岚翠万重。",
        "dynasty": "宋",
        "collection_info": null
    },
    {
        "uuid": "599752b81bae17b6aa681dfbc3c952fd",
        "title": "庆侍郎  其一",
        "author": "赵孟僖",
        "content": "不恋持荷侍玉皇，再从均燕似山堂。\n世间何物侔清节，照水梅花傲雪霜。",
        "dynasty": "宋",
        "collection_info": null
    },
    {
        "uuid": "928936e14a680ebb5775239df508265a",
        "title": "庆侍郎  其二",
        "author": "赵孟僖",
        "content": "去年腊月正兹时，曾逐宾尘献寿诗。\n今岁威仪多胜旧，子孙显达福累□。",
        "dynasty": "宋",
        "collection_info": null
    },
    {
        "uuid": "62140466e4018d902deb473f672646b5",
        "title": "庆侍郎  其三",
        "author": "赵孟僖",
        "content": "幸逢八秩庆生申，搦管濡毫洒翰新。\n十字顶头添个丿，八千岁寿迈庄椿。",
        "dynasty": "宋",
        "collection_info": null
    },
    {
        "uuid": "e9a0ea63a86c00ffe5867bc8885b259e",
        "title": "庆侍郎  其四",
        "author": "赵孟僖",
        "content": "渭川此际载非熊，紫诏行颁玉殿东。\n正好促装趋北阙，元正端的拜三公。",
        "dynasty": "宋",
        "collection_info": null
    },
    {
        "uuid": "53b1efc188c47f8fc484f8bd6f5f01cc",
        "title": "金丹",
        "author": "陈以庄",
        "content": "凤箫一去几经年，古木青萝锁洞天。\n黠鬼不量曾窃药，真人岂碍作飞仙。\n细看丹竈凝烟地，知有清朝应世贤。\n欲下苍崖却回首，何时着我弄云泉。",
        "dynasty": "宋",
        "collection_info": null
    },
    {
        "uuid": "afb5ef928b9e4bd68c91d1068f38be6b",
        "title": "春兴",
        "author": "陈以庄",
        "content": "轻衫短帽久尘埃，零落香篝媿麝煤。\n春半工夫花绣了，社边消息燕衔来。\n岂无绿野供千骑，幸有黄封可一杯。\n明日清明能出否，凭谁先为扫莓苔。",
        "dynasty": "宋",
        "collection_info": null
    },
    {
        "uuid": "cb9725fde4cb9a016c6c4b532cc247ca",
        "title": "华延年卜诗",
        "author": "刘梦求",
        "content": "邲鉴总龟如往学，未见才名能广博。\n希点若来参学时，同年从此不须疑。",
        "dynasty": "宋",
        "collection_info": null
    },
    {
        "uuid": "7206aabc76b7f19e146428b4a02b6864",
        "title": "华亭百咏 顾亭林",
        "author": "许尚",
        "content": "旦暮潮流急，东西径路斜。\n无从质疑字，共属野王家。",
        "dynasty": "宋",
        "collection_info": null
    },
    {
        "uuid": "95cc8e8db3f35ad61e99985a9fa7b83d",
        "title": "华亭百咏 顾府君宅",
        "author": "许尚",
        "content": "萧萧兰若地，知是府君居。\n祠事今谁奉，吾来一嘆吁。",
        "dynasty": "宋",
        "collection_info": null
    },
    {
        "uuid": "d5cddc055b7ae60df828d21b04bd62e3",
        "title": "华亭百咏 东庵异迹",
        "author": "许尚",
        "content": "地胜风雷吼，人疑涌海潮。\n将军英爽在，何物敢兴妖。",
        "dynasty": "宋",
        "collection_info": null
    },
    {
        "uuid": "e7535b2134e68454ba946c8ee1a433ab",
        "title": "华亭百咏 金山",
        "author": "许尚",
        "content": "激浪闻澎湃，山神阴力多。\n风涛归指顾，海若敢谁何。",
        "dynasty": "宋",
        "collection_info": null
    },
    {
        "uuid": "5e6cdef4c42dc6a7ebcfdba3795be9d4",
        "title": "华亭百咏 安公像",
        "author": "许尚",
        "content": "浮钵来沧海，幡然厌世尘。\n补陀崖畔月，长照定中身。",
        "dynasty": "宋",
        "collection_info": null
    },
    {
        "uuid": "6bf1264087e30cc81933fb1cc7f62dd5",
        "title": "华亭百咏 寒穴泉",
        "author": "许尚",
        "content": "濆涌悬崖下，泠泠注不穷。\n将期挹甘冷，弱水渐难通。",
        "dynasty": "宋",
        "collection_info": null
    },
    {
        "uuid": "debb67ff75e3489f3ec21260dac857f1",
        "title": "华亭百咏 苏州洋",
        "author": "许尚",
        "content": "已出天池外，狂澜尚尔高。\n蛮商识吴路，岁入几千艘。",
        "dynasty": "宋",
        "collection_info": null
    },
    {
        "uuid": "3008dfaa5751ac2166a80770ca882ea4",
        "title": "华亭百咏 华亭谷",
        "author": "许尚",
        "content": "瀰漫达迥野，潮汐往来频。\n惯识松陵路，重来不问津。",
        "dynasty": "宋",
        "collection_info": null
    },
    {
        "uuid": "4f226f2683a8d1ee5c523d180d4808de",
        "title": "华亭百咏 八角井",
        "author": "许尚",
        "content": "浚极疑无底，丰棱定有因。\n沈沈中夜月，照影属何人。",
        "dynasty": "宋",
        "collection_info": null
    },
    {
        "uuid": "b17d4fbf9fa17c777418908a2fe49928",
        "title": "华亭百咏 陆机茸",
        "author": "许尚",
        "content": "二陆为童日，驱驰屡忘归。\n至今桑柘响，禽鸟尚惊飞。",
        "dynasty": "宋",
        "collection_info": null
    },
    {
        "uuid": "efb12c9a8fbc0188ad9ee6cf3d0db415",
        "title": "华亭百咏 柘湖",
        "author": "许尚",
        "content": "展武沈沦后，波澄一鑑明。\n桑田復更变，触目总柴荆。",
        "dynasty": "宋",
        "collection_info": null
    },
    {
        "uuid": "232500d9c0ddae1ff7cfb850d9a078e7",
        "title": "华亭百咏 秦女祠",
        "author": "许尚",
        "content": "狼秦崇苛政，有女亦蒙冤。\n欲弔兴亡事，神应耻重论。",
        "dynasty": "宋",
        "collection_info": null
    },
    {
        "uuid": "32f48e909c0f9e0769133304d3f1c732",
        "title": "华亭百咏 唳鹤湖",
        "author": "许尚",
        "content": "洸荡云閒路，奫沦一水深。\n月光涵露重，遥听九皋音。",
        "dynasty": "宋",
        "collection_info": null
    },
    {
        "uuid": "647d993e36a7ca1d2e6c987037212072",
        "title": "华亭百咏 三女冈",
        "author": "许尚",
        "content": "玉殓知无有，香魂计已销。\n频来吟楚些，岁久若为招。",
        "dynasty": "宋",
        "collection_info": null
    },
    {
        "uuid": "f7ca2a47b5fc850b68e138c5e12a57a2",
        "title": "华亭百咏 金山城",
        "author": "许尚",
        "content": "治盛周康世，东游岂信然。\n城闉亦隳废，门堞漫相传。",
        "dynasty": "宋",
        "collection_info": null
    },
    {
        "uuid": "6113f698456a967c27a709a2d2d57ea8",
        "title": "华亭百咏 前京城",
        "author": "许尚",
        "content": "庐落皆无有，依稀古堞存。\n登临认遗迹，林莽暮烟昏。",
        "dynasty": "宋",
        "collection_info": null
    },
    {
        "uuid": "96ae6420ce83a36a7a7519406a84b83d",
        "title": "华亭百咏 昆山",
        "author": "许尚",
        "content": "岁久阡原变，平时草木深。\n英才没黄壤，旧事不堪寻。",
        "dynasty": "宋",
        "collection_info": null
    },
    {
        "uuid": "fbfe1fd4afe39be2634793ca94cdfeb6",
        "title": "华亭百咏 陆机宅",
        "author": "许尚",
        "content": "华亭今何在，千年谩有名。\n披榛问遗裔，寂寞一伤情。",
        "dynasty": "宋",
        "collection_info": null
    },
    {
        "uuid": "47ffb7d1adc17d113a7c1f51030f1978",
        "title": "华亭百咏 谷水",
        "author": "许尚",
        "content": "短棹经由处，风披藻荇香。\n中宵孤鹤唳，片月映沧浪。",
        "dynasty": "宋",
        "collection_info": null
    },
    {
        "uuid": "d2e7d23014b44e6bfe66fc9c2cf3ab81",
        "title": "华亭百咏 秦皇驰道",
        "author": "许尚",
        "content": "叹昔秦皇帝，何年此逸游。\n迢迢大堽路，千古为嗟羞。",
        "dynasty": "宋",
        "collection_info": null
    },
    {
        "uuid": "e5667920276e023a7d0b5fadf4ff1d6a",
        "title": "华亭百咏 征北将军墓碑",
        "author": "许尚",
        "content": "畸岖寻古隧，衰草隠寒原。\n欲读将军事，丰碑祗半存。",
        "dynasty": "宋",
        "collection_info": null
    },
    {
        "uuid": "f408af490b16760952378839f20d788b",
        "title": "华亭百咏 凤皇山",
        "author": "许尚",
        "content": "览德来何代，慵归丹穴藏。\n甘心化为石，万岁瑞吾皇。",
        "dynasty": "宋",
        "collection_info": null
    },
    {
        "uuid": "2d8c1203553b4a23ef348e69162c2bc1",
        "title": "华亭百咏 陆宝山",
        "author": "许尚",
        "content": "秘宝封坚石，山灵谨护藏。\n欲为中帑助，时復露辉光。",
        "dynasty": "宋",
        "collection_info": null
    },
    {
        "uuid": "6625bffb87bfbd8a11c6bbbaa666daf5",
        "title": "华亭百咏 畲山",
        "author": "许尚",
        "content": "人与室俱化，阴森松竹寒。\n时时见孤鹤，疑此守神丹。",
        "dynasty": "宋",
        "collection_info": null
    },
    {
        "uuid": "82779804eeadb0e8d6131f02457b8bf1",
        "title": "华亭百咏 集贤里",
        "author": "许尚",
        "content": "冠盖游从日，欣然萃一乡。\n田原总如昨，谁復嗣余芳。",
        "dynasty": "宋",
        "collection_info": null
    },
    {
        "uuid": "15ddea1ff283b142785dd58170541ce5",
        "title": "华亭百咏 白龙洞",
        "author": "许尚",
        "content": "呼吸湖中水，山椒寄此身。\n洞门风雨夜，电火逐霜鳞。",
        "dynasty": "宋",
        "collection_info": null
    },
    {
        "uuid": "41971bee2d0a0d506496e4fd6fab6522",
        "title": "华亭百咏 石鱼",
        "author": "许尚",
        "content": "双鲤何年刻，悠然鬐鬛全。\n登临忽怀远，尺素若为传。",
        "dynasty": "宋",
        "collection_info": null
    },
    {
        "uuid": "ea0376fc3bcef43484169c7682e2bd2c",
        "title": "华亭百咏 秀道者塔",
        "author": "许尚",
        "content": "辛勤成鴈塔，俄赴积薪焚。\n静夜眈眈影，疑来护刻文。",
        "dynasty": "宋",
        "collection_info": null
    },
    {
        "uuid": "b22e18d9131baf493e48b65a23c8d74c",
        "title": "华亭百咏 灵峰庵",
        "author": "许尚",
        "content": "路涌金沙地，高人此筑庵。\n为询林下客，妙语与谁参。",
        "dynasty": "宋",
        "collection_info": null
    },
    {
        "uuid": "804619292b37ea295b6c6a5ff22014a2",
        "title": "华亭百咏 芥子庵",
        "author": "许尚",
        "content": "林外三椽建，常思愒息时。\n莫教嫌迫窄，中有五须弥。",
        "dynasty": "宋",
        "collection_info": null
    },
    {
        "uuid": "b31c62704ead159ebe3c4911bd852957",
        "title": "华亭百咏 淀山",
        "author": "许尚",
        "content": "殿阁辉金碧，遐观足画图。\n维舟一登览，误涉小方壶。",
        "dynasty": "宋",
        "collection_info": null
    },
    {
        "uuid": "786c0e9a26beab424908201850e35c35",
        "title": "华亭百咏 三姑庙",
        "author": "许尚",
        "content": "神居阴物护，臬阈捍洪波。\n莫虑蛟龙怒，年来畏叱诃。",
        "dynasty": "宋",
        "collection_info": null
    },
    {
        "uuid": "05baa1a72cc47d01570bc42e82bf381b",
        "title": "华亭百咏 莲巢",
        "author": "许尚",
        "content": "记得荷香裏，蛾眉唱采莲。\n千年龟欲总，不见叶田田。",
        "dynasty": "宋",
        "collection_info": null
    },
    {
        "uuid": "b69408c0db93d8478a7f50f3d9f8ab0a",
        "title": "华亭百咏 鬼书",
        "author": "许尚",
        "content": "壮士为儒耻，捐躯志所甘。\n无名豫青史，幽愤亦何堪。",
        "dynasty": "宋",
        "collection_info": null
    },
    {
        "uuid": "01b6ad82ee6e618d073c997dd2306c55",
        "title": "华亭百咏 孔宅",
        "author": "许尚",
        "content": "庙貌逾千祀，泥封古碣昏。\n传云素王宅，真贋与谁论。",
        "dynasty": "宋",
        "collection_info": null
    },
    {
        "uuid": "e6ff40bd719d4ecd896f13ba762c8c93",
        "title": "华亭百咏 袁崧宅",
        "author": "许尚",
        "content": "疆场功成后，归来卜一邱。\n当时应种德，名字播千秋。",
        "dynasty": "宋",
        "collection_info": null
    },
    {
        "uuid": "a7f180f2ce98506e8cf415ede44e7a39",
        "title": "华亭百咏 俞塘",
        "author": "许尚",
        "content": "延袤三乡外，东流与海通。\n河神屡加惠，帆借往来风。",
        "dynasty": "宋",
        "collection_info": null
    },
    {
        "uuid": "44cd07cc0021b5c9ee951774a32a807a",
        "title": "华亭百咏 鹤坡",
        "author": "许尚",
        "content": "索寞东郊远，仙禽尽此藏。\n梦回明月夜，林杪响圆吭。",
        "dynasty": "宋",
        "collection_info": null
    },
    {
        "uuid": "b11c825796ac1c4863c5fe684d747b5f",
        "title": "华亭百咏 沙冈",
        "author": "许尚",
        "content": "千里平沙地，联通江海湄。\n谩传因激浪，疑是蚌成基。",
        "dynasty": "宋",
        "collection_info": null
    },
    {
        "uuid": "76588182c686d577f6890c67f765324e",
        "title": "华亭百咏 御史泾",
        "author": "许尚",
        "content": "疏凿人何在，流功几世余。\n农氓诵名氏，不数郑公渠。",
        "dynasty": "宋",
        "collection_info": null
    },
    {
        "uuid": "6f05d1f7beff21d3b7209eb55a068d08",
        "title": "华亭百咏 沪渎",
        "author": "许尚",
        "content": "泛泛松江水，迢迢笠泽通。\n万年知禹力，灌溉有余功。",
        "dynasty": "宋",
        "collection_info": null
    },
    {
        "uuid": "fcd1857e045427ba5f85e3dac3621bfc",
        "title": "华亭百咏 东堂",
        "author": "许尚",
        "content": "厅左清閒处，金猊罩宝香。\n令君今学道，来此吸朝阳。",
        "dynasty": "宋",
        "collection_info": null
    },
    {
        "uuid": "f811a3c5a1341ce22ced8e09d85c5b95",
        "title": "华亭百咏 思齐堂",
        "author": "许尚",
        "content": "伊昔絃歌治，能声着海隅。\n升堂想遗迹，励志欲齐驱。",
        "dynasty": "宋",
        "collection_info": null
    },
    {
        "uuid": "6fc4e3d89c91535c0e03c2d1c7d936d6",
        "title": "华亭百咏 月榭",
        "author": "许尚",
        "content": "檐角衔墙固，明疏护翠罗。\n公余秉谈麈，竟夕对金波。",
        "dynasty": "宋",
        "collection_info": null
    },
    {
        "uuid": "e838b78fbe7ab04989c2904f06417289",
        "title": "华亭百咏 濯缨亭",
        "author": "许尚",
        "content": "舆梁斜倚处，檐影坠清流。\n往往抽簪者，常为孺子羞。",
        "dynasty": "宋",
        "collection_info": null
    },
    {
        "uuid": "7a125881923592043dc678838cf2a0d8",
        "title": "华亭百咏 石兽",
        "author": "许尚",
        "content": "刻凿知何谓，弥年亦有神。\n宵行无足怪，一吼已惊人。",
        "dynasty": "宋",
        "collection_info": null
    },
    {
        "uuid": "b31405d79ff2700f41633e4bb6e81ef5",
        "title": "华亭百咏 震桥",
        "author": "许尚",
        "content": "瓦木明丹垩，初期镇此方。\n石梁今欲圮，尤益富蛮商。",
        "dynasty": "宋",
        "collection_info": null
    },
    {
        "uuid": "f7168566b17ea62d2cc92a395c3af165",
        "title": "华亭百咏 小隠园",
        "author": "许尚",
        "content": "妆点林泉趣，销除市井心。\n平生跧伏计，到此意偏深。",
        "dynasty": "宋",
        "collection_info": null
    },
    {
        "uuid": "39eeaae6778bf01a96d48cc0fa55d5d5",
        "title": "华亭百咏 姚将军庙",
        "author": "许尚",
        "content": "阴功周邑境，南面固宜然。\n毋復论民事，神今惮改迁。",
        "dynasty": "宋",
        "collection_info": null
    },
    {
        "uuid": "8858182af3c6f8f2221f1dd2f2a4834f",
        "title": "华亭百咏 赵店",
        "author": "许尚",
        "content": "日日黄尘路，喧豗涨市声。\n神灵自安此，不欲变名称。",
        "dynasty": "宋",
        "collection_info": null
    },
    {
        "uuid": "e398c09068dc0ebe0f3ec462a6099b05",
        "title": "华亭百咏 望云桥",
        "author": "许尚",
        "content": "忆昨登临日，卿云正四翔。\n重来穷目力，天末起祥光。",
        "dynasty": "宋",
        "collection_info": null
    },
    {
        "uuid": "67b091632a8a00019b3eb5ef942aa854",
        "title": "华亭百咏 石幢",
        "author": "许尚",
        "content": "矻立应千载，传因海眼成。\n蓬莱水清浅，曾不见敧倾。",
        "dynasty": "宋",
        "collection_info": null
    },
    {
        "uuid": "bbf0e8cd892ada3c21a8cecdbd79404c",
        "title": "华亭百咏 普照寺",
        "author": "许尚",
        "content": "高门收画戟，即此建精蓝。\n施予恩虽在，缁流绝不谈。",
        "dynasty": "宋",
        "collection_info": null
    },
    {
        "uuid": "54492fd02968ef22f4873180d40657da",
        "title": "华亭百咏 弥陀阁",
        "author": "许尚",
        "content": "拄策徐徐上，回环佛顶游。\n九山俱在望，目断暮烟浮。",
        "dynasty": "宋",
        "collection_info": null
    },
    {
        "uuid": "de57a36dd02047a76929763a9627402b",
        "title": "华亭百咏 罗汉院",
        "author": "许尚",
        "content": "邃宇中何有，台山五百尊。\n云何困人力，金像总尘昏。",
        "dynasty": "宋",
        "collection_info": null
    },
    {
        "uuid": "56c28a28bf5549ee2ffaa814a81a73eb",
        "title": "华亭百咏 丁公桥",
        "author": "许尚",
        "content": "令威仙去后，遗迹叹成非。\n华表成乌有，何年见鹤归。",
        "dynasty": "宋",
        "collection_info": null
    },
    {
        "uuid": "da1dd49418818dfc71336ac8a2e9f5e3",
        "title": "华亭百咏 云閒馆",
        "author": "许尚",
        "content": "邮亭临爽垲，杗廇架修虹。\n我亦轮蹄客，心期访士龙。",
        "dynasty": "宋",
        "collection_info": null
    },
    {
        "uuid": "da2a40e298f0e6a7ee3c97715fc8ae4b",
        "title": "华亭百咏 福顺庙",
        "author": "许尚",
        "content": "门垣虽蠹坏，古屋尚深沈。\n鸟雀犹知避，斯民盍致钦。",
        "dynasty": "宋",
        "collection_info": null
    },
    {
        "uuid": "7bf6a4e5133bb81b4b7a59828cb97a1b",
        "title": "华亭百咏 东岳行祠",
        "author": "许尚",
        "content": "明主东封后，龟蒙望益尊。\n巍然此行宇，时许荐苹蘩。",
        "dynasty": "宋",
        "collection_info": null
    },
    {
        "uuid": "9d5247e054386af30ab34001b25a02c9",
        "title": "华亭百咏 西庵",
        "author": "许尚",
        "content": "蚤为儒冠误，齐心学竺干。\n而今林下塔，夜夜戒光圆。",
        "dynasty": "宋",
        "collection_info": null
    },
    {
        "uuid": "cc160e5204e82beef4534e19ac6cda6a",
        "title": "华亭百咏 白龙潭",
        "author": "许尚",
        "content": "神物幽潜地，沧沧水接空。\n不缘尝应祷，谁识有殊功。",
        "dynasty": "宋",
        "collection_info": null
    },
    {
        "uuid": "c6a7c72081fe5b35cf80f0f5a7ac5c2a",
        "title": "华亭百咏 毗卢庵",
        "author": "许尚",
        "content": "扪萝通一径，修竹蔽中篱。\n只有奎章在，龙神暗护持。",
        "dynasty": "宋",
        "collection_info": null
    },
    {
        "uuid": "126907902d9f9fe0ea503411a78a57f8",
        "title": "华亭百咏 西林",
        "author": "许尚",
        "content": "林外初晴后，斜阳满芰荷。\n频来指灵鹫，此去路无多。",
        "dynasty": "宋",
        "collection_info": null
    },
    {
        "uuid": "eb0c6e7a6af909e01e4edb3b363541d4",
        "title": "华亭百咏 陆瑁养鱼池",
        "author": "许尚",
        "content": "谁得陶朱术，修池一水宽。\n皇恩浃鱼鼈，不復敢垂竿。",
        "dynasty": "宋",
        "collection_info": null
    },
    {
        "uuid": "3f6fa1074da18ef76df1365cefdcc1a9",
        "title": "华亭百咏 小湖",
        "author": "许尚",
        "content": "猎猎风蒲外，渊渊明月秋。\n诗翁浮短艇，弭棹看浮鯈。",
        "dynasty": "宋",
        "collection_info": null
    },
    {
        "uuid": "b5bdff57ed4000e2bea77edc2bdcdb7e",
        "title": "华亭百咏 湖桥",
        "author": "许尚",
        "content": "潋滟湖光好，荷风六月凉。\n倚栏吟不倦，鱼鸟亦相忘。",
        "dynasty": "宋",
        "collection_info": null
    },
    {
        "uuid": "fe68c9aca35a2faeb37a1fc1c062eae7",
        "title": "华亭百咏 唳鹤滩",
        "author": "许尚",
        "content": "养鹤人何在，湖边水尚清。\n唤回中夜梦，滩上戛然声。",
        "dynasty": "宋",
        "collection_info": null
    },
    {
        "uuid": "28de1466fefa7c0e572404f5ab5cf3f5",
        "title": "华亭百咏 泳波亭",
        "author": "许尚",
        "content": "吕梁观已远，沂水浴应难。\n却倚亭前柳，时时照影寒。",
        "dynasty": "宋",
        "collection_info": null
    },
    {
        "uuid": "5501b3171abb5a52cf0aa98be3f1677f",
        "title": "华亭百咏 风月堂",
        "author": "许尚",
        "content": "夜静蒲萄皱，云舒玉鑑凉。\n筑堂人不见，樽酒暗相望。",
        "dynasty": "宋",
        "collection_info": null
    },
    {
        "uuid": "e229251c017f716727473cedb1986e8e",
        "title": "华亭百咏 湖光亭",
        "author": "许尚",
        "content": "日暮虾鬚卷，亭中雅燕开。\n微风起苹末，波影动樽罍。",
        "dynasty": "宋",
        "collection_info": null
    },
    {
        "uuid": "1459bbc2960d0f9469cb1e70b6d37c6d",
        "title": "华亭百咏 道院",
        "author": "许尚",
        "content": "浄观今何在，唯余柏色新。\n栖栖抱瓮者，不是炼丹人。",
        "dynasty": "宋",
        "collection_info": null
    },
    {
        "uuid": "e81b653c519a9e77a67c1c35711801b1",
        "title": "华亭百咏 异木",
        "author": "许尚",
        "content": "蟠根知永远，曲干耸蛟虬。\n闽贾蒙私庇，年年此荐羞。",
        "dynasty": "宋",
        "collection_info": null
    },
    {
        "uuid": "9262deceb4a0cc87d3ea669201d9cf06",
        "title": "华亭百咏 显忠庙",
        "author": "许尚",
        "content": "俯拜祠堂下，遥思弼汉功。\n吁嗟孝宣帝，忘德太匆匆。",
        "dynasty": "宋",
        "collection_info": null
    },
    {
        "uuid": "fd04622139323aeccf3db2b5aa711ba7",
        "title": "华亭百咏 东寺",
        "author": "许尚",
        "content": "爱此楞伽士，勤修戒行成。\n文龟亦知善，来听讲经声。",
        "dynasty": "宋",
        "collection_info": null
    },
    {
        "uuid": "cacbc1743b51f44f1a34b823580ccd86",
        "title": "华亭百咏 证觉院",
        "author": "许尚",
        "content": "有人明七浄，蠠没缔良因。\n叹惜流风替，谁为无垢人。",
        "dynasty": "宋",
        "collection_info": null
    },
    {
        "uuid": "072c88dad177b5c0b6980c3ea5eaab5f",
        "title": "华亭百咏 栖真庵",
        "author": "许尚",
        "content": "仙路多官府，真人未上升。\n松窗霜月白，相对诵黄庭。",
        "dynasty": "宋",
        "collection_info": null
    },
    {
        "uuid": "37eeaca4ae4404e419545703f64438a2",
        "title": "华亭百咏 柳园",
        "author": "许尚",
        "content": "芳草池塘暖，东风桃杏繁。\n春归人亦散，寂寞锁园门。",
        "dynasty": "宋",
        "collection_info": null
    },
    {
        "uuid": "dfe3def2a6190cda61acb5023390014d",
        "title": "华亭百咏 陆四公庙",
        "author": "许尚",
        "content": "晋杰云亡久，嘉名未遽湮。\n严祠坐遗像，犹解福吴民。",
        "dynasty": "宋",
        "collection_info": null
    },
    {
        "uuid": "1d9d62873a04ba9cc3e3fa6990804128",
        "title": "华亭百咏 南庵",
        "author": "许尚",
        "content": "施水功成后，眈眈梵宇深。\n升堂瞻貌象，默会祖师心。",
        "dynasty": "宋",
        "collection_info": null
    },
    {
        "uuid": "9df91dc452fce4fc14ba95a5cfe64fc5",
        "title": "华亭百咏 姜庵",
        "author": "许尚",
        "content": "阴曀楸梧裏，鸟鸣落日中。\n九原人不作，明赞亦何功。",
        "dynasty": "宋",
        "collection_info": null
    },
    {
        "uuid": "0ab3a77862de5cf8e5199b8eef1a3914",
        "title": "华亭百咏 望仙桥",
        "author": "许尚",
        "content": "鹤驾乘风去，千年竟不归。\n石梁凭望处，空復白云飞。",
        "dynasty": "宋",
        "collection_info": null
    },
    {
        "uuid": "93cdb21e8d1ff525301503acebf3b6ac",
        "title": "华亭百咏 三洞庵",
        "author": "许尚",
        "content": "勾曲山头客，遨游到市尘。\n星冠顶霜月，夜半正朝真。",
        "dynasty": "宋",
        "collection_info": null
    },
    {
        "uuid": "9d2832e66ad602eddc188e6d79333e7e",
        "title": "华亭百咏 浄居院",
        "author": "许尚",
        "content": "明眼知何在，山门久寂然。\n宗风未沦替，还喜一镫传。",
        "dynasty": "宋",
        "collection_info": null
    },
    {
        "uuid": "e60a7d78afc9bed121cec5877d8f4436",
        "title": "华亭百咏 冰檗庵",
        "author": "许尚",
        "content": "鳬舄栖迟地，池流一径斜。\n先生久清苦，不肯竞纷华。",
        "dynasty": "宋",
        "collection_info": null
    },
    {
        "uuid": "a6597f698f71a646266235180ed5aba8",
        "title": "华亭百咏 圆珠庵",
        "author": "许尚",
        "content": "定回人寂静，绕鼻碧莲香。\n却认循檐月，摩尼发夜光。",
        "dynasty": "宋",
        "collection_info": null
    },
    {
        "uuid": "11bac13217e1fd6e6c860507c310c1b1",
        "title": "答曾伯玉借长编二首  其一",
        "author": "黄榦",
        "content": "白露下百草，迅商薄修林。\n幽人起长怀，感此节物深。\n揽衣自徘徊，抚剑还悲吟。\n丈夫各有志，莫作儿曹心。\n涉远当疾趋，畏景须就阴。\n愿言理轻车，去上南山岑。",
        "dynasty": "宋",
        "collection_info": null
    },
    {
        "uuid": "381f1ba79664b026602335ce3d569e93",
        "title": "答曾伯玉借长编二首  其二",
        "author": "黄榦",
        "content": "祥麟踣鲁郊，孔袂何涟涟。\n伤哉经济心，付与文字传。\n马公述孔志，托意为编年。\n是非一以判，纤悉不復捐。\n闻君卧丘壑，茧手磨丹铅。\n愿言得其解，努力希圣贤。",
        "dynasty": "宋",
        "collection_info": null
    },
    {
        "uuid": "7bcda87da133c8a64a41e24f763d0350",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 九日早登桃枝岭",
        "author": "黄榦",
        "content": "登山岂不乐，属此风露清。\n排檐夜雨滴，诘旦天空明。\n欢然金石交，要我林泉盟。\n支筇趁汗漫，勇往不计程。\n一水何萦纡，千峰鬰峥嵘。\n仰视流云驰，俯听幽壑鸣。\n班荆得所适，斗酒聊共倾。\n人生会有累，聚散如浮萍。\n今辰谐胜游，异日难忘情。\n意惬各赋诗，庶以纪此行。",
        "dynasty": "宋",
        "collection_info": null
    },
    {
        "uuid": "65c152a75d5f52c38c96a07d85d9843a",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 道间观瀑布",
        "author": "黄榦",
        "content": "行行益以远，惬此心期幽。\n一径险復夷，千林密相樛。\n回首天际山，矗面悬飞流。\n银潢倚石壁，玉龙下山湫。\n光摇日璀璨，势激水飕飗。\n可望不可亲，神往形独留。\n眷言桃枝山，久矣卜筑谋。\n岂无一日閒，努力穷冥搜。",
        "dynasty": "宋",
        "collection_info": null
    },
    {
        "uuid": "b4a93b375f4b2128f7bb7dc06ddf9b11",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 夜宿九峰寺",
        "author": "黄榦",
        "content": "冥逐归云入远山，九峰环立似人间。\n摩挲石刻元和体，矍铄僧谭宣政间。\n往古来今浑昨梦，隻鸡斗酒强开颜。\n明朝酌取龙湫水，直上层霄不復还。",
        "dynasty": "宋",
        "collection_info": null
    },
    {
        "uuid": "403639a9ebd623ee6b47edb484528aae",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 十日值雨",
        "author": "黄榦",
        "content": "催粥华鲸彻翠微，觉来屋瓦白差差。\n初疑淡月霜天晓，忽失前山云幙垂。\n田父腰鎌禾欲耳，行人策杖足如锥。\n老僧莫笑芒鞋苦，破釜生尘侬更悲。",
        "dynasty": "宋",
        "collection_info": null
    },
    {
        "uuid": "dfc6aed949e6352af45a503b885167ea",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 早观龙湫",
        "author": "黄榦",
        "content": "夜宿羣峰裏，朝游大石湫。\n寒潭飞薄雾，迭障泻洪流。\n侧径苍苔滑，丛祠古木幽。\n神龙好高卧，云雨不胜愁。",
        "dynasty": "宋",
        "collection_info": null
    },
    {
        "uuid": "7a4ba5c95da1a5a0a239dc17babda587",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 宿芙蓉寺",
        "author": "黄榦",
        "content": "万迭云山踏雨来，白云依旧冒山隈。\n尊罍罄尽客怀恶，衣屦沾濡僧意猜。\n默坐香炉烟起伏，喜闻灵洞石崔嵬。\n五更清磬丁东响，参斗横空天四开。",
        "dynasty": "宋",
        "collection_info": null
    },
    {
        "uuid": "89cae5fbdd501cb073ee2fd948ba9818",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 十一日早登灵洞岩",
        "author": "黄榦",
        "content": "寒岩突兀山之阿，足履危磴攀藤萝。\n岩下清泉响环佩，岩前古木交枝柯。\n当中洞门忽开豁，上有石屋高嵯峨。\n干坤开关已呈露，鬼神守护频挥呵。\n重门黯淡不可入，以火来照所见多。\n出门小洞亦奇绝，神龙奋怒吞蛟鼍。\n胜景如此难重过，手倚石壁频摩挲。\n安得雄思如悬河，长吟大咏仍高歌。",
        "dynasty": "宋",
        "collection_info": null
    },
    {
        "uuid": "8459e58f0baeb7edb8518ba67cb26801",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 过翠微院",
        "author": "黄榦",
        "content": "古寺残僧少，孤村碧树围。\n明朝山下路，愁绝望烟归。",
        "dynasty": "宋",
        "collection_info": null
    },
    {
        "uuid": "0778bb70d35ef3516029edd1e2115d3b",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 十二日復归桃枝岭",
        "author": "黄榦",
        "content": "大溪章溪溪水清，上寮下寮山路平。\n三山屹立相犄角，百里连亘如长城。\n仰干云霄不盈尺，俯视天高浮寸碧。\n闲云吞吐溢涧谷，飞泉喷洒下石壁。\n中有一山名芙蓉，端冕正色羣山空。\n望之可敬不可慢，僧言直与衡岳同。\n坡陀突兀作云洞，虎豹蹲踞栖鸾凤。\n闻道前山开闢日，曾住浮屠几千众。\n我来已作五日行，皇天一雨復一晴。\n穹林杳霭非人世，手接羣仙上玉京。\n晓来更向山前去，忽到山翁栖隠处。\n却忆桃源洞裏人，日出烟销忘旧路。",
        "dynasty": "宋",
        "collection_info": null
    },
    {
        "uuid": "f3b612aa574cdd20159fe068f747ff12",
        "title": "绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 寿山",
        "author": "黄榦",
        "content": "石为文多招斧凿，寺因野烧转荧煌。\n世间荣辱不足较，日暮天寒山路长。",
        "dynasty": "宋",
        "collection_info": null
    },
    {
        "uuid": "caffb16904e7bb8ab48885559167a0c2",
        "title": "凡今之人莫如兄弟诗",
        "author": "黄榦",
        "content": "物理须深玩，人心定不凡。\n棣华春竞秀，鸿影暮相衔。\n天性人为贵，同胞岂异心。\n疾行迷后长，思昔更伤今。\n忆昔孩提日，堂前聚戏嬉。\n利心驱逸马，分背欲何之。\n富贵真余事，儿孙亦后身。\n四支先自贼，骈拇若为人。\n矢束折应难，叶密根无托。\n斯道固昭然，叹息人何莫。\n儒衣而儒冠，满口谈诗书。\n君看阋墙心，异类诚不如。\n我行箕山颠，上有贤弟兄。\n高节振颓俗，余芳丐后生。\n二父及诸郎，异世真一体。\n赋诗岂遗君，自以警不弟。",
        "dynasty": "宋",
        "collection_info": null
    },
    {
        "uuid": "ead7359b87132ae926bc6b47c1e62762",
        "title": "游鼓山登大顶峰",
        "author": "黄榦",
        "content": "登山如学道，可进不可已。\n悬崖更千仞，壮志须万里。\n平生石鼓怀，独酌灵源水。\n峩峩大顶峰，欲往辄中止。\n今朝復何朝，击楫渡清泚。\n好风从西来，缥渺吹游子。\n褰褰涉危巅，万象得俯视。\n东南际大海，日月旋磨蚁。\n烟云隔洲渚，历历犹可指。\n城中十万家，嚣杂不到耳。\n郊原与廛市，琐碎如聚米。\n同来皆良俦，得酒共欢喜。\n深林更叫啸，盘石恣徙倚。\n摩挲陈公碑，岁月为我纪。\n更持末后句，归以铭吾几。",
        "dynasty": "宋",
        "collection_info": null
    },
    {
        "uuid": "ffdfa310d8cc25e5af00e94c4013f387",
        "title": "双髻峰",
        "author": "黄榦",
        "content": "万山环立两山起，伯仲埙箎风味多。\n轩冕直能惊俗子，采薇千古不消磨。",
        "dynasty": "宋",
        "collection_info": null
    },
    {
        "uuid": "a12d742a0e216cdeaa9d63dab8611bef",
        "title": "侍晦翁饮浮翠用刘叔通韵",
        "author": "黄榦",
        "content": "凉风振幽壑，阴云翳前山。\n高怀励清秋，适意林莽间。\n烟横万家井，水浄双溪湾。\n徙倚暮忘归，人境相与閒。\n游子独何为，千里方言还。\n陪此杖履游，忘彼道路艰。\n心期更他年，依岩结柴关。",
        "dynasty": "宋",
        "collection_info": null
    },
    {
        "uuid": "b67a7e44575b1391c2ac76b495c8f2fa",
        "title": "读史记荆卿传",
        "author": "黄榦",
        "content": "说与男儿莫爱身，箪瓢陋巷不为贫。\n古来亭士君知否，拚得头颅斫与人。",
        "dynasty": "宋",
        "collection_info": null
    },
    {
        "uuid": "b2a498455cbacc597c9e520b69db6b3d",
        "title": "食竹䶉",
        "author": "黄榦",
        "content": "北山何嗟峨，猛虎之所藏。\n咆哮一震怒，百兽不敢当。\n有竹山之阿，挺挺青琳琅。\n威凤鸣且栖，众鸟空回皇。\n彼䶉独何为，莫夜争跳踉。\n钻山窟穴深，嚙竹根本伤。\n鼠腹涨彭亨，鸱怒独奋张。\n谁知樵苏辈，叹彼枝叶黄。\n锄耰捣其室，束缚登我堂。\n遂令婉娈者，污此牙颊刚。\n才质既不同，分守合有常。\n曷不效尔曹，窃食仍循墙。\n直节永萧森，庇此千仞冈。",
        "dynasty": "宋",
        "collection_info": null
    },
    {
        "uuid": "1d51d216a1322325aefadbad8d486cd6",
        "title": "谗人",
        "author": "黄榦",
        "content": "监谤兆周蹙，偶语挤秦亡。\n古风下刺上，国步安且强。\n靖康发深痛，熙丰启余殃。\n惜哉天子明，未免谗者伤。\n谗者亦何为，君子名愈彰。",
        "dynasty": "宋",
        "collection_info": null
    },
    {
        "uuid": "55fcc00f70c1f3a5658b6a2f558c0f2e",
        "title": "生平",
        "author": "黄榦",
        "content": "生平因寡合，岁晚交更少。\n非干世俗薄，自是志量小。",
        "dynasty": "宋",
        "collection_info": null
    },
    {
        "uuid": "9ee3b0bf460324cae24ec1c4a5d936eb",
        "title": "拜文公先生墓下",
        "author": "黄榦",
        "content": "暝投大林谷，晨登崒如亭。\n高坟鬰嵯峨，百拜双泪零。\n白杨自萧萧，宿草何青青。\n悲风振林薄，猿鸟为悲鸣。\n音容久寂寞，欲语谁为听。\n空使千载后，儒生抱遗经。",
        "dynasty": "宋",
        "collection_info": null
    },
    {
        "uuid": "847f70103feceeba685508faf35a0a24",
        "title": "答刘正之见招四绝  其一",
        "author": "黄榦",
        "content": "求田问舍两参差，木坏山颓万古悲。\n多谢刘郎能馆我，短檠疎雨听清规。",
        "dynasty": "宋",
        "collection_info": null
    },
    {
        "uuid": "394709970b0a2e4fedd1aaeb6c322488",
        "title": "答刘正之见招四绝  其二",
        "author": "黄榦",
        "content": "昔年曾学屏山下，炯炯胡刘风味长。\n满目青山非故国，人生熟处尚难忘。",
        "dynasty": "宋",
        "collection_info": null
    },
    {
        "uuid": "edc98d82a75c0648c412fdf718945b51",
        "title": "答刘正之见招四绝  其三",
        "author": "黄榦",
        "content": "君因戆直招时论，我以疎愚厌俗纷。\n万事不须开着眼，苍山白醑对西曛。",
        "dynasty": "宋",
        "collection_info": null
    },
    {
        "uuid": "dc6d8246af2f0c592b0e184878bdee37",
        "title": "答刘正之见招四绝  其四",
        "author": "黄榦",
        "content": "石马台边森古木，昼寒亭下锁晴烟。\n紫阳不作远庵死，一醉同君话昔年。",
        "dynasty": "宋",
        "collection_info": null
    },
    {
        "uuid": "1a9bf99bfe75848d862855bab09b2dbf",
        "title": "读史戏呈刘正之",
        "author": "黄榦",
        "content": "君不见汉初曹相国，日饮醇酒不事事。\n相舍后园近吏舍，点吏醉呼不肯避。\n相国取酒饮园后，恨不呼吏与共醉。\n又不见后来丙丞相，驭吏不畏丞相嗔。\n嗜酒酒翻车上茵，醉饱去尔何容身。\n两公一心相有汉，一夫见辱非吾患。\n但得时平酒价贱，从渠醉后来相慢。\n李斯逐客徒自尊，东门黄犬还悲辛。\n西曹地近不足贵，不过能污车上茵。\n人言两公固宽平，我谓两吏非庸生。\n庸生无益两丞相，故辱丞相成其名。\n至今汉家四百载，曹独为冠丙有声。\n刘侯刘侯汝太痴，世间曹丙能几箇。\n但知愤世快我意，醉语谁知官小大。\n却来东屯起田舍，日与田翁相唱和。\n人道刘侯只是一醉人，谁知胸中自有渭与泾。\n一双怪眼如老鹰，每于醉后白復青。\n刘侯藏锋敛锷莫妄用，君家自是提兵冠豸种。",
        "dynasty": "宋",
        "collection_info": null
    },
    {
        "uuid": "99244f0b9dc698e30ce26682297bd271",
        "title": "和魏元明四月菊",
        "author": "黄榦",
        "content": "鹈鴂纔鸣歇众芳，忽看佳菊变秋光。\n江头雨涨梅同熟，陇上风清麦正黄。\n莫待重阳拚一醉，不愁长夏自微凉。\n篱根休遣儿曹见，又说梨花捧寿觞。",
        "dynasty": "宋",
        "collection_info": null
    },
    {
        "uuid": "4d7ba2a57a7390d2a95bab8631ca3333",
        "title": "和刘实之喜雨",
        "author": "黄榦",
        "content": "忽忽久不乐，中肠若焦焚。\n非无一樽酒，高堂细论文。\n尘俗了不知，学殖聊自耘。\n念此农事毕，膏雨犹未均。\n东郊与西畴，祷旱胡纷纷。\n长年四月时，蜗舍嗟梅蒸。\n旱魃逞威虐，旸乌丽朱明。\n风伯真可讼，田祖非无神。\n曷不驾飞龙，一息万里奔。\n兀坐正长吁，仰瞻白云屯。\n须臾梧桐上，策策琅玕声。\n清溪一綫流，澒洞如盆倾。\n只此一日泽，便想百室盈。\n呼童索浊醪，为我驱愁襟。\n珠玉忽满前，语句何清新。\n此意久不传，举坐为君兴。\n鷄虫无了时，江阁聊自凭。\n窃恐读君诗，愁杀闭籴人。",
        "dynasty": "宋",
        "collection_info": null
    },
    {
        "uuid": "7423e1c61eea56e362124f5c6317a824",
        "title": "再和实之喜雨呈正之",
        "author": "黄榦",
        "content": "苦海渺无涯，火宅常自焚。\n青衫不疗饥，白首非工文。\n勉策疲驽姿，舍己为人耘。\n造物真小儿，苦乐胡不均。\n突如四月时，梅雨成炎蒸。\n安得玉烛调，一晦復一明。\n中夜忽自悟，感慨若有神。\n有名汝不趋，有利汝不奔。\n独与迂阔友，卜邻向东屯。\n燕坐想羲皇，浩歌发商声。\n床头有浊醪，啸咏聊自倾。\n又如苦旱中，一雨涧壑盈。\n草木回春姿，万象皆更新。\n君今东屯成，拙寝復几兴。\n我亦侧西流，草阁时共凭。\n长想千载上，依依耦耕人。",
        "dynasty": "宋",
        "collection_info": null
    },
    {
        "uuid": "faccb4afed05cbff8b26fb2cec9c5aa7",
        "title": "和刘实之寄生日",
        "author": "黄榦",
        "content": "朝来谩与儿曹语，欲看羣峰插天宇。\n携筇直上君子堂，出门復向东屯去。\n东屯田舍翁，邂逅成宾主。\n谓予始生朝，杯盘各碁布。\n须臾剥啄者为谁，珠玉怀中来举似。\n满堂宾客且停杯，看我莲桃罗十数。\n感君厚意兴转逸，百斛琼浆当鲸吸。\n造物亦何意，万品齐结实。\n休论修与短，大是空中色。\n但愿双桥茅屋成，款段从君岂终极。",
        "dynasty": "宋",
        "collection_info": null
    },
    {
        "uuid": "e79973b0c517ec2635d85a993fc7c0b7",
        "title": "刘正之宜楼四章  其一",
        "author": "黄榦",
        "content": "春风满庭除，琴瑟亦静好。\n瓮中有欢伯，相祝以偕老。",
        "dynasty": "宋",
        "collection_info": null
    },
    {
        "uuid": "c6bdb16f54fa39a189387160d8edc635",
        "title": "刘正之宜楼四章  其二",
        "author": "黄榦",
        "content": "屏山重回首，日暮起长思。\n鸿鴈来翩翩，共赋棠棣诗。",
        "dynasty": "宋",
        "collection_info": null
    },
    {
        "uuid": "bd07f7eab936ae51866db221a00b9ca1",
        "title": "刘正之宜楼四章  其三",
        "author": "黄榦",
        "content": "君家两宁馨，翠竹栖鸾凤。\n筦簟燕新居，孔释復抱送。",
        "dynasty": "宋",
        "collection_info": null
    },
    {
        "uuid": "7f72d9d7eab682ac5a319a3d0e1e4a03",
        "title": "刘正之宜楼四章  其四",
        "author": "黄榦",
        "content": "山以静故高，水以静故深。\n福禄岂外求，万感皆人心。",
        "dynasty": "宋",
        "collection_info": null
    },
    {
        "uuid": "423e36c5244ecda61b10d0092a3d2303",
        "title": "与胡西园",
        "author": "黄榦",
        "content": "白露下百草，玄云翳崇冈。\n游子暮何之，倏若孤鴈翔。\n朝发长沙渚，夕息湘山阳。\n飞鸣念俦侣，慷慨增悲伤。\n故人怀我深，远寄金玉章。\n开缄且疾读，慰此饥渴肠。\n是时焞中火，朔风扫枯黄。\n岁月能几何，皋兰结微霜。\n静观天地间，至理何昭彰。\n干行固不息，坤应还无疆。\n两曜各循环，皦皦临四方。\n人道政如斯，愿君勉其常。\n脂车策良马，日暮道正长。\n徒仆审驱驰，前途畏榛荒。\n劣质苦难任，白云怀故乡。\n南山一舍隔，动若参与商。\n大舶漾中流，矫首空西望。\n昆弟真可人，行乐毋相忘。",
        "dynasty": "宋",
        "collection_info": null
    },
    {
        "uuid": "505a673f1a969a617a7e9073005bade3",
        "title": "嘉兴道间二首  其一",
        "author": "黄榦",
        "content": "平生事幽贞，足迹不出门。\n岁晚迫饥寒，暂得媒妁言。",
        "dynasty": "宋",
        "collection_info": null
    },
    {
        "uuid": "3f40dc892be85a4ed7c5808c0310ffdd",
        "title": "嘉兴道间二首  其二",
        "author": "黄榦",
        "content": "征途不寐辄终夕，故里无书今几时。\n离别因知双鬓改，饥寒解使寸心悲。",
        "dynasty": "宋",
        "collection_info": null
    },
    {
        "uuid": "a236fdda157f559dc5512407dde39b0a",
        "title": "谒陆宣公祠于嘉兴府学门外二首  其一",
        "author": "黄榦",
        "content": "年来风俗软如绵，再拜公祠气凛然。\n莫是平生太忠鲠，只今犹斥学宫前。",
        "dynasty": "宋",
        "collection_info": null
    },
    {
        "uuid": "070cce5528b4448aa6d1a1149ac3ec0b",
        "title": "谒陆宣公祠于嘉兴府学门外二首  其二",
        "author": "黄榦",
        "content": "徘徊无处谒精庐，义胆忠肝一卷书。\n昏主乱时公尚尔，清朝平世合何如。",
        "dynasty": "宋",
        "collection_info": null
    },
    {
        "uuid": "6463ba886823cbbb6aa76af2c74f005f",
        "title": "石门",
        "author": "黄榦",
        "content": "吴越天下富，京畿游侠乡。\n陇亩尽膏腴，第宅皆侯王。\n世言苏湖熟，霑丐及四方。\n自我来石门，触目何凄凉。\n清晨开务门，有酒谁復尝。\n纍纍挈妻子，汲汲求糟糠。\n父老称近年，十载尝九荒。\n聚落成丘墟，少壮争逃亡。",
        "dynasty": "宋",
        "collection_info": null
    },
    {
        "uuid": "72b5e3873d9cd732957417d3de2ce53f",
        "title": "访高佥判所居",
        "author": "黄榦",
        "content": "远树分高下，平洲半有无。\n短亭低密竹，小艇隠寒芦。\n转浪鱼深入，斜阳鸦乱呼。\n自惭贵公子，未老赋归欤。",
        "dynasty": "宋",
        "collection_info": null
    },
    {
        "uuid": "05b3b8465a87d230a5c85849fc02f8c0",
        "title": "甲子语溪闵雨四首  其一",
        "author": "黄榦",
        "content": "樯头五两摇空飞，船头百丈牵何迟。\n数篙塘水清可涉，故乡千里归何时。",
        "dynasty": "宋",
        "collection_info": null
    },
    {
        "uuid": "560e6f5e5ec995cff955c2d763623d54",
        "title": "甲子语溪闵雨四首  其二",
        "author": "黄榦",
        "content": "塘中龙骨高数层，龟坼田中纵復横。\n青裙箬笠倚车卧，但有空车无水声。",
        "dynasty": "宋",
        "collection_info": null
    },
    {
        "uuid": "7bde7d6f15737ad9553dea505864fe2e",
        "title": "甲子语溪闵雨四首  其三",
        "author": "黄榦",
        "content": "牛女盈盈河汉傍，清风肃肃吹罗裳。\n朱门达旦听歌曲，莫遣浓阴蔽夜凉。",
        "dynasty": "宋",
        "collection_info": null
    },
    {
        "uuid": "5e91d01d6d40a17387badc0e60e2455b",
        "title": "甲子语溪闵雨四首  其四",
        "author": "黄榦",
        "content": "老夫年来百不悲，夜听羣儿声吾伊。\n呼儿握手长太息，不见侬家数口饥。",
        "dynasty": "宋",
        "collection_info": null
    },
    {
        "uuid": "ecd3a79aad1e985f034acfb5330dce71",
        "title": "喜雨用前韵  其一",
        "author": "黄榦",
        "content": "莫愁尘土压天飞，六月栽田未是迟。\n待得麦麻收拾后，通宵好雨定知时。",
        "dynasty": "宋",
        "collection_info": null
    },
    {
        "uuid": "ece073fc11fa36ca9acfe9b1baabd19d",
        "title": "喜雨用前韵  其二",
        "author": "黄榦",
        "content": "云霓天外起层层，毕月相随彻夜横。\n费得天公能几力，数州愁苦变歌声。",
        "dynasty": "宋",
        "collection_info": null
    },
    {
        "uuid": "1b6c631650cd0ad9bfe27d33b72bac72",
        "title": "喜雨用前韵  其三",
        "author": "黄榦",
        "content": "睡觉歌声古道傍，有人中夜揽衣裳。\n床头斗酒聊自酌，不为书窗一夜凉。",
        "dynasty": "宋",
        "collection_info": null
    },
    {
        "uuid": "44e5da17986f088c3ab46a5c8c049710",
        "title": "喜雨用前韵  其四",
        "author": "黄榦",
        "content": "山中书生休浪悲，燮调自有皋与伊。\n清香一瓣来天竺，更把民饥作己饥。",
        "dynasty": "宋",
        "collection_info": null
    },
    {
        "uuid": "7824694e20bfb5350bcc015705bf3a69",
        "title": "又用前韵谢叶宰  其一",
        "author": "黄榦",
        "content": "谁推双毂遶天飞，短髮萧疎蚤是迟。\n肠断金钱门外月，晓天秋露稻花时。",
        "dynasty": "宋",
        "collection_info": null
    },
    {
        "uuid": "f757b8d52c49c17ad2712d4af75bd17d",
        "title": "又用前韵谢叶宰  其二",
        "author": "黄榦",
        "content": "明招古木叶千层，山自浮云溪自横。\n春树鶑藏无觅处，遗编灯火屡吞声。",
        "dynasty": "宋",
        "collection_info": null
    },
    {
        "uuid": "6480280549fe1e0293a4a72e0d7acf8e",
        "title": "又用前韵谢叶宰  其三",
        "author": "黄榦",
        "content": "岁晚投身糟瓮傍，旋除野服着公裳。\n折腰可愧更无米，赢得虚堂一味凉。",
        "dynasty": "宋",
        "collection_info": null
    },
    {
        "uuid": "c4a13589061e73efd41801c2d8cef18c",
        "title": "又用前韵谢叶宰  其四",
        "author": "黄榦",
        "content": "世事年来最可悲，开口不得洛与伊。\n两君论交大左计，芋栗不足充人饥。",
        "dynasty": "宋",
        "collection_info": null
    },
    {
        "uuid": "1c02d01e04f52b20394dc2685ff6ebf8",
        "title": "噫嘻示儿",
        "author": "黄榦",
        "content": "噫嘻!吾退不能为高蹈之靖节，吾进不能为玩世之东方。\n腰折亦无米五斗，饿死安得粟一囊。\n徒令汝曹困齑盐，对我面目青且黄。\n冬寒轻裘不得御，朝饥软饭不得尝。\n大儿知书故自忍，小儿叫怒来牵裳。\n老夫对此忽自悟，呼儿并集来我傍。\n人生穷通固有命，丈夫志气当自强。",
        "dynasty": "宋",
        "collection_info": null
    },
    {
        "uuid": "8e62721cade4795f7e4c82bbcfc0f452",
        "title": "送宋知府归阆州",
        "author": "黄榦",
        "content": "丈夫不遇归西州，天遣旱魃为王留。\n谁知冥鸿向蓬荜，一使深鹢胶浅流。\n载书万卷堪自乐，端坐十日吾何忧。\n使君高怀不可挽，飞廉驱雨扶君舟。\n君今捩柂清江头，江汉滚滚来为浮。\n张帆挂席日千里，巨鱼岂恋寻常沟。",
        "dynasty": "宋",
        "collection_info": null
    },
    {
        "uuid": "6cedbdccb5b69a12c789f9c442b40886",
        "title": "浙江舟行遇风",
        "author": "黄榦",
        "content": "扁舟泝浙江，日暖天气清。\n胥涛寂无声。\n篙工挂席帆，涉险如履平。\n不谓时适然，自诧伎已精。\n中流舍维楫，醉卧日月横。\n烟云忽异色，亭午风浪生。\n两涯忽黯淡，一叶随欹倾。\n津人巧不施，反念西佛名。\n同舟已自诀，立葬东海鲸。\n雨声忽自霁，雾暗忽復明。\n举酒迭相贺，骄气又已盈。\n同舟幸身安，气塞莫敢争。\n谁知翻覆手，顷刻分阴晴。\n既乏共济力，拂衣起徒行。",
        "dynasty": "宋",
        "collection_info": null
    },
    {
        "uuid": "ff38719729e674b0810dab86c23ff7be",
        "title": "和江西王仓中秋赏月韵",
        "author": "黄榦",
        "content": "明晦从渠造物悭，好天佳月静时看。\n一轮天外长明彻，万象胸中自屈盘。\n星逐使来随处见，霜侵台迥逼人寒。\n休观玉免频频捣，活国须公九转丹。",
        "dynasty": "宋",
        "collection_info": null
    },
    {
        "uuid": "9fca68b2d26116fcd6b88589959e44ae",
        "title": "勉都干权君",
        "author": "黄榦",
        "content": "长安城中豪俊林，锦鞯玉勒驰骎骎。\n入门朱粉夸妙丽，出门青紫争浮沈。\n东有问医西问相，君独燕坐鈎其深。\n冰眸一睨穷达判，刀剂不许寒暑侵。\n长安城外天阴阴，行人驻马为悲吟。\n高坟崔嵬葬白骨，安得不死腰黄金。\n世间万事何足恃，祸福倚伏常相寻。\n渠侬自愚君自强，谁肯一笑忘华簪。\n蜀人卖卜严君平，垂帘闭肆穷古今。\n逢人但说忠与孝，自有达者能知音。\n察形察色君所解，直须洞烛贤愚心。\n屈伸寿夭亦命尔，公平正直神所钦。",
        "dynasty": "宋",
        "collection_info": null
    },
    {
        "uuid": "97679c91414d18e2f22e5d6580d8ac14",
        "title": "送章元德司理罢官归永嘉",
        "author": "黄榦",
        "content": "送君北门阪，遥望东瓯路。\n峩峩白鹤岭，渺渺飞鸾渡。\n上有虎豹嘷，下有蛟龙怒。\n车马坚且良，维檝夙已具。\n褰裳涉其险，万怪不足惧。\n世路剧羊肠，皦皦诚易污。\n但能心无愧，穷达安所遇。\n毋为婉娈者，暂蹶辄惊顾。\n生平麋鹿姿，处世每多忤。\n胡为展良觌，握手便如故。\n高怀发鍼石，正论谐韶濩。\n情亲復告别，欲语谁与晤。\n干坤一逆旅，日月双脱兔。\n寒儒守蓬荜，白首困章句。\n期君以远大，庶足慰迟暮。",
        "dynasty": "宋",
        "collection_info": null
    },
    {
        "uuid": "c633dedbb5ba85fad61e1803530beb6c",
        "title": "谢潘谦之二首  其一",
        "author": "黄榦",
        "content": "生平不作温饱计，岁晚宁愁衣褐无。\n一夜娇儿啼彻晓，始知寒色已侵肤。",
        "dynasty": "宋",
        "collection_info": null
    },
    {
        "uuid": "b637c4f529731e76b9674e1a0136ebaa",
        "title": "谢潘谦之二首  其二",
        "author": "黄榦",
        "content": "绨袍恋恋故人情，寒谷潇潇春意生。\n寂寞穷儒应易足，床头鼻息便雷鸣。",
        "dynasty": "宋",
        "collection_info": null
    },
    {
        "uuid": "9fa43986fe283d628d734fe7dcbf75eb",
        "title": "庆元己未冬至前二日访林公度至栗山翌日同访吴必大林季亨容之偕行爱其溪山池亭之胜为之赋诗",
        "author": "黄榦",
        "content": "篝火下修岭，褰衣涉清川。\n夜投故人庐，洞壑藏真仙。\n一水远萦纡，两山对蜿蜒。\n但见烟云深，不识车马喧。\n主人敬客至，杯酒罗堂前。\n诸孙竞劝酬，烹羊杂鸡鲜。\n同来二三人，妙语争春妍。\n此会良独难，达旦不復眠。\n鸡鸣秉烛游，到君新池边。\n中有读书堂，藏书足精研。\n把笔记姓名，徘徊怅无缘。\n天明驱车去，去上层冈巅。\n回首三叹息，安得数亩田。\n结茅与君邻，啸傲终残年。",
        "dynasty": "宋",
        "collection_info": null
    },
    {
        "uuid": "f14c08d2d3e2e1a567c3dddf7c2febfb",
        "title": "会南禅游邹氏园和知丞韵",
        "author": "黄榦",
        "content": "杯酒联翩臭味同，横枝疎影费天工。\n千林落木人烟绝，独倚斜阳对晚风。",
        "dynasty": "宋",
        "collection_info": null
    },
    {
        "uuid": "a133132f04dd376dff33befe07c05eae",
        "title": "寄郑维忠叶云叟诸友",
        "author": "黄榦",
        "content": "村村箫鼓竞龙舟，萸菊岩前倚晚秋。\n老懒焚香书一卷，淡烟疎竹月侵楼。",
        "dynasty": "宋",
        "collection_info": null
    },
    {
        "uuid": "c50affaaa070bb337f693565d7f984ab",
        "title": "宿庐阜归宗题正觉禅师",
        "author": "黄榦",
        "content": "稽首归宗正觉师，长怀千里鬓如丝。\n早知具眼番成闇，不作人间了事痴。",
        "dynasty": "宋",
        "collection_info": null
    },
    {
        "uuid": "e555930d114fab7d1ac7d3821080bdd2",
        "title": "挽云门郑君",
        "author": "黄榦",
        "content": "结友云门日，曾闻谷口翁。\n松肥三径雨，鲈熟一丝风。\n行业乡闾敬，诗书子姓同。\n论心独余恨，秋草对碑丰。",
        "dynasty": "宋",
        "collection_info": null
    },
    {
        "uuid": "0c1118ebe0a7e31c74d226887790dd5f",
        "title": "挽潘孺人  其一",
        "author": "黄榦",
        "content": "闻说初年失偶时，回看囊箧鬓成丝。\n谁知旧室如新室，解抚前儿似后儿。\n南涧苹生方得助，河阳花落不胜悲。\n高楼百尺今休上，望着佳城空泪垂。",
        "dynasty": "宋",
        "collection_info": null
    },
    {
        "uuid": "229afe6ba8ba5ce8f9bc5ed9415c709f",
        "title": "挽潘孺人  其二",
        "author": "黄榦",
        "content": "红云照水春将暮，皓月盈盈院落深。\n正是佳人行乐地，翻令公子独伤心。\n床头琴瑟空长在，眼底音容无处寻。\n寒食纸钱飞满野，一声薤露涕沾襟。",
        "dynasty": "宋",
        "collection_info": null
    },
    {
        "uuid": "67473fb508d97a77909a5ef58baeb144",
        "title": "挽新市张监酒三首  其一",
        "author": "黄榦",
        "content": "曲江人已矣，风采独依然。\n薄宦何曾显，英名到处传。\n诸公交荐士，造物竟遗贤。\n穷达君应悟，怡神向九泉。",
        "dynasty": "宋",
        "collection_info": null
    },
    {
        "uuid": "8a817fbb10a2619241d5e80d0c24e2c5",
        "title": "挽新市张监酒三首  其二",
        "author": "黄榦",
        "content": "捧檄来新市，逢人说旧官。\n腊残千醆熟，春到万家欢。\n不见文移急，惟闻酒禁宽。\n摩挲石梁柱，俛仰叹才难。",
        "dynasty": "宋",
        "collection_info": null
    },
    {
        "uuid": "d55a52654ecd0ad927bffcd4efc3e195",
        "title": "挽新市张监酒三首  其三",
        "author": "黄榦",
        "content": "淡薄心无累，行藏惠及人。\n诗书长孙子，雍睦化比邻。\n我亦尘中客，来司瓮底春。\n从公得遗范，惆怅重书绅。",
        "dynasty": "宋",
        "collection_info": null
    },
    {
        "uuid": "8443dd3280c928bc3a81551e5018e86b",
        "title": "代王维谨挽李察院二首  其一",
        "author": "黄榦",
        "content": "关洛萧条南渡日，龟山往事属龙津。\n过庭诗礼传宗旨，盖世功名付后人。\n风宪隻身中与外，清忠壮节晚如新。\n崇兰香歇玉刚折，定与天皇作侍臣。",
        "dynasty": "宋",
        "collection_info": null
    },
    {
        "uuid": "3c7d0956ef480530eb589f3ba68b8fa6",
        "title": "代王维谨挽李察院二首  其二",
        "author": "黄榦",
        "content": "牛角短歌头半白，龙门峻级眼常青。\n一官多是春风力，千里俄惊秋泪零。\n坐想德容今寂寞，梦回耳语尚丁宁。\n夜台虽闭公长在，有子能存旧典刑。",
        "dynasty": "宋",
        "collection_info": null
    },
    {
        "uuid": "a56d914a7dda7d9b4b23460f7b7dcece",
        "title": "代曾鲁仲挽蒋同叔母二首  其一",
        "author": "黄榦",
        "content": "釜竈朝晡百俭艰，巵匜滫瀡悦慈颜。\n欲知妇顺妻贤处，尽在姑啼夫哭间。\n庭下芝兰方擢秀，堂前松桧未应悭。\n空余马鬣崔嵬在，及见春风衣锦还。",
        "dynasty": "宋",
        "collection_info": null
    },
    {
        "uuid": "fe5e9262a24ede1637944831e5bb32c5",
        "title": "代曾鲁仲挽蒋同叔母二首  其二",
        "author": "黄榦",
        "content": "不乐何蕃岁一归，欧阳越客饱京师。\n腰间未许印如斗，堂上还惊鬓已丝。\n男子但知三釜计，人生合是百年期。\n他时此恨凭谁说，见着鱼轩心转悲。",
        "dynasty": "宋",
        "collection_info": null
    },
    {
        "uuid": "a5f8c90c76451edff3203033a800f61a",
        "title": "代季亨二首  其一",
        "author": "黄榦",
        "content": "枌榆接影一牛鸣，淑德相传到后生。\n三世隻身长婉娩，两儿双泪遽纵横。\n苹蘩春涧情何切，机杼秋堂眼倍明。\n细读古今贤妇传，谁家騃女亦书名。",
        "dynasty": "宋",
        "collection_info": null
    },
    {
        "uuid": "e22a877bd09656b55d30ce171dc38727",
        "title": "代季亨二首  其二",
        "author": "黄榦",
        "content": "慇懃慈母手中线，缝作行人身上衣。\n待换青衫朝日去，谁知白帽带星归。\n别时早觉终天诀，底事能堪跬步违。\n一路显亲须努力，九原荒草恨依依。",
        "dynasty": "宋",
        "collection_info": null
    },
    {
        "uuid": "b7d2d29e65cedba823ee12ab1f9053cf",
        "title": "代良夫人二首  其一",
        "author": "黄榦",
        "content": "早岁为儒读国风，夫人高节有谁同。\n至今桑梓传家法，便说苹蘩力妇功。\n闺内衾裯长自苦，堂前滫瀡得能丰。\n欲知淑德碑何在，只听乡人嘆息中。",
        "dynasty": "宋",
        "collection_info": null
    },
    {
        "uuid": "e06137906a13974ccefe93b89cd59143",
        "title": "代良夫人二首  其二",
        "author": "黄榦",
        "content": "闻道夫人遣子时，丁宁捧檄是归期。\n青衫到手非难事，白髮惊心祗自悲。\n长翣忍听蒿里句，短檠休唱蓼莪诗。\n九原精爽应长在，列戟松楸莫恨迟。",
        "dynasty": "宋",
        "collection_info": null
    },
    {
        "uuid": "ef6887cbaad02e2c791f44796d9c9db7",
        "title": "挽李尚书母太淑人  其一",
        "author": "黄榦",
        "content": "少壮闻忠教，生平阅险夷。\n篆烟长寂寞，驺从任驱驰。\n尘俗浑无染，湖山每自怡。\n儒冠惭佛学，列妇胜男儿。",
        "dynasty": "宋",
        "collection_info": null
    },
    {
        "uuid": "6596ba0c6fe197b69b43c81416750fc7",
        "title": "挽李尚书母太淑人  其二",
        "author": "黄榦",
        "content": "紫橐光先烈，青衫拾世科。\n家声今益振，母训昔应多。\n方听焚舟誓，俄闻鼓缶歌。\n定非孙与祖，一战一言和。",
        "dynasty": "宋",
        "collection_info": null
    },
    {
        "uuid": "166faacf4df6d4a420e9517d8d93ade1",
        "title": "挽李尚书母太淑人  其三",
        "author": "黄榦",
        "content": "枌社传家范，阶庭着义方。\n能令锵剑履，争欲倚门墙。\n么么真无用，提撕独异常。\n登堂今已尖，收泪转淋浪。",
        "dynasty": "宋",
        "collection_info": null
    },
    {
        "uuid": "afb22e08d66e39b4c4c113cb90977b43",
        "title": "和伯高弟梦宗氏子寄生舍下",
        "author": "阳景春",
        "content": "黑貂敝色嗟苏郎，苦茶两餠话难详。\n老妪糟糠未鼎肉，漫劳戏綵啼其傍。\n造物寄意知何许，慈竹生舍贻吉祥。\n晚年慰见万事足，无乃宗子为小阳。\n当时顾后悲不孝，今日儿女还成行。\n难弟二珠奇男子，已角既鹿未角麞。\n先人有后欲昌炽，绎思为善宁无常。\n菊开佳色采盈手，酒浮蚁绿仍鹅黄。\n喜有诗书起门户，佳兴吹入秋风长。",
        "dynasty": "宋",
        "collection_info": null
    },
    {
        "uuid": "a473a7c5bef0eadd8b7672533e497185",
        "title": "仲子枋试晬取墨",
        "author": "阳景春",
        "content": "俚俗儿周晬，罗陈试子材。\n怡愉观物色，拣择取烟煤。\n志在文章富，毫挥锦绣开。\n弟兄心笔砚，予岂怨贫哉。",
        "dynasty": "宋",
        "collection_info": null
    },
    {
        "uuid": "da7b45c5ac6ac70e8e64bc25f3038b1d",
        "title": "句  其一",
        "author": "阳景春",
        "content": "诗书有味嚼逾美，编简无花开自香。",
        "dynasty": "宋",
        "collection_info": null
    },
    {
        "uuid": "c6734c1187c8be8fe2d569a3f1db57d4",
        "title": "句  其二",
        "author": "阳景春",
        "content": "五十三年堕鬓魂，一朝埋玉骨方温。",
        "dynasty": "宋",
        "collection_info": null
    },
    {
        "uuid": "7dc5f4ea447b0099bd03faaa498b345c",
        "title": "梦宗氏子来兄舍寄生九月初七果生侄子",
        "author": "阳伯高",
        "content": "昔年曾梦宗家郎，受生所自言其详。\n髼松有髮重覆顶，梦裏恍然如在旁。\n大人占之兆惟吉，惟熊惟罴男之祥。\n今朝诞庆果如梦，始生三日逢重阳。\n啼声已觉是英物，一门四子诚生光。\n小鱼嬉戏已成队，雏雁飞腾终作行。\n晓来搔首搜句喜，奋笔仓惶书弄麞。\n端由乃祖积德厚，诗礼有传应异常。\n新醅喜酦蒲萄绿，开樽共对篱花黄。\n揿髯一笑共引满，拜贺箕裘宗派长。",
        "dynasty": "宋",
        "collection_info": null
    },
    {
        "uuid": "3fe712e6d1fc7b1951e4302b982beac6",
        "title": "题妙庭观玉泉池",
        "author": "赵镇",
        "content": "一脉泠泠绝点埃，方池幽洞自潆洄。\n源从白石云边出，流向青莲座下迴。\n禹穴鳞游残雪喷，祗园花堕暗香来。\n可人最是清秋夜，月白沙青宝镜开。",
        "dynasty": "宋",
        "collection_info": null
    },
    {
        "uuid": "49b7cc37b902b2e635d1d04dade6b462",
        "title": "临安还游金龙洞志感",
        "author": "赵镇",
        "content": "几年岩径违清赏，今日云萝蹑旧踪。\n剎阁春阴宜燕雀，天池雷雨起蛟龙。\n崖流玉液空莲座，风激篔筜送梵钟。\n洞口不愁迷去路，樽前聊与话从容。",
        "dynasty": "宋",
        "collection_info": null
    },
    {
        "uuid": "05a58bb0956e5c104592db4d21b509da",
        "title": "题妙庭观",
        "author": "李浃",
        "content": "风驭云车去几年，空余故迹锁苍烟。\n古来信有神仙事，莫漫诗成谢自然。",
        "dynasty": "宋",
        "collection_info": null
    },
    {
        "uuid": "7fcd17e843bef0466fce14ccef042232",
        "title": "和晦庵斋居闻磬韵",
        "author": "郑可学",
        "content": "纤月照幽林，秋气一何爽。\n散步豁烦襟，旷然息羣想。\n忽闻玉磬裏，泠泠送清响。\n顿令尘虑空，颇觉道心长。",
        "dynasty": "宋",
        "collection_info": null
    },
    {
        "uuid": "77c48f3c25d8bf91d9e9f895a843b7a8",
        "title": "送龙词  其一",
        "author": "邵普",
        "content": "四山回环兮古龙湫，山木阴翳兮枝相樛。\n轰雷掣电兮耀灵虬，膏泽霶霈兮岁有秋。",
        "dynasty": "宋",
        "collection_info": null
    },
    {
        "uuid": "af2324475f629a32690a9bcf40a7ad0c",
        "title": "送龙词  其二",
        "author": "邵普",
        "content": "奠桂酒兮椒桨，杂肴蔬兮荐堂皇。\n愿龙垂休兮时厥雨旸，丰年之报兮不敢忘。",
        "dynasty": "宋",
        "collection_info": null
    },
    {
        "uuid": "b4144b9d88652518571a3aaa315de479",
        "title": "故侍读黄公挽诗",
        "author": "权安节",
        "content": "西南人物早推先，入践华途誉望全。\n朱邸谈经忠贯日，黄扉批敕力回天。\n敬王素学真无负，忧国沉疴竟莫痊。\n初政遽辜求助意，忍观遗事照青编。",
        "dynasty": "宋",
        "collection_info": null
    },
    {
        "uuid": "3297d0fa04ccf68e105688e59fdb1451",
        "title": "献沈詹事",
        "author": "潘矩",
        "content": "昔年单骑向筠州，觅得歌姬共远游。\n去日正宜供夜直，归来浑未识春愁。\n禅人尚有香囊愧，道士犹怀炭妇羞。\n铁石心肠延寿药，不风流处却风流。",
        "dynasty": "宋",
        "collection_info": null
    },
    {
        "uuid": "dcff86d36ef80afd8c3018ad773d7b92",
        "title": "深静堂",
        "author": "李处端",
        "content": "渡水穿云特地来，虚堂深静绝尘埃。\n泉流舍下蒲萄色，山作人间翡翠堆。\n解箨娟娟新竹长，弄香细细杂花开。\n重惟胜饯难为咏，况我初无锦绣才。",
        "dynasty": "宋",
        "collection_info": null
    },
    {
        "uuid": "79d4f6e0fc05734445e2c152dd841432",
        "title": "庆元三年以职事至零陵访澹岩",
        "author": "俞征",
        "content": "传闻此地稀，来为细搜奇。\n眩眼珠泉滴，抬头玉乳垂。\n虚明天广大，重迭石参差。\n坐久衣襟润，声翻语笑随。\n幽深多怪巧，高下复逶迤。\n历览仙君蹟，难酬太史诗。\n自然千古意，形咏愧芜词。",
        "dynasty": "宋",
        "collection_info": null
    },
    {
        "uuid": "e81d40850fe8b0d946006958327e0b27",
        "title": "丹台井",
        "author": "陈奕",
        "content": "东城有观号丹台，石甃渊然天所开。\n回客题诗今不见，空令屐齿印苍苔。",
        "dynasty": "宋",
        "collection_info": null
    },
    {
        "uuid": "9d99defdb01b955c2ebbf5a57643c9da",
        "title": "题集福院",
        "author": "徐柟",
        "content": "松溪竹坞密藏村，行尽杉阴始到门。\n一鸟不啼春有思，千山都绿烧无痕。\n自惭俗吏尘埃久，来伴禅僧语笑温。\n瓶水鑪香三十载，阅人此地几朝昏。",
        "dynasty": "宋",
        "collection_info": null
    },
    {
        "uuid": "1b0d3dc06b8d99d9c9840d3bec52d672",
        "title": "刺陈贾",
        "author": "淳熙太学生",
        "content": "周公大圣独遭谤，元晦真贤亦被讥。\n堪叹古今两陈贾，如何都把圣贤非。",
        "dynasty": "宋",
        "collection_info": null
    },
    {
        "uuid": "368c953ba3573afce64d9926c0931329",
        "title": "淳熙壬寅沿檄游洞天",
        "author": "冯钢",
        "content": "洞府深沈别有天，翚飞楼阁耸晴烟。\n诗传玉局惊凡目，丹就金炉记昔年。\n翠涌千波横绝壁，风吹万籁入飞泉。\n他时待我功成后，卜室青山绝世缘。",
        "dynasty": "宋",
        "collection_info": null
    },
    {
        "uuid": "0fd4c7da7871d52694d02caa5117e442",
        "title": "绍熙庚戌中秋后三日拜张于湖墓",
        "author": "操某",
        "content": "古冢谁来香一瓣，断蓬衰草自斜阳。\n至今唯有文章骨，埋入幽泉土也香。",
        "dynasty": "宋",
        "collection_info": null
    },
    {
        "uuid": "3c79e230fdb1e8e5667580b0a47b3f48",
        "title": "绍熙庚戌中秋后三日拜张于湖墓",
        "author": "董道辅",
        "content": "晓出白下门，瘦马踏秋色。\n钟山度苍翠，慰我远游客。\n暮投清果寺，花草献幽寂。\n长廊静无人，落日照西壁。\n平生张于湖，万里去一息。\n翩然九州外，汗漫跨鲸脊。\n干坤能几时，安用较颜跖。\n文章失津梁，所念斯道厄。\n夜阑耿不寐，搔首听萧瑟。\n怀人感西风，翁仲守孤柏。",
        "dynasty": "宋",
        "collection_info": null
    },
    {
        "uuid": "24eb598f172af28efd9c55be7bf6922c",
        "title": "褒禅山有于湖所题宝塔二字",
        "author": "李繁昌",
        "content": "路入乱云堆，僧房四面开。\n龟泉半泥滓，龙洞已尘埃。\n潄竹浑忘醉，穿花浪费才。\n何人题宝塔，千载仰崔嵬。",
        "dynasty": "宋",
        "collection_info": null
    },
    {
        "uuid": "b779689d626ccf9833f3f5df3280ab3c",
        "title": "篔筜万箇黄雀每栖息其上一昔风雨飒至忽闻有杀声呼童视之乃鼩嚙也故为之赋黄头雀",
        "author": "李自中",
        "content": "黄头雀，觜交交，尾倬倬，突然散去云路邈。\n东村四面禾黍稠，欲下未下惊呼俦。\n牛羊上山鷄犬睡，翩跹蹙步来相求。\n日斜深堑有罗网，投宿青冥依篠荡。\n沙鸣羊角转峥嵘，蹴踏虬枝犹倔强。\n谁知檐下息尔躯，夜半沥血逢精鼩。\n唇焦舌烂救不得，一缕性命才须臾。\n君不见螳螂捕蝉上高树，企足昂头忘反顾。\n人生吞噬更可怜，腊月未穷谁悔悟。",
        "dynasty": "宋",
        "collection_info": null
    },
    {
        "uuid": "bec1131f17733778548a699f523f74d1",
        "title": "初夏旅况",
        "author": "李自中",
        "content": "南山北山雨蒙蒙，锁断翡翠千万重。\n茅檐剥啄鸟未散，练带野水来相衝。\n土阶莎草如箭镞，冷透篔筜清入骨。\n雷公挟斧渡长河，抛掷牟尼三百斛。\n一身蒲柳寄天涯，白云何处栽胡麻。\n江湖夏潦鱼鳖乱，锦袍夜月乘仙槎。",
        "dynasty": "宋",
        "collection_info": null
    },
    {
        "uuid": "cb55895f805f46a67ffcda018f6e8f28",
        "title": "麻姑山作",
        "author": "李自中",
        "content": "小小茅檐下，清吟对此君。\n溪深春涨雨，山阔夜藏云。\n地湿松花冷，天晴树色分。\n敲门寻道士，鷄犬隔篱闻。",
        "dynasty": "宋",
        "collection_info": null
    },
    {
        "uuid": "ea6c5e8eb192f237cf14605ce66af27c",
        "title": "送曾景建道州听读",
        "author": "李自中",
        "content": "晚节伤弓未足怜，江湖因此累诸贤。\n名标宇宙千年在，事属朝廷万口传。\n湘水有情空引些，舂陵无事早归田。\n多年浪说飞昇谶，不拟如今尚悄然。",
        "dynasty": "宋",
        "collection_info": null
    },
    {
        "uuid": "de1daf552f52dbf48e9c1f7c62f093ae",
        "title": "题南康县山寺",
        "author": "李自中",
        "content": "绝无常住只随缘，石榻焚香向佛前。\n风折碧梧能几日，鹤巢白塔已多年。\n无人去刬阶边草，有客来探井底泉。\n休笑空门长寂寂，近时地上也流钱。",
        "dynasty": "宋",
        "collection_info": null
    },
    {
        "uuid": "ec50a4800625ccf043632cac70bb6f8a",
        "title": "南昌楼赠符子威",
        "author": "李自中",
        "content": "占得南楼第一凉，焚香终日话苍茫。\n客来酌酒烹茶外，杂采山花供药王。",
        "dynasty": "宋",
        "collection_info": null
    },
    {
        "uuid": "b55d827aa3fca94fc55a8c5f56f1233d",
        "title": "春晓",
        "author": "李自中",
        "content": "门瞰青山侵草开，苦吟吟上最高台。\n春风谁遣邻家去，成阵落化吹过来。",
        "dynasty": "宋",
        "collection_info": null
    },
    {
        "uuid": "5c439429eadee5b4f560efc1ffd5bba2",
        "title": "代宴费大参乐语",
        "author": "王子俊",
        "content": "相君曩岁转洪钧，手散阳和处处匀。\n衮服肯迂今日驾，锦城便胜去年春。\n珍台多暇何妨醉，左席犹虚正要人。\n饮罢天边有消息，催归一骑走红尘。",
        "dynasty": "宋",
        "collection_info": null
    },
    {
        "uuid": "2f7b53b6962c769b4db82145d85f221d",
        "title": "代吉席宴都运焕章校书知府亲家致语",
        "author": "王子俊",
        "content": "天唤风雷落诏黄，身披云锦护天章。\n日随汉使旌旗暖，路入韩城草木香。\n即上星辰扶北极，先持衣钵付东厢。\n不知今夕端何夕，且向梅花顿举觞。",
        "dynasty": "宋",
        "collection_info": null
    },
    {
        "uuid": "5742304f86fcafaf9b1894344df196cc",
        "title": "代漕使宴贺帅平蛮转官乐语",
        "author": "王子俊",
        "content": "紫橐仙人云锦裳，碧油幢下受降羌。\n三边外扫烟尘静，一札中含雨露香。\n天上即归扶日毂，樽前莫惜醉霞觞。\n主宾情分今如许，饮罢相携入帝乡。",
        "dynasty": "宋",
        "collection_info": null
    },
    {
        "uuid": "e7ffc1ed74236916877b273490acac4b",
        "title": "代赵漕使进秩酢帅燕会乐语",
        "author": "王子俊",
        "content": "星轺夜落锦江边，万里来依刺史天。\n纔了铨衡三考绩，便勤督府一金筵。\n绿尊敬酢青田酒，翠袖争扶紫橐仙。\n饮罢嘉宾归底处，三槐阴裏望貂蝉。",
        "dynasty": "宋",
        "collection_info": null
    },
    {
        "uuid": "e8bf02a7c52d8a70fff5ee0458057ba5",
        "title": "总使生日乐语",
        "author": "王子俊",
        "content": "丹青步武是家传，夜泛灵槎下九天。\n纔看收驹霜满节，旋观董饷地流钱。\n补天有谱行归辅，阅世无疆不计年。\n饮罢锋车趣东去，座中舐鼎亦俱仙。",
        "dynasty": "宋",
        "collection_info": null
    },
    {
        "uuid": "f9badf71c224cb6295a0b384a0be5bba",
        "title": "淳熙内禅颂",
        "author": "王子俊",
        "content": "太初冥冥，孰究孰营。\n羲仪图之，靡丽于成。\n有圣惟勋，疏之瀹之。\n斧其不条，而荒度之。\n匪世不阜，匪穹不佑。\n可燕可守，而勋以不有。\n乃逊于华，与世为公。\n何以告之，曰允执其中。\n华述厥志，亦以命文命。\n率克念厥绍，以共阐厥盛。\n皇皇惟天，而勋则之。\n绝德与功，绍者克之。\n我瞻我稽，阅世惟千。\n泯泯棼棼，曾莫闯厥藩。\n天将开之，必固培之。\n厥培以丰，古尚克回之。\n岂惟回之，视培浅深。\n轶而躏之，视我斯今。\n粤岁己酉，二月壬戌。\n天仗宵严，彤廷晓跸。\n穆穆寿皇，如天斯临。\n羣后在位，奉承玉音。\n曰予一人，实倦于勤。\n退处北宫，以笃于亲。\n赫是大宝，畀我圣子。\n圣子惟睿，天命夙以启。\n不吝于权，盍居乃功。\n释焉不居，惟寿皇之公。\n寿皇之公，其孰发之。\n念我高宗，中心怛之。\n始时春秋，五十有六。\n嚮用康宁，以燕遐福。\n亟其与子，于密退藏。\n其子为谁，繄我寿皇。\n寿皇承之，匪亟匪徐。\n二十八年，四方于于。\n国是益孚，生齿益蕃。\n于野于朝，肃肃闲闲。\n圣子重晖，如帝之初。\n于千万年，曾靡或渝。\n熟条不根，熟委弗源。\n念我高宗，允逊孔艰。\n匪高宗是怀，艺祖之思。\n洗时之腥，仁涵于肌。\n灵旗燄燄，平国惟九。\n其酋既贷，矧彼羣丑。\n吾子吾孙，吾士大夫。\n毋刻尔刑，顾质之书。\n尔有嘉言，尔则我告。\n我赏我劝，如彼害何悼。\n不以干戈，而置诗书。\n维彼槐庭，谓匪儒弗居。\n列圣一心，讳兵与刑。\n维鲠言是听，惟大猷是经。\n钟我高宗，启我寿皇。\n爰及圣上，笃其明昌。\n惟是四条，式克至今。\n艺祖高宗，寿皇之心。\n匪时匪今，振古之式。\n式勿替厥度，亦以燕罔极。\n帝开明堂，百辟来贺。\n四夷攸同，莫敢或讹。\n不肃不厉，不震不竦。\n焯其旧章，贻我垂拱。\n勋迫大耄，乃禅于华。\n华逮陟方，俾夏建厥家。\n孰如高宗，及我寿皇。\n与龄方昌，而遽晦厥光。\n帝降而王，功弗德之逮。\n庸不列五帝，而祖三代。\n孰如我皇，惟德崇崇。\n显号鸿休，蔚其并隆。\n维时寿皇，万寿无疆。\n日三受朝，衮冕煌煌。\n维时皇上，治益底厥极。\n亲心载宁，万邦以无斁。\n万姓讴歌，于室于涂。\n微臣作颂，以对于康衢。",
        "dynasty": "宋",
        "collection_info": null
    },
    {
        "uuid": "d676748310b5792ba30eb9d3322d5d3f",
        "title": "和徐思叔题贫乐图",
        "author": "王子俊",
        "content": "大儿阻饥颇废书，小儿忍寒粟生肤。\n妇纵有裈无一襦，不敢缘此相庸奴。",
        "dynasty": "宋",
        "collection_info": null
    },
    {
        "uuid": "26a80a5c542f17d20940a0f419cc26d8",
        "title": "贺李宪校书生子",
        "author": "王子俊",
        "content": "乃翁学海深无底，材如莫耶淬清水。\n天教乞与玉麒麟，拍手欢呼为公喜。\n雪峰千丈玉嶙峋，玻璃之江浸秋旻。\n可怜秀气无着处，都为此子融精神。\n昨夜使星光耿耿，旁边却有庚星影。\n起来瑞霭迷绮筵，玉果犀钱试汤餠。\n乃翁着书身为臞，私稿自有一石渠。\n行看一日诵千纸，不必更读他人书。\n乃翁勋名已如许，如何免得洪钧府。\n请更撰成经国谱，付与郎君踵前武。",
        "dynasty": "宋",
        "collection_info": null
    },
    {
        "uuid": "18fccff1afa4710bea4678e67a367e8a",
        "title": "贺彦泽新得子",
        "author": "王子俊",
        "content": "君不见白居易，五十八岁方得嗣。\n当时立名曰阿崔，香綳绣襦胎髮腻。\n又不见元微之，五十八岁方生儿。\n当时立名曰道保，可望成家得力时。\n西邻有亲曰彦泽，天与明珠堪爱惜。\n今年年方四十三，甲庚少似唐元白。\n葛仙溪前燕子楼，燕子未老人风流。\n一年一度作汤餠，但愿年年逢麦秋。",
        "dynasty": "宋",
        "collection_info": null
    },
    {
        "uuid": "70f0f33b4724da8c966c57ef6f3352fc",
        "title": "长风纸平渡",
        "author": "王子俊",
        "content": "剪纸铺平江，雁飞翚字双。\n秋山青隔岸，谁启读书窗。",
        "dynasty": "宋",
        "collection_info": null
    },
    {
        "uuid": "37520c371a4cb624b7dc062c1078fd24",
        "title": "句  其一",
        "author": "王子俊",
        "content": "沙鸥背人去。",
        "dynasty": "宋",
        "collection_info": null
    },
    {
        "uuid": "ce39485ed3cb7f61bebabbd22ae1bfb5",
        "title": "句  其二",
        "author": "王子俊",
        "content": "数椽月屋爱岩阿。",
        "dynasty": "宋",
        "collection_info": null
    },
    {
        "uuid": "3d54f01448ef48f5bf727e122bde0cf7",
        "title": "句  其三",
        "author": "王子俊",
        "content": "云林好处欲留脚。",
        "dynasty": "宋",
        "collection_info": null
    },
    {
        "uuid": "326851ee910abdcd3ade4c103818f5f3",
        "title": "句  其四",
        "author": "王子俊",
        "content": "安排流水落岩前。",
        "dynasty": "宋",
        "collection_info": null
    },
    {
        "uuid": "dd6324023e53129ae2e6437c07e5b144",
        "title": "句  其五",
        "author": "王子俊",
        "content": "病客欲眠浑不寐。",
        "dynasty": "宋",
        "collection_info": null
    },
    {
        "uuid": "17c27f2cf865f044e1da4ba09b364bd1",
        "title": "句  其六",
        "author": "王子俊",
        "content": "再见山城石井边。",
        "dynasty": "宋",
        "collection_info": null
    },
    {
        "uuid": "f8e77c12f14138c10040fc8f24a1d4f7",
        "title": "句  其七",
        "author": "王子俊",
        "content": "并舍者谁清可喜，各家之竹翠相交。",
        "dynasty": "宋",
        "collection_info": null
    },
    {
        "uuid": "71fd29d2ecf83614282d2bf6d066714a",
        "title": "句  其八",
        "author": "王子俊",
        "content": "归去来兮觉今是，不知我者谓何求。",
        "dynasty": "宋",
        "collection_info": null
    },
    {
        "uuid": "395e0849eb75e4eef8b9aeb9e2e79f54",
        "title": "壬寅仲秋二十有五日哭东莱先生之墓  其一",
        "author": "徐暄",
        "content": "缺月疎星夜己阑，风凄露重逼人寒。\n邮亭破晓经行处，不似今朝酷鼻酸。",
        "dynasty": "宋",
        "collection_info": null
    },
    {
        "uuid": "a95d585101ad90d0c6c02b069e44ad51",
        "title": "壬寅仲秋二十有五日哭东莱先生之墓  其二",
        "author": "徐暄",
        "content": "庚子秋中忆请违，先生温语扣还期。\n去年匍匐双溪路，迨似当年失母时。",
        "dynasty": "宋",
        "collection_info": null
    },
    {
        "uuid": "8b1a8673130a835b1837d95fbad37043",
        "title": "壬寅仲秋二十有五日哭东莱先生之墓  其三",
        "author": "徐暄",
        "content": "先生墓木已成阴，霁月光风何处寻。\n只有遗言常烱烱，誓将白首契初心。",
        "dynasty": "宋",
        "collection_info": null
    },
    {
        "uuid": "f106925a41e9b4a35cc6befe5449ea65",
        "title": "壬寅仲秋二十有五日哭东莱先生之墓  其四",
        "author": "徐暄",
        "content": "四海瞻依一伟人，丘封嶪嶪木森森。\n仰天恸哭悲风起，举世中和孰嗣音。",
        "dynasty": "宋",
        "collection_info": null
    },
    {
        "uuid": "8263352c509be308aa579c9a2e110bc3",
        "title": "陆象山先生墓",
        "author": "黄矩",
        "content": "西风匹马驻邮亭，茅屋鷄鸣尚未醒。\n野寺秋声三径竹，石桥云气一潭星。\n寒欺短褐霜华白，水落平田野蔓青。\n师友家传今寂寞，欲移文字问山灵。",
        "dynasty": "宋",
        "collection_info": null
    },
    {
        "uuid": "d9343fb05792d7f28aee9f99a22ae009",
        "title": "献韩平原生日",
        "author": "开禧朝士",
        "content": "本是神仙服日华，而今癯瘁为王家。\n槐龙影转朝方退，閒却南园一院花。",
        "dynasty": "宋",
        "collection_info": null
    },
    {
        "uuid": "92084b43e680a55c3d51cfcf49610408",
        "title": "题客邸",
        "author": "宗室某",
        "content": "蹇卫衝风怯晓寒，也随举子到长安。\n路人莫作亲王看，姓赵如今不似韩。",
        "dynasty": "宋",
        "collection_info": null
    },
    {
        "uuid": "8e36cde9565db4e87a17c0b9a6bf3a4c",
        "title": "金陵",
        "author": "曾极",
        "content": "凿地破除函谷帝，埋金厌胜郢中王。\n兴亡总不关君事，五百年前枉断肠。",
        "dynasty": "宋",
        "collection_info": null
    },
    {
        "uuid": "7f2f50dc1a565573b8fba9e845c5ed76",
        "title": "摄山",
        "author": "曾极",
        "content": "一丈唐碑今露立，十寻梵塔已低摧。\n层层石佛云閒出，坐阅齐梁成劫灰。",
        "dynasty": "宋",
        "collection_info": null
    },
    {
        "uuid": "8ba6d0bef1b33e91e99eb54c496967e8",
        "title": "方山",
        "author": "曾极",
        "content": "人间底事有方壶，剑截青摇界碧虚。\n试上殊庭瞻醉葛，仙云垂带护储胥。",
        "dynasty": "宋",
        "collection_info": null
    },
    {
        "uuid": "92f53d2bd3aa45479b5b3d1f607ac233",
        "title": "覆舟山",
        "author": "曾极",
        "content": "六代兴亡貉一丘，繁华梦逐水东流。\n操蛇神向山前笑，三百年前几度舟。",
        "dynasty": "宋",
        "collection_info": null
    },
    {
        "uuid": "3200327998edfea6333b2168f27b7249",
        "title": "乐官山",
        "author": "曾极",
        "content": "城破辕门宴赏频，伶伦执乐泪横巾。\n骈头就戮缘家国，愧死南归结绶人。",
        "dynasty": "宋",
        "collection_info": null
    },
    {
        "uuid": "baf8aa3d4e066ade6b3a1b8f576756f0",
        "title": "天门山",
        "author": "曾极",
        "content": "鲸翻鰲负倚江潭，天险由来客倦谈。\n高屋建瓴无计取，二梁刚把当殽函。",
        "dynasty": "宋",
        "collection_info": null
    },
    {
        "uuid": "2fe85629f7dc4b984f8d9deb341c9bec",
        "title": "西原",
        "author": "曾极",
        "content": "衰草寒云雁一行，牵愁水似九迴肠。\n游人欲问千官事，翁仲无言卧夕阳。",
        "dynasty": "宋",
        "collection_info": null
    },
    {
        "uuid": "21da425e3f2438ea0afb9835a19fe10d",
        "title": "龙洞",
        "author": "曾极",
        "content": "江流远引背烟岚，平陆何年重举帆。\n断岸插天危欲坠，六朝龙去祗空岩。",
        "dynasty": "宋",
        "collection_info": null
    },
    {
        "uuid": "5030e8de65fb268d302f38ee45c45b53",
        "title": "钟山石",
        "author": "曾极",
        "content": "战血潜流石脉中，苍崖凿断见殷红。\n千年杀气方回薄，草木无春山尽童。",
        "dynasty": "宋",
        "collection_info": null
    },
    {
        "uuid": "5454350c40268af39e5984e622a6d7dd",
        "title": "梁金华宫石",
        "author": "曾极",
        "content": "照影清溪眩怪奇，推迁十代市朝非。\n莫欺藓眼苍苔面，曾伴昭明识蔡妃。",
        "dynasty": "宋",
        "collection_info": null
    },
    {
        "uuid": "ac435f136bbc6927b7348e2f36b75a87",
        "title": "大江",
        "author": "曾极",
        "content": "烽烟岁岁满江干，将师诛求盍少宽。\n未得三军如挟纩，凭谁数处护风寒。",
        "dynasty": "宋",
        "collection_info": null
    },
    {
        "uuid": "f9df933b9a063b89d964b94df22e10ac",
        "title": "秦淮",
        "author": "曾极",
        "content": "凿断山根役万人，祖龙痴绝更东巡。\n石城几度更新主，赢得淮流尚繫秦。",
        "dynasty": "宋",
        "collection_info": null
    },
    {
        "uuid": "05b6a39ffebf3ac1ca714bb5fc24dec0",
        "title": "玄武湖",
        "author": "曾极",
        "content": "当日湖光澈镜心，龙旗凤吹此登临。\n而今铁马迴旋地，斜照黄尘一尺深。",
        "dynasty": "宋",
        "collection_info": null
    },
    {
        "uuid": "d4c57b56c5c537667d7935e6881205c8",
        "title": "四太子河",
        "author": "曾极",
        "content": "上东门啸本同科，天诱金人智诈多。\n刁斗夜鸣兵四合，五更平陆已成河。",
        "dynasty": "宋",
        "collection_info": null
    },
    {
        "uuid": "ccc00c3f9914bd6e99366e0bf6949a15",
        "title": "西浦",
        "author": "曾极",
        "content": "珠珰错落江皋佩，罗袜轻盈洛浦妆。\n欲采苹花掷春信，停桡难觅杜兰香。",
        "dynasty": "宋",
        "collection_info": null
    },
    {
        "uuid": "3676dc1240ff1ea5a92d84bdf0f5dc85",
        "title": "桃叶渡",
        "author": "曾极",
        "content": "裙腰芳草抱长堤，南浦年年怨别离。\n水送横波山敛翠，一如桃叶渡江时。",
        "dynasty": "宋",
        "collection_info": null
    },
    {
        "uuid": "6cd0b92d511e6efd4033b0c0d3129396",
        "title": "采石渡",
        "author": "曾极",
        "content": "石琢浮屠遍水滨，兴亡岁久已成尘。\n长江静夜芦花月，莫信牵愁拨棹人。",
        "dynasty": "宋",
        "collection_info": null
    },
    {
        "uuid": "8e704fe8dddd4e039c4f70f3e687b1e7",
        "title": "五马渡",
        "author": "曾极",
        "content": "仲达欺孤与操同，岂能长世抚提封。\n瑶图暗换君知否，班特浮江自化龙。",
        "dynasty": "宋",
        "collection_info": null
    },
    {
        "uuid": "46ac6401a2b497bd550bca885a46230d",
        "title": "白鹭洲",
        "author": "曾极",
        "content": "江水悠悠绿染衣，淮山渺渺翠成围。\n南朝鹭序归何处，唯见沧洲白鸟飞。",
        "dynasty": "宋",
        "collection_info": null
    },
    {
        "uuid": "9a910a55bf47e41d464e4424fc24d2e1",
        "title": "黄天荡",
        "author": "曾极",
        "content": "受金纵敌将何知，曹沬功名失此时。\n雁足不来貔虎散，沙头蚌鹬谩相持。",
        "dynasty": "宋",
        "collection_info": null
    },
    {
        "uuid": "d73a30225901afeb623f8ed6109e4476",
        "title": "三十六陂",
        "author": "曾极",
        "content": "渺然三十六陂春，石黛潮生岁岁新。\n杨柳杏花浑好在，吟边只欠跨馿人。",
        "dynasty": "宋",
        "collection_info": null
    },
    {
        "uuid": "ad91ef807bf5a0b7bb12c3b1a8466bb7",
        "title": "胭脂井",
        "author": "曾极",
        "content": "寒泉玉甃没春芜，石染胭脂润不枯。\n杏怨桃羞娇欲堕，犹将红泪洒黄奴。",
        "dynasty": "宋",
        "collection_info": null
    },
    {
        "uuid": "a649e0982e05e381d2a6e8997016345f",
        "title": "宝公井",
        "author": "曾极",
        "content": "一片当街百尺深，行人环辙免苔侵。\n尘容俗状暂窥影，欲汲寒泉洗此心。",
        "dynasty": "宋",
        "collection_info": null
    },
    {
        "uuid": "0577961cf145e850b897785015e18351",
        "title": "木围",
        "author": "曾极",
        "content": "寝殿重重设木围，崎岖天位不胜危。\n高人巢许应知此，占得箕山最坦夷。",
        "dynasty": "宋",
        "collection_info": null
    },
    {
        "uuid": "688e2ca31c8622ce31f8fea2e86bdda1",
        "title": "射殿",
        "author": "曾极",
        "content": "鹤盖阴阴覆苑墙，更添苍雪助清凉。\n高皇俭德规模远，不作南朝石步廓。",
        "dynasty": "宋",
        "collection_info": null
    },
    {
        "uuid": "1ed5a476f79799d2e73b2cdac56462c4",
        "title": "行廊",
        "author": "曾极",
        "content": "负矢前驱敌未擒，虎侯高揭意何深。\n文皇决拾精天下，偏爱良工辨木心。",
        "dynasty": "宋",
        "collection_info": null
    },
    {
        "uuid": "73cfd9c3b2af85f5f7be5ff57d6f5cd5",
        "title": "古龙屏风",
        "author": "曾极",
        "content": "乘云游雾过江东，绘事当年笑叶公。\n可恨横空千丈势，剪裁今入小屏风。",
        "dynasty": "宋",
        "collection_info": null
    },
    {
        "uuid": "4800a94f05554fe8d2ea55f7cb843904",
        "title": "新亭",
        "author": "曾极",
        "content": "青山四合遶天津，风景依然似洛滨。\n江左于今成乐土，新亭垂泪亦无人。",
        "dynasty": "宋",
        "collection_info": null
    },
    {
        "uuid": "cde88f5b5ec0e116399800af0fac56fe",
        "title": "赏心亭",
        "author": "曾极",
        "content": "柱上题名客姓苏，江山清绝冠吴都。\n六花飞舞凭阑处，一本天生卧雪图。",
        "dynasty": "宋",
        "collection_info": null
    },
    {
        "uuid": "230e95388ebc1b66f0db16a3ba344e97",
        "title": "冶城楼",
        "author": "曾极",
        "content": "袅袅疎林集晚鸦，钟山云气入檐牙。\n何人乘月吹长笛，夜看云陵百万家。",
        "dynasty": "宋",
        "collection_info": null
    },
    {
        "uuid": "995cd63127c3b38641e5a9e3b4c356d8",
        "title": "南轩",
        "author": "曾极",
        "content": "剑磨馿膊倦征途，三岁南轩客寓居。\n建业水甘供日饮，波间亦有武昌鱼。",
        "dynasty": "宋",
        "collection_info": null
    },
    {
        "uuid": "60dd6852467e00e69cdc7089e9927c0e",
        "title": "板桥",
        "author": "曾极",
        "content": "轮鞅千年路欲迷，板桥名在市朝非。\n玄晖太白微吟处，独酌悠然命驾归。",
        "dynasty": "宋",
        "collection_info": null
    },
    {
        "uuid": "d01856b8625f5d50aeb4f6041c1f1969",
        "title": "高座寺",
        "author": "曾极",
        "content": "石子冈前高座寺，犊车曾向此徘徊。\n清谈未解倾人国，更引番僧度海来。",
        "dynasty": "宋",
        "collection_info": null
    },
    {
        "uuid": "7575a63f2bc90fe9cc55b64e1a4c196b",
        "title": "清凉寺",
        "author": "曾极",
        "content": "秋月春花迹未陈，衮龙曾遶梦中身。\n夷门金鼓从天落，惊起床头鼻鼾人。",
        "dynasty": "宋",
        "collection_info": null
    },
    {
        "uuid": "8bc98efcf7ba01f7bc5e4b831ba4d36e",
        "title": "同泰寺",
        "author": "曾极",
        "content": "布萨开斋涕泗挥，大通基在昔人非。\n此身终属侯丞相，谁办金钱赎帝归。",
        "dynasty": "宋",
        "collection_info": null
    },
    {
        "uuid": "5fc8cee175d4ae3bab253cefce6ae905",
        "title": "宋兴寺",
        "author": "曾极",
        "content": "晋至昌明祚已终，谶文犹有两昏童。\n桓玄偷得宫中玺，却属新河伐荻翁。",
        "dynasty": "宋",
        "collection_info": null
    },
    {
        "uuid": "e625dd4252826c3dab705fe8fe3855f6",
        "title": "湘宫寺",
        "author": "曾极",
        "content": "数椽败屋湘宫寺，虞愿忠规正凛然。\n十级浮屠那復有，虚抛贴妇卖儿钱。",
        "dynasty": "宋",
        "collection_info": null
    },
    {
        "uuid": "cf9bc97680520d696b220e9dd2452dee",
        "title": "铁塔寺",
        "author": "曾极",
        "content": "逝水无情去不回，黄帘窣地隔风埃。\n摩挲铁塔堪流涕，此是先皇思子台。",
        "dynasty": "宋",
        "collection_info": null
    },
    {
        "uuid": "1a8eff8a318862daf1a6044c0b438b44",
        "title": "宝公塔",
        "author": "曾极",
        "content": "六帝园陵堕劫灰，独余灵骨葬崔嵬。\n行人指点云间鹤，唤得齐梁一梦回。",
        "dynasty": "宋",
        "collection_info": null
    },
    {
        "uuid": "2a7fa59264cb47a44eb33a01d5909e5a",
        "title": "长干塔",
        "author": "曾极",
        "content": "十丈祥光起相轮，铁浮屠镇法王坟。\n只愁西域神僧至，夜捧长干剎入云。",
        "dynasty": "宋",
        "collection_info": null
    },
    {
        "uuid": "b48fcc524793321ac7a1c8bcde2acbc0",
        "title": "刘莎衣庵",
        "author": "曾极",
        "content": "佛狸麾骑饮长江，呼吸安危阖国忙。\n南北两家都换主，从容一语悟高皇。",
        "dynasty": "宋",
        "collection_info": null
    },
    {
        "uuid": "1838378c1add09ef2699f05a6f6c13a8",
        "title": "八功德水",
        "author": "曾极",
        "content": "数斛供厨替八珍，穿松潄石莹心神。\n中涵百衲烟霞色，不染齐梁歌舞尘。",
        "dynasty": "宋",
        "collection_info": null
    },
    {
        "uuid": "e2ac4ab8d35624577008018385625283",
        "title": "后主祠",
        "author": "曾极",
        "content": "真珠帘下变离声，多少嫱妃掩袂听。\n赢得牢愁三万斛，孤舟撑入大梁城。",
        "dynasty": "宋",
        "collection_info": null
    },
    {
        "uuid": "dc9e3973c57bd555fe5a51cee3fae240",
        "title": "荆公祠",
        "author": "曾极",
        "content": "霜筠雪竹古精蓝，投老归与志自甘。\n一食万钱终忍垢，鱼羹饭美忆江南。",
        "dynasty": "宋",
        "collection_info": null
    },
    {
        "uuid": "23e461ccfbc33b258af2b7c49e2ec401",
        "title": "文孝庙",
        "author": "曾极",
        "content": "德隠前星民已和，山隈水曲庙何多。\n皇孙不得承天统，犹使而翁恨蜡鹅。",
        "dynasty": "宋",
        "collection_info": null
    },
    {
        "uuid": "1560d4491b4a601d89a647eec25ae7c2",
        "title": "谢玄庙",
        "author": "曾极",
        "content": "儿辈能军国未危，更令朱序助声威。\n秦人若也全师集，云母车盛晋鼎归。",
        "dynasty": "宋",
        "collection_info": null
    },
    {
        "uuid": "d12bf71b7ab8cad9fa53d5489a2f32a0",
        "title": "蒋帝庙",
        "author": "曾极",
        "content": "白马千年繫庙门，炉烟浮动衮龙昏。\n阖棺谩说荣枯定，青骨犹当履至尊。",
        "dynasty": "宋",
        "collection_info": null
    },
    {
        "uuid": "fca68177adbacd4e9ae3027da72efb01",
        "title": "吴大帝庙",
        "author": "曾极",
        "content": "曾将一剑定全吴，斗大祠庭泣楚巫。\n故国神游应抚掌，芦花枫叶几年无。",
        "dynasty": "宋",
        "collection_info": null
    },
    {
        "uuid": "e2f1226348aa42b40c9c33b5ab444a43",
        "title": "晋元帝庙",
        "author": "曾极",
        "content": "茅茨绵蕝寄江东，陵庙回看渫血红。\n右衽危冠纔自保，未能无责敢言功。",
        "dynasty": "宋",
        "collection_info": null
    },
    {
        "uuid": "b2b87e1a36a6ac64713bd5450cf4b10d",
        "title": "中主像",
        "author": "曾极",
        "content": "乘时草窃岂无人，三主相传事有因。\n毕竟老天怜一念，据敖为粥活饥民。",
        "dynasty": "宋",
        "collection_info": null
    },
    {
        "uuid": "43214c368b6b463789b1fc2e4c2ecd8a",
        "title": "谢公像",
        "author": "曾极",
        "content": "失喜向来因折屐，含悲今日为闻筝。\n人间悲喜何时了，携伎东山载酒行。",
        "dynasty": "宋",
        "collection_info": null
    },
    {
        "uuid": "3c56a39e900483adeeec6e943a0afb00",
        "title": "大茅君像",
        "author": "曾极",
        "content": "面如赪玉碧矑寒，散髮垂腰槲叶干。\n不向大茅峰顶见，时人多作伏羲看。",
        "dynasty": "宋",
        "collection_info": null
    },
    {
        "uuid": "ef5bf2600a1b09962ac14b715c97fce6",
        "title": "吴大帝陵",
        "author": "曾极",
        "content": "老瞒虎裂横中州，何物生儿作仲谋。\n四十帝中功第一，坏陵无主使人愁。",
        "dynasty": "宋",
        "collection_info": null
    },
    {
        "uuid": "07cdefdf2ee1908203e8884c54a4e706",
        "title": "荆公墓",
        "author": "曾极",
        "content": "误把清标犯世纷，平生忠业自超羣。\n如何今代麒麟阁，只道诗名合策勋。",
        "dynasty": "宋",
        "collection_info": null
    },
    {
        "uuid": "5e6830030841556d3593d6f896e9ae0f",
        "title": "卞将军墓",
        "author": "曾极",
        "content": "握节颜公拳透爪，归元先轸面如生。\n晋陵发掘今无主，独有忠魂占冶城。",
        "dynasty": "宋",
        "collection_info": null
    },
    {
        "uuid": "470af35f92f01f4f897ea543839b697c",
        "title": "张丽华墓",
        "author": "曾极",
        "content": "伴侣声沉王气销，香魂血涴有谁招。\n蓬科三尺光尘在，犹作台城花月妖。",
        "dynasty": "宋",
        "collection_info": null
    },
    {
        "uuid": "e3b3bd6811a76f88edaad6c30e091a0d",
        "title": "台城",
        "author": "曾极",
        "content": "紫盖横天整復斜，兴亡接翅似昏鸦。\n旧时石阙摩云处，荻屋荆扉一两家。",
        "dynasty": "宋",
        "collection_info": null
    },
    {
        "uuid": "bffe6bd65849c8012520be4274bb38ba",
        "title": "宋受禅坛",
        "author": "曾极",
        "content": "赤纸藤书宋鼎归，寄奴柴燎告功时。\n普天大庆交新主，唯有徐公双泪垂。",
        "dynasty": "宋",
        "collection_info": null
    },
    {
        "uuid": "3bd95cd72b430da54784c0a6b315ab8a",
        "title": "南唐郊坛",
        "author": "曾极",
        "content": "上帝神兵破石头，别离歌管六宫愁。\n燔柴空有高坛在，乞与千年麋鹿游。",
        "dynasty": "宋",
        "collection_info": null
    },
    {
        "uuid": "4a02e0ef78d5527638ed7b6cd6967c65",
        "title": "李氏宫",
        "author": "曾极",
        "content": "埋愁无地奈君何，可是黄垆饮恨多。\n玉镜台前弃脂水，深泉流汞尚盈科。",
        "dynasty": "宋",
        "collection_info": null
    },
    {
        "uuid": "dd65b16ed397bb941b179805d7f2da1a",
        "title": "华隠楼",
        "author": "曾极",
        "content": "松声听罢独看云，华隠楼中控鹤身。\n治国神方难自献，祗将本草语时人。",
        "dynasty": "宋",
        "collection_info": null
    },
    {
        "uuid": "f386ccd5e64d3ea383b9b29f0220e28c",
        "title": "华林园",
        "author": "曾极",
        "content": "羽葆来临鼓吹停，华林畅饮倒长瓶。\n万年天子瞢腾眼，错认长星作酒星。",
        "dynasty": "宋",
        "collection_info": null
    },
    {
        "uuid": "58f75a8ad58b7978bac6eaaf6f804e9f",
        "title": "养种园",
        "author": "曾极",
        "content": "百花堂裏赏芳菲，江左霸臣泪溅衣。\n肠断上林桃李树，春风一半未全归。",
        "dynasty": "宋",
        "collection_info": null
    },
    {
        "uuid": "15653893313b4b94263f4e53d5882a98",
        "title": "泼墨池",
        "author": "曾极",
        "content": "二酉珍储已徧窥，仙班宁肯列愚痴。\n注经穴石须勤苦，留得千年泼墨池。",
        "dynasty": "宋",
        "collection_info": null
    },
    {
        "uuid": "96208b2c56febed36eba92f2abb131cf",
        "title": "商飈馆",
        "author": "曾极",
        "content": "商飈基在昔人非，草木犹为富贵移。\n曾是六朝歌舞地，黄花一半染胭脂。",
        "dynasty": "宋",
        "collection_info": null
    },
    {
        "uuid": "2f7bb66f625548ea39ec124a934d6be1",
        "title": "梦笔驿",
        "author": "曾极",
        "content": "晋尚清谈笔力衰，文章高下亦随时。\n景纯不作文通死，五色毛锥付与谁。",
        "dynasty": "宋",
        "collection_info": null
    },
    {
        "uuid": "5f0d3a1ca04c4a3123d12a445f00fb66",
        "title": "蛇盘驿",
        "author": "曾极",
        "content": "枳篱华屋半雕残，列肆屠羊客卸鞍。\n霸气销沉形影歇，龙盘何事作蛇盘。",
        "dynasty": "宋",
        "collection_info": null
    },
    {
        "uuid": "e45ca8e8b02f5e7ed263c452ed82583d",
        "title": "射雉场",
        "author": "曾极",
        "content": "不整军容北射狐，却资媒翳取欢娱。\n山梁饮啄关何事，浪费君王金仆姑。",
        "dynasty": "宋",
        "collection_info": null
    },
    {
        "uuid": "71a5bdbf080787c7e8b289f478a248fe",
        "title": "乌衣巷",
        "author": "曾极",
        "content": "吴兵曾驻黑云都，江左夷吾此卜居。\n休把乌衣轻马巷，悬鹑结驷总丘墟。",
        "dynasty": "宋",
        "collection_info": null
    },
    {
        "uuid": "0d4a9a811f5ffb0540b7eb4fc7ea3626",
        "title": "钟山番人窟",
        "author": "曾极",
        "content": "千羣铁骑远来侵，凿穴钟山用意深。\n天堑连空遮不断，烟尘直到海中心。",
        "dynasty": "宋",
        "collection_info": null
    },
    {
        "uuid": "0cf72aeaecfb5429ee9dc56ed8a65a04",
        "title": "展上公",
        "author": "曾极",
        "content": "浩劫循环无始终，年年玉李杲春空。\n初成未占兹山顶，古老唯传展上公。",
        "dynasty": "宋",
        "collection_info": null
    },
    {
        "uuid": "06651b9afbb8cc8f7de4f9553584c03b",
        "title": "东晋",
        "author": "曾极",
        "content": "断简残编迹可寻，诸贤兴復不关心。\n未应全罪王夷甫，一任神州自陆沈。",
        "dynasty": "宋",
        "collection_info": null
    },
    {
        "uuid": "8619792c1487d182a9fb7767c8338fd6",
        "title": "渔父",
        "author": "曾极",
        "content": "智士旁观当局迷，沧浪钓叟出陈诗。\n江头风怒掀渔屋，底事全家醉不知。",
        "dynasty": "宋",
        "collection_info": null
    },
    {
        "uuid": "afb9b71fec5673243b9f1b947f261dbf",
        "title": "昇元阁铎",
        "author": "曾极",
        "content": "摩挲石柱藓痕斑，亡国如鸿去不还。\n无復切云三百尺，祗传风铎在人间。",
        "dynasty": "宋",
        "collection_info": null
    },
    {
        "uuid": "c1d67f48059bce7ef03969d1897a95dc",
        "title": "孙陵鹅眼钱",
        "author": "曾极",
        "content": "六代初终几变迁，孙陵无树起寒烟。\n青蚨细薄如榆荚，犹是当年买笑钱。",
        "dynasty": "宋",
        "collection_info": null
    },
    {
        "uuid": "4586c645aa2946a88262a8e068be38dd",
        "title": "澄心堂",
        "author": "曾极",
        "content": "楮生玉面务深藏，未肯横陈翰墨场。\n一幅降笺何用许，价高缘写宋文章。",
        "dynasty": "宋",
        "collection_info": null
    },
    {
        "uuid": "98233643ca4cd0c68f9f8eec74f69313",
        "title": "德庆堂字",
        "author": "曾极",
        "content": "森然笔势聚干将，气轧钟王未肯降。\n惆怅当年铁鈎锁，可能无意锁长江。",
        "dynasty": "宋",
        "collection_info": null
    },
    {
        "uuid": "e07f3c11bee6dfaec9d47d39b585518c",
        "title": "南唐金铜香炉",
        "author": "曾极",
        "content": "制作元从建业宫，形模奇古杂金铜。\n烟昏尘暗君休笑，曾在红罗扇影中。",
        "dynasty": "宋",
        "collection_info": null
    },
    {
        "uuid": "efe03c81d0b80748697fa9dbbd0dd91a",
        "title": "南唐宫中残獐",
        "author": "曾极",
        "content": "周庐巡徼列千兵，那得残獐堕禁庭。\n鹿走棘生先有象，天文未必直狼星。",
        "dynasty": "宋",
        "collection_info": null
    },
    {
        "uuid": "2d5273c48ef42467418b9d0ae793c148",
        "title": "南唐遣使",
        "author": "曾极",
        "content": "谈锋亹亹折强隣，专对当年亦有人。\n国老胸中兵百万，不将全力靠江神。",
        "dynasty": "宋",
        "collection_info": null
    },
    {
        "uuid": "37cc35eeb1160311ee9b8172da82484c",
        "title": "玉树后庭花",
        "author": "曾极",
        "content": "结绮临春成草莽，繁华都入暮烟中。\n后庭玉树迎秋色，犹带张妃脸上红。",
        "dynasty": "宋",
        "collection_info": null
    },
    {
        "uuid": "aedba2d21ba2f0e31e81add020db39fe",
        "title": "三段石",
        "author": "曾极",
        "content": "凛然皇象法书存，重屋应无野火焚。\n割据英雄余一念，断碑千载尚三分。",
        "dynasty": "宋",
        "collection_info": null
    },
    {
        "uuid": "33361704ce73fd88d8ef248332572ba6",
        "title": "没字碑",
        "author": "曾极",
        "content": "漫漫荒池浸绿芜，残碑一丈载龟趺。\n当年刻画书勋阀，雨打风吹字已无。",
        "dynasty": "宋",
        "collection_info": null
    },
    {
        "uuid": "f2b2b4ae65c48f08589e4bcbfa2dbf4b",
        "title": "校官碑",
        "author": "曾极",
        "content": "风摧雨剥校官碑，集古先生竟不知。\n同是光和千岁刻，未容苦县独称奇。",
        "dynasty": "宋",
        "collection_info": null
    },
    {
        "uuid": "0dbb49dc6ce9adc8e55f73260ea00a9f",
        "title": "石麒麟",
        "author": "曾极",
        "content": "短樊长堑起寒烟，知是何人古墓田。\n千岁石麟相对立，肘騣膊焰故依然。",
        "dynasty": "宋",
        "collection_info": null
    },
    {
        "uuid": "447d69110fc8ac23bbca3b14ebfe742d",
        "title": "石步道中有石麒麟数十",
        "author": "曾极",
        "content": "地悴天荒丘陇平，难从野老问衰兴。\n苍烟落日低迷处，折足麒麟记坏陵。",
        "dynasty": "宋",
        "collection_info": null
    },
    {
        "uuid": "55e6e0974ffcf90fc66141e28edbf331",
        "title": "水精大珠",
        "author": "曾极",
        "content": "冰玉摩尼如鹄卵，大千世界倒悬中。\n何人提向江头照，照见神州一半空。",
        "dynasty": "宋",
        "collection_info": null
    },
    {
        "uuid": "c52e7fb2576cac26139d470eda41e871",
        "title": "辎车",
        "author": "曾极",
        "content": "娅姹吴音今古同，宫粧袨服已成空。\n雕文结角辎车巧，犹有梁陈宫掖风。",
        "dynasty": "宋",
        "collection_info": null
    },
    {
        "uuid": "404392550d4c7839d210df3e10ac66f5",
        "title": "决囚灯",
        "author": "曾极",
        "content": "五详三覆始施刑，明灭兰膏岂足凭。\n可惜当年杀严续，无人为益决囚灯。",
        "dynasty": "宋",
        "collection_info": null
    },
    {
        "uuid": "1ff16636f1c09586e017a31955e0e16c",
        "title": "江南录",
        "author": "曾极",
        "content": "自古婴鳞或似狂，按诛潘佑事堪伤。\n凭谁寄语徐常侍，不杀忠臣国未亡。",
        "dynasty": "宋",
        "collection_info": null
    },
    {
        "uuid": "f0c90aab91e16f331a82e2efeb427f66",
        "title": "蜀海棠",
        "author": "曾极",
        "content": "传芳远远自西隣，锦伞高张熨眼新。\n花睡觉来红泪落，年年如忆故宫春。",
        "dynasty": "宋",
        "collection_info": null
    },
    {
        "uuid": "cbfe4199f20138d018ca82e1cdc23b90",
        "title": "凤州柳",
        "author": "曾极",
        "content": "蜀主函封遣使时，芳根元自凤州移。\n柔荑醽醁今安在，唯有青丝拂地垂。",
        "dynasty": "宋",
        "collection_info": null
    },
    {
        "uuid": "90d9c81b81f7a65e2b728dd4a10d99bf",
        "title": "南烛草木",
        "author": "曾极",
        "content": "驻采还年枉费功，羞将老色照青铜。\n仙方石䭀无消息，南烛垂珠颗颗红。",
        "dynasty": "宋",
        "collection_info": null
    },
    {
        "uuid": "cc24c41c5ff73db6a36e6c351004d96c",
        "title": "榠樝",
        "author": "曾极",
        "content": "子丹进馔色微黄，仙老调胹有禁方。\n五和糁奇无处觅，榠樝新熟压枝香。",
        "dynasty": "宋",
        "collection_info": null
    },
    {
        "uuid": "3a38acba3110385bdbc9f00c88a805fb",
        "title": "青松路",
        "author": "曾极",
        "content": "致君尧舜事何难，投老钟山赋考槃。\n愁杀天津桥上客，杜鹃声裏两眉攒。",
        "dynasty": "宋",
        "collection_info": null
    },
    {
        "uuid": "ae1cef7a56187cce1ecaa1b58de9c284",
        "title": "挽真西山二首  其一",
        "author": "曾极",
        "content": "云出西山雨未成，已闻华表鹤飞鸣。\n声名未必少黄霸，礼乐正缘无孔明。\n天下已传新宰相，胸中不改旧书生。\n寒蟾没入少微去，从此泰阶何日平。",
        "dynasty": "宋",
        "collection_info": null
    },
    {
        "uuid": "c2c42379e93ec51e8b86dd42876c9c57",
        "title": "挽真西山二首  其二",
        "author": "曾极",
        "content": "一片诚心并若丹，爱民何止十分宽。\n不成中国相司马，空使苍生望谢安。\n广益集思今已晚，以明佐圣古来难。\n治平一卷黄扉墨，留与君王拭泪看。",
        "dynasty": "宋",
        "collection_info": null
    },
    {
        "uuid": "e132c46a8a80fa14bd7e829fa402bf77",
        "title": "上朱晦庵",
        "author": "曾极",
        "content": "玄天默无言，妙契有伏义。\n爰初画八卦，圣学乃肇基。\n于皇陶唐氏，□心折危微。\n鲁叟述六经，为世立范围。\n正色斥诐淫，邹孟独先几。\n道丧向千载，华风变醇醨。\n皇纲一以振，属此文明时。\n真儒出河洛，坚白不磷缁。\n探我囊中胶，续彼桐上丝。\n徽音嗣正始，但惜和者稀。\n祥麟虽见获，凤鸟终来迟。\n珍重武夷翁，斯文今在兹。\n岩栖三十年，着书觉群迷。\n往者不可谏，来者犹可追。\n趋隅偶未谐，夙昔梦见之。\n散髮弄五絃，弹作南风诗。\n曲终起长嗟，絃绝有余悲。\n止止不復弹，缪然歌采薇。\n鸾翮有时铩，鸱鸢刺天飞。\n公乎抱高寒，岁晚将安归。",
        "dynasty": "宋",
        "collection_info": null
    },
    {
        "uuid": "61284d0d25252842b929ad506e172df0",
        "title": "蔡西山贬道州",
        "author": "曾极",
        "content": "四海朱夫子，征君独典刑。\n青云伯夷传，白首太玄经。\n有客怜孤愤，无人问独醒。\n瑶琴空宝匣，絃断不堪听。",
        "dynasty": "宋",
        "collection_info": null
    },
    {
        "uuid": "2878b134b8f3f496efc1a0769e8ed091",
        "title": "文公先生挽词",
        "author": "曾极",
        "content": "皇天开太极，庚戌圣贤生。\n六籍文将绝，千年道復明。\n渊源罗仲素，师友李延平。\n遶舍闽溪急，潺湲洛水声。",
        "dynasty": "宋",
        "collection_info": null
    },
    {
        "uuid": "60d2e1945f04660128ece12936b470da",
        "title": "濂溪",
        "author": "曾极",
        "content": "逍遥社裏周夫子，太极图成昼掩关。\n欲验箇中真动静，终朝临水对庐山。",
        "dynasty": "宋",
        "collection_info": null
    },
    {
        "uuid": "dc6c595011b96e2aa40e7b11330ae45a",
        "title": "送真泉州",
        "author": "曾极",
        "content": "隠然风节动朝行，屡叩龙墀贡皂囊。\n未促相如归蜀道，翻令汲黯去淮阳。\n便藩自足荣莱服，邃殿谁当补舜裳。\n急召诸贤固根本，玺书早晚出明光。",
        "dynasty": "宋",
        "collection_info": null
    },
    {
        "uuid": "23b1a51ee34651564004022d888064dd",
        "title": "寄陈正己",
        "author": "曾极",
        "content": "扊扅深闭断经过，倒摺尘编且卧痾。\n九十日春晴景少，一千年事乱时多。\n吟成楚些翻愁绝，鬓染吴霜奈老何。\n心铁正坚思急试，忆君中夜起悲歌。",
        "dynasty": "宋",
        "collection_info": null
    },
    {
        "uuid": "b8546009778975958cfffc7573d7a732",
        "title": "春望",
        "author": "曾极",
        "content": "楼上从容晓日明，春风随处动郊垧。\n定知有象根冲漠，未信至真惟杳冥。\n万化淳时云霭霭，一元亨处雨零零。\n无言共倚阑干曲，绿满原田水满汀。",
        "dynasty": "宋",
        "collection_info": null
    },
    {
        "uuid": "3f44a3615c43d302ad28af4af0846bf6",
        "title": "约友人赏春",
        "author": "曾极",
        "content": "人生何事最为亲，不看春容不识春。\n岸柳细摇多意思，野花初绽足精神。\n精神识得施为别，意思到时言语新。\n为报同门须急赏，莫教春去始伤春。",
        "dynasty": "宋",
        "collection_info": null
    },
    {
        "uuid": "9bda9494de4229a6c67470bbc58cfd3d",
        "title": "游寒岩  其一",
        "author": "曾极",
        "content": "金玉其相一两花，遐心空为尔兴嗟。\n山矾不用来修敬，只许江梅共一家。",
        "dynasty": "宋",
        "collection_info": null
    },
    {
        "uuid": "ddd2c1c007036f5e6bbd223689a770b1",
        "title": "游寒岩  其二",
        "author": "曾极",
        "content": "黄瑶白璧缀幽花，珍重高人为嘆嗟。\n织女横河溪月堕，杯盘狼籍水仙家。",
        "dynasty": "宋",
        "collection_info": null
    },
    {
        "uuid": "397026fcd89de635489b24fec3ff396b",
        "title": "松",
        "author": "曾极",
        "content": "彙进群奸卒召戎，萌芽培养自熙丰。\n当时手植留遗爱，只有岩前十八公。",
        "dynasty": "宋",
        "collection_info": null
    },
    {
        "uuid": "9edc2db3423609c920ef45908e5fb928",
        "title": "清凉广惠禅寺",
        "author": "曾极",
        "content": "鸣鞘响断苑墙平，敲戛惟闻风玉声。\n三百年间陵谷变，寒潮不到石头城。",
        "dynasty": "宋",
        "collection_info": null
    },
    {
        "uuid": "28c3601e9ee9dc35a926c0b984aaad12",
        "title": "往舂陵作",
        "author": "曾极",
        "content": "杖策行行访楚囚，也胜流落峤南州。\n鬓丝半是吴蚕吐，襟血全因蜀鸟流。\n径窄不妨随茧栗，路长那更听鈎辀。\n家山千里云千迭，十口生离两地愁。",
        "dynasty": "宋",
        "collection_info": null
    },
    {
        "uuid": "aa20f5913c8b68117197b9e6a5442911",
        "title": "题识山堂",
        "author": "曾极",
        "content": "抉开云气从天末，唤得炉峰入坐閒。\n似见二林春霭霭，殊闻三迭水潺潺。",
        "dynasty": "宋",
        "collection_info": null
    },
    {
        "uuid": "73a803e57bdf5644c99a96609d9436e0",
        "title": "寄陈正己",
        "author": "曾极",
        "content": "十载忧迫髮半华，东山有意凈胡沙。\n公车战策三千牍，腹笥兵书五十家。\n好佩青萍光夺月，莫惊赤羽气成霞。\n嗟予本亦轻生者，欲渡黄海掷马挝。",
        "dynasty": "宋",
        "collection_info": null
    },
    {
        "uuid": "d4cb7fb795b00a5f7f4fcf5a69cb0c60",
        "title": "题太平宫",
        "author": "曾极",
        "content": "前朝失太平，仙馆寄空名。\n日日有秋色，房房闻水声。\n碑传吴叟画，殿厄建炎兵。\n旧物云关在，新宫再落成。",
        "dynasty": "宋",
        "collection_info": null
    },
    {
        "uuid": "6d0e39f46c418a0c8c995cbb7706885c",
        "title": "六朝",
        "author": "曾极",
        "content": "倒指六朝事，江城不忍登。\n燕巢非故宅，兔窟徧诸陵。\n亹亹称王霸，嗟嗟感废兴。\n青山龙虎在，金气又消凝。",
        "dynasty": "宋",
        "collection_info": null
    },
    {
        "uuid": "89293b74087ef54bf24f31b7178a6371",
        "title": "大唐",
        "author": "曾极",
        "content": "仁义晋阳主，神功致太平。\n子孙承事业，妇寺窃权衡。\n府卫兵先坏，租庸调不行。\n未几三百载，逆贼入宫城。",
        "dynasty": "宋",
        "collection_info": null
    },
    {
        "uuid": "734fb4386acb44e931f4e5837f1381cc",
        "title": "五代",
        "author": "曾极",
        "content": "弒篡起交争，中原战血腥。\n王庭更五姓，民户乏孤丁。\n耕织常年弛，干戈甚日停。\n圣人祈早降，香雾达高冥。",
        "dynasty": "宋",
        "collection_info": null
    },
    {
        "uuid": "d5878e383e705a391d63c43c02000054",
        "title": "三十六宫",
        "author": "曾极",
        "content": "曲阁便房三十六，欲迴舞袖不容身。\n黄金壁带今安有，笑杀宣和大内人。",
        "dynasty": "宋",
        "collection_info": null
    },
    {
        "uuid": "d77d5191c5a8d62d26df55bf97472ef1",
        "title": "雨华台",
        "author": "曾极",
        "content": "昼可骑虹夜摘星，山根万瓦碧磷磷。\n雨台不为云光老，一洗南朝战伐尘。",
        "dynasty": "宋",
        "collection_info": null
    },
    {
        "uuid": "a1e85eb6208e898e1976e6bcbaa199bd",
        "title": "和李璧凌丹亭",
        "author": "曾极",
        "content": "思陵宸翰丽昭回，阁下金□长紫苔。\n试向凌丹寻妙墨，何时真见白云来。",
        "dynasty": "宋",
        "collection_info": null
    },
    {
        "uuid": "cf8f1872b86b4705eaed234b9125c008",
        "title": "凌丹亭",
        "author": "曾极",
        "content": "路转峰回杳霭中，石坛幡影表真风。\n凭谁貌取清虚老，与对濂溪太极翁。",
        "dynasty": "宋",
        "collection_info": null
    },
    {
        "uuid": "7e8443f5cc632ffa930d73d9f3ecafc7",
        "title": "挽蔡西山先生",
        "author": "曾极",
        "content": "天子中年后，名家信有初。\n身罹鈎党祸，学稿启蒙书。\n木直宜先伐，兰芳竟自锄。\n首阳千驷马，后世定何如。",
        "dynasty": "宋",
        "collection_info": null
    },
    {
        "uuid": "dfa7e0cf81061581cfe9218b7864ef80",
        "title": "红泉精舍",
        "author": "曾极",
        "content": "十里长松一幅巾，温汤浄濯满衣尘。\n石门隔断世间事，仙窟能容鹤上人。\n已主谢公为北道，更依华子作西邻。\n红泉可酒兼宜茗，便合躬耕老此身。",
        "dynasty": "宋",
        "collection_info": null
    },
    {
        "uuid": "409e246c95fad1b78438294abd92898d",
        "title": "和谢康乐华子冈韵",
        "author": "曾极",
        "content": "隠仙无定在，馆宇非一山。\n华子出商洛，巢云府渴泉。\n嬴颠刘蹶际，师生自为贤。\n颇哀区中人，峰岭起新阡。\n决绝目下事，驾鸿凌紫烟。\n身隠焉用文，灭迹隠空筌。\n云仍散洲渚，世渔业相传。\n笭箵挂虎落，舴艋当门前。\n蹇予厌世议，企石听潺湲。\n山空月明时，足音自跫然。",
        "dynasty": "宋",
        "collection_info": null
    },
    {
        "uuid": "52430799700fec7783a04e9538fb7060",
        "title": "游华子冈红泉碧涧",
        "author": "曾极",
        "content": "去城纔半驿，深谷自逶迤。\n藤络崩崖石，松垂倒地枝。\n寒山缩毛髮，碧涧照须眉。\n霜气全消歇，空存太傅祠。",
        "dynasty": "宋",
        "collection_info": null
    },
    {
        "uuid": "79a5d354d646760d1e0673642ad1f7d0",
        "title": "杂兴  其一",
        "author": "张镃",
        "content": "圣学律万世，玉振仍金声。\n大贤务矫俗，始以和自名。\n智者稽所终，流弊固难行。\n求圆能舍规，鲁男乌可轻。",
        "dynasty": "宋",
        "collection_info": null
    },
    {
        "uuid": "482dea845164a6802aca0614f8c29b59",
        "title": "杂兴  其二",
        "author": "张镃",
        "content": "城河固金汤，谷帛堆丘山。\n雷风走号令，足以威百蛮。\n秦人昔恃此，烧书无愧颜。\n丛祠夜篝火，赤蛇先据关。\n谁知小国鲁，抗衡齐晋间。\n独能秉王礼，足以销邻姦。\n舞干服三苗，可仰其可攀。",
        "dynasty": "宋",
        "collection_info": null
    },
    {
        "uuid": "c1b477bb6304e3e9ac211e4b3773ffb8",
        "title": "杂兴  其三",
        "author": "张镃",
        "content": "原子何所得，所得在养心。\n澹然处穷阎，蓬蒿绝车音。\n结驷者谁子，排门愿同襟。\n乃知能辩者，于道未为深。",
        "dynasty": "宋",
        "collection_info": null
    },
    {
        "uuid": "154668dcb07fb18a7a4730b760d5c118",
        "title": "杂兴  其四",
        "author": "张镃",
        "content": "日暮前道远，纷纷倒行多。\n胡不秉明烛，整驾历前坡。\n既衰不戒得，有如圣言何。\n平公七十翁，师旷犹琢磨。",
        "dynasty": "宋",
        "collection_info": null
    },
    {
        "uuid": "c37175788f47eae69bfcde773b91bdb2",
        "title": "杂兴  其五",
        "author": "张镃",
        "content": "管仲相齐国，童子犹羞称。\n确守害霸说，三王亦可成。\n寸短有所长，贪贤况诚切。\n莫问九合功，咏此宜击节。",
        "dynasty": "宋",
        "collection_info": null
    },
    {
        "uuid": "3a181418478a2137d98e4e5cf3445f76",
        "title": "杂兴  其六",
        "author": "张镃",
        "content": "文仲蔽展禽，难逃窃位名。\n张汤法家流，推贤被嘉声。\n公道日月如，无私天下行。\n治古本根此，所以休甲兵。\n嗟嗟祁大夫，举善何其宏。\n曰雠吾甚恶，曰子非私情。\n一旦俱荐引，晋伯由此成。\n后世益多嫌，山林老公卿。",
        "dynasty": "宋",
        "collection_info": null
    },
    {
        "uuid": "9592404bb02fb67ac727b13a9864cdd8",
        "title": "杂兴  其七",
        "author": "张镃",
        "content": "伯牙善鼓琴，知音一子期。\n已得慰生平，绝絃勿復悲。\n深沉扬执戟，玄文准伏羲。\n千年未愿赏，岂欲求当时。",
        "dynasty": "宋",
        "collection_info": null
    },
    {
        "uuid": "db471d6c11289f02cf9c35a5b8ae7f9a",
        "title": "杂兴  其八",
        "author": "张镃",
        "content": "泱泱古齐邦，中有秉节臣。\n其国不能举，燕师知宠珍。\n生不食君禄，势或去诸邻。\n莫往径绝脰，用愧轩冕人。\n当年处高位，十万当逡巡。\n所以休明时，朝廷足嘉宾。",
        "dynasty": "宋",
        "collection_info": null
    },
    {
        "uuid": "4705dce0e8263e26f9e655b7c32d67b7",
        "title": "杂兴  其九",
        "author": "张镃",
        "content": "善人所至处，凤仪气芝兰。\n同德自相求，肯因休显看。\n后来世道交，祗趋势与官。\n廉颇共翟公，雅抱常自宽。",
        "dynasty": "宋",
        "collection_info": null
    },
    {
        "uuid": "e5b4bb671064cf62030d9d7c86daf36d",
        "title": "杂兴  其一○",
        "author": "张镃",
        "content": "小器酌升斗，渠宁同釜钟。\n心公德始宏，一介称能容。\n将军见何卑，偏忌相如功。\n卓哉全璧贤，怀才肯争锋。\n悔过犹可称，服善交情终。",
        "dynasty": "宋",
        "collection_info": null
    },
    {
        "uuid": "e93e325bff0d29cd79bb9ecfa804c8d1",
        "title": "杂兴  其一一",
        "author": "张镃",
        "content": "吴起弃骨肉，用释鲁君疑。\n萧何买田宅，更要汉祖知。\n结绳可息争，书契计已痴。\n反覆者人心，周防良足悲。\n曾参杀人谤，三至母信移。\n君臣不易逢，终始贵难离。",
        "dynasty": "宋",
        "collection_info": null
    },
    {
        "uuid": "aa438b7c68ebe1dbb5964d045a692ffa",
        "title": "杂兴  其一二",
        "author": "张镃",
        "content": "金珠不解忧，曲糵堪适情。\n隘哉沉湘人，独以醒自名。\n生居禁酒国，焉得壶觞倾。\n闭门求一醉，无乃干天刑。\n若伊旷怀襟，道在宁营营。\n详观中圣言，当与智者评。",
        "dynasty": "宋",
        "collection_info": null
    },
    {
        "uuid": "6301daa60b97eb2fea9a10a42e8c9bb4",
        "title": "杂兴  其一三",
        "author": "张镃",
        "content": "堂陛分古始，高卑定常仪。\n拳拳三顾频，未敢臣其师。\n至宝价婆娑，尘面谁復窥。\n有人果善酬，何苦不售为。\n木牛流马机，小智那足奇。\n甄别兰与艾，忠诚真弗欺。\n功大天实吝，滞迹乌能知。\n臣主施报恩，足为万世规。",
        "dynasty": "宋",
        "collection_info": null
    },
    {
        "uuid": "861170d2f598b852f1268439f0b36a42",
        "title": "杂兴  其一四",
        "author": "张镃",
        "content": "有虎南山南，有石北山畔。\n虎石人未辨，箭发石遂贯。\n一朝两生心，见石不见虎。\n若向虎石求，引满徒自苦。",
        "dynasty": "宋",
        "collection_info": null
    },
    {
        "uuid": "e9b11f676944422abf6cdba7dcbfe327",
        "title": "杂兴  其一五",
        "author": "张镃",
        "content": "河南牧羊儿，不识奇字书。\n君王事边头，无亦官帑虚。\n慨然分家资，补国何勤渠。\n讵有忠于君，而谓不学欤。\n毋令败羣语，缑氏果有余。\n惜哉封禅主，更欲取名誉。\n岁晚责缘饰，宜其返田闾。",
        "dynasty": "宋",
        "collection_info": null
    },
    {
        "uuid": "c7c44ffb3ebddf74375a02d4fcb5747a",
        "title": "杂兴  其一六",
        "author": "张镃",
        "content": "真才当自重，跃冶非良金。\n世儒识拔鲜，志士违本心。\n慷慨自铺陈，庶几有知音。\n但恐北风扇，虚言难保任。\n快哉东方生，可喜未可钦。",
        "dynasty": "宋",
        "collection_info": null
    },
    {
        "uuid": "95588a1b65ed13926711cbedf6ac5415",
        "title": "杂兴  其一七",
        "author": "张镃",
        "content": "圣道由书传，秉畀火于秦。\n汉兴反秦暴，见儒犹駡嗔。\n董子惟有志，耿耿谁与陈。\n使时三策行，焉老诸侯宾。",
        "dynasty": "宋",
        "collection_info": null
    },
    {
        "uuid": "3450443ed84234f33966fe07783b9fdf",
        "title": "杂兴  其一八",
        "author": "张镃",
        "content": "子云闭门学，非愿雕虫称。\n于道实有省，爵位岂所营。\n洙泗嗟已远，惜不偕羣英。\n太玄法言书，莫诮徒拟经。",
        "dynasty": "宋",
        "collection_info": null
    },
    {
        "uuid": "438f73637d00c0804d5ddcde4e49ad15",
        "title": "杂兴  其一九",
        "author": "张镃",
        "content": "汉代嘉唐虞，欲以儒理国。\n公孙谈治道，纯驳互失得。\n广大语尤害，开边心莫极。\n无怪淮南谋，日夜惮汲直。\n东阁礼诸贤，脱粟自为食。\n欲以此自文，后世有真识。",
        "dynasty": "宋",
        "collection_info": null
    },
    {
        "uuid": "7a1d75a6c44f563f8a2a271016c7c24b",
        "title": "杂兴  其二○",
        "author": "张镃",
        "content": "言貌难取人，宣尼窃丁宁。\n如何汝南许，辄擅月旦评。\n观其察曹瞒，一言尽生平。\n勿谓鉴裁乏，一门称弟兄。",
        "dynasty": "宋",
        "collection_info": null
    },
    {
        "uuid": "0d7fbca611d89112e4f487829c912e28",
        "title": "杂兴  其二一",
        "author": "张镃",
        "content": "林宗真杰士，甑堕识孟敏。\n初无一语交，肺腑已窥尽。\n人才处东京，郭许能汲引。\n几时不生贤，弗遇即泯泯。",
        "dynasty": "宋",
        "collection_info": null
    },
    {
        "uuid": "1c4e9d7d864588f498648a6c5f54163f",
        "title": "杂兴  其二二",
        "author": "张镃",
        "content": "道德酿搢绅，睟容无点尘。\n望之鄙吝消，矧得累夕亲。\n缅思阙里化，四教隆诸身。\n济济三千徒，变蒙尽为仁。\n贤圣虽不同，气类当等伦。\n叔度亦我师，千载风如新。",
        "dynasty": "宋",
        "collection_info": null
    },
    {
        "uuid": "d1752b26536019fdc3d73002e00062cc",
        "title": "杂兴  其二三",
        "author": "张镃",
        "content": "达士乐贫贱，本非沽激心。\n岂真昧生死，而计乐浅深。\n辛勤毕婚嫁，尘虑宁更侵。\n高踪五岳游，乘风拟相寻。",
        "dynasty": "宋",
        "collection_info": null
    },
    {
        "uuid": "fb4947e03cc2191aae7c0eda1f297736",
        "title": "杂兴  其二四",
        "author": "张镃",
        "content": "山川万代留，人物有时尽。\n慷慨羊叔子，登临重嗟悯。\n功名垂櫜来，老去载仓囷。\n焉有利在民，转盼声即泯。\n非真弔古往，借言聊自引。\n湛也穷其心，欲嘿不能忍。\n惜昧无去来，徒知幻与影。",
        "dynasty": "宋",
        "collection_info": null
    },
    {
        "uuid": "6f6aa51c36be150239fab19d7da8598b",
        "title": "杂兴  其二五",
        "author": "张镃",
        "content": "征南勋业手，顾乃玩简策。\n麟经日月垂，左氏实有力。\n为渠作忠臣，训义订今昔。\n后来缝掖子，开卷随有益。\n果能作蹄筌，此学不妨癖。",
        "dynasty": "宋",
        "collection_info": null
    },
    {
        "uuid": "a722e4f9a1a963b194de4b2026a86253",
        "title": "杂兴  其二六",
        "author": "张镃",
        "content": "龙泉伴太阿，潜伏知几秋。\n光气不容揜，夜夜衝斗牛。\n一朝掘青苔，双龙获兼收。\n拭以华阴土，百神见之愁。\n若使无张雷，恐非剑所羞。",
        "dynasty": "宋",
        "collection_info": null
    },
    {
        "uuid": "d5a75e651bef0f40db7198465a8bfed4",
        "title": "杂兴  其二七",
        "author": "张镃",
        "content": "天一即生水，语性何洁清。\n未尝使人贪，酌之失廉称。\n夷齐素高蹈，想非常饮冰。\n仁鄙成自取，处默先内明。",
        "dynasty": "宋",
        "collection_info": null
    },
    {
        "uuid": "60016333469da2d34399fe96315b1bc6",
        "title": "杂兴  其二八",
        "author": "张镃",
        "content": "南渡人物中，第一数安石。\n经营江左民，成败固先识。\n苻坚拥百万，朝野总忧色。\n长驱不量德，在法真饵敌。\n谈笑付儿辈，兹岂试一掷。\n捷至偶折屐，胸中未易测。\n议者谓矫情，妄意窥悃愊。",
        "dynasty": "宋",
        "collection_info": null
    },
    {
        "uuid": "73d5c652ccaa2d91b6f72a7f785900b1",
        "title": "杂兴  其二九",
        "author": "张镃",
        "content": "圣狂霄壤分，其端在一念。\n去恶向忠义，如病用良砭。\n方贻害于人，蛟虎羣凶焰。\n及其惩艾余，大节秉无欠。\n卓绝补过功，炳炳照铅椠。\n乃知春秋意，恶恶待终厌。",
        "dynasty": "宋",
        "collection_info": null
    },
    {
        "uuid": "1d20539cfd0f235a89861ccd303a8292",
        "title": "杂兴  其三○",
        "author": "张镃",
        "content": "实修名自来，犹影长随身。\n惑者偏忌嫉，终之反累人。\n况驰死后誉，何关一丘尘。\n所以识达早，托醉全吾真。\n归兴因莼鲈，口腹何足陈。\n到今吴江水，秋至清粼粼。",
        "dynasty": "宋",
        "collection_info": null
    },
    {
        "uuid": "c8deec69ff0f9e28f8d03570d624f913",
        "title": "杂兴  其三一",
        "author": "张镃",
        "content": "渊明膝上桐，一丝不肯挂。\n弹声聒天地，无人知此话。\n谓琴只这是，世间何用絃。\n谓在有无中，其然岂其然。",
        "dynasty": "宋",
        "collection_info": null
    },
    {
        "uuid": "94f9033941860680b3bf9484886a7458",
        "title": "杂兴  其三二",
        "author": "张镃",
        "content": "太冲十年功，仅了三都赋。\n藩溷着纸笔，欲以疏吾句。\n文章流至是，已失古人步。\n喜怒哀乐情，一发中韶濩。\n不见风雅篇，岂效女功蠹。",
        "dynasty": "宋",
        "collection_info": null
    },
    {
        "uuid": "802aac670227d794dbf9d4ff379ced6b",
        "title": "杂兴  其三三",
        "author": "张镃",
        "content": "抡才如百药，治效各不同。\n傥能区别性，当聚和扁功。\n武德定乱后，诸公悉登庸。\n帝久知所长，未欲任己聪。\n品题资确论，毫髮无蔽蒙。\n三杰隆汉业，六英夹唐宗。\n无人可能国，我欲振古风。",
        "dynasty": "宋",
        "collection_info": null
    },
    {
        "uuid": "c50ba2e64441d358f17b99833b605ebe",
        "title": "杂兴  其三四",
        "author": "张镃",
        "content": "至艺得于天，音律谁同明。\n道上车铎逢，地底黄钟成。\n伟哉创业主，用才极其精。\n太常识斯人，吾知不负丞。\n忽疑贞观间，四海几措刑。\n遐想登后夔，巍巍治难名。",
        "dynasty": "宋",
        "collection_info": null
    },
    {
        "uuid": "dd68c0c2848cdeafec50663deae3c47d",
        "title": "杂兴  其三五",
        "author": "张镃",
        "content": "马生客新丰，悠然酌斗酒。\n若谓傲旁人，旷士亦何有。\n有志曾未识，偶与曲糵友。\n异时依风云，黄垆一回首。",
        "dynasty": "宋",
        "collection_info": null
    },
    {
        "uuid": "7ed928ae62e137538333adca40f2eefa",
        "title": "杂兴  其三六",
        "author": "张镃",
        "content": "照乘復垂棘，固足为国宝。\n朝有宣力贤，爱惜莫草草。\n成汤昔在上，剪髮救枯稿。\n念民有念己，顷刻动穹昊。\n太宗疗功臣，亦本为民保。\n断鬚疾其愈，大胜琮璧祷。",
        "dynasty": "宋",
        "collection_info": null
    },
    {
        "uuid": "bf8115fb92b4553b97594431e1e0b1cc",
        "title": "杂兴  其三七",
        "author": "张镃",
        "content": "秦王既集统，作乐昭治功。\n前日威武地，今还见声容。\n一时耸观瞻，唯贪激英雄。\n郑公独俛首，孰能察圣衷。\n暮年伐辽东，事几败乃翁。\n良臣不在傍，有悔应无穷。",
        "dynasty": "宋",
        "collection_info": null
    },
    {
        "uuid": "5dcec0366ba19700db372fe0b89db01b",
        "title": "杂兴  其三八",
        "author": "张镃",
        "content": "唐家盛词华，培本自武德。\n投戈闢文馆，英士来翼翼。\n访政讨典坟，分夜亡倦极。\n当时瀛洲目，意气宁偪仄。\n言诗到李杜，骚雅并区域。\n为文至韩柳，秦汉等风力。\n后世不推原，第赏纸上墨。\n焉知昔人心，求效非顷刻。",
        "dynasty": "宋",
        "collection_info": null
    },
    {
        "uuid": "80d4e463acf03e6f57a695b35bc59ba0",
        "title": "杂兴  其三九",
        "author": "张镃",
        "content": "风月属渔樵，真味岂能领。\n雍容补国手，斯宜理烟艇。\n乐天未归时，极口献忠鲠。\n十上九不行，回身避机穽。\n酒徒与诗伴，共煮香山茗。\n流传画九人，公貌粹而整。",
        "dynasty": "宋",
        "collection_info": null
    },
    {
        "uuid": "8e42d1b92fb8e3a5227f8851724ddcc7",
        "title": "秦女行",
        "author": "张镃",
        "content": "妾家秦关中，白玉为重堂。\n堂前翠帘鈎，一一金鸳鸯。\n暖艷照绮席，新声按笙簧。\n妾小不解事，戏剧珠楼旁。\n蜂蕊撷秾杏，鶑枝荫垂杨。\n阿母喜秀慧，鞶丝教缝裳。\n年齿渐长成，自制红襦长。\n弄杼织繁锦，错综飞凤凰。\n体柔生玉腻，国色凝天香。\n不假粉黛妍，差作时世粧。\n悦己求得逢，晨夕劳衷肠。\n苟合必易散，良贾宜深藏。",
        "dynasty": "宋",
        "collection_info": null
    },
    {
        "uuid": "b9e36e357392cbe396350e23fd98bfc4",
        "title": "锦池芙蓉盛开与谭德称何国叔曾无逸王季嘉吕浩然张以道小集以东坡诗细思却是最宜霜分韵得却字",
        "author": "张镃",
        "content": "道人有园居，其门可罗爵。\n夫何诸贤杰，疎野尽阔略。\n联镳过柴荆，慰藉淡与泊。\n尔时木芙蓉，酣酣纵云萼。\n呼酒亟对之，不復次杯酌。\n西风吹雨小，池波晚烟阁。\n红痴高髼松，翠闹竞参错。\n谈丛及笑粲，大胜世俗乐。\n翘摇鹏凤羣，着我惭瘦鹤。\n区中有此不，今古一开拓。\n山林岂细故，人愿要天诺。\n侵寻霄霏举，乃独趣丘壑。\n探韵睨大巫，疾走宜退却。\n簪花谢慇懃，敢避句恶弱。\n从今数名芳，消真屡成约。",
        "dynasty": "宋",
        "collection_info": null
    },
    {
        "uuid": "6dc752d7faa96cad1fa0eda6ca37511c",
        "title": "足疾愈约客游湖上园",
        "author": "张镃",
        "content": "平生志四方，岂愿守三窟。\n超凌风中骥，振迅霜后鹘。\n无何足受湿，步履遽臲卼。\n投鍼痛循筋，濯药热透骨。\n重缠韈中絖，懒顾囊内笏。\n长怀骆宾王，旷迈困沉泊。\n胸蟠经纶业，与气共振拔。\n纷纷灞上旅，太半贵肥腯。\n傥其尚细谨，俗眼愈超忽。\n临垆指醇酒，洗涤去泥淈。\n器宏事果遂，阔步黄金阙。\n宿来病殊减，砌域可踔越。\n拘挛日既深，得差兴尤发。\n湖山想贻笑，相忘两逾月。\n霜花着红小，幽香逗疎樾。\n风晴春一似，携具任仓卒。\n招邀二三子，才思涌难竭。\n却愁费吾诗，笔端口方讷。",
        "dynasty": "宋",
        "collection_info": null
    },
    {
        "uuid": "923f2d4003067f1f77d8f4c890608928",
        "title": "观旧写照有感",
        "author": "张镃",
        "content": "赵茂写我真，今朝喜重见。\n相望十五载，容貌尽更变。\n恰如逢故人，省认向时面。\n自怜岁月去，亟若弦上箭。\n其间忧与病，往往几历遍。\n寒暑外侵薄，思虑内萦缠。\n幻形类草木，熟能永葱蒨。\n髮幸纔半白，登临未衷倦。\n逍遥溪復壑，安稳寝并膳。\n十年每一画，能用几何绢。\n会看乌帽下，满垂银色线。\n莫嫌老易来，身健尽堪羡。\n頼有难画者，炎天飞雪片。\n浩劫且长存，那随时序转。",
        "dynasty": "宋",
        "collection_info": null
    },
    {
        "uuid": "278a54d6670ee6186d4b123b105eeda0",
        "title": "次韵清閟对月",
        "author": "张镃",
        "content": "氍毹恣懒倦，晚梦聊一中。\n梦游玉蟾宫，朱扉钉金铜。\n天宽佩声微，非关夜无风。\n觉来动惋嘆，绪猥纷愁攻。\n人间无了期，得失争鸡虫。\n竹边念小童，有酒清如空。",
        "dynasty": "宋",
        "collection_info": null
    },
    {
        "uuid": "db85fe2ee8fccd868e7c039034138417",
        "title": "重午",
        "author": "张镃",
        "content": "林间忘时节，今朝忽重午。\n雨过天未昧，轻阴障初暑。\n追思儿童日，争先缠綵缕。\n葵榴映昌歜，梅李参角黍。\n书堂给休假，欢呼屡跳舞。\n但喜逢佳辰，那知岁如许。\n遄经六六回，劳生竟何补。\n幸早安静乐，飞潜伴鳞羽。\n犹怜艾作人，狞瞠俨当户。\n想其亦自畏，势险正骑虎。\n孰若平地我，不随时仰俯。\n门前鸥鹭波，宅畔花柳圃。\n晨看一卷经，暮饮三杯醑。\n诗成时落韵，格调任踰矩。\n大胜汨罗人，独醒徒自苦。",
        "dynasty": "宋",
        "collection_info": null
    },
    {
        "uuid": "34c1ebd1155be935a0d91320518a2ba6",
        "title": "中秋后一夜观月",
        "author": "张镃",
        "content": "昨夜月色佳，孤坐不及赏。\n深嘆一岁中，此景无復两。\n冒冷试出户，雾气方漭沆。\n金行既中分，宇宙萃澄漺。\n堂堂大圆镜，倒摄山河像。\n或云有桂树，强作枝叶想。\n畴能穷兆朕，聊尔付惚怳。\n曾无惊鹊飞，但听悲虫响。\n气舒厌偪仄，望极增嘆仰。\n今夕看尤好，流光透帷幌。\n祗欠些子缘，照物尚晶爽。\n盆池局墙角，刺历认菰蒋。\n病余不举酒，安得诗思广。\n何当揖浮丘，跨鹤离尘坱。",
        "dynasty": "宋",
        "collection_info": null
    },
    {
        "uuid": "6e82b370a5ddc2ed12dfa0bb6a3e20a5",
        "title": "重九日病酒不饮而园菊已芳薄莫吟绕亦有佳兴因和渊明九日閒居诗一首聊见嚮慕之意云",
        "author": "张镃",
        "content": "心境本一如，美恶缘妄生。\n惟今寻常日，强以重九名。\n入秋雨泽悭，连朝更晴明。\n木叶未苦凋，禽鸟皆春声。\n寓形天宇内，自顾非壮龄。\n年年登高时，无菊酒漫倾。\n何如兹岁好，金英照轩荣。\n远怀柴桑翁，合处无疑情。\n不饮还醺然，妙寄由天成。",
        "dynasty": "宋",
        "collection_info": null
    },
    {
        "uuid": "bb076f03b0680b952d3ca4b018c705d3",
        "title": "夜兴",
        "author": "张镃",
        "content": "老火顿扫迹，颢气凝清英。\n病悰少栖泊，循檐听风声。\n桂魄未及圆，列纬已让明。\n银潢谁决流，静向苍旻倾。\n引领欲纵望，众屋高峥嵘。\n又成兴局促，万里孤遐征。\n阴墙想露漙，夕蔓粘青萤。\n怯冷独归户，搔头对长檠。\n咨嗟分赋薄，煮药过半生。\n随缘但顺受，境逆或渐平。\n年年中秋夜，裴回晓钟鸣。\n屈指行復来，得失当除乘。",
        "dynasty": "宋",
        "collection_info": null
    },
    {
        "uuid": "a977464382dd9ff3cb32c02958820375",
        "title": "癸卯立秋后一日凿井竹间",
        "author": "张镃",
        "content": "兹岁苦告晹，旱熯弥五旬。\n老火秋益焚，阳螭燎朱鳞。\n小寝屡亭午，床移瞰墀垠。\n迎南有风到，汛扫方无尘。\n髯奴挈缾水，云此乞诸邻。\n同居虽楹连，列位难地均。\n旧井荫一亭，经夏汲取频。\n溜泽既稍愆，土脉几就湮。\n倏思书斋外，墙西种丛筠。\n而间事垦掘，泉眼当津津。\n涓辰甲戌良，霜锸穿苔茵。\n下浚十尺余，疏泥出胶墐。\n灵泉果旁溢，清泠洁如银。\n板松实为底，环塼虚至唇。\n汞沙赤颗块，石英紫璘皴。\n投置可蠲疾，酿曲尤甘醇。\n青丝繫铜壶，挹玩醒心神。\n当年负暄老，犹将献严宸。\n九重方焦劳，渴饥念黎民。\n昨暮雨一筛，四野艰敷匀。\n今晨直言诏，庶政勤咨询。\n谏听将必行，纯诚动苍旻。\n沾苏徧原亩，丕昭吾君仁。",
        "dynasty": "宋",
        "collection_info": null
    },
    {
        "uuid": "fefb62a83583d425fb8aab90e9431c47",
        "title": "贺尤礼侍兼修史侍讲直学士院四首  其一",
        "author": "张镃",
        "content": "礼云风断烟，鬨议十九失。\n片言灼龟鑑，鉅典资以秩。\n抗志非太高，砭艾起时疾。\n何翅位宗伯，宇内頼调一。",
        "dynasty": "宋",
        "collection_info": null
    },
    {
        "uuid": "bf7713493527782650b94d4af97d23c7",
        "title": "贺尤礼侍兼修史侍讲直学士院四首  其二",
        "author": "张镃",
        "content": "斯文未摇落，右序启哲人。\n胸中悟復悟，笔底新又新。\n幻为九色丝，銮坡演明纶。\n兵民总疲羸，夜直烦前陈。",
        "dynasty": "宋",
        "collection_info": null
    },
    {
        "uuid": "d5a3b254aa68dea96172e7c3ae6f6374",
        "title": "贺尤礼侍兼修史侍讲直学士院四首  其三",
        "author": "张镃",
        "content": "化权亚史法，委巷汩凡例。\n良由私爱怨，或使疑信二。\n姦谀人力胜，危欲蔽忠义。\n绝识超大千，简册当吐气。",
        "dynasty": "宋",
        "collection_info": null
    },
    {
        "uuid": "464fa2dbe5df069896fe714fdfe1c611",
        "title": "贺尤礼侍兼修史侍讲直学士院四首  其四",
        "author": "张镃",
        "content": "道传至孔孟，人主不己任。\n空言课讲说，日用惑已甚。\n圣朝重横经，仁泽天下饮。\n公谈故纸外，句句格精祲。",
        "dynasty": "宋",
        "collection_info": null
    },
    {
        "uuid": "fb373000615ef50e21f7c91565cd5ae0",
        "title": "小疾书兴",
        "author": "张镃",
        "content": "卷怀无与适，着冠试徐行。\n廊西小堂幽，丛篁杂荷声。\n吹衣怯风猛，帘垂一床横。\n坐余忽屡嘆，安閒吾半生。\n无端局官簿，随羣觊浮荣。\n出入与日俱，何尝惠黎氓。\n今晨疾在告，反觉意气平。\n炉烟结復开，远度松梢明。\n晴久色愈耐，枝疎韵尤清。\n香去松不随，香来松不迎。\n倏然归太虚，无心计亏盈。\n一着要我决，岂在他人评。\n还寻鸥鹭伴，静乐乌可名。\n眼前俗物空，秋老共身轻。",
        "dynasty": "宋",
        "collection_info": null
    },
    {
        "uuid": "ccf4c028551711a311686334a840be3f",
        "title": "次韵陆南宫晨起有感",
        "author": "张镃",
        "content": "駡坐非真豪，挂冠岂实高。\n畸迹烟雨埋，客气利禄鏖。\n曷若大丈夫，本志轻旗旄。\n无择眼界平，芬馨等羶臊。\n机息箭自空，讵復论弓櫜。\n先生博达姿，阂世江河滔。\n器吞子贡琏，才夺东方袍。\n出处日两忘，居朝隠蓬蒿。\n一代能几人，称提付郎曹。\n饭熟菜亦香，但教齿牙牢。",
        "dynasty": "宋",
        "collection_info": null
    },
    {
        "uuid": "52cbe252cc80e987747ced2d2b332c9c",
        "title": "次韵陈唐卿县尉",
        "author": "张镃",
        "content": "耽诗固无益，损虑更招咎。\n技痒搔不疗，铭坐口还又。\n出门索朋俦，培我本根厚。\n顽石夸琼瑰，朽壤被絺绣。\n归来三叹息，谁脱章句囿。\n堂堂柱下史，退食燕清昼。\n门前车马闹，有客老且瘦。\n无求见容貌，话味若饮酎。\n从容得句帙，细读前竟后。\n令人发深省，咀嚼尽华茂。\n要须即所见，快手撤蒙陋。\n兰香出深林，着意乌可嗅。",
        "dynasty": "宋",
        "collection_info": null
    },
    {
        "uuid": "98e33a36d9f5271c3acadbd74c2581d3",
        "title": "自广岩避暑西庵",
        "author": "张镃",
        "content": "推枕欣朝凉，开户畏炎日。\n驾言城西游，滞懑去如失。\n山空秋易知，石近云屡出。\n穿松得古寺，随喜听讲律。\n士女蜂蚁来，蟠香散经帙。\n嚣思摄正念，颇识动化术。\n蔬饭有余饱，徐行纵閒逸。\n隣庵亦窈深，绿杉间疎密。\n殿宇焕新筑，不待方丈室。\n相留屏俗情，话澹喜促膝。\n修筠入支径，池亭面崷崒。\n从容十数刻，佳趣领无佚。\n风床捲青簟，露井放寒繂。\n藕花杂蒲稍，芳气远如一。\n纷尘惬虚静，诗成任荒率。\n殷雷唤飞雨，爽气定盈溢。\n兴酣在景晚，归骑莫驰疾。\n新霜更须来，携樽摘林橘。",
        "dynasty": "宋",
        "collection_info": null
    },
    {
        "uuid": "d2b434721d8557abec1fb67734dd7bce",
        "title": "自安福过真珠园梅坡",
        "author": "张镃",
        "content": "舒忧早踰关，延晤尽名侣。\n林亭果幽赏，得计良自许。\n高鸣迭酬唱，阳春谁激楚。\n坐移游好园，振策盼芳渚。\n曾茅旧剪结，冰艷静谁与。\n几年杨巨源，句妙听钟敔。\n谪仙继前躅，凌厉苍霄举。\n吾人潘逍遥，清新出机杼。\n揆予才独后，乙乙抽茧绪。\n肆瞻宇宙宏，气类混出处。\n盍簪忍轻散，快意樽中醑。\n相看岂时情，襟期耐寒暑。",
        "dynasty": "宋",
        "collection_info": null
    },
    {
        "uuid": "e234bcdf68889e0d7e1b531382200926",
        "title": "往逸村雪中上船",
        "author": "张镃",
        "content": "东皇喜我出，恐无赋诗题。\n夜呼姑射仙，尽把雪覆泥。\n迎晨倚户观，冻雀恋树栖。\n霙疎杂霰湿，未暇平高低。\n体物非所长，意荡着语稽。\n收兴入舆幔，护寒拥裘绨。\n迢遥下溪步，登舟藓桥西。\n摇兀略坐定，艣声已缘堤。\n客船与渔篷，渐远离排挤。\n皓色山上见，素光水中迷。\n隔路望小家，绯桃篠枝齐。\n茅檐果自乐，何必深堂闺。\n春郊正须游，带酒寻村鸡。",
        "dynasty": "宋",
        "collection_info": null
    },
    {
        "uuid": "9c3b9632d51bd1d514d45040e9198284",
        "title": "径山绰上人寄新雪",
        "author": "张镃",
        "content": "重闉初履霜，深山已堆雪。\n牛鸣数舍地，气序何骤冽。\n禅宫旧龙居，长夏扇可彻。\n千崖蔽森蓊，双径穿巀嵲。\n所以方冬时，集霰即飞屑。\n廊阶游鸽处，爪迹应冻绝。\n立齐老僧腰，此话忌轻说。\n扫赠满棕筥，凝明胜瑶玦。\n梅风落叶窗，我固傍高洁。\n畴能报清投，煎茶沃诗舌。",
        "dynasty": "宋",
        "collection_info": null
    },
    {
        "uuid": "e2ea8f62ebb70b1a6450acde0e788e5b",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其一",
        "author": "张镃",
        "content": "吾亦爱吾庐，地僻犹深山。\n山亦前后有，远望碧玉环。\n繄昔近市居，局促几泥蟠。\n买园闢荒榛，运量百亩宽。\n勤劳艺且筑，就绪五载间。\n葛巾雅相宜，何心傲蝉冠。\n流光隙中驶，霜鬓映苍颜。\n恬愉无竞外，幸免历世患。\n旁人笑野拙，枉是家长安。\n开门面陂泽，岸岸蒲蓼湾。\n此身夫何疑，郊岛乃瘦寒。",
        "dynasty": "宋",
        "collection_info": null
    },
    {
        "uuid": "34bf7ae1063d2d084df0982c044ae138",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其二",
        "author": "张镃",
        "content": "吾亦爱吾庐，万木纷秀挺。\n一一亲主盟，非特时管领。\n缅怀蛮触氏，陨腐争夺境。\n跃然起予衷，大类困浇茗。\n扫空市虎疑，照破杯蛇影。\n步宽更容人，园中无陿径。",
        "dynasty": "宋",
        "collection_info": null
    },
    {
        "uuid": "97c665b3a814610fda0041514ac8a96b",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其三",
        "author": "张镃",
        "content": "吾亦爱吾庐，第一桂多种。\n西香郁天地，不假风迎送。\n花开与花落，真境未尝动。\n羣芳亦时有，幻巧云锦综。\n廓然清浄观，岂復计疏壅。\n红红白白处，政自见日用。\n江山虽阻修，此乐朝暮共。\n逢场任竿木，何许非戏弄。\n一笑和君诗，是亦梦中梦。",
        "dynasty": "宋",
        "collection_info": null
    },
    {
        "uuid": "f67a449657ed89ca62ab34a1276e80df",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其四",
        "author": "张镃",
        "content": "吾亦爱吾庐，试听谈向背。\n维南汇平湖，浙水实分派。\n两峰屹三塔，形势远襟带。\n城中那有此，到处怜湫隘。\n拏舟信所之，讵復防厉揭。\n猿鹿骛幽旷，引遯终远害。\n抱垣更通津，渔钓欲寄快。\n都缘迹不羁，彻老心自在。",
        "dynasty": "宋",
        "collection_info": null
    },
    {
        "uuid": "e19c5cc6c2d24aa2a79cbbf6855d7208",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其五",
        "author": "张镃",
        "content": "吾亦爱吾庐，精舍出其右。\n南山祝吾君，身自乐畎亩。\n福田非住相，初不藉耕耨。\n众生睹善法，政合远奔走。\n谁知在家僧，特未断荤酒。\n更有一般獃，望南看北斗。",
        "dynasty": "宋",
        "collection_info": null
    },
    {
        "uuid": "ced040b083e9161cb57a350475fb31bf",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其六",
        "author": "张镃",
        "content": "吾亦爱吾庐，门前卖时蔬。\n满担风露香，选择未始无。\n苏子觅二顷，杨翁营一区。\n两者况见成，自顾惭晨晡。\n不妨瘦如竹，何急肥似壶。\n向来炼句痴，工拙分毫铢。\n如今布袍下，识字村田夫。\n诸公信余言，相从莫踟蹰。",
        "dynasty": "宋",
        "collection_info": null
    },
    {
        "uuid": "8e38cfe9863b0871e317655a0d0c495b",
        "title": "俞玉汝以诗编来因次卷首韵",
        "author": "张镃",
        "content": "我生癖耽诗，极力参古意。\n寥寥千百年，所取仅三四。\n此言或是痴，的确有见地。\n大雅既不作，少陵得深致。\n楚骚久寂寞，太白重举似。\n堂堂豫章伯，与世不妩媚。\n峭峭后山老，深古復静丽。\n长篇杂短章，末学敢睥睨。\n傥非四公者，孰毕此能事。\n俞君江南英，懒效决科计。\n俗子造其庐，觅句独拥鼻。\n雪风灞桥路，想见形梦寐。\n贻我青云编，三读增畏愧。\n未尝胶山林，亦復到城市。\n石顽木钻透，悟处定不二。\n清风濯炎暑，使我破芜秽。\n情悰猥能同，外此谁臭味。\n请加精进心，道远乌足喟。\n骎骎不停规，今古本无异。\n诗来我知往，因以当交质。",
        "dynasty": "宋",
        "collection_info": null
    },
    {
        "uuid": "d3ad7aa280ef07224dba56f660173c2f",
        "title": "次张以道韵",
        "author": "张镃",
        "content": "耽幽畏奔逐，何翅畏暑寒。\n岂真傲世人，亦各性所安。\n弄水小渔艇，寻诗蹇馿鞍。\n相宜清昼永，嬉娱绝嗟嘆。\n方苞红玫瑰，纷萌翠琅玕。\n胡为悉弃置，随人强蹒跚。\n头颅每自知，终难继貂冠。\n超情混俗久，漫若草败兰。\n委身羁馽中，黾勉聊自宽。\n习气犹未除，搜句雕肠肝。\n偷閒时一游，园池有荷槃。",
        "dynasty": "宋",
        "collection_info": null
    },
    {
        "uuid": "0869177508d6aed29e869c1e841b98a4",
        "title": "寄题庄器之招隠楼",
        "author": "张镃",
        "content": "得时则为人，此固丈夫志。\n生前必功名，说实起后世。\n君看禹稷徒，乌有觊望意。\n偶然事逢手，势若破竹易。\n所以极万代，伟绩不可槩。\n纷纷务勉强，指日苟声利。\n等观今昔为，迷悟由性异。\n庄侯海内士，岂特静者类。\n深叹末俗竞，懒赴殊科试。\n力田抄饭白，结屋傍山翠。\n受用已有余，推此更广施。\n名楼曰招隠，来者定弗弃。\n我恨闻命晚，已买城北地。\n湖滨林麓幽，市远车马避。\n想像辋川宽，庶几盘谷邃。\n虽非千步门，肯换一品位。\n桃蒸春浪活，桂馥秋风至。\n其时思故友，命驾惊昼睡。\n堂堂无他言，握手笑相视。\n吾侪东西隔，橘枳本同味。\n中年各菟裘，要非太早计。\n何须并墙居，而后愿始遂。",
        "dynasty": "宋",
        "collection_info": null
    },
    {
        "uuid": "c619a7e04004c5d06411bfc57794dda6",
        "title": "次韵答张以道茶谷閒步",
        "author": "张镃",
        "content": "艺此百亩园，池亭粗供游。\n新从小堂阴，经营学山丘。\n攒丛数百树，如对旷士流。\n奇石皆有情，听诗疑点头。\n方池正当前，风定清若油。\n照影画不成，叶茂枝相樛。\n心静境自来，非关苦寻搜。\n知我与罪我，此话同春秋。\n委顺付天命，万事杯中浮。\n莫疑头上丝，曾因利荣愁。\n若无忘斯言，长年共无忧。",
        "dynasty": "宋",
        "collection_info": null
    },
    {
        "uuid": "ce0ab2004b93867da64eae83fa7849f9",
        "title": "宿余杭普救兰若同讷义二僧访法喜寺寻登绿野亭",
        "author": "张镃",
        "content": "平生乐游观，几欲遍区宇。\n足力有限量，胜处空默数。\n余杭旧名邑，相距纔步武。\n苏翁绿野咏，方册每欣睹。\n朅来始经行，解担日蹉午。\n招提略憇倦，鑪熏散云缕。\n上人别累年，省识但能祖。\n应怜忧患迹，官路还踽踽。\n将勤设瓜果，就荫指栅楰。\n少焉汤浴罢，作意访奇古。\n相从到邻寺，儒宫换堂庑。\n揆昔列钟鱼，俄此登簋簠。\n万法迭成坏，纷纷竞谁主。\n旋陟陂上亭，倾摧几风雨。\n老柳不復见，危阑试凭俯。\n青山幸萦绕，宁暇问秦禹。\n水流天接处，桑塍间蔬圃。\n种莲止坳塘，炊烟莽村聚。\n咨嗟杂慰快，拟去还眷怃。\n一笑诗已成，驰奔遽忘苦。",
        "dynasty": "宋",
        "collection_info": null
    },
    {
        "uuid": "8fdae61137a5c5b831b4994db8988d81",
        "title": "戏效乐天体",
        "author": "张镃",
        "content": "去日不可再，来日焉可虚。\n直待百事足，漫把四大拘。\n黄河几曾清，白髮莫旋乌。\n全福贵安然，真乐难强图。\n朴直自许我，才能不如渠。\n已盟方寸心，免苦六尺躯。\n登台值明时，击壤容匹夫。\n轻车历野寺，小船泛晴湖。\n金鲫池内观，白猿洞前呼。\n孤山未学林，长堤且怀苏。\n珍实不满器，醇醪只携壶。\n更带两耳铛，旋煮四腮鱼。\n意均饱暖适，迹或升沉殊。\n达人旷大观，万象归一途。\n丹鼎鷄变化，佛性狗有无。\n快答此话头，拟议计即疎。",
        "dynasty": "宋",
        "collection_info": null
    },
    {
        "uuid": "591535209eb9939a2e549becbecf59bf",
        "title": "集古今山林閒适诗以林泉啸咏名之",
        "author": "张镃",
        "content": "夜窗涉尘编，山林诗辄取。\n悠然忘世故，正味若醇酒。\n渠能道我言，不必出吾口。\n抄成长自随，真为岁寒友。",
        "dynasty": "宋",
        "collection_info": null
    },
    {
        "uuid": "a705aa6c234956c9b0b8d02ac55598de",
        "title": "偶成",
        "author": "张镃",
        "content": "出门苦喧阗，归舍喜消逸。\n新篁解重箨，尚带溪粉湿。\n投镊坐无语，风来动书帙。\n留客不须归，今夕月方出。",
        "dynasty": "宋",
        "collection_info": null
    },
    {
        "uuid": "294e6d9b4502c9dca42408ba0a4798d1",
        "title": "不睡",
        "author": "张镃",
        "content": "溽暑快新霁，湿风生夕凉。\n屋解挂月盘，潋滟冰玉光。\n飞虫细可数，夜气收莽苍。\n境胜玩不足，横筇据胡床。\n孤生念濩落，静思还惨伤。\n山林平时心，政坐多激昂。\n习懒性已成，投閒计为长。\n明宵恐阴雨，不睡庸何妨。",
        "dynasty": "宋",
        "collection_info": null
    },
    {
        "uuid": "6fb574ba254ee8bcedc5c31cef4ff725",
        "title": "同张以道出游近郊成古诗十六韵",
        "author": "张镃",
        "content": "今辰天宇佳，风光宛如春。\n园庐岂不乐，景熟兴未伸。\n与客策蹇馿，城东访幽人。\n幽人本非约，意往随清真。\n市小度啁哳，秋郊迥无尘。\n枫林缬居前，蔬畦翠横陈。\n烟浓山愈淡，徐步望更新。\n田翁出荆扉，笑揖似所亲。\n坐对俱不疑，一榻三乌巾。\n胸中绝城堑，眼界空越秦。\n纷纷痴浊世，等别生颦嗔。\n青旗正飘摇，小店恰与隣。\n相邀开缥瓮，橙梨共珍醇。\n悠然会陶然，此适属隠沦。\n我家幸匪远，要办来常频。\n平桥指归途，野啭依丛筠。",
        "dynasty": "宋",
        "collection_info": null
    },
    {
        "uuid": "0d9fc2b16e62596a4dc0329c2fb81d73",
        "title": "酌道傍古松下钱王水对山绝顶微露塔尖闻有僧院名益钱",
        "author": "张镃",
        "content": "山围当车巾，佳兴坌满前。\n盘松俨如画，盖迭疎萝缠。\n沙平恰席许，坐荫宜铺毡。\n扶筇瞰根穴，湛碧泓寒泉。\n霏空雨方来，众绿争欣然。\n炎销道旁地，此倍凝阴烟。\n摩挲復潄涤，毛骨俱澄鲜。\n轮囷復清冷，肯受代谢迁。\n何必绝尘世，高洁自永年。\n钱王德民深，姓氏水为传。\n遥瞻窣堵坡，背立苍峦巅。\n人言有废寺，欲到愁攀缘。\n诸天散香华，顾我应恻怜。\n被役不为饥，凡质何繇僊。",
        "dynasty": "宋",
        "collection_info": null
    },
    {
        "uuid": "5d43efd532fca25bb563057da16a9038",
        "title": "次韵傅景夏见赠兼简徐季益",
        "author": "张镃",
        "content": "懒情妨勇志，闇识乖明时。\n昔人嗟远矣，有梦那见之。\n百计谐余衷，第一证以诗。\n合处即券钥，宁问渠为谁。\n端居偪仄胸，旦旦荆榛披。\n又如涸辙鲂，纵漾清塘陂。\n宗旨要领会，法律忌脱遗。\n泚笔漫拟古，深扃愧无奇。\n寒松凛颜采，耻竞桃李姿。\n疲马借康庄，敢对骐驎驰。\n自娱成自虐，苦心到肝脾。\n孰真念本愿，颇或讥繁词。\n君侯忽我予，臭味几夙期。\n何时结幽盘，开径通双扉。\n花明鶑锦芗，竹暗蜂烟霏。\n应缘更数载，遮莫俗惊窥。\n伟编昨珍投，如病和扁医。\n月台气醇茂，共社当肩随。\n火龟莫视兆，叶吉庸奚疑。\n解颐持此先，讵须匡鼎来。",
        "dynasty": "宋",
        "collection_info": null
    },
    {
        "uuid": "4836346e8dc2146f5af8d6d84a49a29f",
        "title": "近诗殊少閒行绿阴下喜成杂言以自勉继此当日课云",
        "author": "张镃",
        "content": "去冬诗绝稀，作意待好春。\n春至病始苏，强赋情少真。\n梅花到海棠，不过数十首。\n其间岂无兴，有笔慵开口。\n每逢风日美，心醉人不知。\n林间行若狂，藉草或移时。\n芳花倏扫踪，转作满园叶。\n油然翠欲流，剪若阴初迭。\n老夫爱深处，穿树开生路。\n香不是风香，吹来復吹去。\n扶筇仰面看，青子枝间团。\n引客任摘尝，庸讵疑整冠。\n閒来坐根石，远望浑无隙。\n大似天女机，重重绿萝织。\n黄蜂恐我嗔，拟住退逡巡。\n向夏吟更懒，却防蜂笑人。\n从今当健走，古囊勤抖擞。\n莫作苍蝇鸣，常如狮子吼。",
        "dynasty": "宋",
        "collection_info": null
    },
    {
        "uuid": "2eda788ff6decdd647df4cdf7da4664b",
        "title": "看涧水自警",
        "author": "张镃",
        "content": "昔往灵隠山，寺前贪看水。\n木阴鑑晖彩，泓渟绝尘滓。\n游鯈惯餠饵，敲栏聚如蚁。\n坐翫岂不佳，直须波浪起。\n开闸放三板，惊雷奔壑底。\n如油石上苔，老淀光瀰瀰。\n衣裳任溅洒，轻飈飒盈耳。\n归来尚入梦，睡觉思未已。\n纍年罕游山，深居远廛市。\n林卉渐丛茂，穷幽併余美。\n疏涧弥百寻，萦纡带苹芷。\n因风作微澜，绿皱偏可喜。\n有时日向晚，湾处閒徙倚。\n簟纹韡縠皴，风平一齐止。\n瑠璃莹不动，最爱中间裏。\n拟将拄杖探，恐破难整理。\n拟将瓦砾投，恐涴难揩洗。\n夹岩桃树影，迎望青迤逦。\n飞禽既归宿，独留老居士。\n足痹未忍去，更欲置床几。\n长绳繫羲轮，不容落西汜。\n倏思家中景，非同借来比。\n已拚閒到老，从老閒至死。\n自此晴便看，其看岂涯涘。\n冥然心有语，功父吾戒尔。\n操行益孤高，谨终当似始。\n灵襟永虚洁，内外非二体。\n行住坐卧处，泥渠亦清泚。\n免令水有言，人污贻我耻。",
        "dynasty": "宋",
        "collection_info": null
    },
    {
        "uuid": "ac3d032a1792224155768e6adb326473",
        "title": "秋日夙兴",
        "author": "张镃",
        "content": "晨起浴倍佳，爽疏洞肤髮。\n灵芜鬰宝鼎，清忱睇天阙。\n三十六帝座，一一神远谒。\n旋瞻云始盈，洒雨响飃忽。\n余霏集栏庑，林翠忻荫樾。\n高枝闲稀星，万叶被湿月。\n吟喁蛩蚻辈，草际竞窸窣。\n观生物我齐，岂计辨与讷。\n羲车唱羣动，静思苦易歇。\n摩挲山头石，汝相筋称骨。",
        "dynasty": "宋",
        "collection_info": null
    },
    {
        "uuid": "37f8fdebdc8da7f892023451d758e8d2",
        "title": "读萧何传有感",
        "author": "张镃",
        "content": "汉祖肇炎图，三杰咸辅翼。\n功成及酬赏，相国独第一。\n发踪指示语，谁曰匪其实。\n焉知英主心，方谨操纵术。\n勋高疑益深，固异亭长日。\n守关忠弗念，置卫防百出。\n堂堂明且审，自计亦无失。\n护军给饷馈，入秦收图籍。\n用智既有余，保身岂难必。\n逊封散宏财，非真召平力。\n污名起田宅，犹愈受斧锧。\n终加恭谨辞，贤哉史臣笔。",
        "dynasty": "宋",
        "collection_info": null
    },
    {
        "uuid": "bd3710282f85287d81f0c6fc22f73618",
        "title": "次韵酬铦上人二首  其一",
        "author": "张镃",
        "content": "修客衣襜如，喔咿守阍傍。\n闻閒掩耳避，令人忆柴桑。\n铦乎问水滨，其道尊空王。\n坐来薝卜林，不闻有别香。",
        "dynasty": "宋",
        "collection_info": null
    },
    {
        "uuid": "f0c2b15fc45d25c310e1f8593397e85d",
        "title": "次韵酬铦上人二首  其二",
        "author": "张镃",
        "content": "孰知苾蒭流，而能建安作。\n灯檠味隽永，曾不带葵藿。\n已撞禅月钟，请振普化铎。\n从伊哑羊呼，高厚中沃若。",
        "dynasty": "宋",
        "collection_info": null
    },
    {
        "uuid": "d998d3377d53b908cbb31ce1312aee25",
        "title": "移石种竹橘",
        "author": "张镃",
        "content": "野性乐閒寂，况值秋气清。\n旋即东墙隈，削苔方甃平。\n石立稍退步，薜荔缠珠缨。\n橘香湖海趣，竹翠山林情。\n二物昔所嗜，未暇同经营。\n环种近百竿，叶叶琴筑声。\n对植纔两树，颗颗金玉明。\n交枝与丛稍，拂巾须缓行。\n其间两席地，幽致吾主盟。\n静极坐累刻，焉有世虑萦。\n人生会心处，小大景不争。\n长年兴无涯，风月随阴晴。\n抽萌及吐蕊，预喜春林荣。\n客来开茗鑪，礼意固匪轻。\n作诗渐忘言，此语亦老成。\n杜门安蹇拙，何急谋虚名。",
        "dynasty": "宋",
        "collection_info": null
    },
    {
        "uuid": "44df23904fdf93f5c66efcfc88fc60aa",
        "title": "椶笋诗",
        "author": "张镃",
        "content": "庭阶少幽蔚，树石聊森陈。\n海椶最先来，相看两经春。\n风枯黄髮短，雨老苍皮皴。\n叶添朝暮层，尚欠着语新。\n阴霖欻几月，芳苞吐轮囷。\n尝闻肤毳间，若笋味可珍。\n使其姿柔媚，未必藏甘淳。\n耐馋不忍剖，是乃吾术仁。\n诗人例虚谈，夸衒毋谆谆。\n缘木而得鱼，虑贻俗子嗔。",
        "dynasty": "宋",
        "collection_info": null
    },
    {
        "uuid": "75af9375aeea45a457299e68685a46cf",
        "title": "分韵赋薝卜得松字",
        "author": "张镃",
        "content": "呼酒快劝客，教取白玉钟。\n趁此清浄枝，向我几案供。\n叶丰发油绿，香心刻黄琮。\n向来红紫阵，喧喧引雄蜂。\n露斑衣上痕，枉负七尺筇。\n日暮诗兴薄，幽禅苦魔攻。\n犹胜坐肩舆，排门抗尘容。\n我祖已封侯，便当随赤松。",
        "dynasty": "宋",
        "collection_info": null
    },
    {
        "uuid": "1da6386352720036942fd50daf89ce54",
        "title": "送绰上人归后庵",
        "author": "张镃",
        "content": "春风吹倒人，禅师出山来。\n相陪坐几月，口边生尘埃。\n夏风吹长树，禅师归山去。\n为嫌城裏热，再三留不住。\n学诗无后先，到此如狂颠。\n有问是谁格，且疑三十年。",
        "dynasty": "宋",
        "collection_info": null
    },
    {
        "uuid": "02883ed5fcd8babb2b5ac022b1448df6",
        "title": "我园",
        "author": "张镃",
        "content": "我园乐復乐，不知夜短长。\n露下杨柳湿，月明蒿艾香。\n归途林影横，忍踏琐碎光。\n衡门尚未掩，犬吠循东墙。",
        "dynasty": "宋",
        "collection_info": null
    },
    {
        "uuid": "30b09ccb2d9f5cfc2eb8a6fef60f5dbf",
        "title": "回放翁书",
        "author": "张镃",
        "content": "鸥盟惭久寒，驹足谁苦絷。\n霜雪两岁暮，转首飞箭急。\n脂车乏敏手，爱字翻旧笈。\n三山白浄水，树屋影𧤏𧤏。\n梅花百枝寄，宁当一顾揖。\n官冷坐名热，天道会张翕。\n多忧莫白头，丹铅火常集。",
        "dynasty": "宋",
        "collection_info": null
    },
    {
        "uuid": "815b7626d8596d0417b65c404671be1b",
        "title": "次韵张子仪郎中",
        "author": "张镃",
        "content": "南湖葵柳岸，绿多紫红稀。\n有客送诗来，适与葵柳宜。\n得处洞真藴，非我其为谁。\n坐观行亦看，意会神荡怡。\n悯彼世上人，纷纷方外兹。",
        "dynasty": "宋",
        "collection_info": null
    },
    {
        "uuid": "5ca04bc1fc013469d04605c8e3eb8551",
        "title": "月色",
        "author": "张镃",
        "content": "月色夜逾浄，虚庭当我前。\n风裳变白玉，何烦佩褊褼。\n曼倩去已久，谁同醉陶然。\n空怀依隠心，三叫芙蕖边。",
        "dynasty": "宋",
        "collection_info": null
    },
    {
        "uuid": "bfaab7e9354c5fd9d209723cef86851d",
        "title": "题画云山团扇",
        "author": "张镃",
        "content": "若箇大圆镜，处处山河影。\n谁谓懒拙翁，而能作斯景。\n繄予说是语，未免胪窥井。\n若解目前机，不应言不领。",
        "dynasty": "宋",
        "collection_info": null
    },
    {
        "uuid": "aaf5d222de3c23e2aa2d544db27e80fb",
        "title": "前有一尊酒行",
        "author": "张镃",
        "content": "霖雨半月今夕晴，风堂人稀灯烛明。\n凉虫咽咽傍墙竹，听久但促孤愁生。\n愁生欲伏谁驱遣，浑汗翠液玻瓈软。\n五斗一石非所长，兴来亦觉沧溟浅。\n我生早患难，对酒无可娱。\n辛勤识字不得力，漫事尔雅笺虫鱼。\n痛心曩昔亲庭趋，从容侍饮情有余。\n醉谭先烈从巡初，岂但勇力清疆隅。\n公侯将相随指呼，亲挟日驭升天衢。\n墓碑神龙护宝书，勋庸槩见中全疎。\n机危谋大世莫睹，頼有帝训昭难渝。\n用心若比某人辈，相悬万里非同途。\n坐间历历言在耳，风木缠悲泪铅水。\n茫然此事莫轻论，不如尽付金樽裏。\n神仙恍惚休强寻，壮士易老难为心。\n要须出处任天运，况我自判归山林。\n一杯復一杯，无客谁同斟。\n案间幸有李白旧诗数百首，试读精爽飞云岑。\n安得同渠游，霓裾碧瑶簪。\n回头却谢髠卓辈，弃置礼法几荒淫。\n何如高吟泣鬼神，模写造化归无垠。\n谁能狸膏金距学鷄斗，起捉檐柱矫首落落看星辰。",
        "dynasty": "宋",
        "collection_info": null
    },
    {
        "uuid": "7a413b4c96650cae5cd9d6a7f1cecd47",
        "title": "冒雨往玉照堂观梅戏成长篇",
        "author": "张镃",
        "content": "幽人占断烟波景，不但春风翠红整。\n绕堂交互玉崚嶒，月中日下光迷影。\n连年勾引客来看，传得梅声满世间。\n西湖处士英爽在，大叫称屈挝天关。\n拜言臣生太清苦，孤山昏晓搜寒句。\n水边篱畔识疎斜，若说栽梅臣实祖。\n五湖散人张志和，读霓不中原夫科。\n门前水擅南湖号，也种梅花数百窠。\n贪吟岂悟无閒字，置之度外犹余事。\n掩臣梅誉最难堪，荐菊泉荒空庙祀。\n帝曰往哉女雨师，张园梅开正及时。\n风标雾锁两旬日，今岁且使游行稀。\n从来奇观偏宜罕，何妨别具看花眼。\n不须缘木及守株，时来一釂玻瓈醆。\n晴多每厌蜂蝶狂，妖浓不类南枝香。\n未如就作水仙戏，水精缨佩鲛绡裳。\n素鳞宫阙龙牙床，瑶麟琪凤森骞翔。\n洗湔尘坌凝冰霜，是名清浄富贵乡。\n举瓢无庸酌天浆，芳槽压酒银淋浪。\n桃花流水名渐彰，一醉百榼嗤斗量。\n和靖此乐恐未尝，大痴小黠声利场。\n得失分定休自忙，诗成鲤鱼为传将。\n一阅嗔妬俱已忘，却须信我计颇长。",
        "dynasty": "宋",
        "collection_info": null
    },
    {
        "uuid": "7cb49a6c11df6b396a1e9bfa0af1cf6c",
        "title": "千叶黄梅歌呈王梦得张以道",
        "author": "张镃",
        "content": "笛声吹起南湖水，散作奇葩满园裏。\n被春收入玉照堂，不逐余芳弄红紫。\n一春开霁能几时，江梅正多人来稀。\n光风屈指已过半，頼有缃蕊森高枝。\n今朝拄杖偏宜到，暖碧红烟染林草。\n悠然试就花下行，便有疎英点乌帽。\n细看宝靥轻金涂，密网粲缀万斛珠。\n一香举处众香发，幻巧更吐冰霜鬚。\n叵罗盛酒如春沼，不待东风自开了。\n呼童撼作晴雪飞，雪飞争似花飞好。\n上都赏翫争出城，日高三丈车马尘。\n谁能摆脱热官与铜臭，肯学花底真閒人。\n时平空山老壮士，不得灭秦报君死。\n鷄鸣抚剑起相叹，梦领全师渡河水。\n吾曹耻作儿女愁，何如且插花满头。\n一盏一盏復一盏，坐到落梅无始休。\n无梅有月尤堪饮，醉卧苍苔石为枕。\n醒来明月别寻花，桃岸翻霞杏堆锦。",
        "dynasty": "宋",
        "collection_info": null
    },
    {
        "uuid": "40919b3fe92bf6793090ac923e9b6291",
        "title": "庐陵李英才自制墨与梅花写真艮斋诚斋又许其能诗十月七日携画见访且索拙语因成古风以赠",
        "author": "张镃",
        "content": "我家种梅三百树，恼人不特香如雾。\n阶前花影二更来，月光到处纵横住。\n几回欲画嗟未曾，李君能事乃尔能。\n素绡窃我当时景，更引夜月花边升。\n濡毫晕水厌凡墨，扫烟自就千枝灯。\n客衣缁尽不復恨，但喜占艺清如冰。\n圭玄漆响用不尽，博金价定无亏增。\n又闻觅句颇清熟，社中宗匠交口称。\n云台万事无心计，只学希夷多爱睡。\n醒时非画亦非诗，恣向虚空写千偈。\n君船再过嵎中未，乌丸併望新篇寄。\n醉来染试陋溪藤，满壁蛟龙风捲地。",
        "dynasty": "宋",
        "collection_info": null
    },
    {
        "uuid": "226faa55239c282d809d7bdb41e3073c",
        "title": "刘宗古画过海寿星",
        "author": "张镃",
        "content": "南极煌煌山川精，辉明渊耀为天经。\n化成仙人渡沧溟，黑风不作鱼龙腥。\n冉冉风气如云停，峩冠曳带从竛竮。\n修髯炯目玉炼形，神光转映浮中庭，穹龟坐踞捐辎軿。\n辽东令威姓维丁，翔空欲下摇霜翎。\n予方厌世争腐腥，栖心元域全撄宁。\n此图谁将揭素屏，细观混体通百灵。\n诛馘飞毒命门扃，清音透顶闻雷霆。\n披萝重冈斸松苓，我命在我同千龄。",
        "dynasty": "宋",
        "collection_info": null
    },
    {
        "uuid": "2ac13177c94905f4d720f3548b7e3b2e",
        "title": "跋周昉画锡宴图",
        "author": "张镃",
        "content": "汾阳剩建扶危功，清议那有鱼军容。\n倖人恃宠自矜伐，似可唾去极力攻。\n今也束带比肩立，绝口不问如盲聋。\n水衡有钱谁敢费，设席授几为尔供。\n金鹅罩底果何品，异馔定不人间同。\n翠环玉勺未分劝，坐列有序随卑崇。\n君恩天大且笼盖，天意不假人方穷。\n凤凰五章为世瑞，亦许枭獍鸣雌雄。\n西山灵木作上药，道旁恶草翻茸茸。\n方圆白黑正殊调，端在处者全吾躬。\n鲁叟当年诺阳虎，望之计拙排显恭。\n我披此画屡叹息，杜老谋深言至公。",
        "dynasty": "宋",
        "collection_info": null
    },
    {
        "uuid": "34c83e60795769368041237a568a66ea",
        "title": "马贲以画花竹名政宣间其孙远得贲用笔意人物山水皆极其能余尝令图写林下景有感因赋以示远",
        "author": "张镃",
        "content": "世间有真画，诗人干其初。\n世间有真诗，画工掇其余。\n飞潜与动植，模写极太虚。\n造物恶泄机，艺成不可居。\n争如俗子通身俗，到处堆钱助痴福。\n断无神鬼泣篇章，岂识山川藏卷轴。\n我因耽诗鬓如丝，尔缘耽画病欲羸。\n投笔急须将绢裂，真画真诗未尝灭。",
        "dynasty": "宋",
        "collection_info": null
    },
    {
        "uuid": "c52f23173253173b5109fdbb18406459",
        "title": "旧藏文与可墨竹未有对者叔祖阁学以一枝为惠",
        "author": "张镃",
        "content": "崔黄拂素桃李开，春闺融艳蜂蝶猜。\n范郭挥毫水石具，古愁宛奥关山迴。\n近代名家工写物，妍媚嶙峋空杰出。\n此君孤禀岁寒姿，不入寻常丹粉律。\n江南鈎锁殊拘挛，直干蟠鬰羞云烟。\n湖州书饱翻老墨，放枝落纸争流传。\n有来一幅垂虚壁，冷叶疎茎伴幽寂。\n眼空四海无与俦，出手知公不劳力。\n世间快意非人为，曩昔经营心坐驰。\n从容会合若符节，辛苦反悟皆儿痴。\n从今相对成三友，憎爱俱损保长久。\n茂林分荫已无穷，更合新诗同不朽。",
        "dynasty": "宋",
        "collection_info": null
    },
    {
        "uuid": "facb4631622ba9b403742daa1c672f09",
        "title": "朱师关画梅溪春晓图",
        "author": "张镃",
        "content": "梅溪之水何清哉，万顷玉碧天边来。\n两山拱挹各异状，上有磅礴巨石散落生莓苔。\n松萝笼蒙共纠结，带映万蕊纷瑶瑰。\n香繁粉艳露凝湿，下视凡卉真舆台。\n露裾褊褼彼仙子，褰裳矫首遥相俟。\n心清悟物思相羊，指点八极供翱翔。\n胎仙舞空为前导，紫芝煜煜更芬芳。\n时当初霁放晓色，赫日滉漾咸池光。\n罗浮幽梦奚烦数，西湖漫赋横斜句。\n相逢弭棹定情亲，翠杓瑶罂恣倾举。\n东鸦西兔从飞驰，维北有斗南有箕。\n化工精妙得师旨，写入缣素不使捐毫釐。\n何当着身此溪上，溪清梅白森相向。\n吾与二子成三人，共看桑田干海浪。",
        "dynasty": "宋",
        "collection_info": null
    },
    {
        "uuid": "a179eddf14773207b56ba0571c77ae9f",
        "title": "书锁树谏图",
        "author": "张镃",
        "content": "中国人材未尝绝，季龙何苦称豪杰。\n一朝得志忘穹庐，侈心不遏洪河决。\n沙丘未破身先爇，义士敢忘膏斧钺。\n所幸嚮来涉经史，敢过知非犹可说。\n噫!固知礼义之本根人心，何如露台惜百金。",
        "dynasty": "宋",
        "collection_info": null
    },
    {
        "uuid": "2094f66edfb2220a59ddb017ba7957e0",
        "title": "奉祠云台题陈希夷画像",
        "author": "张镃",
        "content": "张子为人懒无对，遮手一官追行辈。\n扑缘埃壤半年余，亡补公家真合退。\n病羸应念故园荒，连缄力扣中书堂。\n琳宫分秩问天得，给舍便喜书敕黄。\n沉疴返舍倏去体，涸鲋顺水回春塘。\n壁间先挂陈处士，案上更置铜炉香。\n易编与我为四友，一段因缘殊不偶。\n从容何止两岁期，自此相依当耐久。\n清腴气貌俨如生，入京尚想骑馿行。\n世间大事硬汉了，物有所重有所轻。\n后来一曲愈可尚，不暇随人作卿相。\n急归依旧白云乡，忍使猿惊空蕙帐。\n东吴西华遥相望，海雾天风正摧荡。\n无边花月自依春，来伴南湖诗酒舫。",
        "dynasty": "宋",
        "collection_info": null
    },
    {
        "uuid": "3bb1a7c54507b3c37c488dad90de2778",
        "title": "陆编修送月石砚屏",
        "author": "张镃",
        "content": "何年商颢澄中秋，中光列籍稀校雠。\n冰轮充满不復玷，玉斧弃置无烦修。\n虾蟇遁走兔老黠，历历可认浑银楼。\n扬光厌倦落凡眼，臭黄涨雾纷蜉蝣。\n收芒转彩向林壑，孕秀石腹非雕锼。\n夜深辉怪想出没，肯混瓦砾埋荒幽。\n地神竦踊竞持护，山鬼睥睨潜惊偷。\n扶疎桧影亦透入，非假幻化人能不。\n谁将作屏伴几砚，窗日互耀摇双眸。\n三山放翁实赠我，镇纸恰称金犀牛。\n翁今鉅宋清庙器，咸钟韶磬铿鸣球。\n所学况不负天子，报国岂暇官资谋。\n子虚赋传赐科第，始计兵说裨宸旒。\n倾城宠易妬亦速，巴蜀寄宦瓯闽游。\n仙风侠气愈卓越，锦袍玉局当朋俦。\n平生专车祗文藁，江汉万古词源流。\n昆崙坱圠大巧在，乃欲绘画真堪羞。\n精神闻道尚遒紧，恨未面觌肝肠投。\n此屏远送有深意，绝胜龟甲围香篝。\n用张舍避立必直，铭戒要我参李尤。\n拙诗酬贶忘不韪，是亦一痴何从瘳。\n菱租鱼市仰高咏，乘舆未果随子猷。\n来春流水鳜肥好，看我坐钓书船头。",
        "dynasty": "宋",
        "collection_info": null
    },
    {
        "uuid": "a1c5887f247216cebbbf273f539137ec",
        "title": "太平印歌",
        "author": "张镃",
        "content": "修溪检校閒桃李，暗记苍苔唯屐齿。\n野鸳时看立汀沙，个字分明尤足喜。\n金驼银鼻岂关念，梦月当窗印寒水。\n闺门瓜戍忽临期，交与铜章令涤视。\n篆文春蚓红萦缠，背刻太平兴国年。\n因记太宗全盛日，车书万里恢山川。\n吴王纳地初改郡，钱塘国势犹依然。\n治中选任不轻予，纵受往往皆前贤。\n顾我何人来冒缀，迂愚缩朒仍孤顇。\n买臣虽陋会稽怀，靖节殊惭彭泽弃。\n职分犹得按西湖，岸址防侵除葑秽。\n泛舟何事最官况，属玉鵁鶄总徒隶。\n无烦移牒水仙王，径写新篇就印章。\n给露洗开千树色，支风吹发万荷香。\n持归桂隠真堪乐，世界清凉似岩壑。\n更将此印印渠诗，是我前生那得知。",
        "dynasty": "宋",
        "collection_info": null
    },
    {
        "uuid": "a726d906a5103f8765b2a67fde92b314",
        "title": "渭川猎",
        "author": "张镃",
        "content": "鸣冬朔风声披靡，原树莽苍枯欲死。\n出门四望来无人，何许翁閒守寒水。\n胸中百万总活法，闭口不言心自喜。\n姓名绝念公侯前，草野耕夫略相比。\n一朝千乘从空来，照天戈甲光皑皑。\n罾罗不为彲罴设，果应龟墨收奇才。\n鹰扬元勋塞两仪，遣尔后嗣恢宏基。\n鲁公如棠但射鱼，纵得齿革何能为。",
        "dynasty": "宋",
        "collection_info": null
    },
    {
        "uuid": "6dfec147cc4ae7fb0ef7bd22db9e7a4f",
        "title": "夜坐放歌书兴",
        "author": "张镃",
        "content": "列星光芒远近同，天河横来压孤篷。\n溪容一碧看未尽，转入客子诗筒中。\n筒中满贮千张纸，一路山川供役使。\n古来霅水足高人，吾宗首说玄真子。\n都缘抱负经济才，有口挂壁常懒开。\n樵青渔童与共载，大胜俗侣成羣来。\n可怜当时只名重，野鹤乘轩失威凤。\n虽闻肖像登九重，收奬空言亦何用。\n过五百年孙更痴，布裘椶屩骨格宜。\n特来乃祖旧游处，三叫庶几亲见之。\n见之不见俱莫问，人生只合将閒论。\n倘来簪绂付儿嬉，圣贤用晦初未闷。\n拍舷还望星与河，此身或是张志和。\n一杯更醉投床睡，明日歌声犹震地。",
        "dynasty": "宋",
        "collection_info": null
    },
    {
        "uuid": "5a8d2bcc2119e8df218e50484bfb2047",
        "title": "看云",
        "author": "张镃",
        "content": "老夫自从归南湖，两眼用处不敢虚。\n对人岂暇作青白，尚乃懒阅灯前书。\n只将看山并看水，山爱烟晴水风起。\n今朝所向更出奇，极目阴云满空裏。\n千千百百巨石堆，一一十十猛兽来。\n春涛忽捲大海动，晓阵渐压孤城摧。\n当中一抹如龙卧，头角深藏鳞鬣大。\n蒙鸿杳渺却斜明，高乌争飞欲惊堕。\n须臾变化疑有神，亿万里碧无点尘。\n以知杰观我已得，模写讵肯烦他人。\n归来为渠急挥扫，自笑粗狂乏新巧。\n莫言云去没人知，处处是云云是诗。",
        "dynasty": "宋",
        "collection_info": null
    },
    {
        "uuid": "81363d893f281e64c66347a163b75d44",
        "title": "夜看月边行云",
        "author": "张镃",
        "content": "众人看月爱月明，老夫看月爱云行。\n青天澄霁月当夜，但有爽快无幽情。\n今宵半月从西上，云向东移满虚旷。\n初如玉镜插苍崖，次若银盘沉雪浪。\n忽当浓处全收芒，星斗远近粲復藏。\n须臾缺处还飞光，林宇高下且阴凉。\n鲜飙飒飒吹我裳，恍然轻举凌空翔。\n只缘中心无一事，始与世人看有异。\n睡足閒居好滋味，投床径自齁齁地。\n明夜月明来共醉，多情更看云装缀，纵使无云亦休睡。",
        "dynasty": "宋",
        "collection_info": null
    },
    {
        "uuid": "2f21c1fa63405bb2a13696ef79f216c7",
        "title": "寄春膏笺与何同叔监簿因成古体",
        "author": "张镃",
        "content": "苏州粉笺美如花，萍文霜粒古所夸。\n近年专制浅蜡色，软玉莹腻无纤瑕。\n盘门繫缆高桥住，呼僮径访孙华铺。\n琱锼红碧任成堆，春膏且问如何去。\n乃知剡溪桃花黄，楮君同谱生殊乡。\n买来论担不计数，直候东风花草香。\n其时霢霂吹微雨，润物无声略胶土。\n展开千幅向晓空，渍染都匀始轻杵，捣成一色坚且明。\n幽具本岂钻公卿，要供海内觅句客。\n觅句只今谁有名，月湖老仙居胄监。\n诗好工夫到平淡，寄分聊当野人芹。\n莫充谏藁恐被焚，便将演纶登北门。",
        "dynasty": "宋",
        "collection_info": null
    },
    {
        "uuid": "65aef23b646fa0a8167bc099de07249b",
        "title": "出山追述所见",
        "author": "张镃",
        "content": "我家正对风烟住，饱看阴晴变朝暮。\n清秋非但入诗脾，挽向溪山深处去。\n溪山深处是湖州，水合云凝不断头。\n晒稻坡前移拄杖，罩鱼滩际泊扁舟。\n入城要尽登临目，驼桥繫缆因留宿。\n旧游十载梦惊回，堤边老柳依然绿。\n凌晨取道岘山前，漥樽就拊穹崖巅。\n萦纡遥指道场路，挂席径造寻幽禅。\n弯环港转茭田上，鶑簧激烈千松嶂。\n竹舆飞入翠光中，宝閤朱扉恣舒望。\n当年祖讷伏于菟，蹑屐旋薙荆榛居。\n至今夜半吼寒月，守护凈境严驱除。\n呼灯谈话倏度夕，粥杯共赴云堂集。\n日高振袂过隣峰，老衲相看但长揖。",
        "dynasty": "宋",
        "collection_info": null
    },
    {
        "uuid": "f06a82a3aa6f9e9b638cafbec83b868d",
        "title": "读仙书",
        "author": "张镃",
        "content": "飞楼半天真人居，玉幢金蕤龙虎舆。\n层门十丈拥翠树，枝磨有声作灵语。\n邪劣未除嗟异路，紫云翻袍两仪舞，赤巾使者呼女鬟。\n吟风飒飒鹅笙寒，迎月殿高句难攀。\n踏珠出水如出雾，三十六凤空银湾。",
        "dynasty": "宋",
        "collection_info": null
    },
    {
        "uuid": "91eb5767ceefa76f516fe63b97439fba",
        "title": "马当山水府庙",
        "author": "张镃",
        "content": "江长九月秋气豪，霜明岸老天愈高。\n羣真下集水仙府，丁东佩玉闻云璈。\n修涂随处惬奇观，况此楼殿临烟皋。\n割牲酾酒祷灵贶，顺风挂席轻狂涛。\n褊褼数鹤摩空舞，戛然长鸣更凄楚。\n飞来木末独移时，不逐昏鸦乱洲屿。\n人言马当船过难，我喜浩兴超然间。\n便须击楫自此去，指呼万骑恢河关。",
        "dynasty": "宋",
        "collection_info": null
    },
    {
        "uuid": "a176c670ac628e2e2e5396bf94ea44b6",
        "title": "醉后偶书",
        "author": "张镃",
        "content": "绳床不解双足顽，藜杖易厌前庭悭。\n茱萸颗小梅孕白，玳瑁文皱苔移斑。\n一镫左计坐北牖，万骑纵猎思南山。\n便呼滕六雨好雪，风捲平郊无剩叶。\n鞚飞转旋疾于鹰，箭劲弓鸣兽旁截。\n芳醪鲜肉娱宾友，挝鼓掁絃催舞袖。\n横行未绝五原边，不死终归三辅右。\n望南再拜称君寿，愚臣岂解酬恩厚。\n古来相际必风云，今日名王宜有后。",
        "dynasty": "宋",
        "collection_info": null
    },
    {
        "uuid": "d19fdcfc78db260619aef35ad909fa32",
        "title": "王荆文公有客至当饮酒篇姜邦杰广其意赋诗见示有云有客固当饮无客饮更歌有客与无客颓然同一科仆因和答一首",
        "author": "张镃",
        "content": "客至当饮酒，客去亦饮酒。\n有客与无客，酒杯不离手。\n昔贤立意固可嘉，今贤广之尤足夸。\n人生都无四万日，炊黍未办鬓已华。\n功名富贵软铁汉，四万日中先太半。\n穉衰忧病睡工夫，余剩不能供罋算。\n何当筠笼罩住兔与乌，请渠同道黄金壶。\n皇王帝霸果何事，醉眼一觑皆虚无。\n春风今年春雨粗，池中水通门前湖。\n垂杨洲旁繫板舫，艷杏桥上行巾车。\n纔晴肯放此乐缓，客有与无俱不管。\n诗成书纸或书墙，后五十年坟草长。",
        "dynasty": "宋",
        "collection_info": null
    },
    {
        "uuid": "efedb104fc307ee6e82189cca2bdfe97",
        "title": "三爱吟",
        "author": "张镃",
        "content": "有手须把酒，有口须吟诗。\n更留未老脚，上山当及时。\n我生除此百不爱，尽着余年了三债。\n一岁纵教醉百回，三日始一眉头开。\n百年藉使吟万首，十日得三果何有。\n足健且长閒，当能遍岩薮。\n君不见王逸少，誓墓不出穷名山。\n谓宜以乐终，不愿缚足名宦间。\n又不见陶渊明，快饮不负头上巾。\n嗤笑鲁中叟，弥缝阙失成灰尘。\n又不见杜少陵，作诗饥冻犹忘愁。\n未得惊人句，自言到死不肯休。\n人生三物间，所愿常周流。\n此身已復专林壑，赋诗饮酒须行乐。",
        "dynasty": "宋",
        "collection_info": null
    },
    {
        "uuid": "97e5d197fcd9e8b12b0da3308044347a",
        "title": "谢岂庵饷澄粉圆子",
        "author": "张镃",
        "content": "老蚌尝闻生合浦，射彩飞芒互吞吐。\n都缘昼夜两跳丸，萦绕须弥照寰宇。\n金鸦远逐银蟾蜍，传孕亿万皆成珠。\n荒寒海际人罕见，第取服用充珍娱。\n吾宗皎皎青云器，神餐玉方曾屡试。\n细淘琼粉滴成泥，幻出匀圆乃无异。\n开奁惊睨未敢倾，蔗霜作伴眼为明。\n始知可助非时供，餦餭糜糗难争衡。\n当年魏珠径寸照乘日，不闻堪鬻资人食。\n汉皋所遇若鷄卵，解赠未竟佩亦失。\n寒宵书窗黄叶鸣，焉有李白力士铛。\n敲冰然竹唤沙釜，未喜蟹目先蝇声。\n须臾汤沸投香颗，一颗光浮腻仍伙。\n绝胜车载薏苡归，误与文犀遭谮祸。\n但闻颇劳纤指功，慰饕塞馋那可穷。\n从今休遣长须送，我自煨芋听松风。",
        "dynasty": "宋",
        "collection_info": null
    },
    {
        "uuid": "9b2db2922aaacbc20e8365c8bfd9cf11",
        "title": "鸦舅辞",
        "author": "张镃",
        "content": "自从结庐依北城，入夏常听鸦舅声。\n五更欲尽日未上，绕树往往偕鷄鸣。\n想欣绿草露光湿，渐喜茂荫晨辉清。\n道人披衣起危坐，睡思顿去毛骨轻。\n既免待旦赴朝集，祗欲和月随农耕。\n人言外甥多似舅，尔甥天资太浊陋。\n固宜相见屡施拳，使瞻在前忽在后。\n衣裾峭整紫翠长，更学燕燕玄为裳。\n鹊并鸜鹆定通谱，名曰鹎鵊字未详。\n我园听鶑兼抚鹤，閒亭本是无心作。\n未能授馆专为君，万竹千松且同乐。",
        "dynasty": "宋",
        "collection_info": null
    },
    {
        "uuid": "098a5e762243031374c959cf1a19636c",
        "title": "茂洪赴漕试归苦目疾",
        "author": "张镃",
        "content": "潘侯两鬓光如月，尽日看山常拄笏。\n经营菽水纔有余，赴调无心况干谒。\n少年习气秋来发，较艺文场肆猖獗。\n扬沙风起昼昏冥，点漆归来似泥淈。\n我生正欠封侯骨，砚破编残徒矻矻。\n与君发愿绣佛前，绮语机心回朴讷。\n内观灵府穷丹阙，虚室生明照毛髮。\n却将目力写新诗，岩电千年不埋没。",
        "dynasty": "宋",
        "collection_info": null
    },
    {
        "uuid": "0d7042fa81ac0afb55ac2a142a5ea149",
        "title": "还至吴淞茂洪用余临平诗韵放鱼因思旧行大江尝纵巨鱼再和为答",
        "author": "张镃",
        "content": "太仓云路天黏水，栉比渔家接沙觜。\n巨艘买放截江鳞，举网遮空暗窗纸。\n钱多鱼贱俱放怀，成贯不数成船来。\n今朝纵汝真小惠，好去瞿塘滟滪堆。",
        "dynasty": "宋",
        "collection_info": null
    },
    {
        "uuid": "5719800d4619ee64212ecd7e464feb37",
        "title": "美人曲",
        "author": "张镃",
        "content": "美人娟娟似秋月，宫中女儿妬欲杀。\n恶言忽入恩爱移，自是君王不情察。\n深宫夜冷调秦筝，曲曲翻成哀怨声。\n愿得风吹落君耳，回心照妾相思情。",
        "dynasty": "宋",
        "collection_info": null
    },
    {
        "uuid": "fbdd22eab97e4aaf6efd9143a342cf70",
        "title": "叔祖阁学生朝以丹砂铸酒杯为寿",
        "author": "张镃",
        "content": "真人玉练超尘质，尚假金盐煮坚石。\n要知草伏砂最难，护气延年本仙术。\n神炉秘炭呼祝融，日月出没奔朱龙。\n至今受化感灵药，异宝具体专奇功。\n铸杯献公酌沆瀣，雕盘枣实如瓜大。\n飞琼鼓簧双成笙，醉色渥丹天所爱。\n东风吹万纔两旬，诞序更数三千春。\n丹砂为金金生沙，坐阅东海扬车尘。\n全才备德难具陈，紫枢黄阁旋洪钧。\n愿从宏芘托此身，举杯论文日相亲。",
        "dynasty": "宋",
        "collection_info": null
    },
    {
        "uuid": "ead569efe056f7088978951782aa18dc",
        "title": "叔祖待制移居新市华阁初成适逢诞日尊幼毕集镃独阻奉觞因遐想赋诗为寿",
        "author": "张镃",
        "content": "西清老人新楼居，下瞰四泽如江湖。\n凭高挹景未比画，人望楼上真仙图。\n杨花燕子句排露，鵾絃凤竹声骄粗。\n先生已腰白玉带，我今且漉黄金壶。\n朝来欢声动里闾，连帅高盖将军车。\n松髯峰准照华栋，共说熊梦当年符。\n高情和气今谁右，海山星斗称为寿。\n一门鼎食继前勋，容我窗间吟远岫。",
        "dynasty": "宋",
        "collection_info": null
    },
    {
        "uuid": "c1db3c373aaad45fbcb9b90e4125b9f5",
        "title": "当涂叔祖生朝以顾亮画双松鹿雀为寿",
        "author": "张镃",
        "content": "维崧之颠仙所巢，凡卉不敢争分淆。\n千年双干腾老蛟，露月沐浴风枝敲。\n雪霜贸贸青愈苞，天授非论地肥硗。\n翼而翔飞足而跑，倘轻来此遭讥嘲。\n伟哉两鹿义漆胶，生铁挺角铜为骹。\n于菟可阱熊可庖，尔独不受人鞭捎。\n如凤在薮麟在郊，俯仰自得盘林坳。\n神雀亦喜辞黄茅，飞鸣岂復喧啁啁。\n丹葩照映山灵教，欲衔献仙荐杯殽。\n南园胸中洞六爻，大藩镇护无鸣髇。\n报穰祝毕停迎猫，行取相印符竹抛。\n长生阴德丹台抄，我欲歌颂追云璈。\n往寿此画犹毫髾，阻修頼有精诚交。",
        "dynasty": "宋",
        "collection_info": null
    },
    {
        "uuid": "7f91fefe24593bcb3d8b4873b1d343fa",
        "title": "南园叔祖生日",
        "author": "张镃",
        "content": "当途老稚遮不住，京口屯云饥待哺。\n平生四海庙廊姿，八处蕃宣俱暇豫。\n绍兴元勋如日悬，承家有人光后先。\n骥行万里要老大，天公已与青松年。\n愚孙穷好祗林薮，日汲菊潭清酿酒。\n欲往寿翁道阻修，遥问长江借升斗。\n人间乐事唯逍遥，蓬莱方丈非迢迢。\n诗成唤鹤衔将去，认取南阳卧龙处。",
        "dynasty": "宋",
        "collection_info": null
    },
    {
        "uuid": "5c98aa4d6569fd8846e809aa354e65fa",
        "title": "呈尤侍郎陆礼部",
        "author": "张镃",
        "content": "今春少晴天，雨声常绵延。\n晓来羲车展云出，射我屋瓦生苍烟。\n忆昔既冠时，壮志平幽燕。\n先王手扶太极起，余事未竟骑星躔。\n誓将胆与肠，剖析帝座前。\n出师先定董郭荐，此老妙处心默传。\n甲庚子亥繫宿业，古来局杀英与贤。\n苍华萧萧药裹侧，不觉转盼霜满颠。\n因念梦境中，此亦非小缘。\n枉教心无片饷息，形气自贱欲火然。\n一根返源六根了，如何不遣情勾牵。\n今朝好春风，歌鸟如管弦。\n花香舒锦机，次第铺我园。\n柳柔曳金绳，高下拂我船。\n伸臂揽六龙，莫过桑榆边。\n披猖车尾霞，丹碧如旗旜。\n幻作万石酒，烂醉三千年。\n世间生死俱扫空，况復戏弄冕与轩。\n江西扬子云，道院方昼眠。\n来书拆半月，欲报懒欲忺。\n许我诗五十，方得见六篇。\n清腴似陶谢，尤觉词精便。\n尤陆二丈人，和答尚未全。\n贱子焉敢继，口诵心膂镌。\n此月小筑成，南湖向西偏。\n规模从简俭，门墙抵人肩。\n池亭巧相通，万竹夹涧泉。\n风月岂易量，肯换閒忧煎。\n怀公不能休，语尽终难宣。",
        "dynasty": "宋",
        "collection_info": null
    },
    {
        "uuid": "5d4d7a61612a4aa2979e639f9889dd0a",
        "title": "陈子西投赠长句走笔次韵奉酬",
        "author": "张镃",
        "content": "作诗我恨无新功，良田所积未始丰。\n君侯何事有此癖，判却不费平生穷。\n容台故人作书至，百篇古体缄幐中。\n剪裁云雾閒孔翠，此尚人力亏天工。\n请君直道当下语，莫拟世俗纷华虫。\n古人规绳亦谢去，岂不自已光圆融。\n大千沙界大千海，置之足上升天宫。\n到头只是旧时我，不妨自就声律笼。\n若能言下便领得，老夫衣钵当传公。",
        "dynasty": "宋",
        "collection_info": null
    },
    {
        "uuid": "c11b898b0b5729217725b0b2f498d88b",
        "title": "简虞子建",
        "author": "张镃",
        "content": "虞君借屋王城裏，闭门端从穷经史。\n游谒俱非射利徒，名公往往为知己。\n年来清贫渐到骨，造命由天常自委。\n属客虽悭北海樽，出街尚矜东郭履。\n我交英彦固不少，易足如君诚鲜矣。\n连朝雪片大似掌，平地未尺俄復止。\n今晨旸光炙瓦垄，旋滴虚檐声不已。\n竹间鸟雀快飞鸣，庭下儿童争跳喜。\n叩关过我未及款，首问雪诗曾有几。\n自云危楼开破牖，尽见山屏羣玉倚。\n远从台馆听笙箫，更煮鲑鱼倾浊醴。\n呼儿诵我湖上句，聊当清歌摇醉耳。\n初闻不觉忽自哂，过奬翻令增愧耻。\n屡称非僞弗许辩，更爱无心真绝比。\n纷纷驰谷跨深坑，苟禄贪荣颡流泚。\n辛勤纵得席暂暖，争坐成羣又催起。\n岂若高蹈身不与，裹布羹蔬藉温美。\n乘閒书纸本非诗，切勿多传召嗤鄙。",
        "dynasty": "宋",
        "collection_info": null
    },
    {
        "uuid": "a3b328b6eb646e06eb947b7e072cfe09",
        "title": "简喻叔奇工部沈无隠寺簿",
        "author": "张镃",
        "content": "园居懒成癖，驾言何所之。\n出门无妨看好雪，粉地玉天相范围。\n气增坐车热，旋换白鹿骑。\n不须携古囊，诗句随雪飞。\n故人昨迁官，过我睡掩扉。\n登堂谢不敏，款话俄移时。\n咨询玉照三百树，纵未放花堪举巵。\n当约香山翁，共了此段奇。\n喜归步林曲，问梅梅有辞。\n相看两经年，非无主人知。\n去春偶晴多，昏晓无不宜。\n静来藜杖横，笑去纶巾欹。\n琉璃巨钟深数指，月底四弦惊鹊起。\n兴浓何必断吟鬚，快写新词歌皓齿。\n烛遥照路不照花，三更露压星斗斜。\n明床毡稳半酣寝，头上最爱香云遮。\n明朝再来看，亦復送落霞。\n尤物到了奇，飘英覆泥沙。\n非徒随步白锦茵，转首绿荫森交加。\n于今雪见五六白，敛衽何辞让渠色。\n但催佳客犯寒来，我自有花开顷刻。\n言余试摇枝上冻，已觉欣欣芳萼动。\n或如红豆或如椒，若说供诗尽禁用。\n星郎农簿辞林凤，素有声名过屈宋。\n访余必待巧乘閒，却恐梅花解嘲弄。",
        "dynasty": "宋",
        "collection_info": null
    },
    {
        "uuid": "fcda88d4a1a62c06d4e37c7933867670",
        "title": "次韵曾侍郎",
        "author": "张镃",
        "content": "世上曾谁歌白雪，慨叹风人声屡咽。\n旋虫时叩岂无闻，尽发宫商方应节。\n江西源正非旁流，文清诗名不易收。\n师承吏业特余事，一门玉律夸中州。\n了知着脚最高处，不局晚唐脂粉路。\n涪翁时异屹相望，龙勺彝樽满堂聚。\n昔人词赋上三都，未必献纳裨皇居。\n且今司刑掌邦赋，羔羊化行无诈狙。\n孤生奚贪刍豢说，一饭跏趺诸想灭。\n案头何用宝传灯，自有公家论语说。",
        "dynasty": "宋",
        "collection_info": null
    },
    {
        "uuid": "5c1ca7d6348f80497970c11d3df84501",
        "title": "蚊",
        "author": "张镃",
        "content": "连夜雨作污渠泥，枯茎蠹叶纷满蹊。\n塘坳蠕蠕长科斗，罋腹攘攘翔酰鷄。\n湿生别种蛆蛭类，倒掷横跳浮却坠。\n晴风一旦略嘘吹，便解飞腾添足翅。\n初即阳光缓缓游，鼓队趋羣屋角头。\n雪片有声飘作阵，杨花无树辊成毬。\n尔自与人风马牛，缘何耳边鸣啾啾。\n鸣啾啾，未尔罪，扑鬓噆肤驱不退。\n有时深夜呵殿来，恼乱书灯犹作祟。\n何人当年假尔名，曰蚊岂为文足称。\n斓斑不过脚似豹，勇健未必拳如鹰。\n蚊吾语汝汝切听，尔讵不闻大鹏举翼辞南溟，上九万里如云兴。\n尔又不闻凤凰来仪虞帝庭，九章备体参四灵。\n奚曾逐逐专嚣尘，固知比拟非其伦。\n我园墙阴容尔停，自全且效腐草萤。\n吸露大胜血肉腥，口业既免报渐轻。\n不然熏燎灭尔形，吾言匪妄如日星。",
        "dynasty": "宋",
        "collection_info": null
    },
    {
        "uuid": "dfdd461315bdbf2e6e94836d732447f8",
        "title": "船回过德清",
        "author": "张镃",
        "content": "溪平如簟不织纹，夕阳红叶参差分。\n芦边孤篷饭炊芹，风力引上萦长云。\n天将此意慰所欣，我倦不饭兴自醺。\n思懒岂復笔下勤，一默中有诗无垠，林木振动山应闻。",
        "dynasty": "宋",
        "collection_info": null
    },
    {
        "uuid": "aa1640482b8203ebdf645c6026204a94",
        "title": "夜宿龙井广福寺分韵得来字",
        "author": "张镃",
        "content": "阳乌翅焦云崔嵬，避热马转南山隈。\n边湖兴熟厌频往，幽讨林落穿莓苔。\n涧声引步陟层岭，亭矗路侧双扉开。\n泓泉湛碧透坤轴，合有龙卧专风雷。\n抚栏立瞰眩奇閟，潄挹未敢持深杯。\n瘦筇趋寺更幽寂，苴补不到檐楹摧。\n老僧肃揖选凉坐，借床过夜容裴回。\n神灵变异亦喜客，跂脉现状潜鳞鳃。\n从容瞻敬忽无靓，应悯堕世余氛埃。\n堂中遗像成三老，英爽长在游天垓。\n认题扫壁说前辈，今昔玩视俱悠哉。\n出门因爱月正午，桂子秋到须重来。",
        "dynasty": "宋",
        "collection_info": null
    },
    {
        "uuid": "19030ea6ca89e803c94a56eaef26b70d",
        "title": "七月望烟波观对月",
        "author": "张镃",
        "content": "我生好奇难比论，流水古木期终身。\n卜居城隅易得趣，窗户日与青山亲。\n出门陂湖旧湮涸，连岁乃尔成奫沦。\n结亭据要虽屡赏，物景尚厌非清真。\n商飈入序才两夕，猛雨尽洗炎歊尘。\n今晨已復暑不奈，挥汗几欲捐衣巾。\n晚风引履到云镜，萧爽意象生无垠。\n须臾从地出伟观，光洁万丈推冰轮。\n波明上下互发越，弥望但怪镕黄银。\n烟芦窣飒杂虫响，渔艇隠约收丝缗。\n人生何用计俗眼，强起口笑胜眉颦。\n急倾巨醆叫李白，今古不问交精神。\n相随拟造广寒阙，共醉更住三千春。",
        "dynasty": "宋",
        "collection_info": null
    },
    {
        "uuid": "56b79fc50d7d312d783ef755c98da317",
        "title": "题寒绿轩",
        "author": "张镃",
        "content": "甫里先生穷到老，剩有诗文记林草。\n杞苗菊叶果何佳，自喜春风颜色好。\n现庵主人同吾张，故家文献出大梁。\n相过肯对桂隠榻，握手书社倾肝肠。\n顷年客处东濒海，灌畦不仰园官菜。\n小窗寒绿独专名，实与天随同所爱。\n所爱既同人亦同，岂较早晏时遭逢。\n极知趣尚寓小物，过眼斥鷃高飞鸿。\n閒关馆舍人稀到，檐前席地聊从好。\n维杞与菊復移栽，撷可烹茶羹可芼。\n晓烟夕露清无边，尽扫万古红紫缘。\n对之饮水骨亦仙，屠沽儿家休击鲜。",
        "dynasty": "宋",
        "collection_info": null
    },
    {
        "uuid": "99e7a40fc1f6e7fbe5b8ac324af24d25",
        "title": "登城歌",
        "author": "张镃",
        "content": "二月二十八，花开满林鶑恰恰。\n春光谁遣插翅飞，雪色情知添鬓髮。\n暄风随我登古城，远树如簇山如萦。\n一川渺瀰青镜平，云翳不定天疑行。\n去船住船纵復横，日辉迸射光晶晶。\n逆听万古苍蝇声，眼穿故国唤不应。\n鼎湖龙升朝帝廷，还领旧物苏函灵。\n维先忠烈为列星，侍尧受命行专征。\n今上移军復四京，实遵天时协羣情。\n不战自可屈人兵，版图悉更郡县名。\n蛇荒鸟夷颁朔正，礼乐制度重修明。\n漏泉沛泽江海倾，小臣笔力鸿毛轻。\n愿书诏命奔驿程，涤洗罪眚哀孤惸。\n霜露所坠皆驩盈，此意一笑从谁评。\n旧游安期丹想成，未须遣鹤来相迎。\n我方居园学长生，后五百岁归蓬瀛。",
        "dynasty": "宋",
        "collection_info": null
    },
    {
        "uuid": "611ef0f345baa44d4b3237af8fe95eff",
        "title": "韩子师尚书致仕",
        "author": "张镃",
        "content": "丈夫出处无两岐，彊自分别儿童痴。\n鹿门庞老不愿仕，名与诸葛争驱驰。\n天子从臣岂易得，履声已到黄金墀。\n堂堂文誉动宸极，奕世长策归论思。\n攀辕卧辙昔人事，前日作州重见之。\n万口祝公犹在耳，拜后爵土同封蕲。\n绪余间发有如此，功业盛着庸何疑。\n仙风却与松乔期，泛苕涉霅寻幽奇。\n洞天白石人未省，翦茅植树亲指麾。\n山灵地妪许时秘，恰与八座供娱嬉。\n人间台榭难顿着，临胜向背真天施。\n霞晨雾夕更护耀，鸥朋鹭导欣逶迤。\n乡来韩必今復来，飞云入步长相随。\n上章乞身世亦有，髮落齿撼将何为。\n公未五十方朱颜，勇退奚俟谋耆龟。\n九重嘉赏宠殊职，百辟动色钦清规。\n镃也尘鞅方羁縻，先德未报鬓已丝。\n高节凛凛端可师，扣门粮休千里赍，一舸叫月从鸱夷。",
        "dynasty": "宋",
        "collection_info": null
    },
    {
        "uuid": "2d40e3d1d2ea8c62c3f15267329ee1f7",
        "title": "张户部惠山杨梅",
        "author": "张镃",
        "content": "尝闻魏伯阳，铸丹会稽山。\n功成试其徒，未欲泛与餐。\n绐言丹入口，命尽不可还。\n一人笃信道，快饵肯作难。\n翁復起诸死，携手升云鸾。\n临行作奇戏，留使后世看。\n聊将一粒变万颗，掷向青林化珍果。\n彷佛芙蓉箭镞形，涩如鹤顶红如火。\n只随翁字姑号阳，姓杨乃是讹偏旁。\n迄今年深少人识，地妪山君应记得。\n木生曲直味宜酸，此独甘香胜蜜团。\n吾宗望郎忽驰送，色映筠篮光欲动。\n想因见此列宿躔，曾遣冰壶纤指弄。\n我方水际呼清风，葛巾高挂千丈松。\n为公摘荷盛荐酒，此乐城中那更有。",
        "dynasty": "宋",
        "collection_info": null
    },
    {
        "uuid": "124a26210cf58b30b2db74938cb1b68f",
        "title": "石首春鱼梅鱼三物形状如一而大小不同尔因赋长篇",
        "author": "张镃",
        "content": "遐陬编户居海滨，不但生涯仰虾蟹。\n煮盐成雪雪成堆，清曝羣鱼趋市卖。\n其间石首最得名，随潮百万鼙鼓声。\n长舻巨艑斗截取，急逐风便来王城。\n头中有物从何得，精卫含冤口抛石。\n此鱼腹小不容舟，只把石吞那患迮。\n错将转上泥丸宫，又疑当年潄石翁。\n临流快嚥透入脑，化作鳞鬣金巃嵷。\n子孙诜诜仍亹亹，曰春曰梅俱可喜。\n醉乡贪衒风味高，失身盘脍杯羹裏。\n先生趁晴携酒觞，柳色正似鹅儿黄。\n与渠岂暇考族谱，便结保社南湖傍。\n软炊玉饭乘燕艇，撑对柴门乱花径。\n併呼三子伴渔童，食肉诸公自时政。",
        "dynasty": "宋",
        "collection_info": null
    },
    {
        "uuid": "15e74547af514acde107162b968ab745",
        "title": "宿吴江华严院",
        "author": "张镃",
        "content": "宿云蔽空溪溟蒙，我船晓繫红蓼丛。\n宿雨滑道树沥漉，我车早转青泥衝。\n破程约涉一舍外，远目未快千山供。\n岸傍小店换马去，毡裘障冷披蒙茸。\n须臾巾盖不容展，莽莽暗雾逢逢风。\n偕行客舆屡掀簸，适值官骑来憧憧。\n刀弓负带竞硉矹，驙驷𩧄驖骓騟骢。\n争前迭进步殊窘，迫暮始望桥垂虹。\n石塘百丈捍骇浪，间有滩碛纷鱼筒。\n鸦羣黑白混鸥起，帆影乱点遥波中。\n笔床茶竈住此地，得句未必惭龟蒙。\n浮图屋老且投宿，解担正听黄昏钟。\n纱笼炙灯照佛古，展席布榻便吾慵。\n酒边纸尽莫翻写，睡觉红日生于东。",
        "dynasty": "宋",
        "collection_info": null
    },
    {
        "uuid": "74a4e3a8c89cbe19d69ae2fe96fb6b6a",
        "title": "山堂纪实",
        "author": "张镃",
        "content": "莓苔墙下斑斓长，烟霏谷口依稀上。\n晨辉径奔鸟声来，夕影屡逢蟾魄晁。\n杖拖瘦路鸣敲铿，天台庐阜着脚行。\n中林稳置盘陀石，并坐不与孤云争。\n疎红迭翠如先有，霜藤蔓缘惊蛇走。\n枝枝叶叶巧相搀，岁寒俱是论心友。\n庵前台上晴最嘉，数杯薄酒聊随茶。\n客来劝主主劝客，醉倒冠履从欹斜。\n且道如今夸甚处，见成不是虚排句。\n堂前新展假山诗，约斋老子堂中住。",
        "dynasty": "宋",
        "collection_info": null
    },
    {
        "uuid": "057b2611feedb913ce92217dcc481005",
        "title": "种菊",
        "author": "张镃",
        "content": "今年植菊良寡谋，丛萎满望如田畴。\n黄深白浅欠旌别，未表劲浄专高秋。\n初移风雨连朝恶，纔到暄晴骤开却。\n铺毡未暇坐观嬉，携筇粗放行吟乐。\n游蜂冶蝶拨不开，粉趐云动鸣轻雷。\n霜前姿性本介洁，肯受浼辱宁摧颓。\n道人犹拣鲜鲜蕊，铜缾换浸重添水。\n一声清磬晓窗深，香边坐断三千偈。\n歌缘酒分从束轻，正色已定十种名。\n来年自种先献佛，不应直为杯中物。",
        "dynasty": "宋",
        "collection_info": null
    },
    {
        "uuid": "54bc111169ab8b667caaf4956e337bfc",
        "title": "杨秘监为余言初不识谭德称国正因陆务观书方知为西蜀名士继得秘监与国正唱和诗因次韵呈教",
        "author": "张镃",
        "content": "人心怀感初因喜，感到极时还堕泪。\n亦犹雕琢用功深，自发诗中平淡意。\n更须绝处悟一回，方知迷梦唤醒采。\n今谁得此微妙法，诚斋四集新板开。\n我尝读之未盈卷，万彙纷纶空裏转。\n君不见严陵使君敛眉头，清虚山水吟两秋。\n又不见国学先生离文句，变现佛魔麾总去。\n相逢三翁同肺肠，江西吴蜀如一乡。\n只怜我似臭革囊，任翁熏染终难香。",
        "dynasty": "宋",
        "collection_info": null
    },
    {
        "uuid": "1380ece043483958f91db25ed52561af",
        "title": "张郎中尤少卿相继过访未果往谢先成古诗寄呈",
        "author": "张镃",
        "content": "高标无过张户部，督赋文移多似雨。\n侵晨径造梦蝶床，冷坐谭诗捐俗语。\n博闻无过尤少卿，议礼辨析纷如争。\n破午远到煨芋室，抵掌谈事非今情。\n梦蝶床前何所有，一盏朮汤聊代酒。\n煨芋室中殊可怜，半椀草茶不直钱。\n登车出门尚回盼，隣媪巷童惊走看。\n雪寒水际正萧条，安得驺呼连改观。\n世上尘劳忙若钻，想欲跳身脱羁绊。\n只堪告诉向梅花，我是梅花千树伴。\n春风不觉园中换，刺字交驰烦则乱。\n狂歌愈见野人真，巨笔掀空合有神。",
        "dynasty": "宋",
        "collection_info": null
    },
    {
        "uuid": "57e0386b1e8774952ad8919067fe41e9",
        "title": "秋风",
        "author": "张镃",
        "content": "秋风本自佳，岂直令人悲。\n连宵天上送好月，我病偶失登楼时。\n长安城中少人咏，风月似厌空相随。\n凌晨吹云满虚际，却向山头移雨至。\n老夫识破不生愁，黄叶阶前从委地。\n人生三万六千日，何苦区区论得失。\n定将印绶弃掷归南湖，秋风与我还相娱。",
        "dynasty": "宋",
        "collection_info": null
    },
    {
        "uuid": "2a46477792a99bb765fcc0198570e70f",
        "title": "同魏茂先潘茂洪泛湖终日",
        "author": "张镃",
        "content": "天将奇观留东南，波织翡翠山堆蓝。\n仙庐佛剎互入望，渔篷游舫遥相衔。\n清愁闭户孤晴色，试逐熏风领佳客。\n平生行处后杯盘，枯淡自甘先笔墨。\n放船何处芙蓉开，绿幢翠葆从天来。\n凌波生尘想遗佩，抚槛徙倚心悠哉。\n秦关将种身九尺，鬚绕茶烟閒虎戟。\n潘君高隠百不知，酒酣慷慨干坤窄。\n空蒙暮气收斜阳，柳色转岸参差香。\n南漪杜鹃易桧海，公子爱客邀举觞。\n毕逋栖乌噭城上，登车揽辔归相望。\n乘閒结伴须数来，与往不烦拘定向。",
        "dynasty": "宋",
        "collection_info": null
    },
    {
        "uuid": "8f539c6621adb4c377f61ae2eda672bc",
        "title": "次茂洪韵",
        "author": "张镃",
        "content": "披岚长啸和岩洞，衣汗未冷毛髮知。\n贪奇甘恋足欲驻，拥鼻将返心还疑。\n清音来贤祇过目，亭下树边俱欠诗。\n归舆渐受雨沾洒，客盖转适风倾欹。\n出门倚涧得雄观，放泉出匮供游嬉。\n勉赓新句未为报，他年共隠非公谁。",
        "dynasty": "宋",
        "collection_info": null
    },
    {
        "uuid": "b8bba6089d63b7e76774bcaeed36a904",
        "title": "戏赠杨伯时",
        "author": "张镃",
        "content": "杨侯相逢復见寒梅开，鬓色不带浓霜来。\n君居山县适近我先垄，夜半应望灵气勃鬰缠崔嵬。\n去年竹寺倾樽罍，官来急救老眼饥。\n西枢相公喜人物，搜材剔抉英雄窟。\n苍松腴硬久阴崖，此亦鹖冠宁肯忽。\n近闻一饭蒙异恩，快札好阙休驰奔，我诗安得达相门。\n春风后日自东起，太岁无缘只桃李。",
        "dynasty": "宋",
        "collection_info": null
    },
    {
        "uuid": "48440ff938e10f5e6fbce8815459c095",
        "title": "以道学谕凤口有感诗写物记事备极词情不容继和矣既辱珍示可无奉酬辄抒鄙怀次韵且名以溪妇吟末章反正不忘风人之义也",
        "author": "张镃",
        "content": "人间盛衰理甚明，势去有如汤沃冰。\n听言一事足叹惋，恐君亦復伤中情。\n行都赫奕名王第，列屋珠玑多秀慧。\n主翁五十二本兵，宠冠诸家当盛世。\n其间属意字以端，姿品高妍兼妙艺。\n燕开云幄萃亲友，艷阵香藂尝窃睨。\n转眼陈迹俱已休，西风叶飞东水流。\n相逢应怪我鬓改，贪情省认俄惊羞。\n波明藏泪尚剪月，山浅带恨犹横秋。\n失身何心养儿女，啁啾耳厌山蛮语。\n困居村店少人沽，饤饾腥咸污盘俎。\n无言脉脉话最深，为君写作溪妇吟。\n人生荣悴由分定，有夫不必萌他心。",
        "dynasty": "宋",
        "collection_info": null
    },
    {
        "uuid": "201c48279cf18cd70e77475d7772e1e4",
        "title": "赠道士张易",
        "author": "张镃",
        "content": "道人生长清淮西，地荒战血孤鬼啼。\n饱知浊世一朝菌，摆落羁馽全天倪。\n穿霞踏月半区宇，山水名胜随攀跻。\n我来欣逢大条左，握手便许论刀圭。\n蕊珠七言素探讨，敷析秘奥开羣迷。\n绵绵玄牝斡两曜，夜半虚室腾虹霓。\n同居蜀客话清简，物理返笑庄生齐。\n坳堂烛暗坐顷刻，石头路浄缘高低。\n倾壶随意荐岩果，不假沆瀣求交梨。\n他年相就养灵液，肯復自弃沦尘泥。\n蓬洲阆苑恣游宴，有句更继肩吾题。",
        "dynasty": "宋",
        "collection_info": null
    },
    {
        "uuid": "b4dc90ba62450504229d7d1671f034f7",
        "title": "一日",
        "author": "张镃",
        "content": "一日不炷香，已若神不清。\n一日不觅句，更觉身不轻。\n是身天地间，假物舒其情。\n君看屐与锻，自可了一生。\n世上纷纷蛮与触，两眼看渠怜不足。\n炉烟未断诗已成，更肯愁吟头白曲。",
        "dynasty": "宋",
        "collection_info": null
    },
    {
        "uuid": "8eb5249c3a602b6b08d40c45730dcbe5",
        "title": "次叔祖阁学暑中过清寒堂韵",
        "author": "张镃",
        "content": "人材抡选何时停，高者栋负卑薪蒸。\n我家忠烈定社稷，任大岂但惩与膺。\n不毛夏渡泸潍水，裂面夜踏滹沱冰。\n强敌坐致九顿首，和议姑随三折肱。\n至今耆旧话曩昔，白髮相对搔鬅鬙。\n堂堂传业翁克绍，中宸委寄恩重仍。\n禁林延阁望隆积，边琐辅镇才优胜。\n知閒未数持烛照，神专端与承蜩凝。\n会堂风云趣健步，人则父子功侪朋。\n从容中的仰文翰，仁者如射弓须弸。\n为山檐外六月冷，兴到不忍无诗登。\n袖归镃得正法眼，此事肯许参禅僧。",
        "dynasty": "宋",
        "collection_info": null
    },
    {
        "uuid": "1e1bc49627fe149c8c54b3cb04c98238",
        "title": "宿吴江县",
        "author": "张镃",
        "content": "既望月轮迟未上，更深阔港喧轻浪。\n舟人惯夜自牵撑，却嫌炬火光摇晃。\n长桥千柱过顷刻，良久阴辉弄云黑。\n渔家裹鲊缚蟹来，波繫松鲈取艰得。\n堤平步散情初适，此去垂虹纔咫尺。\n登舆风力透衣绵，俯槛波声卷沙碛。\n商船鱼贯昏烟隔，天水难分但空碧。\n三贤远矣英爽存，来往频年定相识。\n兴亡慨嘆终何益，愚智俱为百年客。\n划然长啸起蛟龙，共向吟笺飞霹雳。",
        "dynasty": "宋",
        "collection_info": null
    },
    {
        "uuid": "45aa2bc1bd63e020aac2f78adb14401b",
        "title": "玉霄花",
        "author": "张镃",
        "content": "虚皇清晏仙班朝，宝花随现非根苗。\n璆林瑶树振灵响，飞彩灿蒨辉苍霄。\n下怜人宇厌凡卉，特许福地生芳条。\n细看纤洁谢丹粉，仿像翠鬓森珠翘。\n移来泉石助萧爽，暗麝不必絺衣飘。\n玉簪失素萱让叶，倚墙岂独麾芭蕉。",
        "dynasty": "宋",
        "collection_info": null
    },
    {
        "uuid": "ee35e98516ed9723587ad32b0ec4d61e",
        "title": "撤移旧居小假山过桂隠",
        "author": "张镃",
        "content": "顷年迭石规制陿，大类堆沙戏成塔。\n一株蟠桂两穉松，便爱清阴蔓藤匝。\n阶前指作嵩华样，引宾纪咏纷酬答。\n迁巢城北倏两期，惯有真山坐延纳。\n人生最怕眼见广，到处卑凡意难合。\n每还旧舍觉荒陋，草树虽添漫稠杂。\n林塘移植势定增，未成已想风烟飒。\n朝晴夕晦各异状，倚杖閒看更铺榻。\n园中胜赏亦甚富，此独宜茶兼酒榼。\n载来非敢效奇章，甲乙题朱旋涂蜡。",
        "dynasty": "宋",
        "collection_info": null
    },
    {
        "uuid": "bf99962eadcf6b14a8143f1032dd10d2",
        "title": "崔悫画双鹅引雏",
        "author": "张镃",
        "content": "横塘暮烟吹雨来，白鹅叫风双毰毸。\n鹅儿力小立未定，偎母恋哺忘惊猜。\n炎歊生欲逃天垓，虚堂有此新图开。\n芦梢荷叶亦动荡，茹句未吐愁难裁。",
        "dynasty": "宋",
        "collection_info": null
    },
    {
        "uuid": "605d13494eec564ef3e0ad63f8d409cb",
        "title": "震泽戏书鹅鹤",
        "author": "张镃",
        "content": "市梢茅厂三两间，旁有数鹅行復还。\n适从何来令威老，矫首便觉高情閒。\n群鹅不度风姿少，罢亚相随过汀草。\n令威流盼略无言，寄与谁知自瀛岛。\n少焉戛然鸣一声，岂暇更顾儿童惊。\n直上青天三万丈，鹅在人间夸字样。",
        "dynasty": "宋",
        "collection_info": null
    },
    {
        "uuid": "6fcae6649a23b24e9bb0cfb6a1072d74",
        "title": "程尧仲以杨秘监所赠诗见示因走笔次韵约观园中桂花",
        "author": "张镃",
        "content": "我家城中烟云乡，秋风晴日千桂香。\n交游半是渔樵郎，门前水深通潮江。\n和诗到此推砚牍，必不能教鬼神哭。\n何如且向桂花中，快泻鹅黄入杯玉。\n去年试君当夏初，知君直气非狂夫。\n平生批龙编虎鬚，千言万言长短书。\n诚斋许人以文字，须待其人有余味。\n君今莫问且速来，不醉明朝花满地。",
        "dynasty": "宋",
        "collection_info": null
    },
    {
        "uuid": "1d4641ac12575566262ff7d9eca4a99f",
        "title": "真珠园和浄慈僧韵",
        "author": "张镃",
        "content": "冒寒畦菜青黄色，意到春风纔一息。\n踏雪山僧折简来，不学渡江携履隻。\n我方开樽酒如泉，浩然得味无中边。\n何须随喜楞伽讲，始似閒行白乐天。",
        "dynasty": "宋",
        "collection_info": null
    },
    {
        "uuid": "7f557e0da4732b713c0e6ca9afe4e77a",
        "title": "浮庵洁疾戏呈",
        "author": "张镃",
        "content": "黄埃簸空吹赫日，白鸟不度瘖蝉声。\n先生出门数有碍，陋巷粪壤愁逢迎。\n家山望断围修竹，常说携书伴鸣犊。\n心无拣择自清凉，臭腐神奇总超俗。",
        "dynasty": "宋",
        "collection_info": null
    },
    {
        "uuid": "0486ebd9709880c1db792e3229f34123",
        "title": "蔬饭",
        "author": "张镃",
        "content": "夜虹照饭光如玉，春瓯饤菜肥于肉。\n周郎赤米太寒酸，潘令紫姜徒记录。\n饥创塞罢忘贪欲，气定徐行手摩腹。\n更能运任着衣裳，听尔计高三十六。",
        "dynasty": "宋",
        "collection_info": null
    },
    {
        "uuid": "b89ab2730d7a6658db33438c9e57d510",
        "title": "病起见缾中蜡梅偶书",
        "author": "张镃",
        "content": "南湖地胜无凡木，只说寒梅夸不足。\n四般风韵两般高，黄如蜂蜡白如玉。\n余品缃红亦总嘉，早开最喜黄白花。\n去年树下看不厌，吟兴被压空长嗟。\n今冬一病恰半月，未暇寻梅踏残雪。\n数枝蜡蕊忽先来，吹香大慰经年别。\n道人不作羣儿痴，三嗅唤醒胜良医。\n黄绢幼妇语难辨，一默自有无穷诗。\n此机亦似维摩老，何曾真难文殊倒。\n从兹不病是谈禅，命花却为金色仙。",
        "dynasty": "宋",
        "collection_info": null
    },
    {
        "uuid": "19b964320746df87ee50fefa09fb5d69",
        "title": "春前一日赋呈诚斋觅荆溪诗编且邀看玉照堂花",
        "author": "张镃",
        "content": "颇讶蓬莱主，相忘不寄诗。\n荆溪虽有集，桂隠未容窥。\n地胜人难老，春回律自移。\n梅花如有语，莫似去年时。",
        "dynasty": "宋",
        "collection_info": null
    },
    {
        "uuid": "0504f328f30f846460b1a9b3287d9ae6",
        "title": "次韵答潘茂洪桂花见怀",
        "author": "张镃",
        "content": "藉使音书少，何妨好尚通。\n看花虽各自，觅句却相同。\n嚼蕊晨烟裏，搴枝夜月中。\n亦曾湖上坐，香底水精宫。",
        "dynasty": "宋",
        "collection_info": null
    },
    {
        "uuid": "6d4971eee8d7f2a2882064ebbb1f20b3",
        "title": "次韵酬喻工部雪中见怀",
        "author": "张镃",
        "content": "坐厌增冰地，遥思胜热城。\n忘名全道用，远俗养诗情。\n枕病怜幽独，心交阻合并。\n晴春开径在，自断学渊明。",
        "dynasty": "宋",
        "collection_info": null
    },
    {
        "uuid": "1fd621645e268799d7e94b4b6d2b10c6",
        "title": "雪霁",
        "author": "张镃",
        "content": "山负红铜日，云披绿玉天。\n一晴聊饯腊，三白已迎年。\n贵气楼台满，春声松竹先。\n诗成缘底事，鸟迹印篷船。",
        "dynasty": "宋",
        "collection_info": null
    },
    {
        "uuid": "14b8408158beb7735f1393da980c0abf",
        "title": "诗本",
        "author": "张镃",
        "content": "诗本无心作，君看蚀本虫。\n旁人无鼻孔，我辈岂神通。\n风雅难齐驾，心胸未发蒙。\n吾虽知此理，恐堕见闻中。",
        "dynasty": "宋",
        "collection_info": null
    },
    {
        "uuid": "9acd07d8bfe3cd0d0a74902ad7bfc102",
        "title": "读乐天诗",
        "author": "张镃",
        "content": "读到香山老，方无斧凿痕。\n目前能转物，笔下尽逢源。\n学博才兼裕，心平气自温。\n随人称白俗，真是小儿言。",
        "dynasty": "宋",
        "collection_info": null
    },
    {
        "uuid": "b880192e6a3f089729a117fdb41bf9de",
        "title": "觅放翁剑南诗集",
        "author": "张镃",
        "content": "见说诗并赋，严陵已尽刊。\n未能亲去觅，犹喜借来看。\n纸上春云涌，灯前夜雨阑。\n莫先朝路送，政好遗閒官。",
        "dynasty": "宋",
        "collection_info": null
    },
    {
        "uuid": "96f7e3aa70c598375caba44525070943",
        "title": "杨伯子见访惠示两诗因次韵併呈诚斋  其一",
        "author": "张镃",
        "content": "自作诗中祖，翁难子更难。\n波澜千偈阔，光焰九霄寒。\n觅着由来远，成时自好看。\n头头见成字，谁道要吟安。",
        "dynasty": "宋",
        "collection_info": null
    },
    {
        "uuid": "dbd451b58a62a7e29a3b90124ce2c9db",
        "title": "杨伯子见访惠示两诗因次韵併呈诚斋  其二",
        "author": "张镃",
        "content": "别去常关梦，书来意已强。\n那看多竹地，相对两绳床。\n壮志霜空鹘，禅心古庙香。\n糠炉熟黄独，待子数分尝。",
        "dynasty": "宋",
        "collection_info": null
    },
    {
        "uuid": "757c9b65ffb04900edb553dbdaa4ccba",
        "title": "次韵罗端规二首  其一",
        "author": "张镃",
        "content": "世态从渠变，前山只么新。\n关门便懒退，遇事少躬亲。\n和我诗何益，知公道不贫。\n两旬纔识面，枉是自由身。",
        "dynasty": "宋",
        "collection_info": null
    },
    {
        "uuid": "636e0ae7edbd9250ed80471da6a0fa01",
        "title": "次韵罗端规二首  其二",
        "author": "张镃",
        "content": "雪窗吾畏友，称誉满中边。\n往矣非乔木，生乎仗老天。\n肯来丹桂裏，须醉白鸥前。\n百计安流好，纷纷急水船。",
        "dynasty": "宋",
        "collection_info": null
    },
    {
        "uuid": "481de7f6cbe607bb7c2499a2594c602c",
        "title": "次武子韵",
        "author": "张镃",
        "content": "宇内张夫子，诗如孟浩然。\n安心从太末，借屋近平泉。\n眼裏弹冠手，生来种芋田。\n相投忽离席，佳月恋𦨻船。",
        "dynasty": "宋",
        "collection_info": null
    },
    {
        "uuid": "b3b7301701d902162bc1df4d07dfd49b",
        "title": "暑中杨伯虎见访翌日有诗来因走笔次韵",
        "author": "张镃",
        "content": "领取无多话，频年顿不疎。\n幽寻尘土外，高韵笑谈余。\n既悟蕉中鹿，宁求木上鱼。\n论诗能避暑，此意復谁如。",
        "dynasty": "宋",
        "collection_info": null
    },
    {
        "uuid": "cbf98455a1f70af87b232528b2450bb2",
        "title": "早饭庵中次张以道韵",
        "author": "张镃",
        "content": "岂是幽人眼，从来可惯山。\n有时纔得见，觅句不曾閒。\n野日光尤暖，溪梅信尚悭。\n饭余行便去，休待暮云还。",
        "dynasty": "宋",
        "collection_info": null
    },
    {
        "uuid": "82e45707ac3135124db4dce77feaf439",
        "title": "次韵杨廷秀左司见赠",
        "author": "张镃",
        "content": "愿得诚斋句，铭心祗旧尝。\n一朝三昧手，五字百般香。\n絃绝今何苦，衣传拟自强。\n草玄非近效，举世漫匆忙。",
        "dynasty": "宋",
        "collection_info": null
    },
    {
        "uuid": "33fffb3f5ac0b835e84f1cbf285378b3",
        "title": "即席次吴季行韵",
        "author": "张镃",
        "content": "昔逢欣把袂，三叹说吴鈎。\n共醉虚堂晚，还兴故国愁。\n花黄思靖节，鬓绿傲浮丘。\n世济王门业，洪流万斛舟。",
        "dynasty": "宋",
        "collection_info": null
    },
    {
        "uuid": "1fabac75bf8066fb3336c2a03d418c40",
        "title": "连日雪未能多曾无逸见惠二首遵欧苏律禁体物语及用故事走笔次韵  其一",
        "author": "张镃",
        "content": "鹊冻听无语，鸥饥望不飞。\n从饶居士爱，亦自到园稀。\n入幕灯生晕，飘池水长肥。\n何能巧模写，吟思欠幽微。",
        "dynasty": "宋",
        "collection_info": null
    },
    {
        "uuid": "907c254da3197ea852f46db36e2a3641",
        "title": "连日雪未能多曾无逸见惠二首遵欧苏律禁体物语及用故事走笔次韵  其二",
        "author": "张镃",
        "content": "待伴犹虚夜，羞明或遇朝。\n但依歌袖舞，休向鬓丝飘。\n有句清堪比，令人意自消。\n暖寒林下具，相就可须招。",
        "dynasty": "宋",
        "collection_info": null
    },
    {
        "uuid": "923af1478ec4f9e80679d2ad7c532589",
        "title": "简陈监仓二首  其一",
        "author": "张镃",
        "content": "自到南湖日，邻翁识长方。\n一官甘寂寞，万事绝思量。\n疎见祇缘懒，频来政不妨。\n松林浑似旧，相伴踞胡床。",
        "dynasty": "宋",
        "collection_info": null
    },
    {
        "uuid": "1cda252fed9ec4579d7137b00a665a17",
        "title": "简陈监仓二首  其二",
        "author": "张镃",
        "content": "因病诗全少，春中忽夏深。\n清幽百亩地，安静六时心。\n树茂晴方好，荷新雨未禁。\n泥干容后日，閒步酒随斟。",
        "dynasty": "宋",
        "collection_info": null
    },
    {
        "uuid": "63825d8e7669715e15775981aae1679b",
        "title": "简周晞稷",
        "author": "张镃",
        "content": "尘土真堪畏，君髯美亦衰。\n登楼纔会面，促坐便论诗。\n社日休持酒，秋香待满枝。\n客涂书旋习，犹似向来痴。",
        "dynasty": "宋",
        "collection_info": null
    },
    {
        "uuid": "007ccb392c6871a7399410322d818e77",
        "title": "北山早兴",
        "author": "张镃",
        "content": "出郭凉舆稳，山晨气自浓。\n寺园逢水断，塔路过烟重。\n啄木声穿竹，凌霄色映松。\n世欢吾傥泥，那遂此从容。",
        "dynasty": "宋",
        "collection_info": null
    },
    {
        "uuid": "be190c380fcb05c3b5c439b5b7bb6e3d",
        "title": "冬至后五日约客晨往极乐精舍因寻梅湖山作诗纪事  其一",
        "author": "张镃",
        "content": "烟重山弥远，林高日倍鲜。\n抱鸡趋野店，𣂏水入冰田。\n未有三冬雪，浑如二月天。\n梅花应早慧，着眼竹篱前。",
        "dynasty": "宋",
        "collection_info": null
    },
    {
        "uuid": "2761f45967c3729ac319cd0f4f7dbbdb",
        "title": "冬至后五日约客晨往极乐精舍因寻梅湖山作诗纪事  其二",
        "author": "张镃",
        "content": "未苦撩清兴，骑馿故遶山。\n松篁高下处，云日往来间。\n要是从今后，休教枉却閒。\n乌巾风弄影，画出我诗孱。",
        "dynasty": "宋",
        "collection_info": null
    },
    {
        "uuid": "6e6d6726a58b6be783c75ae773c15d73",
        "title": "寄呈尤侍郎二首  其一",
        "author": "张镃",
        "content": "卧疾睽人事，逾旬只掩扉。\n野情添懒惰，宗伯极瞻依。\n篱落寻黄独，檐楹接翠微。\n健来方数日，诗又不教肥。",
        "dynasty": "宋",
        "collection_info": null
    },
    {
        "uuid": "cdbd2264bb2da42d30d21d7f15457c37",
        "title": "寄呈尤侍郎二首  其二",
        "author": "张镃",
        "content": "珍重尤夫子，逢人问死生。\n扫门那惮远，出户真须晴。\n为国鬓先白，因官名更清。\n何时容卜夜，灯畔听文衡。",
        "dynasty": "宋",
        "collection_info": null
    },
    {
        "uuid": "66006a291c8a273a9c787be23ebd9387",
        "title": "宿治平院长老善忍自绍兴癸酉四月住持余是年三月生",
        "author": "张镃",
        "content": "治平前代寺，幽胜占唐昌。\n我始生弥月，师初踞上方。\n百年虽未半，三纪独偏忙。\n一事尤堪哂，相随两鬓苍。",
        "dynasty": "宋",
        "collection_info": null
    },
    {
        "uuid": "5d9f02b4fb25e207b69646f0c7625bfe",
        "title": "野芳亭偶书",
        "author": "张镃",
        "content": "岁岁閒为福，今朝命最通。\n看蒲逢紫燕，弄柳得青虫。\n但愿诗妥帖，何心技拙工。\n山林过轩绂，谁谓只相同。",
        "dynasty": "宋",
        "collection_info": null
    },
    {
        "uuid": "5a967061b56fc7e00da9d44b4c6ac48a",
        "title": "春晚",
        "author": "张镃",
        "content": "湖远慵呼艇，春归只闭门。\n树高应翠合，竹静自黄昏。\n轩冕情终薄，诗书好益尊。\n人间难办事，夜气要长存。",
        "dynasty": "宋",
        "collection_info": null
    },
    {
        "uuid": "760a8fcd0d4a54f1a66ed29683d68895",
        "title": "潘茂洪出疆回以汴都画山水扇见遗报之五言",
        "author": "张镃",
        "content": "嵩华平生梦，骑馿未得游。\n橐中分雅惠，掌上起新秋。\n报国何能早，需时莫漫忧。\n祗应长近眼，过夏亦慵收。",
        "dynasty": "宋",
        "collection_info": null
    },
    {
        "uuid": "3a2221a8bfd1ae19cf4901409b192871",
        "title": "代书回寄杨伯虎",
        "author": "张镃",
        "content": "僧舍匆匆别，飞花雨过春。\n水村居自乐，城市懒尤真。\n载酒青油舫，传书白锦鳞。\n访君须及早，非是久閒人。",
        "dynasty": "宋",
        "collection_info": null
    },
    {
        "uuid": "3d14b8adfc96d5472121aae1abb0fb19",
        "title": "过杨伯虎即席书事",
        "author": "张镃",
        "content": "四面围疎竹，中间着小台。\n有时将客到，随意看花开。\n拂拭莓苔石，招携码碯杯。\n昏鸦归欲尽，数箇入诗来。",
        "dynasty": "宋",
        "collection_info": null
    },
    {
        "uuid": "ff6aca462d7b18fce5d29eff759b9654",
        "title": "春在",
        "author": "张镃",
        "content": "春在将回暑，晴开尚带阴。\n佳时从易过，閒日尽能禁。\n卧室宜重立，浮鱼乐又沉。\n有诗无亦好，争似有时心。",
        "dynasty": "宋",
        "collection_info": null
    },
    {
        "uuid": "2790564a5c69b07589bab4e0da68cd2d",
        "title": "游大中干元寺",
        "author": "张镃",
        "content": "突兀前朝寺，维舟又一来。\n殿空金像暗，径断石幢摧。\n物相依成坏，尘缘漫乐哀。\n僧残无悟语，犹幸结宗雷。",
        "dynasty": "宋",
        "collection_info": null
    },
    {
        "uuid": "39e11e6e5eace032c3528a0a2acd51a7",
        "title": "次韵酬张仲思高邮见寄二首  其一",
        "author": "张镃",
        "content": "春来慵把酒，间日伴僧斋。\n风雨梅花梦，溪山老子怀。\n有人非吏俗，同好任天涯。\n归上青云日，幽期孰与偕。",
        "dynasty": "宋",
        "collection_info": null
    },
    {
        "uuid": "0721d8c7f357c68f079a34987652d2ee",
        "title": "次韵酬张仲思高邮见寄二首  其二",
        "author": "张镃",
        "content": "便欲相寻去，山光看水光。\n野航因挟策，春韭自炊粱。\n踽踽吾才短，翩翩子意长。\n文翁他日誉，不但劝农桑。",
        "dynasty": "宋",
        "collection_info": null
    },
    {
        "uuid": "3152cdf8647a12688391d38f128793fb",
        "title": "次韵酬杨伯子兼呈诚斋  其一",
        "author": "张镃",
        "content": "我固有诗癖，怜君尤苦心。\n自闻非为俗，异处却同音。\n病后閒方乞，湖边秋渐深。\n排门听车骑，相与话幽襟。",
        "dynasty": "宋",
        "collection_info": null
    },
    {
        "uuid": "d60618279f8600702471233631ddd896",
        "title": "次韵酬杨伯子兼呈诚斋  其二",
        "author": "张镃",
        "content": "见说聪明早，童年便与玄。\n细看今日句，宛似乃翁篇。\n家谱无他姓，文星聚此边。\n何须待千首，一首已堪传。",
        "dynasty": "宋",
        "collection_info": null
    },
    {
        "uuid": "6a57284b88b1db7e4a860572a5f5d28d",
        "title": "清晖阁在柳洲寺旧址二首  其一",
        "author": "张镃",
        "content": "去市无多地，重游浄客心。\n何人偏种柳，今日屡鸣禽。\n浩兴生孤桨，归情恋远岑。\n梁间满题咏，宁欠我窥临。",
        "dynasty": "宋",
        "collection_info": null
    },
    {
        "uuid": "3c74e075e37b66bb8a167e0f37fb1218",
        "title": "清晖阁在柳洲寺旧址二首  其二",
        "author": "张镃",
        "content": "幽寺知何处，风钟送远撞。\n孤花明几席，阴树惜轩窗。\n唤渡轻舟竞，窥人白鸟双。\n寸心方自适，肯易利荣降。",
        "dynasty": "宋",
        "collection_info": null
    },
    {
        "uuid": "b036b6c6130e7eb75fd539c5a27f35df",
        "title": "买书",
        "author": "张镃",
        "content": "自笑从来癖，诗书满屋藏。\n不充饥鼠喙，即饱蠹鱼肠。\n插架牙籤整，开编竹简香。\n他年林下去，谁与记山房。",
        "dynasty": "宋",
        "collection_info": null
    },
    {
        "uuid": "8f653737200b4c8116b8fd036ba020cb",
        "title": "寒食",
        "author": "张镃",
        "content": "地僻人稀到，檐虚燕未过。\n清愁诗酒少，寒食雨风多。\n名字因农具，襟怀属钓蓑。\n莫惊时节换，安分看如何。",
        "dynasty": "宋",
        "collection_info": null
    },
    {
        "uuid": "a8cb4a2066bb44bbfa2c72f74d77194f",
        "title": "山茶花",
        "author": "张镃",
        "content": "翠翼高攒叶，朱缨澹拂花。\n来从山堑侧，开称画檐牙。\n影薄谁停绣，香清似煮茶。\n几多轻敛态，月动夹窗纱。",
        "dynasty": "宋",
        "collection_info": null
    },
    {
        "uuid": "bce3cab511e57dd4030aeb30752bfe81",
        "title": "杨伯子过访翌日以两诗见贻因次韵答  其一",
        "author": "张镃",
        "content": "晴色今朝好，春光恰半头。\n波情如钓渭，圃事胜封留。\n瘦觉中黄合，閒宜大白浮。\n无端同志侣，相过结诗愁。",
        "dynasty": "宋",
        "collection_info": null
    },
    {
        "uuid": "bf0382491694478ecf3a6c091955c65d",
        "title": "杨伯子过访翌日以两诗见贻因次韵答  其二",
        "author": "张镃",
        "content": "句业诚渊海，愚方一苇航。\n空成由也瑟，难应女娲簧。\n拟易干坤别，传家父子香。\n整翰从此去，拭眦望朝阳。",
        "dynasty": "宋",
        "collection_info": null
    },
    {
        "uuid": "64f515cfb5a86412c37f027b24fe2090",
        "title": "过翔鸾院留题僧房",
        "author": "张镃",
        "content": "频年虽并住，今日偶能来。\n水槛因莲设，风窗为客开。\n诗凡惭鲍谢，社近忆宗雷。\n莫问通衢隔，轻舟自往回。",
        "dynasty": "宋",
        "collection_info": null
    },
    {
        "uuid": "e143ac4272ab9291281da9570ab4d43e",
        "title": "宿八尺月色陡明",
        "author": "张镃",
        "content": "将谓无佳月，贪程过上湖。\n纔来八尺住，却见一轮孤。\n带露寒于水，和烟白似酥。\n江天空想望，高下两明珠。",
        "dynasty": "宋",
        "collection_info": null
    },
    {
        "uuid": "fe9fac5090cb1c16efadb7b5d8ac2ab6",
        "title": "送酒诚斋将以五字",
        "author": "张镃",
        "content": "不应杨秘监，无暇问南湖。\n桂树又花发，莲池和叶枯。\n雨声秋最好，尊酒客非无。\n寄去撩诗眼，深惭句法粗。",
        "dynasty": "宋",
        "collection_info": null
    },
    {
        "uuid": "036786990a282d4c11e53902b00a3b77",
        "title": "过湖至郭氏庵",
        "author": "张镃",
        "content": "山色棱层出，荷花浪漫开。\n只如平日看，自喜此时来。\n杨柳侵船影，蜻蜓傍酒杯。\n僧庐须过夜，城禁莫催回。",
        "dynasty": "宋",
        "collection_info": null
    },
    {
        "uuid": "66436c9da61a724b4ce6b52939dbab39",
        "title": "因过张郎中识孙才翁教授时徐衡仲亦在坐成四韵送呈",
        "author": "张镃",
        "content": "邂逅如相约，新交会旧知。\n轩窗浑未暑，宾主总能诗。\n小草浮冰楮，初篁映锦葵。\n星郎风韵杀，我辈盍幽期。",
        "dynasty": "宋",
        "collection_info": null
    },
    {
        "uuid": "e05236823c4eba8f1e185f0583f62550",
        "title": "挽叔祖户部侍郎诗四首  其一",
        "author": "张镃",
        "content": "从此无因见，南园老叔翁。\n朝廷世臣少，文献我家穷。\n达宦谁无分，全材不易逢。\n先王勋第一，号恸仰天公。",
        "dynasty": "宋",
        "collection_info": null
    },
    {
        "uuid": "ec723d6a1cbb0d1b60b7e3413dc1fcd5",
        "title": "挽叔祖户部侍郎诗四首  其二",
        "author": "张镃",
        "content": "八郡恢成绩，江山入壮图。\n风流羊叔子，才术管夷吾。\n绝笔诗犹在，酬君志不渝。\n经纶如有位，肯堕浅规摹。",
        "dynasty": "宋",
        "collection_info": null
    },
    {
        "uuid": "00476a17e7cfab47110d9a643b273dcf",
        "title": "挽叔祖户部侍郎诗四首  其三",
        "author": "张镃",
        "content": "小小为知己，常常说向人。\n论情宗族异，问事见闻新。\n囊锦将谁管，湖园看未真。\n伤心啸庵路，不復送亲宾。",
        "dynasty": "宋",
        "collection_info": null
    },
    {
        "uuid": "37fd0a56562c806cb70172770386b918",
        "title": "挽叔祖户部侍郎诗四首  其四",
        "author": "张镃",
        "content": "内典存心久，家居戒行僧。\n同尘聊且尔，着相亦何曾。\n脱却当来袴，传将不尽灯。\n欲知归甚处，一月万波澄。",
        "dynasty": "宋",
        "collection_info": null
    },
    {
        "uuid": "694d9dedbb949bd3acec988f708951ec",
        "title": "次韵王耘之秋兴二首  其一",
        "author": "张镃",
        "content": "妙墨真连草，清辞角应商。\n襟期容汗漫，兴致入苍茫。\n派自王摩诘，才分马子长。\n宦途休嘆滞，眉宇见新黄。",
        "dynasty": "宋",
        "collection_info": null
    },
    {
        "uuid": "f5344bcc3302045722268ccb0ba364ab",
        "title": "次韵王耘之秋兴二首  其二",
        "author": "张镃",
        "content": "多士宁王室，中宸梦傅岩。\n如何两京客，犹挂五湖帆。\n落落云松节，飘飘霜叶杉。\n深藏草檄手，端欲取殽函。",
        "dynasty": "宋",
        "collection_info": null
    },
    {
        "uuid": "b9cc2d44180a839337cf8d4b2c40e692",
        "title": "夜饮呈叶司户  其一",
        "author": "张镃",
        "content": "欲薄交难古，心亲话许深。\n更长银烛夜，院静石云阴。\n冷梦多孱骨，修程费老襟。\n松壶梅并插，投醉且高吟。",
        "dynasty": "宋",
        "collection_info": null
    },
    {
        "uuid": "07e5bf4b255e6bbb90841808f249063c",
        "title": "夜饮呈叶司户  其二",
        "author": "张镃",
        "content": "偻指抠衣日，于今岁六移。\n步趋徒愿学，忧患亦何为。\n窗晓鸦同起，天寒鴈引悲。\n依仁方再幸，小耐了康时。",
        "dynasty": "宋",
        "collection_info": null
    },
    {
        "uuid": "1cf9837a1a25c96b07a23ca69fe7a619",
        "title": "题画二首  其一",
        "author": "张镃",
        "content": "几欲疏方沼，泓澄豢小鱼。\n画屏先我意，觅句为君书。\n扇举萍疑动，纱明水一如。\n林塘能早就，肯但植芙蕖。",
        "dynasty": "宋",
        "collection_info": null
    },
    {
        "uuid": "c19e8dc54f4e9efe310b3e9a9554dbca",
        "title": "题画二首  其二",
        "author": "张镃",
        "content": "草树秋声合，干坤夜气生。\n念閒无復梦，坐久屡閒更。\n未试从长剑，相亲幸短檠。\n欠伸聊觅枕，谁会此时情。",
        "dynasty": "宋",
        "collection_info": null
    },
    {
        "uuid": "ec34bfddf96accd45330cc3e2f6cebd8",
        "title": "次韵酬曾无逸宗教  其一",
        "author": "张镃",
        "content": "自识閒中趣，常嫌闹处行。\n湖山真富贵，花鸟小声名。\n有客金兰好，贻诗征角鸣。\n相期耐霜露，斯事岂凡情。",
        "dynasty": "宋",
        "collection_info": null
    },
    {
        "uuid": "debce69966af9d9007bd778f484245de",
        "title": "次韵酬曾无逸宗教  其二",
        "author": "张镃",
        "content": "地秀溪通邑，山高寺矗云。\n望殊惊乍见，景胜厌前闻。\n鷄犬人家乐，风烟钓艇纷。\n奔程船径过，虽雨未西曛。",
        "dynasty": "宋",
        "collection_info": null
    },
    {
        "uuid": "cad2fd4d9c049e742bcaaa86ce191562",
        "title": "徇俗",
        "author": "张镃",
        "content": "徇俗非能事，便幽定宿缘。\n跃泉新作雨，装树巧留烟。\n雀喜频频下，蜂知小小穿。\n疎风奏檐佩，无梦到钧天。",
        "dynasty": "宋",
        "collection_info": null
    },
    {
        "uuid": "7dda24f23ef743e1c893bfb31754f950",
        "title": "奉寄淮西总领张少卿并呈建康留守章侍郎二首  其一",
        "author": "张镃",
        "content": "湖隠门连草，宗盟肯屡寻。\n长才明主眷，直道古人心。\n又引皇华去，谁怜白髮侵。\n官居兼静乐，贤帅復朋吟。",
        "dynasty": "宋",
        "collection_info": null
    },
    {
        "uuid": "40de696c1223bca843578601cef014d1",
        "title": "奉寄淮西总领张少卿并呈建康留守章侍郎二首  其二",
        "author": "张镃",
        "content": "别来秋易过，幽桂两番开。\n去岁人同赏，今宵梦自回。\n飞云遥楚岫，斜照直秦淮。\n地念曾游处，春行或许陪。",
        "dynasty": "宋",
        "collection_info": null
    },
    {
        "uuid": "280d524ade1532f8776cd4bdd5ad51c4",
        "title": "伏日",
        "author": "张镃",
        "content": "未晓雨先骤，过朝风更鲜。\n谁知初伏日，全是早秋天。\n洗盏尝新酒，临池摘嫩莲。\n平生丘壑意，不受暑寒迁。",
        "dynasty": "宋",
        "collection_info": null
    },
    {
        "uuid": "e3f8cd8b65266aacdc0ed0ead451ac7f",
        "title": "稍负",
        "author": "张镃",
        "content": "稍负园亭约，新篁带可围。\n看山真耐久，临水易忘机。\n野角呼蛇出，轻舟趁鹜归。\n还家欣未晚，池藻弄晴晖。",
        "dynasty": "宋",
        "collection_info": null
    },
    {
        "uuid": "055359599bd23c38aeb217a256721e67",
        "title": "送叶正则秘郎参议湖北帅幕",
        "author": "张镃",
        "content": "桂隠无期报，朝贤去却知。\n累年艰特荐，一事必忧时。\n盛世未应尔，重来犹可为。\n相过非为数，公论合勤思。",
        "dynasty": "宋",
        "collection_info": null
    },
    {
        "uuid": "56d2cf5b69ba4c96175ad137d6fd5d37",
        "title": "问鹤",
        "author": "张镃",
        "content": "鹤也来多日，今朝认笋舆。\n伞斜聊引避，路转亦前驱。\n俗远眼宁白，年初顶渐朱。\n古囊能背否，胜用小奚奴。",
        "dynasty": "宋",
        "collection_info": null
    },
    {
        "uuid": "df0e534016cbaa616d14f9e91801b259",
        "title": "送喻叔奇工部知括苍二首  其一",
        "author": "张镃",
        "content": "三见中朝入，徐行每后人。\n功庸身较晚，名誉众常新。\n有句须同咏，今离似所亲。\n政成应必报，山郡易回春。",
        "dynasty": "宋",
        "collection_info": null
    },
    {
        "uuid": "78b794615274b0fe351ee0da41145aa9",
        "title": "送喻叔奇工部知括苍二首  其二",
        "author": "张镃",
        "content": "自復林湖隠，相从却恨稀。\n梅花年后白，江水去边肥。\n世态纷纷改，交心特特违。\n暖晴当送别，敢望款柴扉。",
        "dynasty": "宋",
        "collection_info": null
    },
    {
        "uuid": "f1ac629103e62fc4ff1967bb815b2126",
        "title": "山寺漫兴",
        "author": "张镃",
        "content": "未到枫林寺，常吟半夜钟。\n乍来衝路雨，少坐怯廊风。\n潄齿村茶苦，看碑大字工。\n出门山惯见，何事意无穷。",
        "dynasty": "宋",
        "collection_info": null
    },
    {
        "uuid": "cfee5275d51c443b99edc9843e60f0f5",
        "title": "杨仲子携诗见过次韵酬赠并呈诚斋二首  其一",
        "author": "张镃",
        "content": "老监过陈实，贤郎似窦羣。\n共将奇句了，不许外人分。\n访我三竿日，萦帘一炷云。\n当家相见处，那此世情欣。",
        "dynasty": "宋",
        "collection_info": null
    },
    {
        "uuid": "49dadb0cd92ea51a9cb1cb5b094bc0fb",
        "title": "杨仲子携诗见过次韵酬赠并呈诚斋二首  其二",
        "author": "张镃",
        "content": "爱水移居宅，行藏岂但迂。\n若非风月管，枉伴竹松臞。\n野服常宽带，芒鞋亦断絇。\n请君看此老，堪作贵人无。",
        "dynasty": "宋",
        "collection_info": null
    },
    {
        "uuid": "08af31aa687629c970ec77d31cb8f9d9",
        "title": "重过凤山高氏",
        "author": "张镃",
        "content": "屋负山陲晚，篱侵水泺秋。\n农桑能自力，鹅鸭岂它求。\n逆数曾来日，遮留更觉稠。\n夜歌听欵乃，催兴满沧洲。",
        "dynasty": "宋",
        "collection_info": null
    },
    {
        "uuid": "a679915e8f5d2da8d07e1c75028bc6dd",
        "title": "永嘉张仲思相士过访坐间索诗",
        "author": "张镃",
        "content": "便静非形色，相逢子独知。\n功名槐蚁话，文字壁鱼痴。\n剩取朝贤誉，何须隠者诗。\n南湖鸥正狎，休误凤凰池。",
        "dynasty": "宋",
        "collection_info": null
    },
    {
        "uuid": "4a47165e6dbb255ece014671634502ae",
        "title": "园桂初发邀同社小饮",
        "author": "张镃",
        "content": "故故论年赏，新看惜未多。\n一香参众树，千月下纤娥。\n今雨胡能阻，秋虫亦復歌。\n有情毋恡醉，斯世合婆娑。",
        "dynasty": "宋",
        "collection_info": null
    },
    {
        "uuid": "c12b533815e5701b9bc4d1625f86ff4f",
        "title": "桂树下作",
        "author": "张镃",
        "content": "芳桂年年种，今秋两倍开。\n略无蜂敢傍，为是月中来。\n幸自晴多日，须拚醉几回。\n便教香杀了，犹胜别人獃。",
        "dynasty": "宋",
        "collection_info": null
    },
    {
        "uuid": "94572b773ac336f5af4b780165c4dd1f",
        "title": "过冷泉",
        "author": "张镃",
        "content": "未喜亭阴坐，先贪树畔行。\n溪浑因雨瀑，岩近得风清。\n一饭幽人福，三杯太古情。\n尚须冰月挂，来放雪涛倾。",
        "dynasty": "宋",
        "collection_info": null
    },
    {
        "uuid": "2bde3841c119dfb1e40dc58a0976ca06",
        "title": "桃花",
        "author": "张镃",
        "content": "园翁能好客，折赠小春桃。\n却为开花少，翻成占格高。\n来年红烂漫，绕涧碧周遭。\n莫忘阊门外，曾将进浊醪。",
        "dynasty": "宋",
        "collection_info": null
    },
    {
        "uuid": "028f47cf8a9ad60517b70d0be7811df7",
        "title": "杨秘监补外赠送",
        "author": "张镃",
        "content": "止是寻常月，今宵不爱明。\n江边有归客，都下减诗情。\n上自怜公直，人知暂此行。\n贤郎先返舍，应喜候门迎。",
        "dynasty": "宋",
        "collection_info": null
    },
    {
        "uuid": "0baf519a409faa116ccb45227842f02c",
        "title": "名新酿曰白鸥波以一尊送佑圣观刘高士",
        "author": "张镃",
        "content": "酒熟将何字，白鸥波正如。\n一瓢谁合饮，高士观中居。\n汗漫涵无象，鸿蒙洽太初。\n醒来松户晓，应念臭于帤。",
        "dynasty": "宋",
        "collection_info": null
    }
]