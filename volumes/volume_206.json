[
    {
        "uuid": "49de474ae925c5eb0a71c3284463ddea",
        "title": "次韵闵饥  其二",
        "author": "洪咨夔",
        "content": "巷头巷尾几夷齐，日为饥肠不肯西。\n只愿天公多雨粟，便教米价贱如泥。",
        "dynasty": "宋",
        "collection_info": null
    },
    {
        "uuid": "4a2be2ce02ad7edf16df1ad5a63acca5",
        "title": "茶笋病",
        "author": "洪咨夔",
        "content": "蕾金初出焙，板玉又登厨。\n为爱颊车隽，做成风骨臞。\n黄婆几倒尽，姹女得安无。\n快意宜知悔，清标不忍孤。\n五兵生厚味，宁作病浮屠。",
        "dynasty": "宋",
        "collection_info": null
    },
    {
        "uuid": "c59ef6f07cc1bef3a9f09afda02cbcf5",
        "title": "口占酬俞端叔牡丹",
        "author": "洪咨夔",
        "content": "沉香亭北梦魂赊，惊见祥云七宝车。\n穷孟尝君空好客，病维摩老不禁花。",
        "dynasty": "宋",
        "collection_info": null
    },
    {
        "uuid": "7c1856a5b736d784453e04a37eb85ec4",
        "title": "次韵何伯温  其一",
        "author": "洪咨夔",
        "content": "庭前木兰花，皦皦扶春阳。\n鹤鸣夜漏午，步花独歌商。\n低迷露湿衣，浩荡月满梁。\n深省渺谁语，中心空自藏。",
        "dynasty": "宋",
        "collection_info": null
    },
    {
        "uuid": "3713e426a8af3536d3470ce1b25cc4bf",
        "title": "次韵何伯温  其二",
        "author": "洪咨夔",
        "content": "出门夹径松，春尽花满林。\n毵毵麈尾黄，袅袅云气深。\n仙人左元放，骑龙夜相寻。\n饭我花杪露，实腹虚其心。",
        "dynasty": "宋",
        "collection_info": null
    },
    {
        "uuid": "79366d847f2bb5946b635b827eac24f3",
        "title": "次韵何伯温  其三",
        "author": "洪咨夔",
        "content": "铜瓶一穟蕙，芳洁以自旌。\n相看色转睟，未言意先倾。\n翛如郑子真，声名岂其卿。\n明窗细披挹，心空气和平。",
        "dynasty": "宋",
        "collection_info": null
    },
    {
        "uuid": "5626e8ee66a5d36d83dafcb40ee35df8",
        "title": "山乡",
        "author": "洪咨夔",
        "content": "石田硗确万山隈，逢着荒年更可哀。\n尽日几人担米上，长年何处得钱来。\n扣门强贷刑难逭，闭户清饥死又催。\n不是干坤刍狗汝，要令箇箇学颜回。",
        "dynasty": "宋",
        "collection_info": null
    },
    {
        "uuid": "488daec3c3147879c627911f4bcc1d13",
        "title": "钱德成山水窟",
        "author": "洪咨夔",
        "content": "亦有黄金埒，非无瑞锦窠。\n养蒙知趣早，观復用功多。\n嘉客贲场谷，硕人槃涧阿。\n时平风日好，花竹几行窝。",
        "dynasty": "宋",
        "collection_info": null
    },
    {
        "uuid": "d81e554b9bad92f472961781267ec174",
        "title": "寿程宰  其一",
        "author": "洪咨夔",
        "content": "作县如弄潮，莫吸半呷水。\n红旗上岸来，喝采沙河市。\n拈取第一筹，细柳天风裏。",
        "dynasty": "宋",
        "collection_info": null
    },
    {
        "uuid": "c46f21d61b820572306e66bb19681b37",
        "title": "寿程宰  其二",
        "author": "洪咨夔",
        "content": "爱民如缘竿，百尺头进步。\n未到百尺头，努力莫回顾。\n当场万人看，亭亭碧霄住。",
        "dynasty": "宋",
        "collection_info": null
    },
    {
        "uuid": "8cea3199e56d70880191e0f38c0afb8a",
        "title": "寿程宰  其三",
        "author": "洪咨夔",
        "content": "回翁十日前，先脱老鹤胎。\n拍手浮玉顶，君骑凤凰来。\n相逢说长生，一笑榴花开。",
        "dynasty": "宋",
        "collection_info": null
    },
    {
        "uuid": "d2ee3133fea44bcbf9d825cc8746e5d3",
        "title": "晓出",
        "author": "洪咨夔",
        "content": "一双杜宇青天月，两点乌犍白水陂。\n不为好山勾引出，那知已是插秧时。",
        "dynasty": "宋",
        "collection_info": null
    },
    {
        "uuid": "ba7869b52f2909fb690921fa1010b391",
        "title": "行临安县圃",
        "author": "洪咨夔",
        "content": "县势坡陀树老苍，山光明润客荒唐。\n木兰多露不能湿，薝卜匪风还自香。\n万事妇姑鸣好丑，百年翁仲领兴亡。\n九龙堂裏随宜酒，卢橘来禽日正长。",
        "dynasty": "宋",
        "collection_info": null
    },
    {
        "uuid": "d6481e2cfd59e1e7ff0e7988df2bfec3",
        "title": "寄题永嘉林氏真意堂",
        "author": "洪咨夔",
        "content": "萱草径庭寂，橘花窗户明。\n我惟天地性，物自古今情。\n玄酒无穷味，朱弦不尽声。\n道从涵泳得，宽作读书程。",
        "dynasty": "宋",
        "collection_info": null
    },
    {
        "uuid": "def19e980ee2615f2eb93e63fb44102f",
        "title": "答隆庆李守",
        "author": "洪咨夔",
        "content": "万里一天碧，百怀双鬓秋。\n凄其占后会，展也企前修。\n风露昂藏鹤，烟波浩荡鸥。\n书来如觌面，香满藕花洲。",
        "dynasty": "宋",
        "collection_info": null
    },
    {
        "uuid": "cd61edb921d9e413ce41f67bc17f7130",
        "title": "东山次俞紫微止止堂韵",
        "author": "洪咨夔",
        "content": "佛法元无法，人谋尽过谋。\n说空犹是着，领妙更何求。\n径滑松杉古，窗虚水石幽。\n琤琤鸣铁裏，安处一时休。",
        "dynasty": "宋",
        "collection_info": null
    },
    {
        "uuid": "c6021bc92eda61bc6a2e7c7b4e0b3172",
        "title": "绣观音酬郢州王知录丹青美人之赠两绝  其一",
        "author": "洪咨夔",
        "content": "楚人不识女须面，只画昭君并莫愁。\n赢得江南穷相眼，自嗟空白一生头。",
        "dynasty": "宋",
        "collection_info": null
    },
    {
        "uuid": "ac0ac9d9edd5141cbd425b7a715a2d4d",
        "title": "绣观音酬郢州王知录丹青美人之赠两绝  其二",
        "author": "洪咨夔",
        "content": "十相端严具足身，一团杨柳浄瓶春。\n石城莫与蛾眉看，羞不如人却妬人。",
        "dynasty": "宋",
        "collection_info": null
    },
    {
        "uuid": "58f9f815d1a7bfbd674676d84e6124e3",
        "title": "乍凉",
        "author": "洪咨夔",
        "content": "一雨添一凉，秋近暑已远。\n菰荷响骚飒，忽其岁年晚。\n悁悁我所思，室而偏其反。\n燕乳巢未空，蛩吟枕先满。\n涉非忘浅深，饮自知冷暖。\n黄姑与织女，隔河送悽惋。\n南金英琼瑶，不换霜鬓短。",
        "dynasty": "宋",
        "collection_info": null
    },
    {
        "uuid": "35bd52ce43da95e6afd9abb626562df5",
        "title": "七夕",
        "author": "洪咨夔",
        "content": "好箇牵牛织女天，凄其独夜不成眠。\n柳家细婢何能问，太尉粗人祗自怜。\n比翼难磨终古恨，妩眉未了宿生缘。\n新凉如水谁消得，平等天公也解偏。",
        "dynasty": "宋",
        "collection_info": null
    },
    {
        "uuid": "8c6c236d1f3dd6a9d57036231653d4ec",
        "title": "秋思",
        "author": "洪咨夔",
        "content": "一曲玉连琐，十分金屈巵。\n故新相代谢，底用为秋悲。",
        "dynasty": "宋",
        "collection_info": null
    },
    {
        "uuid": "858acdf3b2f475d68b86e126a621334e",
        "title": "寓兴",
        "author": "洪咨夔",
        "content": "巨口松江鲈，缩颈槎头鳊。\n一釂聊復尔，百怀故依然。\n林静横沆瀣，庭空澹婵娟。\n鸣螀识人意，切切悲流年。\n最怜重开桂，抱寒为人妍。",
        "dynasty": "宋",
        "collection_info": null
    },
    {
        "uuid": "bfc6c45df41dcf65cb4174297605672b",
        "title": "阮亨甫寿乐堂澹庵各一首 寿乐",
        "author": "洪咨夔",
        "content": "孤塔明横巘，短桥华枉渚。\n结堂水石邃，奉此清节母。\n菊能驻颓景，松下蔚可数。\n萱能忘百忧，竹间粲欲语。\n日淡迎春风，云薄谢秋暑。\n板舆穿荫来，綵袂踏花舞。\n点头每一笑，弹指忽千古。\n尽将柏舟泪，洒作蓼莪雨。\n僾然其若存，青山照庭户。",
        "dynasty": "宋",
        "collection_info": null
    },
    {
        "uuid": "115bd01d24a93cd0e5ae53a0ca5c676a",
        "title": "阮亨甫寿乐堂澹庵各一首 澹庵",
        "author": "洪咨夔",
        "content": "江西老澹庵，高节湛秋水。\n君庵亦澹名，闻其风兴起。\n一径窈柏竹，八窗秀荃芷。\n意行袭幽芳，燕坐鑑碧泚。\n铜炉古钟磬，瓦研素屏几。\n玄根息芸芸，泰宇安止止。\n大羹及玄酒，不入世人齿。\n床头周易在，更与参妙理。",
        "dynasty": "宋",
        "collection_info": null
    },
    {
        "uuid": "c2d40dbcce826ac49ba2a52558a04956",
        "title": "秋怀  其一",
        "author": "洪咨夔",
        "content": "素节垂垂杪，衰怀拍拍丛。\n风干梧叶白，霜老菊花红。\n理曲多添瘦，停诗不减穷。\n出寻空阔处，揩眼送飞鸿。",
        "dynasty": "宋",
        "collection_info": null
    },
    {
        "uuid": "d7c8dc2b7cf43614fb26c37daa57e9e7",
        "title": "秋怀  其二",
        "author": "洪咨夔",
        "content": "鹦鹉琵琶恨，融归十四弦。\n拨寒红玉笋，拍暖绣金莲。\n梅影春风裏，茶声雪水边。\n自怜还自笑，星髮照婵娟。",
        "dynasty": "宋",
        "collection_info": null
    },
    {
        "uuid": "6ac30b00f41f17ad0b1ebe032391f006",
        "title": "记梦",
        "author": "洪咨夔",
        "content": "青天一朵云起东，斗黑怒雨骧玉龙。\n江头女子十七八，唤出八十老龙翁。\n龙翁掷珠引龙舞，女子笑满双颊红。\n天风吹动翡翠佩，骑龙直入蓬莱宫。",
        "dynasty": "宋",
        "collection_info": null
    },
    {
        "uuid": "0ccd01e5b9d6e2787b3fd736f9482039",
        "title": "山行纪事",
        "author": "洪咨夔",
        "content": "扉开日华早，路转霜花鲜。\n游鸿得嘉客，健鹤随老僊。\n舴艋野渡浅，畧彴孤村连。\n纡余盘龙外，杳霭乌猿边。\n麦畦破冻刬，稻架烘晴悬。\n万鸦暗澒洞，隻鹭明㛹娟。\n寺古缭虚嶂，房深贮澄涟。\n珍鳞紫金睟，秀石苍玉挛。\n住僧自缚律，爱客能逃禅。\n老帖不容搨，枯琴尚堪弦。\n出访文举碣，还息维摩毡。\n窗晖梅枝月，帐鬰柏子烟。\n吸清饱蝉腹，拥薄攒龟肩。\n忍寒如忍艾，望晓犹望年。\n报明翠鲸壮，送暖红鳞妍。\n读易坐方稳，搜诗去俄翩。\n行行晋县垒，历历吴墓田。\n森峭径绝壁，嵌空派危泉。\n飞堕雪珂境，撼动冰轮天。\n憇寂小养隽，挟酣急凌巅。\n阁摧失杰咏，岩在余奇镌。\n夕气生远屿，倦怀寄平川。\n路旁柳如此，陌上花依然。\n数年束强项，一日舒联拳。\n大千自鹏鷃，方寸皆鱼鸢。\n东风染芳碧，更着寻春鞭。",
        "dynasty": "宋",
        "collection_info": null
    },
    {
        "uuid": "632fc813d27846f24b2695a35df5eddc",
        "title": "和何伯温见寄  其一",
        "author": "洪咨夔",
        "content": "问字无人过草堂，昨非今是两俱忘。\n鹤何骯脏寒方警，梅许凄凉静更香。\n万古江山穷太白，一帘风月老张苍。\n多君不作炎凉语，识我平生铁石肠。",
        "dynasty": "宋",
        "collection_info": null
    },
    {
        "uuid": "a783dfe54825f77624220eae8a3318fc",
        "title": "和何伯温见寄  其二",
        "author": "洪咨夔",
        "content": "青山流水晓葱胧，读遍黄庭万境空。\n羔瓮无缘浇舌本，貘屏有分护头风。\n人谋历历既未济，民力班班大小东。\n陶写此怀须好句，殷勤时与寄来鸿。",
        "dynasty": "宋",
        "collection_info": null
    },
    {
        "uuid": "92f0c3e52c46360c7fb7f81c3a5f0bc1",
        "title": "和子有感时",
        "author": "洪咨夔",
        "content": "八州都督新推毂，两纪中书旧覆瓯。\n郿坞然脐如有策，聊城飞笴便无忧。",
        "dynasty": "宋",
        "collection_info": null
    },
    {
        "uuid": "1c11647a5a46084ddab02bc4b219b7a2",
        "title": "岁杪用韵  其一",
        "author": "洪咨夔",
        "content": "日月磨心绪，风霜染鬓华。\n历看新岁草，梅忆旧年花。\n浊酒供僛舞，清歌应掺挝。\n阿咸多事在，犹问老生涯。",
        "dynasty": "宋",
        "collection_info": null
    },
    {
        "uuid": "f7bba4ab7114f35945e9c9743dc14835",
        "title": "岁杪用韵  其二",
        "author": "洪咨夔",
        "content": "黄麾春簇仗，梦不到东华。\n瓦研磨冰叶，砖炉煮雪花。\n穷甘猿帐卧，老倦犊辕挝。\n冻解光风转，晴波拍两涯。",
        "dynasty": "宋",
        "collection_info": null
    },
    {
        "uuid": "9f8c3245bd6d16dfa5d7e0c9165be0b0",
        "title": "元宵前三日侍老人游双林",
        "author": "洪咨夔",
        "content": "大径山高寺山巅，小径山深寺山趾。\n辛夷花开数点雨，艾纳香空半泓水。\n新新故故自楼阁，下下高高各窗几。\n二三名公诗一束，八十老衲画几纸。\n云岑灭没野屋浮，草树离列渡舟檥。\n露横断浦月已高，日落平沙风欲起。\n直疑着我江湖间，安得伴君岩壑裏。\n鱼肥尚恨丝莼晚，酒酣苦爱葅笋美。\n参寥有句堕杳霭，更上迎晖亭徙倚。",
        "dynasty": "宋",
        "collection_info": null
    },
    {
        "uuid": "07577107b9eda437dc1fce80abc161f6",
        "title": "谨和老人明朝中春  其一",
        "author": "洪咨夔",
        "content": "田夫野老布长衫，郊外相逢与共谭。\n一把年华将望六，九分春色又过三。\n竹鸡绝叫茶生笋，梅子微酸酒熟蓝。\n流转风光无间断，此身元与化功参。",
        "dynasty": "宋",
        "collection_info": null
    },
    {
        "uuid": "4fc535543848373e40ccfd8940f931bb",
        "title": "谨和老人明朝中春  其二",
        "author": "洪咨夔",
        "content": "淡黄深碧上春衫，无限春怀岂易谭。\n随手去来拈放一，到头得失暮朝三。\n日烘花气通玄牝，雨洗山光涨蔚蓝。\n熟听五更晴咔好，不须多恨罢朝参。",
        "dynasty": "宋",
        "collection_info": null
    },
    {
        "uuid": "3b73f29fe7b7651009414569c2f258b9",
        "title": "春行次韵",
        "author": "洪咨夔",
        "content": "拂开芳草碧，坐断落花红。\n世味觥筹外，年华带眼中。\n六州空铸铁，万物任为铜。\n有鷕桑畴雉，逢时会长雄。",
        "dynasty": "宋",
        "collection_info": null
    },
    {
        "uuid": "d978338d8a6f21edc4023ecda70618b9",
        "title": "病齿",
        "author": "洪咨夔",
        "content": "吾母苦蚤衰，髮霜齿存几。\n小儿得其髮，大儿得其齿。\n予方四十时，上腭右车毁。\n从兹白石源，岁岁费经理。\n软疑梅着酸，疎类榴罅子。\n根浮触易兀，力弱遇辄靡。\n怀核忌坚栗，设胔便脆美。\n烂炰故自佳，急嚥聊復尔。\n刺肥剧鉏姦，剔纤难拔垒。\n屡搜风屡入，一快势一圯。\n撼摇肿贯颧，焦蠹痛彻髓。\n外虽编贝然，中实空龈似。\n赤龙搅沆瀣，玉池涨清泚。\n天鼓弗能扣，金鼎亦徒舐。\n乳媪老不羞，机女少自喜。\n风流久已绝，血气安足恃。\n磨治朝辛盐，漱溉夕莎芷。\n庶几尚扶危，不至遽乏使。\n太官羊何腴，五侯鲭更旨。\n虽无轑釜嗔，未免媚竈耻。\n菽腐柔趁梜，粟糜滑流匕。\n不愁馁在中，却笑饱欲死。\n舌以柔故存，此语未敢唯。",
        "dynasty": "宋",
        "collection_info": null
    },
    {
        "uuid": "a42356bd702840e5438ac221b4e0668a",
        "title": "春思  其一",
        "author": "洪咨夔",
        "content": "柳汁何能染鬓根，柳丝只解绊愁魂。\n年光有底催人急，水牡丹花又上盆。",
        "dynasty": "宋",
        "collection_info": null
    },
    {
        "uuid": "afdad5c15fcafb7b552637f07d418daa",
        "title": "春思  其二",
        "author": "洪咨夔",
        "content": "细草荒烟古墓田，知经寒食几年天。\n雪条花下翩翩纸，疑是曾分白打钱。",
        "dynasty": "宋",
        "collection_info": null
    },
    {
        "uuid": "a658e6a51dd0655b7cc1428df5becbbf",
        "title": "春思  其三",
        "author": "洪咨夔",
        "content": "蝴蝶深深浅浅黄，被春恼得一般狂。\n打团飞入菜花去，自信世间无别香。",
        "dynasty": "宋",
        "collection_info": null
    },
    {
        "uuid": "789ec99719f0904c15b9e9911ec03acd",
        "title": "偶成",
        "author": "洪咨夔",
        "content": "沂水春风弄夕晖，舞雩意得咏而归。\n为何与点狂曾晢，箇裏须参最上机。",
        "dynasty": "宋",
        "collection_info": null
    },
    {
        "uuid": "6d8505db68db1bb0ecbff89dbfcf693e",
        "title": "三月晦东山",
        "author": "洪咨夔",
        "content": "太皞明朝禅祝融，杖藜能送几东风。\n两崖萝蔓因依绿，一树桐华自在红。\n聒聒窃脂农即事，喈喈抟黍女趋功。\n细思举世谁闲得，一笑浮图倒景中。",
        "dynasty": "宋",
        "collection_info": null
    },
    {
        "uuid": "5baff62a2619a496a0c445789ab351e3",
        "title": "续梦",
        "author": "洪咨夔",
        "content": "琉璃庭扣水晶栏，宝树婆娑玉斧闲。\n只恐姮娥嫌冷落，却随飞月下人间。",
        "dynasty": "宋",
        "collection_info": null
    },
    {
        "uuid": "4ef9b09b355a6cbb2ecd8a64a8207700",
        "title": "作茶行",
        "author": "洪咨夔",
        "content": "磨斲女娲补天不尽石，磅礴轮囷凝绀碧臼刳。\n扶桑挂日最上枝，媻跚勃窣生纹漪。\n吴罡小君赠我杵，阿香藁砧授我斧。\n斧开苍璧粲磊磊，杵碎玄玑纷楚楚。\n出臼入磨光吐吞，危坐隻手旋干坤。\n碧瑶宫殿几尘堕，蕊珠楼阁粧铅翻。\n慢流乳泉活火鼎，淅瑟微波开溟涬。\n花风迸入毛骨香，雪月浸澈须眉影。\n太一真人走上莲花航，维摩居士惊起狮子床。\n不交半谈共细啜，山河日月俱清凉。\n桑苎翁，玉川子，款门未暇相倒屣。\n予方抱易坐虚明，参到洗心玄妙旨。",
        "dynasty": "宋",
        "collection_info": null
    },
    {
        "uuid": "cabda0a81796ba24bfd4e9ecd4791b3d",
        "title": "送程于潜  其一",
        "author": "洪咨夔",
        "content": "溪山民物古，政理器能宽。\n平易见眉睫，明清生肺肝。\n春风帘影暖，霜月研声寒。\n野老自相语，元丰崔长官。",
        "dynasty": "宋",
        "collection_info": null
    },
    {
        "uuid": "f5d59b4664bda74448728294f64232c9",
        "title": "送程于潜  其二",
        "author": "洪咨夔",
        "content": "遡紫催飞舄，攒红簇去鞍。\n吾邦倾市送，旁邑塞涂看。\n清庙登牺象，明庭峙孔鸾。\n野翁麋鹿友，时与讯平安。",
        "dynasty": "宋",
        "collection_info": null
    },
    {
        "uuid": "280eca63c956aea62b1dad2e64bd7964",
        "title": "新月",
        "author": "洪咨夔",
        "content": "天面如人面，昏昏镇是愁。\n晚来云色解，新月放眉头。",
        "dynasty": "宋",
        "collection_info": null
    },
    {
        "uuid": "e40c3bc9131ac69c48cc1581d57cd3f8",
        "title": "百合花",
        "author": "洪咨夔",
        "content": "日月飞双毂，如何驻黑头。\n纔看敷密友，又见拆彊仇。\n叶聚棱棱峭，花垂娜娜稠。\n晚凉芬烈甚，欲睡更迟留。",
        "dynasty": "宋",
        "collection_info": null
    },
    {
        "uuid": "23201098dabd44e22d0a1b7ff8e51c09",
        "title": "雨中次韵  其一",
        "author": "洪咨夔",
        "content": "积多云鹤岩前雨，种遍长松墓上田。\n丰歉相乘天有数，今年管取斗三钱。",
        "dynasty": "宋",
        "collection_info": null
    },
    {
        "uuid": "5492ab3bcbd47369966aff7caeb619b5",
        "title": "雨中次韵  其二",
        "author": "洪咨夔",
        "content": "提壶劝饮元无秫，促织催机未有丝。\n叶底蝉蟟尤更苦，吸风饮露伴人饥。",
        "dynasty": "宋",
        "collection_info": null
    },
    {
        "uuid": "1d9920e93075928473e1fd39c9e3a129",
        "title": "送徐显道尉无锡",
        "author": "洪咨夔",
        "content": "握手不禁别，庭梧声欲秋。\n云霄生脚底，田里付眉头。\n敬是禔身柱，和为应物舟。\n卷旗蒲柳市，茶鼎雨飕飕。",
        "dynasty": "宋",
        "collection_info": null
    },
    {
        "uuid": "535e1d4edabdf7003c81ed2f22dd0c68",
        "title": "二花",
        "author": "洪咨夔",
        "content": "粲粲金钱映玉簪，荣华能得几光阴。\n季伦歌妓春申客，零落秋风没处寻。",
        "dynasty": "宋",
        "collection_info": null
    },
    {
        "uuid": "a4402ebc0ba1581ba9ced1ad5ad759cf",
        "title": "理菖蒲",
        "author": "洪咨夔",
        "content": "朝删石上青之黄，暮摘镜裏黑之苍。\n胸中多少冗荆棘，不翦不芸空过日。\n君不见颜子一克己，曾参三省身。\n每日低头矻矻自点检，何曾浪把外物劳精神。\n嗟乎我犹未免为乡人。",
        "dynasty": "宋",
        "collection_info": null
    },
    {
        "uuid": "eac1cd255973a950595b1a5a83fd611e",
        "title": "闲居  其一",
        "author": "洪咨夔",
        "content": "一觉汤餠睡，几转庭花阴。\n不作八翼梦，以无富贵心。\n东家朝鸣玉，西家暮横金。\n芭蕉大蔽牛，不柰霜风侵。\n何如老忘得，曲肱滋味深。",
        "dynasty": "宋",
        "collection_info": null
    },
    {
        "uuid": "95e08210e7778d9272b82c57772d6f23",
        "title": "闲居  其二",
        "author": "洪咨夔",
        "content": "出门闻鸠语，秋思生春妍。\n豆苗深没腰，稻花高出肩。\n路旁两三叟，合爪感谢天。\n老身幸不死，得见穰穰田。\n眼中多少人，不能待丰年。",
        "dynasty": "宋",
        "collection_info": null
    },
    {
        "uuid": "f27defa5bd89a7cb03a57142b8a185a5",
        "title": "双林志廉得玄晖笔法作此七十三矣为赋六言两首  其一",
        "author": "洪咨夔",
        "content": "近浦霏开略彴，远山云没招提。\n树底人家欲晓，隔篱彷佛鸡啼。",
        "dynasty": "宋",
        "collection_info": null
    },
    {
        "uuid": "02be44f7cb5632b6fb96806da8395f7d",
        "title": "双林志廉得玄晖笔法作此七十三矣为赋六言两首  其二",
        "author": "洪咨夔",
        "content": "潮退寒洲聚沫，雨收春嶂蒸云。\n历历旧经行处，江村曙色初分。",
        "dynasty": "宋",
        "collection_info": null
    },
    {
        "uuid": "c1d88131facb8a591fc3c41dde1eb97c",
        "title": "送阮深甫尉桂东  其一",
        "author": "洪咨夔",
        "content": "秋阴疎梧桐，暮寒老蒹葭。\n病鹤卧空谷，游鸿起平沙。\n飘摇征衣单，寂历津堠赊。\n中年不禁别，湘江渺天涯。",
        "dynasty": "宋",
        "collection_info": null
    },
    {
        "uuid": "8919a38f15ec7b3e04a233f6eba61055",
        "title": "送阮深甫尉桂东  其二",
        "author": "洪咨夔",
        "content": "一静镇百纷，一恕生百顺。\n所居欲官大，此道贵坐进。\n涂平鞭影疾，风壮帆力迅。\n皋兰拾秋芳，好寄南来信。",
        "dynasty": "宋",
        "collection_info": null
    },
    {
        "uuid": "f797948a79fc1b21fa197a114bc598d4",
        "title": "九月一日侍老人游洞霄宿超然馆闻钟",
        "author": "洪咨夔",
        "content": "太一相过烛未销，朝元钟动鬰罗萧。\n身轻不怕琼台滑，蹴踏青霞上斗杓。",
        "dynasty": "宋",
        "collection_info": null
    },
    {
        "uuid": "ec30e237030f40e4b898f574cb50fa2d",
        "title": "翠蛟亭  其一",
        "author": "洪咨夔",
        "content": "壮杉耄桧护嵌空，飞堕蜿蜒白玉虹。\n莫道隔凡元有柱，胡麻流出石矼东。",
        "dynasty": "宋",
        "collection_info": null
    },
    {
        "uuid": "622411639c28cd9ef28d4e5a21037739",
        "title": "翠蛟亭  其二",
        "author": "洪咨夔",
        "content": "晴雷碾破白云窝，无数林华衮下坡。\n好把辘轳翻转着，昆崙顶上卷黄河。",
        "dynasty": "宋",
        "collection_info": null
    },
    {
        "uuid": "65e6ce0c95a2debb2a7f9592a74c069b",
        "title": "赠石室朱修行  其一",
        "author": "洪咨夔",
        "content": "响泉一派落天风，人在浮云柳絮中。\n亭午柴关犹未启，碧玲珑底拒霜红。",
        "dynasty": "宋",
        "collection_info": null
    },
    {
        "uuid": "4eadfca94d55257c658c05ebb31e38ac",
        "title": "赠石室朱修行  其二",
        "author": "洪咨夔",
        "content": "落叶堆中折脚铛，白云煮尽又还生。\n洞门黄鹤婆娑舞，留得松风待月明。",
        "dynasty": "宋",
        "collection_info": null
    },
    {
        "uuid": "06d93bbc72249ef261e69ffb4a9e9acf",
        "title": "送赵处士游方",
        "author": "洪咨夔",
        "content": "道家何荒唐，释氏更汗漫。\n君胡欲逃儒，结入杨墨案。\n时文窘枘凿，俗好厌冰炭。\n起寻出头路，去觅行脚饭。\n左携仙君茅，右挟佛祖粲。\n随身绝长物，到处得奇观。\n江山枯桐写，风月老笔判。\n识透心转空，养足骨自换。\n长生不可独，分寄石髓半。",
        "dynasty": "宋",
        "collection_info": null
    },
    {
        "uuid": "d78ba687cdeb4cfd48b3710f7ae770a4",
        "title": "何正言母安人挽诗",
        "author": "洪咨夔",
        "content": "凤采生丹穴，萤光聚绛帏。\n两登黄甲去，一佩皂囊归。\n萱老悲方切，兰枯梦又非。\n青山秋寂历，客泪不胜挥。",
        "dynasty": "宋",
        "collection_info": null
    },
    {
        "uuid": "02d17355b9bd14cf8e6a9cfb777340d1",
        "title": "初酿",
        "author": "洪咨夔",
        "content": "手臼登新秫，头缸试嫩醪。\n蒲城寒信早，栗里旷怀高。\n重熟鱼沾麵，微生蟹带糟。\n老侬元不饮，随喜亦陶陶。",
        "dynasty": "宋",
        "collection_info": null
    },
    {
        "uuid": "877d442e1db90d90a2dd291eaeeca470",
        "title": "赠前京东王制属",
        "author": "洪咨夔",
        "content": "赤叶风欲尽，黄花霜未干。\n病添予许老，穷迫子能寒。\n剑蚀蛟还吼，袍尘鹘尚盘。\n山东河北事，欲语泪汍澜。",
        "dynasty": "宋",
        "collection_info": null
    },
    {
        "uuid": "0a8e0ae6fe9db1bb5c333f632f98882c",
        "title": "翁媪行",
        "author": "洪咨夔",
        "content": "翁头白如银，媪头黄如金。\n抵足搔疮昏到明，羞杀败布多年衾。\n晴窗蟢子悬瀰瀰，翁媪相看颜色启。\n门前人送撰碑钱，半赎冬衣半籴米。",
        "dynasty": "宋",
        "collection_info": null
    },
    {
        "uuid": "a7fdb550c06aa094606a13ff6fe98a61",
        "title": "哭都城火",
        "author": "洪咨夔",
        "content": "九月丙戌夜未中，祝融涨焰通天红。\n曾楼杰观舞燧象，绮峰绣陌奔烛龙。\n始从李博士桥起，三面分风十五里。\n崩摧汹汹海潮翻，填咽纷纷釜鱼死。\n开禧回禄前未闻，今更五分多二分。\n大涂小撤噤不讲，拱手坐视连宵焚。\n殿前将军猛如虎，救得汾阳令公府。\n祖宗神灵飞上天，痛哉九庙成焦土。",
        "dynasty": "宋",
        "collection_info": null
    },
    {
        "uuid": "1e23d5bfc856da283eb8619998fd6381",
        "title": "仲冬二日还自谷川道中  其一",
        "author": "洪咨夔",
        "content": "晴烟杳霭似春山，疎柳啼鸦意度闲。\n溪上麦田翻未遍，故迟牛带夕阳还。",
        "dynasty": "宋",
        "collection_info": null
    },
    {
        "uuid": "178a26249e7a17a05b97c79fec7562ea",
        "title": "仲冬二日还自谷川道中  其二",
        "author": "洪咨夔",
        "content": "满天返照醉红殷，未到生明月已弯。\n好是蛾眉无点恨，盈盈淡扫有无间。",
        "dynasty": "宋",
        "collection_info": null
    },
    {
        "uuid": "6166541ecb545c295dd641333d1e7eee",
        "title": "至节前十日游胜因寺",
        "author": "洪咨夔",
        "content": "霜霁午曦暖，潦收沙路晞。\n束山知寺古，避客怪僧稀。\n箨滑涉危屐，藤鈎穿密衣。\n月黄风不动，灯火虹桥归。",
        "dynasty": "宋",
        "collection_info": null
    },
    {
        "uuid": "9e0d08e97da427cc7e0854e4cec48782",
        "title": "谨次老人至节韵",
        "author": "洪咨夔",
        "content": "但见阴阳递斡流，谁知阳本未尝休。\n善端继继无穷脉，元化生生不尽头。\n杜牧浪将箱劝读，少陵空为线添愁。\n何如静坐观其復，一点灵台造物游。",
        "dynasty": "宋",
        "collection_info": null
    },
    {
        "uuid": "22731af502e350112feab58292165f1b",
        "title": "至节出谒回  其一",
        "author": "洪咨夔",
        "content": "一脉阳从地底回，人情物意便春台。\n鲜衣稚子面红醉，知向外家参节来。",
        "dynasty": "宋",
        "collection_info": null
    },
    {
        "uuid": "78e0ae5a73a18db186dc8cc556abd774",
        "title": "至节出谒回  其二",
        "author": "洪咨夔",
        "content": "巧笑声摇六博盆，纤纤人在绿窗根。\n隔纱想见春风面，云滑金钗欲溜痕。",
        "dynasty": "宋",
        "collection_info": null
    },
    {
        "uuid": "bb0d49e2b0ca0c2b891a574139e3998a",
        "title": "病目",
        "author": "洪咨夔",
        "content": "日过学不力，年催名未芳。\n心期虽皦皦，目视已茫茫。\n灯迭青红晕，书纷黑白行。\n蒲团深瞑坐，禅味觉偏长。",
        "dynasty": "宋",
        "collection_info": null
    },
    {
        "uuid": "299f247b037635415e4414824dde62d2",
        "title": "椒菊枕",
        "author": "洪咨夔",
        "content": "矮檠矻初年，细字窘晚节。\n天怜蠹书障，神授鸿宝诀。\n金葩凉而严，丹宝温以烈。\n两囊贮风露，半簪藉霜雪。\n芬透顶𩕳爽，清祛脑脂热。\n梦魂寥廓远，宇观沆瀣澈。\n云开月更朗，电掣岩欲裂。\n术妙刮膜金，功过刳蟆铁。\n聱牙读楚诅，琐尾窥越绝。\n不忧幻景侵，且喜翳根灭。\n颂花醉春温，餐英饱秋洁。\n涂屋兆蕃硕，饮潭进耆耋。\n况兹芳泽聚，尽洗空华结。\n夜气存虚明，天光发昭晰。\n须弥能微尘，渤澥或丘垤。\n不直一笑粲，已判双眦决。",
        "dynasty": "宋",
        "collection_info": null
    },
    {
        "uuid": "504db7183565677a01738a41a1fc8519",
        "title": "俞提举挽诗  其一",
        "author": "洪咨夔",
        "content": "展也万夫特，翛然山泽臞。\n朔风空汴泗，春水渺淮湖。\n筹驿尹师鲁，诗坛梅圣俞。\n绣衣归老去，有韫不轻沽。",
        "dynasty": "宋",
        "collection_info": null
    },
    {
        "uuid": "e6de516ede108c04f5b7d1d5d2464c30",
        "title": "俞提举挽诗  其二",
        "author": "洪咨夔",
        "content": "苍鹤孤山晓，黄花栗里秋。\n一身虽物外，万国尚眉头。\n遗老几何在，耆英只么休。\n问天天不语，江阔莫云愁。",
        "dynasty": "宋",
        "collection_info": null
    },
    {
        "uuid": "d609e0d9fe1a5b97fabb973cdd9c5190",
        "title": "奚知县挽诗",
        "author": "洪咨夔",
        "content": "敏锐霹雳手，宽平云梦胸。\n雄台高幕画，剧邑富民庸。\n帆挂风方駃，戈挥日又舂。\n炊粱剪春韭，无復奉从容。",
        "dynasty": "宋",
        "collection_info": null
    },
    {
        "uuid": "22891fb16618cfba2ec26f216d49e9b1",
        "title": "臈中步月  其一",
        "author": "洪咨夔",
        "content": "平山堂下解围去，天水堡前经战来。\n天地无情一般月，照人霜骨白皑皑。",
        "dynasty": "宋",
        "collection_info": null
    },
    {
        "uuid": "badfe5829d4abba4da965b73c75226fb",
        "title": "臈中步月  其二",
        "author": "洪咨夔",
        "content": "卖妻鬻子年饥后，索母求爷贼乱余。\n对月椎胸几家哭，更堪萧索岁将除。",
        "dynasty": "宋",
        "collection_info": null
    },
    {
        "uuid": "c189a9dbec63ad73c62ca01cfa471507",
        "title": "何正言挽诗",
        "author": "洪咨夔",
        "content": "隽手芥拾紫，忠肝蒲伏青。\n婴龙云气直，缚虎雪毛腥。\n炊枕梦何短，书棺名更馨。\n眇然人物几，墓草涕交零。",
        "dynasty": "宋",
        "collection_info": null
    },
    {
        "uuid": "204793fed07972d6c7071ddebd231c9e",
        "title": "谨和老人惠山泉  其一",
        "author": "洪咨夔",
        "content": "取水驿符到，喊山旗信通。\n碾分花底月，炉受竹间风。\n金谷正觅醉，玉川谁道穷。\n顶门甘露入，唤醒主人公。",
        "dynasty": "宋",
        "collection_info": null
    },
    {
        "uuid": "3c599f4fc0768dbb68bff3b862457fab",
        "title": "谨和老人惠山泉  其二",
        "author": "洪咨夔",
        "content": "第二水泉动，斜三封印通。\n爱奇亲煮雪，得隽细生风。\n酒肺苏将渴，诗情洗尽穷。\n娉婷须好买，供奉读书公。",
        "dynasty": "宋",
        "collection_info": null
    },
    {
        "uuid": "b2a39a8218aa7a12831483a57c7c104a",
        "title": "岁暮山中纪事  其一",
        "author": "洪咨夔",
        "content": "南山大小空，横行无常时。\n蓄狗豢豕尽，泽吻樵牧儿。\n翁妪起譟逐，妥尾行愈迟。\n力穷哭且駡，天网不汝遗。",
        "dynasty": "宋",
        "collection_info": null
    },
    {
        "uuid": "4af4676791a0168c782ec1de47aba85b",
        "title": "岁暮山中纪事  其二",
        "author": "洪咨夔",
        "content": "里巷负暄翁，隤然支离疏。\n饕虱缘缊袍，点缀颔下须。\n旁人劝翁扪，摇手一任渠。\n虱多转不痒，何庸事驱除。",
        "dynasty": "宋",
        "collection_info": null
    },
    {
        "uuid": "1ec3a9824df52936263e8a9292ad81b8",
        "title": "岁暮山中纪事  其三",
        "author": "洪咨夔",
        "content": "乡风腊廿五，比户然爆竹。\n穷阴挟黄昏，霹雳起空屋。\n梁间鬼拍手，笑人未免俗。\n罔两白昼行，渠尔一爆逐。",
        "dynasty": "宋",
        "collection_info": null
    },
    {
        "uuid": "605084ce5dc6cf148aa627c9f7551d0a",
        "title": "除夜",
        "author": "洪咨夔",
        "content": "市儿数十百，挟炬相追奔。\n争唱卖獃歌，祈以昭易惛。\n我獃大如屋，几腊拥败垣。\n群雏劝我卖，急售价莫论。\n弄巧或成拙，太清不如浑。\n老铁无孔锤，甘守钝性根。",
        "dynasty": "宋",
        "collection_info": null
    },
    {
        "uuid": "f5013c1b7f689472a6117a3f188a09c8",
        "title": "新年",
        "author": "洪咨夔",
        "content": "欲识新年课，都非旧日图。\n词分诗料帐，酒夺饭工夫。\n锻息柳边手，镊闲花裏鬚。\n寒消芳草绿，打急办行厨。",
        "dynasty": "宋",
        "collection_info": null
    },
    {
        "uuid": "502fab4b2b983c454b3590bd1e064a86",
        "title": "谨和老人欲还故庐",
        "author": "洪咨夔",
        "content": "飕飕破屋小青裯，客枕频年寄道周。\n行止非人真可笑，穷通有命尚何愁。\n春风旧垒双飞燕，宿雨新巢百拙鸠。\n信是还家贫亦好，德人何处不天游。",
        "dynasty": "宋",
        "collection_info": null
    },
    {
        "uuid": "e5e5fb99e40fcdde66b2ae8c47495b8a",
        "title": "谨和老人春行",
        "author": "洪咨夔",
        "content": "抗疏明时效伏伽，一归七度试春纱。\n柔风绿遍庭前草，细雨红催陌上花。\n惠远买来犹浊酒，赵州吃去只粗茶。\n回头恰恰鶑啼处，黄四娘今尚有家。",
        "dynasty": "宋",
        "collection_info": null
    },
    {
        "uuid": "0b9a6f2829128a85cead188df8473984",
        "title": "又塔院",
        "author": "洪咨夔",
        "content": "僧伽传法处，阿育放光时。\n到顶直无缝，透心横有枝。\n梅间诗凤咮，竹裏酒鸱夷。\n醉上危层去，空明渺所思。",
        "dynasty": "宋",
        "collection_info": null
    },
    {
        "uuid": "7fa60970d2ae40a6424547d1de30a597",
        "title": "灯夕独酌  其一",
        "author": "洪咨夔",
        "content": "钿车罗帕禁街夜，珂伞炬城沙路春。\n少不自强今老矣，落梅风暖酒生鳞。",
        "dynasty": "宋",
        "collection_info": null
    },
    {
        "uuid": "8551826c05e261bcfca49501bb6fc197",
        "title": "灯夕独酌  其二",
        "author": "洪咨夔",
        "content": "海涛风定柳枝曲，江檝波明桃叶歌。\n剪烛停杯听宛转，不妨白雪映青蛾。",
        "dynasty": "宋",
        "collection_info": null
    },
    {
        "uuid": "c04f7403d004dbcf4c8e6f3ad4959c44",
        "title": "送游考功将漕夔门  其一",
        "author": "洪咨夔",
        "content": "温公一传谏议刘，菊坡一传吏部游。\n长庚伴月天欲晓，西照太白南罗浮。",
        "dynasty": "宋",
        "collection_info": null
    },
    {
        "uuid": "9249f31b0c2180d052c3e4b574d59c5b",
        "title": "送游考功将漕夔门  其二",
        "author": "洪咨夔",
        "content": "神鼎一铸魑魅怖，法鼓四震波旬悲。\n祖宗涵养天下气，留得此脉扶颠危。",
        "dynasty": "宋",
        "collection_info": null
    },
    {
        "uuid": "e262ae4ad8faa981dc913d8c222b765a",
        "title": "送游考功将漕夔门  其三",
        "author": "洪咨夔",
        "content": "欲鸣不鸣衔口马，欲去不去羸角羝。\n排天绝叫河汉裂，隻舸飞上岷江西。",
        "dynasty": "宋",
        "collection_info": null
    },
    {
        "uuid": "88d08c16ed8157221d4e79390b85fd7b",
        "title": "送游考功将漕夔门  其四",
        "author": "洪咨夔",
        "content": "古来刀锯鼎镬具，用待诽谤妖言人。\n掁触不怒予节去，惟天为大知尧仁。",
        "dynasty": "宋",
        "collection_info": null
    },
    {
        "uuid": "602e9f461859fd1e02ab91765d0f4122",
        "title": "送游考功将漕夔门  其五",
        "author": "洪咨夔",
        "content": "金汤弃去七百里，珠玉走尽六十州。\n谁生厉阶不可问，桔柏江上风飕飗。",
        "dynasty": "宋",
        "collection_info": null
    },
    {
        "uuid": "f69f9a9233d061a22175592b8f11ccb3",
        "title": "送游考功将漕夔门  其六",
        "author": "洪咨夔",
        "content": "烧畬瀼外竹枝瘦，踏碛滩上桃花肥。\n绣衣故乡岂不好，为天下计毋庸归。",
        "dynasty": "宋",
        "collection_info": null
    },
    {
        "uuid": "adfd18cd67439e5b06f91139f3587f32",
        "title": "送游考功将漕夔门  其七",
        "author": "洪咨夔",
        "content": "四肢谁谓可无骨，五臟自信难留寒。\n跂予望之不得语，但愿万里书平安。",
        "dynasty": "宋",
        "collection_info": null
    },
    {
        "uuid": "c02fd9069d0b5df1749f6b39dc86c1b0",
        "title": "正月二十四日早梦乞聪明于东坡",
        "author": "洪咨夔",
        "content": "东来一舸横天上，御风而行无点浪。\n有人野服帽高檐，宛如赤壁图中样。\n举手疾声呼先生，为我心孔开聪明。\n辗然一笑若相语，乞得聪明不如鲁。",
        "dynasty": "宋",
        "collection_info": null
    },
    {
        "uuid": "e30aeebdb8bd5828c98be28306c11fa0",
        "title": "老人晚得女真真又曾孙女金华皆再周而殇葬塔院后今春焚化用前韵赋诗谨和",
        "author": "洪咨夔",
        "content": "窣波影裏诵陀伽，古佛灯笼护绛纱。\n智慧竭罗虽正果，慈悲妙善亦空花。\n怕寒婉娈初拳蕨，望雨醒松细舌茶。\n节物感人还自解，有儿何用女当家。",
        "dynasty": "宋",
        "collection_info": null
    },
    {
        "uuid": "2374246048bfff8ef17fde5d2026d912",
        "title": "送澄维那访旧湖山",
        "author": "洪咨夔",
        "content": "梅子酸犹浅，桃花艳已饶。\n春风开口吸，明月换肩挑。\n鹤向平湖放，猿从古洞招。\n出门天地阔，何处不逍遥。",
        "dynasty": "宋",
        "collection_info": null
    },
    {
        "uuid": "aa0bfaf4811705d81e444e9158518c62",
        "title": "叶主簿挽诗",
        "author": "洪咨夔",
        "content": "生理鸱夷子，心期桑苎翁。\n行厨修竹月，坐舰落花风。\n雏好纔孤凤，行疎忽断鸿。\n吴松明远目，一点夕阳红。",
        "dynasty": "宋",
        "collection_info": null
    },
    {
        "uuid": "15b47f5133803305a0194a3c2f4ac3e5",
        "title": "谨和老人古砚韵",
        "author": "洪咨夔",
        "content": "破坏憨僧衲，凹欹漫叟漥。\n吐云头缩蜃，啖月口呿蟆。\n宫㜮愁难捧，堂胥怒可挝。\n莫贪濡笔利，浪草侍中麻。",
        "dynasty": "宋",
        "collection_info": null
    },
    {
        "uuid": "2e92de4e228d8b16d3f3658ff5297cc5",
        "title": "路逢徽州送牡丹入都",
        "author": "洪咨夔",
        "content": "飞絮游丝弄霁华，出门芳草渺天涯。\n太平莫道全无象，脱绣鸣铃传送花。",
        "dynasty": "宋",
        "collection_info": null
    },
    {
        "uuid": "e382c93fb7df2510cc4948fec98e4b9f",
        "title": "首夏一绝示徐锦囊",
        "author": "洪咨夔",
        "content": "金丸未熟樱桃过，锦幄俱空芍药来。\n共坐晚凉观物化，床头有酒为君开。",
        "dynasty": "宋",
        "collection_info": null
    },
    {
        "uuid": "465ae463d16fcd92a37193717938aea8",
        "title": "答王仲钧  其一",
        "author": "洪咨夔",
        "content": "无言安止止，不动妙如如。\n暴虎未闻道，汗牛空读书。\n赤穷遑恤后，白坐且求初。\n寂历野花晚，嫣然风雨余。",
        "dynasty": "宋",
        "collection_info": null
    },
    {
        "uuid": "8d130ddefaa994af46244737737dcb97",
        "title": "答王仲钧  其二",
        "author": "洪咨夔",
        "content": "老镜风霜饱，离觞岁月悠。\n曲多传郢水，诗亦到苏州。\n拽转撩天鼻，抽将闹市头。\n投林毋用急，时至会封侯。",
        "dynasty": "宋",
        "collection_info": null
    },
    {
        "uuid": "89dad8dc95a454a586e83133c3f0f128",
        "title": "次子有下第韵",
        "author": "洪咨夔",
        "content": "东风换骨立成僊，五色终迷自古然。\n龙变未符今举谶，鹤来当验后科缘。\n情如中酒宜亲酒，命合腰钱会有钱。\n许买娉婷供老伴，不妨迟得两三年。",
        "dynasty": "宋",
        "collection_info": null
    },
    {
        "uuid": "b8f40e3c2a8c4701aca5d4e653308202",
        "title": "答骆肖秦",
        "author": "洪咨夔",
        "content": "过我葵榴巷，留君笋薤厨。\n襟怀新雨快，面目故山癯。\n自笑孤飞鹤，谁怜返哺乌。\n未应埋没得，囊有万骊珠。",
        "dynasty": "宋",
        "collection_info": null
    },
    {
        "uuid": "26592b618ca27980f80b42ca89bfaeb2",
        "title": "初夏即事一首谢俞德远惠茶",
        "author": "洪咨夔",
        "content": "病眼昏花懒读书，闭门恬养冉溪愚。\n一帘草色蛤呼伴，四壁树阴鸡护雏。\n已是归来何用引，本无太极不须图。\n小团自汲新泉试，凉满松风石铫炉。",
        "dynasty": "宋",
        "collection_info": null
    },
    {
        "uuid": "b7dbb7b6a993008d4ada09d869136e97",
        "title": "重午山蹊独步",
        "author": "洪咨夔",
        "content": "扶病索清荫，循林步幽霏。\n花拈勃姑饭，草拾虾蟆衣。\n良药触手是，壮容转头非。\n易补天上漏，难驻人间晖。\n寒暑递流斡，悲乐相因依。\n功名少终吉，富贵多危机。\n李泌语欲咽，屈平志空违。\n不如满引酒，举世知我希。",
        "dynasty": "宋",
        "collection_info": null
    },
    {
        "uuid": "8a45c8432ddbb0d3ada3820d3d20e3f5",
        "title": "观物  其一",
        "author": "洪咨夔",
        "content": "饱饭茶瓯罢，闲观万物情。\n狗加狮立号，猫冒虎为名。\n故沼慈姑王，新畦腐婢荣。\n蝉从何许变，忽送出林声。",
        "dynasty": "宋",
        "collection_info": null
    },
    {
        "uuid": "28e0ba9829135a4631bb2918396068df",
        "title": "观物  其二",
        "author": "洪咨夔",
        "content": "薄命天元定，深居日转长。\n塔铃空洛度，车铎惯琅珰。\n笋长竹还老，莲迟荷自香。\n羡他雏又乳，双燕胜春忙。",
        "dynasty": "宋",
        "collection_info": null
    },
    {
        "uuid": "0865e2bbf159d66d1a73c84ca75a797c",
        "title": "抹利",
        "author": "洪咨夔",
        "content": "翡翠帘帷雪透肌，纤风不动闹香吹。\n裴回顾影精神发，省得京华识面时。",
        "dynasty": "宋",
        "collection_info": null
    },
    {
        "uuid": "018448421d262993dd244fa23b293aa0",
        "title": "晚莲",
        "author": "洪咨夔",
        "content": "飒然秋入井梧嘶，窗下红蕖始脱泥。\n但有意开何论晚，纵无力上不嫌低。\n鱼贪芳影机还熟，蝶怕深香路自迷。\n更把闲情坚耐着，明年花与屋檐齐。",
        "dynasty": "宋",
        "collection_info": null
    },
    {
        "uuid": "d3cc1538cff40ac4943ab2481eefd6eb",
        "title": "凉月  其一",
        "author": "洪咨夔",
        "content": "莲房折尽只留荷，露盖班班一丈过。\n高下横斜无定影，聚凉着得月明多。",
        "dynasty": "宋",
        "collection_info": null
    },
    {
        "uuid": "aa3621ca8eb1c7b2acb903b3ca1b2831",
        "title": "凉月  其二",
        "author": "洪咨夔",
        "content": "金粟安排雨后黄，定知花亦爱新凉。\n夜深月透玲珑影，花自光明月自香。",
        "dynasty": "宋",
        "collection_info": null
    },
    {
        "uuid": "f79de5b8a75616a7b3f10585afa3117c",
        "title": "挽阮倅",
        "author": "洪咨夔",
        "content": "胶庠推博洽，州县着廉平。\n人物万夫特，山川千古英。\n虬髯横意气，猿臂鬰功名。\n一掬同年泪，西风浩荡情。",
        "dynasty": "宋",
        "collection_info": null
    },
    {
        "uuid": "084efe981d6c836f17d3b2cd8212a994",
        "title": "挽李丞",
        "author": "洪咨夔",
        "content": "笃敬古君子，公平贤大夫。\n笔端知已有，券外得心无。\n落日摇墙竹，凄风堕井梧。\n蓄深施不尽，留与读书符。",
        "dynasty": "宋",
        "collection_info": null
    },
    {
        "uuid": "7fa97a7911662b2aeed248de7495834a",
        "title": "和子有催归",
        "author": "洪咨夔",
        "content": "卜庐必择地，买邻不论金。\n出机与入机，去心即来心。\n拗性临川翁，罢相老境侵。\n霜竹钟山寺，雅寄金玉音。\n强项峨眉僊，渡海忧患深。\n𥝧稏阳羡田，欢言饱甘霖。\n故山月在眼，客屋风满襟。\n欲归欠生业，随寓如家林。\n觅桤适闲趣，借竹供清吟。\n俛仰一逆旅，干坤古犹今。",
        "dynasty": "宋",
        "collection_info": null
    },
    {
        "uuid": "442b9879b199e8b1806ac477d89775a3",
        "title": "谨和老人莲桂  其一",
        "author": "洪咨夔",
        "content": "点破秋光数叶荷，水清时见小鱼过。\n渟涵风露三更足，收拾江湖万顷多。",
        "dynasty": "宋",
        "collection_info": null
    },
    {
        "uuid": "8681b6e52c817271d23fdb07660c19ef",
        "title": "谨和老人莲桂  其二",
        "author": "洪咨夔",
        "content": "捣成一百八丸黄，入手能令热恼凉。\n金粟如来身已化，蕊珠僊子骨犹香。",
        "dynasty": "宋",
        "collection_info": null
    },
    {
        "uuid": "3753f1046dc521cde3f9e9a3a437de0b",
        "title": "移居西郭重楼",
        "author": "洪咨夔",
        "content": "欲归未办买山资，东寄西存漫一枝。\n楼上起楼渠自巧，客中作客我何痴。\n崎岖溪步通虚市，鬰屈山蹊护短篱。\n不用子猷亲种竹，屋头元有绿猗猗。",
        "dynasty": "宋",
        "collection_info": null
    },
    {
        "uuid": "d59b0a2bca842cdd29314eccb841bd80",
        "title": "自和",
        "author": "洪咨夔",
        "content": "得寮便住似西资，谁暇安巢更择枝。\n閤密不妨中酒圣，楼明大好养书痴。\n志公分料存刀尺，庞老家风欠笊篱。\n大厦千间宵八尺，傍人莫笑太穷猗。",
        "dynasty": "宋",
        "collection_info": null
    },
    {
        "uuid": "a7cf4720e01b6c2d762dc972338b2aa5",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 长桥渡",
        "author": "洪咨夔",
        "content": "溪流转处两三家，落落疎林浅浅沙。\n可是小春风物早，檐头一束杜鹃花。",
        "dynasty": "宋",
        "collection_info": null
    },
    {
        "uuid": "c0273b5391adf156efd42e1edb966011",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 阆山妙严院松月堂读张汪二公诗有感用无垢韵",
        "author": "洪咨夔",
        "content": "止水搅不动，好山邀辄来。\n松间寒月晚，似欠两翁催。",
        "dynasty": "宋",
        "collection_info": null
    },
    {
        "uuid": "35f1c40a721cf09e6d308c0459857804",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿妙胜阁 其一",
        "author": "洪咨夔",
        "content": "鈎辀格磔鸟呼晚，勃窣媻姗人试寒。\n野水不流山四合，宝华云裏着栏干。",
        "dynasty": "宋",
        "collection_info": null
    },
    {
        "uuid": "e1bb69c2fbeefa153a1eb76e2b9d543f",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿妙胜阁 其二",
        "author": "洪咨夔",
        "content": "一径白云明似雪，满山红叶艳于花。\n过溪买酒等闲事，只恐客来非当家。",
        "dynasty": "宋",
        "collection_info": null
    },
    {
        "uuid": "af910be612d97f4da2fa5caa9d2ed16f",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 出阆山",
        "author": "洪咨夔",
        "content": "无雨又无日，此行天相之。\n荒园遗木老，古隧得峰奇。\n霜晚蔬犹剑，风温茗已旗。\n行厨何用许，胜处可忘饥。",
        "dynasty": "宋",
        "collection_info": null
    },
    {
        "uuid": "ec48c6bc2d6d715ef74dd712386e2485",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 谨和老人凤口遇雨",
        "author": "洪咨夔",
        "content": "狂暖酿成雨，逆风摇断桡。\n寂谈王舍卫，闷想鬰台萧。\n游兴孤芒屩，归期数翠翘。\n推篷占霁色，木末散声招。",
        "dynasty": "宋",
        "collection_info": null
    },
    {
        "uuid": "d994ed4a3a116f00d0b446f0664073ad",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 翔凤山资福寺",
        "author": "洪咨夔",
        "content": "听雨客无寐，放晴山有灵。\n禅关深紫翠，勋庙肃丹青。\n鳌负摩云碣，龙扶拱日屏。\n真如无尽意，石涧水泠泠。",
        "dynasty": "宋",
        "collection_info": null
    },
    {
        "uuid": "4f143d8a7c61d3d4b83083122cc03910",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿资福小阁次梁间韵 其一",
        "author": "洪咨夔",
        "content": "古木阴阴兀老苍，月于疎处弄昏黄。\n巡檐不见梅花面，认得东风句子香。",
        "dynasty": "宋",
        "collection_info": null
    },
    {
        "uuid": "7b44cdd2c521f2c1e8d3f5ae5a4e0405",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 宿资福小阁次梁间韵 其二",
        "author": "洪咨夔",
        "content": "小窗无欠亦无余，一榻翛然雪透肤。\n收拾故书藏恰好，怕人写入凤山图。",
        "dynasty": "宋",
        "collection_info": null
    },
    {
        "uuid": "20f8413562acbe90a87ffc752ee42f63",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 杨坟",
        "author": "洪咨夔",
        "content": "生前图形耀凌烟，死后起冢高祁连。\n垛楼阴合苍官立，辇路苔生石翁泣。\n吴人最重十月朝，纸钱挂冢风飘飘。\n积金至斗命可买，玉带貂冠镇长在。",
        "dynasty": "宋",
        "collection_info": null
    },
    {
        "uuid": "a886aa5041b9276f4b78a45d0b43e11f",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 何山书堂",
        "author": "洪咨夔",
        "content": "日高裹饭看何山，山缺东南水遶关。\n松桧不摇风自度，读书声在白云间。",
        "dynasty": "宋",
        "collection_info": null
    },
    {
        "uuid": "4978eaab79a46daa0ffccbf42b66972e",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 道场山",
        "author": "洪咨夔",
        "content": "何山如幽人，道场如大家。\n穰穰衲子脚，剌剌骚翁牙。\n挟隽控寒飈，搜光蹑晨霞。\n危颠矫窣堵，平畴畧污邪。\n岩泉跑虎涌，径松髯龙拏。\n钟梵破深寂，金碧开纷葩。\n修廊步屐峻，杰阁望眼赊。\n山势佩玦矗，湖光镜奁谺。\n清苕杳霭入，古弁空蒙遮。\n列翠不可唾，群籁无敢譁。\n坐我旃檀林，酌之枪旗茶。\n宇定岫出云，语妙天雨华。\n吾生久堕甑，昔游惯乘槎。\n夷犹庐阜阳，宿留岷江涯。\n高曾凌峤栈，卑或搜崖漥。\n昨梦难历省，此行足雄夸。\n老亲八十健，闲俦二三嘉。\n拍浮一叶眇，收揽万景奢。\n富贵上蔡犬，贫贱东陵瓜。\n未须笑落铎，谁能苦觰沙。\n候门占噪鹊，旋桡趁归鸦。\n奇事恐没没，举诗属僧伽。",
        "dynasty": "宋",
        "collection_info": null
    },
    {
        "uuid": "77bde401d47d632039e61d78440871fc",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 玉湖书院怀二倪",
        "author": "洪咨夔",
        "content": "苕霅趍太湖，地少天宇宽。\n高低宝楼阁，盛之水晶盘。\n中有读书庐，八窗俯晴澜。\n衡弁俨相望，不受湖光吞。\n彼美金玉人，伊吾斗阑干。\n骑鲸渺何许，衰柳风露寒。",
        "dynasty": "宋",
        "collection_info": null
    },
    {
        "uuid": "f74b656aace64b6f2e17ede1fb5ae89f",
        "title": "小雪前三日钟冠之约余侍老人行山舟发后洪入杜坞自郑盖庵过阆山趋翔凤山菁山徧览杨坟秀园遂至何山道场山乘兴薄吴兴访玉湖书院水晶境界而归自戊子至庚子阴晴相半胜处辄徘徊赋诗饮酒伟哉观也数诗见后 叶推官无尽景",
        "author": "洪咨夔",
        "content": "繫舡官柳根，阛阓得深密。\n日落远水明，云收好山出。\n天开有声画，人立无价璧。\n酒行不须多，鹭下菰蒲夕。",
        "dynasty": "宋",
        "collection_info": null
    },
    {
        "uuid": "df2c73b7b95c6e3d2b4300ece41d62f5",
        "title": "梅  其一",
        "author": "洪咨夔",
        "content": "风霜摇落都卢尽，一点春回造化家。\n万物成终又成始，须将艮体看梅花。",
        "dynasty": "宋",
        "collection_info": null
    },
    {
        "uuid": "066d46e06602eca4d7c615ede393d2c2",
        "title": "梅  其二",
        "author": "洪咨夔",
        "content": "寒根不与物俱陈，髁髁梢头寂寂春。\n却月凌风谁会得，不沾一叶是真身。",
        "dynasty": "宋",
        "collection_info": null
    },
    {
        "uuid": "0ed5991cd2c7e604c155e1f8623afd57",
        "title": "和楼前梅  其一",
        "author": "洪咨夔",
        "content": "飞香涨艷拍檐牙，暖热楼居鄂陆家。\n宝髻盘鸦冰柱晓，倚阑平折北梢花。",
        "dynasty": "宋",
        "collection_info": null
    },
    {
        "uuid": "42d46e1c5f37df075d8187e9414f1068",
        "title": "和楼前梅  其二",
        "author": "洪咨夔",
        "content": "楼高夜静月华陈，冷浸含章一段春。\n人影花光相上下，定知梅亦解分身。",
        "dynasty": "宋",
        "collection_info": null
    },
    {
        "uuid": "63795fc70bc4a654487cc29e272a768a",
        "title": "送李致远安远簿  其一",
        "author": "洪咨夔",
        "content": "四海几青眼，五车今白头。\n信天投矮屋，觅地起岑楼。\n山迥风烟合，江平潦雾收。\n谁欤人物计，留取备枚邹。",
        "dynasty": "宋",
        "collection_info": null
    },
    {
        "uuid": "b7d0ccdca1b741a8b6486f7c4dc8ce47",
        "title": "送李致远安远簿  其二",
        "author": "洪咨夔",
        "content": "与我迭知己，喜君初得官。\n时来宁论晚，身健莫辞难。\n访雪牵魂梦，停云寄肺肝。\n斯文元气在，努力好加餐。",
        "dynasty": "宋",
        "collection_info": null
    },
    {
        "uuid": "c61db50c45714d8c14b63d5fb9a15834",
        "title": "夜坐",
        "author": "洪咨夔",
        "content": "夜永难为睡，群儿坐伴翁。\n漉虀冰瓮碧，捻豆雪炉红。\n清诵听还隽，闲谈笑又烘。\n安排明蚤供，荠长后园丛。",
        "dynasty": "宋",
        "collection_info": null
    },
    {
        "uuid": "20fcbb92fe98a8cc3e22dd8633d4b2c3",
        "title": "大人和云楼底雪千峰楼头着寓翁梅方开萼绿桃已亚枝红斟浅偏劳劝眠迟不受烘锦城春在眼何暇问蚕丛时四川李制置以荣州见辟辞之也某因用前韵",
        "author": "洪咨夔",
        "content": "寄榻高寒地，收心懒散翁。\n鸡鸣虚室白，鸦起小窗红。\n古操尘絃拂，新诗冻研烘。\n桃梅芳意觉，不是去年丛。",
        "dynasty": "宋",
        "collection_info": null
    },
    {
        "uuid": "981fe091e656e41586123bdb19c20b3b",
        "title": "洪崖图行",
        "author": "洪咨夔",
        "content": "修髯危肩老僊人，布袍革带乌靴巾。\n胸中不着半点尘，天地万象肧腪春。\n扇者橘，书者栗，瓢者朮，缰而掣者葛，笠而鞭者拙。\n中间厖然大者雪，从我两髯三髧一蹩躠。\n馿何钝，奴何痴，前掣后鞭趣使驰。\n麾鞭愈急行愈迟，掣缰欲断人馿疲。\n但见尻秃秃，蹄局局，欲坠不坠止鸣木。\n本无伎俩能喷玉，正可吞声春草绿。\n先生御气存其神，下馿步行意更真。\n从渠蹇材拗莫驯，超然目送八极辔凤骖麒麟。",
        "dynasty": "宋",
        "collection_info": null
    },
    {
        "uuid": "35af45be792eb22e9432af94b8123483",
        "title": "岁晏  其一",
        "author": "洪咨夔",
        "content": "得路隻轮车易上，失时独幅被难眠。\n淡黄虀饭茅柴酒，东掩西遮也过年。",
        "dynasty": "宋",
        "collection_info": null
    },
    {
        "uuid": "826c3ddfcb29aa36f3e3092e6bff821a",
        "title": "岁晏  其二",
        "author": "洪咨夔",
        "content": "百想卧轮翻伎俩，三生圆泽弄精魂。\n何如静对梅花坐，春满江南雪后村。",
        "dynasty": "宋",
        "collection_info": null
    },
    {
        "uuid": "c4dd588796eab29517c900631b6e85bb",
        "title": "谨和老人赋梅",
        "author": "洪咨夔",
        "content": "寄得江南驿信来，窥林映水几枝开。\n形容绮语空能絮，酬答芳心总已灰。\n厌旧趋新和粉染，夺真弄假点酥裁。\n纷纷儿女春风恼，却笑诗翁醉打隈。",
        "dynasty": "宋",
        "collection_info": null
    },
    {
        "uuid": "5713054b9ec57a0dcd79cc6c78a82307",
        "title": "和赵保之青田即事",
        "author": "洪咨夔",
        "content": "宝犀压帐春风入，渴乌传箭寒澌滴。\n砉然推枕起放衙，霜月满庭凫鴈集。\n簿书颠倒六作五，文移纵横一取十。\n精神坐照吏姦破，政事流从儒术出。\n墨池霹雳送飞雨，积案如山笑谭毕。\n逢迎合爪递相贺，戒石亭前见天日。\n公余琴迭舞胎僊，客退炉熏斋绣佛。\n芳蹊桃李不自言，旧燕新鶑沸消息。\n诗筒入手如见面，金井新泉生玉色。\n汗青不朽须早计，过眼年华征羽急。",
        "dynasty": "宋",
        "collection_info": null
    },
    {
        "uuid": "c778c5bb4b65014a85cd741885be3df2",
        "title": "臈月二十五夜",
        "author": "洪咨夔",
        "content": "炙玉怀雪貍，脍银忆冰鲚。\n异哉山泽荒，坐我穷鬼祟。\n儿头似耶白，相对玩残岁。\n炉寒灰荧荧，檠涸灯翳翳。\n擘柑老赤脚，暖酒小青髻。\n一酌佳入蔗，再酌甘胜荠。\n陶然会道妙，嗒然司德契。\n吾身与干坤，共此小关捩。\n三百六十节，一节一节繫。\n四万八千息，一息一息继。\n日月有往来，阴阳有开闭。\n太和行其间，周流无边际。\n臈尽梅纷披，春回柳摇曳。\n非时难强揠，有命莫过计。\n颜回箪瓢空，季路缊袍弊。\n只恐非大贤，公不待后世。",
        "dynasty": "宋",
        "collection_info": null
    },
    {
        "uuid": "05fc78a57c58b7068581e1c3a475eddb",
        "title": "送程宗武游岝崿",
        "author": "洪咨夔",
        "content": "骤暖揠芳意，薄游烘软尘。\n乱山云气晓，啼鸟杏花春。\n人物少催老，物华新换陈。\n一声铿尔瑟，沂水绿鳞鳞。",
        "dynasty": "宋",
        "collection_info": null
    },
    {
        "uuid": "9a7489cbae6ccfb9660ced3f4ba234d8",
        "title": "谨和老人雪晴",
        "author": "洪咨夔",
        "content": "云屏九折跨三休，公欲行春雪不愁。\n逗暖流澌鸣暗谷，送晴倒景漾层楼。\n似无似有草痕动，半落半开花气浮。\n婆餠焦声林外起，便从野渡唤横舟。",
        "dynasty": "宋",
        "collection_info": null
    },
    {
        "uuid": "c9ac0a7e30f137d76b62b00aa920f098",
        "title": "元寂宫生祠行",
        "author": "洪咨夔",
        "content": "间台珍馆严鹤林，老桂鉅竹笼春阴。\n骑鹤僊翁杳莫寻，适从何来貂插金。\n裳佩丹青杂璆琳，旗旛绣綵熏甲沉。\n蕊函三洞罗森森，云璈九奏锵愔愔。\n拥炉步虚摇箕参，稽首寥阳祈博临。\n庭下朝谒纷冠簪，愿言福寿高于岑。\n问子为谁对辄瘖，以目代口手拊襟。\n伊民豺虎国蠹蟫，细大敲剥无遗针。\n凛虞膏血供几砧，巧谀曲媚求回心。\n天乎少戢汤火燖，庶几沸鱼逃釜鬵。\n上帝福善祸必淫，高目下耳一监歆。\n察此颂祷皆呻吟，革彼飞鸮怀好音。\n呜呼爱而祠者古，畏而祠者今。\n安得皞皞相忘，武城弦歌单父琴。",
        "dynasty": "宋",
        "collection_info": null
    },
    {
        "uuid": "00163332884b7e6bd53f6015f56dd372",
        "title": "婆餠焦",
        "author": "洪咨夔",
        "content": "万斛精神一握身，清吭宛转欲飞尘。\n鸡纔唱后便知晓，燕未来前先得春。\n惊觉海棠休苦睡，提醒杨柳莫空颦。\n最怜吉语能相报，麦熟同为鼓腹人。",
        "dynasty": "宋",
        "collection_info": null
    },
    {
        "uuid": "7e2f98877ff4b0a94e85413a4beba8fd",
        "title": "孙教授挽诗",
        "author": "洪咨夔",
        "content": "手织天孙锦，胸吞海若洋。\n官卑材不尽，年往虑空长。\n啼鸟呼春梦，飞花饯夕阳。\n唯余君子泽，插架简编香。",
        "dynasty": "宋",
        "collection_info": null
    },
    {
        "uuid": "305a91cfa95f9168a5a6bdde7a32d230",
        "title": "笋蕨",
        "author": "洪咨夔",
        "content": "小儿握固骨何弱，稚子着綳肌尚寒。\n岂不爱渠风味好，只应催我鬓毛残。",
        "dynasty": "宋",
        "collection_info": null
    },
    {
        "uuid": "fd3076bd55b774d475d81babdee72e39",
        "title": "浴罢气体和",
        "author": "洪咨夔",
        "content": "浴罢气体和，坐睡便胡床。\n首欹如汲瓶，数俯辄一昂。\n瞢腾復瞢腾，慾泯想亦忘。\n干坤孰高下，今古谁兴亡。\n矍然瞠两眼，疎窗半斜阳。\n窗下樱桃花，无风自吹香。",
        "dynasty": "宋",
        "collection_info": null
    },
    {
        "uuid": "0d186ba44f5eb201abdf5ee3f7f52e48",
        "title": "金不换歌",
        "author": "洪咨夔",
        "content": "东家鼎贵万户侯，西家暴富十谷牛。\n唤丝呼竹进玉舟，把酒已作明朝愁。\n中间人家贱贫惯，既得未得两无患。\n晏眠起吃盫菜饭，饭罢乱拈书册看。\n此乐名为金不换。",
        "dynasty": "宋",
        "collection_info": null
    },
    {
        "uuid": "3677dca170312d85bc2c77c09c684805",
        "title": "酬东风引",
        "author": "洪咨夔",
        "content": "魏郑公，田舍翁。\n陆敬舆，老獠奴。\n斯人斯人尚如许，薄命蛾眉何足数。\n野桃溪杏次第红，脱袴博酒酬东风。",
        "dynasty": "宋",
        "collection_info": null
    },
    {
        "uuid": "427df79092b6c99167eaab86f628e8ea",
        "title": "溪行",
        "author": "洪咨夔",
        "content": "却扫昼阴永，意行溪上汀。\n鬓华年减黑，草晕日添青。\n鱼舞新磨镜，鸥飞小画屏。\n梨花寒食近，谁与管飘零。",
        "dynasty": "宋",
        "collection_info": null
    },
    {
        "uuid": "40686ae2f39d98be8d7a1310dafc7366",
        "title": "用吴秘书正月晦韵",
        "author": "洪咨夔",
        "content": "揽春群玉写芳怀，次第安排到药苔。\n但得斯文留脉在，须教我辈放眉开。\n疎风细雨桃花过，竹屋柴门燕子来。\n老去湖山无復梦，荷鉏西崦觅桤栽。",
        "dynasty": "宋",
        "collection_info": null
    },
    {
        "uuid": "ef872770c095777bb25867ff03c354ea",
        "title": "礼灭翁退天台能仁院归梁渚一绝寄之",
        "author": "洪咨夔",
        "content": "倒札枯藤立晚风，山光不与水俱东。\n苹花落尽芦花老，地阔天高一箇鸿。",
        "dynasty": "宋",
        "collection_info": null
    },
    {
        "uuid": "76c6447c79bd6909020b575879492ce2",
        "title": "椶榈",
        "author": "洪咨夔",
        "content": "旧脱败蓑乱，新添华节高。\n肃容春尚静，侠气夏方豪。\n黄孕子鱼腹，青披孔雀尻。\n丰撞知可制，雷动景钟号。",
        "dynasty": "宋",
        "collection_info": null
    },
    {
        "uuid": "a3e70b9bb0e4ca72c0bd8ad1d99732bd",
        "title": "碧桃曲",
        "author": "洪咨夔",
        "content": "草平不断瑶池路，楼碍东风花满树。\n绿眉素颊澹裙裳，月华暖透三更露。\n双成飞琼妬高妍，引梢摇月分婵娟。\n云璈一曲迸空碧，青鸾惊起花翩翩。",
        "dynasty": "宋",
        "collection_info": null
    },
    {
        "uuid": "44a411840fabc0441a452cfe677132ce",
        "title": "烛下次海棠",
        "author": "洪咨夔",
        "content": "红深翠浅浣花春，投老相逢过所欣。\n有许精神宜半睡，无多醖藉莫全醺。\n涵渟芳露须饶月，笼护晴晖不碍云。\n成就化工真富贵，天香更与牡丹分。",
        "dynasty": "宋",
        "collection_info": null
    },
    {
        "uuid": "926f6354c67fdc4a8d23f16c96be1014",
        "title": "送李微之倅成都",
        "author": "洪咨夔",
        "content": "凤生丹山西，来为太平符。\n矫立青琅玕，祥云蔚相扶。\n一鸣合箫韶，再鸣应驺虞。\n散为清明风，万象皆敷与。\n色举抑何决，矢脱金仆姑。\n戛摩参旗高，可望不可呼。\n穿花迷娇雉，唼藻戏乳鳬。\n搔首重太息，春阴渺江湖。",
        "dynasty": "宋",
        "collection_info": null
    },
    {
        "uuid": "c48bb2069ef9315274f207b86a92d0ed",
        "title": "次叔厚韵",
        "author": "洪咨夔",
        "content": "梦断红尘踏九衢，云山佳处借楼居。\n采将瓠叶随宜煮，拾得榴皮信意书。\n未问我今忘我世，须知吾本爱吾庐。\n黄公垆在花阴裏，磊砢从君一破除。",
        "dynasty": "宋",
        "collection_info": null
    },
    {
        "uuid": "fd9c5e876a581a5da1734013bde88d6c",
        "title": "二佳",
        "author": "洪咨夔",
        "content": "佳笋如佳人，柔晢饱风致。\n佳醑如佳士，醇明负骨气。\n此笋配此醑，可爱不可醉。\n得醉岂不好，醉恐不知味。\n蔚如王谢家，文雅将富贵。",
        "dynasty": "宋",
        "collection_info": null
    },
    {
        "uuid": "78306b38125380ffb4ba89eeaaf7eb51",
        "title": "二月二十七游仙洞次壁间韵",
        "author": "洪咨夔",
        "content": "点脚地维绝，举头天语闻。\n瀑泉飞响雪，洞石涌崩云。\n缥缈追元放，低回揖郭文。\n神清知好在，烟锁绿苔纹。",
        "dynasty": "宋",
        "collection_info": null
    },
    {
        "uuid": "92d365f94876cad5e2de9590de1500d8",
        "title": "用韵答赵主簿",
        "author": "洪咨夔",
        "content": "逸气盖三谢，英词参二班。\n飞緌宜北阙，枉驾忽东山。\n花妥昼阴寂，絮吹春思闲。\n光风知几转，尽付酒杯间。",
        "dynasty": "宋",
        "collection_info": null
    },
    {
        "uuid": "393cfec7e033d65794d12498a0833e26",
        "title": "谨和老人罗山",
        "author": "洪咨夔",
        "content": "自铸铁成错，谁吹灰使然。\n俗情床上下，野趣蜜中边。\n花艳明光锦，苔痕白打钱。\n醉翁诗板在，山莫放童颠。",
        "dynasty": "宋",
        "collection_info": null
    },
    {
        "uuid": "cd12d30c98b4c5c8fcdab26650000d97",
        "title": "寄题辛氏尘外楼",
        "author": "洪咨夔",
        "content": "罗浮三十里，楼对玉崔嵬。\n风卷软红去，云扶飞翠来。\n会心须尽帙，适性莫多杯。\n除得翳根尽，灵光生镜台。",
        "dynasty": "宋",
        "collection_info": null
    },
    {
        "uuid": "891277b1a02d8899fe6bb9142dbbe29c",
        "title": "初夏",
        "author": "洪咨夔",
        "content": "鹤帐华缨绝，牛蹊老屐穿。\n薄晴生晚咔，深绿护余妍。\n万卷不堪煮，百怀空自煎。\n朱樱黄苦笋，小酌便陶然。",
        "dynasty": "宋",
        "collection_info": null
    },
    {
        "uuid": "a5126c3cf6d98641ec8d5843ca6afcbe",
        "title": "里人送芍药用韵",
        "author": "洪咨夔",
        "content": "诗墨淋漓似小王，殷勤包赠暖红香。\n杨州金繫腰何在，随分留春共一觞。",
        "dynasty": "宋",
        "collection_info": null
    },
    {
        "uuid": "774475ffd5c1ff2f0bf88efb661f8067",
        "title": "寄高子厚",
        "author": "洪咨夔",
        "content": "盘隠门下客，流落余两箇。\n我故稔子穷，子亦谅我懦。\n穉松高未尺，早望屋脊过。\n小莲出纔寸，便誉车轮大。\n急滩倒撑舡，狭路错推磨。\n不诮材无堪，祗嘆命未作。\n沽酒劳閴寂，裹饭问寒饿。\n为分猢狲愁，相对橐驼坐。\n有无共甘苦，休戚先吊贺。\n绸缪平生期，荏苒岁月蹉。\n人情少耐久，世事难预课。\n欲寻买山盟，恐踏算瓮破。",
        "dynasty": "宋",
        "collection_info": null
    },
    {
        "uuid": "16c5067b7f4b44fbadee9eef592f654f",
        "title": "悯农",
        "author": "洪咨夔",
        "content": "麦黄蚕登簇，秧青雨催耕。\n农家竭作时，无工搏蚊蝱。\n短杠鴈鹜进，修繂蝼蚁行。\n谟盖溪壑满，名言舆梁成。\n吞声不敢怨，但愿天长晴。",
        "dynasty": "宋",
        "collection_info": null
    },
    {
        "uuid": "4990890b0ec360afaf0759042a460d37",
        "title": "和礼灭翁感钱氏旧事",
        "author": "洪咨夔",
        "content": "民不知兵物自华，表忠消得老碑夸。\n虎符龙节故王国，凤舞鸾飞今帝家。\n遗庙断垣低槲叶，荒村旧井湿桐花。\n冯夷尚怕潮头弩，一望西兴渡口沙。",
        "dynasty": "宋",
        "collection_info": null
    },
    {
        "uuid": "20a827d4f6c069dc7d71a123b13daa13",
        "title": "灭翁为日者求诗",
        "author": "洪咨夔",
        "content": "大桡甲子一串穿，东州西州走诸禅。\n芭蕉虚实果何物，橄榄苦甜犹问天。\n华光佛寿十二劫，瞿昙像法一千年。\n两翁见子肯倒屣，好为推到无生前。",
        "dynasty": "宋",
        "collection_info": null
    },
    {
        "uuid": "44fc03c66b789c79fb5e7e1b7c0a4016",
        "title": "用钟侍郎韵赠懒谷",
        "author": "洪咨夔",
        "content": "蒲团竹几妙高台，瞑坐何能放眼开。\n门外白云多事在，又将飞雨出山来。",
        "dynasty": "宋",
        "collection_info": null
    },
    {
        "uuid": "9414a29d4867f8503350b162708c062a",
        "title": "暑夕",
        "author": "洪咨夔",
        "content": "楼高收晚照，野迥送宵阴。\n鹭下汀沙静，萤行岸竹深。\n撄宁和顺气，缘督正平心。\n转物天机妙，昭文不在琴。",
        "dynasty": "宋",
        "collection_info": null
    },
    {
        "uuid": "2aff098f031ccb88845fdc20b22571dc",
        "title": "王章",
        "author": "洪咨夔",
        "content": "皂囊盥手自封题，忘却牛衣忍冻啼。\n一点丹心通碧落，岁寒宁负白头妻。",
        "dynasty": "宋",
        "collection_info": null
    },
    {
        "uuid": "ee2ff3c9374e4bfad4c0d6a6412436c7",
        "title": "暑坐",
        "author": "洪咨夔",
        "content": "隔帘草树隔溪山，密密深深洞启关。\n水色山光无障碍，南风送入乱书间。",
        "dynasty": "宋",
        "collection_info": null
    },
    {
        "uuid": "2e2fa10b5fad928d6447d17ef511f084",
        "title": "谨和老人夏日东山即事  其一",
        "author": "洪咨夔",
        "content": "刬草根须尽，传花叶未多。\n明波撑窣堵，老石卧盘陀。\n煨美甘分芋，蒸肥欠裹荷。\n醒然下山去，明月满林阿。",
        "dynasty": "宋",
        "collection_info": null
    },
    {
        "uuid": "2407b9d55415f333b3d9991619533a55",
        "title": "谨和老人夏日东山即事  其二",
        "author": "洪咨夔",
        "content": "菜把野园送，花枝隣巷赊。\n捣蟾和绛雪，骑斗弄青霞。\n古帖临禽李，新诗续稻瓜。\n晚凉随杖履，携酒访鱼槎。",
        "dynasty": "宋",
        "collection_info": null
    },
    {
        "uuid": "8f5b117e0cbcc02994a2e69a860f0de5",
        "title": "田家建除体",
        "author": "洪咨夔",
        "content": "建鼓劝竭作，除田绿纷披。\n满筑沮泽岸，平流绮堘陂。\n定约欲水均，执热愿雨随。\n破柱雷电合，危檐溜绅垂。\n成功一天瓢，收穫万京坻。\n开元贞观盛，闭关更休师。",
        "dynasty": "宋",
        "collection_info": null
    },
    {
        "uuid": "4f6edca3315cfbf54da4ce7481280c48",
        "title": "和赵青田燕坐",
        "author": "洪咨夔",
        "content": "青田鹤翁杜德机，天根月窟手探之。\n婴儿姹女熟抟弄，妙处不许旁人知。\n渠家庭院纷花药，啄木黄鹂几推却。\n流苏百子卧春风，万慾难供无底壑。\n生门死户一线间，内丹走尽求外丹。\n明朝赤黄裂大山，护鼎龙虎方闲闲。",
        "dynasty": "宋",
        "collection_info": null
    },
    {
        "uuid": "df6b78e37da754c618491861ccbc223a",
        "title": "新秋药名  其一",
        "author": "洪咨夔",
        "content": "老色苍苍耳向聋，秋声欺得白头翁。\n已甘草诏元无分，只苦耽诗久欠功。\n引兴从容风月足，放怀浪宕水云空。\n雨余凉意生庭户，夜半天河鹊信通。",
        "dynasty": "宋",
        "collection_info": null
    },
    {
        "uuid": "c0fde153eea45f76e9ec9b99b7c761ae",
        "title": "新秋药名  其二",
        "author": "洪咨夔",
        "content": "两眼旋花雪点鬚，钻头故纸枉工夫。\n倦怀懒附子公椟，闲性熟谙摩诘图。\n枝拂云香行到桂，叶随风舞又催梧。\n乘槎欲到空青问，织女牵牛事有无。",
        "dynasty": "宋",
        "collection_info": null
    },
    {
        "uuid": "d6404fb9f66cd5fc93c528b7aa1470f2",
        "title": "谨和老人官山看高子厚修墓",
        "author": "洪咨夔",
        "content": "秋风问讯老芙蕖，靖节前行后阿舒。\n缓策稳过金络马，小烹佳胜蔗浆厨。\n何荣何辱人千古，谁是谁非冢一区。\n遇着好花随处醉，莫论他屋与吾庐。",
        "dynasty": "宋",
        "collection_info": null
    },
    {
        "uuid": "90da645e4ec887e857b558fba595f32b",
        "title": "用子有述怀韵为寿",
        "author": "洪咨夔",
        "content": "笔力强于二石弓，文场早合擅元戎。\n东西涂抹未为老，左右图书那得穷。\n三日窥牛酬壮志，十年到凤策奇功。\n更须传取长生诀，蜜炬高烧不受风。",
        "dynasty": "宋",
        "collection_info": null
    },
    {
        "uuid": "89d3050acf9cc431fa73ddc45df3a007",
        "title": "俞成大送新芋",
        "author": "洪咨夔",
        "content": "谢三郎女败蓑衣，繿缕中藏玉雪肌。\n柱下莫愁无乳媪，秋风得此可忘饥。",
        "dynasty": "宋",
        "collection_info": null
    },
    {
        "uuid": "d5f8bcc72ef472d9c8a1c438778beae5",
        "title": "范待制挽诗  其一",
        "author": "洪咨夔",
        "content": "太白晓燄燄，飞鸿秋冥冥。\n气节蚤已劲，勋名晚逾馨。\n冰霜蜀栈蹇，风雨秦关腥。\n一范不可作，岷峨千古青。",
        "dynasty": "宋",
        "collection_info": null
    },
    {
        "uuid": "d1f80865a5c7199c41ef6bcabdc60f36",
        "title": "范待制挽诗  其二",
        "author": "洪咨夔",
        "content": "生不饵柏寺，死纔跨松阶。\n浮云忽易灭，明月终难埋。\n宇宙卓有立，江山渺无涯。\n掩卷独搔首，西风知此怀。",
        "dynasty": "宋",
        "collection_info": null
    },
    {
        "uuid": "45f1f43c71503df9533136f2636ca21b",
        "title": "和俞成大八月梅花",
        "author": "洪咨夔",
        "content": "秋光深处送春来，青叶扶疎数点梅。\n料是知君新酿熟，搀先九月菊花开。",
        "dynasty": "宋",
        "collection_info": null
    },
    {
        "uuid": "778ce087396bc02c3d08cd0399c15d35",
        "title": "谨和老人秋日遣怀",
        "author": "洪咨夔",
        "content": "鬰鬰年来亦欲东，穷魔挥斥欠天蓬。\n得甜自喜皆花蜜，与苦相忘独蓼虫。\n张望红秔新作业，柴桑青菊旧家风。\n隣翁强解人间事，数问朱轓甚日熊。",
        "dynasty": "宋",
        "collection_info": null
    },
    {
        "uuid": "126f0dc1df165376e2f364926c9786fd",
        "title": "月下用郑大参和沾维那圆觉韵",
        "author": "洪咨夔",
        "content": "无缝冰轮万古同，御风飞到碧天中。\n四方上下无遮碍，一点清光处处通。",
        "dynasty": "宋",
        "collection_info": null
    },
    {
        "uuid": "74d77cd7d6491617e9ba990b935b2ae9",
        "title": "东山即事",
        "author": "洪咨夔",
        "content": "西风卷宿祲，天高近重阳。\n阁虚自沆瀣，塔静能琅珰。\n幽花多素英，秾香夺春芳。\n老木未黄落，繁阴生夏凉。\n棋隽决楚汉，杯壮迷彭殇。\n醉帽信孟嘉，归鞭忘葛强。\n万事贵适意，谁能扣苍苍。",
        "dynasty": "宋",
        "collection_info": null
    },
    {
        "uuid": "3c4cd8bbd3c1da45e367474a45f9370a",
        "title": "九月四日过增口道中",
        "author": "洪咨夔",
        "content": "秋光拍塞小村墟，高下人家意自如。\n屋底四蚕抽蛹细，墙头三桂着花疎。\n握儿早秫酒无限，杓子晚菘虀有余。\n大似元丰年界好，天应容我老樵渔。",
        "dynasty": "宋",
        "collection_info": null
    },
    {
        "uuid": "5467853c2cc17afff18bff622dbb491e",
        "title": "谨和老人九日",
        "author": "洪咨夔",
        "content": "楼头独立夕阳西，摇落高风万木嘶。\n人自官刍衔马口，我方社酒荐豚蹄。\n一尘不着青铜镜，万法皆空黑漆篦。\n节后龙山应更好，秋光拍满锦障泥。",
        "dynasty": "宋",
        "collection_info": null
    },
    {
        "uuid": "b5404363a6a37d06aba3d06dd9ebc458",
        "title": "谨和老人赋牛尾貍  其一",
        "author": "洪咨夔",
        "content": "踏白霜明夜，牵黄木叶秋。\n斓斑文未豹，觳𧥆炙先牛。\n压玉开三面，蒸酥让一头。\n酒边纤手削，醉倒老浮丘。",
        "dynasty": "宋",
        "collection_info": null
    },
    {
        "uuid": "8fdcac3ce434e7a42662f2bdae6d5472",
        "title": "谨和老人赋牛尾貍  其二",
        "author": "洪咨夔",
        "content": "北雪佛貍种，西风金狗秋。\n谋生贪过鼠，逃死喘如牛。\n糟熟涎奴舌，虀芳点客头。\n何时明猎火，吞尽楚青丘。",
        "dynasty": "宋",
        "collection_info": null
    },
    {
        "uuid": "a8cc5c6ceee9f5c83d4ab4eb80c557ac",
        "title": "赵忠简孙璧见过有诗用韵",
        "author": "洪咨夔",
        "content": "薄命窘震凌，余生飒粪朽。\n闲闲饱款竹，寂寂老锻柳。\n溪空渔争隈，野熟饮被肘。\n有隣晨致薤，无客夜剪韭。\n忽来闯户屦，自挈问字酒。\n初见了眉睫，徐语应心口。\n顾予果谁与，恐子不我友。\n维昔燕夹攻，坐使汴失守。\n应奉固乱阶，新法实祸首。\n疗危非庸医，救败须国手。\n丰魏两翁奋，关洛孤愤久。\n人谋密相济，天意断非偶。\n攻守岂必同，胜负亦常有。\n谁推姦人出，竟堕黠虏诱。\n包将復雠戈，付与扫愁帚。\n风云激矢脱，日月峻轮走。\n残羶污北雪，遗憾挂南斗。\n功名本同舟，学术乃各牖。\n一时策得失，千古史妍丑。\n忠简社稷臣，尚起九京否。",
        "dynasty": "宋",
        "collection_info": null
    },
    {
        "uuid": "a6ddc789500a4850eaa77891081616d5",
        "title": "谨和老人初冬即事",
        "author": "洪咨夔",
        "content": "莫怒狙公赋芧悭，万缘一定不容干。\n老便窗下迷离暖，醉爱尊前郭索寒。\n屑玉晨光明沆瀣，流珠夜气鬰兰玕。\n但能饱吃长年饭，射虎南山有分看。",
        "dynasty": "宋",
        "collection_info": null
    },
    {
        "uuid": "7dd21a0737c2b65c504bc9d5570040a7",
        "title": "谨和老人初冬寓笔十绝  其一",
        "author": "洪咨夔",
        "content": "平泉草木须臾梦，金谷鶑花一撮尘。\n富贵若生根到底，两家占断别无人。",
        "dynasty": "宋",
        "collection_info": null
    },
    {
        "uuid": "3669147db29601b97618330839bc6793",
        "title": "谨和老人初冬寓笔十绝  其二",
        "author": "洪咨夔",
        "content": "是非不验道应坏，祸福无凭天也荒。\n便使曹瞒生卖履，已赊王衍死排墙。",
        "dynasty": "宋",
        "collection_info": null
    },
    {
        "uuid": "321ab92ba85b9561fdd122c7f960be80",
        "title": "谨和老人初冬寓笔十绝  其三",
        "author": "洪咨夔",
        "content": "何人地下管天条，不是皋陶即是萧。\n金埒谩夸钱过斗，铁围宁问玉垂腰。",
        "dynasty": "宋",
        "collection_info": null
    },
    {
        "uuid": "d0135838bac89118fc34d922a6f67f00",
        "title": "谨和老人初冬寓笔十绝  其四",
        "author": "洪咨夔",
        "content": "当场弄出百般奇，傀儡棚中老偃师。\n满眼机关无着处，到头线索有收时。",
        "dynasty": "宋",
        "collection_info": null
    },
    {
        "uuid": "3ab3c770985df90cb0e7d3a48bed12f4",
        "title": "谨和老人初冬寓笔十绝  其五",
        "author": "洪咨夔",
        "content": "两仪亦有盈亏数，万物难逃出入机。\n一把牙筹空自苦，盖棺着得几通衣。",
        "dynasty": "宋",
        "collection_info": null
    },
    {
        "uuid": "c58207f9d25a7f8011280ef3f957004a",
        "title": "谨和老人初冬寓笔十绝  其六",
        "author": "洪咨夔",
        "content": "避风台上深情宠，偃月堂中尽意谋。\n争柰天公无面目，满林黄叶一番秋。",
        "dynasty": "宋",
        "collection_info": null
    },
    {
        "uuid": "e473a762563d9b14228060a3ccddff48",
        "title": "谨和老人初冬寓笔十绝  其七",
        "author": "洪咨夔",
        "content": "煮茗烧香双赤脚，捡书洗研一苍头。\n斯文兴丧由天在，未用安排地起楼。",
        "dynasty": "宋",
        "collection_info": null
    },
    {
        "uuid": "b913df07147a97e257bae16d7ee022f4",
        "title": "谨和老人初冬寓笔十绝  其八",
        "author": "洪咨夔",
        "content": "元子扫空桓氏业，窟郎荡尽李家风。\n前人留得儿孙立，何患鸾枝不长桐。",
        "dynasty": "宋",
        "collection_info": null
    },
    {
        "uuid": "9e0cb850435aea2c9de4db4323b1ef76",
        "title": "谨和老人初冬寓笔十绝  其九",
        "author": "洪咨夔",
        "content": "方穷蔡泽问唐举，未遇邺侯逢懒残。\n触石起云能沛雨，不应长作旱雷看。",
        "dynasty": "宋",
        "collection_info": null
    },
    {
        "uuid": "f9f172bf5c6fed2f88a6c4fee94e7ca4",
        "title": "谨和老人初冬寓笔十绝  其一○",
        "author": "洪咨夔",
        "content": "命有穷通分虎鼠，事无得失尽鸡虫。\n东篱独有黄花在，挹取寒香寿阿翁。",
        "dynasty": "宋",
        "collection_info": null
    },
    {
        "uuid": "4ea330b66477fa6dc164cf73dc67d59e",
        "title": "又和  其一",
        "author": "洪咨夔",
        "content": "青女笼晴试小春，门前沙路浄无尘。\n平洲水竹因依好，白鹭飞来不避人。",
        "dynasty": "宋",
        "collection_info": null
    },
    {
        "uuid": "53b6b332c33c177cade7818463bb3623",
        "title": "又和  其二",
        "author": "洪咨夔",
        "content": "往来鱼虎涧流浅，出没鼠狼庭草荒。\n宅近市傍人不到，独迎西日上东墙。",
        "dynasty": "宋",
        "collection_info": null
    },
    {
        "uuid": "92d4480ff2f982286f9ba0b5b6aeec2c",
        "title": "又和  其三",
        "author": "洪咨夔",
        "content": "柳亚溪桥几换条，鬓根添得雪飘萧。\n清臞自信堪骑鹤，最喜无钱绊住腰。",
        "dynasty": "宋",
        "collection_info": null
    },
    {
        "uuid": "88ebf562790245b31718e0d322a46508",
        "title": "又和  其四",
        "author": "洪咨夔",
        "content": "尔雅虫鱼已熟知，更将埤雅访农师。\n投糟赤蟹真无价，荐餠黄鸡正及时。",
        "dynasty": "宋",
        "collection_info": null
    },
    {
        "uuid": "b95f8e8147189ff676f120793924f030",
        "title": "又和  其五",
        "author": "洪咨夔",
        "content": "终朝聒得耳神飞，东舍西隣尽贩机。\n百样攀花无我分，惯将帘作后堂衣。",
        "dynasty": "宋",
        "collection_info": null
    },
    {
        "uuid": "c1f92482ea76e5aca87213f9dfdcb3b5",
        "title": "又和  其六",
        "author": "洪咨夔",
        "content": "架上乱书儿自整，床头浊酒妇能谋。\n只将翘足垂莲势，静对书窗课弈秋。",
        "dynasty": "宋",
        "collection_info": null
    },
    {
        "uuid": "1fff08f46fdd96e40f737ac4eeecc428",
        "title": "又和  其七",
        "author": "洪咨夔",
        "content": "风裏行云不自由，低眉重整玉搔头。\n桃根纵有飞花渡，燕子宁无接翅楼。",
        "dynasty": "宋",
        "collection_info": null
    },
    {
        "uuid": "d8defcc758a145d21ab68be908ea0aa7",
        "title": "又和  其八",
        "author": "洪咨夔",
        "content": "寒灯芳烬发春红，读到豳诗继匪风。\n吾道有消还有长，欲将此意写丝桐。",
        "dynasty": "宋",
        "collection_info": null
    },
    {
        "uuid": "a09bc72b8a130c06cec9abec6d52ded7",
        "title": "又和  其九",
        "author": "洪咨夔",
        "content": "蟹正肥时秋色老，鸦争噪处夕阳残。\n未须多进玻瓈椀，满树霜红正好看。",
        "dynasty": "宋",
        "collection_info": null
    },
    {
        "uuid": "90232941fdbd689ecb18ad37daec658a",
        "title": "又和  其一○",
        "author": "洪咨夔",
        "content": "天时人事共流通，何用将冰语夏虫。\n判为梅花多酿酒，春风裏着蜜翁翁。",
        "dynasty": "宋",
        "collection_info": null
    },
    {
        "uuid": "5453d4822acae94cd81eaffb2478a817",
        "title": "仲冬九日还可庵谒墓遂入都",
        "author": "洪咨夔",
        "content": "未放梅梢一箇春，枇杷花已玉嶙峋。\n霜靴带取苔痕去，应被孤猿野鹤嗔。",
        "dynasty": "宋",
        "collection_info": null
    },
    {
        "uuid": "fb7357ce81811f563270dfa66cfb3c29",
        "title": "台中听雪",
        "author": "洪咨夔",
        "content": "淅沥松厅夜，空山一样声。\n冰霜元自劲，水月更添清。\n衾薄难留梦，窗虚易得明。\n庭乌催奏墨，未晓已先鸣。",
        "dynasty": "宋",
        "collection_info": null
    },
    {
        "uuid": "2e9bf8bb9242322eb5055e70bd63940c",
        "title": "太一宫斋祭呈司封吴舍人",
        "author": "洪咨夔",
        "content": "宝钥轰霄启玉晨，风恬雪霁浄无尘。\n东皇太一紫坛晓，世界大千青陆春。\n藜杖流光环佩集，鏠旗敛影豆笾陈。\n乐歌须仗甘泉笔，斧藻天家泰道新。",
        "dynasty": "宋",
        "collection_info": null
    },
    {
        "uuid": "2236755f91cf6c01102799a15daeba14",
        "title": "谨和老人除日",
        "author": "洪咨夔",
        "content": "吾道何通塞，人情自寂喧。\n无羔还可茗，有鹤不须钱。\n议论追嘉佑，声名续贞元。\n寿亲惟此尔，一笑柏椒边。",
        "dynasty": "宋",
        "collection_info": null
    },
    {
        "uuid": "916e983120fbe31a71c0efe06981c1f8",
        "title": "清凉院僧房致斋",
        "author": "洪咨夔",
        "content": "花片墙阴晚，禽声屋角晴。\n东风犹峭在，煨芋坐深明。",
        "dynasty": "宋",
        "collection_info": null
    },
    {
        "uuid": "427ebf2a4f8ed9fadab4207bec1148f0",
        "title": "铨闱董试上巳二绝  其一",
        "author": "洪咨夔",
        "content": "天气年年只么新，官忙不似旧闲身。\n油车画舫西湖闹，可惜埋头典却春。",
        "dynasty": "宋",
        "collection_info": null
    },
    {
        "uuid": "9eecfd9207fe373527c0f6dc3a7e594d",
        "title": "铨闱董试上巳二绝  其二",
        "author": "洪咨夔",
        "content": "柳暗鸦娇日正长，笔头风雨响修廊。\n一帘芳碧双蝴蝶，也解寻人姓字香。",
        "dynasty": "宋",
        "collection_info": null
    },
    {
        "uuid": "d5636512dc4e3f58302be59323371461",
        "title": "除夜哭内",
        "author": "洪咨夔",
        "content": "密雪疎风客屋穿，几回除夕伴忧煎。\n团栾方索日边饭，契阔已成松底眠。\n画火何堪思旧事，理衣谁与管新年。\n平时戒汝无多酌，争得屠苏到汝前。",
        "dynasty": "宋",
        "collection_info": null
    },
    {
        "uuid": "d09afa96e5ad96336095f04a2e352eeb",
        "title": "省闱试士",
        "author": "洪咨夔",
        "content": "东风席帽快行催，浑为天家造士来。\n捧诏九霄云气湿，分题五色日华开。\n拣金沙裏须精鉴，脱颖囊中尽异材。\n容受直言天子圣，好听胪唱响春雷。",
        "dynasty": "宋",
        "collection_info": null
    },
    {
        "uuid": "69edb2041d8ac30f87a63e06d72b73ea",
        "title": "六月五日集英殿策士从官待宣于内军器库廊",
        "author": "洪咨夔",
        "content": "汉廷与目策英豪，投钓知谁首掣鰲。\n百日红连纶阁迥，万年枝拂禁城高。\n内廊坐永风生席，辇路归迟月映袍。\n西抹东涂浑忘却，一絇短雪不堪搔。",
        "dynasty": "宋",
        "collection_info": null
    },
    {
        "uuid": "569d9db39685c8c33e9a5f783178f84f",
        "title": "六月十六日宣锁",
        "author": "洪咨夔",
        "content": "禁门深钥寂无譁，浓墨淋漓两相麻。\n唱彻五更天未晓，一池月浸紫薇花。",
        "dynasty": "宋",
        "collection_info": null
    },
    {
        "uuid": "1eec853e89e6b6f1d6f308512efc5caa",
        "title": "恭和御制赐吴叔告已下闻喜宴诗",
        "author": "洪咨夔",
        "content": "致主唐虞泽兆民，贤才端是国精神。\n作人欲返皇风古，拔士先随圣化新。\n收敛文章归献替，安排事业到弥纶。\n宸章属望丁宁甚，上答天恩莫爱身。",
        "dynasty": "宋",
        "collection_info": null
    },
    {
        "uuid": "63d4dad3823903fb722387199935ab41",
        "title": "谨和老人瘳字韵",
        "author": "洪咨夔",
        "content": "本期洗眼看伊周，到此华胥只梦游。\n烂熳苍苔心事晚，婆娑红槿鬓华秋。\n藏头欲效钻沙鼈，扪舌空成噍草牛。\n饭豆芋魁浑好在，得归不药病还瘳。",
        "dynasty": "宋",
        "collection_info": null
    },
    {
        "uuid": "4c77bcf14b1046e68331e10321aaac20",
        "title": "谨和大人喜晴",
        "author": "洪咨夔",
        "content": "雨脚如麻日日然，垂成生恐坏丰年。\n九重肸蠁通方寸，一点光明徧大千。\n喜动朝行花底散，愁销野次苇间缘。\n奄观铚艾霜风晚，重压牛车倍费鞭。",
        "dynasty": "宋",
        "collection_info": null
    },
    {
        "uuid": "86f47c129b0ee39bd46f4333a7f4b759",
        "title": "闰月廿六日奉御香祈天竺观音于昭庆寺是日得霁",
        "author": "洪咨夔",
        "content": "大士慈悲出补陀，扫除阴翳作人和。\n武康芋子盐官枣，遇着丰年也倍多。",
        "dynasty": "宋",
        "collection_info": null
    },
    {
        "uuid": "93839aa8af05cf12b177ad41f815b294",
        "title": "谨和老人赋退朝",
        "author": "洪咨夔",
        "content": "世事鹏斥鷃，人情燕伯劳。\n心须腔放阔，眼要孔提高。\n陈力惟求健，承恩敢恃牢。\n熟思归计是，春酒荐蒌蒿。",
        "dynasty": "宋",
        "collection_info": null
    },
    {
        "uuid": "82f602b2ba5c2b4c0c21c0fcde943557",
        "title": "下元节后省试进奏院吏",
        "author": "洪咨夔",
        "content": "推云不动雨声苦，醖雪未成风力干。\n瘖鹜一庭淘墨汁，也烦老子坐深寒。",
        "dynasty": "宋",
        "collection_info": null
    },
    {
        "uuid": "df5de451e5787f194c62fbc80179b4e8",
        "title": "十一月五日锁学士院",
        "author": "洪咨夔",
        "content": "楼头禁鼓试初挝，催草江淮督使麻。\n落纸一帘风雨疾，不知斜墨阵翻鸦。",
        "dynasty": "宋",
        "collection_info": null
    },
    {
        "uuid": "5f391c5b7fd63b1f2e45b030fef9d13c",
        "title": "直玉堂和李参政绝句",
        "author": "洪咨夔",
        "content": "曲折宫墙日影方，堂深人静似山梁。\n斲榈叶底梅花老，次第风光到海棠。",
        "dynasty": "宋",
        "collection_info": null
    },
    {
        "uuid": "df4438b341d2351e9541cff71ae7ca81",
        "title": "老人生朝为寿",
        "author": "洪咨夔",
        "content": "迎侍京华又见春，天时人事一番新。\n丙申儿遇丙申岁，己卯爷逢己卯辰。\n本分法门行得熟，长生样子学来真。\n斑衣奉酒多为寿，满眼光风正可人。",
        "dynasty": "宋",
        "collection_info": null
    },
    {
        "uuid": "6dc034c4ad4e3389554a4491c06c1ccc",
        "title": "正月十九日孟享从驾  其一",
        "author": "洪咨夔",
        "content": "黄伞中间一点红，绣云卤簿海棠风。\n钧容声出云霄外，马上谁怜有老聋。",
        "dynasty": "宋",
        "collection_info": null
    },
    {
        "uuid": "89e5eb165ebba68a149087844a0bc475",
        "title": "正月十九日孟享从驾  其二",
        "author": "洪咨夔",
        "content": "新将给事换前衔，班被真除法从搀。\n道是紧头人不信，回看压得两绯衫。",
        "dynasty": "宋",
        "collection_info": null
    },
    {
        "uuid": "65b6801683fbccb9ed13090259ba712d",
        "title": "太庙致斋",
        "author": "洪咨夔",
        "content": "风雨残春晚作晴，宝山深静勃鸠鸣。\n云收翠戟龙文润，日透金铺兽面明。\n蚕出火时桑正沃，秧抽颖处麦还成。\n在天列圣孙谋远，流福人间酿太平。",
        "dynasty": "宋",
        "collection_info": null
    },
    {
        "uuid": "21beabe677bcdf829ac42f652554dc09",
        "title": "天基圣节锡宴致语口号",
        "author": "洪咨夔",
        "content": "宝凤衔春度玉墀，开基节后即天基。\n日行黄道三辰秩，斗转苍龙万象熙。\n扶起车攻常武运，做成既醉太平时。\n千官拜舞东风裏，欢上延英万岁巵。",
        "dynasty": "宋",
        "collection_info": null
    },
    {
        "uuid": "5474003d3222826a268ea3bc3472ccff",
        "title": "端平二年端午帖子词 皇帝閤 其一",
        "author": "洪咨夔",
        "content": "更化开皇极，中兴兆赤符。\n节摽千岁历，气协五时图。",
        "dynasty": "宋",
        "collection_info": null
    },
    {
        "uuid": "6e68f64507a665bf294093c41a5f0791",
        "title": "端平二年端午帖子词 皇帝閤 其二",
        "author": "洪咨夔",
        "content": "雨足秧分甽，风清麦弄岐。\n圣心涵水镜，即是太平基。",
        "dynasty": "宋",
        "collection_info": null
    },
    {
        "uuid": "bb13d2ad61e4a34d90adf0c54754b604",
        "title": "端平二年端午帖子词 皇帝閤 其三",
        "author": "洪咨夔",
        "content": "明进离方午，柔生遇已阴。\n妙参三圣易，细测两仪心。",
        "dynasty": "宋",
        "collection_info": null
    },
    {
        "uuid": "d879f2bfb26b61c53324be683c259be2",
        "title": "端平二年端午帖子词 皇帝閤 其四",
        "author": "洪咨夔",
        "content": "缉熙虚敞熏飔细，清燕深明昼晷长。\n大学中庸翻咏久，金猊几度手添香。",
        "dynasty": "宋",
        "collection_info": null
    },
    {
        "uuid": "79c729292ca41f325b1a09a739629f47",
        "title": "端平二年端午帖子词 皇帝閤 其五",
        "author": "洪咨夔",
        "content": "登进英才追庆历，开延正论踵咸平。\n朝廷有道长如此，拜赐宫衣信是荣。",
        "dynasty": "宋",
        "collection_info": null
    },
    {
        "uuid": "ee9f3c38a8960b1c569fa612db8ae811",
        "title": "端平二年端午帖子词 皇帝閤 其六",
        "author": "洪咨夔",
        "content": "王师一举下河东，好定规摹继伐功。\n入眼宫槐宜夏日，转头关柳易秋风。",
        "dynasty": "宋",
        "collection_info": null
    },
    {
        "uuid": "760cc31d3f0e747b832f4c8ebf06acd4",
        "title": "端平二年端午帖子词 贵妃閤 其一",
        "author": "洪咨夔",
        "content": "佩袭芳兰碧，钗明宝篆红。\n深宫三十六，同被二南风。",
        "dynasty": "宋",
        "collection_info": null
    },
    {
        "uuid": "bb2f2c182601cd566108078d8c7932af",
        "title": "端平二年端午帖子词 贵妃閤 其二",
        "author": "洪咨夔",
        "content": "萱长宜男草，榴开结子花。\n欢声喧令节，庆事属天家。",
        "dynasty": "宋",
        "collection_info": null
    },
    {
        "uuid": "fd7f2083c79d4bb303bd9904ca259a0a",
        "title": "端平二年端午帖子词 贵妃閤 其三",
        "author": "洪咨夔",
        "content": "绮疏浸影槐龙转，绣户浮香艾虎垂。\n砚冷玉蜍金井水，手抄警戒爱君诗。",
        "dynasty": "宋",
        "collection_info": null
    },
    {
        "uuid": "39d3e930bcc26b6569364114a6780418",
        "title": "端平二年端午帖子词 贵妃閤 其四",
        "author": "洪咨夔",
        "content": "裁成宝月翻宫扇，织就祥云制御衣。\n朝贺归来无点暑，坐看燕子引雏飞。",
        "dynasty": "宋",
        "collection_info": null
    },
    {
        "uuid": "85d9ffffeaf4e15bfc7d92eaa6a7821e",
        "title": "端平二年端午帖子词 贵妃閤 其五",
        "author": "洪咨夔",
        "content": "穿莲漏永金铺邃，雪藕衣轻玉殿凉。\n好把无邪毋不敬，细挑綵字寿君王。",
        "dynasty": "宋",
        "collection_info": null
    },
    {
        "uuid": "81705e4737dcd9ab536c83c61de09b70",
        "title": "端平三年春帖子词 皇帝閤 其一",
        "author": "洪咨夔",
        "content": "龢凤东风转，携龙北斗回。\n人间遒铎振，天上兽樽开。",
        "dynasty": "宋",
        "collection_info": null
    },
    {
        "uuid": "1eca9ac7b18f19e0537eda13aa8296ea",
        "title": "端平三年春帖子词 皇帝閤 其二",
        "author": "洪咨夔",
        "content": "冰天寒色饯，旸谷霁华宾。\n生意干坤满，宸襟一点春。",
        "dynasty": "宋",
        "collection_info": null
    },
    {
        "uuid": "61a4ed0f7af61b639d175db6642e24bf",
        "title": "端平三年春帖子词 皇帝閤 其三",
        "author": "洪咨夔",
        "content": "宽大朝廷诏，中和郡国诗。\n欲求跻庆历，先使见淳熙。",
        "dynasty": "宋",
        "collection_info": null
    },
    {
        "uuid": "0a22f28496ae6075b24168fc1aebf6f1",
        "title": "端平三年春帖子词 皇帝閤 其四",
        "author": "洪咨夔",
        "content": "唤仗紫宸披晓霭，退朝清燕坐晴霏。\n简编有味炉熏永，铃索无声漏箭稀。",
        "dynasty": "宋",
        "collection_info": null
    },
    {
        "uuid": "c9464c6da67540ed8719e2b8e697c711",
        "title": "端平三年春帖子词 皇帝閤 其五",
        "author": "洪咨夔",
        "content": "东风送喜上天颜，吉语飞来井轸间。\n榆塞雪消鸣镝静，柳营月暖击刁闲。",
        "dynasty": "宋",
        "collection_info": null
    },
    {
        "uuid": "8fb07d74fe0b29383642cdc76b0e46b8",
        "title": "端平三年春帖子词 皇帝閤 其六",
        "author": "洪咨夔",
        "content": "麦苗培秀腊前雪，稻种浸芽春后晴。\n野老田夫观治象，便从新岁贺升平。",
        "dynasty": "宋",
        "collection_info": null
    },
    {
        "uuid": "d6b3feb0176073de02abff826185de09",
        "title": "端平三年春帖子词 皇后閤 其一",
        "author": "洪咨夔",
        "content": "太液轻澌泮，温明霁日融。\n菜流芳荇碧，花颂瑞椒红。",
        "dynasty": "宋",
        "collection_info": null
    },
    {
        "uuid": "eccc78e836849027411743db61b34a55",
        "title": "端平三年春帖子词 皇后閤 其二",
        "author": "洪咨夔",
        "content": "甲观韶光集，禖坛好语传。\n思齐男庆百，假乐子宜千。",
        "dynasty": "宋",
        "collection_info": null
    },
    {
        "uuid": "77b806957d99fbc950cd93850f9c22a1",
        "title": "端平三年春帖子词 皇后閤 其三",
        "author": "洪咨夔",
        "content": "涂山阴赞夏王化，妫汭密裨虞帝仁。\n保合大和无间断，际天蟠地一般春。",
        "dynasty": "宋",
        "collection_info": null
    },
    {
        "uuid": "6f8fd11d41b16ea0fb08d09019dc406f",
        "title": "端平三年春帖子词 皇后閤 其四",
        "author": "洪咨夔",
        "content": "关雎风化冠周南，次第桃夭及葛覃。\n农事未兴先献种，女红方起又亲蚕。",
        "dynasty": "宋",
        "collection_info": null
    },
    {
        "uuid": "b492a2a13c6f8a947c23ffee07500b10",
        "title": "端平三年春帖子词 皇后閤 其五",
        "author": "洪咨夔",
        "content": "殷雷金钥千门邃，斜月璇题六寝深。\n禁柳护寒鸦未起，求衣已献晚朝箴。",
        "dynasty": "宋",
        "collection_info": null
    },
    {
        "uuid": "4a510afc6b6dd4e413470a7de125f4df",
        "title": "端平三年春帖子词 贵妃閤 其一",
        "author": "洪咨夔",
        "content": "梅试催粧粉，兰披入梦香。\n迎春占北斗，受福拜东皇。",
        "dynasty": "宋",
        "collection_info": null
    },
    {
        "uuid": "8f40cabaaacf864cc3a04491bf18d62e",
        "title": "端平三年春帖子词 贵妃閤 其二",
        "author": "洪咨夔",
        "content": "象应轩龙次，恩承帝座光。\n燕坛风澹荡，蚕馆日舒长。",
        "dynasty": "宋",
        "collection_info": null
    },
    {
        "uuid": "b8413289a0f18b22d89f39fde225cedd",
        "title": "端平三年春帖子词 贵妃閤 其三",
        "author": "洪咨夔",
        "content": "春透蓬莱碧玉壶，晴窗恭侍宝奎敷。\n从容玩画家人卦，取次题箴列女图。",
        "dynasty": "宋",
        "collection_info": null
    },
    {
        "uuid": "c35cb49a47dae0c45f4ee39b9b9e0f47",
        "title": "端平三年春帖子词 贵妃閤 其四",
        "author": "洪咨夔",
        "content": "鳷鹊雪残笼霁景，鵁鶄波暖扬纹漪。\n宫中不用催行乐，草木群生各自熙。",
        "dynasty": "宋",
        "collection_info": null
    },
    {
        "uuid": "8654633d056f5371a498843fa2779e8a",
        "title": "端平三年春帖子词 贵妃閤 其五",
        "author": "洪咨夔",
        "content": "万年枝上綵裁绿，千叶花头酥点红。\n镜绶囊丝相映烛，探先半月庆流虹。",
        "dynasty": "宋",
        "collection_info": null
    },
    {
        "uuid": "a934bea3c06a3fb9fcf8d31dedd42d41",
        "title": "寿刘宰",
        "author": "洪咨夔",
        "content": "制锦新城衣锦归，种桃遗爱蒲桃蹊。\n恩波淮水流不尽，福力螺山高与齐。\n天上已催班玉笋，日边行见月璇题。\n欢声都是长生曲，熏作香云覆宝猊。",
        "dynasty": "宋",
        "collection_info": null
    },
    {
        "uuid": "292aeea5ec42383b2ec912e0aac2c834",
        "title": "寿刘丞",
        "author": "洪咨夔",
        "content": "秋横岱岳气象豪，仰瞻万仞青且高。\n上凌层汉直咫尺，下视列岫真儿曹。\n此山万古储胜迹，年年人庆东平日。\n谁知此岳復降神，钟作南州人第一。\n我公之生超凡尘，申甫当年应此身。\n岳之大兮公器宇，岳之秀兮公精神。\n平生节义磨天地，冰雪丰姿了无翳。\n词锋凛凛人胆寒，少年斫却月中桂。\n人指杭川水遶东，于今清澈亦如公。\n太平官府能重创，等闲清兴独哦松。\n他年三凤成名了，笑道双亲犹未老。\n料应坐席暖方生，又赴九天紫泥诏。\n金鸭香浓庆诞神，好看戏綵满堂新。\n不须把酒殷勤祝，岳算从来无尽春。",
        "dynasty": "宋",
        "collection_info": null
    },
    {
        "uuid": "a939164f74719104f17a35cc2198e18e",
        "title": "太后挽诗  其一",
        "author": "洪咨夔",
        "content": "德名三后并，母道两朝尊。\n勇决高千古，危疑定一言。\n先期还政事，隆礼改山园。\n哀挽西郊道，云愁昼亦昏。",
        "dynasty": "宋",
        "collection_info": null
    },
    {
        "uuid": "4c06c9399e4f3803b1910f7e6191721a",
        "title": "太后挽诗  其二",
        "author": "洪咨夔",
        "content": "扶日行黄道，乘云上紫微。\n忧劳形末命，恭俭见陈衣。\n布德开刑网，和戎戢武威。\n要知怀重处，行路涕交挥。",
        "dynasty": "宋",
        "collection_info": null
    },
    {
        "uuid": "eba93064068d87d4d79dde6110038307",
        "title": "挽谢迭山",
        "author": "洪咨夔",
        "content": "千古精忠日月光，恨无麟笔写堂堂。\n还家耻作梁江总，辟谷谁如韩子房。\n后死十年应有待，轻生万里故非狂。\n有儿可拾江边骨，须信人亡道不亡。",
        "dynasty": "宋",
        "collection_info": null
    },
    {
        "uuid": "d6599d4e25b5e29842bab582fae6be4f",
        "title": "送石士志推官赴调",
        "author": "洪咨夔",
        "content": "石友抱奇璞，朅来掾吾邦。\n昂然凌霄姿，莒鼎独力扛。\n入幕有此士，诸人亮难双。\n决事风赴谷，哦诗雨翻江。\n青衫裹妍骨，黑髮今眉庞。\n世无九方皋，谁识骊与駹。\n一朝解绶去，船鼓催逢逢。\n阖府少颜色，我心若为降。\n倦游方闭门，寄傲但一窗。\n惜别不得饯，况能缀羊腔。\n明廷急才俊，召驿南逾泷。\n森森邓林枝，剪拔穷株桩。\n岂其饭牛戚，未作展骥庞。\n早晚对北阙，叶钟发鲸撞。",
        "dynasty": "宋",
        "collection_info": null
    },
    {
        "uuid": "c2aaaa32aafc989523f46b7880b15d5b",
        "title": "奉使燕山回早行书事",
        "author": "洪咨夔",
        "content": "露满中庭月满天，秋来怀抱转悽然。\n客程恨不日千里，归思乱如云一川。\n故国伤心那忍说，遗民望眼几回穿。\n当家旧事堪垂泪，海上看牛十五年。",
        "dynasty": "宋",
        "collection_info": null
    },
    {
        "uuid": "3f5c90c038cd118e1271ab601706882e",
        "title": "侄寿叔祖",
        "author": "洪咨夔",
        "content": "鹊噪梅梢喜报晴，催开几叶砌边蓂。\n和熏爱日如春日，光动文星映寿星。\n宾客称觞应满座，儿孙戏綵自盈庭。\n萱堂幸继芝兰末，仰祝百千龟鹤龄。",
        "dynasty": "宋",
        "collection_info": null
    },
    {
        "uuid": "5aad0459a8d72fe8e5d6e0cfc78a841f",
        "title": "句  其一",
        "author": "洪咨夔",
        "content": "拓罢淮南金戟牙，时平来坐野僧家。\n枪旗谩摘社前雨，旌节旋移春后花。",
        "dynasty": "宋",
        "collection_info": null
    },
    {
        "uuid": "63c894e28ad741542e795674a3d01704",
        "title": "句  其二",
        "author": "洪咨夔",
        "content": "生怜一架明于雪，终殿群芳嫁却春。",
        "dynasty": "宋",
        "collection_info": null
    },
    {
        "uuid": "8cdbc778c0dad23fbc35deedf22de02d",
        "title": "句  其三",
        "author": "洪咨夔",
        "content": "风雨寂历芦荻秋，梧叶落尽斜阳洲。",
        "dynasty": "宋",
        "collection_info": null
    },
    {
        "uuid": "44daf7f1b885de267729c7e85c9dc95e",
        "title": "默坐偶成  其一",
        "author": "郑清之",
        "content": "洹河见水老如新，此见云何别妄真。\n心本佛心须作佛，境皆尘境莫随尘。\n空中花果浮生眼，梦裏悲欢现在身。\n万事卢胡吃茶去，不知谁主更谁宾。",
        "dynasty": "宋",
        "collection_info": null
    },
    {
        "uuid": "cac87e94060c4b5a1a8c263b4cd0500d",
        "title": "默坐偶成  其二",
        "author": "郑清之",
        "content": "底须莫莫更休休，老去浮湛一敝舟。\n病恼幻躯天恶剧，醉寻熟睡我先筹。\n眼前勤惰书开阖，窗下阴晴雨散收。\n假使庄生梦为蝶，也应贷粟监河侯。",
        "dynasty": "宋",
        "collection_info": null
    },
    {
        "uuid": "87f0b72fd5fd17f28ddd67de74eecd60",
        "title": "默坐偶成  其三",
        "author": "郑清之",
        "content": "睡魔勾引鹤投林，书债中抛笔似瘖。\n尚有乌髭赢白髮，拟寻朱汞养黄金。\n寸机解起千疆亩，一息能藏万古今。\n尘世何人是知己，推窗明月正当心。",
        "dynasty": "宋",
        "collection_info": null
    },
    {
        "uuid": "2cb6d90f91fecf61b4786dad6afaa06b",
        "title": "追记觉际偶成",
        "author": "郑清之",
        "content": "我到家山雪尚飞，看看寒食展归期。\n花开无酒蝶贻笑，春尽不吟鶑有辞。\n窗下竹君陪晤对，手中杖子共追随。\n闲来自唱无生曲，井底泥蛇舞柘枝。",
        "dynasty": "宋",
        "collection_info": null
    },
    {
        "uuid": "26420bef72c85eae76214803bfd7a379",
        "title": "静极",
        "author": "郑清之",
        "content": "磨砖岂解成明镜，打坐如何作佛身。\n静闹头头须认着，暑中冰冻雪中春。",
        "dynasty": "宋",
        "collection_info": null
    },
    {
        "uuid": "bfb9905725e38e808b340cf26f38ebc0",
        "title": "灯薪",
        "author": "郑清之",
        "content": "小草虚心不染尘，传灯会上屡焚身。\n光明一点元无尽，谩结空花作好春。",
        "dynasty": "宋",
        "collection_info": null
    },
    {
        "uuid": "04461b21ab44aa6370dd17e91364d79e",
        "title": "臂疼医令灼艾戏成",
        "author": "郑清之",
        "content": "幻体当如泡影观，法身清浄本坚完。\n四千八万陀罗臂，艾炷教君何处安。",
        "dynasty": "宋",
        "collection_info": null
    },
    {
        "uuid": "b7122a22ca72e11181823ba8c1dd1436",
        "title": "食豆荚",
        "author": "郑清之",
        "content": "西风摵摵草虫鸣，万荚丛中诧瑞蓂。\n煮啖快输儿女吻，燃萁不忍尚堆青。",
        "dynasty": "宋",
        "collection_info": null
    },
    {
        "uuid": "ab874fade2ba003e36563159bcc5e6e3",
        "title": "臂疼自砭",
        "author": "郑清之",
        "content": "云长凿骨未为奇，断臂亭亭对祖师。\n万法从心当自省，箇中冷暖有鱼知。",
        "dynasty": "宋",
        "collection_info": null
    },
    {
        "uuid": "50747624a0be73784533bb5f56bd6ddf",
        "title": "有感",
        "author": "郑清之",
        "content": "子思问学惟诚意，孟氏工夫只反身。\n定慧妙明何处觅，要知儒释共天真。",
        "dynasty": "宋",
        "collection_info": null
    },
    {
        "uuid": "63d8d28dc2e686d0cb06d5a52766ff88",
        "title": "秋色佳甚未能一到觉际像景谩赋二绝  其一",
        "author": "郑清之",
        "content": "秋光澹薄有无间，掠水斜风雨脚斑。\n试向菰蒲深处望，嫩黄一点荇花闲。",
        "dynasty": "宋",
        "collection_info": null
    },
    {
        "uuid": "f9664aa6017516ca5a554935fe835055",
        "title": "秋色佳甚未能一到觉际像景谩赋二绝  其二",
        "author": "郑清之",
        "content": "藕花万柄敛春妆，剩驻霜荷葺芰裳。\n水路想通渔艇入，我来月下要鸣榔。",
        "dynasty": "宋",
        "collection_info": null
    },
    {
        "uuid": "ebba7d089752881d6573ac7dc4d76e59",
        "title": "感风闷坐戏成六言一首示云岑",
        "author": "郑清之",
        "content": "梦觉无两庄子，是非只一东坡。\n颜渊箪食为乐，启期带索行歌。\n鲁侯不遇天也，伯寮其如命何。\n世事如棋新局，人生落叶辞柯。\n谁人见张平叔，何处觅蓝采和。\n且服单方妙药，般若波罗蜜多。",
        "dynasty": "宋",
        "collection_info": null
    },
    {
        "uuid": "e13f0d7f5e1f1f385572afdfe728b940",
        "title": "秋成风雨",
        "author": "郑清之",
        "content": "垂垂金颖贺秋成，去逐狂风一羽轻。\n何事天工恶戏剧，眼前翻覆见亏盈。",
        "dynasty": "宋",
        "collection_info": null
    },
    {
        "uuid": "b4e82539cbc91f18986c9ca3f7d05e23",
        "title": "雨后闲坐偶成",
        "author": "郑清之",
        "content": "秋霖得晚晴，景色似郊垧。\n山向闲中碧，云从阙处青。\n檐牙抽宿溜，木杪挂疎星。\n一枕便高卧，清风入暑棂。",
        "dynasty": "宋",
        "collection_info": null
    },
    {
        "uuid": "2f2e16948c0f94f5b308ec49b6100253",
        "title": "兀坐",
        "author": "郑清之",
        "content": "夜听寒蛩晓听蝉，梧桐疎雨晚秋天。\n空斋抱膝元无事，半是痴憨半是禅。",
        "dynasty": "宋",
        "collection_info": null
    },
    {
        "uuid": "8ff3da048ba4e1158b3ea0917a5aaf04",
        "title": "香山老惠两猫",
        "author": "郑清之",
        "content": "杀活禅机本自由，顺行逆用总先筹。\n伽梨亲抱貍奴送，管是南泉是赵州。",
        "dynasty": "宋",
        "collection_info": null
    },
    {
        "uuid": "8e3d2b31585210aab21e7d9f09fd019b",
        "title": "香山猫食粥",
        "author": "郑清之",
        "content": "梵宫新遣两貍奴，晨粥饥餐食肉如。\n料是伊蒲三昧熟，未知绕膝诉无鱼。",
        "dynasty": "宋",
        "collection_info": null
    },
    {
        "uuid": "3ee2881fe6d4adf9c25753d7b967a92c",
        "title": "冬瓜",
        "author": "郑清之",
        "content": "剪剪黄花秋后春，霜皮露叶护长身。\n生来笼统君休笑，腹裏能容数百人。",
        "dynasty": "宋",
        "collection_info": null
    },
    {
        "uuid": "e4ae9c5c40cf9f6ee5375c32489ca6b2",
        "title": "茄子",
        "author": "郑清之",
        "content": "青紫皮肤类宰官，光圆头脑作僧看。\n如何缁俗偏同嗜，入口元来总一般。",
        "dynasty": "宋",
        "collection_info": null
    },
    {
        "uuid": "313b8e433834c674358e2d74c458eac7",
        "title": "赠李相士",
        "author": "郑清之",
        "content": "未遇公卿尽好看，会将碧眼照人寒。\n邯郸梦觉君休问，试卜何时可挂冠。",
        "dynasty": "宋",
        "collection_info": null
    },
    {
        "uuid": "7d2960bdf84a539f5d3f421267516cee",
        "title": "七月初五日城中大风雨",
        "author": "郑清之",
        "content": "飓风超海撼官城，吹断银河彻晓倾。\n瓦阵飞翻千鹄起，屐声旁午万蛙鸣。\n骈肩重足人如醉，涌溜奔云气未平。\n谁与笺天如帝律，毒龙斥去锁东瀛。",
        "dynasty": "宋",
        "collection_info": null
    },
    {
        "uuid": "7b67a686b9b86ca36c1ec411b2d4d67d",
        "title": "闻觉际被风寄頔老",
        "author": "郑清之",
        "content": "古德把茅惟盖头，飓风飘屋等虚舟。\n矮窗犹有蒲团滑，也胜床前衮雪毬。",
        "dynasty": "宋",
        "collection_info": null
    },
    {
        "uuid": "4522a57aedd37e0a6e47cbbb625811f0",
        "title": "督觉际莳菜",
        "author": "郑清之",
        "content": "秋后从来数晚菘，自锄稀甲几多丛。\n莫辞榾榾频携瓮，准拟清馋玉糁翁。",
        "dynasty": "宋",
        "collection_info": null
    },
    {
        "uuid": "9ef369a40c629e090d0ff0193c55a2ea",
        "title": "偶记赋王昭君谩录之",
        "author": "郑清之",
        "content": "伐国曾闻用女戎，忍留妖丽汉宫中。\n如知褒姒贻周患，须信巫臣为楚忠。\n青冢不遗芳草恨，白沟那得战尘空。\n解移尤物柔强虏，延寿当年合议功。",
        "dynasty": "宋",
        "collection_info": null
    },
    {
        "uuid": "422cf700498d4cb510d2da12c6f8f5ae",
        "title": "八月初五梦桃杏枝上皆小蕊顷刻间一花先开既而次第皆拆色殊红鲜可爱梦中为赋一诗觉但记其第二句戏足成之",
        "author": "郑清之",
        "content": "天孙红锦浅深裁，为惜芳苞未肯开。\n争奈东风披拂甚，枝头次第吐香腮。",
        "dynasty": "宋",
        "collection_info": null
    },
    {
        "uuid": "11bae0c6ef5537f1b7d1fad0262bdf82",
        "title": "赠谈命陈总属",
        "author": "郑清之",
        "content": "弹铗朱门岁月过，生涯安乐遍行窝。\n谈天有口机关别，处世无心笑语多。\n自是君平忠孝在，其如曼倩滑稽何。\n一帆又作鸱夷去，遥想江湖听踏歌。",
        "dynasty": "宋",
        "collection_info": null
    },
    {
        "uuid": "1c2010c6d00c492f89c3814c38faa9c2",
        "title": "八月上弦夕",
        "author": "郑清之",
        "content": "轻风熨贴晚云开，为放中秋半月来。\n待得月圆多值雨，不如今夕共罇罍。",
        "dynasty": "宋",
        "collection_info": null
    },
    {
        "uuid": "a10e62caaa1854c96eacf7bb6d253395",
        "title": "觉际闲坐纪所见",
        "author": "郑清之",
        "content": "蛛网雨中时恤纬，蜂屯衙后自婴城。\n竹根得土笋争长，纸隙受风窗善鸣。",
        "dynasty": "宋",
        "collection_info": null
    },
    {
        "uuid": "24e2d990717b164ee1a664cb9c94b1e0",
        "title": "食蛤戏成",
        "author": "郑清之",
        "content": "满殻濡潮汐，因沙产海滣。\n文身吴太伯，缄口鲁铜人。\n雀化宜分隽，蛙烹肯拟伦。\n试呈饕赋手，半熟酒含津。",
        "dynasty": "宋",
        "collection_info": null
    },
    {
        "uuid": "1bbd4de0e3e5550e9a7e74b8a138520f",
        "title": "督觉际植花  其一",
        "author": "郑清之",
        "content": "桂后秋兰解出奇，幽香元不许春知。\n移根好向它山觅，承受风光到菊篱。",
        "dynasty": "宋",
        "collection_info": null
    },
    {
        "uuid": "ce1890945c97cf8e7ab19a912c8cb503",
        "title": "督觉际植花  其二",
        "author": "郑清之",
        "content": "兄弟梅矾是水仙，曝根向暖种宜先。\n银台金盏惟须酒，不可无渠对雪天。",
        "dynasty": "宋",
        "collection_info": null
    },
    {
        "uuid": "4c7715c24e09598e572602b9b16a3d37",
        "title": "催觉际殖芥",
        "author": "郑清之",
        "content": "淡交耐久最宜蔬，风味清严莫芥如。\n沃壤深畦须蚤计，雪中满拟饫冰葅。",
        "dynasty": "宋",
        "collection_info": null
    },
    {
        "uuid": "33c4a2d2b2966200503e0cd25abf33f1",
        "title": "观书",
        "author": "郑清之",
        "content": "肝脾何药解清虚，不用参苓不㕮咀。\n一种单方无授受，明窗端坐只观书。",
        "dynasty": "宋",
        "collection_info": null
    },
    {
        "uuid": "bec8a38125bbb81d8a5b84dae859043b",
        "title": "夜雨",
        "author": "郑清之",
        "content": "依风急雨垫秋清，疎数无时总有声。\n最是可怜云裏月，几番阴翳几番明。",
        "dynasty": "宋",
        "collection_info": null
    },
    {
        "uuid": "06f3e0ea0036bbd4bb92f71c794ce478",
        "title": "睡起戏笔",
        "author": "郑清之",
        "content": "范蠡功成便五湖，鸱夷未了復陶朱。\n争如终老严陵钓，千古清名一事无。",
        "dynasty": "宋",
        "collection_info": null
    },
    {
        "uuid": "87730b2161dd6e1e7a0055c96a86caa3",
        "title": "谢天童老秋兰  其一",
        "author": "郑清之",
        "content": "楚畹春曾泛晓光，直留雅艷到虹藏。\n山中不把一枝到，世外那闻千佛香。",
        "dynasty": "宋",
        "collection_info": null
    },
    {
        "uuid": "9d93c83aeeee86777819de3ced900df3",
        "title": "谢天童老秋兰  其二",
        "author": "郑清之",
        "content": "秋色追随入慧光，肯携幽卉问行藏。\n深林未省炎凉态，来为闲人特地香。",
        "dynasty": "宋",
        "collection_info": null
    },
    {
        "uuid": "b5fd7d5cfbe18f5fd0d4329f7616cfd8",
        "title": "谢天童老秋兰  其三",
        "author": "郑清之",
        "content": "绿叶青青带紫光，拈来笑处没遮藏。\n密圆应具楞严偈，非木非空出妙香。",
        "dynasty": "宋",
        "collection_info": null
    },
    {
        "uuid": "cd1d7a2863b78c205deaa3963ba7fba9",
        "title": "夜雨不睡  其一",
        "author": "郑清之",
        "content": "浮湛世事付洪乔，欹枕迢迢度永宵。\n雨细无声檐溜滴，香残有烬篆烟销。\n翻盆硕鼠全欺暗，绕鬓飞蚊始作娇。\n老去易惊寒暑变，几多今夕又明朝。",
        "dynasty": "宋",
        "collection_info": null
    },
    {
        "uuid": "f902771f8e126d04a17f8b27a17a95c6",
        "title": "夜雨不睡  其二",
        "author": "郑清之",
        "content": "少日无欢老易愁，鶑花过眼一春休。\n清虚未解穷聃释，情思谁能更孔周。\n白醉蹔烦檐送暖，苍颜惟恐镜包羞。\n争知一点天然物，不共浮生作去留。",
        "dynasty": "宋",
        "collection_info": null
    },
    {
        "uuid": "c2f14a9d5a70cb437fad5c04217904e0",
        "title": "育王老禅屡惠佳茗比又携日铸为饷因言久则味失师授以焙藏之法必有以专之笑谓非力所及谩成拙语解嘲录以为谢",
        "author": "郑清之",
        "content": "曾读茶经如读律，一物不备茶不出。\n未论煮瀹应节度，第一收藏在坚密。\n摘鲜封裹须焙芳，湿蒸为寇防侵疆。\n朝屯暮蒙要微火，九转温养如丹房。\n育王老慧老茶事，新授秘诀乃如此。\n几番惠我先春芽，朅来细问茶何似。\n我初谓师茶绝奇，十日之后如饮糜。\n颇疑缁俗果异撰，良苦辄为居所移。\n吾言未终师绝叫，为茶传法恨不早。\n绮疏应合有司存，料理如前毋草草。\n对师大笑面欲靴，三年宰相食无鲑。\n长鬚赤脚供井臼，荒寒政类山人家。\n扊扅炊尽瓶笙吼，何曾敲雪春云走。\n不如时扣赵州门，侍者可人长摸首。",
        "dynasty": "宋",
        "collection_info": null
    },
    {
        "uuid": "d9c42b263486588fb20290b14878e66b",
        "title": "竹下见兰",
        "author": "郑清之",
        "content": "竹下幽香祗自知，孤高终近岁寒姿。\n垂杨曼舞多娇态，倚頼东风得几时。",
        "dynasty": "宋",
        "collection_info": null
    },
    {
        "uuid": "6f1934901eb722a3966fcc7072eea694",
        "title": "小轩偶成",
        "author": "郑清之",
        "content": "斋余宴坐息深深，万法皆闲境会心。\n轻浪飐荷珠溜玉，晴曦穿竹翠笼金。\n岸头舟楫人归语，槛外菰蒲鸟去音。\n谩说陶车并谢屐，如如不动胜登临。",
        "dynasty": "宋",
        "collection_info": null
    },
    {
        "uuid": "e17b6f66eaa81c69915495ca36688b0b",
        "title": "旧冬得蒌蒿数十根植之舍傍今春遂可采撷辄持羾黄堂拙语先之聊发一笑",
        "author": "郑清之",
        "content": "蒌蒿见录尔雅篇，族谱系出荆楚壖。\n居人采撷不论钱，横道𨈆轹如车前。\n物有贵贱所遇然，鸡壅豕苓以帝言。\n世间何有正味焉，耆芰昌歜性所便。\n冰壶先生虀瓮传，敢骄玉食轻膏羶。\n天随酷谓杞菊贤，一赋金石声相宣。\n玉糁羹芋称苏仙，天上酥酡能比肩。\n忆昔客授湘湖偏，乍逢此蒿口流涎。\n嚼寒冰玉香满咽，绀滑琉璃鸣贝编。\n糅以豚膏软如绵，脆甘丰腻洁且鲜。\n天花石耳羞争妍，木鸡退飞山之巅。\n笑渠芽蕨成儿拳，岸视橰圃眉宇轩。\n七葅五菜谁敢先，独能兄事玉版禅。\n一别楚产知几年，孤根朅来植鄞川。\n春苗出土含晓烟，援条小摘喜欲癫。\n故人千里方言还，调芼酌之双觥船。\n枯肠慰满藜苋缘，食芹而美不敢专。\n遣送兵厨羞俎笾，喷饭一笑篔筜边。",
        "dynasty": "宋",
        "collection_info": null
    },
    {
        "uuid": "4b0ee9b298378ac7dc353b23a0d663dd",
        "title": "太史报彗星没",
        "author": "郑清之",
        "content": "老彗妖芒欲爇天，王良见迫为收鞭。\n紫微一夜玑衡转，甘雨祥风到野田。",
        "dynasty": "宋",
        "collection_info": null
    },
    {
        "uuid": "f41ff3e47f2a0aba3150a67be1b59126",
        "title": "谢虚斋和诗",
        "author": "郑清之",
        "content": "关心穑事恐春迟，蹔许花风入绣旗。\n翠浪半天岐麦咏，玉簪数筯刈蒌诗。\n野亭寄韵追唐什，秋菊餐芳敌楚辞。\n早晚催归汉廷右，西湖深处乐天碑。",
        "dynasty": "宋",
        "collection_info": null
    },
    {
        "uuid": "504eb0786cb6d06de42a6bea92ed4094",
        "title": "和虚斋劝农十诗  其一",
        "author": "郑清之",
        "content": "迢递层阴晓自开，仙舟花底问瀛莱。\n文章太守非游衍，为省春耕特地来。",
        "dynasty": "宋",
        "collection_info": null
    },
    {
        "uuid": "ddf0b65fc019aca1c1da636fc0f31a66",
        "title": "和虚斋劝农十诗  其二",
        "author": "郑清之",
        "content": "爇天妖焰彗初沉，朝汲仁贤简帝心。\n未用锋车便脂牵，小须千里遍春霖。",
        "dynasty": "宋",
        "collection_info": null
    },
    {
        "uuid": "f5dfab865f8084f734f1efa8b4dba498",
        "title": "和虚斋劝农十诗  其三",
        "author": "郑清之",
        "content": "蔽日寒云悄欲秋，仁风载路晓光浮。\n田翁揽抱儿孙笑，竹马横陈未肯休。",
        "dynasty": "宋",
        "collection_info": null
    },
    {
        "uuid": "34db6119a16b945ab2c22a0deab1a3ef",
        "title": "和虚斋劝农十诗  其四",
        "author": "郑清之",
        "content": "问讯桑麻真郡政，按行松菊似家山。\n挽回和气归田里，只费斋铃半日闲。",
        "dynasty": "宋",
        "collection_info": null
    },
    {
        "uuid": "9d97628ac3e5f9e0c17a08570f930184",
        "title": "和虚斋劝农十诗  其五",
        "author": "郑清之",
        "content": "暇日棋书六一翁，锦樯丝辔与春逢。\n年时豹尾车中望，山色有无知几重。",
        "dynasty": "宋",
        "collection_info": null
    },
    {
        "uuid": "dbbb7bcbde5512597bb5f4a44d04a2db",
        "title": "和虚斋劝农十诗  其六",
        "author": "郑清之",
        "content": "晓梦吟成望帝归，征鞍未许柳丝知。\n笑听鄮岭春禽咔，去博延英午漏迟。",
        "dynasty": "宋",
        "collection_info": null
    },
    {
        "uuid": "909c6c648f5a4f04a247dea9e5b57cb0",
        "title": "和虚斋劝农十诗  其七",
        "author": "郑清之",
        "content": "酡颜醉客玉西东，半湿尘衫上翠空。\n邹谷虽寒应解黍，朱车面面是春风。",
        "dynasty": "宋",
        "collection_info": null
    },
    {
        "uuid": "b0f4132e062d4d902323eb5c88949dc3",
        "title": "和虚斋劝农十诗  其八",
        "author": "郑清之",
        "content": "小队旌旗半道归，松阴缓策揽清晖。\n女郎未觉褰帷过，笑语相教着嫁衣。",
        "dynasty": "宋",
        "collection_info": null
    },
    {
        "uuid": "2d07c0b6d91c7362966197ad0fa07365",
        "title": "和虚斋劝农十诗  其九",
        "author": "郑清之",
        "content": "老黠山灵具六通，解将苍狗护奇峰。\n虚斋自有青囊眼，却笑景纯书未工。",
        "dynasty": "宋",
        "collection_info": null
    },
    {
        "uuid": "257b781dff037244cb8f19306850adda",
        "title": "和虚斋劝农十诗  其一○",
        "author": "郑清之",
        "content": "恰好农时踏翠烟，睡龙惊起雨公田。\n官程便作乘闲看，不用扁舟学计然。",
        "dynasty": "宋",
        "collection_info": null
    },
    {
        "uuid": "42f0ccb9178ccc793acc2e3753ef9ee5",
        "title": "宿翠山  其一",
        "author": "郑清之",
        "content": "箯舆十里见青崭，行尽松阴得翠岩。\n万壑声中清磬出，一峰高处白云缄。\n茶新煮鼎作鱼沫，僧有可人能麈谈。\n自觉灵山缘境熟，佛禅重问后三三。",
        "dynasty": "宋",
        "collection_info": null
    },
    {
        "uuid": "0c4cb49f4d04381d56735b983f553c19",
        "title": "宿翠山  其二",
        "author": "郑清之",
        "content": "暖风依日佐山行，几许春随屐齿生。\n溪舞绿云苔出没，田翻翠浪麦斜横。\n闲中适意荣三事，岁晚无年式耦耕。\n一静可能销幻药，剩开胸次着峥嵘。",
        "dynasty": "宋",
        "collection_info": null
    },
    {
        "uuid": "807f24f14f047029ff0ba102476f8a84",
        "title": "和葺芷应直院送秋兰韵",
        "author": "郑清之",
        "content": "大椿凌千秋，灵芝竞三秀。\n书传递夸诩，垂芳古今宙。\n贵耳但奇奇，相马失之瘦。\n谁知楚醒花，远避汉金酎。\n择交得素节，彼哉怀春诱。\n夫君全德馨，内美本吾有。\n姑置芝与椿，秋兰岁相寿。",
        "dynasty": "宋",
        "collection_info": null
    },
    {
        "uuid": "5f1f506f7d98bf178a2a30fe52c86701",
        "title": "南坡口号十八首  其一",
        "author": "郑清之",
        "content": "十日南坡两日晴，晴时不放日华明。\n春光似妬闲人占，端的春风饱世情。",
        "dynasty": "宋",
        "collection_info": null
    },
    {
        "uuid": "c8050ea01b63c54163e6ecfe603f20a1",
        "title": "南坡口号十八首  其二",
        "author": "郑清之",
        "content": "天工忽忽度年光，料理人间富贵忙。\n闲裏何曾关造物，一分风景亦收藏。",
        "dynasty": "宋",
        "collection_info": null
    },
    {
        "uuid": "03ea529be094c39743b80c8b39821ffc",
        "title": "南坡口号十八首  其三",
        "author": "郑清之",
        "content": "谁将春晚作冬看，添着绵衣减却难。\n道是麦寒犹未在，愿渠麦熟且禁寒。",
        "dynasty": "宋",
        "collection_info": null
    },
    {
        "uuid": "95fe3ed09cfd323f7dff6f4a5d0f3b09",
        "title": "南坡口号十八首  其四",
        "author": "郑清之",
        "content": "休言无地起楼台，十箇花窠没处栽。\n东近比邻西近水，且教红白面墙开。",
        "dynasty": "宋",
        "collection_info": null
    },
    {
        "uuid": "f5efaad927e70c5776f030d6be84c242",
        "title": "南坡口号十八首  其五",
        "author": "郑清之",
        "content": "欲识鱼梁试作看，轻抛野渌罩清寒。\n几回漉起空无物，输杀羣儿下钓竿。",
        "dynasty": "宋",
        "collection_info": null
    },
    {
        "uuid": "4229ee428cc553a42ea6f66bdcefd91c",
        "title": "南坡口号十八首  其六",
        "author": "郑清之",
        "content": "吾孙宗子喜相过，一笑檀栾似乐窝。\n且向尊中陪北海，直须闲裏识南坡。",
        "dynasty": "宋",
        "collection_info": null
    },
    {
        "uuid": "daddb0015f80c08efb8a6f5b54241c22",
        "title": "南坡口号十八首  其七",
        "author": "郑清之",
        "content": "酷爱鸟鸣山更幽，墙阴风雨但飕飕。\n筠笼买得春禽语，不会忧时也白头。",
        "dynasty": "宋",
        "collection_info": null
    },
    {
        "uuid": "19b6ba7f542d699b19d5b3b825cac3f7",
        "title": "南坡口号十八首  其八",
        "author": "郑清之",
        "content": "管絃不碍登山屐，粱肉何妨满腹书。\n岂是清谈愧夷甫，为无阿堵绕吾庐。",
        "dynasty": "宋",
        "collection_info": null
    },
    {
        "uuid": "58955bb691a8d62781c401e1a31939f4",
        "title": "南坡口号十八首  其九",
        "author": "郑清之",
        "content": "试向清池放小鲜，洋洋圉圉忽攸然。\n校人真箇知鱼乐，杀活机锋总是禅。",
        "dynasty": "宋",
        "collection_info": null
    },
    {
        "uuid": "87629172dad5e36bc705589c55f8a54d",
        "title": "南坡口号十八首  其一○",
        "author": "郑清之",
        "content": "分席春畦仅一弓，灵根移自石窗东。\n饶渠五味夸仙药，争似盐梅正策功。",
        "dynasty": "宋",
        "collection_info": null
    },
    {
        "uuid": "b749b6935470e19262ca296698edb0e2",
        "title": "南坡口号十八首  其一一",
        "author": "郑清之",
        "content": "纷纶儿造信多才，果解分风作去来。\n我向南坡一旬雨，春阴今晓为谁开。",
        "dynasty": "宋",
        "collection_info": null
    },
    {
        "uuid": "d575d3b80322527ed9950ec47ceccb55",
        "title": "南坡口号十八首  其一二",
        "author": "郑清之",
        "content": "小窗白醉篆香迟，只有书君伴燕颐。\n料得人间无此乐，殷勤献与定牢辞。",
        "dynasty": "宋",
        "collection_info": null
    },
    {
        "uuid": "a8559aba2578833a56484bc213d90f00",
        "title": "南坡口号十八首  其一三",
        "author": "郑清之",
        "content": "枝筇挂起一旬彊，剪剪春寒到柳塘。\n白髮不公欺老我，偏于闲处引风霜。",
        "dynasty": "宋",
        "collection_info": null
    },
    {
        "uuid": "6bd068625c04998e1790e5238759ae82",
        "title": "南坡口号十八首  其一四",
        "author": "郑清之",
        "content": "记得儿时诵古诗，其甘如荠谓吾欺。\n淡交休恨相知晚，携向晶盘笑杀伊。",
        "dynasty": "宋",
        "collection_info": null
    },
    {
        "uuid": "3bbf2eb1998f9b5ace1d51f89c5a6612",
        "title": "南坡口号十八首  其一五",
        "author": "郑清之",
        "content": "晓来两鹊屋山鸣，报喜多应只报晴。\n似为东皇传好语，故留胜赏到清明。",
        "dynasty": "宋",
        "collection_info": null
    },
    {
        "uuid": "1fcf431de17431a330b09c7ce559a50e",
        "title": "南坡口号十八首  其一六",
        "author": "郑清之",
        "content": "旧日都城饫子鱼，一鳞今不到茅庐。\n果然额上通三印，尽去侯门代鲤书。",
        "dynasty": "宋",
        "collection_info": null
    },
    {
        "uuid": "25ae61a19a7b056060643d2846233310",
        "title": "南坡口号十八首  其一七",
        "author": "郑清之",
        "content": "安晚生涯冷似灰，别墅经营半月迴。\n夸与儿郎翁骤富，诗囊盈握送陈雷。",
        "dynasty": "宋",
        "collection_info": null
    },
    {
        "uuid": "8aeab40fac7cff149243699da919d624",
        "title": "南坡口号十八首  其一八",
        "author": "郑清之",
        "content": "红红白白共枝荣，怪底山茶有宁馨。\n倩得司花来判断，不妨一姓养螟蛉。",
        "dynasty": "宋",
        "collection_info": null
    },
    {
        "uuid": "e3c32a20f1d68d69fccdc325c3fa924a",
        "title": "辛丑仲春同黄制属自延寿雨过禅寂",
        "author": "郑清之",
        "content": "箯舆掠雨到僧门，带得清闲一二分。\n素喜堂中无偃月，朅来寺裏作穿云。\n赤心莫逆唯松友，青眼相看有竹君。\n烧叶更联东野句，纸窗钻隙候晴曛。",
        "dynasty": "宋",
        "collection_info": null
    },
    {
        "uuid": "ebae561c841aac465aae8a890aad2f95",
        "title": "病后和黄玉泉韵  其一",
        "author": "郑清之",
        "content": "山扉连月款言巵，拟共还家浣客衣。\n愧失养生收一溉，笑擒梦竖窜三危。\n大槐安国休重省，兜率陀天尚缓归。\n一病一衰秋后雨，孰言之武老能为。",
        "dynasty": "宋",
        "collection_info": null
    },
    {
        "uuid": "4ad9d5896afbb7b55c310e3a76372127",
        "title": "病后和黄玉泉韵  其二",
        "author": "郑清之",
        "content": "赤明瀹篆正恢台，戏挹雄风涤闷怀。\n病骨喜随新箨换，好诗忽馈宝珠来。\n巨鱼未纵王褒壑，陋室聊淹禹锡阶。\n且共理身如理国，小须握手咏康哉。",
        "dynasty": "宋",
        "collection_info": null
    },
    {
        "uuid": "b5ca70645f55e29cc17793fe5aa01a80",
        "title": "再和前韵  其一",
        "author": "郑清之",
        "content": "为乏刀圭饮卯巵，黄庭空想衣朱衣。\n三田未遣三彭去，九轨几成九折危。\n瘦骨可能支夜永，醉乡那復挽春归。\n亦知有客真佳甚，握手还须笑乐为。",
        "dynasty": "宋",
        "collection_info": null
    },
    {
        "uuid": "9059c7365a52f8fef4874b9122828899",
        "title": "再和前韵  其二",
        "author": "郑清之",
        "content": "若时风雨候三台，忧国丰年几入怀。\n执戟未愁方朔死，闭门唯喜子桑来。\n人间宰相真如梦，天上羣仙讵可阶。\n事业镂冰何所有，之乎者也矣焉哉。",
        "dynasty": "宋",
        "collection_info": null
    },
    {
        "uuid": "477f0b60b5de6cdf8e970adeed08efbe",
        "title": "再和前韵  其三",
        "author": "郑清之",
        "content": "辕门怒髮彘肩巵，计相当年笑解衣。\n谁识英雄千古意，肯论性命一丝危。\n伏波卧看飞鸢堕，杜曲生怜独鹤归。\n自愧此身成濩落，空搔种种欲何为。",
        "dynasty": "宋",
        "collection_info": null
    },
    {
        "uuid": "4b61e5f0aa123f5a48874c83cffc6732",
        "title": "再和前韵  其四",
        "author": "郑清之",
        "content": "遂初雅喜赋天台，墙月东边谩古怀。\n虽乏平泉供宴乐，幸寻荒径惬归来。\n蹒跚愧我无金汞，蹀躞看君上玉阶。\n傍舍数弓畦药本，聊支晚岁亦优哉。",
        "dynasty": "宋",
        "collection_info": null
    },
    {
        "uuid": "0d4386cd618356713ddc8957ecd44dc2",
        "title": "再和前韵  其五",
        "author": "郑清之",
        "content": "难追八骏举瑶巵，肯向罗浮醉绿衣。\n敝服真成原宪病，枯枝几赋仲堪危。\n忘忧拟问酒中圣，觅句懒从天外归。\n笑傲桑榆知有几，春秋敢以大椿为。",
        "dynasty": "宋",
        "collection_info": null
    },
    {
        "uuid": "11b906e2faf18d8326854412d5e9f3de",
        "title": "再和前韵  其六",
        "author": "郑清之",
        "content": "茂先博物懵星台，世味沉酣酷鸩怀。\n风月自为无尽藏，湖山谁肯爱闲来。\n竞知疾下多车乘，岂悟机危蹈廪阶。\n幸与乐天相伴住，休论达者谓何哉。",
        "dynasty": "宋",
        "collection_info": null
    },
    {
        "uuid": "280d432cb1e7d24d34ffce71f823da4d",
        "title": "送姚提干行",
        "author": "郑清之",
        "content": "虚斋填东鄞，从之南容君。\n我初未之识，邕翰倾殷勤。\n修洁以博习，秀美而有文。\n玉犀映秋水，英辞涌春云。\n鸡距角鲁蜀，昂然鹤非羣。\n晤言到圣处，商也乐所闻。\n最喜直而义，壮音駴鼓鼖。\n告子少于孟，先策养气勋。\n牛山木信美，谨勿容斧斤。\n助苗固得槁，可使稗不耘。\n观子所植立，真能张吾军。\n仁义可效治，渊源在河汾。\n诗书自师友，芝兰足膏熏。\n刚风接径翮，去去翔霄旻。\n清时有闻者，必也吾子云。",
        "dynasty": "宋",
        "collection_info": null
    },
    {
        "uuid": "7665eabf6e53749225253a560f15ff23",
        "title": "和德夫治中林宗谕雪诗简黄制卿",
        "author": "郑清之",
        "content": "斋坛将祷肃熊貔，一缕忱恂六出奇。\n云欲商量惊先路，雨方收卷避催诗。\n冰花肯斅梅妆额，风絮嫌随柳献眉。\n盐虎玉龙庄语在，愿光远业瑞昌时。",
        "dynasty": "宋",
        "collection_info": null
    },
    {
        "uuid": "728ad5b1e98a49e1d6dbf27289d88ee6",
        "title": "古风一篇简徐德夫提刑",
        "author": "郑清之",
        "content": "昌黎有名言，受恩异知己。\n而况不识面，知心讵能几。\n浮云日多变，交道冷如水。\n握手遽下石，利害毫髮比。\n人情易燥湿，滟滪发九轨。\n终然风雨晦，鸡鸣独无已。\n世变方下趋，特立繄君子。\n山谷未见坡，气味已相似。\n希文非素交，永叔甘远徙。\n敢谓世无人，前修可专美。\n我昔闻君名，恍如读青史。\n已乃知同时，深心爱敬起。\n端平滥持衡，荐贤职当尔。\n亟以闻九重，夜半下一纸。\n雅志乐弦歌，公车犹尼止。\n贤者固难进，夺情辞诏旨。\n知贤未及用，上印返田里。\n闲居事幽屏，黜陟不到耳。\n宾朋有公言，声徽振商祉。\n入则禆国论，挺挺中流砥。\n出持皇华节，光风泛桃李。\n从容五六载，平进付常理。\n又闻交游间，荣落保终始。\n不负杨临贺，真见其人矣。\n夜梦加昼思，髣髴眉宇紫。\n军将忽打门，缄书照窗几。\n风檐屡开阖，襟期顿清泚。\n有如峄阳桐，知音发妙指。\n高情激孤笑，新意偿宿喜。\n得一夔已足，失百参何耻。\n老我岂私贺，善类知有恃。\n看君广厦开，大芘天下士。",
        "dynasty": "宋",
        "collection_info": null
    },
    {
        "uuid": "256ff94c47b5446e6a367a0f62c4d4b2",
        "title": "檐前蜘蛛",
        "author": "郑清之",
        "content": "如蚕吐纬自萦缠，出没无踪屋陋边。\n怀毒满身如蝎大，谩张罗网欲谩天。",
        "dynasty": "宋",
        "collection_info": null
    },
    {
        "uuid": "e9f1dd62ff151ceffb69a556e1914758",
        "title": "安晚轩竹",
        "author": "郑清之",
        "content": "松号大夫交可绝，梅为清客志相同。\n英英凤实卑余子，楚楚龙孙过乃翁。\n晚际一弓櫜素月，暑中千斛粜清风。\n小轩政欲供晨坐，付女遮阑晓日东。",
        "dynasty": "宋",
        "collection_info": null
    },
    {
        "uuid": "c1b548d58c94826bbcfce8fe94bf3dd2",
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其一",
        "author": "郑清之",
        "content": "少日爱花螽趯趯，老去冻蚕已休织。\n水村山郭一枝晓，忽到窗前三嘆息。\n年年雪裏自作春，摇手东皇不相识。\n衣冠古岸绮季至，介胄嶙峋亚夫色。\n从来魏征真妩媚，要是广平终铁石。\n月香水影儿女语，千古诗肠描不得。\n笑冯与可幻竹君，相对无言面深墨。",
        "dynasty": "宋",
        "collection_info": null
    },
    {
        "uuid": "c93d79b6860c8519e87c9f23d46dcd0e",
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其二",
        "author": "郑清之",
        "content": "雪毛舞风学喓趯，冻落天孙碎云织。\n玉肌不粟彭祖方，戏挟奇芬笑安息。\n生憎万花肯同调，嗤点寿阳聊半识。\n结根不向青桂宫，绝交月姊无难色。\n谁能柔此老强项，朝暮隆隆转娲石。\n春风为媒懒结子，来访苔痕娱梦得。\n人间要觅尔许清，语渠肉食乃无墨。",
        "dynasty": "宋",
        "collection_info": null
    },
    {
        "uuid": "06423c4e22453c8b614e09b590460623",
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其三",
        "author": "郑清之",
        "content": "滕六附暄堕寒力，六花未办天机织。\n篱菊老尽兰始芽，凌波仙子方踵息。\n水边亭亭逢玉人，照眼缟衣如旧识。\n冰霜相与厉贞操，蜂蝶那能犯庄色。\n听渠吹笛作商声，正音满地出金石。\n菊坡为索孤山诗，好句新从座中得。\n二君联璧如长城，笑整云梯再攻墨。",
        "dynasty": "宋",
        "collection_info": null
    },
    {
        "uuid": "27fa7f2f222c9124e946a609bc4f052e",
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其四",
        "author": "郑清之",
        "content": "牡丹骄春醉无力，艷紫妖红锦新织。\n鹿解衔花空误唐，楚以姬归竟亡息。\n何如野外挺孤操，照水渊然有深识。\n昂昂雪鬓颜真卿，何物女子称国色。\n主张繁华勿復言，如对雁门二千石。\n语君欲识梅花面，好向云岩访拾得。\n语君欲作梅花诗，磨尽莲经大千墨。",
        "dynasty": "宋",
        "collection_info": null
    },
    {
        "uuid": "71feea9625666b0bf9d0b70a003f288c",
        "title": "冬节忤寒约客默坐爇品字柴作五禽戏体中差小佳园丁以矮梅至如见东郭顺子使人之意也消欣然呵皲手冻笔占数语呈刘菊坡博一笑  其五",
        "author": "郑清之",
        "content": "菊坡笔挽千钧力，剪就冰绡出鲛织。\n谪仙笑作扬州诗，鹏赋消摇六月息。\n市门聊学子真隠，下坐还从季野识。\n清标自是孤山姿，㜮视唐家六宫色。\n芒端琢句貌疎影，竹边着渠牛砺石。\n枝横带雪最佳处，近水清寒月先得。\n语梅政可兄涪翁，冻雨浯溪打碑墨。",
        "dynasty": "宋",
        "collection_info": null
    },
    {
        "uuid": "69653714ea78618318e6c018e495d1ed",
        "title": "谢郑广文和韵",
        "author": "郑清之",
        "content": "春工沤丝呈巧力，红日如梭万花织。\n爱花荡子不爱命，效死骊姬似荀息。\n草木摇落天地闭，贤哉梅也众不识。\n灵根九转到仙品，千古离骚作书色。\n涨晴痴暖动山意，攀翻健倒苍苔石。\n高标底须雪后见，清芬每向闲中得。\n花前失喜广文诗，柿叶书成点新墨。",
        "dynasty": "宋",
        "collection_info": null
    },
    {
        "uuid": "eed174003b2336013bf5c6ab078819b8",
        "title": "广文出新意得梅之全花实根叶谱入秀句辄效反骚一章",
        "author": "郑清之",
        "content": "东风不借半分力，老树丝窠罥寒织。\n虚枝生白独也正，夜气归根吹以息。\n箇中洒洒无一尘，无眼界至无意识。\n居然暗发定慧香，不取诸相了空色。\n若于此花论相好，是人如以木钻石。\n吾尝闻之老瞿昙，无有少法为可得。\n我诗当以无耳听，索梅一笑付蝇墨。",
        "dynasty": "宋",
        "collection_info": null
    },
    {
        "uuid": "d1e7f47341d5fde2a67a1eab9ee9163c",
        "title": "再和  其一",
        "author": "郑清之",
        "content": "青藜不解支脚力，机杼微闻隔林织。\n暗香来处穷幽栖，蹇馿崎岖牛喘息。\n山中欲访隠君子，等闲未许李邕识。\n同盟颇笑五大夫，晚节污秦有惭色。\n摩挱寒玉古苔藓，从渠唤作荆山石。\n雪中素隠非行怪，自是花间着不得。\n直须谪仙苏二来，溪藤快扫如鸿墨。",
        "dynasty": "宋",
        "collection_info": null
    },
    {
        "uuid": "fc581c6ca30851b7a3892a01ec3d93a8",
        "title": "再和  其二",
        "author": "郑清之",
        "content": "雪意贾寒欺酒力，思妇懒学迴文织。\n屏山未合篆痕销，笑倩南枝陪燕息。\n冰纨绛蜡入纤手，素脸殷跗未真识。\n儿痴认作春风面，刚道杏花欠颜色。\n香浮纸帐梦欲醒，影到窗纱月移石。\n为梅着语将无同，左袒孤山未为得。\n吴都夸丽逸此士，十年浪费老伧墨。",
        "dynasty": "宋",
        "collection_info": null
    },
    {
        "uuid": "8e5007dbecf639115d08786022141608",
        "title": "和赵静乐梅韵  其一",
        "author": "郑清之",
        "content": "伊祁作春私帝力，司花女课千机织。\n月四十五以为功，化工何尝停半息。\n老梅偃蹇傲众芳，一钱轻视程不识。\n和羹肯为媚竈计，望林祗笑欲炙色。\n莓苔被服当文绣，冰雪定交过金石。\n静乐先生大雅韵，始信清名不虚得。\n政须草圣传新篇，安得张颠首濡墨。",
        "dynasty": "宋",
        "collection_info": null
    },
    {
        "uuid": "99b6860b242eb5f31701b8d6a05e6d1f",
        "title": "和赵静乐梅韵  其二",
        "author": "郑清之",
        "content": "司寒驾天骋轨力，冻合冰蚕不成织。\n皮肤皲瘃雪满衣，真人恬漠与道息。\n一花挺出万木僵，其友松筠乃能识。\n清香远到惟德馨，素质自持无异色。\n春工着意嫔众卉，用物精多老苍石。\n耄红飞尽蜜房深，佳处暗为蜂翅得。\n谁知竹外一枝好，千载垂芳在诗墨。",
        "dynasty": "宋",
        "collection_info": null
    },
    {
        "uuid": "324f99f138cd8b087cfb8d0f165a76aa",
        "title": "菊坡迭遣梅什忽惠兰芽此变风也敢借前韵效楚词一章以谢来辱",
        "author": "郑清之",
        "content": "霜雰雰兮风乍力，草变衰兮蛩罢织。\n思秋兰兮委萧艾，望椒丘兮聊止息。\n怅佳人兮既远，纷吾美兮谁识。\n忽有人兮好修，遗予佩兮春色。\n茁琼芽兮九畹，带杜衡兮被石。\n凛增冰兮峩峩，杳光风兮骤得。\n卜兰居兮南坡，拂余龟兮食墨。",
        "dynasty": "宋",
        "collection_info": null
    },
    {
        "uuid": "8957661cfbc3bcb23bdd1522943ffb81",
        "title": "和赵大监知宗韵",
        "author": "郑清之",
        "content": "万里修程占学力，色丝黄绢新组织。\n只今下笔追二雅，端如养气闭千息。\n公子何自知寒梅，须知三长具精识。\n亭亭玉雪瑞烟晓，爱日香浮綵衣色。\n自然雅韵出天姿，芝兰那肯羡玄石。\n我惭姱节对俚语，炊沙镂冰竟何得。\n愿君写入遂锦堂，冷蘂疎枝陪淡墨。",
        "dynasty": "宋",
        "collection_info": null
    },
    {
        "uuid": "a27411bdc1b6ac9ad2e2408258b258a5",
        "title": "再韵简菊坡",
        "author": "郑清之",
        "content": "访梅长与寒角力，两鬓丝丝尚堪织。\n吊湘赋鵩强解事，长沙少年空太息。\n酷爱孤芳支岁寒，草木虽多懒求识。\n肥遁不为苍帝臣，白贲丘园义形色。\n风饕雪虐真养素，笑枕溪流漱寒石。\n请翻橘颂作梅赋，倍觉风骚楚人得。\n诗翁试为决然疑，谓余非是甘饮墨。",
        "dynasty": "宋",
        "collection_info": null
    },
    {
        "uuid": "4132af8a9a965ddfa42d4d39a522da36",
        "title": "昨虽移韵于兰然石鼎联章不可以不成也再赋一则语以殿众作亦骚之乱词云  其一",
        "author": "郑清之",
        "content": "好恶移人信有力，宫姬尚取昆崙织。\n刚姿未必广平爱，皓首谁怜赵岐息。\n夷车衡茝荪芷荃，富矣离骚夸博识。\n灵均颂橘不及梅，内白孰为有精色。\n夫何卞玉楚见弃，素荣无乃碔砆石。\n梅古贤人又何怨，伯夷正自求仁得。\n氏以墨胎端自污，请效公输为削墨。",
        "dynasty": "宋",
        "collection_info": null
    },
    {
        "uuid": "b16d912770caa94a090e66adce31257e",
        "title": "昨虽移韵于兰然石鼎联章不可以不成也再赋一则语以殿众作亦骚之乱词云  其二",
        "author": "郑清之",
        "content": "续诗愧无修绠力，意绪中断轲母织。\n掉头吟坐欲成寐，出吻悲鸣方愿息。\n君诗爱梅笔不停，四迭阳关人未识。\n冰壶交映雪同调，秋水为神月争色。\n翛然未肯弟山矾，介如何必化松石。\n诗坛置韵百夷姓，敌垒收功剧孟得。\n须君为梅作佳传，问事玄冥烦史墨。",
        "dynasty": "宋",
        "collection_info": null
    },
    {
        "uuid": "9856753e5c45e9e92608997b267295a0",
        "title": "再和静乐",
        "author": "郑清之",
        "content": "夫君论事回天力，斯文如贡厥篚织。\n天葩瑞时来帝傍，天香染衣未渠息。\n因携天上白琅玕，散作天花天女识。\n冰清谁似乃翁誉，玉麈孩视宁馨色。\n月中疎影射银汉，雪裏樛枝护盘石。\n望林笑策盖世勋，万户侯封为公得。\n吹彻楼头画角春，十行朝拜睿思墨。",
        "dynasty": "宋",
        "collection_info": null
    },
    {
        "uuid": "384346759b1b4209936db4ec7e51efcf",
        "title": "静乐用元韵为劝学之什再和",
        "author": "郑清之",
        "content": "士惟食志非食力，于陵奚事亲屦织。\n静乐一门自师友，篑进不为子贡息。\n元仲季方从太丘，海内人士俱愿识。\n案上惟作羽籥声，室中定无鉏箒色。\n申旦督课如园蔬，子夜程书过衡石。\n举似翁妪笞其儿，教育英才笑安得。\n文献超羣王谢家，韦布当磨铁砚墨。",
        "dynasty": "宋",
        "collection_info": null
    },
    {
        "uuid": "1655744e3769e47cabda327916ff4823",
        "title": "再和梅韵",
        "author": "郑清之",
        "content": "北窗梦觉呼一力，曙鸟微闻络纬织。\n推窗宛见野梅面，带雨犹如看花息。\n坚白雅占南枝先，浅红留待北人识。\n宫中自是怜玉奴，天上何为爱蓝色。\n肯随兰芷媚屈宋，独主芙蓉笑丁石。\n愧我联篇蚁空旋，羡君六博枭已得。\n梅懒作尉竟仙去，拜官无用斜封墨。",
        "dynasty": "宋",
        "collection_info": null
    },
    {
        "uuid": "34bceafd5efbb741d917701f9d5b7acf",
        "title": "再和劝学韵",
        "author": "郑清之",
        "content": "仕学优于服田力，公仪之家废葵织。\n诗书为府道德林，乐在藏修洎游息。\n浓熏班马有余香，暗摸曹刘岂难识。\n插架牙籤映隙曛，近竹芸编侵晚色。\n诸生竞诧边腹笥，正音如闻孔堂石。\n从知车马自稽古，须信熊鱼可兼得。\n四科褒进惟尚贤，钦想昌黎方读墨。",
        "dynasty": "宋",
        "collection_info": null
    },
    {
        "uuid": "787eccfe061c9091568499b5fce67eb2",
        "title": "和葺芷雪韵  其一",
        "author": "郑清之",
        "content": "冰山凿碎五丁力，散作席花谁捆织。\n射鵰人去飞燕寒，拥衾内视方闭息。\n能令赤凤冒白羽，夜半翾翻天际识。\n白云乡中助剧戏，从以万妃纷玉色。\n鸾沼乍惊舞明镜，虎盐未见盖危石。\n乍离还合纷总总，已定復飘如得得。\n姑置是事先年丰，有突不黔应笑墨。",
        "dynasty": "宋",
        "collection_info": null
    },
    {
        "uuid": "16e9d6672c38167d3b3dc83ac619f81b",
        "title": "和葺芷雪韵  其二",
        "author": "郑清之",
        "content": "夸父逐日有余力，驱万白蜺飞练织。\n连天照耀作夜明，涌池培堆惊壤息。\n竹高已学枪头势，梅近犹能半面识。\n坡翁笑效六一体，八章联翩韵声色。\n麻衣忽见蜉蝣阵，砚池观鱼来紫石。\n郑谷祗解瘦寒句，江上渔蓑正披得。\n何如囊锦生縠纹，兔园老笔阳春墨。",
        "dynasty": "宋",
        "collection_info": null
    },
    {
        "uuid": "69eb9d0b69a2be2f1cc5c50123a22ea6",
        "title": "再和雪韵",
        "author": "郑清之",
        "content": "司冬已穷造父力，寒机堕指晓犹织。\n长安贵人金屋娇，琉璃屏下方偃息。\n穿窗入幕儿女笑，唤作杨花元不识。\n明珠照乘月午夜，秋水连云天一色。\n翻缟新诗出退之，撒盐戏语欺安石。\n一寒最怜东郭士，履穿踵决行不得。\n自喜犹为孔子徒，且学颜渊食炊墨。",
        "dynasty": "宋",
        "collection_info": null
    },
    {
        "uuid": "e88b68461c477bd572f88a4156f512ff",
        "title": "适得滷蛤颇佳遣饷菊坡因记曾作蛤子诗有文身吴太伯缄口鲁铜人之句戏缀前语代简",
        "author": "郑清之",
        "content": "文身太伯甘斥卤，缄口铜人舌微吐。\n借资墨客富濡沫，骨醉唇香登燕俎。\n半熟含酒老饕赋，此翁仅可闯堂户。\n班班隽永带神液，入室真味翁未睹。\n菊坡风裁黄豫章，如食蝤蛑江{摇扌=虫}柱。\n盘餐尽废太瘦生，格远调高自清苦。\n子蛤遣汝到眉案，努力去为酒中虎。\n末下咸豉有何好，犹侣莼羹傲伧父。\n海之介夫此小儿，鸡肋见笑杨德祖。\n前身曾作水解仙，飞入珠宫饮甘露。\n能令齿吻策余烈，一鼎松风漱寒乳。",
        "dynasty": "宋",
        "collection_info": null
    },
    {
        "uuid": "42b20b46ea63b403e9565d57be5e3cd6",
        "title": "闲中口占数绝 观书困甚",
        "author": "郑清之",
        "content": "眼欲观书身欲眠，斜拖黄卷曲肱边。\n不须身眼争然否，试待醒来问孝先。",
        "dynasty": "宋",
        "collection_info": null
    },
    {
        "uuid": "3784eac5478ccbaf6b4eb43facd81443",
        "title": "闲中口占数绝 联雨解闷",
        "author": "郑清之",
        "content": "雨多愁麦又忧苗，不雨还忧旱火骄。\n忧国浪愁端自苦，老天那肯病汤尧。",
        "dynasty": "宋",
        "collection_info": null
    },
    {
        "uuid": "a48f67ed723e90c91ce5cf6448fa89b3",
        "title": "闲中口占数绝 浓绿中见芍药一朵",
        "author": "郑清之",
        "content": "杏桃结子已成翁，稚绿中间着耄红。\n阶药元来如许寿，麦秋天气露春工。",
        "dynasty": "宋",
        "collection_info": null
    },
    {
        "uuid": "ed4b5e1d521d544ddfa0fa64f3e7ae74",
        "title": "闲中口占数绝 园丁去乌蜂",
        "author": "郑清之",
        "content": "见说乌蜂不采花，羣飞啄蜜喙如鸦。\n虽然冗食真堪汰，笑语园丁且放衙。",
        "dynasty": "宋",
        "collection_info": null
    },
    {
        "uuid": "a8e5a835744d335c5680ac4eed16bf75",
        "title": "闲中口占数绝 海鱼绝少",
        "author": "郑清之",
        "content": "春鱼潮罢捉洋山，数水艚船索手还。\n海若想应饕更甚，饱鲜无復到人间。",
        "dynasty": "宋",
        "collection_info": null
    },
    {
        "uuid": "35d08eb0321d3a8a83d58523114aff16",
        "title": "林治中郑广文以诗来遣鲁酒报聘拙语辅行",
        "author": "郑清之",
        "content": "长公本喜饮，半入野人腹。\n南洲春梦婆，亦復开醉目。\n尚想晋流丽，鼈饮更升木。\n兴来索老兵，谁谓酌可独。\n我亦爱客至，陶巾时一漉。\n虽有彭泽田，种秫苦不足。\n颇因病入务，瓢弃尚余绿。\n岂无大雅朋，来伴离骚读。\n广文粲檐花，和靖峙修竹。\n交情如酎醇，秀句喜心沃。\n觞政尝卜夜，谈闱屡更仆。\n胡为阔宇芝，但忆颓山玉。\n聊尔遣书瓻，安得洗愁斛。\n昔夸圣人中，今愧平原督。\n杯手助持螯，车涎笑逢曲。\n青州岂乌有，白衣问黄菊。\n如皋应解颜，对饮颇胜俗。\n何时赤壁游，匏樽笑相属。\n欲歌鹿鸣三，正苦龟藏六。\n饮肯遗公荣，雨烦过御叔。\n忻闻麦两岐，况有鱼百族。\n小却揖二豪，觥船倒醽醁。",
        "dynasty": "宋",
        "collection_info": null
    },
    {
        "uuid": "7fb427106fa15fb4b7c0bfa766752703",
        "title": "谢玉泉君黄伯厚和韵",
        "author": "郑清之",
        "content": "卯饮贪引巵，夕食不厌腹。\n松醪滟玉池，鬰尊傲黄目。\n归闲喜携幼，欣荣对夏木。\n颇笑屈原醒，宁甘马周独。\n诗筒发豪思，江月欲戏漉。\n每赓北海咏，未羡西邻足。\n槽规长吉红，蚁玩杜陵绿。\n醉乡拟续记，书眼瞭可读。\n时康万户春，兴到七贤竹。\n筵虚艷姬舞，面想宫嫔沃。\n别肠驱药使，健笔命骚仆。\n居然得良朋，清辞泻壶玉。\n习池可联乘，步兵有余斛。\n谁能酒限拘，强效八州督。\n今年小麦好，岂屑官廪曲。\n嘉节迫蒲艾，早计数萸菊。\n客中真有佳，眼前喜无俗。\n赋殷金石声，光粲牛斗属。\n句到后三三，人谁赛六六。\n试编诸贤诗，第以伯仲叔。\n共成杜康传，更聚山中族。\n万事付亡何，干坤一杯醁。",
        "dynasty": "宋",
        "collection_info": null
    },
    {
        "uuid": "f8fc246368544a4896c53bee561eda02",
        "title": "诸君和篇摩垒致师不容闭壁再绎前韵  其一",
        "author": "郑清之",
        "content": "平生周伯仁，耿耿空洞腹。\n翛然猿鹤姿，岂辨鸠鹰目。\n仆射不解事，居士偶题木。\n种柳仅成五，乐园祗可独。\n皓首愧商隠，湛恩霑汉漉。\n城府百无有，丘壑一已足。\n讵省醉裙红，安识坠楼绿。\n生经未渠谙，酒颂聊喜读。\n耳热闻秦声，浪谓肉胜竹。\n高阳有勍者，盛气如曲沃。\n直须殿上饮，抚床径呼仆。\n竞看椀挥金，几欲斗撞玉。\n方丈食万钱，娉婷珠一斛。\n岂復堪束带，靡徙揖郡督。\n耆寿祝老饕，嘉名艷春曲。\n乃知梁州萄，大胜伯始菊。\n相逢作青眼，洗去尔许俗。\n泠然曲寡和，尚有骑能属。\n元和一渔翁，喜共学士六。\n吴歈间雅奏，楚优效孙叔。\n石鼎夜未央，春空云已族。\n何当一会期，清驩溢寒醁。",
        "dynasty": "宋",
        "collection_info": null
    },
    {
        "uuid": "57a4248900a3d7bee0e0e0d9deb18bd0",
        "title": "诸君和篇摩垒致师不容闭壁再绎前韵  其二",
        "author": "郑清之",
        "content": "邴原解剧饮，雅名称龙腹。\n季伦杀为嬉，席妓敢嗔目。\n有酒何庸辞，恐射蒋济木。\n但当携酒去，名花赏幽独。\n年秫未足了，圣米犹可漉。\n爱屐怜猩魂，夺巵笑蛇足。\n桂浆有余芳，桑落见重绿。\n谏远衢尊投，法置酺饮读。\n筹觥进蔌肴，流觞屏丝竹。\n未忧瓶罂罄，但费𠤷盥沃。\n胜事在园林，家务付儿仆。\n酿羔截肪乳，炰凤泣脂玉。\n炼句丹九转，擒文泉万斛。\n竞诋酒中贤，祗堪帐下督。\n穿帻俯前案，障面厌方曲。\n吹不落眼花，归去来篱菊。\n华胥国遨游，无怀氏风俗。\n登诗坛争长，破愁城相属。\n二簋用坎四，三客敬需六。\n共乐时方清，谁言世之叔。\n相从孟公座，宁别辅氏族。\n一笑祝诸贤，行釂天家醁。",
        "dynasty": "宋",
        "collection_info": null
    },
    {
        "uuid": "088208bbecc8def5a0ceb5305dfbc0e0",
        "title": "再和戏黄玉泉",
        "author": "郑清之",
        "content": "黄公辞酒垆，经笥捧便腹。\n读书饥鸢声，了了崇文目。\n陂澄万顷波，巢寄一枝木。\n戏题百姓眼，自笑孤舘独。\n辙涸聊相濡，神液未容漉。\n啸歌匪弹剑，悁隘殊躄足。\n文织牺尊黄，句弦绮琴绿。\n不见蠏杯持，徒费尔雅读。\n坐对罂卧墙，空有叶映竹。\n枯肠但茶搜，燥吻迟膏沃。\n主人如马瘦，酒使欠猩仆。\n思折酤媪券，欲访义浆玉。\n喟兹鲸吸量，眇矣龙骧斛。\n灵根日灌溉，诗课自程督。\n试当阅医经，薄酿借神曲。\n共醉灵均丝，未问长房菊。\n饮兴非有期，衣晒宁免俗。\n杯勺虽不胜，呕泄听随属。\n懒迭阳关三，肯竞枭博六。\n不饮但麦豆，颇胜刘文叔。\n醉骑黄犊孙，归玩墨君族。\n子为评酒名，拟号安晚醁。",
        "dynasty": "宋",
        "collection_info": null
    },
    {
        "uuid": "1d3f59bb2b586dbce5088f0cb0d61b14",
        "title": "谢葺芷和韵",
        "author": "郑清之",
        "content": "无诗不言酒，作赋真诳腹。\n未破公子悭，况与佳人目。\n壮心思击壶，圣杯赓啄木。\n袖想胡旋双，妆记摇手独。\n宾筵乏酬献，醴齐催泲漉。\n祢衡办挝鼓，元崇方病足。\n曾无列屋粉，空韵梳鬟绿。\n百篇摘仙咏，十轴蒙溪读。\n有美建安璩，竞爽淇园竹。\n芒端寒燠转，胸次古今沃。\n卧瓮嗤舍郎，祭酒可令仆。\n时陈南北洗，颇醉东西玉。\n虽微醖五斗，端有才一斛。\n诗坛长齐盟，笔阵严总督。\n方将喝银云，未肯平封曲。\n宫宴看传柑，帝歌须和菊。\n牛心固异撰，犊鼻且同俗。\n尊酒日相逢，我歌君为属。\n欢期践三五，酿顷亏十六。\n酣畅嗟阮修，饮狂谢裴叔。\n漥尊留古制，长勺分鲁族。\n居然同老襟，浅斟醽水醁。",
        "dynasty": "宋",
        "collection_info": null
    },
    {
        "uuid": "ecd54a987425cefac1f39a6f2c3d35ae",
        "title": "谢郑广文和韵",
        "author": "郑清之",
        "content": "鳣堂心醉经，精神应满腹。\n温饱非所志，饮食不以目。\n说诗称解颐，善问待攻木。\n颇愁百斛量，孔庭惟立独。\n俎豆答卫问，筐瓷欠邹漉。\n曾子非养口，漆园且尊足。\n时于清夜分，酌以翠勺绿。\n聊浇磊磈胸，不废吾伊读。\n每篇亦作句，如对纪书竹。\n相逢盖初倾，一别桑重沃。\n融尊惭坐满，鲁馈疎拜仆。\n卫生不自宝，抑首亲患玉。\n囊无谀墓金，米乏佳传斛。\n厨烟爨人凊，蔬课园夫督。\n粟缾收秫田，黍酿用阴曲。\n解同杜陵襟，期醉昌黎菊。\n赤手当缚菟，白眼谩嗔俗。\n庄虚左氏宴，觞肯西子属。\n酒债负寻常，会期遭百六。\n要须中圣贤，庶以展伯叔。\n醉入无功乡，醒岂屈原族。\n岸帻一笑粲，共赋醽酒醁。",
        "dynasty": "宋",
        "collection_info": null
    },
    {
        "uuid": "b0562ce0613a22db4c72ab71388756b8",
        "title": "雨中即事简二友  其一",
        "author": "郑清之",
        "content": "怒蛙频作灌夫駡，老鹳唯闻庄舄吟。\n麦熟只应呼快活，林间欠此一声禽。",
        "dynasty": "宋",
        "collection_info": null
    },
    {
        "uuid": "383cd8057a45d383ee768ebbfbabbb16",
        "title": "雨中即事简二友  其二",
        "author": "郑清之",
        "content": "举头但觉云头闇，移脚何曾雨脚干。\n衣夹未便时衣褐，薄寒浑作晚秋看。",
        "dynasty": "宋",
        "collection_info": null
    },
    {
        "uuid": "86074ccaa1037eeb42537a8c13e2a015",
        "title": "雨中即事简二友  其三",
        "author": "郑清之",
        "content": "鸠能唤雨復呼晴，日日长从屋角鸣。\n晴雨不应关汝事，强饶唇舌效君卿。",
        "dynasty": "宋",
        "collection_info": null
    },
    {
        "uuid": "cdb8fa142bbaea00581e32a7673ef1fd",
        "title": "雨中即事简二友  其四",
        "author": "郑清之",
        "content": "五月炎天正及时，轻丝扇子未曾持。\n殷勤寄语班姬道，只恐秋深却要伊。",
        "dynasty": "宋",
        "collection_info": null
    },
    {
        "uuid": "7156dbc148de6cec523919a9adcd5485",
        "title": "雨中即事简二友  其五",
        "author": "郑清之",
        "content": "箨龙厌俗託孙儿，隔砌相过人不知。\n借宅敲门太多事，胡床竟日对漪漪。",
        "dynasty": "宋",
        "collection_info": null
    },
    {
        "uuid": "f84aaa3e7c7d0842ed14455b0408c575",
        "title": "雨中即事简二友  其六",
        "author": "郑清之",
        "content": "鶑声求友乱缫车，兀坐翻思二客佳。\n乞得晚晴红照水，南坡东畔月侵阶。",
        "dynasty": "宋",
        "collection_info": null
    },
    {
        "uuid": "5f0e999693b40a3805d1dfb0c58562eb",
        "title": "客有诵袁蒙斋得雨酬倡之什辄赓元韵志喜也呈虚斋使君  其一",
        "author": "郑清之",
        "content": "雷伯四月瘖无声，鸣鸠呼妇鳬浴晴。\n星如榝沙灯吐红，羲和驾鞭乘赤明。\n稚秧针水未入种，秀麦浪畦犹督耕。\n香车不动百龙蛰，转辘如织千蛇横。\n爱民太守心语口，瘨我以旱宁无生。\n川灵有知龟亦许，异物蜿蜒归掌抚。\n一雨果从方寸来，此念端诚本天与。\n但看父老歌丰年，不用儿童学皇舞。\n弭灾肯效栾巴噀，哺民无异紫芝乳。\n一年事在阿堵中，四封笑溢迎门语。\n我州潴野同淮徐，公方有意六辅渠。\n上天下泽钟惠施，千里波及皆君余。\n蒙斋诗成虚斋和，我乐赋之如遂初。\n坐对联珠饱官粟，但有欢喜无欷歔。\n祗今快续二贤咏，不须乞米移颜书。",
        "dynasty": "宋",
        "collection_info": null
    },
    {
        "uuid": "a69c23311e3ce23868b41535e8e11c70",
        "title": "客有诵袁蒙斋得雨酬倡之什辄赓元韵志喜也呈虚斋使君  其二",
        "author": "郑清之",
        "content": "娲石补天玻璃声，遇坎为雨离为晴。\n金乌玉兔旁午出，百二十官称常明。\n下土臣敢再拜问，谁主风雨催民耕。\n天江津河尾北见，玉井水浆参左横。\n胡为汤旱龟土坼，胡为尧水鱼头生。\n孰令赤地星丈许，吭扼雷公仍背抚。\n孰令河鼓塞银潢，勺水线流不轻与。\n孰令卷舌自张翕，孰令天鸡自飞舞。\n云师族聚曷遽散，电母儿号奚不乳。\n黑猪渡河去无迹，苍龙衔珠噤弗语。\n朱鸟崛强王偃徐，乌龟缩颈老沮渠。\n夫君笺天帝冯怒，旱魃磔死不问余。\n天街清润联璧珠，不为干封为太初。\n一雨三日谁力欤，更唱迭和忘欷歔。\n归之太守不肯有，欵乃聊代志喜书。",
        "dynasty": "宋",
        "collection_info": null
    },
    {
        "uuid": "8e0d47fc047035773d86040928b75e7c",
        "title": "客有诵袁蒙斋得雨酬倡之什辄赓元韵志喜也呈虚斋使君  其三",
        "author": "郑清之",
        "content": "豢龙作醢龙吞声，天公愦愦迷雨晴。\n玉脂泣烹足媚妩，苦酒五色生光明。\n龙虽神物畏馋吻，携朋去作天田耕。\n稚禾婉婉鱼薧立，高原庚庚龟兆横。\n汉家燮调岂无术，阴阳纵闭归董生。\n□□□□□□□，□□□□□□□。\n我贫自笑一瓢许，瓶粟屡空惭釜与。\n彭泽曾无种秫资，沂水聊助咏雩舞。\n颇怪吹云读风讼，浪愁淅米翻危语。\n清时何事弘羊烹，善政端无宁虎乳。\n仁人拯溺非姑徐，亟挽天汉如决渠。\n我知造物识君意，十日一雨焉取余。\n愿君展此作霖手，苏民旱徙扶黄初。\n在在京坻赋高廪，坐令歌颂销欷歔。\n病坡作计羹玉糁，辟谷宁羡黄石书。",
        "dynasty": "宋",
        "collection_info": null
    },
    {
        "uuid": "1984c6c4f7f5805cc46b5f79d805681a",
        "title": "湖上口占",
        "author": "郑清之",
        "content": "卖葑千艘底处藏，娲天濯热卧湖光。\n山云既雨犹相逐，水草无花亦自香。\n野径遍穿人借问，僧茶旋点客先尝。\n翻思举世趋炎者，谁识苹风五月凉。",
        "dynasty": "宋",
        "collection_info": null
    },
    {
        "uuid": "aacd9e01c736856752de7c67a74566ef",
        "title": "戏续前韵简幕掾林治中",
        "author": "郑清之",
        "content": "梅霖妬日强遮藏，西雨东边漏隙光。\n黄口禽鸣应乳臭，白花栀坼似衙香。\n排根荷出怜嵇绍，遁迹莼肥哂孟尝。\n闲处便成清境界，底须沂水羡雩凉。",
        "dynasty": "宋",
        "collection_info": null
    },
    {
        "uuid": "c75721de3fea97b369c993324759ffb0",
        "title": "煮白酒送林治中",
        "author": "郑清之",
        "content": "长门思渴荐寒泉，浪读松醪桂酒篇。\n数米酿来成玉液，传家方秘出金川。\n白飞琼斚应归重，红滴珠槽敢忌前。\n聊遣朋壶供一笑，平分风月晚凉天。",
        "dynasty": "宋",
        "collection_info": null
    },
    {
        "uuid": "2a8d78ee3c4eb87b98107d0e1e615dc9",
        "title": "偶成呈林郑二友两绝  其一",
        "author": "郑清之",
        "content": "人才百年能几见，俗子一揖已累人。\n元温亦知有此客，德操未省谁为宾。",
        "dynasty": "宋",
        "collection_info": null
    },
    {
        "uuid": "4f0187bc159f6e0071ba1120387b9bf4",
        "title": "偶成呈林郑二友两绝  其二",
        "author": "郑清之",
        "content": "声名谷口吾宗秀，风调西湖我辈人。\n自是山岩着不得，天教蹔此伴闲身。",
        "dynasty": "宋",
        "collection_info": null
    },
    {
        "uuid": "e56a0a205ec8eca4a29da383cb9232ca",
        "title": "绍定闽寇平上功省府黄伯厚与焉余时在政事堂赵用甫掾西曹力言此文墨士请官以左选既而赏戾法迄授武阶去岁戊戌用甫帅鄞乃来为阃属余浪迹湖山岁余始一见稍稔接觞咏亹亹迫人间及前事有见晚恨余与之酒曰一文资直慁子然以人废法虽相知如今日亦弗敢则笑而不怨赴调行在所赠以君莫愁之歌",
        "author": "郑清之",
        "content": "君莫愁，君莫愁，不龟澼絖能封侯。\n君莫愁，君莫愁，腰六相印一敝裘。\n看渠涎颡与躄足，千金信矣壶中流。\n荻花江月正佳耳，青衫浪泣琵琶舟。\n短衣楚制乃翁喜，未必挽弓右丁字。\n貂蝉本是侍臣冠，有时出自兜鍪裏。\n虽然万户将军臂，夜逢醉尉头抢地。\n卖薪愚妇轻买臣，不信读书有奇事。\n世间众万无定容，桃笙木棋唯所逢。\n秋来桂菊黄金丛，千机锦绣开芙蓉。\n西风也解作富贵，岂必桃李专春风。\n得时失据自甘苦，姑置是事天梦梦。\n君莫愁，君莫愁，双手试扪舌在不。\n劝君勤买西湖船，打篷疎雨旗亭酒。",
        "dynasty": "宋",
        "collection_info": null
    },
    {
        "uuid": "5bf169f4c5c6ae920ce22a2e75cbb141",
        "title": "家园即事十三首  其一",
        "author": "郑清之",
        "content": "水满横塘占晓凉，莲腮霞举叶云生。\n鱼儿富贵真难比，翠盖红妆拥队行。",
        "dynasty": "宋",
        "collection_info": null
    },
    {
        "uuid": "9214db724562616888032df1c44ef118",
        "title": "家园即事十三首  其二",
        "author": "郑清之",
        "content": "新竹地肥方怒长，幽花晚发自欣荣。\n飞来野蝶多情思，不逐蜻蜓点水轻。",
        "dynasty": "宋",
        "collection_info": null
    },
    {
        "uuid": "ed63e98a0a4ef763c34447883438a495",
        "title": "家园即事十三首  其三",
        "author": "郑清之",
        "content": "池荷岸竹閟寒清，肱枕欹眠梦欲成。\n珍重西邻知好事，隔河送过读书声。",
        "dynasty": "宋",
        "collection_info": null
    },
    {
        "uuid": "4da2683f8372bc121f645b3da3523b09",
        "title": "家园即事十三首  其四",
        "author": "郑清之",
        "content": "千岩万壑自秋春，静处观山能几人。\n迭得假山人竞看，世间宜假不宜真。",
        "dynasty": "宋",
        "collection_info": null
    },
    {
        "uuid": "98e85ca84c6ae2e6171815f9cab1ddda",
        "title": "家园即事十三首  其五",
        "author": "郑清之",
        "content": "绿阴乐静未号蝉，藕叶扶娇泛水眠。\n输杀蜂屯深闭壁，峙粮宿饱蜜中边。",
        "dynasty": "宋",
        "collection_info": null
    },
    {
        "uuid": "b35a6dfc296381b30c98d0e8992ef074",
        "title": "家园即事十三首  其六",
        "author": "郑清之",
        "content": "侏儒饱愧东方朔，妪母呼回郭舍人。\n博局由来更胜负，雉卢那復较疎亲。",
        "dynasty": "宋",
        "collection_info": null
    },
    {
        "uuid": "20f08598d5607c1932b15af71dc152b5",
        "title": "家园即事十三首  其七",
        "author": "郑清之",
        "content": "早作南风午北风，暄凉翻手雨无踪。\n田翁举似霖霪日，脚踏鸣车笑杀侬。",
        "dynasty": "宋",
        "collection_info": null
    },
    {
        "uuid": "e53bc3d3c9f4069ec72fe50ffd77be24",
        "title": "家园即事十三首  其八",
        "author": "郑清之",
        "content": "书带环生缭岸青，叶间虫篆学阳冰。\n墨池文冢非难化，芝菌从教子厚蒸。",
        "dynasty": "宋",
        "collection_info": null
    },
    {
        "uuid": "2e4d67b093d49376b0f671202902afbb",
        "title": "家园即事十三首  其九",
        "author": "郑清之",
        "content": "树底鸣鸠相唯诺，花间飞蝶自绸缪。\n二虫得失聊堪笑，鸿鹄谁能问弈秋。",
        "dynasty": "宋",
        "collection_info": null
    },
    {
        "uuid": "6b8e930099f04efcbc85f2904751e976",
        "title": "家园即事十三首  其一○",
        "author": "郑清之",
        "content": "游鱼绕石日千里，反舌鸣声已百能。\n老鹤易饥增廪稍，乳鷄勤哺领孙曾。",
        "dynasty": "宋",
        "collection_info": null
    },
    {
        "uuid": "2465c1e2cfc9c86a02f9cf38738cecca",
        "title": "家园即事十三首  其一一",
        "author": "郑清之",
        "content": "客有可人君子竹，书无同至大王风。\n此风此竹堪谁共，着得茶经桑苎翁。",
        "dynasty": "宋",
        "collection_info": null
    },
    {
        "uuid": "1f7ec9f0632f51d2a5c1317e2842ed73",
        "title": "家园即事十三首  其一二",
        "author": "郑清之",
        "content": "人心似铁炉犹在，世事如棋路不移。\n闲着目光牛背上，英雄千古竟儿嬉。",
        "dynasty": "宋",
        "collection_info": null
    },
    {
        "uuid": "aa9d85a48ea254ef5691cb72a2fe30a4",
        "title": "家园即事十三首  其一三",
        "author": "郑清之",
        "content": "老红拟占春光住，嫩绿枝头更娇妬。\n随风宛转未肯落，犹作霓裳羽衣舞。",
        "dynasty": "宋",
        "collection_info": null
    },
    {
        "uuid": "674332f96c12ad86237305de6f5cacda",
        "title": "家园即事",
        "author": "郑清之",
        "content": "乐天故不忧，作德心逸休。\n鷄虫笑杜甫，蝴蝶梦庄周。\n苛政猛于虎，蹊田夺之牛。\n书传乱人意，周易在床头。",
        "dynasty": "宋",
        "collection_info": null
    },
    {
        "uuid": "252c266988da0dff041ca32b10a9071c",
        "title": "诗别可斋陈制置移镇吴门",
        "author": "郑清之",
        "content": "恭惟上明圣，宵旰亲政初。\n朝有快活贯，野无薄笨车。\n我独何因缘，滥持钧与枢。\n妄意在人物，搜罗到岩墟。\n穆之百函至，酬答疲卷舒。\n虽云得梗概，讵必相贤愚。\n君时蔼廉誉，一再登除书。\n公牍耻私谢，直语非贡谀。\n尚无赫蹏笺，而况双鲤鱼。\n元龙一世豪，名下定不虚。\n我归海之滨，偃息田园居。\n生平旧交游，相忘付江湖。\n军将忽打门，君书来自吴。\n瓿藁富鸿笔，砚铭出龟趺。\n兴怀向㵳泬，论文逮荒疎。\n自言久爱敬，今始通勤渠。\n不为热翕翕，不为暖姝姝。\n云何好尚真，夐与世俗殊。\n意者元城贤，待以涑水迂。\n兽旗画星壤，龙藩开玉符。\n老我嘆蒲柳，投闲託枌榆。\n味言喜啖蔗，秀句嫌催租。\n的知我辈人，调度非辕驹。\n子长固多爱，舍菀乃集枯。\n梅花倚瘦竹，清芬借敷与。\n常恐硬黄纸，唤归翔紫庐。\n问君立朝节，蹇谔辛毗裾。\n问君治理效，所至桐乡朱。\n正尔泽东履，俄然移右扶。\n借留此截镫，来暮彼歌襦。\n譬之绛霄云，来往本自如。\n君亦何心哉，此事姑置诸。\n但惜君去我，有唱谁和余。\n寒山尚余雪，江阔征帆孤。\n挥毫写别恨，临风独踌躇。",
        "dynasty": "宋",
        "collection_info": null
    },
    {
        "uuid": "0d42bb701961ffaa9ce769c9745b689c",
        "title": "怀可斋简林郑二从事",
        "author": "郑清之",
        "content": "可斋严冷如古书，庄语敢下铅与朱。\n读之不厌味有余，箫韶闻奏愁爰居。\n文墨政事同机枢，照人炯炯悬冰壶。\n昆弟亲我同二苏，对床风雨夜梦俱。\n别来半岁意鬰纡，頼有二客能从余。\n或寄可斋双鲤鱼，道甫问讯今何如。",
        "dynasty": "宋",
        "collection_info": null
    },
    {
        "uuid": "d06fe9dca2bb05e0869266e570492e66",
        "title": "乍晴观蜂房戏占",
        "author": "郑清之",
        "content": "蜜蜂家计千头奴，日併花课供蜜租。\n粉红黄白各本色，拥肿双脚尻为车。\n采花归来不知数，一一到门如合繻。\n方春乳房涌金屋，子弟分王遣之国。\n广轮处处成甘州，馋口哜嚅不遗力。\n蜜脾割尽刲蜡肤，毕岁辛勤用谋食。\n秋深冬早未见春，嗅芳咀华来藻苹。\n酿成糇粮香满室，日日饱衙知爱君。\n问谁食蜜还主臣，阜财富国今何人。",
        "dynasty": "宋",
        "collection_info": null
    },
    {
        "uuid": "b1123d11401a703635f0e65343306187",
        "title": "糟蟚蚏送葺芷",
        "author": "郑清之",
        "content": "月腹一寸能郭索，黄流在中自濡殻。\n蝤蛑可是丈人行，螃蠏视之师长伯。\n二眸挺出胜怒蛙，八跪前驱非屈蠖。\n笑令樊哙自横行，何用吕布须急缚。\n餔糟啜醨乃吾味，嚼齿穿龈未渠恶。\n属厌祗觉一解胜，效美不辞双距落。\n蔡谟但记尊足存，孙卿不悟铁成错。\n谩夸右手亦持螯，水中之怒无乃虐。\n梁王葅醢犹至今，千古吁嗟汉恩薄。\n玉柱江{摇扌=虫}酒半酣，银丝鲫鱼脍新斫。\n此非不足君所邪，斶顾居贫未能学。\n虫鱼琐碎熟尔雅，麯生逢之三距跃。\n太真小物自足佳，葺芷一笑为飞白。",
        "dynasty": "宋",
        "collection_info": null
    },
    {
        "uuid": "0a5fedc564fefde4b685b8681240f2e2",
        "title": "再和且答索饮语",
        "author": "郑清之",
        "content": "海涂之人暗摸索，如龟自遮聊以殻。\n沈湘虽避屈三闾，断髮奈逢吴太伯。\n周官自诡蠯蠃蚔，羲经敢并龙蛇蠖。\n妪妃投瓮甘骨醉，舌味无心宁法缚。\n黄诗未足助盘飧，吴稻讵能为岁恶。\n尊前介士尚铮铮，海底漫郎终落落。\n帛声试听响犀瓠，玉指为渠代金错。\n掩羣而取仅遗小，谁念坑降秦政虐。\n二螯六跪冒族姓，穴居颇笑邻之薄。\n纵令膑足亦可喜，中有妙解木应斫。\n剩拟新篘问扬字，先赋南烹仰韩学。\n蚝山马甲不易致，岸下紫鳞方牣跃。\n主人鹳鹤真耐痛，笑许子彭如水白。",
        "dynasty": "宋",
        "collection_info": null
    },
    {
        "uuid": "347a287c62ed1f467b8771eb9e097366",
        "title": "郑德言暂馆于别墅",
        "author": "郑清之",
        "content": "我如杜甫逢王翰，君似梁鸿领孟光。\n花竹自惭非独乐，杼机聊喜听邻墙。\n赋成宁笑老伧父，瓮熟定容同舍郎。\n他日杨花飞燕子，可能长记陆宣庄。",
        "dynasty": "宋",
        "collection_info": null
    },
    {
        "uuid": "f6eba059489056e2a9973bb29c9d8a9a",
        "title": "安晚偶成",
        "author": "郑清之",
        "content": "五物中间着一翁，园廛随分可支筇。\n章施采服花妆露，戛击鸣球竹啸风。\n疎种密栽观木渐，浅流深浚养泉蒙。\n眼前丘壑无佳句，自哂诗肠苦未穷。",
        "dynasty": "宋",
        "collection_info": null
    },
    {
        "uuid": "fe9f8091b572eac218de878ca57172f4",
        "title": "和郑制干迁居",
        "author": "郑清之",
        "content": "帝遣夫君侍玉除，籋云飞上驾龙驹。\n兵谈蹔此栖油幕，荷隰居然见子都。\n风牖喜便鸿案举，月台长对兔轮孤。\n孟尝幸舍非吾事，徒愧荀林为送孥。",
        "dynasty": "宋",
        "collection_info": null
    },
    {
        "uuid": "30623ac5e63ae6ae33f9095044945b3b",
        "title": "和郑制干谢借居且惠朋樽醉螯诗",
        "author": "郑清之",
        "content": "平生爱山林，里居想王屋。\n孤月自无朋，断云曾不族。\n讵知庄遵市，儵有贾谊卜。\n西河就索居，漆园问尊足。\n翟门罗可去，轲宅仁已熟。\n似闻结驷多，每见后骑属。\n鲁台时遣馈，监侯已发粟。\n竞欢王俭莲，肯问颜公粥。\n家贫愿邻富，蒹葭欣倚玉。\n颇容滑稽叟，来簉堂上烛。\n犹能辨丝簧，渐近不如竹。\n浊醪慁兵醖，庸行参圣读。\n愿为善颂祷，既醉备五福。\n谋妇拟提壶，敲门惊啄木。\n持螯两从事，来就桑下宿。\n美味均适口，双明喜增目。\n命驾匪千里，星言媿不夙。\n联句乏追韩，补诗聊继束。\n终当效乐天，骆马为酒鬻。",
        "dynasty": "宋",
        "collection_info": null
    },
    {
        "uuid": "21a1654dd3c8f4e67c4f242a7bc698ba",
        "title": "题雪窦千丈岩",
        "author": "郑清之",
        "content": "并海危峰驾六鳌，招提深处绿周遭。\n樛松直上睡龙起，怒瀑飞来风虎嘷。\n坐向亭空云作伴，待看身与月争高。\n山灵意我酬清赏，为酌冰泉读楚骚。",
        "dynasty": "宋",
        "collection_info": null
    },
    {
        "uuid": "60b3d69c772eb058d9210c236f011ceb",
        "title": "林治中近有捕虎之役调以拙诗",
        "author": "郑清之",
        "content": "豺狼当道实堪嗔，就乳于菟笑楚臣。\n冯妇下车宜众说，将军射石见心真。\n渡河应避冯河勇，搏兽终归舞兽仁。\n他日朕虞须命益，九官济济定相亲。",
        "dynasty": "宋",
        "collection_info": null
    },
    {
        "uuid": "86aba99bf725de03439bf77df3545165",
        "title": "比以拙诗戏调张籍不知作者已盈轴矣辄和两韵  其一",
        "author": "郑清之",
        "content": "展也虞朝庶绩熙，合修厥贡暨熊貍。\n兕容于野虽非地，豹泽其文似识时。\n毛革正须供有用，血牙安事杀为嬉。\n国侨惠政人谁犯，虎听多应谢子皮。",
        "dynasty": "宋",
        "collection_info": null
    },
    {
        "uuid": "1c1582bde4c03541cda2dd9a2637f165",
        "title": "比以拙诗戏调张籍不知作者已盈轴矣辄和两韵  其二",
        "author": "郑清之",
        "content": "虓虎宁如龟有知，陆行端自触危机。\n缚渠吕布还须急，驱以王寻谩失威。\n肯使黔馿呈短技，直教猎骑合边围。\n恶盈讵必分人兽，猛获终擒自卫归。",
        "dynasty": "宋",
        "collection_info": null
    },
    {
        "uuid": "9b4b1e49bff414ebade2af638922f333",
        "title": "圃中问讯梅友老榦疎花有足喜者",
        "author": "郑清之",
        "content": "洗出金滩锁骨沙，种成老树竞槎牙。\n冰霜历尽肌生玉，窗牖寒深影到纱。\n旧岁枝头新岁景，十分好处一分花。\n谁言冷圃惟秋菊，春意撩人乃尔耶。",
        "dynasty": "宋",
        "collection_info": null
    },
    {
        "uuid": "d494679ec936d209ee7137ea5f8b9abf",
        "title": "谢徐德夫右司和御制赐诗  其一",
        "author": "郑清之",
        "content": "直道何曾较尺寻，昔贤垂范到斯今。\n皋谟勉勉歌元首，说诲言言沃朕心。\n幸遇千龄开圣治，顷尘三事愧宵箴。\n奎文衣被真难报，盥诵新诗爱助深。",
        "dynasty": "宋",
        "collection_info": null
    },
    {
        "uuid": "b9d5a41c78b05721813a5b5ea04147f5",
        "title": "谢徐德夫右司和御制赐诗  其二",
        "author": "郑清之",
        "content": "朅来林下破天悭，要使明诗见一闲。\n齿屐印苔春纵步，颈壶蒸粟晚加餐。\n梦魂飞到味书阁，世路牢封函谷关。\n翻笑醉翁犹未醉，黄金白鬓诧腰环。",
        "dynasty": "宋",
        "collection_info": null
    },
    {
        "uuid": "ef91ac7a2487f63ef1c49197fe7fdafb",
        "title": "和林治中雪诗五首  其一",
        "author": "郑清之",
        "content": "擘天滕六勇如貔，移下琼台扑凸奇。\n老尽青山真是幻，从渠白战更无诗。\n冯阑且喜明双目，嘶骑宁愁到十眉。\n羔酒不妨敲竹韵，园林正好乐清时。",
        "dynasty": "宋",
        "collection_info": null
    },
    {
        "uuid": "9e990fead2dd9102a5ef2885180737a3",
        "title": "和林治中雪诗五首  其二",
        "author": "郑清之",
        "content": "儿嬉犯冻搦文貔，怒眦张唇状崛奇。\n图得形模规妇笑，绝怜冷落赋翁诗。\n幕谈多暇堪娱目，喜色排寒为上眉。\n颇念袁安正高卧，柮柴煨芋了年时。",
        "dynasty": "宋",
        "collection_info": null
    },
    {
        "uuid": "30063254fdb5583a7f1e1a03c05ba789",
        "title": "和林治中雪诗五首  其三",
        "author": "郑清之",
        "content": "盐虎模糊懵豹貔，玉峰高并自多奇。\n春先北苑供花事，夜入西淮奏雅诗。\n银阙势增开雉尾，贺班香近列蛾眉。\n看君来岁赓酬笔，移在仪曹进表时。",
        "dynasty": "宋",
        "collection_info": null
    },
    {
        "uuid": "f17237bbfe1bc3c71fc12a9c34701c4c",
        "title": "和林治中雪诗五首  其四",
        "author": "郑清之",
        "content": "白旄麾遍牧郊貔，羽扇分飞更出奇。\n冻裂弓鍪元济缚，嚙残毡毳子卿诗。\n芦花夜月凝湓口，梅玉春风侈蜀眉。\n一幅溪藤知几返，镂冰冷语不惊时。",
        "dynasty": "宋",
        "collection_info": null
    },
    {
        "uuid": "056ae19d5a0f325a51551e28815705bb",
        "title": "和林治中雪诗五首  其五",
        "author": "郑清之",
        "content": "貙貗甝狒貊貛貔，猎骑漫山伏正奇。\n瘃手草成熊舘赋，掩羣驱入兔罝诗。\n兽奔骇类淮淝口，狐媚讙摧虢国眉。\n滕六倚渠真误事，大寒不出是知时。",
        "dynasty": "宋",
        "collection_info": null
    },
    {
        "uuid": "38501f3ff7430fe5b0329f2bcdc21b54",
        "title": "因会来诗再赓元韵",
        "author": "郑清之",
        "content": "组练横陈壮士貔，想因舞羽去穷奇。\n千山白髮存公道，十日清吟费老诗。\n待伴易销春有脚，交光最胜月如眉。\n只愁无着梅花处，东绢平章付伯时。",
        "dynasty": "宋",
        "collection_info": null
    },
    {
        "uuid": "ca7c21749f6f52fd20696ce2c3bfda5a",
        "title": "续诗之宠依韵以谢",
        "author": "郑清之",
        "content": "莫搜险韵续貒貔，雪景须知雪后奇。\n日绚寒光庄浄界，梅将真色荐新诗。\n试敲折竹煎茶舌，旋觅遥岑出黛眉。\n油幕输君谈笑乐，圣杯正是一中时。",
        "dynasty": "宋",
        "collection_info": null
    },
    {
        "uuid": "b2eee512f8f93999e7d60f0ccd15871e",
        "title": "村边以汤婆样惠示与诗俱来依元韵",
        "author": "郑清之",
        "content": "惠中秀外更清便，娅姹娇羞二八年。\n无奈畏涂生衽席，宁教寒夜折冰绵。\n遣来绩妪知君状，拟伴涪翁到晓天。\n只恐砖花陶学士，风流未了续胶缘。",
        "dynasty": "宋",
        "collection_info": null
    },
    {
        "uuid": "d9dea89bf087dc0543b36d1ff71a97bc",
        "title": "再和村边解嘲  其一",
        "author": "郑清之",
        "content": "闲身惟向静中便，莫景侵寻绛县年。\n失解真精昏默默，且观玄牝息绵绵。\n温柔乡裏谁能老，冷澹生涯别有天。\n笑抚脚婆为法喜，漆园何必问经缘。",
        "dynasty": "宋",
        "collection_info": null
    },
    {
        "uuid": "4b285a466b21ec683e088ee8d4e93633",
        "title": "再和村边解嘲  其二",
        "author": "郑清之",
        "content": "暖足番君老更便，摩挱笑问阿婆年。\n聊吟夜月移花影，肯向春风逐柳绵。\n自有散花居丈室，何妨姹女共壶天。\n铅华列屋诸君事，乞与寒梅了世缘。",
        "dynasty": "宋",
        "collection_info": null
    },
    {
        "uuid": "bdbcc286b17ac0b65d29d488e50cadaa",
        "title": "再和村边解嘲  其三",
        "author": "郑清之",
        "content": "造化真机动静便，谁云巧智可同年。\n蓝田日暖烟生玉，闽峤霜浓木有绵。\n万象为春皆是物，一花不实岂其天。\n吾身太极元同运，阳长阴消在所缘。",
        "dynasty": "宋",
        "collection_info": null
    },
    {
        "uuid": "08fff459c4e68a9486eca1ba3462c27e",
        "title": "和葺芷笋诗",
        "author": "郑清之",
        "content": "我贫每笑齐之斶，晚食虽甘未忘肉。\n梅肥尚余风折绿，溟涬餐英命骚仆。\n藩篱剟彼羝角触，送似玉堂如楚束。\n恶诗聊赋徐凝瀑，妙句飞来漱鸣玉。\n曾无导吏随贾餗，坐遣跛奚委葵菽。\n茁芽勤视缘坡竹，期饫伯仁空洞腹。\n书肠膏腥士之辱，得鱼不敢饷羊续。\n要知菜味胜山谷，步趋强颜髮曲局。\n盘有美茹无不足，陋矣王刍笺卫奥。",
        "dynasty": "宋",
        "collection_info": null
    },
    {
        "uuid": "839a2f0346bf86b0de3f1bc7c48c3df5",
        "title": "赠许石田为僧",
        "author": "郑清之",
        "content": "平明对镜良独难，子能脱屣弹指间。\n戏视此身如髦蛮，冠巾摆落逃繻关。\n千钧强弩一笑弯，万钱买尽江南山。\n厌渠世路车轮殷，赤脚健倒苔痕斑。\n参寥佛印若是班，江湖风月不汝悭。\n汝狂方醒众所讙，我独见之为三嘆。\n辨诘孔释语可删，白云深处输君闲。",
        "dynasty": "宋",
        "collection_info": null
    },
    {
        "uuid": "8cffeb60f70d69a272c81218c517d2a1",
        "title": "和敬禅师茶偈  其一",
        "author": "郑清之",
        "content": "饭罢茶来手接时，箇中日日是真机。\n建溪顾渚君休问，冷暖如鱼只自知。",
        "dynasty": "宋",
        "collection_info": null
    },
    {
        "uuid": "8a5793ed8f8d2b2ad12f50572f835976",
        "title": "和敬禅师茶偈  其二",
        "author": "郑清之",
        "content": "睡蛇缠绕黑甜时，棒喝全提落钝机。\n管取一瓯先着到，三更日出有谁知。",
        "dynasty": "宋",
        "collection_info": null
    },
    {
        "uuid": "2311884d0749796d1c84c8ec167409a3",
        "title": "和敬禅师茶偈  其三",
        "author": "郑清之",
        "content": "鱼鼓纔休客至时，摸头元是最先机。\n不须吸尽西江水，一滴曹溪味便知。",
        "dynasty": "宋",
        "collection_info": null
    },
    {
        "uuid": "f158d215d6fd3c3656d029297a256a4e",
        "title": "赠育王堪笑翁",
        "author": "郑清之",
        "content": "问讯瞿昙老比丘，灵山何似雪山头。\n笑翁底事真堪笑，面似靴皮笑未休。",
        "dynasty": "宋",
        "collection_info": null
    },
    {
        "uuid": "ceffdb8d2190166c8a8ff6c7e0adbabd",
        "title": "蔬圃",
        "author": "郑清之",
        "content": "活计园蔬日日新，杜陵差慰妇长贫。\n旱姜水芋年时熟，春薤秋菘意味真。\n畦瓮剩分三伏雨，露根常占百花晨。\n荷锄未省勤耕稼，犹愧师门学圃人。",
        "dynasty": "宋",
        "collection_info": null
    },
    {
        "uuid": "47a6969a6a7977ba9c8e1e11bc9f6aca",
        "title": "和林倅赋郡守随车雨",
        "author": "郑清之",
        "content": "旌车勤雨拂参旗，大士圆通现白衣。\n炉穟轻烟方先路，雷门急令已宣威。\n为霖剩作西成计，书岁谁云大有稀。\n贤守劬躬民国念，食言应笑鲁臣肥。",
        "dynasty": "宋",
        "collection_info": null
    },
    {
        "uuid": "29c8ca6546e71195814b064240a33136",
        "title": "和白雪老禅二偈  其一",
        "author": "郑清之",
        "content": "阅尽恒河水上波，声尘何似泡沤多。\n还师拍板钳锤后，更唱谁家别调歌。",
        "dynasty": "宋",
        "collection_info": null
    },
    {
        "uuid": "92d248655f8aaec3da2ba5eb0e257778",
        "title": "和白雪老禅二偈  其二",
        "author": "郑清之",
        "content": "檐铎吟风月半凹，黄金布地欠诛茅。\n三更出日真光景，大好钦身正笠包。",
        "dynasty": "宋",
        "collection_info": null
    },
    {
        "uuid": "888c904324adfd79330e28faeba27104",
        "title": "灵隠慧上人惠诗为古风以赠",
        "author": "郑清之",
        "content": "贯休齐己唐诗人，当时逸气凌簪绅。\n声名亹亹逼甫白，幽兰直与梅争春。\n谁知北面石霜老，服勤杖屦皆终身。\n二公所得当盖世，英词杰句风中尘。\n至今传者以诗重，妙处反为诗所湮。\n弄翰戏墨虽佛事，炊沙作糗成饥嗔。\n不欲诗工与字巧，绪余能夺道之真。\n心宗一了万法具，辩才飞转陶家轮。\n君不见阿难多闻及辩慧，呪语要敌摩伽神。",
        "dynasty": "宋",
        "collection_info": null
    },
    {
        "uuid": "9dfaab6283a98f8ec92fe928493f70f7",
        "title": "天育二老禅惠示经佛偈答以十诗  其一",
        "author": "郑清之",
        "content": "二老毫端一滴曹，唤醒䆿语没忉忉。\n更无慧可安身处，作么当时立得牢。",
        "dynasty": "宋",
        "collection_info": null
    },
    {
        "uuid": "a08a4601800819a22ed9b47174a39d8a",
        "title": "天育二老禅惠示经佛偈答以十诗  其二",
        "author": "郑清之",
        "content": "余尘明极强分离，菩萨如来是阿谁。\n既道本来无一物，将何芥子纳须弥。",
        "dynasty": "宋",
        "collection_info": null
    },
    {
        "uuid": "9efb2a02d968c05894651c0fec5c9aee",
        "title": "天育二老禅惠示经佛偈答以十诗  其三",
        "author": "郑清之",
        "content": "龙宫海藏自分明，搕{挢扷/韭}滩头一任倾。\n因果若还终不昧，政须防作野狐鸣。",
        "dynasty": "宋",
        "collection_info": null
    },
    {
        "uuid": "f94dc44799f5a03605e9f40818df1e5d",
        "title": "天育二老禅惠示经佛偈答以十诗  其四",
        "author": "郑清之",
        "content": "书经犹有遮箇在，画佛何曾梦见来。\n玲石玉峰雷雨过，梅花昨夜一枝开。",
        "dynasty": "宋",
        "collection_info": null
    },
    {
        "uuid": "41074ab3ea9ec2d3668e6648383fdd03",
        "title": "天育二老禅惠示经佛偈答以十诗  其五",
        "author": "郑清之",
        "content": "三经已是太多罗，州去休休更问婆。\n箇裏幸然无一事，何须终日把砖磨。",
        "dynasty": "宋",
        "collection_info": null
    },
    {
        "uuid": "c1bf56ebc5f5d3ba0b1a465f36ca475c",
        "title": "天育二老禅惠示经佛偈答以十诗  其六",
        "author": "郑清之",
        "content": "四十劫来闲坐休，忽抛长舌闹篮头。\n若言面壁为心法，瞿老还输第一筹。",
        "dynasty": "宋",
        "collection_info": null
    },
    {
        "uuid": "d9238974195f8087841f37447a9e676b",
        "title": "天育二老禅惠示经佛偈答以十诗  其七",
        "author": "郑清之",
        "content": "懵懂维摩不二门，畧无遗嘱付儿孙。\n普贤若匪刚饶舌，此事如何更吐吞。",
        "dynasty": "宋",
        "collection_info": null
    },
    {
        "uuid": "d7ab156911595fc9a3e1a5e46494e733",
        "title": "天育二老禅惠示经佛偈答以十诗  其八",
        "author": "郑清之",
        "content": "老胡无圣亦无言，蓦指虚空唤作禅。\n掌血条痕无着处，教谁白地患青颠。",
        "dynasty": "宋",
        "collection_info": null
    },
    {
        "uuid": "fcab4f797a525e16037d02f869b362df",
        "title": "天育二老禅惠示经佛偈答以十诗  其九",
        "author": "郑清之",
        "content": "般柴运水老庞禅，佛法无多在密边。\n餠汝将来还与汝，因师交点更团圆。",
        "dynasty": "宋",
        "collection_info": null
    },
    {
        "uuid": "ceb0ad81eb9db2a5d833183c644e81c8",
        "title": "天育二老禅惠示经佛偈答以十诗  其一○",
        "author": "郑清之",
        "content": "生老年来病已深，灸瘢着艾復难禁。\n六根四大元无有，何处求师下一鍼。",
        "dynasty": "宋",
        "collection_info": null
    },
    {
        "uuid": "53c547d99243e3da60bc44ef9574728d",
        "title": "郑德言亲睹洛伽观音相遂依所见绘画朝夕严奉且求赞语敬题其旁",
        "author": "郑清之",
        "content": "具足圆通性，一念本昭彻。\n佛我与信心，是三无差别。\n凡人未见圣，如渴以河说。\n佛身忽现前，如水印秋月。\n心精自开遮，见根匪优劣。\n念中有大士，珠璎百宝结。\n补陀洛伽相，在在犹日揭。\n是名为正观，倒想作奇绝。\n稽首圆通尊，兹念无起灭。\n非相亦非念，不盈復不阙。\n唯然观自在，无眼耳鼻舌。",
        "dynasty": "宋",
        "collection_info": null
    },
    {
        "uuid": "18aeed862b6cede2a0db1f646bd63c71",
        "title": "拙偈调偃溪上人",
        "author": "郑清之",
        "content": "昌黎先生入山裏，大颠牢把数珠子。\n松下经函着浄瓶，照管习之翻却水。\n丞郎满檐江西禅，行行勘辩撩天鼻。\n偃溪烂嚼雪窗纸，换却舌头别参起。",
        "dynasty": "宋",
        "collection_info": null
    },
    {
        "uuid": "f6c01661a582e5c46b6ede4366a2059f",
        "title": "雪窗董寺丞将指平谳安晚来访因举似偃溪为下一则语",
        "author": "郑清之",
        "content": "佛法方当恶剧时，偃溪笑裏袖钳锤。\n不教管领千云衲，打彻头关更问谁。",
        "dynasty": "宋",
        "collection_info": null
    },
    {
        "uuid": "13a6c74e9d853e1a40bfe5d9e7b1b0aa",
        "title": "山间大风雨昼夜不止闻松声撼床戏成拙语谩录呈葺芷参溪",
        "author": "郑清之",
        "content": "颠风横雨穷山秋，樵青弛檐车停辀。\n松声撼空吼万牛，轰豗势欲倾不周。\n晨鸡扼吭喑且愁，百鸟何敢相喧啾。\n恍疑赵壁环诸侯，呼声动地锵弓矛。\n又疑变化鵾鹏俦，垂天鼓翼南溟陬。\n或者挽翻河汉流，电飞霆击龙蛟虬。\n不然火烈陆浑丘，天跳地踔啼熊猴。\n狂吞很吐山裂鸠，大音奔腾怒相投。\n梦中惊迴仙枕游，分明夜宿浙江头。\n三更潮水掀柁楼，苍茫起坐拥黄紬。\n触屏唤作钱塘舟，此身端坐岩之幽。\n如何两耳不自由，乃与喧寂为湛浮。\n影蛇石虎以妄求，世间万事浪喜忧。\n大学能定心逸休，疾雷破柱方夷犹。\n直须养浩师孟邹，风止韵作商声讴。",
        "dynasty": "宋",
        "collection_info": null
    },
    {
        "uuid": "8b9727b56445504314ab3a343ddb7115",
        "title": "和复岫庵赓酬之什  其一",
        "author": "郑清之",
        "content": "胜地来休沐，山程懒忌前。\n草堂新杜曲，诗格旧临川。\n客乘千珠履，翁琴百涧泉。\n参寻幽路滑，空想石头禅。",
        "dynasty": "宋",
        "collection_info": null
    },
    {
        "uuid": "3f6fbbff4d794dc0d28b59a93fe3fa5d",
        "title": "和复岫庵赓酬之什  其二",
        "author": "郑清之",
        "content": "大雅千岩秀，清标万玉前。\n醉扶有宗武，属和得师川。\n境胜堪锄月，诗香可酿泉。\n竹林风度在，枯坐笑僧禅。",
        "dynasty": "宋",
        "collection_info": null
    },
    {
        "uuid": "926ca3e3db95eed43c3432cc2458a151",
        "title": "和赵从道赋菜畦春富贵  其一",
        "author": "郑清之",
        "content": "多生菜气粥鱼僧，味菜还如好色登。\n戏学挑根和露煮，正堪摘稻配香蒸。",
        "dynasty": "宋",
        "collection_info": null
    },
    {
        "uuid": "7d4a7421728a27fa179343b1af8879c9",
        "title": "和赵从道赋菜畦春富贵  其二",
        "author": "郑清之",
        "content": "芝田不减商山乐，蔬食谁言孔色矜。\n蒲笋祗应维蔌美，镂钖何必羡韩膺。",
        "dynasty": "宋",
        "collection_info": null
    },
    {
        "uuid": "6ee093dc81fdbe5dea88afd602ccfb4f",
        "title": "送林教授行  其一",
        "author": "郑清之",
        "content": "玉壶仙骨产蓬莱，客授京璜隽武开。\n曾向西山传墨印，好游东观籋兰台。\n青云直上轻余子，黑髮谁量未易才。\n侧耳韶箫充雅奏，愿同观乐诧州来。",
        "dynasty": "宋",
        "collection_info": null
    },
    {
        "uuid": "c05ccac13ad86f8f66a03426b37e84c6",
        "title": "送林教授行  其二",
        "author": "郑清之",
        "content": "石鼎煎茶午梦醒，羊肠怕听绕车声。\n剡舟忽至惊安道，汉使新招别子卿。\n交谊从君知绝俗，凋年如我最关情。\n鸾凰先路为时瑞，肯卜筵篿诉独清。",
        "dynasty": "宋",
        "collection_info": null
    },
    {
        "uuid": "e64958cb7d96b72bfe3146d2d048ac91",
        "title": "安晚园戏占",
        "author": "郑清之",
        "content": "横塘雨过水初平，浪影窥窗一孔明。\n篱下触羝五鹿角，林间反舌百禽声。\n柳公权可送行客，梅子真能宽渴兵。\n谁道夏园无所有，莲花端可傲张卿。",
        "dynasty": "宋",
        "collection_info": null
    },
    {
        "uuid": "5444d3ef63c7a17a7be7a1475515ebb2",
        "title": "九日即事  其一",
        "author": "郑清之",
        "content": "安晚闲身晚更安，蛩宵无梦落金鞍。\n通心白髮难为染，对面青编尽耐看。\n多谢紫萸占老健，喜招黄菊伴秋寒。\n江城借黓生轻暖，忽有鸣蛙却为官。",
        "dynasty": "宋",
        "collection_info": null
    },
    {
        "uuid": "560268ae873c052ca556b285a6bb411d",
        "title": "九日即事  其二",
        "author": "郑清之",
        "content": "瓮畦篱户小园林，独鹤相陪省一琴。\n老视官年从实录，贫依国息寄横金。\n诗盈弓力犹能寸，客值骚醒且枉寻。\n枫叶似知酤令缓，漂摇醉脸出墙阴。",
        "dynasty": "宋",
        "collection_info": null
    },
    {
        "uuid": "c9588be8d2a0e352b810b4f9d75e4f61",
        "title": "九日即事  其三",
        "author": "郑清之",
        "content": "童孙竞爽祝鸡翁，点勘凡将句读中。\n戏指丈兄夸少壮，懒推庚甲问雌雄。\n穷秋对展三更月，迥夜传呼万窍风。\n逗晓东窗相管领，举头滟滟日车红。",
        "dynasty": "宋",
        "collection_info": null
    },
    {
        "uuid": "3b76bedbdc573a16e08172f078ea0c6f",
        "title": "题偃溪闻长老尧民击壤图",
        "author": "郑清之",
        "content": "炊烟万井着僧居，人在康衢画不如。\n寄语偃溪崖淡墨，图中添我一柴车。",
        "dynasty": "宋",
        "collection_info": null
    },
    {
        "uuid": "6c7e0dc0c574831f95733957a550665a",
        "title": "谢林治中访别觉际庵",
        "author": "郑清之",
        "content": "野服芒鞋踏藓斑，千峰约饬整云鬟。\n山行陡觉精神健，老去惟贪耳目闲。\n步武来寻僧舍旧，话言应想夜窗閒。\n钱湖难买归鞍驻，料得春衫忆素蛮。",
        "dynasty": "宋",
        "collection_info": null
    },
    {
        "uuid": "25ef67be7fa275d59da586627ef7941c",
        "title": "正月晦夕梦中作偈觉但记其首两句遂于枕上足之录呈慧上人",
        "author": "郑清之",
        "content": "是身本虚妄，觅主了无得。\n谁知日用间，颠到由六贼。\n茫茫前后际，生灭在空色。\n贼去主人归，浑家不相识。",
        "dynasty": "宋",
        "collection_info": null
    },
    {
        "uuid": "7cc1ec5eb5fd992ce214285505147e94",
        "title": "因笔记贼入空室颂",
        "author": "郑清之",
        "content": "平生一片痴，妄意室中物。\n自言富可待，到了贫彻骨。\n一宵入人家，百宝认髣髴。\n拣得真金身，明处是泥佛。",
        "dynasty": "宋",
        "collection_info": null
    },
    {
        "uuid": "4366608fe6cb86713d0b1a7205ec5cbd",
        "title": "乙巳三月出湖口占  其一",
        "author": "郑清之",
        "content": "几朝花片落书奁，未信春光已属厌。\n猛省清明今日是，家家青柳压朱檐。",
        "dynasty": "宋",
        "collection_info": null
    },
    {
        "uuid": "0fcc00824415b0fe114bcdb7626b2502",
        "title": "乙巳三月出湖口占  其二",
        "author": "郑清之",
        "content": "晓日慇懃为着鞭，微风逐旋约轻烟。\n东皇景胜浑如旧，西子妆浓许近前。\n槛外客山今对展，禊时朋酒占初筵。\n十年重访苏堤柳，总付春光入画船。",
        "dynasty": "宋",
        "collection_info": null
    },
    {
        "uuid": "096650dd654a626ac1dd028835600a1e",
        "title": "到龙井寺  其一",
        "author": "郑清之",
        "content": "竹门斜倚酒家帘，石路高低记水帘。\n炙背老农惊伛偻，乘肩痴女笑窥觇。\n数羝人立攀篱落，一蝶儿嬉掠伞檐。\n款约朋从归去路，马头应有月纤纤。",
        "dynasty": "宋",
        "collection_info": null
    },
    {
        "uuid": "3bab9d48871037bc700ef49e52bb8150",
        "title": "到龙井寺  其二",
        "author": "郑清之",
        "content": "山围古寺绿周遭，一阁轩腾面势高。\n炉篆得芗抽露穟，石泉借茗作云涛。\n风流二老归灵鹫，笔墨千年续楚骚。\n拙语留题罥蛛壁，暗中摸索愧刘曹。",
        "dynasty": "宋",
        "collection_info": null
    },
    {
        "uuid": "80b3fe59d357b9a91a7c1ed68da991d3",
        "title": "到龙井寺  其三",
        "author": "郑清之",
        "content": "底忙不肯访禅林，山寺何曾避客深。\n奇石韵高非令色，老松皮脱见真心。\n檐牙徇铎关幽事，溪曲无絃出妙音。\n拂拭少游碑好在，姓名曾记落碑阴。",
        "dynasty": "宋",
        "collection_info": null
    },
    {
        "uuid": "44c7f2c685a0238b11849ef517bda801",
        "title": "到龙井寺  其四",
        "author": "郑清之",
        "content": "十里轻轩憇佛庐，梦身差记蝶蘧蘧。\n伊蒲巧作鱼虾样，矮笋新镵茧栗株。\n暂到欲陪僧夏静，等闲生怕俗尘污。\n计然老去翻多事，空挽西施向五湖。",
        "dynasty": "宋",
        "collection_info": null
    },
    {
        "uuid": "b2e3d6f62307912334cf04bcbf98f2e7",
        "title": "旌德观  其一",
        "author": "郑清之",
        "content": "瀛丈移从弱水间，君恩泮奂得跻攀。\n茗香壶酒成三事，巾褐枝筇占独班。\n境胜亦能充道胜，官闲何似在家闲。\n玄都犹有桃花在，更向西湖访好山。",
        "dynasty": "宋",
        "collection_info": null
    },
    {
        "uuid": "f16317ff694a8228150665a9154e430f",
        "title": "旌德观  其二",
        "author": "郑清之",
        "content": "绿蓑青笠惯菰蒲，错认东湖处士居。\n舟尾笑迎车后客，渡头催买网中鱼。\n水程趣戍半规日，山意论交千卷书。\n归去重楼试凝望，恍曾云气矗凌虚。",
        "dynasty": "宋",
        "collection_info": null
    },
    {
        "uuid": "d1fd67397d53fbd009d5bd67c7d1328d",
        "title": "旌德观  其三",
        "author": "郑清之",
        "content": "半生东甬数间屋，一日西湖十首诗。\n回首风光少年客，春山拥翠作蛾眉。",
        "dynasty": "宋",
        "collection_info": null
    },
    {
        "uuid": "d2f387d6ae78cfb8f9a3c1c1963a6acc",
        "title": "赐第登楼  其一",
        "author": "郑清之",
        "content": "避俗懒成癖，登楼睡失魔。\n忘机鸥自下，开槛蝶相过。\n高处景差胜，静中春更多。\n君恩何以报，归梦欲如何。",
        "dynasty": "宋",
        "collection_info": null
    },
    {
        "uuid": "24ad84f6f954805a9af86af345581815",
        "title": "赐第登楼  其二",
        "author": "郑清之",
        "content": "桃李漫山不是春，纷纷蜂蝶趁游人。\n梅花已带春归了，分付垂杨浥露尘。",
        "dynasty": "宋",
        "collection_info": null
    },
    {
        "uuid": "57207aa522efc29ea117c974f8977337",
        "title": "赐第登楼  其三",
        "author": "郑清之",
        "content": "病思归心走兔迒，自嗤幻境未渠忘。\n并州便作咸阳看，设若桑干亦故乡。",
        "dynasty": "宋",
        "collection_info": null
    },
    {
        "uuid": "922db074bcd9d44352e836e17e7c60cb",
        "title": "观王导传作",
        "author": "郑清之",
        "content": "江东老子惠之和，九锡牛车愠蔡婆。\n不杀伯仁君信否，澹然推分意如何。",
        "dynasty": "宋",
        "collection_info": null
    },
    {
        "uuid": "b165563c5fd56e8a454aab86097af747",
        "title": "闲中偶成  其一",
        "author": "郑清之",
        "content": "病觉身名小，闲知日月忙。\n篆香云四合，盆篠竹千章。\n慧性干成障，愁怀弱未张。\n何如庄宇定，虚室自天光。",
        "dynasty": "宋",
        "collection_info": null
    },
    {
        "uuid": "c3f9b03a5ab5155d482da91a9572449c",
        "title": "闲中偶成  其二",
        "author": "郑清之",
        "content": "春过日初永，睡余人未忺。\n露花心翼翼，风叶喜沾沾。\n殿后蜂寻穴，怀归燕语檐。\n垂杨在何处，落絮点疎帘。",
        "dynasty": "宋",
        "collection_info": null
    },
    {
        "uuid": "796aac8a6a379a096537be53bdb732d4",
        "title": "孟童子中异科而还来访余于行都赐第辄赠以诗",
        "author": "郑清之",
        "content": "在昔昌黎公，序赠张童子。\n独出超等夷，芳名驾青史。\n君门蔼世勋，夐轶西平李。\n宗社方同休，彪炳见孩稚。\n天庭插犀角，星眸炯秋水。\n诵书如焦琴，高下涵角祉。\n朱门共骇听，洗此筝笛耳。\n老翁欲笞儿，眼看拾青紫。\n一朝闻九关，赉予出周篚。\n我朝晏与杨，炳炳贵名起。\n愿子志远大，勤学踵前轨。\n家尊我相知，作诗赠归骑。",
        "dynasty": "宋",
        "collection_info": null
    },
    {
        "uuid": "aeefcab8ce39203e3c0003a543eb8b8e",
        "title": "东湖送藕与葺芷",
        "author": "郑清之",
        "content": "草木虽无知，叶落能粪本。\n荣枯递乘除，苗实自穮蔉。\n东湖百顷莲，夏日傲赵盾。\n州家浚河渠，狝薙甚耘垦。\n长身万柄荷，髦梗付锸畚。\n寒烟熨青镜，时有白浪辊。\n水解毓仙骨，根着泉源混。\n外干乃中腴，下益宁上损。\n淤泥胎玲珑，多节窍浑沌。\n园丁亦善没，擘波沸鲂鳟。\n象株忽仰浮，登岸殊衮衮。\n谁知绛县涂，可试平叔粉。\n名非玉井船，实过秋兰畹。\n肴蔌杂燕豆，葅菜补中壸。\n交梨能养生，谖草亦忘忿。\n空言出好事，孰与津燥吻。\n赠君拟条冰，差胜羞藻蕰。",
        "dynasty": "宋",
        "collection_info": null
    },
    {
        "uuid": "5a5eff9755e0b224e78c9d98fd564e82",
        "title": "送新姜与葺芷",
        "author": "郑清之",
        "content": "仲尼胡不彻姜食，损智深讥藏戏剧。\n将以愚民岂其然，半山失喜为动色。\n拗执谁解镌此老，一时凿说契胸臆。\n我疑谂之神农书，增壮胃腑良有力。\n吕令音商其味辛，调芼鱼蔬蘗香稷。\n方冬沃土培其根，陇畦分封随壤息。\n长鬚视苗廑献新，先时斸取奋鉏棘。\n青株斯拔薤本重，红萁半露蓤包侧。\n骈指惊看产漆园，胝足疑为导积石。\n欲捣芳辛入虀臼，为怜肤理傲金狄。\n仆命荠荼涴诗雅，肩差梅桂班内则。\n笑加束缚代书鲤，持助饔庖鲙银鲫。\n旱年宜姜谚有之，今岁雨多生意啬。\n小摘酸寒类甲菜，大何婴冒期膝席。\n公羊谷梁汝往哉，反音一笑当勿劾。",
        "dynasty": "宋",
        "collection_info": null
    },
    {
        "uuid": "38bbe4cbe6dfacedde6a5f17edd0da62",
        "title": "山间录拙作求教葺芷俚语将命笑掷幸甚",
        "author": "郑清之",
        "content": "老我愧不学，无以祛六蔽。\n短绠赴修汲，深浅忘厉揭。\n每逢扑凸篇，如对葛答谜。\n敌垒或致师，何以御柴曳。\n书林倦回旋，笔径宜睥睨。\n独自搔背痒，谁与解袜繫。\n误墨拙成蝇，饮酰痴聚蚋。\n器成多苦窳，草创类茅蕝。\n未善文心雕，曷助葵足卫。\n乐只正始音，尽发文冢瘗。\n古意窥九嶷，词源决三澨。\n英风韵风雅，噩噩规诰誓。\n精刚拏健鹘，妥帖律狂猘。\n解注卑虫鱼，献纳笑虾䱥。\n读檄头愈疾，听语麋着箄。\n风高补钓台，天朗摘兰禊。\n合止按商角，刮磨出廉锐。\n妙指曲不传，夺胎骨可蜕。\n神鍼如运斤，拆屋去眼翳。\n又如大医王，刲胃涤淫滞。\n万象困蒐讨，瑶金拔昆丽。\n司文当执衡，却扫甘拥篲。\n空山阔游从，思君愿言嚏。\n芜词荐藜藿，香芼待姜桂。\n翳桑急壶飱，毋为答饭毳。",
        "dynasty": "宋",
        "collection_info": null
    },
    {
        "uuid": "9fa26b99874de957079664e30f07f251",
        "title": "书西湖雷峰云讲主草书",
        "author": "郑清之",
        "content": "云师一生耽圣草，银铁蟠空觑天巧。\n老来逸气未全平，笔底锋铓犹独扫。\n开关勇士争赴敌，剑戟弓戈奋相缭。\n睡龙决起求颔珠，划木抓岩纷怒爪。\n风雷喧豗撼坤轴，飞电交横印清沼。\n忽然天宇变空澄，千丈孤峰立寒峭。\n张颠惊号智永泣，剥筋椎髓为君饱。\n恨予不习草书诀，九转枯肠祗自搅。\n云师云师汝诚能，春蚓秋蛇几时了。\n何如认取主人翁，破衲蒙头纸窗晓。",
        "dynasty": "宋",
        "collection_info": null
    },
    {
        "uuid": "d979c56846b68b721af5a65ada86ba0a",
        "title": "送黄伯厚入广",
        "author": "郑清之",
        "content": "五行在天地，惟水明且清。\n如何南中泉，乃独以贪名。\n水号黑与弱，淖汩称浊泾。\n彼皆有其实，所以得此声。\n山川日秀发，九疑罗翠屏。\n扶舆产清淑，丹砂银石英。\n有泉出其间，泠然堪濯缨。\n政坐贪夫累，土炭涴玉冰。\n桓山以魋故，至今人羞称。\n柳子愚其溪，百世相因仍。\n有如此白水，好贪岂其情。\n我欲招夷齐，稷之南山汀。\n一洗万古贪，涌雪归东溟。\n夫君素洁己，赠以贪泉铭。",
        "dynasty": "宋",
        "collection_info": null
    },
    {
        "uuid": "3834d2442f4329d38eb18da18404810d",
        "title": "送继一郭处士",
        "author": "郑清之",
        "content": "圣君如尧舜，岂无巢与由。\n计然亦何慕，五湖一扁舟。\n之人久不作，侧席思岩幽。\n尝闻鹿何君，清芬彻凝旒。\n重华锡嘉号，见一光林丘。\n谁谓雅道息，竞风日悠悠。\n脱冠挂神武，有士归东州。\n笑将金闺籍，猛博处士裘。\n钧天为开颜，曰此夷逸俦。\n大书继一字，虹光属奎娄。\n宸章轶麟衮，正声出天球。\n清名奬静退，下视古素侯。\n睿谟广先宪，姱节追前修。\n况今辑众隽，丞弼登虞周。\n明时乐閒暇，出处自不侔。\n赤城宅仙子，登陆方蓬洲。\n君归访司马，坐忘春与秋。\n方瞳照绿髮，戏转黄河流。\n烟雾肃逋客，隠者应辍耰。\n欵乃辅行色，春风生柁楼。",
        "dynasty": "宋",
        "collection_info": null
    },
    {
        "uuid": "ea47597aedb88f3c16effe1e92fb95fa",
        "title": "妾薄命",
        "author": "郑清之",
        "content": "妾有一片心，奚啻金与石。\n金石尚可磨，此心终不易。\n妾有金错刀，不买珠与翠。\n一笑向尊前，愿买郎心醉。\n娟娟桃李花，东风荡柔枝。\n见郎郎弗顾，掩面啼春闺。\n不关郎意恶，自悲妾命薄。",
        "dynasty": "宋",
        "collection_info": null
    },
    {
        "uuid": "4b254292d73107b83a05c83dee61615f",
        "title": "江汉亭百韵",
        "author": "郑清之",
        "content": "山川自高深，开闢由邃古。\n长江泻岷峨，横亘截区宇。\n东流为沔津，疏凿仗神禹。\n襟带成奥区，都会称鄂渚。\n环城得修冈，雄胜着台府。\n上有江汉亭，凭高欲鶱举。\n云谯护左方，南楼以为辅。\n飞甍立嶕嶤，纔去天尺五。\n星辰近梯级，岚霏日吞吐。\n横陈极苍茫，万象互昂俯。\n晴光敞双明，景物恣枚数。\n炊烟接空翠，下列十万户。\n榱栋出棱角，阛阓分脉缕。\n川涂竞走集，水陆跨重阻。\n东南引湖湘，西北控淮楚。\n舟车所交属，人物森萃聚。\n歌谣杂谐合，来往纷伛偻。\n溟蒙尘蔽空，挥霍汗成雨。\n游盖惊云飘，联辔识骖舞。\n驱驰溢阡陌，时节相媚妩。\n裾袖翳朝日，光曜烛绡组。\n憧憧蚁迁穴，纭纭茧抽绪。\n亭亭肆遐睎，一一可细覩。\n至如城中边，万竈宅貔虎。\n春秋谨教阅，什什而伍伍。\n红旆罗旌幢，中军立旗鼓。\n冰霜贯戈甲，雷霆震弓弩。\n后先严车徒，坐作中规矩。\n被庐犹晋蒐，少长悉有序。\n礼成既饮至，络绎还所部。\n俯瞰了不遗，清流数鲂鱮。\n乃若天空澄，江色入环堵。\n云水渺相接，斜阳落晴坞。\n千艘卧平沙，片帆归远浦。\n微茫泛一叶，咿轧响双橹。\n报译认樯乌，航琛知海贾。\n微阴转层峦，轻烟生宿莽。\n栖鸟绝重澜，归鸿集寒屿。\n夜深渔火明，孤洲记鹦鹉。\n晴阴与朝暮，景色若夸诩。\n方春及韶淑，鶑燕争鸣乳。\n桃李出新妆，周张环绣黼。\n修眉横柳堤，遗钿错花圃。\n孟夏熏风来，草木自蕃舞。\n翠幄帷清阴，密叶覆幽墅。\n入林梯空旻，影团修月斧。\n露掌逼高寒，金波沃肝腑。\n隆冬雪纷飞，琼楼耀江浒。\n万花着林端，晃不分细鉅。\n兹维四时媚，代谢听寒暑。\n荣枯虽异撰，去来莫追拒。\n彼动此静观，羣鱼沸鼎釜。\n纷纶各状态，天械发机杼。\n或如怀袖物，俯拾恣所取。\n或如海陆珍，搜罗寄庭庑。\n或如观大驾，旄头先卤簿。\n或如亲校猎，玉虬挖翠羽。\n或富若武库，宝物穷积贮。\n或丽若上林，鸟兽罗禁籞。\n或纾若绮縠，或列若簨簴。\n或背若相违，或进若相与。\n或蓊若兴云，或林若率旅。\n或惊若脱兔，或拱若礼鼠。\n或若鸡出埘，或若马奔圉。\n或变若龙蛇，或怪若猰貐。\n或奋焉若雠，或比焉若侣。\n或矫若怒嗔，或偃若戏侮。\n或剩若赢余，或匮若贫窭。\n或聚散翕忽，或纵横旁午。\n或禽声咿嚘，高下参律吕。\n或人语叫噪，历落写筐筥。\n或以琴置膝，丝音宜搏拊。\n或时棋满枰，石韵杂珩瑀。\n或欹枕高眠，胡蝶梦栩栩。\n或相对啜茶，舌本跃清语。\n或暇日观书，肠腹自撑拄。\n或乘兴飞觞，醉后忘尔汝。\n或即境挥毫，图画入缣楮。\n造物无尽藏，傥来亦何忤。\n俛仰已陈迹，恍惚失处所。\n达观萃兹亭，宇宙一秬黍。\n斯亭名者谁，儒林得鼻祖。\n昔贤维南轩，心学绍东鲁。\n睠焉西南游，芳洲撷蓠荰。\n遗墨尚淋浪，隶刻照亭柱。\n迩来三十年，轩桷渐颓窳。\n堂堂魏国孙，玉节莅兹土。\n英声凛荆扬，盛事踵遐武。\n曾侯庐陵秀，一笑不龃龉。\n风月喜平分，江山藉宗主。\n兴仆追前修，遗蹟洊蒐补。\n飞翚抗雄梁，石花呈古础。\n荒榛得奇观，幽思发新杼。\n公余多胜概，往往压诸庾。\n赓酬驾元白，光燄陵李杜。\n领客共落成，而我亦同俎。\n半生嗟镂冰，一字不堪煮。\n乐事纪末颠，鸿笔媿燕许。\n吾伊补书债，欵乃效渔父。\n傥继竹枝词，编入武昌谱。",
        "dynasty": "宋",
        "collection_info": null
    },
    {
        "uuid": "b3a405c7b6076a0f5a4af95705b4a78b",
        "title": "惠墨",
        "author": "郑清之",
        "content": "老龙卧苍海，千年抱明珠。\n神禹决淮泗，偃蹇不受驱。\n怒走崧岱顶，风雨撼八区。\n亭亭立天柱，化作青松株。\n蟠根蛰九地，融液如流酥。\n嶙峋脱支节，幽人拾肌肤。\n虹光夜穿屋，盎突明膏腴。\n芳熏渐凝渍，玄霜出冰壶。\n糅以丹凤髓，摹以青龟趺。\n捣以明月兔，曝之旸谷乌。\n或润似玉玦，或坚如金觚。\n六丁下取将，香蔼流清都。\n绛阙注仙籍，白日飞凡夫。\n借问何神灵，黑质分龙躯。\n干将昨已至，莫耶復来趋。\n二龙适吻合，变化尤其殊。\n君看一滴水，双双跃天衢。",
        "dynasty": "宋",
        "collection_info": null
    },
    {
        "uuid": "27a4bcf94f5804f1dbcce7defaafe9d3",
        "title": "赠已讷二老轩",
        "author": "郑清之",
        "content": "吾闻墨者徒，设教本兼爱。\n释伽弘其源，方识宇宙大。\n河沙与宝塔，平等了无碍。\n夫何佛法衰，涉晋唐五代。\n祖师南北分，鼻孔争谲怪。\n传流各衣钵，纷纶辨宗派。\n尔来三百年，涂辙日以隘。\n教律復异门，禅机亦殊解。\n订以大小乘，森若立矛介。\n虎豹自狰狞，蛇龙相噬嘬。\n驾空树金碧，尔汝别疆界。\n蒲卢学抱子，嗣续植根蔕。\n蜗争竞蛮触，夷乐骋兜佅。\n裘屦无贰颜，楚越隔肝肺。\n天弢苦覊束，心穽坚莫坏。\n之人良可悲，贤愚固难概。\n谁知已讷公，粲粲发眉采。\n少年掺袂游，瓶锡遍湖海。\n是非不关耳，穷达付长嘅。\n晚归耕石田，禾枯将种稗。\n唯有旧家山，青眼终不改。\n挂笠寄清樾，编茅客欠噫。\n目之维摩室，而无天女在。\n谓是庞公居，似欠孔明拜。\n强名曰二老，当索形骸外。\n泉石日幽雅，松竹森蔚荟。\n轩窗抱岩壑，胸次绝瑕颣。\n睡起听粥鱼，微云初霮䨴。\n宴坐圆觉场，忘言默相对。\n二老容于轩，须弥纳一芥。\n舍轩求二老，怒风号大块。\n轩以二老名，未免蛇足画。\n请更以不二，免为轩所卖。\n我为说偈言，聊以赎诗债。",
        "dynasty": "宋",
        "collection_info": null
    },
    {
        "uuid": "8f28caab926bd87f415a57cbb056d52c",
        "title": "东湖",
        "author": "郑清之",
        "content": "谁将东湖光，敛作大圆鑑。\n千峰就妆束，万象互窥瞰。\n红消日脚明，绿凈山影蘸。\n我来一登临，扁舟聊可缆。",
        "dynasty": "宋",
        "collection_info": null
    },
    {
        "uuid": "ab66f409d7de89c0a6bee603ac35d370",
        "title": "次抱拙妾薄命",
        "author": "郑清之",
        "content": "落花流水何纷纷，三分春色二分尘。\n黄鹂绕树恋不得，蝶蜂浪作花都巡。\n昨日繁华今寂寞，飘零多属风雨晨。\n金谷无人粉香死，锦踪绣迹俱成陈。\n世人重花不重叶，林园自此无精神。\n东君年少时，酷爱枝头花。\n庸奴桃李妾姚魏，满蹊未数黄娘家。\n一朝弃背春风老，懒踏长门阶上草。\n芳菲特暂欢，颜色不长好。\n白头事人那可期，不堪重赋章台诗。",
        "dynasty": "宋",
        "collection_info": null
    },
    {
        "uuid": "987fa704f841155ada206c7d821fd4cc",
        "title": "田家",
        "author": "郑清之",
        "content": "老农喜说田家早，缺月疎星穿木杪。\n洗铮燎草作晨炊，麦饭嚥甘虫食蓼。\n儿牵秧马妇携笠，泥滑不嫌春雨少。\n平畴拍拍水连堤，姑恶数声天欲晓。",
        "dynasty": "宋",
        "collection_info": null
    },
    {
        "uuid": "db58be0d190c85c4e1808446746abaea",
        "title": "水急船行颇迟",
        "author": "郑清之",
        "content": "湖流湍驶欲下濑，舟人挽牵如蹶张。\n空令百丈重牛首，如何万斛浮龙骧。\n进寸退尺天未定，暮四朝三风作强。\n迟明樯乌幸西望，看取快箭激修房。",
        "dynasty": "宋",
        "collection_info": null
    },
    {
        "uuid": "b500d942819aeab97c00c981ed9cc03c",
        "title": "重赋章台",
        "author": "郑清之",
        "content": "杨花满地飞蝴蝶，钗梁露湿罗衣怯。\n脸痕玉润拂红膏，颜色如花命如叶。\n鲤鱼风起蒲叶香，鶑啼燕舞春日长，堕红残萼断君肠。\n悞逐浮萍转零落，自古佳人多命薄。",
        "dynasty": "宋",
        "collection_info": null
    },
    {
        "uuid": "eeb5ef4b5a9433d82b9a8f92b803104a",
        "title": "画马图",
        "author": "郑清之",
        "content": "房精夜陨渥洼水，中有天马变如鬼。\n籋云流赭登玉台，清风谡谡生双耳。\n无端遣入天子闲，足底百趼如关山。\n隔河唐将浴牝马，哀鸣顿足将奔还。\n风毛雨鬣不自整，肯顾苑北云锦斑。\n但有风棱余瘦骨，窃衔不管霜蹄蹶。\n大星昨夜落旄头，好载阏氏媒突厥。",
        "dynasty": "宋",
        "collection_info": null
    },
    {
        "uuid": "6a3771a050550bb18149d1b92e2f3762",
        "title": "碧扇行",
        "author": "郑清之",
        "content": "冰蚕吐丝青唾茸，天孙转机声隆隆。\n帝家初裁新样月，苍然正色摩寒宫。\n一朝飞随烈士手，九关自此无刚风。\n乘鸾女与蒲葵翁，痴翁騃女谁为容。\n吴刚斧头红玉篆，并州剪刀快如箭。\n化工持此天然巧，古璧团团照君面。\n长安四时生曲尘，马头摇曳春风转。\n君不见醉李白，穷杜甫，当时西游乘蹇馿。\n太清献赋动旒冕，脱靴笑视将军奴。\n奇哉二子真坦率，朝暮贳酒黄公垆。\n游盖飘云手遮日，未省有扇如清夫。\n清夫扇子仅盈尺，买断清风归啸庐。\n何物元规敢相污，醉中祗恐李杜呼。\n我当吮笔和墨唤起文与可，把君画入李白杜甫图。",
        "dynasty": "宋",
        "collection_info": null
    },
    {
        "uuid": "dcb7561467cb3a2ff96abec638a62703",
        "title": "戏调长鸣鹤",
        "author": "郑清之",
        "content": "瘦鹤云霄志，相从伴独清。\n可堪三径寂，频作九皋鸣。\n博字输鹅颈，横空避雁声。\n终辞华表去，汗漫逐骑鲸。",
        "dynasty": "宋",
        "collection_info": null
    },
    {
        "uuid": "8bbecadaa1c7d123cb08a4b4350c9481",
        "title": "觉际閒行",
        "author": "郑清之",
        "content": "斜径转山腰，平畴露稚苗。\n云低松挟长，雨足浪宣骄。\n宿鹭翔孤屿，归僧睨断桥。\n倦余成小立，新月挂青霄。",
        "dynasty": "宋",
        "collection_info": null
    },
    {
        "uuid": "1a5b3b912d3998f69a28502797d9137e",
        "title": "三月末泛湖",
        "author": "郑清之",
        "content": "半晴阴更重，乍暖冷犹争。\n坠叶蒲芽缀，新莼荇面生。\n钟声带雨涩，帆力贮风横。\n客至双飞鹤，归欤茗可烹。",
        "dynasty": "宋",
        "collection_info": null
    },
    {
        "uuid": "147e49243b8e30801e859dadbee965a8",
        "title": "庵前徐步",
        "author": "郑清之",
        "content": "小桥衔石路，安步水之湄。\n浪盖菰蒲伏，寒禁笋蕨痴。\n蜂房深户牖，燕垒渐涂茨。\n过眼春余几，延缘归思迟。",
        "dynasty": "宋",
        "collection_info": null
    },
    {
        "uuid": "82a4c82c755f7238e7f4abf0013cffcf",
        "title": "书斋独坐",
        "author": "郑清之",
        "content": "避事宁违俗，端居悟及身。\n颖泓供媵御，方册替亲宾。\n室闇月阑入，庭空花自陈。\n所安惟适耳，谁復辨秋春。",
        "dynasty": "宋",
        "collection_info": null
    },
    {
        "uuid": "d54ab13ce0f942f7621354585accb393",
        "title": "东归越上",
        "author": "郑清之",
        "content": "急雨先声入芰荷，傍船鱼跃弄新波。\n东西黑白投林鸟，高下青黄异亩禾。\n村竖相呼骑犊背，小舟斜舣问渔蓑。\n秋来物物供吟笔，不着黄秦可若何。",
        "dynasty": "宋",
        "collection_info": null
    },
    {
        "uuid": "2048512a66ecec7c792c11a3edd412bb",
        "title": "桂花",
        "author": "郑清之",
        "content": "香粟飞从月姊边，秋花无数总饶先。\n清芬肯作椒兰观，雅韵羞陪粉黛妍。\n点就金丹筛雨露，染成玉骨跨神仙。\n余芳更孕青青子，相伴寒梅到雪前。",
        "dynasty": "宋",
        "collection_info": null
    },
    {
        "uuid": "c84725c574764941fdbe5e45fb16e069",
        "title": "金峨途中",
        "author": "郑清之",
        "content": "石路萦纡水绕村，酒帘深处见柴门。\n横塘树密鸠携妇，老屋篱深犊有孙。\n麦莟菜花成锦绣，笋芽薤甲当鸡豚。\n竹舆莫作追程去，半似桃源欲细论。",
        "dynasty": "宋",
        "collection_info": null
    },
    {
        "uuid": "42c6e347e43e472c5c7fbf54023ba1d4",
        "title": "奉题蜀邸五云西岷峨保障",
        "author": "郑清之",
        "content": "西望岷峨天一方，谁教地险绝遐荒。\n皇风已喜浑无外，国势那须别有疆。\n黄鹤盘空飞不过，金牛拔地去何长。\n汉庭四海皆臣妾，一曲歌风未忍忘。",
        "dynasty": "宋",
        "collection_info": null
    },
    {
        "uuid": "539ab6e584d7290cc83672fb62e8d80a",
        "title": "思乡味戏成",
        "author": "郑清之",
        "content": "隔篱野圈㹀眠犊，带雨村舂鸡唤雏。\n旋熟黄粱留客住，满篘白酒倩人沽。\n未谙旅况三分在，早觉藜肠一半枯。\n寄语吾乡谱鲜子，莫教辜负脆皮鲈。",
        "dynasty": "宋",
        "collection_info": null
    },
    {
        "uuid": "91dd228421195fd9a221edfba935846b",
        "title": "除夜求屠苏",
        "author": "郑清之",
        "content": "椒盘为计定春前，客裏那知岁籥迁。\n行路间关穿履雪，薄官羞涩看囊钱。\n媿无黄帝屠苏酒，试谒渊明种秫田。\n令尹可人应拍手，从教满意作新年。",
        "dynasty": "宋",
        "collection_info": null
    },
    {
        "uuid": "650b128be258c9c6b2db58c0cc255c5d",
        "title": "赠陈童子",
        "author": "郑清之",
        "content": "前身端合是王充，收拾羣经贮腹中。\n书吻可能如布谷，笔锋应不事雕虫。\n看来眉目真兰茁，揽取词章作绣筒。\n归去莫夸童子技，好寻芳躅到蟾宫。",
        "dynasty": "宋",
        "collection_info": null
    },
    {
        "uuid": "3bdbd1787302361d0342264ae99ea870",
        "title": "山行",
        "author": "郑清之",
        "content": "山行心迹已双清，骤见清溪眼为明。\n鬼谷洞前符竹在，观音岩下魶鱼行。\n宗师宴坐空余石，龙女分流不作声。\n人影交横到林薄，绿烟深处一猿惊。",
        "dynasty": "宋",
        "collection_info": null
    },
    {
        "uuid": "3e65486aba09f29d8faa5a96c453bd7e",
        "title": "正月六日早行松山道",
        "author": "郑清之",
        "content": "五更河鼓尚横陈，小立晨光渐可人。\n日出野鸡犹唱晓，雪晴山鸟竞呼春。\n溪筠拂袖霜花落，石路支筇藓迹新。\n惭愧明朝江国近，买鱼沽酒祓征尘。",
        "dynasty": "宋",
        "collection_info": null
    },
    {
        "uuid": "dcbd149e402eb19efd769ba42bff47da",
        "title": "送行诗  其一",
        "author": "郑清之",
        "content": "中年别意增怀抱，昨夜秋声到客船。\n流水孤村鸦好在，平沙远景雁依然。\n惜无绣口供吟笔，只有莼羹愧昔贤。\n付与西湖林处士，重阳健倒菊花前。",
        "dynasty": "宋",
        "collection_info": null
    },
    {
        "uuid": "6f5083ea873485e11ad9bf562a1cf9cb",
        "title": "送行诗  其二",
        "author": "郑清之",
        "content": "半生霜鬓飘萍迹，几度风餐繫柳船。\n舞咏未忘雩里在，去来翻似贾胡然。\n先生自是今和靖，林下端能友士贤。\n二亩孤山应更好，瘦梅疎影小春前。",
        "dynasty": "宋",
        "collection_info": null
    },
    {
        "uuid": "a60ad91d730a071088ea6662e9af826d",
        "title": "山房秋日即事  其一",
        "author": "郑清之",
        "content": "雨后鸣湍走碧溪，水声秋意恰相宜。\n窥蝉螳臂方衷甲，啄蚓鸡羣竞济师。\n初月挂檐窗未觉，新凉入牖簟先知。\n西风早已催征棹，管领莼鲈入梦思。",
        "dynasty": "宋",
        "collection_info": null
    },
    {
        "uuid": "81626239c154e712bb4339ead0a26f83",
        "title": "山房秋日即事  其二",
        "author": "郑清之",
        "content": "失惊墙外已飘黄，屈指秋来十日强。\n暑寇负顽犹出没，风师未壮且翱翔。\n橘包捧腹微藏叶，桂蕾呈身只欠香。\n扫尽暮天疑浴罢，半眉淡月画新妆。",
        "dynasty": "宋",
        "collection_info": null
    },
    {
        "uuid": "77920e498ccd2782ceb32e4737374715",
        "title": "山房秋日即事  其三",
        "author": "郑清之",
        "content": "稻花经雨已脱白，枫叶未霜先借绯。\n入纻蚊牙千计巧，挂檐蛛腹十分肥。\n田翁看水携锄去，山妇临炊抱蔓归。\n唯有诗肠无一事，隔溪数尽暮鸦飞。",
        "dynasty": "宋",
        "collection_info": null
    },
    {
        "uuid": "0ddbf043c97434108fc1d57c204e3445",
        "title": "晨兴散步  其一",
        "author": "郑清之",
        "content": "软红销尽利名缰，兴到湖山取次行。\n万马拍堤春浪起，一龟曝日晓峰横。\n客中寝饭根尘寂，雪后松篁意气生。\n身是定僧无欠剩，惟余双鹤报寒更。",
        "dynasty": "宋",
        "collection_info": null
    },
    {
        "uuid": "7ab56d3450c4fc58d4e96faaccacfabd",
        "title": "晨兴散步  其二",
        "author": "郑清之",
        "content": "僧居西畔鹤居南，我向中边住此庵。\n岁晚结交松莫逆，老来知味菜分甘。\n禅心每日闲中得，世事新从梦裏谙。\n隠几空明香穗断，凈揩双目对晴岚。",
        "dynasty": "宋",
        "collection_info": null
    },
    {
        "uuid": "cb46b024354a14eb5a325fd22f0f87ee",
        "title": "晨兴散步  其三",
        "author": "郑清之",
        "content": "晚岁知非蘧伯玉，前身作脱戒师兄。\n青山不灼利名火，白髮能销忿欲兵。\n境对虚空全体现，眼无拣择内心平。\n晓窗醒寂关何事，到枕清钟一两声。",
        "dynasty": "宋",
        "collection_info": null
    },
    {
        "uuid": "a72a21fdec150c10062b113018fdcdd6",
        "title": "食后闲步",
        "author": "郑清之",
        "content": "乞得闲身入钓台，柳眉舒尽见桃腮。\n山中历日花开落，物外交朋鹤去来。\n更展书窗延竹影，剩翻隙地长梅栽。\n春寒无頼欺霜履，健倒应愁破绿苔。",
        "dynasty": "宋",
        "collection_info": null
    },
    {
        "uuid": "6d7dc7c68dc8dc3fa5a3a78a676dbb50",
        "title": "祈晴行西湖上呈馆中一二同官  其一",
        "author": "郑清之",
        "content": "踏尽红尘挹翠峦，江湖清梦入雕鞍。\n蒙蒙薄雾浑疑雨，恻恻疎风不是寒。\n野菊频催花事早，老枫初试叶声干。\n恰知病骨宜清景，恨不浮家学钓竿。",
        "dynasty": "宋",
        "collection_info": null
    },
    {
        "uuid": "b561677f7e5f926151f634f6249f6075",
        "title": "祈晴行西湖上呈馆中一二同官  其二",
        "author": "郑清之",
        "content": "晓色窥林半淡浓，乱鸦飞去水漫空。\n山横孤雾残霞外，秋在微云疎雨中。\n官事却能成胜赏，诗坛端可策新功。\n吴侬浪说西湖景，蓬观今逢苏长公。",
        "dynasty": "宋",
        "collection_info": null
    },
    {
        "uuid": "97feaa94d7a3d373973cfb0b337dd478",
        "title": "余识頔云岑已三十年晚居觉际又八载矣近因山行疑接谈麈偈语奉赠",
        "author": "郑清之",
        "content": "懒把无生话更参，月移梅影到枝南。\n身心识破梦中蝶，头角老来春后蚕。\n笑斸野泉畦露菊，巧寻暖地圃霜柑。\n蒲团睡足书遮眼，贝叶丛间会孔聃。",
        "dynasty": "宋",
        "collection_info": null
    },
    {
        "uuid": "37ba95b0961ee1ac38035bad3c434949",
        "title": "调云岑",
        "author": "郑清之",
        "content": "戏将鹖弁博缁衣，般若丛中剩作痴。\n鹅颈肯为罗隠笑，鷄林能辨乐天诗。\n好从休处求安逸，莫向閒中觅住持。\n觉际湖山最佳趣，藕花洲渚菊东篱。",
        "dynasty": "宋",
        "collection_info": null
    },
    {
        "uuid": "b71f98ead480396b284dc205f2026224",
        "title": "余自东山往金峨住山戒师迎于中涂到上方泉石幽胜有心匠助天巧者因成数语以赠",
        "author": "郑清之",
        "content": "一奁鸣瀑写天绅，怪石鲸奔欲化鳞。\n灵隠飞来真相后，老坡重证戒师身。\n居山活计今成趣，造物工夫总待人。\n自喜爱閒逢胜绝，杖藜端不负残春。",
        "dynasty": "宋",
        "collection_info": null
    },
    {
        "uuid": "ca3f8aaa2fe9304fdb37e01ff58bd419",
        "title": "三友",
        "author": "郑清之",
        "content": "松号大夫交可绝，梅为清客志相同。\n英英凤实卑余子，楚楚龙孙过乃翁。\n晚际一弓櫜素月，署中千斛粜清风。\n小轩正欲供晨坐，付与遮拦晓日东。",
        "dynasty": "宋",
        "collection_info": null
    },
    {
        "uuid": "37eadb55a62816fef5389fc09a4bb2ac",
        "title": "遣兴",
        "author": "郑清之",
        "content": "舟车覆却万变，人雷动静两忘。\n虫臂听渠得失，羊肠何异康庄。",
        "dynasty": "宋",
        "collection_info": null
    },
    {
        "uuid": "0611ddba127120a54c47d6c21a24983a",
        "title": "出市得鳜鱼成六言",
        "author": "郑清之",
        "content": "长铗归来有鱼，状似松江之鲈。\n为向东坡传语，醉卧黄公酒垆。",
        "dynasty": "宋",
        "collection_info": null
    },
    {
        "uuid": "05df9fcf79ade94fb1a6dedc89b79817",
        "title": "观史有感",
        "author": "郑清之",
        "content": "家令身危侯国计，洛阳谗摈涕流书。\n都门祖帐何功德，千古徽名说二疏。",
        "dynasty": "宋",
        "collection_info": null
    },
    {
        "uuid": "1b0c436d870ed8c134b9b2b01353e3d7",
        "title": "晚晴",
        "author": "郑清之",
        "content": "濯翠筛红献晚晴，为渠日脚护归程。\n碧云四合如相妬，纔剩西边一缕明。",
        "dynasty": "宋",
        "collection_info": null
    },
    {
        "uuid": "414a6bd4a14445c9d1baa02019d5b572",
        "title": "觉际偶成",
        "author": "郑清之",
        "content": "自愧端平村宰相，今为安晚野堂翁。\n君恩全付閒身世，山水从容一笑中。",
        "dynasty": "宋",
        "collection_info": null
    },
    {
        "uuid": "c68388ede7a03282d54de25a53e56f56",
        "title": "觅桂花于夷陵宰  其一",
        "author": "郑清之",
        "content": "月圃仙人试道妆，风流六一旧琴堂。\n遥知鼻观盈秋馥，乞与冰曹数粟香。",
        "dynasty": "宋",
        "collection_info": null
    },
    {
        "uuid": "6959a3e7bab4c9eb0fd3e225ad0ea6c3",
        "title": "觅桂花于夷陵宰  其二",
        "author": "郑清之",
        "content": "东家竹屋最穷空，不识檐花落雨中。\n笑遣吴刚挥玉斧，解令冷舍作蟾宫。",
        "dynasty": "宋",
        "collection_info": null
    },
    {
        "uuid": "857699daba692788ce0a8f3f07122a09",
        "title": "谢送桂花  其一",
        "author": "郑清之",
        "content": "金阙真黄入靓妆，仙葩何事到鳣堂。\n只缘风雨要人甚，窖取旃林百斛香。",
        "dynasty": "宋",
        "collection_info": null
    },
    {
        "uuid": "be6ae4379eef2e65bfc7915f35570a3b",
        "title": "谢送桂花  其二",
        "author": "郑清之",
        "content": "道眼如如了色空，维摩方病散花中。\n杜陵有酒勤相觅，留竢清斋出梵宫。",
        "dynasty": "宋",
        "collection_info": null
    },
    {
        "uuid": "44de6d50259963c52092ac2588487e29",
        "title": "自嘲",
        "author": "郑清之",
        "content": "我亦逢场因作戏，要令竿木自随身。\n老僧不学面壁观，山偈随缘举似人。",
        "dynasty": "宋",
        "collection_info": null
    },
    {
        "uuid": "03f36645faa5ea343d9fe634f2c5307c",
        "title": "感事",
        "author": "郑清之",
        "content": "退之硫黄药成疾，伯仁金印恩为仇。\n眼前世事尽如此，十日峭寒春作秋。",
        "dynasty": "宋",
        "collection_info": null
    },
    {
        "uuid": "b1964326c2ccec4ab549ce78296166b1",
        "title": "凤栖方丈",
        "author": "郑清之",
        "content": "矮伯老于周柱史，瘦梅青似楚离骚。\n推窗欲觅登山路，无数青苔落鹳毛。",
        "dynasty": "宋",
        "collection_info": null
    },
    {
        "uuid": "761c6e0facfc71e26952a0cca9f2feb0",
        "title": "晚景",
        "author": "郑清之",
        "content": "斜照染成金色界，嫩霞蘸出水红天。\n箇中买得皆真境，不遣诗人费一钱。",
        "dynasty": "宋",
        "collection_info": null
    },
    {
        "uuid": "1586a81ba267f253f7d64895939d19cb",
        "title": "一岩",
        "author": "郑清之",
        "content": "一岩洞空挂云山，巧印穹苍半璧环。\n只为广寒宫殿远，故留阙月在人间。",
        "dynasty": "宋",
        "collection_info": null
    },
    {
        "uuid": "7b7621ea887cea32cd17d72d5c1caa4f",
        "title": "虹出",
        "author": "郑清之",
        "content": "轻红浅翠抹弓腰，高映斜阳跨碧霄。\n半似一条琼玉带，合成五色水晶桥。",
        "dynasty": "宋",
        "collection_info": null
    },
    {
        "uuid": "aa71757e82992ae668888c010ae252fc",
        "title": "读虞美人草歌戏成",
        "author": "郑清之",
        "content": "心似合驩因恨结，眉如别柳为愁弯。\n罇前舞影风能偃，争奈当年力拔山。",
        "dynasty": "宋",
        "collection_info": null
    },
    {
        "uuid": "1d022ee311850631d753d2df46d5989f",
        "title": "闻蝉",
        "author": "郑清之",
        "content": "人行沌口三程路，蝉作阳关第四声。\n待到日夕蝉歇处，无端促织替渠鸣。",
        "dynasty": "宋",
        "collection_info": null
    },
    {
        "uuid": "ef30c57e3ebaeaba7da67d17223d2692",
        "title": "纪龙井上所见",
        "author": "郑清之",
        "content": "摇曳轻阴羃柳堤，坳塘日暖漾凫鹥。\n无端崖下鸣榔发，飞起一声过水西。",
        "dynasty": "宋",
        "collection_info": null
    },
    {
        "uuid": "98970a8d18bd0059143d7d8001472ba8",
        "title": "梅",
        "author": "郑清之",
        "content": "粉面芳心碧玉裳，特来宛作故山香。\n征途不觉春如许，更问兰芽几寸长。",
        "dynasty": "宋",
        "collection_info": null
    },
    {
        "uuid": "02abf8520cb2c21a593af9223fad33d4",
        "title": "戏作窗蝇诗",
        "author": "郑清之",
        "content": "曾记窗蝇古德诗，笑渠未有出头时。\n蓦然撞破窗间纸，透出虚空未是迟。",
        "dynasty": "宋",
        "collection_info": null
    },
    {
        "uuid": "2210daba3233ddeaaeb6b128713b056c",
        "title": "清明有感",
        "author": "郑清之",
        "content": "井泉槐火几清明，白髮红颜管送迎。\n荣落智愚千古恨，一时分付子规声。",
        "dynasty": "宋",
        "collection_info": null
    },
    {
        "uuid": "7df4c07d8b848b8ae9fa9c1e8d202666",
        "title": "莲房洗砚",
        "author": "郑清之",
        "content": "圆长已褪青云子，芳软犹存绿玉房。\n留伴陶泓共新浴，要令毛颖沃清香。",
        "dynasty": "宋",
        "collection_info": null
    },
    {
        "uuid": "ea8ce4793add7541d35c0e256dc33706",
        "title": "小憩上庵",
        "author": "郑清之",
        "content": "竹边深静纳新晴，瘦策徐行足力轻。\n曲槛负墙尘不到，游蜂时寄采花声。",
        "dynasty": "宋",
        "collection_info": null
    },
    {
        "uuid": "9b8c7bf20010732478f0461947139aee",
        "title": "题东山上方",
        "author": "郑清之",
        "content": "谢公雅志在东山，一入黄扉不復还。\n公去我来山属我，为公偿却半生閒。",
        "dynasty": "宋",
        "collection_info": null
    },
    {
        "uuid": "59e4cfd3c8c5b6ab4497f08e5073591c",
        "title": "泊黄檀",
        "author": "郑清之",
        "content": "夕阳茅屋占江干，风敛炊烟作暮寒。\n閒看月光牛背上，画图添我一樯竿。",
        "dynasty": "宋",
        "collection_info": null
    },
    {
        "uuid": "f7493211b794811b43fb746dddcf4632",
        "title": "玉泉观鱼",
        "author": "郑清之",
        "content": "金鳞玉翅舞涟漪，雷雨休言变化迟。\n尺水能开千里润，看来端的是龙儿。",
        "dynasty": "宋",
        "collection_info": null
    },
    {
        "uuid": "b0e0d0d1654b9730ca39b730637ff5b4",
        "title": "湖风不顺",
        "author": "郑清之",
        "content": "推篷滉漾失船踪，万顷玻瓈在沌东。\n政恋湖光挟山色，知心龙伯赠横风。",
        "dynasty": "宋",
        "collection_info": null
    },
    {
        "uuid": "523a71f0270bd6085abb6070bb538b18",
        "title": "三月二十四日自东山到金峨一宿而归偶题壁上安晚居士自觉际航湖入东山道金文意行至此淡晴轻冷风策策有声草树清幽泉石雅洁如在天竺灵隠间深靓过之既暮假榻瀑通夕喧枕始印鲁直梦成风雨诗粥鱼鸣展钵而去因笔一绝",
        "author": "郑清之",
        "content": "桥石天台水谷帘，峰迴秀拥更深严。\n我来便欲兼忘世，少立清风为拂髯。",
        "dynasty": "宋",
        "collection_info": null
    },
    {
        "uuid": "e3eaeae13ddabc3f46a67820db71c747",
        "title": "戏嘲杜宇",
        "author": "郑清之",
        "content": "呼晴不似鸠知务，报喜何如鹊爱人。\n有口自鸣谁禁汝，乱啼何必待残春。",
        "dynasty": "宋",
        "collection_info": null
    },
    {
        "uuid": "bddf493d6c142a4d698c7beef25d0e83",
        "title": "游松山溪塘晴日荡漾",
        "author": "郑清之",
        "content": "红染花梢未是真，一川晴绿最关人。\n谁知属玉双飞处，占断西湖几许春。",
        "dynasty": "宋",
        "collection_info": null
    },
    {
        "uuid": "ec90e3a6513ed82a2f73ec93ab18e96b",
        "title": "渔舟",
        "author": "郑清之",
        "content": "明月清风住钓船，新秋世界落诗编。\n渔翁若遣骚人作，肯食人间一点烟。",
        "dynasty": "宋",
        "collection_info": null
    },
    {
        "uuid": "31f4af4810ef8f4988e2d4eb76608eee",
        "title": "即事",
        "author": "郑清之",
        "content": "微云疎雨一分月，折苇枯荷强半秋。\n犹有远禽飞不尽，急翻孤影暮江头。",
        "dynasty": "宋",
        "collection_info": null
    },
    {
        "uuid": "d4df5086d44d48ee98ef624ce219ec75",
        "title": "别僧",
        "author": "郑清之",
        "content": "溪边风景远且平，颇似江乡双眼明。\n柳风淅淅荔日淡，计取生还第一程。",
        "dynasty": "宋",
        "collection_info": null
    },
    {
        "uuid": "27b281c1ad4bdad8d3e8c732673f1911",
        "title": "頔上人持莹萝月五诗见示因走笔和韵聊御睡魔  其一",
        "author": "郑清之",
        "content": "萝月禅机莫强猜，如来无去亦无来。\n霜凝寒绿归松鬓，春染轻红入杏腮。",
        "dynasty": "宋",
        "collection_info": null
    },
    {
        "uuid": "2606fe95eed1149e871cf126fb9f7f25",
        "title": "頔上人持莹萝月五诗见示因走笔和韵聊御睡魔  其二",
        "author": "郑清之",
        "content": "须弥境界含方广，芥子中间见福昌。\n但使有船堪载月，不应无佛漫留堂。",
        "dynasty": "宋",
        "collection_info": null
    },
    {
        "uuid": "d7173c68f7222f982a7c58cdb29e23eb",
        "title": "頔上人持莹萝月五诗见示因走笔和韵聊御睡魔  其三",
        "author": "郑清之",
        "content": "竺干心法拈花笑，洙泗家风鼓瑟希。\n一问已应居第二，更询来处落三机。",
        "dynasty": "宋",
        "collection_info": null
    },
    {
        "uuid": "6db24b68124358b6c0532e8daca43657",
        "title": "頔上人持莹萝月五诗见示因走笔和韵聊御睡魔  其四",
        "author": "郑清之",
        "content": "三更日出行千里，百尺竿危到几回。\n遮莫分身兜率去，听从路滑石头来。",
        "dynasty": "宋",
        "collection_info": null
    },
    {
        "uuid": "18ab5bbe6275a5336111cd37dc46b8d8",
        "title": "頔上人持莹萝月五诗见示因走笔和韵聊御睡魔  其五",
        "author": "郑清之",
        "content": "病着心华须佛治，老僧眼缬要经遮。\n勿逢萝月五禅偈，绝胜卢仝七椀茶。",
        "dynasty": "宋",
        "collection_info": null
    },
    {
        "uuid": "99d4d394ffe0a2beefebadf77f71face",
        "title": "登飞来峰",
        "author": "郑清之",
        "content": "悬崖石路擘苍苔，川窦岩扉处处开。\n信是拔山人有力，一峰搦碎总飞来。",
        "dynasty": "宋",
        "collection_info": null
    },
    {
        "uuid": "786de73158cba1ed3a35e70599620726",
        "title": "花间见蝶",
        "author": "郑清之",
        "content": "粉翅萦花几度忙，惜花长是为春光。\n争如箇箇蜂鬚上，到处分甘作乳房。",
        "dynasty": "宋",
        "collection_info": null
    },
    {
        "uuid": "5db70313bd880693c4d617b4a2f3ed34",
        "title": "上清宫  其一",
        "author": "郑清之",
        "content": "雨余日脚到天涯，十里平山戴晚霞。\n疑是千虹蟠绛阙，频移光景入仙家。",
        "dynasty": "宋",
        "collection_info": null
    },
    {
        "uuid": "12b67f50df07e68b309076e60be2033e",
        "title": "上清宫  其二",
        "author": "郑清之",
        "content": "上清山腹正便便，剩纳风光似辋川。\n晓雨洗开新绿岸，晚霞蘸出嫩红天。\n鞭浮野竹数茎笋，叶俯秋荷几柄莲。\n不是西湖最佳景，更于何处着癯仙。",
        "dynasty": "宋",
        "collection_info": null
    },
    {
        "uuid": "9121d0fa5003bfbdb3afa15b37a3ba14",
        "title": "浄明院",
        "author": "郑清之",
        "content": "斋宿虚閒只浄明，俗氛暂洗觉身轻。\n半山云脚炊烟湿，一枕松声涧水鸣。\n对语老禅真法器，译经新谛出僧檠。\n归翻贝叶莲花颂，犹带招提月影清。",
        "dynasty": "宋",
        "collection_info": null
    },
    {
        "uuid": "eee1cd2c889680c49ec147ab5429a044",
        "title": "双井",
        "author": "郑清之",
        "content": "水神何时生六翮，飞出双泉江练白。\n平湖浸月渺无边，一笑对之成揖客。\n辘轳初动晓星横，夜捲寒琼声湱湱。\n千年佛殿础花干，十亩空庭荫修柏。\n问泉何事逞奇观，故向庭前作真泽。\n昔年何塞今何通，泉岂有心犹拣择。\n若云泉自井中来，枯甃沿山有龟拆。\n如信地中泉自见，是年何须穿土脉。\n幡风胥动两无凭，细诠此证归禅伯。\n我方饶舌为作记，了不相干劳刻画。\n寄诗更欲结茶缘，付与宗风自锤拍。",
        "dynasty": "宋",
        "collection_info": null
    },
    {
        "uuid": "9a99936e0f31ae22fa3c4a0dce98b68e",
        "title": "赠云洲老师",
        "author": "郑清之",
        "content": "嘉定丙子斗插申，秋灰出管纔半旬。\n我来适值蒸暑节，烛龙吐燄扶桑滨。\n炎官流汗走踯躅，金乌啄火焚空旻。\n湿云拥岫呼不出，火云糊天挂赫日。\n脑脂盖眼壮士眠，谁挽天河洗蒸鬰。\n友人万君家龙丘，追凉共作招提游。\n入门指点到丈室，中有石壁清且幽。\n半月泓澄锁寒绿，气象凄切涵清秋。\n凛然便觉肌骨爽，恍疑石罅蟠蛟虬。\n老师宴坐圆觉场，一笑对客双胡床。\n雀芽新试蠏眼汤，未到舌本先生凉。\n悬河倒流挥玉麈，果然惊出蛟龙舞。\n须臾雾裹浮图尖，地墨天昏作风雨。\n吻端造化转寒燠，约束商羊上天去。\n云开月明众峰出，指向岩前石应语。\n归来为乏琼瑶报，清梦安排几番到。\n池角土花生碧草，逗晓檐前干鹊噪。\n我承佛敕为行词，可拜云洲老师号。",
        "dynasty": "宋",
        "collection_info": null
    },
    {
        "uuid": "77b7b777e03d55811bec068b4265a0e0",
        "title": "赘禅宗无门关后第四十九则语",
        "author": "郑清之",
        "content": "语火是灯，掉头弗应。\n惟贼识贼，一问即承。",
        "dynasty": "宋",
        "collection_info": null
    },
    {
        "uuid": "ab84f31b3f47f8ddf4d6b5627f7276f2",
        "title": "荷花",
        "author": "郑清之",
        "content": "一样娉婷绝代无，水宫鱼贯出琼铺。\n缘何买得凌波女，为有荷盘万斛珠。",
        "dynasty": "宋",
        "collection_info": null
    },
    {
        "uuid": "79cfc7d0508faaba33f50a8a09620bce",
        "title": "瑞香花",
        "author": "郑清之",
        "content": "粉面芳心碧玉裳，持来宛作故山香。\n征途不觉春如许，更问兰芽几寸长。",
        "dynasty": "宋",
        "collection_info": null
    },
    {
        "uuid": "d7684dfc469b290646d7f0f774d1ab44",
        "title": "茶",
        "author": "郑清之",
        "content": "书如香色倦犹爱，茶似苦言终有情。\n慎勿教渠纨袴识，珠槽碎釜浪相轻。",
        "dynasty": "宋",
        "collection_info": null
    },
    {
        "uuid": "c796d04d79e3129056ee37fb9d75ebb4",
        "title": "题雪窦山妙高峰",
        "author": "郑清之",
        "content": "陆地芳洲拥翠翘，巨灵穿石滚云涛。\n抟空苍凤欲飞舞，奔海玉龙争怒号。\n万象横陈坤轴富，一亭平挹月轮高。\n独醒未觉孤清景，笑酌寒泉读楚骚。",
        "dynasty": "宋",
        "collection_info": null
    },
    {
        "uuid": "3040c43c28e87bf812424f41e28bdf9b",
        "title": "可斋陈大卿政成之暇蒐讨河渠为乡国长久虑开万世利非君侯其谁属因效一得以广盛心焉",
        "author": "郑清之",
        "content": "四明瀛海壖，大田沃多稼。\n三江纳行潦，九谷偏畏夏。\n治水宜讲行，时哉及閒暇。\n方当暑如惔，孰谓晴可乍。\n十雨非所忧，一暴良已怕。\n东有钱湖浸，寒玉渺无价。\n西有它山源，盈科通昼夜。\n维此两支邑，厥田俱下下。\n问之何因尔，水道无所舍。\n河伯空望洋，旱魃巧乘罅。\n缅思井田规，畎浍分溆汊。\n培浚傥高深，怒潮敢雄跨。\n官但督赋舆，谁肯趋田驾。\n六辅能即功，百泉岂难坝。\n愿言均此施，利泽侔造化。\n尽復淮南陂，端可侪杜亚。",
        "dynasty": "宋",
        "collection_info": null
    },
    {
        "uuid": "8b81a026ab5d3fb38eec5894466fd326",
        "title": "再用韵",
        "author": "郑清之",
        "content": "孔明本躬耕，樊迟请学稼。\n力田乃有秋，暑雨敢咨夏。\n圣贤每忧民，孔墨不遑暇。\n因思比岁饥，可谓越俗乍。\n岂惟农夫惊，亦使达官怕。\n仓无矫制发，米涌在东价。\n居然望丰年，譬彼求时夜。\n画壤来福星，上熟压中下。\n二麦剩割云，五菜纷绕舍。\n苗根舒薤本，黍莟拆榴罅。\n龙鳞原镂塍，燕尾水分汊。\n毨兽将西成，秧马岂虚跨。\n劭农收奇勋，省敛不更驾。\n豫为鄞乡谋，復广它山坝。\n功比昔贤倍，政随时雨化。\n愿刻可斋诗，端与雅颂亚。",
        "dynasty": "宋",
        "collection_info": null
    },
    {
        "uuid": "a21e8b0b5668b6fcd24d48ca8aa2a753",
        "title": "頔上人索春间诗轴以臂疼未能录去姑以偈语展限",
        "author": "郑清之",
        "content": "转盼湖山忽半年，春鶑啼处起秋蝉。\n诗囊未倒真成债，道眼相看总是禅。\n壮士不甘弓挂壁，病翁犹有笔如椽。\n少须定赋茅斋约，恐掉头吟聒夜眠。",
        "dynasty": "宋",
        "collection_info": null
    },
    {
        "uuid": "70694f8e948626c5b177637049a046d7",
        "title": "还云岑鲁直诗",
        "author": "郑清之",
        "content": "蟠空健笔虎蛟腾，九折羊肠万马登。\n裁剸燠寒真见圣，牢笼泉石肯输僧。\n命意得了兔走穴，放字未安狐听冰。\n句法当头飞棒喝，就渠言下辨三乘。",
        "dynasty": "宋",
        "collection_info": null
    },
    {
        "uuid": "b427b88d2d192245122bdf93e3e0d52a",
        "title": "读鲁直诗",
        "author": "郑清之",
        "content": "晚唐诗似晚春景，姿媚有余风骨轻。\n千岁俄逢古罍洗，摩挲篆籀眼增明。",
        "dynasty": "宋",
        "collection_info": null
    },
    {
        "uuid": "c2fca5c6f99594886ab8e634d464ffdb",
        "title": "口占",
        "author": "郑清之",
        "content": "谁道寒官俸给稀，赍装满路得追随。\n秋光不与诗肠算，无限江山信笔支。",
        "dynasty": "宋",
        "collection_info": null
    },
    {
        "uuid": "5182067c7caab16344eae9ad67af60f0",
        "title": "西湖  其一",
        "author": "郑清之",
        "content": "黑云妬日故要遮，剩得轻红一缕霞。\n小雨挟风针水面，满奁皱縠起团花。",
        "dynasty": "宋",
        "collection_info": null
    },
    {
        "uuid": "b00d5d8d88f1a9c567d43e014ff0eb1f",
        "title": "西湖  其二",
        "author": "郑清之",
        "content": "官程未了是敲推，课督无人只自催。\n不到西湖无半句，西湖端合号诗媒。",
        "dynasty": "宋",
        "collection_info": null
    },
    {
        "uuid": "e9f79823cfef8fc348406725ee50ad89",
        "title": "病目自嘲",
        "author": "郑清之",
        "content": "兼旬病目成鸩媒，竟日掩书风为开。\n端如猩猩畏机穽，爱酒着屐须一来。\n信手翻书未终叶，春风已觉生牙颊。\n笑同黄卷且寻医，免使鹪鹩翳蚊睫。",
        "dynasty": "宋",
        "collection_info": null
    },
    {
        "uuid": "f4c70b85541f89bb1064d07f92725822",
        "title": "目眚忌食戏成",
        "author": "郑清之",
        "content": "生平未省读食经，蟛蜞何事干荀卿。\n霜螯带糟老饕赋，素鳞斫鲙晶盘行。\n政欲莼鲈饱归兴，肯嫌蛙蛤讥南烹。\n谁言厚味多腊毒，坐疑匕箸生戎兵。\n缁尘浪欲滓银海，所頼烱烱留元精。\n飞蛾扰灯室光暗，很蟆食月天公惊。\n我今所患在目睫，口非得罪曹缄铭。\n一身百体兼所养，六凿未可分重轻。\n讵容贵目乃贱口，无端肠胃甘檗冰。\n就令辟谷即仙去，何异馁鼠乘飞翎。\n我闻养生先实腹，幸乏明珠买娉婷。\n稻鱼粗可足生理，饥梦不到侯门鲭。\n更畦菘薤自锄灌，肯与鸡鹜争余赢。\n笑揩双目保亡恙，况无传笔如丘明。",
        "dynasty": "宋",
        "collection_info": null
    },
    {
        "uuid": "91df4bb877f8f1d2172e4786bad7af31",
        "title": "寿留守",
        "author": "郑清之",
        "content": "皇朝诞节号干明，此日亲贤间世生。\n处贵从来如白屋，爱闲真定压专城。\n但知笃孝终身乐，不慕纡朱万事轻。\n黄阁功名知未晚，飞鸿心事亦冥冥。",
        "dynasty": "宋",
        "collection_info": null
    },
    {
        "uuid": "8c1ffd85c3917bd89ba565d212c7932e",
        "title": "梵王宫",
        "author": "郑清之",
        "content": "圆峤移来东海东，梵王宫在最高峰。\n试将法雨周沙界，千丈岩头挂玉虹。",
        "dynasty": "宋",
        "collection_info": null
    },
    {
        "uuid": "424fe60717501f3803c6ec4461f6d382",
        "title": "咏六和塔",
        "author": "郑清之",
        "content": "经行塔下几春秋，每恨无因到上头。\n今日始知高处险，不如归卧旧林丘。",
        "dynasty": "宋",
        "collection_info": null
    },
    {
        "uuid": "374b08094d2b37ed6bd54439a75789e8",
        "title": "句  其一",
        "author": "郑清之",
        "content": "客裏不知春早晚，失惊红雨到墙阴。",
        "dynasty": "宋",
        "collection_info": null
    },
    {
        "uuid": "6fe5cfb69bd11927fe870ae8f62745b7",
        "title": "句  其二",
        "author": "郑清之",
        "content": "玉昆相倚带仙风，壁立春前万卉空。",
        "dynasty": "宋",
        "collection_info": null
    },
    {
        "uuid": "f759f6597ab23fec6092b644c1386b05",
        "title": "句  其三",
        "author": "郑清之",
        "content": "国香不欲论家谱，合姓孙枝作郑花。",
        "dynasty": "宋",
        "collection_info": null
    },
    {
        "uuid": "6e01f32b4caf206327412bdb5f6daeb4",
        "title": "句  其四",
        "author": "郑清之",
        "content": "玉质欲藏如许脆，铁芒何苦太尖生。",
        "dynasty": "宋",
        "collection_info": null
    },
    {
        "uuid": "d00ff506a457dacabc2ae28a580909d3",
        "title": "句  其五",
        "author": "郑清之",
        "content": "他年蒙渥泽，方玉带围赪。",
        "dynasty": "宋",
        "collection_info": null
    },
    {
        "uuid": "e0aa30c0e8c0cb34e39aa677aa6e6a0d",
        "title": "水天月歌",
        "author": "汪莘",
        "content": "朝立寒溪东，暮立寒溪西。\n一到神顿领，熟视眼更迷。\n水光不见水，但见青天无表裏。\n天光不见天，但见一片清烟涵无边。\n水中有天天不湿，天中有水水不入。\n天耶水耶堕渺茫，只是天光与水光。\n月来水天中，水天裹月如不裹。\n月去水天中，水天锁月如不锁。\n明月不来不去时，琉璃泡中珠一颗。\n先自水天莫分别，更添月色更亲切。\n水色天色月色擘不开，水光天光月光拈不来。\n梦中酒渴不可忍，一口吸下骊龙腮。",
        "dynasty": "宋",
        "collection_info": null
    },
    {
        "uuid": "ab06fa1daa82a52012a3defb0a4d6d9c",
        "title": "日月莲花歌",
        "author": "汪莘",
        "content": "伟哉天地间，谁家两枝莲。\n红莲一枝瑰子鲜，白莲一枝雪样妍。\n两花径面各千里，压尽众草无朱铅。\n不见卖花翁，不知阿谁担南躔又北躔。\n不见卖花蜂，但见乌蟾两点追过天津桥那边。\n有时双晕更整整，有时五彩尤戋戋。\n有时露下花头湿，有时风起花头偏。\n五凤衔入渊中渊，六龙插上天中天。\n一入一上知何年，至今络绎如梭穿。\n花敛作昏舒作昼，世间未识春前后。\n神农教民乱耕耨，唐侯指出两花定节候。\n唐侯司花方少年，朝朝暮暮长与花周旋。\n苟非其人子莫传，为花拣得花中仙。\n姚家爱花故不俗，花前自鼓熏风曲。\n綵旗幻出芙蓉面，晚来旗脚熏风转。\n此花不费一钱买，付与后来司花作模楷。\n青春飞过秋飞迴，红白芙蕖花自开。\n曾观尧舜山河去，也见汉唐池舘来。\n看花人逐年年改，畴昔看花几人在。\n惟有阿兄日珠姊月珠，坐乘两花抚四海。",
        "dynasty": "宋",
        "collection_info": null
    },
    {
        "uuid": "c39ebd540d0039213f5b15acb83b603e",
        "title": "潘别驾寄牡丹歌次韵",
        "author": "汪莘",
        "content": "别驾寄我新诗章，赏花须赏花中王。\n我诵此诗欲大叫，山川灵气未始亡。\n忆昔少年健如虎，两脚不住寻奇芳。\n何曾着眼看桃李，天台洞口呼刘郎。\n痴儿騃女意自得，不肯随我超凡常。\n嵩山洛浦忽入梦，秦人汉士俱堂堂。\n仰天大笑不復道，朱宫紫府森开张。\n是时青春二三月，姚家一树真黄裳。\n其余牛家魏家种，千红万碧罗新妆。\n论花固是花中杰，论人亦是人中祥。\n不觉我醉花亦醉，不觉花香人亦香。\n气高已压玉笥缀，骨硬肯羡金钗行。\n授我以元君之云篆，沃我以王母之霞觞。\n当时跳出生死窟，自此踏倒名利场。\n怀洞庭兮悲潇湘，吟清风兮咏沧浪。\n仙人击节相属和，贱子起舞尤颠狂。\n历聘二十八列宿，遍谒三千六上皇。\n东风未断熏风起，江北吹落江南藏。\n天葩何年到此土，形貌虽减神犹昌。\n濂溪先生夸富贵，东坡老子怜忠良。\n不如煎酥煮麵吃，大胜三椀搜枯肠。",
        "dynasty": "宋",
        "collection_info": null
    },
    {
        "uuid": "5b7da57543916b05563a9ed2cfa20a46",
        "title": "瑞粟歌",
        "author": "汪莘",
        "content": "君不见济阴九穗禾，又不见河南六岐麦。\n何似新安海阳县，瑞粟一枝超简册。\n嘉定四载六月中，采来疑自东极东。\n龙枝凤冠云蕖丛，令人多力善走颜色红。\n六岐九穗岂足道，径欲一醉敲金钟。\n赵君不敢留，驰以告宰公。\n宰公不敢留，驰以告太守意甚忠。\n嘉定圣人坐法宫，声色不迩心在农。\n嘉定圣人与天通，故产瑞粟昭年丰。\n新安太守见此喜，谓匪奇花异卉同，销金黄罗手自封。\n再拜献天门，进入开天容。\n吾闻粟有神，其姓曰庆天。\n吾闻粟字制，其西曰金坚。\n吾闻粟字释，盖取阳精相续如百川。\n请君占所闻，可以知开先。\n我歌贺宰公，宰公归太守。\n我歌贺太守，太守归我皇极天子大父母，愿见太平万古万万古。\n惟有贫儒都不知，但愿食粟长无饥。",
        "dynasty": "宋",
        "collection_info": null
    },
    {
        "uuid": "bd3aeb0673314229da70691dc26907ab",
        "title": "击鼓行",
        "author": "汪莘",
        "content": "柳塘有狂士，酒阑好击鼓。\n殷出黄金骨裏泪，掺出白玉心中苦。\n此苦知为何人家，寒宵心事乱如麻。\n岑牟肯戴红槿帽，蹀足不数渔阳檛。\n翻手作春杏开早，覆手秋风叶如扫。\n开元天子是天工，那知尘起长安道。\n我今击鼓一声高彻天，击鼓二声深彻泉。\n天上拂开白日路，地锁掣断如飞烟。\n豺狼闻之脑门裂，狐鼠粉碎臭满穴。\n惟有苍鳞火鬣双虬龙，籋云揈雷雨骚屑。\n青天洗出古时青，日月洗出古时明。\n百谷草木催发生，鸾凤亦作箫韶鸣。\n走上半空望五岳，插天截海蟠金城。\n我皇无为人自宁，此时方表鼓中声，写作柳塘击鼓行。",
        "dynasty": "宋",
        "collection_info": null
    },
    {
        "uuid": "9746af50d51755a00479a356321a18d1",
        "title": "放歌行",
        "author": "汪莘",
        "content": "口中吐佛子，腰间出神仙。\n眉心红日大如钱，脑宫诵经声泠然。\n瞿昙黄老去我久，可使举世终无传。\n天亦若忌我，我自梦裏知其天。\n团团清光中，本来面目常现前。\n分明是真不是想，水中月影镜中像。\n自从别后见君稀，一朝邂逅成欢赏。\n见亦不可拟，得亦不可强。\n知音相逢只弹指，甃命遮寒且涵养。\n芙蓉芰荷颠倒披，九天风露流肝脾。\n俯观人世不忍弃，世人弃我良非痴。\n有时愤闷须痛饮，长安市上相追随。\n左挟田先生，右拍樊于期。\n狗屠在前舞阳后，击筑叱起高渐离。\n扬雄但能识奇字，未识以道御之无不宜。\n一舞神鬼哭，再舞雷电飞。\n三舞干坤悉清凈，却视万物生光辉。\n我衰不能作伊川，手把犂锄垦蚯蚓。\n亦復不能作吕望，垂丝磻溪上。\n但愿汉家宗社牢，化权何必吾人操。\n但愿紫微宫南太微北，中间七箇能甄陶。\n君不见张三裹青衫，李四着紫袍，黄金转多官转高。\n孔丘盗跖那復辨，长蛇封豕争雄豪。\n我欲告天天肯否，旁人窃笑妇摇手。\n不如开眼明月前，莫教失却清风后。\n杜子美，李太白，清风为魂月为魄。\n至今来往天地间，几回独把栏干拍。",
        "dynasty": "宋",
        "collection_info": null
    },
    {
        "uuid": "46718d832b492facf4f461572b489b9b",
        "title": "中原行怀古",
        "author": "汪莘",
        "content": "汉家中原一百州，故老南望空悠悠。\n问君北贼何足道，坐守画地如穷愁。\n不共戴天是此仇，生不杀贼死不休。\n诸公但能安身计，更无一点英雄气。\n遂令多士皆沉醉，绝口不復言时事。\n恭惟主上天勇智，皦日平生復仇志。\n秋色平场千万骑，望裏亭亭黄屋至。\n六军拜手呼万岁，报恩便欲无生意。\n西风萧瑟天无云，引领蟠冢愁黄曛。\n白衣不得见天子，道人何得愁朱门，可怜泾渭胸中分。\n愿起沔阳死诸葛，作我大宋飞将军。",
        "dynasty": "宋",
        "collection_info": null
    },
    {
        "uuid": "9db148b424193dad86e81fd2eaccba87",
        "title": "观雪行",
        "author": "汪莘",
        "content": "仙人剪水银河边，仙风吹散花联翩。\n明星撩乱入我眼，风紧一阵随天旋。\n如今谁卧剡溪雪，如今谁访山阴船。\n古人气韵不可见，晓来对此空悠然。\n檐前未觉眼界豁，临眺忽忆楼居仙。\n若为留得数玉树，六月绕屋生清妍。",
        "dynasty": "宋",
        "collection_info": null
    },
    {
        "uuid": "d2c6932114d21f6130db90036bbb4a62",
        "title": "别真直院西山",
        "author": "汪莘",
        "content": "去年来见公，畧以书自陈。\n今年来见公，知公意已亲。\n一见为我喜，再见为我颦。\n温存到风雨，检点及米薪。\n会我群玉堂，坐上皆伟人。\n欲引野鹤姿，轩昂出京尘。\n公自哀其穷，我岂有足珍。\n但愿公富贵，何忧我贱贫。\n过从两三月，意味十万春。\n将非前世缘，更结来生因。\n所恨难久留，归理青溪缗。\n公亦厌承明，请牧江海滨。\n嗟我老于行，东西足悲辛。\n那宜种橘柚，幸使守松筠。",
        "dynasty": "宋",
        "collection_info": null
    },
    {
        "uuid": "1482abcbaf8210866e14204476f76983",
        "title": "访孟守",
        "author": "汪莘",
        "content": "紫阳佳山水，帝室雄垣藩。\n桑柘若云屯，梨枣如星环。\n迩来十四载，有失汉诏宽。\n坐令陇亩上，面作百摺酸。\n侯来自江西，与物破险囏。\n处处春风村，家家秋月湾。\n矧侯老儒术，渊源起波澜。\n文盟后韩孟，诗社前张樊。\n贱子昔好学，何理不仰钻。\n风雷绕肠胃，日月悬肺肝。\n宇宙在掌握，鬼神露毫端。\n身由疾恶病，家以论事殚。\n天门守九虎，归卧牛衣间。\n誓欲灭此贼，使天回正观。\n豫子欲趋赵，聂生方入韩。\n匕首忽电掣，铁椎已雷钻。\n世无伯牙手，钟子每长嘆。\n世无子期耳，伯牙泪空弹。\n人生乐相知，相知良亦难。\n不知起胡越，相知同岁寒。\n自侯之来矣，愿言识孔鸾。\n秋风动心气，朔云资疟姦。\n及此春日舒，扶病犹蹒跚。\n怪仆来胡迟，为仆留城关。\n见侯亦胡为，明珠倾月团。\n见仆亦何为，伸此蛟龙蟠。\n龟老殻愈坚，鹤老顶益丹。\n自恨身已老，徒重钝与顽。\n终忆玉川子，干谒非所安。\n山不养伯龄，伯龄不厌山。",
        "dynasty": "宋",
        "collection_info": null
    },
    {
        "uuid": "7a12004d892ef8d2d8d1c30f55235692",
        "title": "访汤倅",
        "author": "汪莘",
        "content": "文者道之器，诗者文之精。\n世儒失本原，谓以一枝鸣。\n仆昔颇好学，不与时俗并。\n始求为己事，中有济物情。\n静与古月俱，动与秋阳行。\n先圣此从容，风流被后生。\n身世两相违，淹留竟何成。\n一丘聊自适，万化争逢迎。\n天地露根柢，动植陈性情。\n日月显处妙，鬼神隠中明。\n老佛既恍惚，诸子亦纵横。\n兴衰杂今古，忧豫难悉平。\n时买白玉板，写此朱丝声。\n似被天公嗔，魑魅出见惊。\n秋霜下黄叶，春风自抽萌。\n兰花待春风，深林含芳馨。\n属闻贤别驾，古学兼韶韺。\n仍闻吐佳句，气挟苏州清。\n今朝别柴扉，匪敢投公卿。\n臭味畧相似，长松与茯苓。",
        "dynasty": "宋",
        "collection_info": null
    },
    {
        "uuid": "fed416b7e91bf934341ea3b93329bc46",
        "title": "对月与念六弟谈化作",
        "author": "汪莘",
        "content": "新月长眉清，娟娟照茅舍。\n坐有我弟俱，因得穷造化。\n初嘆此箇月，涵浙復涵灞。\n终忆此箇月，古夜復今夜。\n日月天中行，地下亦双明。\n天地在太虚，一点如流萍。\n水轮载以浮，风轮吹不停。\n地譬鸡子黄，天乃鸡子清。\n天半绕地下，天半出地上。\n星辰附天旋，昼夜成俯仰。\n吾尝挥雷鞭，骑龙日宫前。\n整顿朝东皇，拜手金乌傍。\n日宫月宫留不住，翻身透过天顶去。\n双手拨转赤精毬，山河万象在裏头。\n此时见天不见地，忆尝阅尽世间事。\n几度穿入月之内，几度穿出天之外。\n几度天地劫火来，只有太虚元不坏。\n我自太虚观世间，释迦老子皆等闲。",
        "dynasty": "宋",
        "collection_info": null
    },
    {
        "uuid": "2844caf3bf546c2f776189a7be9fbfde",
        "title": "春怀  其一",
        "author": "汪莘",
        "content": "太皡涵帝德，勾芒播皇仁。\n群龙服苍驾，灵雨冒南岑。\n渊鱼自暖跃，谷鸟相和吟。\n桃花既夹道，麦苗亦成林。\n竹篱带夕阳，茅舍含清阴。\n白苹空骋望，青枫第伤心。\n况值圣明代，聊以陶吾真。\n寄言同怀子，芳醪期共斟。",
        "dynasty": "宋",
        "collection_info": null
    },
    {
        "uuid": "590a0d8b25afa76cd299574d412fa72d",
        "title": "春怀  其二",
        "author": "汪莘",
        "content": "黄鹂占高枝，蝴蝶恋芳草。\n达人能岸春，儿女被春恼。\n和风吹衣裳，白日照怀抱。\n天地为我园，众目一何小。\n东皇行仲月，南极现朱鸟。\n虞帝被袗衣，周王在灵沼。\n于飞既览德，于牣亦知道。\n感此弥恨长，冉冉以空老。",
        "dynasty": "宋",
        "collection_info": null
    },
    {
        "uuid": "f6a1cb228d68e68bc61f30cce9bc7e1d",
        "title": "春怀  其三",
        "author": "汪莘",
        "content": "绿水绕北户，白日挂南荣。\n岑楼高中天，引领望咸京。\n咸京望不见，远山与云横。\n鸾凤邈何许，燕雀巢朱甍。\n谷风起将夕，偃月哉生明。\n童子焚妙香，稚女弹神筝。\n似非今世曲，无乃古人情。\n为言且勿弹，吾疾方未平。",
        "dynasty": "宋",
        "collection_info": null
    },
    {
        "uuid": "974d797b11b69095c6f2426b3d567be6",
        "title": "春怀  其四",
        "author": "汪莘",
        "content": "神游何边方，梦到迷处所。\n论世非秦汉，辨地岂吴楚。\n碧桃翳阳林，翠霞荫清渚。\n鵾鸡鸣花间，鸾鹤将俦侣。\n中有古玉堂，日月光相贮。\n似是重瞳君，左右列二女。\n我时再拜兴，帝復相尔汝。\n蘧然形已开，不得竟所语。",
        "dynasty": "宋",
        "collection_info": null
    },
    {
        "uuid": "322f3dba4a0e99fc5ca84e6418d0c844",
        "title": "春怀  其五",
        "author": "汪莘",
        "content": "青天夫何长，白日又何促。\n吹却几株花，成此一村绿。\n不嫌春已晚，春晚爱不足。\n谁能描晚春，隠然在心曲。\n我心如明镜，万象相映烛。\n我心如虚空，万物自磨触。\n斜阳红欲滴，远水光可掬。\n中有太古人，歌声出金玉。",
        "dynasty": "宋",
        "collection_info": null
    },
    {
        "uuid": "1f9f7d6e6de004efa385bb66dec1e317",
        "title": "春怀  其六",
        "author": "汪莘",
        "content": "夕阳下西崦，明月出东方。\n清波如有神，乔木何苍苍。\n簪玉待魏文，趿履从思王。\n奎壁不在天，西园烂成章。\n祥飈绕飞盖，鸳鸯宿春塘。\n丝竹壮高会，宾主无留觞。\n忧生惜日短，玩物贪夜长。\n岁寒不易得，此道亦足藏。",
        "dynasty": "宋",
        "collection_info": null
    },
    {
        "uuid": "2ae2d4b64df08f2eb1311bf365b7fdb0",
        "title": "春怀  其七",
        "author": "汪莘",
        "content": "夹钟应和气，和气到天中。\n半为枝间绿，半作水上红。\n杖策南野际，鹳鹤摩苍穹。\n君子有本性，不受外物攻。\n那能学攀桂，俯首嫦娥宫。\n竦身摄倒景，与子凌刚风。\n参旗一以展，欃抢避其锋。\n举瓢酌云将，歌诗谢鸿蒙。",
        "dynasty": "宋",
        "collection_info": null
    },
    {
        "uuid": "c72af7920e7802e49094e2779607974b",
        "title": "春怀  其八",
        "author": "汪莘",
        "content": "鱼鼈好在川，鸟兽好在山。\n人皆好山水，所好非一端。\n君子抱仁智，寓意山水间。\n矧乃阳春月，富贵相追攀。\n靓装散香风，纤指发清弹。\n道旁起深羡，有识独长嘆。\n我亦共春游，所遇得正观。\n可与达者悟，难与昧者谈。",
        "dynasty": "宋",
        "collection_info": null
    },
    {
        "uuid": "25484ce7bfd9b38801aa6bc9a967719c",
        "title": "春怀  其九",
        "author": "汪莘",
        "content": "日酿天正绿，风酣麦方秋。\n闲携稚子辈，眷言共春游。\n芒鞋过涧壑，竹杖穿林丘。\n东西随所适，语嘿颇自由。\n亦有一樽酒，父子相献酬。\n山花既含笑，野草亦忘忧。\n一轮渐隠隠，半规尚悠悠。\n归路何所嘆，古人可与谋。",
        "dynasty": "宋",
        "collection_info": null
    },
    {
        "uuid": "061d7411a9f21da36960cd8d7503993b",
        "title": "春怀  其一○",
        "author": "汪莘",
        "content": "曳杖登春台，万物含光辉。\n天地岂不大，孤云独无依。\n我友在东海，古屋弦湘妃。\n昔醉芙蓉浦，今掩桃李扉。\n不见已三年，何由会王畿。\n赠子青玉案，报我紫金鞿。\n日暗牛羊下，月明乌鹊飞。\n有生共如此，扰扰徒增欷。",
        "dynasty": "宋",
        "collection_info": null
    },
    {
        "uuid": "6a31aedc3bf7f609b16601ffbf0da5f3",
        "title": "春晓",
        "author": "汪莘",
        "content": "晓来雨初晴，天宇凈如拭。\n隔篱见花柳，春气乱五色。\n东君浑不管，但为闲者得。\n我方猎鵾鹏，溟南復溟北。",
        "dynasty": "宋",
        "collection_info": null
    },
    {
        "uuid": "01746e2c1d4f85c73af8b890a92d6131",
        "title": "陋居五咏 景风院",
        "author": "汪莘",
        "content": "昔年浮丘人，池舘藏一丘。\n天门骑鹿仙，浩气压女牛。\n朅来木正落，歌动林塘幽。\n至今五月花，憔悴因郎羞。\n底处牵白犊，超然对清流。\n景风故随车，为我迴凉秋。",
        "dynasty": "宋",
        "collection_info": null
    },
    {
        "uuid": "88ce84a6ed7a613533f4c0aee9237247",
        "title": "陋居五咏 池馆",
        "author": "汪莘",
        "content": "丈室明松窗，水竹相因依。\n卢橘冬已花，日出黄蜂飞。\n爱此禅房幽，不踏市朝机。\n时观彼苍意，常与人愿违。\n彼苍不可会，青山又斜晖。",
        "dynasty": "宋",
        "collection_info": null
    },
    {
        "uuid": "90b07821aeafb7e2eb8518ed10e8693a",
        "title": "陋居五咏 竹涧",
        "author": "汪莘",
        "content": "散髮篁竹中，濯足寒涧流。\n太阳正徘徊，心与爽气游。\n活活走龙鳞，锵锵韵天球。\n于焉种荷花，遥剪西湖秋。\n亦思百顷绿，熏风木兰舟。\n青鸟去还来，白鱼沉更浮。\n竹涧鱼鸟家，益觉吾庐幽。",
        "dynasty": "宋",
        "collection_info": null
    },
    {
        "uuid": "cab6c646db1beb46cc4a0a351fb4d4c7",
        "title": "陋居五咏 蒋径",
        "author": "汪莘",
        "content": "穿渠带幽径，列竹依清流。\n中有好鸟鸣，暮锁星辰稠。\n北风搅雪花，更觉龙凤遒。\n东皇怜岁寒，丹白如飞浮。\n细履或得得，长歌亦悠悠。\n顾我非蒋卿，何以致羊裘。",
        "dynasty": "宋",
        "collection_info": null
    },
    {
        "uuid": "2b787a49c76db5e0681e8669fda024fa",
        "title": "陋居五咏 月台",
        "author": "汪莘",
        "content": "呼匠琢山骨，临水起月台。\n一槃古月色，竹影凉毰毸。\n竹影如扫月，月色扫不开。\n居然广寒宫，桂枝苦低回。\n便欲招谪仙，娥眉送琼杯。\n娥眉见梅花，思君弄青梅。",
        "dynasty": "宋",
        "collection_info": null
    },
    {
        "uuid": "57c709cb6d2fd7e034ba2858f8968eeb",
        "title": "竹洲见寄次韵",
        "author": "汪莘",
        "content": "朱宫瓦缶鸣，污泽黄钟屏。\n古来会通籍，作者能籤整。\n翁如食橄榄，但愿回味永。\n只今竹洲上，伏腊仰公廪。\n玩彼易外象，付此卦中影。\n遥知疏桐下，缺月见深省。\n我来如征鸿，爱此沙洲冷。\n他年直紫薇，梦断青丝绠。\n旧游倘入念，折简肯相命。\n新诗蒙剪拂，为怜伍哙等。\n驾言载双榼，卜日问三径。\n预约清樽月，云头开金餠。",
        "dynasty": "宋",
        "collection_info": null
    },
    {
        "uuid": "397780920b607cf6e5ba021f7783ca26",
        "title": "又叙谢",
        "author": "汪莘",
        "content": "竹翁恶俗客，屡举却尘翁。\n云何一见我，捉手形深睠。\n坐呼兰溪酒，即取太白劝。\n阶前抱关卒，为我颜色变。\n解榻经两眠，天寒恐冰霰。\n主意厚且真，惜别如挽牵。\n握手紫竹杖，眩转含飞电。\n端作临水送，沙溪清练练。\n还家甫席暖，书到惊一县。\n特遣赠行诗，水剪梨花片。\n且约二三子，同煮竹洲麵。\n岂意古人事，乃復今日见。\n理髮叙心曲，所属加餐饭。\n无事觉昼长，明窗试笔砚。",
        "dynasty": "宋",
        "collection_info": null
    },
    {
        "uuid": "5c4450221fee3a8c302e5fbe99333456",
        "title": "群玉堂即事",
        "author": "汪莘",
        "content": "蓬莱道山到者稀，忽随飈驾同来归。\n天横阆野望不尽，地绝瀛海如无依。\n初得松门入萧瑟，渐绕苔径穿芳菲。\n奇花异卉不可识，但觉春是人间非。\n高檐长廊白日静，朱帘绿幕清风微。\n仰观群玉三大字，始忆上帝书所储。\n赤图绿牒文字古，空桑孤竹音调希。\n饮中八仙各洒落，琼林风月相光辉。\n坐而投壶妙贯耳，立而对奕工解图。\n吟诗诵赋清且永，何事顾我频歔欷。\n君不见咸平景德时，太平都在杨刘诗。\n又不见庆历元佑际，后来谁与欧苏继。\n只今延阁多才贤，如玉在山珠在渊。\n杨刘欧苏未为老，秦皇鼌张俱少年。\n有客野于孟东野，更宜卢仝作诗社。\n碧笺小纸辱佳命，青林紫笔令挥写。\n君山天酒浇枯肠，吸尽一架酴醿香。\n赠君千岁白鹿健，报我三尺金鱼光。\n羽陵蠹简非我处，老上龙庭欲飞去。\n凤台南轩又招手，第一内宅由来住。\n东西南北身已老，安得丹液还元脑。\n碧桃洞口花乱飞，留待归来不须扫。",
        "dynasty": "宋",
        "collection_info": null
    },
    {
        "uuid": "015de1f2853cdb53cc6016dfa3bd19e4",
        "title": "黄山高",
        "author": "汪莘",
        "content": "黄山高哉，岿然为江东之巨镇兮，壁立于两浙之上游。\n摩天戛日以直上，阳枝阴派盘数州。\n四海不知两根本，行人但觉云飞浮。\n尝试芒鞋竹枝迨乎其间兮，一溪桃杏红烂熳，万壑松柏寒飕飕。\n悬崖绝磴可望不可到兮，古木倒挂险更遒。\n上有灵泉瀑布千万道，如银河自天争泻而竞注兮，砅雷溅雪隠现穿林幽。\n中有青鸾黄鹤千万对，雄倡雌和迭舞而交鸣兮，深林自适復有雪白数点之猿猴。\n山中自昔无历日，花开叶落成春秋。\n残英脱叶不知其所从来兮，但见夫涧谷之间桃花如扇，松花如纛，竹叶如笠，莲叶如舟。\n菖蒲九节餵白鹿，灵芝三秀眠青牛。\n人间三月春已暮，洞中花卉春长留。\n奇香异气逐风去，散落尘世谁能酬。\n黄山高哉，云际一峰尚可画，云外一峰画不得，霜缯铺了掉首休。\n丹砂一峰烛天争日月，九龙一峰拔地张旗旒。\n天都一峰杰出于三十六峰兮，星斗森罗挂珠殿，日月对展琼瑶楼。\n中有一人兮龙冠而凤裘，左容成兮右浮丘。\n我时收却钓竿樵具作一束，投诸曹阮溪中流。\n浴余身兮汤泉，风余袂兮帝所。\n夔鼓隠隠兮管啾啾，水精盘兮碧玉瓯。\n帝酌我兮劳我，左右为余兮凝眸。\n指余以南峰石壁记，授余以红铅黑汞大丹头。\n黄山高哉，余将览秀巢云炼其下，坐令万物不生疵疠黍盈畴。",
        "dynasty": "宋",
        "collection_info": null
    },
    {
        "uuid": "6cd28b6f62b19c2bd443103f9ac14d56",
        "title": "访建康留守",
        "author": "汪莘",
        "content": "敬公太古明月服，爱公九天寒露浆。\n畏公龙泉太阿剑，喜公班虎花蛇囊。\n月中含月作怀抱，露表滴露生清凉。\n风尘澒洞要英杰，太平润色须文章。\n公昔荷橐侍紫皇，公今握符坐建康。\n纶巾羽扇夏日静，鸣鸠乳燕南风长。\n青天有月来堂堂，白鹭分水鸣汤汤。\n城头独立是谁子，身长七尺鬚眉苍。\n袖藏古剑咸阳市，泪逐东风洒桃李。\n一心只望金陵飞，未到三更已千里。\n北斗错落垂寒光，愿公提起扫八荒。\n刺人如影那见血，激天孤竹和空桑。",
        "dynasty": "宋",
        "collection_info": null
    },
    {
        "uuid": "69d3e190daeb2aedf5beec809ef1231d",
        "title": "访曾侍郎",
        "author": "汪莘",
        "content": "青天荡荡摩青铜，紫微将相环西东。\n大鹏一击九万里，两翼不鼓乘长风。\n大鹏飞到天门下，天门无不耸观者。\n列星退步失光彩，九虎低头若凡马。\n有鸟决起抢榆枋，望而不见空断肠。\n青天愈高鹏愈远，岂不有意招八荒。\n我舍新安来，狂歌钱塘市。\n上有无情之吴山，下有伤心之江水。\n春已暮，人未归，平生不问鳜鱼肥。\n若教买得青山住，饱食笋蕨歌春晖。",
        "dynasty": "宋",
        "collection_info": null
    },
    {
        "uuid": "224d8b427157730124e219358792973b",
        "title": "访吴安抚竹洲",
        "author": "汪莘",
        "content": "忆昔见公十载前，知公即日图凌烟。\n而今见公十载后，岂意翻为竹洲叟。\n黄金照日天门开，夜叉安得生风雷。\n龙文虎脊君当取，有才不用当谁哉。\n中原寝庙无消息，塞上无人能杀贼。\n君王此志二十秋，四海看君闲不得。",
        "dynasty": "宋",
        "collection_info": null
    },
    {
        "uuid": "4055600900823975505b5c5398954325",
        "title": "题新安郡圃驻屐亭",
        "author": "汪莘",
        "content": "先王昔牧紫阳城，池边驻屐荷花生。\n先王今居帝青阁，岁岁荷花自开落。\n华榜高垂四十年，银鈎铁画蛟龙缠。\n公来对之不忍去，如见先王在眼前。\n愿公子孙满仙籍，相继此邦森画戟。\n愿君与国为柱石，长使邦人歌驻屐。",
        "dynasty": "宋",
        "collection_info": null
    },
    {
        "uuid": "0d0e4eb4b531c22cb0513465302ca668",
        "title": "鸡雏",
        "author": "汪莘",
        "content": "负清抱黄圆如弹，昆仑磅礴幽未判。\n母鸡春日宿鸡栖，躬抱干坤入烹煅。\n翼之腹之气自蒸，有时踏转令交贯。\n朦朦如困当昼中，惺惺无眠过夜半。\n食时莫怪唤不应，凝然有在应难唤。\n君不见阴阳气足有超越，恍惚惚恍生神观。\n数声隔㲉闻淳音，一点悬胎脱幽赞。\n母鸡惯事徐啄开，可怜毛羽良毰毸。\n却思裏许若为活，跧伏性命能低回。\n啄粟饮水孰教之，天机自动曾何疑。\n三三两两旋母脚，出入南北相追随。\n纍然多寡乍磊落，倏然后先无定着。\n乘閒疾数数不得，往来旁午依前错。\n闻道轮迴少安泊，谪仙那能被法缚。\n秋山归来酒新熟，呼童烹鸡色自若。\n杀与不杀莫忖度，请君注目寒江倚山阁。",
        "dynasty": "宋",
        "collection_info": null
    },
    {
        "uuid": "48442e7a0fe24ca3dbe03a05db5276db",
        "title": "赠祁门不老山高法师",
        "author": "汪莘",
        "content": "鳌山万仞峙璇霄，上有高真道寂寥。\n拔足壮能轩物表，洗心清不浑尘嚣。\n洞天别有风光异，人世那知宇宙遥。\n云覆醮坛闲悄悄，烟凝仙室静萧萧。\n步虚韵稳听晨礼，环佩声迟识晚朝。\n饭啖青精颜色好，词歌白鹤利名消。\n囊空阿堵缘辞宠，匣蓄干将为斩妖。\n折角巾多裁氎布，隠居衣尽屏鲛绡。\n神游汗漫趋蓬岛，禹步迴旋指斗杓。\n九转丹砂盈日月，三千功行继松乔。\n密渠细石通泉窦，斜插疏篱护药苗。\n瓮裏香醪斟琥珀，壁间修扇阁芭蕉。\n蟠桃欲熟人争窃，野菜初生手自挑。\n花卉得时舒锦绣，瓶汤娱客奏笙箫。\n长松夭矫龙千尺，嫩竹琳琅玉万条。\n凤翅乱峰森洞口，羊肠微径绕山腰。\n床眠瘿木肱常曲，兀坐文藤足屡翘。\n衮衮骞河倾俊辩，温温和璞琢孤标。\n我惭未跃三春浪，君去行看八月潮。\n好把阴功拯存没，西归宜早买吴舠。",
        "dynasty": "宋",
        "collection_info": null
    },
    {
        "uuid": "b8b3457e05756f2f351bf42826406331",
        "title": "题汪侍郎仲宗北山道院",
        "author": "汪莘",
        "content": "北山之宅可忘归，北山之山天下稀。\n自非君身有仙骨，安得蓬壶阆苑相因依。\n长松巨柏气象古，红鸾白凤交横飞。\n朔风万里促冬日，金橘千树争光辉。\n枢密曾孙侍御子，天资酷与前人似。\n只今四十未为老，不选娥眉压闾里。\n道院夜长霜月白，豪气犹余好宾客。\n早晚春归花乱发，蝶舞鶑啼亦伤魄。\n此言聊戏尔，时事端可惜。\n大儿只求上上考，次儿只用平平策。\n胡运已衰当谢绝，西戎方彊又须索。\n北山主人那得闲，袖中三尺青蛇斑。\n有客不知其所往，岁暮江头雪三尺。",
        "dynasty": "宋",
        "collection_info": null
    },
    {
        "uuid": "77f988c827f1ddb762c2a98955d2dfb7",
        "title": "访吴安抚命赋诗竹洲中有静香亭长堤静观斋舞雩亭",
        "author": "汪莘",
        "content": "凤麟敢谓皇家无，如公自合应时须。\n胡为返驾竹洲隠，只与高堂素壁成画图。\n一麾淮海重拜敕，老人在南子在北。\n称家菽水欢有余，每日乃得见颜色。\n大儿三十心力到，租税免教官吏逼。\n小儿十五天资敏，火耕水耨云未克。\n竹林茅屋谩读书，我正不蒙稽古力。\n请言竹洲胜，蕖篠相因依。\n红蕖未妨晚色静，翠篠解过凉阴稀。\n渔童樵青足驱使，夜深醉和风雨归。\n梦中突兀长堤横，忽觉单骑游边城。\n擒胡已决千里外，邯郸一枕空峥嵘。\n闲来静观宛殊昨，却怜蒲团坐日落。\n偶见始画天地心，从此鸢飞共鱼跃。\n向来天地本来闲，猎夫见鹿不见山。\n不然堤下寒流自太古，何人曾作沂水看。\n前日从公洲上语，茯苓期我能同煮。\n未容只作竹洲翁，属闻汉诏求伊吕。",
        "dynasty": "宋",
        "collection_info": null
    },
    {
        "uuid": "26c52848c8e4172653e43d2389e3b95e",
        "title": "梧竹亭",
        "author": "汪莘",
        "content": "人家有园种花柳，君家有园种梧竹。\n花柳只引蜂蝶来，梧竹能招鸾凤宿。\n昨君饮我池上亭，亭边梧竹深冥冥。\n锼风镂月已足玩，滴雨洒雪尤堪听。\n君不见梧君昔在岐山上，开花与凤作屏障。\n又不见竹君昔在渭水阳，结实与凤充糇粮。\n岐山渭水地差远，颇觉老凤劳往返。\n成周已去汉唐空，梧亦无根竹无本。\n君家甲第连朱扉，碧梧翠竹相因依。\n千年老凤嘆何在，一旦下集增光辉。\n梧君竹君喜相遇，凤兮凤兮君且住。\n老凤回头谢二君，吾方高举青天去。",
        "dynasty": "宋",
        "collection_info": null
    },
    {
        "uuid": "5730bd73eb2ad199192c989a89f187e0",
        "title": "淳熙壬寅仲夏大雨写望",
        "author": "汪莘",
        "content": "一朵乌云起天末，倏忽长驱半天阔。\n云头到处急雨来，雨脚错落飞河魁。\n吹以南箕更豪横，打窗喷壁催吟咏。\n恰惊瓦上碎珠跳，已快檐前银竹映。\n平生不识南箕状，且看平畴翻翠浪。\n恍然立我三湘间，欲着扁舟相跌宕。\n风迴雨霁天地新，良苗斗觉添精神。\n天意更看七八月，明年无处可打蕨。",
        "dynasty": "宋",
        "collection_info": null
    },
    {
        "uuid": "1ee5e82063b0cab0f3ee4cffbbc9845b",
        "title": "野趣亭",
        "author": "汪莘",
        "content": "晚唐多处士，林亭足娱嬉。\n吾乡盛儒冠，何园可栖迟。\n贫者有不能，富者有不为。\n我穷不出门，出门復坐驰。\n此事我所嘆，无地容蛟螭。\n闻君筑小亭，幽怀正在兹。\n况復扁野趣，未见已伸眉。\n示我野趣诗一轴，邀我共赋野趣诗。\n我思其义浸宏阔，操笔引纸频嗟咨。\n古今何人得野趣，野趣不许凡人窥。\n见君所赋我已会，赋我所见君勿嗤。\n请从大庭栗陆葛天起，一片野趣无高卑。\n居不悬金石，出不建旄旗。\n衣不绘龙凤，食不罗鼎彜。\n人家忘贫亦忘富，邻里何盛仍何衰。\n苍颜白髮各自足，山围水绕忘所之。\n尧舜礼乐民始慕，汤武干戈民始疑。\n穷奢极侈到秦汉，沉酣骨髓终陈隋。\n遂令举世不復野，村夫俚妇争夸毗。\n我观宇宙间，野趣元不移。\n散殊零落遍处处，收拾聚集当时时。\n多年如客弃不采，一朝有主来如期。\n君看上下数千载，不多古迹存余基。\n乃知作者岂俗士，后有继者须英奇。\n地野背城市，屋野堆茅茨。\n草野没荒径，竹野成疏篱。\n春野暗桑柘，绿叶一尺肥。\n秋野明稼穑，紫穗三尺垂。\n禽野不在笼，鱼野不在池。\n公卿幸不到，鸡犬亦自如。\n使我头得野，散髮迎凉飔。\n使我脚得野，赤脚濯寒漪。\n炉野燃生薪，器野执素瓷。\n行野昂老鹤，坐野蹲孤罴。\n语野从己出，笑野非他随。\n一盂野饭既不缺，一杯野菜尤相宜。\n一樽野酒罕俦侣，只可自饭还自酾。\n善恶吾不言，祸福吾不为。\n黜陟吾不闻，理乱吾不知。\n一野万事野，其野不可追。\n天地不能野，不合文理争峩巍。\n日月不能野，不合照耀光陆离。\n昆崙瀛洲不能野，不合琳琅金碧相撑枝。\n不知此心孰赋与，一块太朴元不亏。\n野于万象不可饰，野于万事不可医。\n君不见荷锄历山岂非野，后来袗衣鼓琴大风雅。\n荷锄有莘岂非野，后来相汤鸣条金鼓从天下。\n荷锄南阳岂非野，要与管仲作同社。\n荷锄栗里岂非野，要作荆轲何如者。\n嗟此四野人，野趣不获真。\n嗟予有野趣，山水长相亲。\n动与麋鹿游，静与木石邻。\n北方久已失天讨，周王愤起如有神。\n羽林铁骑疾风雨，赤帜皂纛摩星辰。\n千金日费岂所惮，旱蛇六翼又足颦。\n安得邦伯皆结辈，磊落参错急保民。\n我有五色线，补衮衮可新。\n我有五色石，补天天可春。\n野诗不中贵人读，野画不入贵人目。\n朝廷不用野人来，自有野云相伴宿。",
        "dynasty": "宋",
        "collection_info": null
    },
    {
        "uuid": "85e0b8ca2e891d44dbcab4c42bd759af",
        "title": "方壶自咏  其一",
        "author": "汪莘",
        "content": "性静无一物，心生有万端。\n曾将魂魄炼，不被鬼神瞒。\n纵步地虽窄，仰头天自宽。\n裁诗偏得偶，遇卦只成单。",
        "dynasty": "宋",
        "collection_info": null
    },
    {
        "uuid": "78dc6b7e98198d759183282d80dcbcec",
        "title": "方壶自咏  其二",
        "author": "汪莘",
        "content": "三万六千刻，四千三百时。\n不思人事汩，只怪岁华驰。\n拚命尝因道，忘家亦为诗。\n幽怀聊自遣，俗子莫令知。",
        "dynasty": "宋",
        "collection_info": null
    },
    {
        "uuid": "771d0a2a32477fdf2cfa4edba710dafa",
        "title": "方壶自咏  其三",
        "author": "汪莘",
        "content": "生死何时了，盈虚祇足伤。\n谁能一刻静，大胜百年忙。\n反己求中帝，逢时说外王。\n纷纷徒藉藉，踽踽亦凉凉。",
        "dynasty": "宋",
        "collection_info": null
    },
    {
        "uuid": "03092ded980b97448bc486c95bd0683c",
        "title": "方壶自咏  其四",
        "author": "汪莘",
        "content": "事体向晚境，情怀非少年。\n平生不得地，至死亦由天。\n坐背暑弥胜，行膺寒愈坚。\n愿言过去苦，莫与后来贤。",
        "dynasty": "宋",
        "collection_info": null
    },
    {
        "uuid": "f294894c01b98df46e9bfe50634ea6a7",
        "title": "方壶自咏  其五",
        "author": "汪莘",
        "content": "白昼常陪俗，清宵得养魂。\n几时成草屋，终日掩柴门。\n事迫文方出，身闲道始尊。\n世方怀祖逖，吾已吊刘琨。",
        "dynasty": "宋",
        "collection_info": null
    },
    {
        "uuid": "428f1973e30847a9f5924fad804acaec",
        "title": "方壶自咏  其六",
        "author": "汪莘",
        "content": "无象始无假，有形斯有邪。\n盈虚怜日月，聚散笑烟霞。\n一性亦无我，五行何况他。\n谁能离火宅，吾与上牛车。",
        "dynasty": "宋",
        "collection_info": null
    },
    {
        "uuid": "31b92b3829d3b8b53e8a44d09ea9cb1d",
        "title": "方壶自咏  其七",
        "author": "汪莘",
        "content": "残腊天垂老，新春日始孩。\n玄君归浑沌，青帝出肧胎。\n楼上独倚处，海边相见来。\n闲思栽五柳，怒欲拔三槐。",
        "dynasty": "宋",
        "collection_info": null
    },
    {
        "uuid": "cc800abc43c70480e7fbc42bbc94860c",
        "title": "方壶自咏  其八",
        "author": "汪莘",
        "content": "百岁已过半，隻身谁与偕。\n得因征悟道，失在太开怀。\n且託山花宿，时从水竹斋。\n神回天上活，骨付月中埋。",
        "dynasty": "宋",
        "collection_info": null
    },
    {
        "uuid": "68f3267b8891c8801ef75ceda4c68067",
        "title": "方壶自咏  其九",
        "author": "汪莘",
        "content": "兴发花开处，情生叶落边。\n既为欣厌惑，未脱死生缠。\n凿破心中月，衝开顶上天。\n俗儒应大笑，古佛不曾传。",
        "dynasty": "宋",
        "collection_info": null
    },
    {
        "uuid": "2183b3f94827e944976c74fd48125b64",
        "title": "方壶自咏  其一○",
        "author": "汪莘",
        "content": "谁和阳春曲，仍操白雪音。\n郊寒犹有骨，岛瘦未无心。\n云到散时看，月当亏处寻。\n可怜持玉尺，终不度金针。",
        "dynasty": "宋",
        "collection_info": null
    },
    {
        "uuid": "6bc31f6e9c7f0106da170f9037c49758",
        "title": "方壶自咏  其一一",
        "author": "汪莘",
        "content": "直写胸中事，谁拈纸上尘。\n兴来那暇懒，得处不容廑。\n行有鬼神觑，诗防天地嗔。\n欧苏寻后辈，郊岛是前身。",
        "dynasty": "宋",
        "collection_info": null
    },
    {
        "uuid": "539bcdb9c4bd5ff617e61f7d06c89277",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其一",
        "author": "汪莘",
        "content": "出郭已超俗，住溪尤近真。\n青天素知我，白雪便随人。\n守道何妨贱，藏书不尽贫。\n长怀社中友，共发瓮头春。",
        "dynasty": "宋",
        "collection_info": null
    },
    {
        "uuid": "88449ea4d3b55ebda0d13001cdf55948",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其二",
        "author": "汪莘",
        "content": "世事偏宜假，吾生只认真。\n少知行路恶，老爱在家贫。\n宁接古时鬼，怕逢今世人。\n涧松方卧雪，野草亦争春。",
        "dynasty": "宋",
        "collection_info": null
    },
    {
        "uuid": "51e4182207d929d87af5009a52bd63f7",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其三",
        "author": "汪莘",
        "content": "群处那相合，单栖正自如。\n好言天外事，懒读世间书。\n指直笔难把，唇濡砚屡嘘。\n倾壶有余沥，窥瓮得残菹。",
        "dynasty": "宋",
        "collection_info": null
    },
    {
        "uuid": "0e91223fb6bc4acf3ad40e5c5b93dba4",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其四",
        "author": "汪莘",
        "content": "每恨投南鹊，尤怜向北枝。\n虽蒙今士笑，恐有后人思。\n运火解朝冻，嚥津充夜饥。\n不来溪上住，那得雪中诗。",
        "dynasty": "宋",
        "collection_info": null
    },
    {
        "uuid": "732b7c88454db6845824da4196b7c437",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其五",
        "author": "汪莘",
        "content": "彻骨寒谁觉，回骸暖自醒。\n直须人悄悄，方得物亭亭。\n性伏涵三极，心开烛万灵。\n有僧肥臃肿，怪我瘦竛竮。",
        "dynasty": "宋",
        "collection_info": null
    },
    {
        "uuid": "51305e340af8b80c84eb6f42e3b27cea",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其六",
        "author": "汪莘",
        "content": "脱命市朝隘，侧身桑梓深。\n山含首阳色，水带汨罗音。\n中夜不能寐，万端都上心。\n邻鷄犹未动，沙鸟已相寻。",
        "dynasty": "宋",
        "collection_info": null
    },
    {
        "uuid": "4b39ccc6f844a936daaea75dab783331",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其七",
        "author": "汪莘",
        "content": "茅屋冻将压，柴扉寒不开。\n交朋几竿竹，兄弟数枝梅。\n渡口月初出，沙头人正迴。\n客居殊自在，岁事亦相催。",
        "dynasty": "宋",
        "collection_info": null
    },
    {
        "uuid": "0b7b091c9b95257dee6f1024ed8d638a",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其八",
        "author": "汪莘",
        "content": "朱减颜逾皱，霜添鬓却新。\n文章应舍我，富贵不如人。\n照破生前物，思穷死后神。\n谓宜休仕汉，何必只逃秦。",
        "dynasty": "宋",
        "collection_info": null
    },
    {
        "uuid": "4faa08b675b8dc4b511566d2b036efc4",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其九",
        "author": "汪莘",
        "content": "积雪滴还冻，斜阳阴復明。\n千峰浓淡碧，一水浅深清。\n医卜犹真禄，樵渔亦美名。\n人皆云有命，我独得无生。",
        "dynasty": "宋",
        "collection_info": null
    },
    {
        "uuid": "2be2a6fa8e4ceac0e1ca90d163889961",
        "title": "开禧元年四月自中都挈家还乡寓居城南十二月迁居柳溪上其夜大雪初一日盖宰来访约过县斋为一日款深夜而归赋此  其一○",
        "author": "汪莘",
        "content": "筑室深山裏，开门古涧边。\n月高猿子叫，日晏虎儿眠。\n带雪挑黄菜，敲冰取碧泉。\n不知居士乐，空受俗人怜。",
        "dynasty": "宋",
        "collection_info": null
    },
    {
        "uuid": "40a02bce90f7b98b9ba3187b28ccc782",
        "title": "怀朱晦庵先生",
        "author": "汪莘",
        "content": "道在羲皇孰断金，至人出处合天心。\n青山白云有生路，流水落花无足音。\n世外太古日色静，洞中一片春风深。\n自怜晚辈服膺久，亦许杖屦来相寻。",
        "dynasty": "宋",
        "collection_info": null
    },
    {
        "uuid": "de80950cc6af6d652d93e1d40f52e2c3",
        "title": "寿高内翰  其一",
        "author": "汪莘",
        "content": "胸次包天烛九垓，正须博大济时材。\n朝从碧落抟风角，暮泛灵槎出斗魁。\n别墅已将修竹隠，朱门仍向镜湖开。\n如今且为苍生起，一取前贤气燄回。",
        "dynasty": "宋",
        "collection_info": null
    },
    {
        "uuid": "93a752e1abc41d412a6bd89db49b2659",
        "title": "寿高内翰  其二",
        "author": "汪莘",
        "content": "璞玉浑金表裏同，心知言动有阴功。\n一门人杰成龙种，三世科名各继宫。\n华盖共瞻天座北，勾陈长扈帝垣中。\n野人只待秋风起，去向西湖作钓翁。",
        "dynasty": "宋",
        "collection_info": null
    },
    {
        "uuid": "58408835ff16dc89a82dae4896dda658",
        "title": "寿高内翰  其三",
        "author": "汪莘",
        "content": "鹤立青松老令威，佳辰山水倍清辉。\n曾扶东壁排云出，几跨苍龙带雨飞。\n竹簟水风须得意，玉堂春日即催归。\n愿公与国为梁栋，千载煌煌照太微。",
        "dynasty": "宋",
        "collection_info": null
    },
    {
        "uuid": "6dd1f726d4903c72138d7169fbe96a08",
        "title": "寿高秘书",
        "author": "汪莘",
        "content": "万壑千岩映翠霞，越王城下竞传夸。\n青天白日秘书舫，乳燕鸣鸠内相家。\n高浪趣潮沧海直，大鹏横击五云斜。\n自吹玉笛相为寿，昨夜菖蒲吐紫花。",
        "dynasty": "宋",
        "collection_info": null
    },
    {
        "uuid": "6b58b0b476346c5311e0791bb6b1cb34",
        "title": "寿何尚书",
        "author": "汪莘",
        "content": "雪艇风帆去玉京，故家猿鹤相欢迎。\n九天气母壶中足，十月婴儿顶上行。\n曾问何修能至此，但云无欲自然成。\n夜来梦向山庄立，一炷清香彻太清。",
        "dynasty": "宋",
        "collection_info": null
    },
    {
        "uuid": "dbc11847eb42c8d917d3d74d02d434fc",
        "title": "寄商察院",
        "author": "汪莘",
        "content": "窃伏西湖雪鬓催，长歌声断鬼神哀。\n青天有月无人看，白帝行秋待我来。\n近水远山俱冷淡，败荷孤苇尚低回。\n今朝欲向青门道，出到疏篱意已灰。",
        "dynasty": "宋",
        "collection_info": null
    },
    {
        "uuid": "13598e1b449ee84224be198a742f8049",
        "title": "玉堂中赓任宫讲希夷惠诗韵",
        "author": "汪莘",
        "content": "宫讲先生句子香，晦庵衣钵有余芳。\n松篁性本参天直，杨柳情仍庇地长。\n自恨此身真逆旅，不知何日更传觞。\n山人初向山中出，还欲归来水一方。",
        "dynasty": "宋",
        "collection_info": null
    },
    {
        "uuid": "3c27f7152a07fac6a4a2a63b147e9bd5",
        "title": "访杨湖州  其一",
        "author": "汪莘",
        "content": "一道西江隔水云，夜瞻牛斗共天文。\n圣之清必先夫子，仁者勇须今使君。\n天下山川居一半，湖州风月占三分。\n锦囊幸许传抄去，预取兰香手自熏。",
        "dynasty": "宋",
        "collection_info": null
    },
    {
        "uuid": "09bbcb748dacfc250bf83d795571c5a5",
        "title": "访杨湖州  其二",
        "author": "汪莘",
        "content": "苕溪霅溪风景好，浙西浙东皆弗如。\n处处堤边种杨柳，家家门外有芙蕖。\n使君远继东坡事，处士端宜耘老居。\n闻道香名来一访，白鬚照水久踌躇。",
        "dynasty": "宋",
        "collection_info": null
    },
    {
        "uuid": "1e2528b868b9380fbe2ad7568a5dad61",
        "title": "寄潘倅",
        "author": "汪莘",
        "content": "梦魂何事练溪滨，起自新春向晚春。\n红杏园林催百舌，绿杨洲渚荐重唇。\n一年好处是寒食，三月水边多丽人。\n遥想使君行乐处，牡丹如障草如茵。",
        "dynasty": "宋",
        "collection_info": null
    },
    {
        "uuid": "ed278e8a158fa7f05117302848dc8595",
        "title": "中秋月  其一",
        "author": "汪莘",
        "content": "今宵何处惬清游，震泽波心太华头。\n初出海张红锦扇，到中天挂水晶毬。\n兔蟾迸作双轮现，金火镕成一鑑秋。\n惟有飞仙知表裏，入他宫殿又焉廋。",
        "dynasty": "宋",
        "collection_info": null
    },
    {
        "uuid": "cbab3d99b70591e63be1ac24b6ae72a6",
        "title": "中秋月  其二",
        "author": "汪莘",
        "content": "对月题诗过几人，不知何句与渠亲。\n精神尤向水中活，形状直须天上真。\n紫磨一轮开作屋，桂花千朵斫为薪。\n寒儒老矣心犹在，诚念唐虞有野臣。",
        "dynasty": "宋",
        "collection_info": null
    },
    {
        "uuid": "4d244212ee74f5947a1fad3d8665c508",
        "title": "中秋月  其三",
        "author": "汪莘",
        "content": "万派寒芒一道飞，阴精盛处远成围。\n抱回红日浴东井，横截碧天朝太微。\n惟有中秋金正王，復当子夜水生肥。\n溶溶满掬干坤髓，说向傍人是泄机。",
        "dynasty": "宋",
        "collection_info": null
    },
    {
        "uuid": "919c55d2ef1e354e6642b93280e4d589",
        "title": "中秋月  其四",
        "author": "汪莘",
        "content": "吟诗竞尽月精微，自昔谁明造化机。\n近作金波千道去，远成玉鑑一团飞。\n阳魂满处因干父，阴魄亏时自巽妃。\n笠泽渔舟都不问，醉中倒着绿蓑衣。",
        "dynasty": "宋",
        "collection_info": null
    },
    {
        "uuid": "214f3c78aaa35ce6e1df70807ab4ca15",
        "title": "中秋月  其五",
        "author": "汪莘",
        "content": "诗人长以月为心，对月题诗随浅深。\n缺此作鈎圆作鑑，白将如玉紫如金。\n炼丹道士绵绵守，见性禅师了了吟。\n今夜谁家杀风景，聒天鼓吹到横参。",
        "dynasty": "宋",
        "collection_info": null
    },
    {
        "uuid": "e8cc883f85563a879c29b446e9138920",
        "title": "佛书载兜率天有内院道书有赤城朱窗乃帝一内宅因述所闻",
        "author": "汪莘",
        "content": "结髮师心内院行，紫云门阙碧霞城。\n一声霹雳衝天响，万点星辰匝地明。\n鼎裏金丹能虎变，床头铁杖带龙腥。\n极知富贵非吾事，玉简珠缯有姓名。",
        "dynasty": "宋",
        "collection_info": null
    },
    {
        "uuid": "9f61610cfaa4ae26e71081a31d14f873",
        "title": "游甘露寺",
        "author": "汪莘",
        "content": "扁舟京口意踌躇，北固峰头泪满裾。\n闻道昔时兵可用，未知今日事何如。\n伤心南渡英雄尽，屈指中原岁月疏。\n待见太平心始足，不妨归去老樵渔。",
        "dynasty": "宋",
        "collection_info": null
    },
    {
        "uuid": "56e33413958cf751e71694b94a1ed214",
        "title": "夜兴",
        "author": "汪莘",
        "content": "倚天长剑为谁收，欲献君王镇九州。\n世事漫随红日下，壮心空逐碧江流。\n雁横西塞偏愁客，菊绽东篱始当秋。\n抖擞向来尘土梦，便提蓑笠上渔舟。",
        "dynasty": "宋",
        "collection_info": null
    },
    {
        "uuid": "b35975d0f7cdecc6573ec99d4e90ccdb",
        "title": "秋怀  其一",
        "author": "汪莘",
        "content": "形骸欹仄面皮黄，破屋三间号柳塘。\n自大暑来真畏暑，到微凉处便知凉。",
        "dynasty": "宋",
        "collection_info": null
    },
    {
        "uuid": "13050fd17d839e814ff3bda29b6c1117",
        "title": "秋怀  其二",
        "author": "汪莘",
        "content": "四野秋风交敝庐，时平不用蔺相如。\n有人来问生涯事，指点蓑衣学钓鱼。",
        "dynasty": "宋",
        "collection_info": null
    },
    {
        "uuid": "ec4ad3e1314c83b6109d3e55ec4ee2b8",
        "title": "秋怀  其三",
        "author": "汪莘",
        "content": "秋云无復似春浓，天地何人到此穷。\n斜日淡烟今古恨，如何都付与孤鸿。",
        "dynasty": "宋",
        "collection_info": null
    },
    {
        "uuid": "ac52ad36ced06a289fce3aad683dc033",
        "title": "秋怀  其四",
        "author": "汪莘",
        "content": "北渚风生禾叶秋，洞庭波起夕阳收。\n楚人临水为谁立，帝子隔烟相对愁。",
        "dynasty": "宋",
        "collection_info": null
    },
    {
        "uuid": "91a735ba07859198e581b140af6f0bf8",
        "title": "秋怀  其五",
        "author": "汪莘",
        "content": "自分为人类鲁皋，几将心事泛吴舠。\n手抟日月供宸笔，拣尽金鸡玉兔毫。",
        "dynasty": "宋",
        "collection_info": null
    },
    {
        "uuid": "41234c67e22b0f2198726473dc5a95c2",
        "title": "秋怀  其六",
        "author": "汪莘",
        "content": "曾向潇湘遇水仙，倏来如月去如烟。\n深林一笑闻山鬼，余处幽篁不见天。",
        "dynasty": "宋",
        "collection_info": null
    },
    {
        "uuid": "65f28ff2d6e05469528566976600b903",
        "title": "秋怀  其七",
        "author": "汪莘",
        "content": "伤春未了又悲秋，无復欢悰到酒舟。\n茅屋半欹篱半倒，伏羲一卷在床头。",
        "dynasty": "宋",
        "collection_info": null
    },
    {
        "uuid": "14e0f496ac6fc6cfd24413b7d1d4caa9",
        "title": "秋怀  其八",
        "author": "汪莘",
        "content": "玉露金风刮夜天，疏桐缺月耿窗前。\n十诗未尽穷愁志，说与家僮汝自眠。",
        "dynasty": "宋",
        "collection_info": null
    },
    {
        "uuid": "affa314305fcf441f40f946aa673c1ae",
        "title": "秋怀  其九",
        "author": "汪莘",
        "content": "一带青峦失旧青，荻花枫叶夕阳明。\n闲思天上多官府，自是幽人道未成。",
        "dynasty": "宋",
        "collection_info": null
    },
    {
        "uuid": "c23a45507521d9ca6b84a95c44b68e09",
        "title": "秋怀  其一○",
        "author": "汪莘",
        "content": "虞帝周王不復生，几多豪杰应离明。\n凤凰览遍真难合，直至而今欠一声。",
        "dynasty": "宋",
        "collection_info": null
    },
    {
        "uuid": "9570383ea67a9f8112cd2a708114fd1f",
        "title": "次潘别驾韵",
        "author": "汪莘",
        "content": "野店溪桥柳色新，千愁万恨为何人。\n殷勤织就黄金缕，带雨笼烟过一春。",
        "dynasty": "宋",
        "collection_info": null
    },
    {
        "uuid": "1237ffd551b41de9a47fdf86251069c3",
        "title": "潘别驾自祁门回",
        "author": "汪莘",
        "content": "白马嘶风入紫阳，使君一笑列壶觞。\n秋原是处堪图画，豆子花红稻半黄。",
        "dynasty": "宋",
        "collection_info": null
    },
    {
        "uuid": "13023de67d4c96653abd3de36c27a2f2",
        "title": "九月十六日出郡登舟如钱塘十七日舟中杂兴  其一",
        "author": "汪莘",
        "content": "落日扁舟万古心，半山明耀半溪阴。\n渔盐商贾都来往，纵有客星何处寻。",
        "dynasty": "宋",
        "collection_info": null
    },
    {
        "uuid": "8f4a81635b9e9757998dc318a1b27aa0",
        "title": "九月十六日出郡登舟如钱塘十七日舟中杂兴  其二",
        "author": "汪莘",
        "content": "一簇沙鸥占碧波，手摇双桨叫吴歌。\n大罗只许诗人赋，不许诗人上大罗。",
        "dynasty": "宋",
        "collection_info": null
    },
    {
        "uuid": "56ebde46fe08645eb15c16e9ed6aaf3f",
        "title": "九月十六日出郡登舟如钱塘十七日舟中杂兴  其三",
        "author": "汪莘",
        "content": "天地穷时事不穷，最伤心处是凉风。\n少年每下悲秋泪，投老情知泪亦空。",
        "dynasty": "宋",
        "collection_info": null
    },
    {
        "uuid": "5b788d7bb4b1c11b31252ba97015241d",
        "title": "九月十六日出郡登舟如钱塘十七日舟中杂兴  其四",
        "author": "汪莘",
        "content": "两夜江心对泬寥，恍兮惚裏有逍遥。\n堂堂皓月排空出，自觉精神涌碧霄。",
        "dynasty": "宋",
        "collection_info": null
    },
    {
        "uuid": "cf162ff99ba9834c9b42a0ff9fd2e9ed",
        "title": "九月十六日出郡登舟如钱塘十七日舟中杂兴  其五",
        "author": "汪莘",
        "content": "碧天似水元非水，碧水如天不是天。\n人现非天非水处，君来何处觅神仙。",
        "dynasty": "宋",
        "collection_info": null
    },
    {
        "uuid": "abd0787975c3cbf42e1ce0514a540aee",
        "title": "九月十六日出郡登舟如钱塘十七日舟中杂兴  其六",
        "author": "汪莘",
        "content": "白云晚向山中出，白雾朝从水上生。\n三百里滩轰笛过，鬼神惊倒怒龙声。",
        "dynasty": "宋",
        "collection_info": null
    },
    {
        "uuid": "a2b3b01a9f4bbb4df4b1cda5c0cca03e",
        "title": "九月十六日出郡登舟如钱塘十七日舟中杂兴  其七",
        "author": "汪莘",
        "content": "莘野磻溪亦偶然，每逢耕钓忆前贤。\n春风秋月闲来往，只付时人一醉眠。",
        "dynasty": "宋",
        "collection_info": null
    },
    {
        "uuid": "40e2e6913c80beb3c4fa737aa7672803",
        "title": "九月十六日出郡登舟如钱塘十七日舟中杂兴  其八",
        "author": "汪莘",
        "content": "横石滩头古钓矶，绿波击破雪花飞。\n老翁识得鱼争处，手把纶竿满意归。",
        "dynasty": "宋",
        "collection_info": null
    },
    {
        "uuid": "cc55cf14c5cee6d003818f4f781acbeb",
        "title": "九月十六日出郡登舟如钱塘十七日舟中杂兴  其九",
        "author": "汪莘",
        "content": "日暮沧江驻客舟，眼前境界起诗愁。\n沿山几处人烟僻，摘粟收麻到白头。",
        "dynasty": "宋",
        "collection_info": null
    },
    {
        "uuid": "d459f413c2abfa76e568401b2b75cd34",
        "title": "九月十六日出郡登舟如钱塘十七日舟中杂兴  其一○",
        "author": "汪莘",
        "content": "巍然钓石压江滨，烟水茫茫断四邻。\n天帝座边元是客，刘郎何得欲相臣。",
        "dynasty": "宋",
        "collection_info": null
    },
    {
        "uuid": "13ff04e1193e08948912519e418e1ef0",
        "title": "游南山",
        "author": "汪莘",
        "content": "山蹊黄叶从过满，石案苍苔不用除。\n坛上古松岩畔竹，切须留伴老僧居。",
        "dynasty": "宋",
        "collection_info": null
    },
    {
        "uuid": "93bb6efc618a769181feca6bea9d2289",
        "title": "送赵君十绝  其一",
        "author": "汪莘",
        "content": "皂盖朱轓练水滨，春生秋杀总精神。\n须知爱士何曾泛，屈指应无第二人。",
        "dynasty": "宋",
        "collection_info": null
    },
    {
        "uuid": "4162ee994a6e0731ddd3481d07cae524",
        "title": "送赵君十绝  其二",
        "author": "汪莘",
        "content": "醉把金鞭度绿杨，军民夹道笛声长。\n红旗千面诗千首，半杂风云入建章。",
        "dynasty": "宋",
        "collection_info": null
    },
    {
        "uuid": "fc5bc004ebd5d50fe6d127daa1eb71d0",
        "title": "送赵君十绝  其三",
        "author": "汪莘",
        "content": "荷叶高高荷蘂低，夕阳初落画桥西。\n湖州士女来相接，争拥兰舟入霅溪。",
        "dynasty": "宋",
        "collection_info": null
    },
    {
        "uuid": "eae707a9bda3381fc0c310677c7d377d",
        "title": "送赵君十绝  其四",
        "author": "汪莘",
        "content": "归去苕溪理钓蓬，风清月白水精宫。\n青莲居士争闲得，时答天书一两通。",
        "dynasty": "宋",
        "collection_info": null
    },
    {
        "uuid": "225789d9f410efbf58ac463a4adf322a",
        "title": "送赵君十绝  其五",
        "author": "汪莘",
        "content": "风雨黄昏自掩扉，灯前时復一歔欷。\n儿曹相问缘何事，为道君侯早晚归。",
        "dynasty": "宋",
        "collection_info": null
    },
    {
        "uuid": "4926e6432498708f78d0e22c5164ca53",
        "title": "送赵君十绝  其六",
        "author": "汪莘",
        "content": "一榼村醪插别筵，清风急雨送归船。\n望中未是湖州境，便有吴歌唱采莲。",
        "dynasty": "宋",
        "collection_info": null
    },
    {
        "uuid": "002c1c9ca59fd89626a708767bd304ed",
        "title": "送赵君十绝  其七",
        "author": "汪莘",
        "content": "练水至清无浅深，使君何日再登临。\n请看江上千株柳，尽是君民离别心。",
        "dynasty": "宋",
        "collection_info": null
    },
    {
        "uuid": "cb54be10f384f8e60d1d44e807b16bab",
        "title": "送赵君十绝  其八",
        "author": "汪莘",
        "content": "有客胸藏太息书，萧萧白髮不堪梳。\n君王若问江东士，莫只相怜诵子虚。",
        "dynasty": "宋",
        "collection_info": null
    },
    {
        "uuid": "afb67637539a08d0d0083fb77abba85a",
        "title": "秋兴  其一",
        "author": "汪莘",
        "content": "闲步水南因水北，仍从山后復山前。\n日归海底龙方觉，月到天心虎正眠。",
        "dynasty": "宋",
        "collection_info": null
    },
    {
        "uuid": "960e176da2851ca8f506fe476365b5e6",
        "title": "秋兴  其二",
        "author": "汪莘",
        "content": "天外涵天心广大，月中吐月性光明。\n夜来飞上昆崙顶，独倚琼楼啸一声。",
        "dynasty": "宋",
        "collection_info": null
    },
    {
        "uuid": "955b6b15977992f1813c2ef38a92736f",
        "title": "秋兴  其三",
        "author": "汪莘",
        "content": "一旦秋风起洛滨，东归聊復寄鲈莼。\n如今已在渔乡住，宜与清朝作散人。",
        "dynasty": "宋",
        "collection_info": null
    },
    {
        "uuid": "c2bb156292dbac20790611a03ce28544",
        "title": "秋兴  其四",
        "author": "汪莘",
        "content": "水边杨柳怯秋风，忆昨杏花相映红。\n心地不随时节变，始知天下有英雄。",
        "dynasty": "宋",
        "collection_info": null
    },
    {
        "uuid": "eefd1afb9cace071fa4f04c9288f2c55",
        "title": "秋兴  其五",
        "author": "汪莘",
        "content": "萝衣袅袅带凉风，人道秋空岂是空。\n白日不知天上事，众星环拱紫微宫。",
        "dynasty": "宋",
        "collection_info": null
    },
    {
        "uuid": "7272f2b93a6dc5ab1ce5c17fede5afa3",
        "title": "秋兴  其六",
        "author": "汪莘",
        "content": "七尺经霜翠竹竿，斩来石壁钓江湍。\n丝头垂下骊龙口，掣得明珠似月寒。",
        "dynasty": "宋",
        "collection_info": null
    },
    {
        "uuid": "94fd07388527d2a19c3e83794f857153",
        "title": "秋兴  其七",
        "author": "汪莘",
        "content": "秋天尤觉晓天清，仰首看天俯首行。\n不但长歌声似鹤，一身浑似鹤般轻。",
        "dynasty": "宋",
        "collection_info": null
    },
    {
        "uuid": "3d3a1657c3ef9ba96853c3408bfb1076",
        "title": "除日寄黟山周尊师",
        "author": "汪莘",
        "content": "眼有神光射霭山，不须更问列仙班。\n道人四海都游遍，只有先生一介闲。",
        "dynasty": "宋",
        "collection_info": null
    },
    {
        "uuid": "f80cf798401e970ce70f39f569a58e48",
        "title": "东行途中有感",
        "author": "汪莘",
        "content": "一路桃花愁杀人，柳塘茅屋正宜春。\n春风不是不相识，不遣春山养病身。",
        "dynasty": "宋",
        "collection_info": null
    },
    {
        "uuid": "58892c1d5bc4cadd92d7745e485738ff",
        "title": "去昌化县西四十里留宿陈东鲁南楼",
        "author": "汪莘",
        "content": "碧玉山中白玉溪，武陵村落午时鸡。\n南楼一觉春宵雨，夹路桃花送马蹄。",
        "dynasty": "宋",
        "collection_info": null
    },
    {
        "uuid": "1d3e495b0edefbdd1139c7704a6a9b4d",
        "title": "谒真直院杨花满路口占一绝见直院诵之",
        "author": "汪莘",
        "content": "三月天寒尚腊衣，钱塘游子嘆斜晖。\n柳间苏小无由见，惹得杨花满袖归。",
        "dynasty": "宋",
        "collection_info": null
    },
    {
        "uuid": "72f1726d24657f6380896e04c71ae06e",
        "title": "真直院招饮道山群玉堂自陈秘监而下凡八人坐上赋绝句",
        "author": "汪莘",
        "content": "压架春风十万条，护檐霜榦自萧萧。\n一朝尽识群贤面，陡觉星辰共碧霄。",
        "dynasty": "宋",
        "collection_info": null
    },
    {
        "uuid": "ee2b04e2b9d348d5c16a976cf721c040",
        "title": "直院自言愿所以相拯之意有非毫楮所可宣者归途口占一绝为寄",
        "author": "汪莘",
        "content": "倾国佳人默怨天，红颜过了拜尊前。\n世家大族多兄嫂，独得公姑分外怜。",
        "dynasty": "宋",
        "collection_info": null
    },
    {
        "uuid": "df9e682d55c083617ecfd997a22f5de3",
        "title": "三月十九日过松江五绝  其一",
        "author": "汪莘",
        "content": "在家每忆松江好，及到松江又忆家。\n梦见樵青来竹裏，笑将渔父插桃花。",
        "dynasty": "宋",
        "collection_info": null
    },
    {
        "uuid": "906c05cacbf5424f619ab798cd606a90",
        "title": "三月十九日过松江五绝  其二",
        "author": "汪莘",
        "content": "万顷烟波短棹飞，一双鸥鸟弄斜晖。\n如今频作姑苏客，遥指当年旧钓矶。",
        "dynasty": "宋",
        "collection_info": null
    },
    {
        "uuid": "c1bc5b5409fa017227e9be705fae8dc8",
        "title": "三月十九日过松江五绝  其三",
        "author": "汪莘",
        "content": "煎茶徐读散人传，对酒朗吟渔父词。\n除却月风同此意，祗应烟雨暗相知。",
        "dynasty": "宋",
        "collection_info": null
    },
    {
        "uuid": "759cae459a891b70cfe336c79b5d4bc2",
        "title": "三月十九日过松江五绝  其四",
        "author": "汪莘",
        "content": "熏风吹梦听新蝉，又向长桥舣钓船。\n好剪吴松半江水，袖归三十六峰前。",
        "dynasty": "宋",
        "collection_info": null
    },
    {
        "uuid": "1afe343cf71c06c4c31d45f64cc418b9",
        "title": "三月十九日过松江五绝  其五",
        "author": "汪莘",
        "content": "笠泽沧波拥洞庭，望中七十二峰青。\n待偕龙女乘云去，占取参天一画屏。",
        "dynasty": "宋",
        "collection_info": null
    },
    {
        "uuid": "0a2ce55fe8916603c9e5da201e8a0b1a",
        "title": "过丹阳界中新丰市",
        "author": "汪莘",
        "content": "道过新丰沽酒楼，不须濯足故相酬。\n华山仙伯徐思看，争遣时人识马周。",
        "dynasty": "宋",
        "collection_info": null
    },
    {
        "uuid": "a86a06f218dc556c45df0735b99e89fd",
        "title": "途中再咏金陵",
        "author": "汪莘",
        "content": "石头城上望斜晖，览尽金陵寂寞归。\n嘆息青天如许大，可无一箇凤凰飞。",
        "dynasty": "宋",
        "collection_info": null
    },
    {
        "uuid": "8e0982a7c5d790f1dc8f05508fd46e91",
        "title": "回至松江  其一",
        "author": "汪莘",
        "content": "欲向江南采白苹，杜鹃啼后已无春。\n洞庭龙女云中降，手把双珠笑赠人。",
        "dynasty": "宋",
        "collection_info": null
    },
    {
        "uuid": "9414183ff03f75aa9602af412151a3cd",
        "title": "回至松江  其二",
        "author": "汪莘",
        "content": "深林茅屋隠渔樵，时有扁舟过石桥。\n谁把客星入图画，晓风残月伴吹箫。",
        "dynasty": "宋",
        "collection_info": null
    },
    {
        "uuid": "10b8c4b5b53d2bee3d62a1761f24d5e7",
        "title": "到高亭山望南北高峰",
        "author": "汪莘",
        "content": "每泛西湖不忍还，高亭数迭出云间。\n如今回至高亭路，却望西湖数迭山。",
        "dynasty": "宋",
        "collection_info": null
    },
    {
        "uuid": "41c671293bd3dabb99e08424ddb343b5",
        "title": "程朝望送梅花",
        "author": "汪莘",
        "content": "昨夜灯前把酒杯，鄱阳主簿送春来。\n只疑天地无清气，都在江头一树梅。",
        "dynasty": "宋",
        "collection_info": null
    },
    {
        "uuid": "73577141d2f5fd070cf4230b8ab58237",
        "title": "再用韵  其一",
        "author": "汪莘",
        "content": "长恨无人共一杯，直知好友自天来。\n渊明到死真成菊，和靖平生却是梅。",
        "dynasty": "宋",
        "collection_info": null
    },
    {
        "uuid": "9a860bf8aa2ef0746ce7196e5f5d01f9",
        "title": "再用韵  其二",
        "author": "汪莘",
        "content": "接得南枝即按杯，似和霜月带将来。\n自从驿使相逢后，千载无人解寄梅。",
        "dynasty": "宋",
        "collection_info": null
    },
    {
        "uuid": "07401df9616c5b527ef70838fe90bf01",
        "title": "重阳赵使君惠酒",
        "author": "汪莘",
        "content": "何尝自觅王弘酒，颇怪曾麾道济粱。\n处士固应高一着，江州太守味尤长。",
        "dynasty": "宋",
        "collection_info": null
    },
    {
        "uuid": "b5164d607994e51404008628c4488cb1",
        "title": "寓清湖桥夜枕闻雨",
        "author": "汪莘",
        "content": "要识人间过去愁，春宵风雨到湖楼。\n如今此恨无分处，应有知人在后头。",
        "dynasty": "宋",
        "collection_info": null
    },
    {
        "uuid": "1e245ae73a38b2cf57b608eccdc50124",
        "title": "夜坐有感",
        "author": "汪莘",
        "content": "前贤相遇是前程，不见斯人莫误行。\n白面书生那解事，只将文字住京城。",
        "dynasty": "宋",
        "collection_info": null
    },
    {
        "uuid": "4e7cff90d5356deddd5be3aa6683ef6c",
        "title": "晚晴即事",
        "author": "汪莘",
        "content": "君平帘外雨霏霏，寂寞何人识少微。\n怪得湖边天色好，小舟争载夕阳归。",
        "dynasty": "宋",
        "collection_info": null
    },
    {
        "uuid": "079d0c6a1205fa923b17fc067c4335b9",
        "title": "夏日西湖闲居十首  其一",
        "author": "汪莘",
        "content": "十里湖山苦见招，柳堤荷荡赤栏桥。\n待他朝市人归后，独泛扁舟吹玉箫。",
        "dynasty": "宋",
        "collection_info": null
    },
    {
        "uuid": "0adf1ce08707f989cb997ffa7c34ea48",
        "title": "夏日西湖闲居十首  其二",
        "author": "汪莘",
        "content": "急管繁絃樽俎閒，何人静眼对湖山。\n怪来水面无鸥鹭，多在残蒲落照湾。",
        "dynasty": "宋",
        "collection_info": null
    },
    {
        "uuid": "ba63d1648128b2f6d42abb66b671b2d5",
        "title": "夏日西湖闲居十首  其三",
        "author": "汪莘",
        "content": "每嘆西湖境未殊，向来人物有还无。\n红蕖绿竹浑相得，明月清风亦不孤。",
        "dynasty": "宋",
        "collection_info": null
    },
    {
        "uuid": "b96a1f3aeedd9ef5793a344f7ff11b34",
        "title": "夏日西湖闲居十首  其四",
        "author": "汪莘",
        "content": "晚风吹动碧琳寒，初日花房露未干。\n谁道幽人无伴侣，红蕖万朵竹千竿。",
        "dynasty": "宋",
        "collection_info": null
    },
    {
        "uuid": "47cfa8eb1e8726ad8079322e6dff7261",
        "title": "夏日西湖闲居十首  其五",
        "author": "汪莘",
        "content": "修竹祠堂曲水滨，寒泉菊盏久埃尘。\n道傍车马无心到，似我频来有几人。",
        "dynasty": "宋",
        "collection_info": null
    },
    {
        "uuid": "104c4c1e751c7decda6bd1e31f4992b2",
        "title": "夏日西湖闲居十首  其六",
        "author": "汪莘",
        "content": "一曲波光彻太虚，四垂碧汉罩湖鱼。\n游人眼被荷花碍，不觉琉璃泡裏居。",
        "dynasty": "宋",
        "collection_info": null
    },
    {
        "uuid": "64e90ebffa10ba26cf36ecd7c5566c1b",
        "title": "夏日西湖闲居十首  其七",
        "author": "汪莘",
        "content": "露冷风清斗柄迁，芙蕖零落谢家船。\n都人正作黄粱梦，独占西湖明月天。",
        "dynasty": "宋",
        "collection_info": null
    },
    {
        "uuid": "95885726d5b703d34fe6a33a0d7d921c",
        "title": "夏日西湖闲居十首  其八",
        "author": "汪莘",
        "content": "清夜湖心把酒杯，花间风月共徘徊。\n金钟何事催天晓，又恐游人相逐来。",
        "dynasty": "宋",
        "collection_info": null
    },
    {
        "uuid": "126cbe3e391461a87bfe4aa37f24d6a1",
        "title": "夏日西湖闲居十首  其九",
        "author": "汪莘",
        "content": "醉把青荷当篛笠，乱披红芰作蓑衣。\n渔翁家在蓬瀛上，欲驾莲舟一叶归。",
        "dynasty": "宋",
        "collection_info": null
    },
    {
        "uuid": "09b985ef9e9f4ee6820fb1e6bc178b40",
        "title": "夏日西湖闲居十首  其一○",
        "author": "汪莘",
        "content": "藕蔕嚼来殊解渴，荷香闻得亦忘饥。\n幽人不趁槐花课，收得西湖几句诗。",
        "dynasty": "宋",
        "collection_info": null
    },
    {
        "uuid": "d4d8aaeabb2a5e28413a56bfc33f7d91",
        "title": "感白髮",
        "author": "汪莘",
        "content": "一枕黄粱梦欲残，死生大海浪漫漫。\n鬓边白髮休除却，时向窗前把镜看。",
        "dynasty": "宋",
        "collection_info": null
    },
    {
        "uuid": "a6bf5fa1269deffed4e86f981b289c93",
        "title": "湖上早秋偶兴",
        "author": "汪莘",
        "content": "坐卧芙蓉花上头，清香长绕饭中浮。\n金风玉露玻璃月，併作诗人富贵秋。",
        "dynasty": "宋",
        "collection_info": null
    },
    {
        "uuid": "4e46f822e845da48b0ffdfb8e8d70f8a",
        "title": "夜兴",
        "author": "汪莘",
        "content": "簟纹如水浸蟾光，睡觉湖边月半床。\n道是广寒疑不是，月中那得藕花香。",
        "dynasty": "宋",
        "collection_info": null
    },
    {
        "uuid": "c43b4aef7da275a25f5910f800851744",
        "title": "泛小舟入莲荡微雨即事",
        "author": "汪莘",
        "content": "水光如锦叶如烟，微雨相从到洞天。\n翠盖红妆无处避，一时挨入木兰船。",
        "dynasty": "宋",
        "collection_info": null
    },
    {
        "uuid": "943cce4aeff77ef8a387fcfdde6ef65c",
        "title": "偶题",
        "author": "汪莘",
        "content": "浮云散尽月孤明，月裏仙人影更清。\n忆昔相逢不相识，如今同坐復同行。",
        "dynasty": "宋",
        "collection_info": null
    },
    {
        "uuid": "5acc1eeaeb1f5f8dca1c2a99288e5f3c",
        "title": "腊月雪后",
        "author": "汪莘",
        "content": "林下雪消添晚汲，山中日出欠晨炊。\n先生茅屋春犹早，只有阶前碧草知。",
        "dynasty": "宋",
        "collection_info": null
    },
    {
        "uuid": "b5ef116cb9ea57cf7642387d4ff78032",
        "title": "迁入新居后客至偶成",
        "author": "汪莘",
        "content": "方壶客去偃云床，槐柳阴阴日自长。\n睡起不知天早晚，问人山顶是斜阳。",
        "dynasty": "宋",
        "collection_info": null
    },
    {
        "uuid": "8f218bf36f6e3a4eaf4da59f00454617",
        "title": "春夏之交风雨弥旬耳目所触即事十绝  其一",
        "author": "汪莘",
        "content": "石桥南北碧桃香，翠叶交柯水面凉。\n终岁方壶无一事，春来也为种花忙。",
        "dynasty": "宋",
        "collection_info": null
    },
    {
        "uuid": "f442167f2f378ce91dfb170b9b2428d8",
        "title": "春夏之交风雨弥旬耳目所触即事十绝  其二",
        "author": "汪莘",
        "content": "不赋杜鹃三十秋，今愁不比昔时愁。\n杜鹃岂是催春去，为见春来啼不休。",
        "dynasty": "宋",
        "collection_info": null
    },
    {
        "uuid": "5e5d536004df5427dc791b9fa8cfa657",
        "title": "春夏之交风雨弥旬耳目所触即事十绝  其三",
        "author": "汪莘",
        "content": "夏雨春风穷管仲，停云荣木老渊明。\n断红池舘无人到，犹有黄鹂一两声。",
        "dynasty": "宋",
        "collection_info": null
    },
    {
        "uuid": "3eaf96c29ae6d3c89a1c770febbc526c",
        "title": "春夏之交风雨弥旬耳目所触即事十绝  其四",
        "author": "汪莘",
        "content": "野水平桥细浪生，柴门草长断人行。\n园林霁后春如在，燕雀鸣时夏正清。",
        "dynasty": "宋",
        "collection_info": null
    },
    {
        "uuid": "6e010c0d2432f76035a207d8204d9d13",
        "title": "春夏之交风雨弥旬耳目所触即事十绝  其五",
        "author": "汪莘",
        "content": "即日南风清且微，北窗心静见天机。\n林鶑母子声相应，野蝶雌雄性共飞。",
        "dynasty": "宋",
        "collection_info": null
    },
    {
        "uuid": "34ec8cf5210562ce6d2acccc500c0863",
        "title": "春夏之交风雨弥旬耳目所触即事十绝  其六",
        "author": "汪莘",
        "content": "春去江南水拍天，经旬茅屋罕炊烟。\n石墙颓毁板桥断，始觉贫家气象全。",
        "dynasty": "宋",
        "collection_info": null
    },
    {
        "uuid": "9c1f92b49c8461a36e4bf48f5723a74b",
        "title": "春夏之交风雨弥旬耳目所触即事十绝  其七",
        "author": "汪莘",
        "content": "雷电阴晴共一帘，残春首夏境相兼。\n闲寻穉笋今朝长，静数新荷昨夜添。",
        "dynasty": "宋",
        "collection_info": null
    },
    {
        "uuid": "2297c3c9baf3be7b97f424d1aecc5cd6",
        "title": "春夏之交风雨弥旬耳目所触即事十绝  其八",
        "author": "汪莘",
        "content": "下帘读易有深功，一炷清香过日中。\n赤帝元来协青帝，南风初至似东风。",
        "dynasty": "宋",
        "collection_info": null
    },
    {
        "uuid": "15edf0045addfa6eeddca4a155b13621",
        "title": "春夏之交风雨弥旬耳目所触即事十绝  其九",
        "author": "汪莘",
        "content": "槐叶风清鶑哺子，麦苗露湿雉寻媒。\n道人不出方壶境，坐见天时去又来。",
        "dynasty": "宋",
        "collection_info": null
    },
    {
        "uuid": "4e7ae697ae695cbc08e5de948bf6498b",
        "title": "春夏之交风雨弥旬耳目所触即事十绝  其一○",
        "author": "汪莘",
        "content": "檐前花放不忍折，庭下草深仍懒锄。\n苦雨晴时春已尽，可怜新月挂清虚。",
        "dynasty": "宋",
        "collection_info": null
    },
    {
        "uuid": "1fa0742245d7fc04f43c41c4d90f9972",
        "title": "自去秋疾作正月尚未全愈晓枕有怀",
        "author": "汪莘",
        "content": "插柳栽花便满林，午天蜂蜨晓天禽。\n老来病损浑无力，报答春光只有心。",
        "dynasty": "宋",
        "collection_info": null
    },
    {
        "uuid": "14163b8e98146e99dcf472925a48ccec",
        "title": "寒食节有感  其一",
        "author": "汪莘",
        "content": "江南儿女尚多情，为爱芳晨载酒行。\n幸自不知惆怅事，鸟啼花落是清明。",
        "dynasty": "宋",
        "collection_info": null
    },
    {
        "uuid": "a5949ec0c20bb340dc67dedde88b16a7",
        "title": "寒食节有感  其二",
        "author": "汪莘",
        "content": "寒食原头杜宇声，谁家不起古今情。\n纸钱烧罢人归后，一树梨花冻月明。",
        "dynasty": "宋",
        "collection_info": null
    },
    {
        "uuid": "4004cc259cea56fbd62f6752828c4877",
        "title": "赠张汉卿",
        "author": "汪莘",
        "content": "相伴留侯访赤松，碧桃花下醉融融。\n玉龙嘶罢还家晚，月出蓬莱第一峰。",
        "dynasty": "宋",
        "collection_info": null
    },
    {
        "uuid": "9b384f13218dfdbaebc33dc6085d9703",
        "title": "昌化县西广福寺前岭上有古松一株甚奇每过其下徘徊不能去今夏五月过之始赋一绝",
        "author": "汪莘",
        "content": "虎攫龙跧数百秋，滩声长绕半天流。\n老僧不与人间事，独立门前一点头。",
        "dynasty": "宋",
        "collection_info": null
    },
    {
        "uuid": "d70cf462751a8d4e6f1822d27b1b2d49",
        "title": "孟秋朔日天台刘允叔和叔乡人陈思敬饯饮钱塘门外双清楼上",
        "author": "汪莘",
        "content": "西湖日日可寻芳，楼上凭栏意未忘。\n斫取荷花三万朵，作他贫女嫁衣裳。",
        "dynasty": "宋",
        "collection_info": null
    },
    {
        "uuid": "659e1055933684c84852e64eea152c58",
        "title": "腊日晚过杨村写望",
        "author": "汪莘",
        "content": "万里溪光一望穿，潜鱼世界白鸥天。\n若为移得溪光去，落日茅斋相对眠。",
        "dynasty": "宋",
        "collection_info": null
    },
    {
        "uuid": "11da516358714468adcf6f8da6883ca4",
        "title": "立春日山行",
        "author": "汪莘",
        "content": "远山残雪献年华，翠黛千层蹙浪花。\n天上画屏描不得，懒移皮屐下邻家。",
        "dynasty": "宋",
        "collection_info": null
    },
    {
        "uuid": "69b937fdd549e68a2567f88b760f5274",
        "title": "篱阴",
        "author": "汪莘",
        "content": "篱阴双蝶趁春晖，轻展新黄试舞衣。\n点草扑花如得意，因何相逐背人飞。",
        "dynasty": "宋",
        "collection_info": null
    },
    {
        "uuid": "051d449eb89e7253e3d968712b781669",
        "title": "仲春溪行即事",
        "author": "汪莘",
        "content": "竹外夭桃分外明，一枝折得绕溪行。\n春风谁道全无主，胡蝶飞来花上争。",
        "dynasty": "宋",
        "collection_info": null
    },
    {
        "uuid": "5d4ce1eee416df228f54a64b4bb656ae",
        "title": "柳枝词",
        "author": "汪莘",
        "content": "缲出烟丝轻袅袅，扫成雪帚重垂垂。\n风流举世无过柳，总合殷勤把一枝。",
        "dynasty": "宋",
        "collection_info": null
    },
    {
        "uuid": "0c2391ace8d0898a016a60922d35206b",
        "title": "暮春二十八夜枕上有怀  其一",
        "author": "汪莘",
        "content": "迩来尤觉光阴速，昼夜分明似水流。\n却是光阴无变动，谩教浮世有春秋。",
        "dynasty": "宋",
        "collection_info": null
    },
    {
        "uuid": "419892eb9612c20c84f86faa066f5b9e",
        "title": "暮春二十八夜枕上有怀  其二",
        "author": "汪莘",
        "content": "茅檐环走两金轮，二十九番杨柳春。\n回首半生无觅处，祗应留得见前身。",
        "dynasty": "宋",
        "collection_info": null
    },
    {
        "uuid": "7940a0c664321e09533ae59f560f0f0a",
        "title": "季夏之末鹃声不已",
        "author": "汪莘",
        "content": "念尔残春啼不休，若为春夏抱春愁。\n亦知春去年年事，忆似前时春尽头。",
        "dynasty": "宋",
        "collection_info": null
    },
    {
        "uuid": "b581f7e923f063ffd4683e2e506d1ec5",
        "title": "闰十一月东行腊月立春夜秀州船埸桥玩月甲辰正月廿四日出都城廿七日晓行即事",
        "author": "汪莘",
        "content": "鸦声欲断雉声起，柳眼已青桑眼黄。\n故乡春事正如许，春事只缘思故乡。",
        "dynasty": "宋",
        "collection_info": null
    },
    {
        "uuid": "7b9a20d39bd3bd5784344446aeaad852",
        "title": "乙巳暮春初六日晚对新月",
        "author": "汪莘",
        "content": "春来风雨耿黄昏，初见青青月一痕。\n忆自消魂南浦后，不禁描出向前村。",
        "dynasty": "宋",
        "collection_info": null
    },
    {
        "uuid": "d9925582c0c179c88d880174724ac8f3",
        "title": "中元夜兴",
        "author": "汪莘",
        "content": "东院长廊约二更，风雷送雨正冥冥。\n忽看电掣金蛇过，照出青天一点青。",
        "dynasty": "宋",
        "collection_info": null
    },
    {
        "uuid": "947829092ec54409f5a6875c14ef52c6",
        "title": "绿阴",
        "author": "汪莘",
        "content": "绿阴窗底蔚蓝光，习习清风入座凉。\n五月人间同此意，故知彭泽到羲皇。",
        "dynasty": "宋",
        "collection_info": null
    },
    {
        "uuid": "77935231a8fe6f0d5afab5105159a07d",
        "title": "感秋",
        "author": "汪莘",
        "content": "年年不是要悲秋，秋气愁人不自由。\n谁见江南魂断处，潇湘帝子在眉头。",
        "dynasty": "宋",
        "collection_info": null
    },
    {
        "uuid": "39d2001dc4ffa5708de29ab0b554e7c0",
        "title": "戊申六月闻晦庵先生除兵部侍郎",
        "author": "汪莘",
        "content": "韩范诸公各一时，贤豪久速系安危。\n从来功业知难就，未敢先赓庆历诗。",
        "dynasty": "宋",
        "collection_info": null
    },
    {
        "uuid": "4d1c6a27ac9e6baf92cc48d17409bbc7",
        "title": "己酉夏偶兴  其一",
        "author": "汪莘",
        "content": "雨后荷盘可干汞，日中莲座自焚香。\n儿童拗断垒珠柄，牵出银丝随手长。",
        "dynasty": "宋",
        "collection_info": null
    },
    {
        "uuid": "926b12290357c65a90e0a71f73aaf52e",
        "title": "己酉夏偶兴  其二",
        "author": "汪莘",
        "content": "剥开莲子见芳鲜，花叶同心缩翠拳。\n欲记池莲多少朵，一枝荷叶一枝莲。",
        "dynasty": "宋",
        "collection_info": null
    },
    {
        "uuid": "99fd88370d43ac89ca36d924311db995",
        "title": "己酉夏偶兴  其三",
        "author": "汪莘",
        "content": "两镜手提如合璧，两光相摄万重光。\n重重楼阁重重户，有箇瞳人裏面藏。",
        "dynasty": "宋",
        "collection_info": null
    },
    {
        "uuid": "cef160a5d9350c869378c046e7bfaf26",
        "title": "己酉夏偶兴  其四",
        "author": "汪莘",
        "content": "两灯射壁两重光，一影俱生一影傍。\n假使百灯同一室，百身还只一身忙。",
        "dynasty": "宋",
        "collection_info": null
    },
    {
        "uuid": "9230f2418b4dbd18c2544834d3d42210",
        "title": "八月间书案假寐戏作",
        "author": "汪莘",
        "content": "四海春风曲肱裏，出入鼻端云一缕。\n不知案上清露珠，漏泄傅岩梦中雨。",
        "dynasty": "宋",
        "collection_info": null
    },
    {
        "uuid": "07ffa500495e6a82c736a2b579552a13",
        "title": "壬子岁云峰写望",
        "author": "汪莘",
        "content": "西极层云最上层，碧云峰着白云楞。\n六龙顶佩斜阳下，恰似青纱一点灯。",
        "dynasty": "宋",
        "collection_info": null
    },
    {
        "uuid": "3e3b66fe0fc5f64220c3f83e70319556",
        "title": "三月谢吴子文",
        "author": "汪莘",
        "content": "为我归途怯晚风，解袍添我意何穷。\n念君夜度青松岭，亦恐寒侵气体中。",
        "dynasty": "宋",
        "collection_info": null
    },
    {
        "uuid": "2b10ad8af17cc11002161430c6ec344a",
        "title": "甲寅西归江行春怀十首  其一",
        "author": "汪莘",
        "content": "江行二月正清新，无主桃花不恋春。\n老去情怀甚年少，少年未解惜芳晨。",
        "dynasty": "宋",
        "collection_info": null
    },
    {
        "uuid": "3909527e62fa57a139311f19c0b71a96",
        "title": "甲寅西归江行春怀十首  其二",
        "author": "汪莘",
        "content": "薄晚东风一岸巾，波光挟日战龙鳞。\n寻思来往成何事，只向人间得此人。",
        "dynasty": "宋",
        "collection_info": null
    },
    {
        "uuid": "3f85096c175f9b563637fb07ca151e60",
        "title": "甲寅西归江行春怀十首  其三",
        "author": "汪莘",
        "content": "一层山只一溪斜，偃卧东风恋日华。\n莫把江行生旅思，他年忆此胜还家。",
        "dynasty": "宋",
        "collection_info": null
    },
    {
        "uuid": "d69bc493247e35a07f813a9ff3d3e3aa",
        "title": "甲寅西归江行春怀十首  其四",
        "author": "汪莘",
        "content": "香鞯绣轭急朝昏，李陌桃蹊不尽樽。\n满席落花人睡起，始知春兴属柴门。",
        "dynasty": "宋",
        "collection_info": null
    },
    {
        "uuid": "3b478371e5666439c719f41e25d280db",
        "title": "甲寅西归江行春怀十首  其五",
        "author": "汪莘",
        "content": "闲来此意本翛然，一点清愁出意边。\n亦似东君无定准，乍晴乍雨恼花天。",
        "dynasty": "宋",
        "collection_info": null
    },
    {
        "uuid": "d020ddbe7a06fa6a04d0992e275ac6af",
        "title": "甲寅西归江行春怀十首  其六",
        "author": "汪莘",
        "content": "塞空春意总分明，桃李无言却混成。\n刚被幽禽知此意，风前拈出两三声。",
        "dynasty": "宋",
        "collection_info": null
    },
    {
        "uuid": "c948abc9636d6959f12c13a5aba5d491",
        "title": "甲寅西归江行春怀十首  其七",
        "author": "汪莘",
        "content": "二月湖山把酒中，呼猿洞口水涵空。\n醉来剥尽新花蘂，百迭生红未见风。",
        "dynasty": "宋",
        "collection_info": null
    },
    {
        "uuid": "a140913b30afa757c5f4d3243e7c16c2",
        "title": "甲寅西归江行春怀十首  其八",
        "author": "汪莘",
        "content": "白昼春光绿染衣，东风千里挂帆归。\n竹篱红白花相映，只听鸡声在翠微。",
        "dynasty": "宋",
        "collection_info": null
    },
    {
        "uuid": "5dfd3bb82c11d97615ab10f95c65bb68",
        "title": "甲寅西归江行春怀十首  其九",
        "author": "汪莘",
        "content": "西湖杨柳欲栖乌，遥想溪山似画图。\n二月到家寒食近，末梢春境忆西湖。",
        "dynasty": "宋",
        "collection_info": null
    },
    {
        "uuid": "a031517dbd204ed9ee941cfe2d0bc209",
        "title": "甲寅西归江行春怀十首  其一○",
        "author": "汪莘",
        "content": "绕屋桃花可得追，迎门犹有海棠枝。\n牡丹未放酴醿小，併入青梅煮酒时。",
        "dynasty": "宋",
        "collection_info": null
    },
    {
        "uuid": "dd8ab8d3ebdfe3f17a7b175a588267fa",
        "title": "庆元五年休宁权县郑丞吴山寺劝农次韵  其一",
        "author": "汪莘",
        "content": "骏马轻衫拂晓行，野塘春水縠纹生。\n心知沮溺无寻处，犹把津头问耦耕。",
        "dynasty": "宋",
        "collection_info": null
    },
    {
        "uuid": "076b6078bcb8071ebba699531956fdc4",
        "title": "庆元五年休宁权县郑丞吴山寺劝农次韵  其二",
        "author": "汪莘",
        "content": "凤凰城裏旧徘徊，村裏吴山跃马来。\n也有旗亭沽酒处，可怜桃杏向人开。",
        "dynasty": "宋",
        "collection_info": null
    },
    {
        "uuid": "ef3058f56bebdb86303508190b5f9df8",
        "title": "八月十一夜作文起夜兴",
        "author": "汪莘",
        "content": "点墨挥毫势始停，起来耳目共时醒。\n一窗月色元无响，四壁虫声不见形。",
        "dynasty": "宋",
        "collection_info": null
    },
    {
        "uuid": "12e305dc34511cc2987aee039d7c44f4",
        "title": "辛酉正月初八日入郡赴高校书之约二十二日出西郊即事",
        "author": "汪莘",
        "content": "竹篱茅屋两三家，白昼青春自岁华。\n碧縠水边搓柳线，绿罗天畔绣桃花。",
        "dynasty": "宋",
        "collection_info": null
    },
    {
        "uuid": "db767379b9a76f65e8db6c12fb671a93",
        "title": "感秋  其一",
        "author": "汪莘",
        "content": "秋水无尘浸碧虚，风前一叶故飞飞。\n潇湘帝子何时降，立尽斜阳未肯归。",
        "dynasty": "宋",
        "collection_info": null
    },
    {
        "uuid": "15d9a88db36018f2a644612bbe28db6d",
        "title": "感秋  其二",
        "author": "汪莘",
        "content": "闲佩仙瓢到柳汀，柳边一点酒旗星。\n斜阳欲落无人惜，空有烟林作画屏。",
        "dynasty": "宋",
        "collection_info": null
    },
    {
        "uuid": "6832aead0468845c132c5b35f52d0300",
        "title": "感秋  其三",
        "author": "汪莘",
        "content": "行到篱边菊已黄，相逢不改旧时香。\n自怜失意秋风后，犹为寒花一举觞。",
        "dynasty": "宋",
        "collection_info": null
    },
    {
        "uuid": "540a70861b5206a4575821ecd9708e49",
        "title": "感秋  其四",
        "author": "汪莘",
        "content": "不须龟筮此生休，死去无心更出头。\n莫说竹篱茅舍事，丹枫一树正悲秋。",
        "dynasty": "宋",
        "collection_info": null
    },
    {
        "uuid": "6c6f89928f5daeb340cf2215675087af",
        "title": "感秋  其五",
        "author": "汪莘",
        "content": "独步荒山日欲昏，数声干苇过游魂。\n重岗复涧穿难尽，恍惚随人月一痕。",
        "dynasty": "宋",
        "collection_info": null
    },
    {
        "uuid": "ff46fab98644240983358e93c20b56e3",
        "title": "壬戌岁春怀  其一",
        "author": "汪莘",
        "content": "病起南皋二月时，镜中樗散鬓成丝。\n不因雀噪檐间树，春雪春晴总不知。",
        "dynasty": "宋",
        "collection_info": null
    },
    {
        "uuid": "48ded22b801f51bdbc5d0454c18051f6",
        "title": "壬戌岁春怀  其二",
        "author": "汪莘",
        "content": "抱疾衡门与药亲，苦无筋力尚精神。\n东风日夜开桃李，不为人间失意人。",
        "dynasty": "宋",
        "collection_info": null
    },
    {
        "uuid": "760fe4c84b53428de4bd31b0dee1f2ce",
        "title": "四月十二日携家如钱塘二十二日过湖至九里松船步头秦家安泊凡住百日八月还家仲冬题金德恭东园",
        "author": "汪莘",
        "content": "昔年曾访此林垧，今日重来倍有情。\n道在山中人不会，竹风柏日总分明。",
        "dynasty": "宋",
        "collection_info": null
    },
    {
        "uuid": "4b158a4dd81bffd5cf3012f599578e5a",
        "title": "再到",
        "author": "汪莘",
        "content": "半近烟村半近城，东园花木锁柴荆。\n我来独对南山立，始信陶潜两眼明。",
        "dynasty": "宋",
        "collection_info": null
    },
    {
        "uuid": "c1dc78fb2ac63457682f4dd82f818989",
        "title": "贺王伯愚登第  其一",
        "author": "叶寘",
        "content": "先君有女尝择对，玉雪王郎真可人。\n连榜舍升俱伯氏，中兴家世最名臣。\n回翔璧水十年旧，踊跃龙门三月新。\n从此青霄腾踏上，久知陈孺不长贫。",
        "dynasty": "宋",
        "collection_info": null
    },
    {
        "uuid": "eabfc22aa047e2ef201f8c02b8f9f5f0",
        "title": "贺王伯愚登第  其二",
        "author": "叶寘",
        "content": "世无羔雁到林泉，惟有登科路坦然。\n我亦门阑多喜色，君今衣钵得家传。\n龙旗方照三千字，虎榜争趋五百仙。\n莫道中年情态薄，华涂名节尽加鞭。",
        "dynasty": "宋",
        "collection_info": null
    },
    {
        "uuid": "94ed150ea264fc78f57d87b9da657ad5",
        "title": "寿陈监丞",
        "author": "叶寘",
        "content": "岷峨之秀如云起，前有三苏后三李。\n三苏专以节行闻，三李相承最工史。\n两家百年成美谈，盛事胡不云东南。\n春风楼前拥三山，秀出君家父子三。\n玉佩琼琚词大放，宏博取科迹相望。\n演纶妙体王者言，下笔仍裁舍人样。\n君于兄弟尤白眉，天质宽厚心平夷。\n如舟万斛方整棹，驾扬稳听天风吹。\n道山蓬莱陈几席，自当席草宫门北。\n玉堂深处觉天低，金锁开时分夜直。\n人生穷达惟两途，富贵外物如锱铢。\n生朝相祝何所如，导引愿与栾城俱，名节要当参长苏。\n凛然天地相终始，何独扁舟载五湖。",
        "dynasty": "宋",
        "collection_info": null
    },
    {
        "uuid": "338229160f4d6af3536427bb37a5a243",
        "title": "送熊掌熊白",
        "author": "叶寘",
        "content": "熊掌舍鱼吾有取，自幼尝闻子车语。\n饭香猎户分熊白，妙语涪翁乃能吐。\n世间两味果称珍，故人念我肯珍分。\n数千里致良不易，食美真当持献君。\n从小知尝熊胆苦，人不通今宁识古。\n熊皮兀坐二十年，毛去皮存缝谁补。\n人言穷命有时通，老翁八十卜非熊。\n试将两味从公卜，世间真有磻溪翁。",
        "dynasty": "宋",
        "collection_info": null
    },
    {
        "uuid": "7abb40db8019b0e47bc41a54008f8717",
        "title": "送玉面貍与月湖",
        "author": "叶寘",
        "content": "迎阳舐掌餐朝霜，虎额分白狐裘黄。\n野人供之未敢尝，聊比涧沚溪毛将。\n方其潜遯嵌空去，塞向固然知墐户。\n藏身为地抑何拙，令人开户知其处。\n贵重荣称玉面郎，尾以牛后夸奇章。\n世间丑好谁争强，贤否一语由臧仓。\n谂季貍兮美南国，范我驰驱非诡获。\n衣褐褐见脱脱兮，雪绰通身妙藏白。\n人言可以贡金门，芹美犹云欲献君。\n倘幸珍称供玉食，全胜肥遯老邱园。\n侑以诗篇烦笔削，诗欠活眼觅一着。",
        "dynasty": "宋",
        "collection_info": null
    },
    {
        "uuid": "a063238f4401085229443f549b93fc28",
        "title": "题壁",
        "author": "冯兴宗",
        "content": "眼俗难观古，时间只顺天。\n平生羞诡遇，投老更加鞭。",
        "dynasty": "宋",
        "collection_info": null
    },
    {
        "uuid": "c95895ab8a2d0038ad20fc9d25bf3fb2",
        "title": "香岩院",
        "author": "潘景夔",
        "content": "晚入招提路，山风冷透裳。\n寒鸦互分合，霜稻半青黄。\n习讼伤浇俗，思闲慰故乡。\n牧童如有感，扣角唱斜阳。",
        "dynasty": "宋",
        "collection_info": null
    },
    {
        "uuid": "1fa0d3d4c59d5357139965bc7ae6891c",
        "title": "六经阁",
        "author": "韩漪",
        "content": "小楼灯火夜青荧，风撼梧桐客梦惊。\n谁家更理琴乌曲，误听壁间丝竹声。",
        "dynasty": "宋",
        "collection_info": null
    },
    {
        "uuid": "c9aa56b4993731251efc549019d46554",
        "title": "句",
        "author": "蔡任",
        "content": "我与斯民同一性，谁言此邑号三阳。",
        "dynasty": "宋",
        "collection_info": null
    },
    {
        "uuid": "fb49b52d33e8563ff230c3d1ee1f11c2",
        "title": "浯溪",
        "author": "钟兴嗣",
        "content": "羯奴祸唐室，宗社已倾危。\n翠华幸西蜀，大物孰主持。\n储君起灵武，事亦从权宜。\n人望既有属，姦孽就诛夷。\n次山忧国切，闻此喜可知。\n归美颂君父，隠恶义当为。\n涪翁仗正论，凛然寓刺规。\n指擿心中过，併及宫闱微。\n兹用春秋法，肃宗其何词。\n曾无一半语，追咎元子非。\n后来好事辈，往往互诋讥。\n或立党同意，或费解嘲诗。\n识者具眼力，理解夫奚疑。\n盍观我宋朝，崖上中兴碑。\n光尧再造绩，炳若日星垂。\n功成体天道，退处志莫移。\n神器亲付授，嗣皇犹恳辞。\n数四不获命，黾勉祗受之。\n饬躬备敬养，朝夕益孳孳。\n君不见帝典书之盛，端由揖逊基。\n二圣尽慈孝，尧舜并驱驰。\n俯视于李唐，德业有醇疵。\n惟余克復愿，天每靳其机。\n孙支继述责，未有易今时。\n出兵弔遗黎，孰不迎王师。\n免使读颂者，怀愤徒伤悲。",
        "dynasty": "宋",
        "collection_info": null
    },
    {
        "uuid": "2037306f15a3ef9067bef56a0cbebfce",
        "title": "宝庆改元孟春中澣敬拜十贤于学宫谨哦唐律",
        "author": "汪统",
        "content": "诗书流泽自宫墙，祀谨先贤配孔堂。\n黄道中天临下土，清时群牧盛维扬。\n固应奕世思功德，曾与皇家作栋梁。\n生晚敢斯师轨躅，寒泉一勺荐春觞。",
        "dynasty": "宋",
        "collection_info": null
    },
    {
        "uuid": "623d9b71deded5ca6568204a1e01e452",
        "title": "赠水帘洞黄秀才",
        "author": "林干之",
        "content": "读书避世喧，结庐五云表。\n澹泊足生涯，诘曲藏深杳。\n仰观红日近，俯视众山小。\n沧溟舞澎湃，云气度浩渺。\n乔松蔓翠萝，绝壁挂啼鸟。\n一派从天来，长练挂木杪。\n海鸥忘机智，峝蝶惊飞绕。\n亦知山房静，而被俗客扰。\n作诗寄殷勤，努力须壮少。\n他年腾踏去，蕙帐猿惊晓。",
        "dynasty": "宋",
        "collection_info": null
    },
    {
        "uuid": "6c708f2037c412a1d9acbc8bfa11a6d3",
        "title": "中和楼",
        "author": "沈大椿",
        "content": "愁少怜诗酒，閒多忽簿书。\n登楼当白昼，冯槛看清滁。\n风急移凉榻，云归想故庐。\n往来桥上客，谁得见长鱼。",
        "dynasty": "宋",
        "collection_info": null
    },
    {
        "uuid": "d345ccb194fa099bda6d68fd8034d238",
        "title": "自维扬回仪真",
        "author": "沈大椿",
        "content": "一官安敢问青毡，形影相看祇自怜。\n黄鹄已登清汉去，白鸥空占浅沙眠。\n杏花开徧芜城雨，柳色浑铺瓜渚烟。\n老眼生疎堪自笑，浪惊风物向淮天。",
        "dynasty": "宋",
        "collection_info": null
    },
    {
        "uuid": "1522bc6f3ad08362bca8983ac122da92",
        "title": "扃秀亭  其一",
        "author": "沈大椿",
        "content": "登临兴极未容还，拂拭缁尘扃秀间。\n万事已甘轩鹤老，一身聊拟碛鸥閒。\n滩声犹带湘江水，野色遥分建业山。\n雅志未容归骑促，有情斜日尚苍湾。",
        "dynasty": "宋",
        "collection_info": null
    },
    {
        "uuid": "1bad27bc8848c450a1f20924f502941f",
        "title": "扃秀亭  其二",
        "author": "沈大椿",
        "content": "倦飞山鸟未能还，心在孤云迭嶂间。\n大水雄山须远适，好风佳月自幽閒。\n非关谢傅当年事，何似周郎旧日山。\n安得此心成独往，白鸥盟约在江湾。",
        "dynasty": "宋",
        "collection_info": null
    },
    {
        "uuid": "30ef39f89142a8075bb980a6424dba53",
        "title": "自维扬回真州",
        "author": "沈大椿",
        "content": "青蒲短短柳斜斜，入眼新愁乱莫遮。\n雨润固应宜笋蕨，风饕端不贷鶑花。\n春来止酒常因病，客裏逢人祗问家。\n安得扁舟下荆水，一归老我旧生涯。",
        "dynasty": "宋",
        "collection_info": null
    },
    {
        "uuid": "2298b2576527ca518a0cf832a1dcdaa3",
        "title": "烟雨奇观楼",
        "author": "吴机",
        "content": "此景仪真亦有年，何人管领向楼前。\n江淮自昔虽南北，烟雨从来肯变迁。\n万里孤帆遗恨在，半空佳句至今传。\n诸公欲会当时意，且对沧波泛酒船。",
        "dynasty": "宋",
        "collection_info": null
    },
    {
        "uuid": "c8452f6f349cd3fa531966eacc30319d",
        "title": "水竹亭",
        "author": "吴机",
        "content": "一泓清水数竿竹，消得诗人为品题。\n今我公余无俗事，不妨领客暂提携。",
        "dynasty": "宋",
        "collection_info": null
    },
    {
        "uuid": "0c8e809bf38b20b66adfd3e1a52054ba",
        "title": "闻凯亭",
        "author": "吴机",
        "content": "调发今年迥不同，折衝果在笑谈中。\n若非制阃规模定，安得兼全战守功。",
        "dynasty": "宋",
        "collection_info": null
    },
    {
        "uuid": "ed84d2e7b8fb4a7ed60c02a7f87b30f1",
        "title": "转幽亭",
        "author": "吴机",
        "content": "从容行乐兴无涯，地转清幽亦可佳。\n须信居尘尘不染，竹风飘拂爽人怀。",
        "dynasty": "宋",
        "collection_info": null
    },
    {
        "uuid": "046e61878830475475ac0ddfb3a0a23d",
        "title": "喜凉亭",
        "author": "吴机",
        "content": "小亭新筑藕花边，为爱陂塘五月天。\n最好一番风雨过，琼珠无数落清泉。",
        "dynasty": "宋",
        "collection_info": null
    },
    {
        "uuid": "9c4612cdec36b82e0f06211239fb4814",
        "title": "涟漪亭",
        "author": "吴机",
        "content": "回环流水漾晴波，一叶扁舟逸兴多。\n寄语游人恣观览，丰年相与乐中和。",
        "dynasty": "宋",
        "collection_info": null
    },
    {
        "uuid": "950e708a0dadb7a6b9540bc5b124f348",
        "title": "得月亭",
        "author": "吴机",
        "content": "月照干坤岂得私，只缘近水倍光辉。\n况逢秋杪气犹爽，一笑从容尽醉归。",
        "dynasty": "宋",
        "collection_info": null
    },
    {
        "uuid": "059650e8ae373e435bcf0769702e227a",
        "title": "天开图画亭  其一",
        "author": "吴机",
        "content": "天造地设非一端，诸公试为倚阑干。\n四时不改江山秀，万象无穷宇宙宽。\n古往今来还復旧，风清月白不胜寒。\n长淮幸遇丰登岁，得与斯民奠枕安。",
        "dynasty": "宋",
        "collection_info": null
    },
    {
        "uuid": "953a2493018c13a5e6d88bdc9c3a675c",
        "title": "天开图画亭  其二",
        "author": "吴机",
        "content": "天佑长淮岁屡丰，熙熙还与旧时同。\n月逢元夕清光满，人在春风和气中。\n自有仪真无此景，一新图画是谁功。\n与民共乐拚沉醉，蚤觉衰颜借酒红。",
        "dynasty": "宋",
        "collection_info": null
    },
    {
        "uuid": "75ba47a741e32d31f9e843cd691ba186",
        "title": "句",
        "author": "李一鰲",
        "content": "玉盆应有意，要洗贪者廉。",
        "dynasty": "宋",
        "collection_info": null
    },
    {
        "uuid": "d297aaacc03cf09781635a62e54fe19f",
        "title": "灵泉寺",
        "author": "楼鐩",
        "content": "孺兴往事亦难明，对景思人想独清。\n黄绢异时留好语，幽泉千古擅佳名。\n五星巧作联珠势，一派尝闻泻玉声。\n他日相逢如话旧，也曾到此会簪缨。",
        "dynasty": "宋",
        "collection_info": null
    },
    {
        "uuid": "33baad434540bc0dcf39ec735126b1fd",
        "title": "迴沙闸成用可斋陈公韵",
        "author": "魏岘",
        "content": "一堰限溪江，七乡利耕稼。\n滷汐回东溟，多水流仲夏。\n仁哉王长官，一劳贻永暇。\n长输不尽泽，绝胜晴雨乍。\n旱魃纵肆威，恃此不足怕。\n滴水一滴金，欲买真无价。\n年来沙作祟，耄倪忧日夜。\n役夫锸方举，贤帅车已下。\n丰赀发公储，严祀阐神舍。\n临流肃旌骑，问瘼穷隙罅。\n买地开一吭，纳水通百汊。\n山判不可移，石级谁敢跨。\n董正有赞府，相视皆别驾。\n仍忧竭尾闾，置栅抵立坝。\n即此是商霖，何必骄阳化。\n它山不可磨，钱秦特其亚。",
        "dynasty": "宋",
        "collection_info": null
    },
    {
        "uuid": "c3208d1d0a214aac36fa1aab4cd6cd18",
        "title": "它山堰次永嘉薛叔振韵",
        "author": "魏岘",
        "content": "一朝堰此水，千载粒吾民。\n只仰溪为雨，何劳旱望云。\n四时人饮碧，六月稻尝新。\n流出心源泽，年年惠我鄞。",
        "dynasty": "宋",
        "collection_info": null
    },
    {
        "uuid": "6ef592ba23e72060de26bf00edf54dc5",
        "title": "它山堰",
        "author": "薛叔振",
        "content": "官为唐令尹，心切禹蒸民。\n迭石流川水，分波及稼云。\n万涛惊不夜，千古见如新。\n更有朝宗脉，声容匪独鄞。",
        "dynasty": "宋",
        "collection_info": null
    },
    {
        "uuid": "5fe4069024d8eb8eb03fb498dd09eb7e",
        "title": "题临安西湖",
        "author": "高孝璹",
        "content": "珠帘白舫乱湖光，隔岸龙舟舣夕阳。\n今日欢游復明日，便将京洛看钱塘。",
        "dynasty": "宋",
        "collection_info": null
    },
    {
        "uuid": "85e5dea16ee77baaa357c484e9a512cc",
        "title": "题王文公祠",
        "author": "高孝璹",
        "content": "虚名自看数椽庐，流毒于今几卷书。\n拟代周颙报山鬼，移文逋客请先渠。",
        "dynasty": "宋",
        "collection_info": null
    },
    {
        "uuid": "47c52dca7a2700bb34495b4fcd826427",
        "title": "新亭",
        "author": "徐观",
        "content": "溪流汤汤，山容林林。\n公行于亭，鼓瑟鼓琴。\n山禽聒聒，溪石崒崒。\n公休于亭，左经右律。\n山有佳木，侯薪侯蒸。\n寻尺之木，厦屋之楹。\n渒彼容苀舠，蒸徒以顾。\n屹尔中流，恢我王度。\n公无恋斯，民无去思。\n百里之闿，千里之畿。",
        "dynasty": "宋",
        "collection_info": null
    },
    {
        "uuid": "4937d6e8cfda7b92281fc06ec04a1629",
        "title": "送胡季昭",
        "author": "胡炎",
        "content": "一封朝奏大明宫，吹起庐陵古直风。\n言路从来天样阔，蛮烟谁使径旁通。\n朝中竞送长沙傅，岭表争迎小澹翁。\n学馆诸生空饱饭，临分忧国意何穷。",
        "dynasty": "宋",
        "collection_info": null
    },
    {
        "uuid": "6b87140843f6a27c1c77c971813a45fd",
        "title": "武夷漫兴二首  其一",
        "author": "胡炎",
        "content": "丹梯百丈挂云门，尺五天高青可扪。\n劈破琅玕成老石，当年曾共见曾孙。",
        "dynasty": "宋",
        "collection_info": null
    },
    {
        "uuid": "8d4a621128ab09ba465c1c497185b03f",
        "title": "武夷漫兴二首  其二",
        "author": "胡炎",
        "content": "棹转溪迴生面开，此峰竟作别峰猜。\n云堆石路迷山脚，忽听鷄声缥缈来。",
        "dynasty": "宋",
        "collection_info": null
    },
    {
        "uuid": "7816c799e1397d7271a23cb59de89441",
        "title": "识时梅歌",
        "author": "谢琎",
        "content": "寇至人远避，寇退人復归。\n归来寻旧址，草芜迷荒基。\n哀哉住傍梅，清梦常相依。\n可怜岁寒心，能识存亡机。\n不欲染尘垢，先枯避时虞。\n方今向太平，枯干生新枝。\n主人修废坠，古梅仍春辉。\n俗态分荣瘁，梅心无改移。\n如我耐寒友，头白不相违。\n梅花自奇绝，世事与古别。\n花下独徘徊，似听梅花说。\n不愿傍官驿，驿外尘飞多马迹。\n几番驿使自南来，南枝折尽花狼藉。\n不愿在深宫，蛾眉人去寿阳空。\n缤纷檐下花飞片，不上宫粧入草丛。\n不愿在西湖，旧时逋仙迹已芜。\n可惜暗香疎影处，迩来都是给樵苏。\n不愿近东阁，无人更管花开落。\n黄昏风雨锁朱门，和羹人伴归沙漠。\n但愿开向千岩窟，饕虐冯陵任风雪。\n花香只绕处士庐，花飞不点征人骨。\n吟翁索笑痴更痴，谁似梅花能识时。\n始终不渝含酸味，去就长存调鼎资。\n广平铁石笔何在，生死与我深相知。",
        "dynasty": "宋",
        "collection_info": null
    },
    {
        "uuid": "e2b5f90c8e917c701301c61f18b7d50b",
        "title": "送胡季昭二首  其一",
        "author": "罗茂良",
        "content": "好读床头易一编，盈虚消息总天然。\n峥嵘齿颊皆冰雪，肯怕炎方有瘴烟。",
        "dynasty": "宋",
        "collection_info": null
    },
    {
        "uuid": "9c5ddffb79d9604ec69c0b31fe2bd63f",
        "title": "送胡季昭二首  其二",
        "author": "罗茂良",
        "content": "频寄书回洗我愁，莫言无雁到南州。\n长相思外加餐饭，计取承君旧话头。",
        "dynasty": "宋",
        "collection_info": null
    },
    {
        "uuid": "28b2fbf1367a901714dfedc520e4954a",
        "title": "送曾云巢被召",
        "author": "罗茂良",
        "content": "泰华山人上赤墀，上嗟安在见何迟。\n老于尚父投竿日，少似辕生对策时。\n怨鹤惊猿辞旧隠，鞭鸾笞凤总新知。\n早陈经国平边策，归领云巢旧住持。",
        "dynasty": "宋",
        "collection_info": null
    },
    {
        "uuid": "4b5075d5c46b36ffabd0d4693f84d8cb",
        "title": "乡禅嵩老集古人佳句成诗编成巨帙以示余钦叹不足辄赋二绝率然悚仄  其一",
        "author": "杨梦信",
        "content": "胸中历历古人诗，妙用纵横自一机。\n管得杜韩惊且泣，斓斑要作百家衣。",
        "dynasty": "宋",
        "collection_info": null
    },
    {
        "uuid": "173f5a5a0a09faab520282616680921d",
        "title": "乡禅嵩老集古人佳句成诗编成巨帙以示余钦叹不足辄赋二绝率然悚仄  其二",
        "author": "杨梦信",
        "content": "学诗元不离参禅，万象森罗总现前。\n触着见成佳句子，随机饤饾便天然。",
        "dynasty": "宋",
        "collection_info": null
    },
    {
        "uuid": "601e699c94a7255ecd49ed040f4dd6d9",
        "title": "番山",
        "author": "方信孺",
        "content": "城根片石久糢糊，图记应须考国初。\n欲识番山真面目，至今东北号清虚。",
        "dynasty": "宋",
        "collection_info": null
    },
    {
        "uuid": "65f5622eef69e7d62bee73c9d36f9d8d",
        "title": "禺山",
        "author": "方信孺",
        "content": "禺山何事作番山，空有陂陀迹已漫。\n今日升堂听丝竹，沉香不见旧阑干。",
        "dynasty": "宋",
        "collection_info": null
    },
    {
        "uuid": "fdca6b93f51d50575d94a37377357262",
        "title": "任嚣城",
        "author": "方信孺",
        "content": "五星自是汉家符，忍死任嚣亦太愚。\n今日朝台犹百尺，荒城不记旧规模。",
        "dynasty": "宋",
        "collection_info": null
    },
    {
        "uuid": "20a72d579ab195f15923cd3098f3d124",
        "title": "三城",
        "author": "方信孺",
        "content": "三城不断鬰相望，千里长江势渺茫。\n蛮獠传闻亦胆破，从知岭外有金汤。",
        "dynasty": "宋",
        "collection_info": null
    },
    {
        "uuid": "276b41d7c205b62a4d91474567ea0204",
        "title": "清海军楼",
        "author": "方信孺",
        "content": "睥睨旁围百尺楼，翚飞缥缈接云浮。\n鲸波不动海山碧，弹压东南十四州。",
        "dynasty": "宋",
        "collection_info": null
    },
    {
        "uuid": "f584a46417c67ab04b5cbc73bb060b3a",
        "title": "五仙观",
        "author": "方信孺",
        "content": "蹁跹天上五仙人，羊驾何年到海滨。\n晋汉相传半无有，观中遗石自轮囷。",
        "dynasty": "宋",
        "collection_info": null
    },
    {
        "uuid": "ec3581be9029fa07954b7b186aea6728",
        "title": "广平堂",
        "author": "方信孺",
        "content": "撤茅易瓦利无穷，盍种甘棠比召公。\n大手断碑何处觅，典型犹见此堂中。",
        "dynasty": "宋",
        "collection_info": null
    },
    {
        "uuid": "03433534a172d13166f7f688bd975d1e",
        "title": "石屏堂",
        "author": "方信孺",
        "content": "月峡旁通玉液池，綵舟争胜出宫闺。\n荒台今日人相问，野草无言日自西。",
        "dynasty": "宋",
        "collection_info": null
    },
    {
        "uuid": "c76154dc544f553346bceeca7fd71eec",
        "title": "十贤祠",
        "author": "方信孺",
        "content": "晋唐相望已千年，香火如今数十贤。\n不见古人空再拜，祠堂西去有贪泉。",
        "dynasty": "宋",
        "collection_info": null
    },
    {
        "uuid": "00b9e57ef617b4984f64b9b1863155f8",
        "title": "铁柱",
        "author": "方信孺",
        "content": "崔嵬十二峙干和，五柱何如马伏波。\n败堑颓垣今日见，想曾荆棘汉铜驼。",
        "dynasty": "宋",
        "collection_info": null
    },
    {
        "uuid": "be436886993872cd48368539b11d4554",
        "title": "药洲",
        "author": "方信孺",
        "content": "沙邱遗臭茂陵空，何物能成九转功。\n地下刘郎犹有媿，驾言聊作葛仙翁。",
        "dynasty": "宋",
        "collection_info": null
    },
    {
        "uuid": "5bbd892fac349e6b1102fd71c466437e",
        "title": "九曜石",
        "author": "方信孺",
        "content": "九峰参立倚空明，好事传闻应列星。\n运石早知能赎罪，上书何必待缇萦。",
        "dynasty": "宋",
        "collection_info": null
    },
    {
        "uuid": "3f86f241140358ad382ce2159b9898f8",
        "title": "越楼",
        "author": "方信孺",
        "content": "真珠市拥碧扶阑，十万人家着眼看。\n独恨登临最高处，举头犹不见长安。",
        "dynasty": "宋",
        "collection_info": null
    },
    {
        "uuid": "66ea45acd7c16b6cb9fb6ecfbf49f5ee",
        "title": "南濠",
        "author": "方信孺",
        "content": "经营犹记旧歌谣，来往舟人趁海潮。\n风物眼前何所似，扬州二十四红桥。",
        "dynasty": "宋",
        "collection_info": null
    },
    {
        "uuid": "7b6cc7509338b91c728ab6c134db28b6",
        "title": "法性寺",
        "author": "方信孺",
        "content": "金碧参差兜率天，曾煎诃子试新泉。\n荒园废宅无人问，门外桃花却是禅。",
        "dynasty": "宋",
        "collection_info": null
    },
    {
        "uuid": "a60c5bdba50a8a2f87e0743dbce603aa",
        "title": "风幡堂",
        "author": "方信孺",
        "content": "碓头一语便投机，若说风幡是落迟。\n今日堂中容百众，不知那箇可传衣。",
        "dynasty": "宋",
        "collection_info": null
    },
    {
        "uuid": "47fc8b5b8dcf93a70767364613b9c862",
        "title": "笔授轩",
        "author": "方信孺",
        "content": "制止遗踪底处寻，相传笔授此丛林。\n毗卢四万八千卷，正要墨池如许深。",
        "dynasty": "宋",
        "collection_info": null
    },
    {
        "uuid": "b3153134d71178e5b3c327549e60958c",
        "title": "菩提树",
        "author": "方信孺",
        "content": "庭前双树尚依然，何处犹参无树禅。\n一自老卢归去后，年年长结万灯缘。",
        "dynasty": "宋",
        "collection_info": null
    },
    {
        "uuid": "c00389d56d1a5f59fec43e57be57f0a4",
        "title": "任嚣墓",
        "author": "方信孺",
        "content": "枯坟曾阅几兴亡，行客徘徊古道傍。\n茅屋一间无处觅，可怜不似楚昭王。",
        "dynasty": "宋",
        "collection_info": null
    },
    {
        "uuid": "2f89bb0dcc37b72108a3f2862876a2f8",
        "title": "浄慧寺千佛塔",
        "author": "方信孺",
        "content": "九井神光射斗牛，天开宝级镇南州。\n客船江上东西路，常识嶙峋云外浮。",
        "dynasty": "宋",
        "collection_info": null
    },
    {
        "uuid": "f11edfaa6cbaaebe900d2c1265c71caa",
        "title": "众妙堂",
        "author": "方信孺",
        "content": "妙处常存道岂高，箇中得意自陶陶。\n空堂寂寞丰碑在，观裏何人復种桃。",
        "dynasty": "宋",
        "collection_info": null
    },
    {
        "uuid": "16ac5e438f9fa5397a29157bfb522c71",
        "title": "刘氏铜像",
        "author": "方信孺",
        "content": "霸业凄凉一炬休，铸金为像亦狂谋。\n五湖但说鸱夷子，千古谁知恩赦侯。",
        "dynasty": "宋",
        "collection_info": null
    },
    {
        "uuid": "e3bf9353dfb3526361dbc981b75f361a",
        "title": "刘氏双阙",
        "author": "方信孺",
        "content": "双阙岧峣即是碑，天荒初破此娥眉。\n行人来往手加额，解说当年旌表时。",
        "dynasty": "宋",
        "collection_info": null
    },
    {
        "uuid": "d39f8851e04b9bfa7dbc65ab50a4da92",
        "title": "番塔",
        "author": "方信孺",
        "content": "半天缥缈认飞翚，一柱轮囷几十围。\n绝顶五更铃共语，金鸡风转片帆归。",
        "dynasty": "宋",
        "collection_info": null
    },
    {
        "uuid": "2a03bed5c8e14de6d4386cc3def3b167",
        "title": "海山楼",
        "author": "方信孺",
        "content": "海山雨过月明时，自是南州一段奇。\n尘土只今无着处，可怜谁与更题诗。",
        "dynasty": "宋",
        "collection_info": null
    },
    {
        "uuid": "8724ae5642a5fe8ddea56c2b07b2412c",
        "title": "越井冈",
        "author": "方信孺",
        "content": "万山衮衮尽东来，高处犹存百尺台。\n回首旧时张乐地，一杯重与酹苍苔。",
        "dynasty": "宋",
        "collection_info": null
    },
    {
        "uuid": "3eef9aa5ee79b1db3b643e62041782e0",
        "title": "越台井",
        "author": "方信孺",
        "content": "古甃寒潮百尺清，僞王题品老佗营。\n渴来不饮盗泉水，特地翻为达磨名。",
        "dynasty": "宋",
        "collection_info": null
    },
    {
        "uuid": "403900972b9516b9ec619cba23821612",
        "title": "西竺山广果寺",
        "author": "方信孺",
        "content": "小桥横绝两峰环，白日松风为掩关。\n天半楼台矗金碧，直疑海上普陀山。",
        "dynasty": "宋",
        "collection_info": null
    },
    {
        "uuid": "4a8cd23f47541690fba945254c057011",
        "title": "东七寺",
        "author": "方信孺",
        "content": "慈度天王更觉华，苍龙东角梵王家。\n普慈化乐成尘土，兴圣犹兼觉性夸。",
        "dynasty": "宋",
        "collection_info": null
    },
    {
        "uuid": "5a09ff462fe3b51b873f095a16b190e9",
        "title": "西七寺",
        "author": "方信孺",
        "content": "文殊千佛显真乘，水月光中见定林。\n昭瑞当时连集福，咸池今日应奎参。",
        "dynasty": "宋",
        "collection_info": null
    },
    {
        "uuid": "1cebd039cf96d88522e42a8fbaf4939b",
        "title": "南七寺",
        "author": "方信孺",
        "content": "井轸南宫焕宝光，千秋古胜并延祥。\n祗今两寺无名字，地藏旁联四实方。",
        "dynasty": "宋",
        "collection_info": null
    },
    {
        "uuid": "f5f362b3f402e245de46d847c4bd0edd",
        "title": "北七寺",
        "author": "方信孺",
        "content": "国清尊胜北山隅，证果报恩同一区。\n地藏荒芜并报国，尚余悟性斗牛墟。",
        "dynasty": "宋",
        "collection_info": null
    },
    {
        "uuid": "d7a3eda37b311e3f0997dcd634660eb6",
        "title": "浮邱山",
        "author": "方信孺",
        "content": "碧海何年已变田，空传双舄旧时仙。\n乘风欲挹浮邱袖，同访朱明别洞天。",
        "dynasty": "宋",
        "collection_info": null
    },
    {
        "uuid": "df32109ec9d330ba4e7b4647bd8a0e08",
        "title": "珊瑚井",
        "author": "方信孺",
        "content": "可怪仙翁亦世情，珊瑚还许致殷勤。\n波神不是赵佗客，即是前身石季伦。",
        "dynasty": "宋",
        "collection_info": null
    },
    {
        "uuid": "54628ac690ec1e3cc4c0f028d696b339",
        "title": "朝汉台",
        "author": "方信孺",
        "content": "倔强难除结尚椎，筑台北望欲何为。\n大夫自载千金橐，谁念韩侯十万师。",
        "dynasty": "宋",
        "collection_info": null
    },
    {
        "uuid": "60561bce6f7dfc02cc25024ebfb8f8b7",
        "title": "刘氏郊坛",
        "author": "方信孺",
        "content": "一德由来可享天，东邻牛祭亦徒然。\n荒凉到处游麋鹿，谁识郊坛八面圆。",
        "dynasty": "宋",
        "collection_info": null
    },
    {
        "uuid": "9001b6ed6c77d8fe68fe0d3693f14c76",
        "title": "刘王花坞",
        "author": "方信孺",
        "content": "绿阴到处小舟藏，浅水漂红五里香。\n不见芳华旧亭苑，桃花应解笑刘郎。",
        "dynasty": "宋",
        "collection_info": null
    },
    {
        "uuid": "eccf93cd9d04c2738ccedef0bf470fdc",
        "title": "蕃人冢",
        "author": "方信孺",
        "content": "鲸波仅免葬吞舟，狐死犹能效首邱。\n目断苍茫三万里，千金虽在此生休。",
        "dynasty": "宋",
        "collection_info": null
    },
    {
        "uuid": "ea11d76451669936b71d09665355340a",
        "title": "花田",
        "author": "方信孺",
        "content": "千年玉骨掩尘沙，空有余妍剩此花。\n何似原头美人草，樽前犹作舞腰斜。",
        "dynasty": "宋",
        "collection_info": null
    },
    {
        "uuid": "36e03e36641a56ba88fa31966008dd13",
        "title": "石门",
        "author": "方信孺",
        "content": "吕嘉积石浪相传，双阙天开尚宛然。\n成败古来俱一梦，千秋何似老楼船。",
        "dynasty": "宋",
        "collection_info": null
    },
    {
        "uuid": "b346d93f31b0175cd7297c0ef6f84b2a",
        "title": "贪泉",
        "author": "方信孺",
        "content": "泉本无贪人自清，何须一酌始忘情。\n回车胜母君知否，见说曾参亦好名。",
        "dynasty": "宋",
        "collection_info": null
    },
    {
        "uuid": "ad83629d0d517d4c77aef6674e1f8de5",
        "title": "沉香浦",
        "author": "方信孺",
        "content": "一饮千金事已非，那容更载此香归。\n若教到此方投去，早落人间第二机。",
        "dynasty": "宋",
        "collection_info": null
    },
    {
        "uuid": "57cb39a65e5599d366380bbd7f30189f",
        "title": "鉴空阁",
        "author": "方信孺",
        "content": "右带灵洲左石门，何年飞阁倚晴云。\n南游不用看图画，曾向坡仙句裏闻。",
        "dynasty": "宋",
        "collection_info": null
    },
    {
        "uuid": "c6bff3498205bdb6e1bdcea4b39dbc70",
        "title": "灵洲",
        "author": "方信孺",
        "content": "东南佳气盛衣冠，楼阁翚飞缥缈间。\n疑是落星湾上见，更须题作小金山。",
        "dynasty": "宋",
        "collection_info": null
    },
    {
        "uuid": "cd8c9ae088bc05d26d839f59a42b0cb0",
        "title": "甘溪",
        "author": "方信孺",
        "content": "甘溪依约旧城东，陵谷迁移一梦中。\n春尽踏青人不见，桄榔老大木棉红。",
        "dynasty": "宋",
        "collection_info": null
    },
    {
        "uuid": "c479f742bf5a7234c6d540d68f66494a",
        "title": "马蛟山",
        "author": "方信孺",
        "content": "耆老相传亦可嗟，深山大泽自龙蛇。\n老蛟变化初何怪，天马从来产渥洼。",
        "dynasty": "宋",
        "collection_info": null
    },
    {
        "uuid": "93e0c2ad7bb687c4d1db806cfbe29528",
        "title": "雷洞",
        "author": "方信孺",
        "content": "疑冢峥嵘此不封，麒麟彷佛是山中。\n后人未识藏雷穴，踏破苍苔古甃空。",
        "dynasty": "宋",
        "collection_info": null
    },
    {
        "uuid": "4066402c916347f8b6b075285e929b4e",
        "title": "蒲涧",
        "author": "方信孺",
        "content": "拔宅谁能辨有无，涧边空记旧丹炉。\n世间自是多凡骨，何处犹寻九节蒲。",
        "dynasty": "宋",
        "collection_info": null
    },
    {
        "uuid": "0dc14dde7b7ca4b51b5dc5def489c658",
        "title": "滴水岩",
        "author": "方信孺",
        "content": "天半飞涛六月寒，苍崖壁立互回环。\n从今好事能题品，列作南中第一山。",
        "dynasty": "宋",
        "collection_info": null
    },
    {
        "uuid": "d44adef6bb5ae46818a47ee5789db45b",
        "title": "菖蒲观觉真寺",
        "author": "方信孺",
        "content": "千载仙居已渺茫，道山佛屋自相望。\n春花秋草年年事，却作游人歌舞场。",
        "dynasty": "宋",
        "collection_info": null
    },
    {
        "uuid": "a3782e79d92de780da0f954e753be216",
        "title": "流杯池",
        "author": "方信孺",
        "content": "坳石天然印曲流，飞觞寂寞几春秋。\n山阴千古夸陈迹，此地何人记旧游。",
        "dynasty": "宋",
        "collection_info": null
    },
    {
        "uuid": "bd0f4a7333b3071b09250de162bda44b",
        "title": "葛仙翁炼丹石",
        "author": "方信孺",
        "content": "见说刀圭已解仙，宁须丹竈半人间。\n葛翁本是求勾漏，何意南来访此山。",
        "dynasty": "宋",
        "collection_info": null
    },
    {
        "uuid": "046b14deb8b13d32c7081f952b9e6f88",
        "title": "鲍姑井",
        "author": "方信孺",
        "content": "为觅丹砂到海滨，空山废井已生尘。\n不将一滴苏焦槁，神艾虚传解活人。",
        "dynasty": "宋",
        "collection_info": null
    },
    {
        "uuid": "439ef4aa2a2298b9b5585d02198fe02b",
        "title": "悬钟",
        "author": "方信孺",
        "content": "绝壁初无路可通，何人特地铸金钟。\n神仙底处应难诘，弹落余声和涧松。",
        "dynasty": "宋",
        "collection_info": null
    },
    {
        "uuid": "b2e6cf84fe25d7de7c43c563f37ee608",
        "title": "删柏",
        "author": "韩琦",
        "content": "翠柏枝繁鬰未伸，我来删理务躬亲。\n孤根得地虽经岁，逸势参天不在人。\n先易工夫知取舍，后凋颜色长精神。\n环材自入他年用，莫厌因时翦择频。",
        "dynasty": "宋",
        "collection_info": null
    },
    {
        "uuid": "5a1508efb53001745366aec73c193c7f",
        "title": "放泉",
        "author": "韩琦",
        "content": "缓带凭轩喜放泉，映花穿柳逗潺湲。\n谁言胜境须昆阆，自有清音过管絃。\n赴海任遥终泽润，灌园思足尚留连。\n衰翁日寄南窗傲，枕上时醒白昼眠。",
        "dynasty": "宋",
        "collection_info": null
    },
    {
        "uuid": "4537aca1fef49ce73b36b7b4e76aee56",
        "title": "冬至祀坟",
        "author": "韩琦",
        "content": "至日郊原拥节旄，先茔躬得奉特醪。\n霜威压野寒方重，山色凌虚气自高。\n衣锦不来夸富贵，报亲惟切念劬劳。\n连村父老欢相迓，因劝勤耕候土膏。",
        "dynasty": "宋",
        "collection_info": null
    },
    {
        "uuid": "7adc77cd92f54af9b257191312d2359c",
        "title": "烧煤戏成",
        "author": "韩琦",
        "content": "无臭含天德，资贫乃地珍。\n羣阴徒肆暴，万室自融春。\n丰黍轻邹律，歌襦陋蜀民。\n何妨灰弃道，仁政不同秦。",
        "dynasty": "宋",
        "collection_info": null
    },
    {
        "uuid": "8c7b98207fbb8bae3108cf07af3a6a87",
        "title": "悲二木",
        "author": "韩琦",
        "content": "偃盖孤松挺北轩，亭亭双柏寝堂前。\n干霄夭矫苍龙上，当户阴森翠幄圆。\n百岁生成犹易枿，近时栽葺欲谁怜。\n居官好恶宜加谨，诗拙徒思警后贤。",
        "dynasty": "宋",
        "collection_info": null
    },
    {
        "uuid": "abd388facecf8ff7c5e347a1bdb909bc",
        "title": "喜雪",
        "author": "韩琦",
        "content": "昨夜同云彻晓阴，雪床轻衬六花深。\n一开帝扆忧民虑，普慰农畴望岁心。\n天兴酒徒张醉幕，家疑仙室尽瑶林。\n喜凭休逸台西槛，羣玉高低耸万岑。",
        "dynasty": "宋",
        "collection_info": null
    },
    {
        "uuid": "6d33cb16c6dcfa36b919c2a579167a0a",
        "title": "雪霁登休逸台",
        "author": "韩琦",
        "content": "休逸台头雪乍晴，病眸虽涩亦增明。\n几年无此三农乐，万物皆随一气清。\n修竹拒寒森晚节，垂杨偷润袅春情。\n当轩欲绘西山景，巧笔何人似李成。",
        "dynasty": "宋",
        "collection_info": null
    },
    {
        "uuid": "dcd4d21f7e0084878e654e854f26e6e8",
        "title": "谢观文赵尚书寄示集注老子",
        "author": "韩琦",
        "content": "公今重释五千言，一法专求是要诠。\n天道生成忘万物，师人功业在羣贤。\n世尘甚扰吾何欲，谦柄常持彼任先。\n治国治身非异理，雨无心迹自安然。",
        "dynasty": "宋",
        "collection_info": null
    },
    {
        "uuid": "7756742e20cf6657392d123993bbe9dd",
        "title": "双硙",
        "author": "韩琦",
        "content": "一渠遐引直千金，对激双轮用智深。\n本务爱民除岁患，且非为政有机心。\n重罗撼雪收长利，嘉植成帷展旧阴。\n来者相沿知日盛，肯教前作入烟沈。",
        "dynasty": "宋",
        "collection_info": null
    },
    {
        "uuid": "c6dabb4aad3dc22018cb01a405ae155d",
        "title": "壕林",
        "author": "韩琦",
        "content": "鹿角科民岁甚劳，故栽榆柳匝城壕。\n骈枝岂下笓篱密，耸干将凌埤堄高。\n扞蔽莫先轻枳棘，森严无日挺干旄。\n霜斤谨勿窥微利，惜取金汤四面牢。",
        "dynasty": "宋",
        "collection_info": null
    },
    {
        "uuid": "fb015d0d6ddc0068bc326848e9080c52",
        "title": "元日祀坟马上",
        "author": "韩琦",
        "content": "三朝徧喜得晴和，岁美民康此验多。\n天运主生方启户，土膏乘暖已腾波。\n雪凭空阔高低在，风引韶妍次第过。\n霁霭正开先陇近，太行晡景上嵯峨。",
        "dynasty": "宋",
        "collection_info": null
    },
    {
        "uuid": "54ef737b2916d785aa7fa9d05d4c8d52",
        "title": "栽花二阕  其一",
        "author": "韩琦",
        "content": "名园尝已植羣芳，更得新株补旧行。\n非欲后来传好事，只图芬馥满吾乡。",
        "dynasty": "宋",
        "collection_info": null
    },
    {
        "uuid": "f0989380758f31cf90c1fec0bcf3e1f4",
        "title": "栽花二阕  其二",
        "author": "韩琦",
        "content": "百品名花手种来，復寻嘉艷及时栽。\n主人便去心无恨，从向东风自在开。",
        "dynasty": "宋",
        "collection_info": null
    },
    {
        "uuid": "387616cf5efbadad7f62cba23b4c97d2",
        "title": "次韵答并帅王仲仪端明以诗见寄",
        "author": "韩琦",
        "content": "退削尝连上，清衷遂一开。\n调元辞重任，殄寇倚非才。\n虎士方争奋，羌雏已诉哀。\n遽驰金节觐，俄得锦衣回。\n雅契瞻并府，衰容病邺台。\n孤怀难託雁，芳信忽传梅。\n瑇瑁遥宾席，蒲萄入醉杯。\n高谈嗟阻阔，危榭几徘徊。\n大卤诚淹帅，中枢即贰台。\n三槐东第甲，还似相车来。",
        "dynasty": "宋",
        "collection_info": null
    },
    {
        "uuid": "416509af683ebeed48964557fea1a7e5",
        "title": "次韵答宫保张相公以长篇见寄",
        "author": "韩琦",
        "content": "睿师当亨会，真贤上贵途。\n骥程轻历块，鹏运狭抢榆。\n大器方膺用，清风自少徒。\n危言忘世忌，直道得神扶。\n廪粟常周急，囊衣异弗娄。\n临戎资远略，进读待名儒。\n位峻升中执，胡骄赖北狙。\n殊隣摧桀骜，正路屏榛芜。\n机务参筹幄，恬波静海隅。\n高名乔岳重，劲节老松孤。\n众望归钧席，羣生入化垆。\n幽遐通滞塞，愁鬰变怡愉。\n明哲咸推甫，深忠独许壶。\n上枢俄任德，冢辅适容愚。\n清燕常陪论，丹诚得尽输。\n协心安国本，罄宇保民苏。\n知止频思退，遗荣遂恳图。\n连章倾悃愊，重责厌忧虞。\n物议皆嗟去，宸言勉赐俞。\n四朝全始卒，一代足师模。\n恣逐林泉乐，几忘仆马痡。\n韩城穷近赏，嵩谷喜深趋。\n飞溜星分派，奇峰笋迸株。\n买山兼胜得，卜宅与真俱。\n寿考何人及，优游举世无。\n神颐紫虚观，迹谢赤墀涂。\n不意烦诗笔，勤来恤病躯。\n龙章惊表裸，雀弹枉投珠。\n酬唱情虽接，仙凡路尚殊。\n终期解官绶，先约造灵区。",
        "dynasty": "宋",
        "collection_info": null
    },
    {
        "uuid": "3885e6352021b62237defc3f8fd8b032",
        "title": "留题相州王珫推官园亭",
        "author": "韩琦",
        "content": "王氏名园枕子城，主人方壮便遗荣。\n栽花直欲春长在，爱客谁尤囊尽倾。\n万景併归闲日月，一身常寄小蓬瀛。\n吾居甚迩还空锁，不退堪为达士轻。",
        "dynasty": "宋",
        "collection_info": null
    },
    {
        "uuid": "adc27aefea84a2ca021593c13180c93f",
        "title": "次韵答王拱辰宣徽将交政惠诗",
        "author": "韩琦",
        "content": "适辞乡邑入平川，春恼轻寒未禁烟。\n金印此时交大府，银袍当日接英躔。\n清衷正渴摅贤藴，窳质前知在化甄。\n衰病早期还旧里，不循公迹住三年。",
        "dynasty": "宋",
        "collection_info": null
    },
    {
        "uuid": "81d3de4aa1c864bd8847f73b1bc648d0",
        "title": "上巳属疾",
        "author": "韩琦",
        "content": "去年修禊小龙池，醉席高吟盛一时。\n今日正逢春骀荡，此身翻苦病支离。\n浮觞胜会人胥乐，闭阁衰悰自不知。\n御水有期犹半月，雨余风景愿迟迟。",
        "dynasty": "宋",
        "collection_info": null
    },
    {
        "uuid": "db6430523688aa43d178e53504d1a12a",
        "title": "会食许公亭",
        "author": "韩琦",
        "content": "许公亭馆压通津，强率羸躯接会宾。\n万陇得苗经饱雨，满车余粟有归民。\n退花杏小惊春晚，繫马蔬柔辨食珍。\n风伯入谗憎乐事，怒号终日走埃尘。",
        "dynasty": "宋",
        "collection_info": null
    },
    {
        "uuid": "52f8e3b98b0ad0db601abce120f11608",
        "title": "扶沟宰周源来求二苏兄弟留题于白鹤观诗",
        "author": "韩琦",
        "content": "二苏遗笔匿仙扃，贤宰来求为发明。\n字久半随风雨剥，气豪犹入鬼神惊。\n终疑鸾凤骞云去，不假江山到骨清。\n人对盛时须自勉，醉吟颠草尚垂名。",
        "dynasty": "宋",
        "collection_info": null
    },
    {
        "uuid": "fdbb2c6ef8d15a97f233bc8ca101f199",
        "title": "次韵答子渊赵学士",
        "author": "韩琦",
        "content": "再乞乡邦遂志艰，十年方得见家山。\n昼衣丽锦过前宠，秋逼衰蒲失旧颜。\n数月又迁当冗剧，一生曾未识安闲。\n故人千里无由愬，赖有诗筒去復还。",
        "dynasty": "宋",
        "collection_info": null
    },
    {
        "uuid": "5dde54ff491aca9b0a74f8955b134914",
        "title": "再答二阕  其一",
        "author": "韩琦",
        "content": "从来交分拟金兰，一纪前同陟道山。\n君畜高才终未偶，我居荣路独何颜。\n邺台将卜全身退，洛宅先输任意闲。\n感旧倚楼空自叹，不如飞翼倦知还。",
        "dynasty": "宋",
        "collection_info": null
    },
    {
        "uuid": "55ac8972f22dd051dadf7d342c7c9e9c",
        "title": "再答二阕  其二",
        "author": "韩琦",
        "content": "退谋休洛勇难攀，性得清虚不在山。\n十亩足居应慕白，一瓢犹乐直师颜。\n谁论世路风波恶，渐见仙家日月闲。\n我亦安阳蜗舍就，羡君殊欲幅由还。",
        "dynasty": "宋",
        "collection_info": null
    },
    {
        "uuid": "8054fcfcfbc790f902146ceacca70cc4",
        "title": "寄致政赵少师",
        "author": "韩琦",
        "content": "雨曾擎日上高天，遽脱浮荣请退坚。\n宠殿大邦方异礼，确申前恳甫踰年。\n三师共仰青宫贵，四海皆称白傅贤。\n自顾衰残归未得，几时平地接神仙。",
        "dynasty": "宋",
        "collection_info": null
    },
    {
        "uuid": "83e1319298156efaeacacef20ace87b5",
        "title": "又寄二阕  其一",
        "author": "韩琦",
        "content": "月榭风亭胜雅名，主公闲适愈多情。\n芳樽屡酌瀛洲上，谁听霓裳散序声。",
        "dynasty": "宋",
        "collection_info": null
    },
    {
        "uuid": "015b6039b5473fa5ecb644df5ee17af1",
        "title": "又寄二阕  其二",
        "author": "韩琦",
        "content": "到处园亭列画屏，四时如只在仙扃。\n归来便是无为乐，不必重笺道德经。",
        "dynasty": "宋",
        "collection_info": null
    },
    {
        "uuid": "716394942faef5a9710f2e102fba8336",
        "title": "登望宸阁",
        "author": "韩琦",
        "content": "危阁轻裘陟望宸，欲逃蒸暑若忧焚。\n清风自越兼金贵，真境都无数仞分。\n归渚水禽明似雪，扰空沙燕闹如蚊。\n凭轩眷阙羁魂断，乱逐南飞送雨云。",
        "dynasty": "宋",
        "collection_info": null
    },
    {
        "uuid": "9c66eb0388e763b3fa8afefa66eb59b5",
        "title": "登金铜门",
        "author": "韩琦",
        "content": "当暑思来坐北轩，俯看形胜在檐前。\n楼台突兀陵高木，城堞萦回际远天。\n万室正虞多暍者，一身惭独御泠然。\n歊烦尽涤无心下，欲帐轻绡彻夜眠。",
        "dynasty": "宋",
        "collection_info": null
    },
    {
        "uuid": "669aa6439af49a87539a9417341010f3",
        "title": "立秋日后园",
        "author": "韩琦",
        "content": "亭馆虽芜胜势存，病襟犹足涤冥昏。\n晚凉天气秋风入，雨霁园林伏暑奔。\n古榭稳骑危岫翠，御流遥泻曲池浑。\n河鱼未获山芎效，几废良辰命客樽。",
        "dynasty": "宋",
        "collection_info": null
    },
    {
        "uuid": "4ee0b165a7857d276aff11ad38900c4a",
        "title": "己酉中元",
        "author": "韩琦",
        "content": "烦蒸求得到中元，余酷侵人尚鲜欢。\n病塞不能衝酒堰，气清终已倒盂兰。\n陈编就榻将开懒，危阁凌风欲下难。\n闻道禾弮尽踰尺，日西偏喜夕霞丹。",
        "dynasty": "宋",
        "collection_info": null
    },
    {
        "uuid": "07a521f2a6d88cd7da7ba80ec04b00f9",
        "title": "中秋席上",
        "author": "韩琦",
        "content": "去年西洛过中秋，正怯清光刺病眸。\n此夜北都逢好月，喜延嘉客上高楼。\n真居自与风尘绝，雅句须穷造化搜。\n但引流霞歌白雪，岂殊身在广寒游。",
        "dynasty": "宋",
        "collection_info": null
    },
    {
        "uuid": "30680a74ae03080d2139dfcac725471a",
        "title": "九日水阁",
        "author": "韩琦",
        "content": "池馆隳摧古榭荒，此延嘉客会重阳。\n虽渐老圃秋容淡，且看寒花晚节香。\n酒味已醇新过热，蟹黄先实不须霜。\n年来饮兴衰难强，漫有高吟力尚狂。",
        "dynasty": "宋",
        "collection_info": null
    },
    {
        "uuid": "0b71fc2fde8bc2792198d856f6eca67b",
        "title": "次韵和机宜强至都官喜雪",
        "author": "韩琦",
        "content": "繁云凝结远成堆，雪意应随雅客来。\n满地粧梅知腊近，一天风絮误春迴。\n玳欹宾席豪诗笔，珠沃歌喉滑醉杯。\n病叟有心萌酒战，明轰钟鼓不衔枚。",
        "dynasty": "宋",
        "collection_info": null
    },
    {
        "uuid": "69615b5dd7db2eca89324dede31d5400",
        "title": "次韵再答",
        "author": "韩琦",
        "content": "天和人意共昏昏，飘掷繁霙助客樽。\n正会笙歌开醉目，忽惊珠玉得嘉言。\n已凌衰鬓争霜采，更拂妖颜上粉痕。\n东阁有贤才调雅，媿无优礼绍公孙。",
        "dynasty": "宋",
        "collection_info": null
    },
    {
        "uuid": "444998c7c9aab01e202c7d50a1bced40",
        "title": "雅集堂",
        "author": "韩琦",
        "content": "过马传名事莫详，我严宾集在更张。\n不资金石升堂乐，务接芝兰入室香。\n农穫大丰歌滞穗，讼销羣枉閴甘棠。\n时闻雅席延诸彦，病守心閒兴亦长。",
        "dynasty": "宋",
        "collection_info": null
    },
    {
        "uuid": "2a570b80cc75c8dd6334409797c3bd0f",
        "title": "望宸阁雪后",
        "author": "韩琦",
        "content": "重阴初释六花残，试倚危栏一望看。\n魂爽顿如居物外，句新难得上毫端。\n酒收豪席珊瑚碎，风刮仙盘沆瀣干。\n化就兜罗绵世界，鹫宫高插白云寒。",
        "dynasty": "宋",
        "collection_info": null
    }
]