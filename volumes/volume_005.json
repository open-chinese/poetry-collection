[
    {
        "uuid": "1b379ed6b16430e08517800876762c0a",
        "title": "江头四咏 丁香",
        "author": "杜甫",
        "content": "丁香体柔弱，乱结枝犹垫。\n细叶带浮毛，疎花披素艳。\n深栽小斋后，庶近幽人占。\n晚堕兰麝中，休怀粉身念。",
        "dynasty": "唐",
        "collection_info": null
    },
    {
        "uuid": "ac8336e741d0f5b5c6156e4ff28db4f6",
        "title": "江头四咏 栀子",
        "author": "杜甫",
        "content": "栀子比众木，人间诚未多。\n于身色有用，与道气伤和。\n红取风霜实，青看雨露柯。\n无情移得汝，贵在映江波。",
        "dynasty": "唐",
        "collection_info": null
    },
    {
        "uuid": "0bfd693d6f48b3a1d430c98212137f10",
        "title": "江头四咏 鸂鶒",
        "author": "杜甫",
        "content": "故使笼宽织，须知动损毛。\n看云莫怅望，失水任呼号。\n六翮曾经剪，孤飞卒未高。\n且无鹰隼虑，留滞莫辞劳。",
        "dynasty": "唐",
        "collection_info": null
    },
    {
        "uuid": "bf8570d8f43471ba6f822dcc455a4ce3",
        "title": "江头四咏 花鸭",
        "author": "杜甫",
        "content": "花鸭无泥滓，阶前每缓行。\n羽毛知独立，黑白太分明。\n不觉羣心妒，休牵众眼惊。\n稻粱霑汝在，作意莫先鸣。",
        "dynasty": "唐",
        "collection_info": null
    },
    {
        "uuid": "8387eb01d7d28ef4796cfa934411241b",
        "title": "畏人",
        "author": "杜甫",
        "content": "早花随处发，春鸟异方啼。\n万里清江上，三年落日低。\n畏人成小筑，褊性合幽栖。\n门径从榛草，无心走马蹄。",
        "dynasty": "唐",
        "collection_info": null
    },
    {
        "uuid": "ef405c5a2980fa72f575e32e95820770",
        "title": "远游",
        "author": "杜甫",
        "content": "贱子何人记，迷芳着处家。\n竹风连野色，江沫拥春沙。\n种药扶衰病，吟诗解叹嗟。\n似闻胡骑走，失喜问京华。",
        "dynasty": "唐",
        "collection_info": null
    },
    {
        "uuid": "58c03838e5353f8f0ec9682918aa3c55",
        "title": "野望",
        "author": "杜甫",
        "content": "西山白雪三奇戍，南浦清江万里桥。\n海内风尘诸弟隔，天涯涕泪一身遥。\n唯将迟暮供多病，未有涓埃荅圣朝。\n跨马出郊时极目，不堪人事日萧条。",
        "dynasty": "唐",
        "collection_info": null
    },
    {
        "uuid": "75b588574105d9b5c43599b03cd57d65",
        "title": "官池春鴈二首 一",
        "author": "杜甫",
        "content": "自古稻粱多不足，至今鸂鶒乱为羣。\n且休怅望看春水，更恐归飞隔暮云。",
        "dynasty": "唐",
        "collection_info": null
    },
    {
        "uuid": "1995746690fee26eab92f3dc24166be2",
        "title": "官池春鴈二首 二",
        "author": "杜甫",
        "content": "青春欲尽急还乡，紫塞宁论尚有霜。\n翅在云天终不远，力微[矰]缴绝须防。",
        "dynasty": "唐",
        "collection_info": null
    },
    {
        "uuid": "d239ba59c733ed8651a4f4d16d1419d8",
        "title": "水槛遣心二首 一",
        "author": "杜甫",
        "content": "去郭轩楹敞，无村眺望赊。\n澄江平少岸，幽树晚多花。\n细雨鱼儿出，微风燕子斜。\n城中十万户，此地两三家。",
        "dynasty": "唐",
        "collection_info": null
    },
    {
        "uuid": "b18c453b0b2e2cc10045c2e067564eeb",
        "title": "水槛遣心二首 二",
        "author": "杜甫",
        "content": "蜀天常夜雨，江槛已朝晴。\n叶润林塘密，衣干枕席清。\n不堪秪老病，何得尚浮名。\n浅把涓涓酒，深凭送此生。",
        "dynasty": "唐",
        "collection_info": null
    },
    {
        "uuid": "6a8fc70a1537c01276450da948227684",
        "title": "屏迹三首 一",
        "author": "杜甫",
        "content": "用拙存吾道，幽居近物情。\n桑麻深雨露，燕雀半生成。\n村鼓时时急，渔舟箇箇轻。\n杖藜从白首，心迹喜双清。",
        "dynasty": "唐",
        "collection_info": null
    },
    {
        "uuid": "18c72a137f6e90e26e660da7d15c3b45",
        "title": "屏迹三首 二",
        "author": "杜甫",
        "content": "晚起家何事，无营地转幽。\n竹光团野色，舍影漾江流。\n失学从儿懒，长贫任妇愁。\n百年浑得醉，一月不梳头。",
        "dynasty": "唐",
        "collection_info": null
    },
    {
        "uuid": "68b32b4ef38cd353c808677c7fc2b064",
        "title": "屏迹三首 三",
        "author": "杜甫",
        "content": "衰颜甘屏迹，幽事供高卧。\n鸟下竹根行，龟开萍叶过。\n年荒酒价乏，日併园蔬课。\n犹酌甘泉歌，歌长击樽破。",
        "dynasty": "唐",
        "collection_info": null
    },
    {
        "uuid": "de7fe33e7fcae31b142b950d54549f5d",
        "title": "奉酬严公寄题野亭之作",
        "author": "杜甫",
        "content": "拾遗曾奏数行书，懒性从来水竹居。\n奉引滥骑沙苑马，幽栖真钓锦江鱼。\n谢安不倦登临费，阮籍焉知礼法疎。\n枉沐旌麾出城府，草茅无径欲教锄。",
        "dynasty": "唐",
        "collection_info": null
    },
    {
        "uuid": "6f46432238b54c6b4cf3a9e485fb906d",
        "title": "中丞严公雨中垂寄见忆一绝奉荅二绝 一",
        "author": "杜甫",
        "content": "雨映行宫辱赠诗，元戎肯赴野人期。\n江边老病虽无力，强拟晴天理钓丝。",
        "dynasty": "唐",
        "collection_info": null
    },
    {
        "uuid": "915eed432cf0a053781d16c0c01fd0cd",
        "title": "中丞严公雨中垂寄见忆一绝奉荅二绝 二",
        "author": "杜甫",
        "content": "何日雨晴云出溪，白沙青石先无泥。\n只须伐竹开荒径，倚杖穿花听马嘶。",
        "dynasty": "唐",
        "collection_info": null
    },
    {
        "uuid": "75a02b4e9c5f80403e491486f001bcb6",
        "title": "谢严中丞送青城山道士乳酒一瓶",
        "author": "杜甫",
        "content": "山瓶乳酒下青云，气味浓香幸见分。\n鸣鞭走送怜渔父，洗盏开尝对马军。",
        "dynasty": "唐",
        "collection_info": null
    },
    {
        "uuid": "f429830ecb7bfd6b89ba450a2c8b8a89",
        "title": "严公仲夏枉驾草堂兼携酒馔",
        "author": "杜甫",
        "content": "竹裏行厨洗玉盘，花边立马簇金鞍。\n非关使者征求急，自识将军礼数宽。\n百年地闢柴门逈，五月江深草阁寒。\n看弄渔舟移白日，老农何有罄交欢。",
        "dynasty": "唐",
        "collection_info": null
    },
    {
        "uuid": "133635abcb5cb02af545e1a46c338c80",
        "title": "严公厅宴同咏蜀道画图",
        "author": "杜甫",
        "content": "日临公馆静，画满地图雄。\n劒阁星桥北，松州雪岭东。\n华夷山不断，吴蜀水相通。\n兴与烟霞会，清樽幸不空。",
        "dynasty": "唐",
        "collection_info": null
    },
    {
        "uuid": "972af45c1cd32a632315435ae7965cef",
        "title": "奉送严公入朝十韵",
        "author": "杜甫",
        "content": "鼎湖瞻望远，象阙宪章新。\n四海犹多难，中原忆旧臣。\n与时安反侧，自昔有经纶。\n感激张天步，从容静塞尘。\n南图迴羽翮，北极捧星辰，漏鼓还思昼，宫莺罢啭春。\n空留玉帐术，愁杀锦城人。\n阁道通丹地，江潭隐白苹。\n此生那老蜀，不死会归秦。\n公若登台辅，临危莫爱身。",
        "dynasty": "唐",
        "collection_info": null
    },
    {
        "uuid": "6330a94e52c9c7d7265f3805a1b6ae78",
        "title": "送严侍郎到绵州同登杜使君江楼",
        "author": "杜甫",
        "content": "野兴每难尽，江楼延赏心。\n归朝送使节，落景惜登临。\n稍稍烟集渚，微微风动襟。\n重船依浅濑，轻鸟度层阴。\n槛峻背幽谷，窗虚交茂林。\n灯光散远近，月彩静高深。\n城拥朝来客，天横醉后参。\n穷途衰谢意，苦调短长吟。\n此会共能几，诸孙贤至今。\n不劳朱户闭，自待白河沈。",
        "dynasty": "唐",
        "collection_info": null
    },
    {
        "uuid": "f0a1e6e1af516e53698ed815ffcf637b",
        "title": "奉济驿重送严公四韵",
        "author": "杜甫",
        "content": "远送从此别，青山空復情。\n几时桮重把，昨夜月同行。\n列郡讴歌惜，三朝出入荣。\n江村独归处，寂寞养残生。",
        "dynasty": "唐",
        "collection_info": null
    },
    {
        "uuid": "e368a384b91b4d513f1c43f93d9a8dce",
        "title": "送梓州李使君之任",
        "author": "杜甫",
        "content": "籍甚黄丞相，能名自颍川。\n近看除刺史，还喜得吾贤。\n五马何时到，双鱼会早传。\n老思筇竹杖，冬要锦衾眠。\n不作临岐恨，惟听举最先。\n火云挥汗日，山驿醒心泉。\n遇害陈公殒，于今蜀道怜。\n君行射洪县，为我一潸然。",
        "dynasty": "唐",
        "collection_info": null
    },
    {
        "uuid": "846d17fabe1d65a194036833ff1c8e69",
        "title": "巴西驿亭观江涨呈窦使君",
        "author": "杜甫",
        "content": "宿雨南江涨，波涛乱远峰。\n孤亭凌喷薄，万井逼舂容。\n霄汉愁高鸟，泥沙困老龙。\n天边同客舍，携我豁心胸。",
        "dynasty": "唐",
        "collection_info": null
    },
    {
        "uuid": "4064be062cb857337db07ac8c0395152",
        "title": "九日登梓州城",
        "author": "杜甫",
        "content": "伊昔黄花酒，如今白髮翁。\n追欢筋力异，望远岁时同。\n弟妹悲歌裏，朝廷醉眼中。\n兵戈与关塞，此日意无穷。",
        "dynasty": "唐",
        "collection_info": null
    },
    {
        "uuid": "39045bfd6ba299a1524eddae3e0ad452",
        "title": "九日奉寄严大夫",
        "author": "杜甫",
        "content": "九日应愁思，经时冒险艰。\n不眠持汉节，何路出巴山。\n小驿香醪嫩，重岩细菊斑。\n遥知簇鞍马，迴首白云间。",
        "dynasty": "唐",
        "collection_info": null
    },
    {
        "uuid": "bffd1cefb2f4be93d6ef148e915723fa",
        "title": "黄草",
        "author": "杜甫",
        "content": "黄草峡西船不归，赤甲山下行人稀。\n秦中驿使无消息，蜀道兵戈有是非。\n万里秋风吹锦水，谁家别泪湿罗衣。\n莫愁劒阁终堪据，闻道松州已被围。",
        "dynasty": "唐",
        "collection_info": null
    },
    {
        "uuid": "e7a5f0c2d64a3d9a02a110b766067f20",
        "title": "怀旧",
        "author": "杜甫",
        "content": "地下苏司业，情亲独有君。\n那因丧乱后，便有死生分。\n老罢知明镜，悲来望白云。\n自从失词伯，不復更论文。",
        "dynasty": "唐",
        "collection_info": null
    },
    {
        "uuid": "100c19c34dc0851d4adb036d000b4c4c",
        "title": "所思",
        "author": "杜甫",
        "content": "郑老身仍窜，台州信所传。\n为农山涧曲，卧病海云边。\n世已疎儒素，人犹乞酒钱。\n徒劳望牛斗，无计劚龙泉。",
        "dynasty": "唐",
        "collection_info": null
    },
    {
        "uuid": "67b3e2839289cf3e066d8083059a9fbb",
        "title": "不见",
        "author": "杜甫",
        "content": "不见李生久，佯狂真可哀。\n世人皆欲杀，吾意独怜才。\n敏捷诗千首，飘零酒一桮。\n匡山读书处，头白好归来。",
        "dynasty": "唐",
        "collection_info": null
    },
    {
        "uuid": "a9259a687b91d86d112be465c281393b",
        "title": "题玄武禅师屋壁",
        "author": "杜甫",
        "content": "何年顾虎头，满壁画瀛州。\n赤日石林气，青天江海流。\n锡飞常近鹤，桮度不惊鸥。\n似得庐山路，真随惠远游。",
        "dynasty": "唐",
        "collection_info": null
    },
    {
        "uuid": "95b5218a2808e894eb7fc4758eb2ffe5",
        "title": "客夜",
        "author": "杜甫",
        "content": "客睡何曾着，秋天不肯明。\n卷帘残月影，高枕远江声。\n计拙无衣食，途穷仗友生。\n老妻书数纸，应悉未归情。",
        "dynasty": "唐",
        "collection_info": null
    },
    {
        "uuid": "7046469f3991282b77b610bc41543b03",
        "title": "客亭",
        "author": "杜甫",
        "content": "秋窗犹曙色，落木更天风。\n日出寒山外，江流宿雾中。\n圣朝无弃物，老病已成翁。\n多少残生事，飘零似转蓬。",
        "dynasty": "唐",
        "collection_info": null
    },
    {
        "uuid": "c73f6cb542daaf71f8add9dbda2a7ff9",
        "title": "秋尽",
        "author": "杜甫",
        "content": "秋尽东行且未迴，茅斋寄在少城隈。\n篱边老却陶潜菊，江上徒逢袁绍桮。\n雪岭独看西日落，劒门犹阻北人来。\n不辞万里长为客，怀抱何时得好开。",
        "dynasty": "唐",
        "collection_info": null
    },
    {
        "uuid": "44b0a5033cf944a87c33629c7785c938",
        "title": "陪王侍御宴通泉东山野亭",
        "author": "杜甫",
        "content": "江水东流去，清樽日復斜。\n异方同宴赏，何处是京华。\n亭景临山水，村烟对浦沙。\n狂歌过于胜，得醉即为家。",
        "dynasty": "唐",
        "collection_info": null
    },
    {
        "uuid": "cb9d9773735275cd2feccab4c3b07e24",
        "title": "野望",
        "author": "杜甫",
        "content": "金华山北涪水西，仲冬风日始凄凄。\n山连越巂蟠三蜀，水散巴渝下五溪。\n独鹤不知何事舞，饥乌似欲向人啼。\n射洪春酒寒仍绿，目极伤神谁为携。",
        "dynasty": "唐",
        "collection_info": null
    },
    {
        "uuid": "06a6b03d07358d9dc41780ba0ad6d82c",
        "title": "闻官军收河南河北",
        "author": "杜甫",
        "content": "劒外忽传收蓟北，初闻涕泪满衣裳。\n却看妻子愁何在，漫卷诗书喜欲狂。\n白日放歌须纵酒，青春作伴好还乡。\n即从巴峡穿巫峡，便下襄阳向洛阳。",
        "dynasty": "唐",
        "collection_info": null
    },
    {
        "uuid": "1386a5d1554f5f7e5633eda656233fb1",
        "title": "涪江泛舟送韦班归京",
        "author": "杜甫",
        "content": "追饯同舟日，伤春一水间。\n飘零为客久，衰老羡君还。\n花远重重树，云轻处处山。\n天涯故人少，更益鬓毛斑。",
        "dynasty": "唐",
        "collection_info": null
    },
    {
        "uuid": "20a04d2fc25267f9f1466805706e734b",
        "title": "春日梓州登楼二首 一",
        "author": "杜甫",
        "content": "行路难如此，登楼望欲迷。\n身无却少壮，迹有但羇栖。\n江水流城郭，春风入鼓鞞。\n双双新燕子，依旧已衔泥。",
        "dynasty": "唐",
        "collection_info": null
    },
    {
        "uuid": "de1808a1667e59a74dca9dd32744e2de",
        "title": "春日梓州登楼二首 二",
        "author": "杜甫",
        "content": "天畔登楼眼，随春入故园。\n战场今始定，移柳更能存。\n厌蜀交游冷，思吴胜事繁。\n应须理舟楫，长啸下荆门。",
        "dynasty": "唐",
        "collection_info": null
    },
    {
        "uuid": "27aaba6c2add88e9f0e4d1166003abda",
        "title": "郪城西原送李判官兄武判官弟赴成都府",
        "author": "杜甫",
        "content": "凭高送所亲，久坐惜芳辰。\n远水非无浪，他山自有春。\n野花随处发，官柳着行新。\n天际伤愁别，离筵何太频。",
        "dynasty": "唐",
        "collection_info": null
    },
    {
        "uuid": "b9cb6ddc521e55ea085109998e98c18d",
        "title": "泛江送魏十八仓曹还京因寄岑中允参范郎中季明",
        "author": "杜甫",
        "content": "迟日深春水，轻舟送别筵。\n帝乡愁绪外，春色泪痕边。\n见酒须相忆，将诗莫浪传。\n若逢岑与范，为报各衰年。",
        "dynasty": "唐",
        "collection_info": null
    },
    {
        "uuid": "717bbb80eba14d638e0369bcee554efc",
        "title": "送路六侍御入朝",
        "author": "杜甫",
        "content": "童稚情亲四十年，中间消息两茫然。\n更为后会知何地，忽漫相逢是别筵。\n不分桃花红胜锦，生憎柳絮白于绵。\n劒南春色还无赖，触忤愁人到酒边。",
        "dynasty": "唐",
        "collection_info": null
    },
    {
        "uuid": "12c1e5659175beb68e5440544c73b601",
        "title": "泛江送客",
        "author": "杜甫",
        "content": "二月频送客，东津江欲平。\n烟花山际重，舟楫浪前轻。\n泪逐劝桮下，愁连吹笛生。\n离筵不隔日，那得易为情。",
        "dynasty": "唐",
        "collection_info": null
    },
    {
        "uuid": "8feb56c796487bceee8d13aefac65595",
        "title": "上牛头寺",
        "author": "杜甫",
        "content": "青山意不尽，衮衮上牛头。\n无復能拘碍，真成浪出游。\n花浓春寺静，竹细野池幽。\n何处莺啼切，移时独未休。",
        "dynasty": "唐",
        "collection_info": null
    },
    {
        "uuid": "fdb7fa9238976d470776e7365297d1eb",
        "title": "望牛头寺",
        "author": "杜甫",
        "content": "牛头见鹤林，梯径绕幽深。\n春色浮山外，天河宿殿阴。\n传灯无白日，布地有黄金。\n休作狂歌老，迴看不住心。",
        "dynasty": "唐",
        "collection_info": null
    },
    {
        "uuid": "15a0559eae57bf7559b540835f8c1931",
        "title": "上兜率寺",
        "author": "杜甫",
        "content": "兜率知名寺，真如会法堂。\n江山有巴蜀，栋宇自齐梁。\n庾信哀虽久，何颙好不忘。\n白牛车远近，且欲上慈航。",
        "dynasty": "唐",
        "collection_info": null
    },
    {
        "uuid": "36485ac5a09b2446156dfada5e950abb",
        "title": "望兜率寺",
        "author": "杜甫",
        "content": "树密当山径，江深隔寺门。\n霏霏云气重，闪闪浪花飜。\n不復知天大，空余见佛尊。\n时应清盥罢，随喜给孤园。",
        "dynasty": "唐",
        "collection_info": null
    },
    {
        "uuid": "edc3c6e694f971cb9d7e62eb40a46b44",
        "title": "甘园",
        "author": "杜甫",
        "content": "春日清江岸，千甘二顷园。\n青云羞叶密，白雪避花繁。\n结子随边使，开筒近至尊。\n后于桃李熟，终得献金门。",
        "dynasty": "唐",
        "collection_info": null
    },
    {
        "uuid": "d1b2ed10bfcfd77b4474d8466e6581b2",
        "title": "数陪李梓州泛江有女乐在诸舫戏为艳曲二首赠李 一",
        "author": "杜甫",
        "content": "上客迴空骑，佳人满近船。\n江清歌扇底，野旷舞衣前。\n玉袖凌风并，金壶隐浪偏。\n竞将明媚色，偷眼艳阳天。",
        "dynasty": "唐",
        "collection_info": null
    },
    {
        "uuid": "211eb2d73517eb115ea54b33e5b21ae3",
        "title": "数陪李梓州泛江有女乐在诸舫戏为艳曲二首赠李 二",
        "author": "杜甫",
        "content": "白日移歌袖，清霄近笛床。\n翠眉萦度曲，云鬓俨分行。\n立马千山暮，迴舟一水香。\n使君自有妇，莫学野鸳鸯。",
        "dynasty": "唐",
        "collection_info": null
    },
    {
        "uuid": "fe0b6755f23d9785702c8cfa6656a437",
        "title": "登牛头山亭子",
        "author": "杜甫",
        "content": "路出双林外，亭窥万井中。\n江城孤照日，山谷远含风。\n兵革身将老，关河信不通。\n犹残数行泪，忍对百花丛。",
        "dynasty": "唐",
        "collection_info": null
    },
    {
        "uuid": "47266179b9f8308b0ec9b88414cbd40e",
        "title": "陪李梓州王阆州苏遂州李果州四使君登惠义寺",
        "author": "杜甫",
        "content": "春日无人境，虚空不住天。\n莺花随世界，楼阁寄山巅。\n迟暮身何得，登临意惘然。\n谁能解金印，潇洒共安禅。",
        "dynasty": "唐",
        "collection_info": null
    },
    {
        "uuid": "c65ef8bcdeaccc7f4f8c290b843869f4",
        "title": "送何侍御归朝",
        "author": "杜甫",
        "content": "舟楫诸侯饯，车舆使者归。\n山花相映发，水鸟自孤飞。\n春日垂霜鬓，天隅把绣衣。\n故人从此去，寥落寸心违。",
        "dynasty": "唐",
        "collection_info": null
    },
    {
        "uuid": "4803ddcd68d92d9f40d1777a339aebd4",
        "title": "江亭送眉州辛别驾昇之",
        "author": "杜甫",
        "content": "柳影含云幕，江波近酒壶。\n异方惊会面，终宴惜征途。\n沙晚低风蝶，天晴喜浴凫。\n别离伤老大，意绪日荒芜。",
        "dynasty": "唐",
        "collection_info": null
    },
    {
        "uuid": "b8a046228200b35dacd41d51c8474758",
        "title": "涪城县香积寺官阁",
        "author": "杜甫",
        "content": "寺下春江深不流，山腰官阁迥添愁。\n含风翠壁孤云细，背日丹枫万木稠。\n小院迴廊春寂寂，浴凫飞鹭晚悠悠。\n诸天合在藤萝外，昏黑应须到上头。",
        "dynasty": "唐",
        "collection_info": null
    },
    {
        "uuid": "7b9f8a3e1a4b4cb0dc2f437ab8814f2b",
        "title": "戏题寄上汉中王三首 一",
        "author": "杜甫",
        "content": "西汉亲王子，成都老客星。\n百年双白鬓，一别五秋萤。\n忍断桮中物，秪看座右铭。\n不能随皂盖，自醉逐浮萍。",
        "dynasty": "唐",
        "collection_info": null
    },
    {
        "uuid": "2d71c12ed1f979d594fe50dc734cee1e",
        "title": "戏题寄上汉中王三首 二",
        "author": "杜甫",
        "content": "策杖时能出，王门异昔游。\n已知嗟不起，未许醉相留。\n蜀酒浓无敌，江鱼美可求。\n终思一酩酊，净扫鴈池头。",
        "dynasty": "唐",
        "collection_info": null
    },
    {
        "uuid": "b7259ef6f555c0a5d83a92f76598a90c",
        "title": "戏题寄上汉中王三首 三",
        "author": "杜甫",
        "content": "羣盗无归路，衰颜会远方。\n尚怜诗警策，犹记酒颠狂。\n鲁卫弥尊重，徐陈略丧亡。\n空余枚叟在，应念早升堂。",
        "dynasty": "唐",
        "collection_info": null
    },
    {
        "uuid": "49acb0a0a573dae3539c16077c81bb82",
        "title": "陪章留后侍御宴南楼",
        "author": "杜甫",
        "content": "绝域长夏晚，兹楼清宴同。\n朝廷烧栈北，鼓角满天东。\n屡食将军第，仍骑御史骢。\n本无丹竈术，那免白头翁。\n寇盗狂歌外，形骸痛饮中。\n野云低渡水，檐雨细随风。\n出号江城黑，题诗蜡炬红。\n此身醒[復]醉，不拟哭途穷。",
        "dynasty": "唐",
        "collection_info": null
    },
    {
        "uuid": "b459b9de9569ef92059e41d1f42ef3ac",
        "title": "台上",
        "author": "杜甫",
        "content": "改席台能迥，留门月復光。\n云行遗暑湿，山谷进风凉。\n老去一桮足，谁怜屡舞长。\n何须把官烛，似恼鬓毛苍。",
        "dynasty": "唐",
        "collection_info": null
    },
    {
        "uuid": "216f8c0b836cc4936466b9fbc6d87437",
        "title": "送王十五判官扶侍还黔中",
        "author": "杜甫",
        "content": "大家东征逐子迴，风生洲渚锦帆开。\n青青竹笋迎船出，日日江鱼入馔来。\n离别不堪无限意，艰危深仗济时才。\n黔阳信使应稀少，莫怪频频劝酒杯。",
        "dynasty": "唐",
        "collection_info": null
    },
    {
        "uuid": "3b2e90e05dac8472f8bfd097ed28029f",
        "title": "倦夜",
        "author": "杜甫",
        "content": "竹凉浸卧内，野月满庭隅。\n重露成涓滴，稀星乍有无。\n暗飞萤自照，水宿鸟相呼。\n万事干戈裏，空悲清夜徂。",
        "dynasty": "唐",
        "collection_info": null
    },
    {
        "uuid": "e3ef999c7c05c2365d0965aa3dbc12d3",
        "title": "悲秋",
        "author": "杜甫",
        "content": "凉风动万里，羣盗尚纵横。\n家远传书日，秋来为客情。\n秋窥高鸟过，老逐众人行。\n始欲投三峡，何由见两京。",
        "dynasty": "唐",
        "collection_info": null
    },
    {
        "uuid": "6082583e79098842b49bdd9fc965f127",
        "title": "对雨",
        "author": "杜甫",
        "content": "莽莽天涯雨，江边独立时。\n不愁巴道路，恐湿汉旌旗。\n雪岭防秋急，绳桥战胜迟。\n西戎甥舅礼，未敢背恩私。",
        "dynasty": "唐",
        "collection_info": null
    },
    {
        "uuid": "d32e1417193c3a2e72ad45bbf3c97d5e",
        "title": "警急",
        "author": "杜甫",
        "content": "才名旧楚将，妙略拥兵机。\n玉垒虽传檄，松州会解围。\n和亲知拙计，公主漫无归。\n青海今谁得，西戎实饱飞。",
        "dynasty": "唐",
        "collection_info": null
    },
    {
        "uuid": "3825777ae8045e17623bfdb867b5aab2",
        "title": "王命",
        "author": "杜甫",
        "content": "汉北豺狼满，巴西道路难。\n血埋诸将甲，骨断使臣鞍。\n牢落新烧栈，苍茫旧筑坛。\n深怀喻蜀意，恸哭望王官。",
        "dynasty": "唐",
        "collection_info": null
    },
    {
        "uuid": "f0ec2b4573ec8fd38bf9c6f929b7c0b1",
        "title": "征夫",
        "author": "杜甫",
        "content": "十室几人在，千山空自多。\n路衢唯见哭，城市不闻歌。\n漂梗无安地，衔枚有荷戈。\n官军未通蜀，吾道竟如何。",
        "dynasty": "唐",
        "collection_info": null
    },
    {
        "uuid": "d04f8e7f2706ec565bc1dc642905ba38",
        "title": "有感五首 一",
        "author": "杜甫",
        "content": "将帅蒙恩泽，兵戈有岁年。\n至今劳圣主，何以报皇天。\n白骨新交战，云台旧拓边乘槎断消息，无处觅张骞。",
        "dynasty": "唐",
        "collection_info": null
    },
    {
        "uuid": "26317fe364a29b0adc58dbf68da906ad",
        "title": "有感五首 二",
        "author": "杜甫",
        "content": "幽蓟余虵豕，干坤尚虎狼。\n诸侯春不贡，使者日相望。\n慎勿吞青海，无劳问越裳。\n大君先息战，归马华山阳。",
        "dynasty": "唐",
        "collection_info": null
    },
    {
        "uuid": "482ea9fb26506270b8969fb892cd0a09",
        "title": "有感五首 三",
        "author": "杜甫",
        "content": "洛下舟车入，天中贡赋均。\n日闻红粟腐，寒待翠华春。\n莫取金汤固，长令宇宙新。\n不过行俭德，盗贼本王臣。",
        "dynasty": "唐",
        "collection_info": null
    },
    {
        "uuid": "2cadc3e04e4e7f5a524d4d166e88b370",
        "title": "有感五首 四",
        "author": "杜甫",
        "content": "丹桂风霜急，青梧日夜凋。\n由来强干地，未有不臣朝。\n受钺亲贤往，卑宫制诏遥。\n终依古封建，岂独听箫韶。",
        "dynasty": "唐",
        "collection_info": null
    },
    {
        "uuid": "3d4ebc475f76a1d4e6a351685eda9b7a",
        "title": "有感五首 五",
        "author": "杜甫",
        "content": "盗灭人还乱，兵残将自疑。\n登坛名绝假，报主尔何迟。\n领郡輙无色，之官皆有词。\n愿闻哀痛诏，端拱问疮痍。",
        "dynasty": "唐",
        "collection_info": null
    },
    {
        "uuid": "513c1a1941801538e90aecf322461100",
        "title": "送元二适江左",
        "author": "杜甫",
        "content": "乱后今相见，秋深復远行。\n风尘为客日，江海送君情。\n晋室丹阳尹，公孙白帝城。\n经过自爱惜，取次莫论兵。",
        "dynasty": "唐",
        "collection_info": null
    },
    {
        "uuid": "c4d1082739a3a746aa660aabcccf4110",
        "title": "章梓州水亭",
        "author": "杜甫",
        "content": "城晚通云雾，亭深到芰荷。\n吏人桥外少，秋水席边多。\n近属淮王至，高门蓟子过。\n荆州爱山简，吾醉亦长歌。",
        "dynasty": "唐",
        "collection_info": null
    },
    {
        "uuid": "9a985f27fc55aba77cfc2ce370bb1ed2",
        "title": "翫月呈汉中王",
        "author": "杜甫",
        "content": "夜深露气清，江月满江城。\n浮客转危坐，归舟应独行。\n关山同一照，乌鹊自多惊。\n欲得淮王术，风吹晕已生。",
        "dynasty": "唐",
        "collection_info": null
    },
    {
        "uuid": "232408b47aa49bd4013d9a89e965ed07",
        "title": "戏作寄上汉中王二首 一",
        "author": "杜甫",
        "content": "云裏不闻双鴈过，掌中贪见一珠新。\n秋风袅袅吹江汉，只在他乡何处人。",
        "dynasty": "唐",
        "collection_info": null
    },
    {
        "uuid": "a0ed4b9fef2aad1cbcd8f994c2ea7d64",
        "title": "戏作寄上汉中王二首 二",
        "author": "杜甫",
        "content": "谢安舟楫风还起，梁苑池台雪欲飞。\n杳杳东山携汉妓，泠泠修竹待王归。",
        "dynasty": "唐",
        "collection_info": null
    },
    {
        "uuid": "d5c45c522acbdc8d760b356a763bd569",
        "title": "投简梓州幕府兼简韦十郎官",
        "author": "杜甫",
        "content": "幕下郎官安稳无，从来不奉一行书。\n固知贫病人须弃，能使韦郎迹也疎。",
        "dynasty": "唐",
        "collection_info": null
    },
    {
        "uuid": "b01b093c95d849af126c37e6da7d9b64",
        "title": "登高",
        "author": "杜甫",
        "content": "风急天高猨啸哀，渚清沙白鸟飞迴。\n无边落木萧萧下，不尽长江衮衮来。\n万里悲秋常作客，百年多病独登台。\n艰难苦恨繁霜鬓，潦倒新停浊酒桮。",
        "dynasty": "唐",
        "collection_info": null
    },
    {
        "uuid": "71d146098cebf75cf4e0da344d73c194",
        "title": "九日",
        "author": "杜甫",
        "content": "去年登高郪县北，今日重在涪江滨。\n苦遭白髮不相放，羞见黄花无数新。\n世乱郁郁久为客，路难悠悠常傍人。\n酒阑却忆十年事，肠断骊山清路尘。",
        "dynasty": "唐",
        "collection_info": null
    },
    {
        "uuid": "dd8b92dc46aed324923843cfe87df603",
        "title": "遣愤",
        "author": "杜甫",
        "content": "闻道花门将，论功未尽归。\n自从收帝里，谁復总戎机。\n蜂虿终怀毒，雷霆可震威。\n莫令鞭血地，再湿汉臣衣。",
        "dynasty": "唐",
        "collection_info": null
    },
    {
        "uuid": "7bebc0a9555f6db95ddb88c7944059b3",
        "title": "章梓州橘亭饯成都窦少尹",
        "author": "杜甫",
        "content": "秋日野亭千橘香，玉盘锦席高云凉。\n主人送客何所作，行酒赋诗殊未央。\n衰老应为难离别，贤声此去有辉光。\n预传籍籍新京尹，青史无劳数赵张。",
        "dynasty": "唐",
        "collection_info": null
    },
    {
        "uuid": "7b11c4108e1ca36c6a31ffeba0373e1d",
        "title": "送陵州路使君赴任",
        "author": "杜甫",
        "content": "王室比多难，高官皆武臣。\n幽燕通使者，岳牧用词人。\n国待贤良急，君当拔擢新。\n佩刀成气象，行盖出风尘。\n战伐干坤破，疮痍府库贫。\n众僚宜洁白，万役但平均。\n霄汉瞻佳士，泥途任此身。\n秋天正摇落，迴首大江滨。",
        "dynasty": "唐",
        "collection_info": null
    },
    {
        "uuid": "849c4e29ec584534e18a8b722ccdbf30",
        "title": "薄暮",
        "author": "杜甫",
        "content": "江水长流地，山云薄暮时。\n寒花隐乱草，宿鸟择深枝。\n旧国见何日，高秋心苦悲。\n人生不再好，鬓髮白成丝。",
        "dynasty": "唐",
        "collection_info": null
    },
    {
        "uuid": "6c2ee0e044a5706a0f52c02c460b549c",
        "title": "西山三首 一",
        "author": "杜甫",
        "content": "彝界荒山顶，蕃州积雪边。\n筑城依白帝，转粟上青天。\n蜀将分旗鼓，羌兵助井泉。\n西戎背和好，杀气日相缠。",
        "dynasty": "唐",
        "collection_info": null
    },
    {
        "uuid": "19fa538e28db058596ddc0cadbc3d65b",
        "title": "西山三首 二",
        "author": "杜甫",
        "content": "辛苦三城戍，长防万里秋。\n烟尘浸火井，雨雪闭松州。\n风动将军幕，天寒使者裘。\n漫山贼营垒，迴首得无忧。",
        "dynasty": "唐",
        "collection_info": null
    },
    {
        "uuid": "53f63512af165a959fb9ecc8852b0c08",
        "title": "西山三首 三",
        "author": "杜甫",
        "content": "子弟犹深入，关城未解围。\n蚕崖铁马瘦，灌口米船稀。\n辩士安边策，元戎决胜威。\n今朝乌鹊喜，欲报凯歌归。",
        "dynasty": "唐",
        "collection_info": null
    },
    {
        "uuid": "b6a4c7f0f6e3210142ccd771210fcd41",
        "title": "薄游",
        "author": "杜甫",
        "content": "淅淅风生砌，团团日隐墙。\n遥空秋鴈灭，半岭暮云长。\n病叶多先坠，寒花只暂香。\n巴城添泪眼，今夜復清光。",
        "dynasty": "唐",
        "collection_info": null
    },
    {
        "uuid": "8558ae2e1baf3dd6a8045247c61a8eed",
        "title": "赠韦赞善别",
        "author": "杜甫",
        "content": "扶病送君发，自怜犹不归。\n秪应尽客泪，復作掩荆扉。\n江汉故人少，音书从此稀。\n往还二十载，岁晚寸心违。",
        "dynasty": "唐",
        "collection_info": null
    },
    {
        "uuid": "8695373a85b5fd997072a1ca5af37843",
        "title": "送李卿哗",
        "author": "杜甫",
        "content": "王子思归日，长安已乱兵。\n霑衣问行在，走马向承明。\n暮景巴蜀僻，春风江汉清。\n晋山虽自弃，魏阙尚含情。",
        "dynasty": "唐",
        "collection_info": null
    },
    {
        "uuid": "00faecb60e2fb3facfb917ee99687724",
        "title": "绝句",
        "author": "杜甫",
        "content": "江边踏青罢，迴首见旌旗。\n风起春城暮，高楼鼓角悲。",
        "dynasty": "唐",
        "collection_info": null
    },
    {
        "uuid": "fd3277f299e943a95b23f646948d8905",
        "title": "城上",
        "author": "杜甫",
        "content": "草满巴西绿，空城白日长。\n风吹花片片，春动水茫茫。\n八骏随天子，羣臣从武皇。\n遥闻出巡守，早晚徧遐荒。",
        "dynasty": "唐",
        "collection_info": null
    },
    {
        "uuid": "8fc443cca5ec29155e774d6fa5ecdf34",
        "title": "舍弟占归草堂检校聊示此诗",
        "author": "杜甫",
        "content": "久客应吾道，相随独尔来。\n孰知江路近，频为草堂迴。\n鹅鸭宜长数，柴荆莫浪开。\n东林竹影薄，腊月更须栽。",
        "dynasty": "唐",
        "collection_info": null
    },
    {
        "uuid": "26b4cba8f3631e5ce549d8355c86b7cd",
        "title": "伤春五首 一",
        "author": "杜甫",
        "content": "天下兵虽满，春光日自浓。\n西京疲百战，北阙任羣凶。\n关塞三千里，烟花一万重。\n蒙尘清路急，御宿且谁供。\n殷復前王道，周迁旧国容。\n蓬莱足云气，应合总从龙。",
        "dynasty": "唐",
        "collection_info": null
    },
    {
        "uuid": "a16f2d1c68da907230d8cb40e9137f17",
        "title": "伤春五首 二",
        "author": "杜甫",
        "content": "鸎入新年语，花开满故枝。\n天青风捲幔，草碧水通池。\n牢落官军速，萧条万事危。\n鬓毛元自白，泪点向来垂。\n不是无兄弟，其如有别离。\n巴山春色静，北望转逶迤。",
        "dynasty": "唐",
        "collection_info": null
    },
    {
        "uuid": "554e599be76c0355ad99e11090455ab3",
        "title": "伤春五首 三",
        "author": "杜甫",
        "content": "日月还相鬬，星辰屡合围。\n不成诛执法，焉得变危机。\n大角缠兵气，钩陈出帝畿。\n烟尘昏御道，耆旧把天衣。\n行在诸军阙，来朝大将稀。\n贤多隐屠钓，王肯载同归。",
        "dynasty": "唐",
        "collection_info": null
    },
    {
        "uuid": "6f02d46ef470ebeb93b5220539b00074",
        "title": "伤春五首 四",
        "author": "杜甫",
        "content": "再有朝廷乱，难知消息真。\n近传王在洛，復道使归秦。\n夺马悲公主，登车泣贵嫔。\n萧关迷北上，沧海欲东巡。\n敢料安危体，犹多老大臣。\n岂无嵇绍血，霑洒属车尘。",
        "dynasty": "唐",
        "collection_info": null
    },
    {
        "uuid": "d41e7df608db0c87a1a03a2e5872f484",
        "title": "伤春五首 五",
        "author": "杜甫",
        "content": "闻说初东幸，孤儿却走多。\n难分太仓粟，竞弃鲁阳戈。\n胡虏登前殿，王公出御河。\n得无中夜舞，谁忆大风歌。\n春色生烽燧，幽人泣薜萝。\n君臣重修德，犹足见时和。",
        "dynasty": "唐",
        "collection_info": null
    },
    {
        "uuid": "444617bc39f7bd6f1601c67bd791fa8c",
        "title": "王阆州筵奉酬十一舅惜别之作",
        "author": "杜甫",
        "content": "万壑树声满，千崖秋气高。\n浮舟出郡郭，别酒寄江涛。\n良会不復久，此生何太劳。\n穷愁但有骨，羣盗尚如毛。\n吾舅惜分手，使君寒赠袍。\n沙头暮黄鸪，失侣自哀号。",
        "dynasty": "唐",
        "collection_info": null
    },
    {
        "uuid": "426a7a6d7c126302ba5521b41f9dcba5",
        "title": "放船",
        "author": "杜甫",
        "content": "送客苍溪县，山寒雨不开。\n直愁骑马滑，故作泛舟迴。\n青惜峰峦过，黄知橘柚来。\n江流大自在，坐稳兴悠哉。",
        "dynasty": "唐",
        "collection_info": null
    },
    {
        "uuid": "dfe2076f595c915318ec86c555066312",
        "title": "奉待严大夫",
        "author": "杜甫",
        "content": "殊方又喜故人来，重镇还须济世才。\n常怪偏裨终日待，不知旌节隔年迴。\n欲辞巴徼啼莺合，远下旌门去鹢催。\n身老时危思会面，一生襟抱向谁开。",
        "dynasty": "唐",
        "collection_info": null
    },
    {
        "uuid": "2ee73ada30f4b2cdcf53e6d41bc9c591",
        "title": "奉寄高常侍",
        "author": "杜甫",
        "content": "汶上相逢年颇多，飞腾无那故人何。\n总戎楚蜀应全未，方驾曹刘不啻过。\n今日朝廷须汲黯，中原将帅忆廉颇。\n天涯春色催迟暮，别泪遥添锦水波。",
        "dynasty": "唐",
        "collection_info": null
    },
    {
        "uuid": "39fa2dfd3a4ec467a3b02cf0e1133455",
        "title": "奉寄章十侍御",
        "author": "杜甫",
        "content": "淮海维扬一俊人，金章紫绶照青春。\n指麾能事迴天地，训练强兵动鬼神。\n湘西不得归关羽，河内犹宜借寇恂。\n朝觐从容问幽仄，勿云江汉有垂纶。",
        "dynasty": "唐",
        "collection_info": null
    },
    {
        "uuid": "224b5eaeb5bb3d1d3c96ef653c0f2367",
        "title": "将赴荆南寄别李劒州",
        "author": "杜甫",
        "content": "使君高义驱今古，寥落三年坐劒州。\n但见文翁能化俗，焉知李广未封侯。\n路经滟滪双蓬鬓，天入沧浪一钓舟。\n戎马相逢更何日，春风迴首仲宣楼。",
        "dynasty": "唐",
        "collection_info": null
    },
    {
        "uuid": "bd5ace93952a80b92ae9cb158fa3098b",
        "title": "奉寄别马巴州",
        "author": "杜甫",
        "content": "勋业终归马伏波，功曹非復汉萧何。\n扁舟繫缆沙边久，南国浮云水上多。\n独把鱼竿终远去，难随鸟翼一相过。\n知君未爱春湖色，兴在骊驹白玉珂。",
        "dynasty": "唐",
        "collection_info": null
    },
    {
        "uuid": "915aef1020f62d68734ea2d189842461",
        "title": "泛江",
        "author": "杜甫",
        "content": "方舟不用楫，极目总无波。\n长日容杯酒，深江净绮罗。\n乱离还奏乐，飘泊且听歌。\n故国流清渭，如今花正多。",
        "dynasty": "唐",
        "collection_info": null
    },
    {
        "uuid": "ba4480526bbe46031de7681d0f65b6c6",
        "title": "陪王使君晦日泛江就黄家亭子二首 一",
        "author": "杜甫",
        "content": "山豁何时断，江平不肯流。\n稍知花改岸，始验鸟随舟。\n结束多红粉，欢娱恨白头。\n非君爱人客，晦日更添愁。",
        "dynasty": "唐",
        "collection_info": null
    },
    {
        "uuid": "98a03a4b3ef458ec324a62e12e135705",
        "title": "陪王使君晦日泛江就黄家亭子二首 二",
        "author": "杜甫",
        "content": "有径金沙软，无人碧草芳。\n野畦连蛱蝶，江槛俯鸳鸯。\n日晚烟花乱，风生锦绣香。\n不须吹急管，衰老易悲伤。",
        "dynasty": "唐",
        "collection_info": null
    },
    {
        "uuid": "5b2ac8fd17d01a4279fc02ab4200d472",
        "title": "南征",
        "author": "杜甫",
        "content": "春岸桃花水，云帆枫树林。\n偷生长避地，适远更霑襟。\n老病南征日，君恩北望心。\n百年歌自苦，未见有知音。",
        "dynasty": "唐",
        "collection_info": null
    },
    {
        "uuid": "223b914b4c5061dde2d759aef726406e",
        "title": "久客",
        "author": "杜甫",
        "content": "羁旅知交态，淹留见俗情。\n衰颜聊自哂，小吏最相轻。\n去国哀王粲，伤时哭贾生。\n狐狸何足道，豺虎正纵横。",
        "dynasty": "唐",
        "collection_info": null
    },
    {
        "uuid": "62f2d1fa8b1daf2f972c484f442edb2b",
        "title": "春远",
        "author": "杜甫",
        "content": "肃肃花絮晚，菲菲红素轻。\n日长唯鸟雀，春远独柴荆。\n数有关中乱，何曾劒外清。\n故乡归不得，地入亚夫营。",
        "dynasty": "唐",
        "collection_info": null
    },
    {
        "uuid": "ee1bc3ed7d5d5323dee7db5fad48cab0",
        "title": "暮寒",
        "author": "杜甫",
        "content": "雾隐平郊树，风含广岸波。\n沈沈春色静，惨惨暮寒多。\n戍鼓犹长击，林鸎遂不歌。\n忽思高宴会，朱袖拂云和。",
        "dynasty": "唐",
        "collection_info": null
    },
    {
        "uuid": "c9dfe08b0e17d4b0da5c5ddd6527634d",
        "title": "双鷰",
        "author": "杜甫",
        "content": "旅食惊双鷰，衔泥入此堂。\n应同避燥湿，且復过炎凉。\n养子风尘际，来时道路长。\n今秋天地在，吾亦离殊方。",
        "dynasty": "唐",
        "collection_info": null
    },
    {
        "uuid": "323802a8bae50644c63d95ff03ce3d66",
        "title": "百舌",
        "author": "杜甫",
        "content": "百舌来何处，重重祗报春。\n知音兼众语，整翮岂多身。\n花密藏难见，枝高听转新。\n过时如发口，君侧有谗人。",
        "dynasty": "唐",
        "collection_info": null
    },
    {
        "uuid": "fa8ca2bc1b330d91f1c3711d9eab6a3b",
        "title": "地隅",
        "author": "杜甫",
        "content": "江汉山重阻，风云地一隅。\n年年非故物，处处是穷途。\n丧乱秦公子，悲凉楚大夫。\n平生心已折，行路日荒芜。",
        "dynasty": "唐",
        "collection_info": null
    },
    {
        "uuid": "6fa27db4a2865b75b5573b3709ed6edc",
        "title": "游子",
        "author": "杜甫",
        "content": "巴蜀愁谁语，吴门兴杳然。\n九江春草外，三峡暮帆前。\n厌就成都卜，休为吏部眠。\n蓬莱如可到，衰白问羣仙。",
        "dynasty": "唐",
        "collection_info": null
    },
    {
        "uuid": "b383eec945948c0d6e63a3e6de18fdab",
        "title": "归梦",
        "author": "杜甫",
        "content": "道路时通塞，江山日寂寥。\n偷生唯一老，伐叛已三朝。\n雨急青枫暮，云深黑水遥。\n梦归归未得，不用楚辞招。",
        "dynasty": "唐",
        "collection_info": null
    },
    {
        "uuid": "48720e5ca56354502c575fc00bb33e11",
        "title": "江亭王阆州筵饯萧遂州",
        "author": "杜甫",
        "content": "离亭非旧国，春色是他乡。\n老畏歌声断，愁随舞曲长。\n二天开宠饯，五马烂生光。\n川路风烟接，俱宜下凤皇。",
        "dynasty": "唐",
        "collection_info": null
    },
    {
        "uuid": "61ea20cdc1b963c3d580446bfa9a4fed",
        "title": "绝句二首 一",
        "author": "杜甫",
        "content": "迟日江山丽，春风花草香。\n泥融飞燕子，沙暖睡鸳鸯。",
        "dynasty": "唐",
        "collection_info": null
    },
    {
        "uuid": "ee5cab78e32a156f0c5049e0dd418aba",
        "title": "绝句二首 二",
        "author": "杜甫",
        "content": "江碧鸟逾白，山青花欲燃。",
        "dynasty": "唐",
        "collection_info": null
    },
    {
        "uuid": "6fe3f144bb29462dafd93240f87a1c93",
        "title": "滕王亭子",
        "author": "杜甫",
        "content": "君王台榭枕巴山，万丈丹梯尚可攀。\n春日鸎啼修竹裏，仙家犬吠白云间。\n清江锦石伤心丽，嫩蘂浓花满目班。\n人到于今歌出牧，来游此地不知还。",
        "dynasty": "唐",
        "collection_info": null
    },
    {
        "uuid": "17e3d50ab74122756f0d0c9a2445e403",
        "title": "玉台观",
        "author": "杜甫",
        "content": "中天积翠玉台遥，上帝高居绛节朝。\n遂有冯夷来击鼓，始知嬴女善吹箫。\n江光隐见鼋鼍窟，石势参差乌鹊桥。\n更肯红颜生羽翼，便应黄髮老渔樵。",
        "dynasty": "唐",
        "collection_info": null
    },
    {
        "uuid": "6346bc1d38170328417b6130c16b25e4",
        "title": "滕王亭子",
        "author": "杜甫",
        "content": "寂寞春山路，君王不復行。\n古墙犹竹色，虚阁自松声。\n鸟雀荒村暮，云霞过客情。\n尚思歌吹入，千骑把霓旌。",
        "dynasty": "唐",
        "collection_info": null
    },
    {
        "uuid": "082374dee912c1231ecae19c14755f9a",
        "title": "玉台观",
        "author": "杜甫",
        "content": "浩劫因王造，平台访古游。\n綵云萧史驻，文字鲁恭留。\n宫阙通羣帝，干坤到十洲。\n人传有笙鹤，时过此山头。",
        "dynasty": "唐",
        "collection_info": null
    },
    {
        "uuid": "5a20a84e4197173e97bdadd69a6d854f",
        "title": "渡江",
        "author": "杜甫",
        "content": "春江不可渡，二月已风涛。\n舟楫欹斜疾，鱼龙偃卧高。\n渚花兼素锦，汀草乱青袍。\n戏问垂纶客，悠悠见汝曹。",
        "dynasty": "唐",
        "collection_info": null
    },
    {
        "uuid": "f044dd0c08ba912cdd9c1119cbd671d8",
        "title": "喜雨",
        "author": "杜甫",
        "content": "南国旱无雨，今朝江出云。\n入空纔漠漠，洒迥已纷纷。\n巢燕高飞尽，林花润色分。\n晚来声不绝，应得夜深闻。",
        "dynasty": "唐",
        "collection_info": null
    },
    {
        "uuid": "8606d6eafc35c3eaba9aa14b3a8d5d5f",
        "title": "送韦郎司直归成都",
        "author": "杜甫",
        "content": "窜身来蜀地，同病得韦郎。\n天下干戈满，江边岁月长。\n别筵花欲暮，春日鬓俱苍。\n为问南溪竹，抽梢合过墻。",
        "dynasty": "唐",
        "collection_info": null
    },
    {
        "uuid": "3beb4f03dc75dfe9bd1aedd418450e33",
        "title": "将赴成都草堂途中有作先寄严郑公五首 一",
        "author": "杜甫",
        "content": "得归茅屋赴成都，直为文翁再剖符。\n但使闾阎还揖让，敢论松竹久荒芜。\n鱼知丙穴由来美酒忆郫筒不用酤。\n五马旧曾谙小径，几回书札待潜夫。",
        "dynasty": "唐",
        "collection_info": null
    },
    {
        "uuid": "fbc3cf52caa01199ee9204940b126d15",
        "title": "将赴成都草堂途中有作先寄严郑公五首 二",
        "author": "杜甫",
        "content": "处处青江带白苹，故园犹得见残春。\n雪山斥候无兵马，锦里逢迎有主人。\n休怪儿童延俗客，不教鹅鸭恼比邻。\n习池未觉风流尽，况復旌州赏更新。",
        "dynasty": "唐",
        "collection_info": null
    },
    {
        "uuid": "76d5b8060752e383fe2badce0beeae7e",
        "title": "将赴成都草堂途中有作先寄严郑公五首 三",
        "author": "杜甫",
        "content": "竹寒沙碧浣花溪，菱刺藤梢咫尺迷。\n过客径须愁出入，居人不自解东西。\n书籤药裏封蛛网，野店山桥送马蹄。\n岂藉荒庭春草色，先判一饮醉如泥。",
        "dynasty": "唐",
        "collection_info": null
    },
    {
        "uuid": "abab97716889a6d32c9345e30ecfff55",
        "title": "将赴成都草堂途中有作先寄严郑公五首 四",
        "author": "杜甫",
        "content": "常苦沙崩损药栏，也从江槛落风湍。\n新松恨不高千尺，恶竹应须斩万竿。\n生理祗凭黄阁老，衰颜欲付紫金丹。\n三年奔走空皮骨，信有人间行路难。",
        "dynasty": "唐",
        "collection_info": null
    },
    {
        "uuid": "d199061beb53b1f029964aebb1b0149a",
        "title": "将赴成都草堂途中有作先寄严郑公五首 五",
        "author": "杜甫",
        "content": "锦官城西生事微，乌皮几在还思归。\n昔去为忧乱兵入，今来已恐邻人非。\n侧身天地更怀古，迴首风尘甘息机。\n共说总戎云鸟阵，不妨游子芰荷衣。",
        "dynasty": "唐",
        "collection_info": null
    },
    {
        "uuid": "6ad9c195a687c9958d074a31d21545ec",
        "title": "别房太尉墓",
        "author": "杜甫",
        "content": "他乡復行役，驻马别孤坟。\n近泪无干土，低空有断云。\n对碁陪谢傅，把劒觅徐君。\n唯见林花落，鸎啼送客闻。",
        "dynasty": "唐",
        "collection_info": null
    },
    {
        "uuid": "3b108c39506d9779f90d29260a403577",
        "title": "自阆州领妻子却赴蜀州山行三首 一",
        "author": "杜甫",
        "content": "汨汨避羣盗，悠悠经十年。\n不成向南国，復作游西川。\n物役水虚照，魂伤山寂然。\n我生无倚着，尽室畏途边。",
        "dynasty": "唐",
        "collection_info": null
    },
    {
        "uuid": "973916cd8a38037a7096fb2fa856649b",
        "title": "自阆州领妻子却赴蜀州山行三首 二",
        "author": "杜甫",
        "content": "长林偃风色，迴復意犹迷。\n衫裛翠微润，马衔青草嘶。\n栈县斜避石，桥断却寻溪。\n何日干戈尽，飘飘媿老妻。",
        "dynasty": "唐",
        "collection_info": null
    },
    {
        "uuid": "b6ef26dcdd60c20effd0baba2752c2a9",
        "title": "自阆州领妻子却赴蜀州山行三首 三",
        "author": "杜甫",
        "content": "行色递隐见，人烟时有无。\n仆夫穿竹语，稚子入云呼。\n转石惊魑魅，抨弓落狖鼯。\n真供一笑乐，似欲慰穷途。",
        "dynasty": "唐",
        "collection_info": null
    },
    {
        "uuid": "206cf51f2554aba697d8be2098dfbc08",
        "title": "山馆",
        "author": "杜甫",
        "content": "南国昼多雾，北风天正寒。\n路危行木杪，身远宿云端。\n山鬼吹灯灭，厨人语夜阑。\n鸡鸣问前馆，世乱敢求安。",
        "dynasty": "唐",
        "collection_info": null
    },
    {
        "uuid": "2f676f598dee534364357d6a2178b508",
        "title": "行次盐亭县卿题四韵奉简严遂州蓬州两使君咨议诸昆季",
        "author": "杜甫",
        "content": "马首见盐亭，高山拥县青。\n云溪花淡淡，春郭水泠泠。\n全蜀多名士，严家聚德星。\n长歌意无极，好为老夫听。",
        "dynasty": "唐",
        "collection_info": null
    },
    {
        "uuid": "00c5a28fe38d554b94930459f4d9ae31",
        "title": "倚杖",
        "author": "杜甫",
        "content": "看花虽郭内，倚杖即溪边。\n山县早休市，江桥春聚船。\n狎鸥轻白浪，归鴈喜青天。\n物色兼生意，凄凉忆去年。",
        "dynasty": "唐",
        "collection_info": null
    },
    {
        "uuid": "4037d2fa32e2f8bf4e0dc1c42bb20bf7",
        "title": "陪王汉州留杜绵州泛房公西湖",
        "author": "杜甫",
        "content": "旧相恩追后，春池赏不稀。\n阙庭分未到，舟楫有光辉。\n豉化莼丝熟，刀鸣[鲙]缕飞。\n使君双皁盖，滩浅正相依。",
        "dynasty": "唐",
        "collection_info": null
    },
    {
        "uuid": "87916a4b48c7d14e6f51710729df75cf",
        "title": "舟前小鹅儿",
        "author": "杜甫",
        "content": "鹅儿黄似酒，对酒爱新鹅。\n引颈嗔船逼，无行乱眼多。\n翅开遭宿雨，力小困沧波。\n客散层城暮，狐狸奈若何。",
        "dynasty": "唐",
        "collection_info": null
    },
    {
        "uuid": "1e48b8815b6d1e8778e5a0a79bf117ca",
        "title": "得房公池鹅",
        "author": "杜甫",
        "content": "房相西亭鹅一羣，眠沙泛浦白于云。\n凤皇池上应迴首，为报笼随王右军。",
        "dynasty": "唐",
        "collection_info": null
    },
    {
        "uuid": "1498057bf6f288ec14110ead22d198cf",
        "title": "荅杨梓州",
        "author": "杜甫",
        "content": "闷到房公池水头，坐逢杨子镇东州。\n却向青溪不相见，迴船应载阿戎游。",
        "dynasty": "唐",
        "collection_info": null
    },
    {
        "uuid": "6d9adfe7558db62bdc2e4cbe9cf275d9",
        "title": "登楼",
        "author": "杜甫",
        "content": "花近高楼伤客心，万方多难此登临。\n锦江春色来天地，玉垒浮云变古今。\n北极朝廷终不改，西山寇盗莫相侵。\n可怜后主还祠庙，日暮聊为梁甫吟。",
        "dynasty": "唐",
        "collection_info": null
    },
    {
        "uuid": "0f8a9c9831100997bd6f1491fd34c9a0",
        "title": "春归",
        "author": "杜甫",
        "content": "苔径临江竹，茅檐覆地花。\n别来频甲子，倏忽又春华。\n倚杖看孤石，倾壶就浅沙。\n远鸥浮水静，轻鷰受风斜。\n世路虽多梗，吾生亦有涯。\n此身醒復醉，乘兴即为家。",
        "dynasty": "唐",
        "collection_info": null
    },
    {
        "uuid": "1b738d1109222f6a64cf42843aa689ba",
        "title": "归鴈",
        "author": "杜甫",
        "content": "东来万里客，乱定几年归。\n肠断江城鴈，高高正北飞。",
        "dynasty": "唐",
        "collection_info": null
    },
    {
        "uuid": "90d0d37b984c728d03e7c00d04d3392b",
        "title": "赠王二十四侍御契四十韵",
        "author": "杜甫",
        "content": "往往虽相见，飘飘媿此身。\n不关轻绂冕，俱是避风尘。\n一别星桥夜，三移斗柄春。\n败亡非赤壁，奔走为黄巾。\n子去何潇洒，余藏异隐沦。\n书成无过雁，衣故有县鹑。\n恐惧行装数，伶俜卧疾频。\n晓鸎工迸泪，秋月解伤神。\n会面嗟黧黑，含悽话苦辛。\n接舆还入楚，王粲不归秦。\n锦里残丹竈，花溪得钓纶。\n消中祗自惜，晚起索谁亲。\n伏柱闻周史，乘槎有汉臣。\n鸳鸿不易狎，龙虎未宜驯。\n客则挂冠至，交非倾盖新。\n由来意气合，直取性情真。\n浪迹同生死，无心耻贱贫。\n偶然存蔗芋，幸各对松筠。\n麤饭依他日，穷愁怪此辰。\n女长裁褐稳，男大卷书匀。\n漰口江如练，蚕崖雪似银。\n名园当翠巘，野棹没青苹。\n屡喜王侯宅，时邀江海人。\n追随不觉晚，欵曲动弥旬。\n但使芝兰秀，何烦栋宇邻。\n山阳无俗物，郑驿正留宾。\n出入并鞍马，光辉参席珍。\n重游先主庙，更历少城闉。\n石镜通幽魄，琴台隐绛唇。\n送终惟粪土，结爱独荆榛。\n置酒高林下，观碁积水滨。\n区区甘累趼，稍稍息劳筋。\n网聚粘圆鲫，丝繁煮细莼。\n长歌敲柳瘿，小睡凭藤轮。\n农月须知课，田家敢忘勤。\n浮生难去食，良会惜清晨。\n列国兵戈暗，今王德教淳。\n要闻除䝟貐，休作画麒麟。\n洗眼看轻薄，虚怀任屈伸。\n莫令胶漆地，万古重雷陈。",
        "dynasty": "唐",
        "collection_info": null
    },
    {
        "uuid": "bfce77cff35aca9080d2feddf766891c",
        "title": "寄董卿嘉荣十韵",
        "author": "杜甫",
        "content": "闻道君牙帐，防秋近赤霄。\n下临千雪岭，却背五绳桥。\n海内久戎服，京师今晏朝。\n犬羊曾烂熳，宫阙尚萧条。\n猛将宜尝胆，龙泉必在腰。\n黄图遭污辱，月窟可焚烧。\n会取干戈利，无令斥候骄。\n居然双捕虏，自是一嫖姚。\n落日思轻骑，高天忆射雕。\n云台画形像，皆为扫氛妖。",
        "dynasty": "唐",
        "collection_info": null
    },
    {
        "uuid": "6fbfc264e1da0fae269df4f4bed501ce",
        "title": "寄司马山人十二韵",
        "author": "杜甫",
        "content": "关内昔分袂，天边今转蓬。\n驱驰不可说，谈笑偶然同。\n道术曾留意，先生早击蒙。\n家家迎蓟子，处处识壶公。\n长啸峨嵋北，潜行玉垒东。\n有时骑猛虎，虚室使仙童。\n髮少何劳白，颜衰肯更红。\n望云悲轗轲，毕景羡冲融。\n丧乱形仍役，凄凉信不通。\n悬旌要路口，倚劒短亭中。\n永作殊方客，残生一老翁。\n相哀骨可换，亦遣驭清风。",
        "dynasty": "唐",
        "collection_info": null
    },
    {
        "uuid": "5e9184923323a8a82a5944a9f385cc02",
        "title": "黄河二首 一",
        "author": "杜甫",
        "content": "黄河北岸海西军，椎鼓鸣钟天下闻。\n铁马长鸣不知数，胡人高鼻动成羣。",
        "dynasty": "唐",
        "collection_info": null
    },
    {
        "uuid": "e259e6987446e9d58ea099a09a30e5e4",
        "title": "黄河二首 二",
        "author": "杜甫",
        "content": "黄河西岸是吾蜀，欲须供给家无粟。\n愿驱众蔗戴君王，混一车书弃金玉。",
        "dynasty": "唐",
        "collection_info": null
    },
    {
        "uuid": "159718608d6122925c2825a5749bd5b0",
        "title": "寄李十四员外布十二韵",
        "author": "杜甫",
        "content": "名参汉望苑，职述景题舆。\n巫峡将之郡，荆门好附书。\n远行无自苦，内热比何如。\n正是炎天阔，那堪野馆疎。\n黄牛平驾浪，画鹢上凌虚。\n试待盘涡歇，方期解缆初。\n闷能过小径，自为摘嘉蔬。\n渚柳元幽僻，村花不扫除。\n宿阴繁素柰，过雨乱红蕖。\n寂寂夏先晚，泠泠风有余。\n江清心可莹，竹冷髮堪梳。\n直作移巾几，秋帆发弊庐。",
        "dynasty": "唐",
        "collection_info": null
    },
    {
        "uuid": "c9efd3c3c3c8a09c45b3245d1b358152",
        "title": "归来",
        "author": "杜甫",
        "content": "客裏有所过，归来知路难。\n开门野鼠走，散帙壁鱼干。\n洗杓开新酝，低头拭小盘。\n凭谁给曲蘖，细酌老江干。",
        "dynasty": "唐",
        "collection_info": null
    },
    {
        "uuid": "56364927fa1a3818ee9e86ced809d8a8",
        "title": "王录事许修草堂赀不到聊小诘",
        "author": "杜甫",
        "content": "为嗔王录事，不寄草堂赀。\n昨属愁春雨，能忘欲漏时。",
        "dynasty": "唐",
        "collection_info": null
    },
    {
        "uuid": "dc79e232d3183b183ccfb0528096a49f",
        "title": "寄邛州崔录事",
        "author": "杜甫",
        "content": "邛州崔录事，闻在果园坊。\n久待无消息，终朝有底忙。\n应愁江树远，怯见野亭荒。\n浩荡风尘外，谁知酒熟香。",
        "dynasty": "唐",
        "collection_info": null
    },
    {
        "uuid": "bae60c61d928b52f6222f6735f0bd6ca",
        "title": "过故斛斯校书庄二首 一",
        "author": "杜甫",
        "content": "此老已云殁，邻人嗟亦休。\n竟无宣室召，徒有茂陵求。\n妻子寄他食，园林非昔游。\n空余繐帷在，淅淅野风秋。",
        "dynasty": "唐",
        "collection_info": null
    },
    {
        "uuid": "cace075241e3521333d3c04716dde184",
        "title": "过故斛斯校书庄二首 二",
        "author": "杜甫",
        "content": "燕入非旁舍，鸥归祗故池。\n断桥无復板，卧柳自生枝。\n遂有山阳作，多惭鲍叔知。\n素交零落尽，白首泪双垂。",
        "dynasty": "唐",
        "collection_info": null
    },
    {
        "uuid": "18dcf5aa4fb43e5d23aa239004a70909",
        "title": "立秋雨院中有作",
        "author": "杜甫",
        "content": "山云行绝塞，大火復西流。\n飞雨动华屋，萧萧梁栋秋。\n穷途媿知己，暮齿借前筹。\n已费清晨谒，那成长者谋。\n解衣开北户，高枕对南楼。\n树湿风凉进，江喧水气浮。\n礼宽心有适，节爽病微瘳。\n主将归调鼎，吾还访旧丘。",
        "dynasty": "唐",
        "collection_info": null
    },
    {
        "uuid": "10c368679badf629b3c6149d6f76f460",
        "title": "奉和严大夫军城早秋",
        "author": "杜甫",
        "content": "秋风褭褭动高旌，玉帐分弓射虏营。\n已收滴博云间戍，更夺蓬婆雪外城。",
        "dynasty": "唐",
        "collection_info": null
    },
    {
        "uuid": "e0a5b1a1ebac2432866b783d51b4486a",
        "title": "院中晚晴怀西郭茅舍",
        "author": "杜甫",
        "content": "幕府秋风日夜清，澹云疎雨过高城。\n叶心朱实看时落，阶面青苔先自生。\n復有楼台衔暮景，不劳钟鼓报新晴。\n浣花溪裏花饶笑，肯信吾兼吏隐名。",
        "dynasty": "唐",
        "collection_info": null
    },
    {
        "uuid": "ffb70a2b9410d0f49e9e9c182641d1ab",
        "title": "到村",
        "author": "杜甫",
        "content": "碧涧虽多雨，秋沙先少泥。\n蛟龙引子过，荷芰逐花低。\n老去参戎幕，归来散马蹄。\n稻粱须就列，榛草即相迷。\n蓄积思江汉，疎顽惑町畦。\n稍酬知己分，还入故林栖。",
        "dynasty": "唐",
        "collection_info": null
    },
    {
        "uuid": "59b1e4fdd104ff76d449b2fccae4f006",
        "title": "宿府",
        "author": "杜甫",
        "content": "清秋幕府井梧寒，独宿江城蜡炬残。\n永夜角声悲自语，中天月色好谁看。\n风尘荏苒音书绝，关塞萧条行路难。\n已忍伶俜十年事，强移栖息一枝安。",
        "dynasty": "唐",
        "collection_info": null
    },
    {
        "uuid": "04c94d6eb4ac814a2634f4b3b0f2f4a6",
        "title": "遣闷奉呈严公二十韵",
        "author": "杜甫",
        "content": "白水鱼竿客，清秋鹤髮翁。\n胡为来幕下，秪合在舟中。\n黄卷真如律，青袍也自公。\n老妻忧坐[痹]，幼女问头风。\n平地专欹倒，分曹失异同。\n礼甘衰力就，义忝上官通。\n畴昔论诗蚤，光辉仗钺雄。\n宽容存性拙，剪拂念途穷。\n露裛思藤架，烟霏想桂丛。\n信然龟触网，直作鸟窥笼。\n西岭纡村北，南江遶舍东。\n竹皮寒旧翠，椒实雨新红。\n浪簸船应坼，杯干瓮即空。\n藩篱生野径，斤斧任樵童。\n束缚酬知己，蹉跎効小忠。\n周防期稍稍，太简遂悤悤。\n晓入朱扉启，昏归画角终。\n不成寻别业，未敢息微躬。\n乌鹊愁银汉，驽骀怕锦幪。\n会希全物色，时放倚梧桐。",
        "dynasty": "唐",
        "collection_info": null
    },
    {
        "uuid": "a5840bfc7ccc768f07db882d6cefa40e",
        "title": "送舍弟频赴齐州三首 一",
        "author": "杜甫",
        "content": "岷岭南蛮北，徐关东海西。\n此行何日到，送汝万行啼。\n绝域惟高枕，清风独杖藜。\n危时暂相见，衰白意都迷。",
        "dynasty": "唐",
        "collection_info": null
    },
    {
        "uuid": "dc11a87133fa991e8182936f438fae44",
        "title": "送舍弟频赴齐州三首 二",
        "author": "杜甫",
        "content": "风尘暗不开，汝去几时来。\n兄弟分离苦，形容老病催。\n江通一柱观，日落望乡台。",
        "dynasty": "唐",
        "collection_info": null
    },
    {
        "uuid": "56dd6a9ed0c7bdc46dfea2f27314e24c",
        "title": "送舍弟频赴齐州三首 三",
        "author": "杜甫",
        "content": "诸姑今海畔，两弟亦山东。\n去傍干戈觅，来看道路通。\n短衣防战地，匹马逐秋风。\n莫作俱流落，长瞻碣石鸿。",
        "dynasty": "唐",
        "collection_info": null
    },
    {
        "uuid": "ceb89bc947d02b376839608349dac098",
        "title": "严郑公阶下新松",
        "author": "杜甫",
        "content": "弱质岂自负，移根方尔瞻。\n细声闻玉帐，疎翠近珠帘。\n未见紫烟集，虚蒙清露霑。\n何当一百丈，欹盖拥高檐。",
        "dynasty": "唐",
        "collection_info": null
    },
    {
        "uuid": "b3e08c14d80bd0ceda1499f1cb285770",
        "title": "严郑公宅同咏竹",
        "author": "杜甫",
        "content": "绿竹半含箨，新梢纔出墙。\n色侵书帙晚，阴过酒樽凉。\n雨洗娟娟净，风吹细细香。\n但令无剪伐，会见拂云长。",
        "dynasty": "唐",
        "collection_info": null
    },
    {
        "uuid": "9ac014a4ab1388c6c5491f52d136b076",
        "title": "奉观严郑公厅事岷山沱江画图十韵",
        "author": "杜甫",
        "content": "沱水流中座，岷山到此堂。\n白波吹粉壁，青嶂插雕梁。\n直讶杉松冷，兼疑菱荇香。\n雪云虚点缀，沙草得微茫。\n岭鴈随毫末，川蜺饮练光。\n霏红洲蘂乱，拂黛石萝长。\n暗谷非关雨，丹枫不为霜。\n秋成玄圃外，景物洞庭旁。\n绘事功殊绝，幽襟兴激昂。\n从来谢太傅，丘壑道难忘。",
        "dynasty": "唐",
        "collection_info": null
    },
    {
        "uuid": "2debb31ed2115dfed748b996b083924b",
        "title": "晚秋陪严郑公摩诃池泛舟",
        "author": "杜甫",
        "content": "湍驶风醒酒，船迴雾起堤。\n高城秋自落，杂树晚相迷。\n坐触鸳鸯起，巢倾翡翠低。\n莫须惊白鹭，为伴宿清溪。",
        "dynasty": "唐",
        "collection_info": null
    },
    {
        "uuid": "c8b08a79094183812e7de3d62c05c7a0",
        "title": "初冬",
        "author": "杜甫",
        "content": "垂老戎衣窄，归休寒色深。\n渔舟上急水，猎火着高林。\n日有习池醉，愁来梁甫吟。\n干戈未偃息，出处遂何心。",
        "dynasty": "唐",
        "collection_info": null
    },
    {
        "uuid": "182bd54a1a30d076c41b983ff8996403",
        "title": "至后",
        "author": "杜甫",
        "content": "冬至至后日初长，远在劒南思洛阳。\n青袍白马有何意，金谷铜驼非故乡。\n梅花欲开不自觉，棣蕚一别永相望。\n愁极本凭诗遣兴，诗成吟咏转凄凉。",
        "dynasty": "唐",
        "collection_info": null
    },
    {
        "uuid": "553ddda0032a56db74f80759312ce1cf",
        "title": "正月三日归溪上有作简院内诸公",
        "author": "杜甫",
        "content": "野外堂依竹，篱边水向城。\n蚁浮仍腊味，鸥泛已春声。\n药许隣人劚，书从稚子擎。\n白头趋幕府，深觉负平生。",
        "dynasty": "唐",
        "collection_info": null
    },
    {
        "uuid": "52c7d2a6a3207d16edc8659103b9601c",
        "title": "弊庐遣兴奉寄严公",
        "author": "杜甫",
        "content": "野水平桥路，春沙映竹村。\n风轻粉蝶喜，花暖蜜蜂喧。\n把酒宜深酌，题诗好细论。\n府中瞻暇日，江上忆词源。\n迹忝朝廷旧，情依节制尊。\n还思长者辙，恐避席为门。",
        "dynasty": "唐",
        "collection_info": null
    },
    {
        "uuid": "e925c82ba827409513ad8a1dcbf767dd",
        "title": "春日江村五首 一",
        "author": "杜甫",
        "content": "农务村村急，春流岸岸深。\n干坤万里眼，时序百年心。\n茅屋还堪赋，桃源自可寻。\n艰难贱生理，飘泊到如今。",
        "dynasty": "唐",
        "collection_info": null
    },
    {
        "uuid": "2e2428f029152c2f06d6cb249d794c25",
        "title": "春日江村五首 二",
        "author": "杜甫",
        "content": "迢递来三蜀，蹉跎有六年。\n客身逢故旧，发兴自林泉。\n过懒从衣结，频游任履穿。\n藩篱无限景，恣意买江天。",
        "dynasty": "唐",
        "collection_info": null
    },
    {
        "uuid": "e2003d0a12e178e46032588bdbfd26b4",
        "title": "春日江村五首 三",
        "author": "杜甫",
        "content": "种竹交加翠，栽桃烂熳红。\n经心石镜月，到面雪山风。\n赤管随王命，银章付老翁。\n岂知牙齿落，名玷荐贤中。",
        "dynasty": "唐",
        "collection_info": null
    },
    {
        "uuid": "3271abed4a5ca266b559e2fd08db94be",
        "title": "春日江村五首 四",
        "author": "杜甫",
        "content": "扶病垂朱绂，归休步紫苔。\n郊扉存晚计，幕府媿羣材。\n燕外晴丝卷，鸥边水叶开。\n隣家送鱼鼈，问我数能来。",
        "dynasty": "唐",
        "collection_info": null
    },
    {
        "uuid": "a8934ae0eed2caf1b3f2182fb0eb6a8b",
        "title": "春日江村五首 五",
        "author": "杜甫",
        "content": "羣盗哀王粲，中年召贾生。\n登楼初有作，前席竟为荣。\n宅入先贤传，才高处士名。\n异时怀二子，春日復含情。",
        "dynasty": "唐",
        "collection_info": null
    },
    {
        "uuid": "2704826651f7f20e096e9c7d12f53019",
        "title": "绝句六首 一",
        "author": "杜甫",
        "content": "日出篱东水，云生舍北泥。\n竹高鸣翡翠，沙僻舞鵾鸡。",
        "dynasty": "唐",
        "collection_info": null
    },
    {
        "uuid": "172ca23ec83d6f05301e201e1a419a5e",
        "title": "绝句六首 二",
        "author": "杜甫",
        "content": "蔼蔼花蘂乱，飞飞蜂蝶多。\n幽栖身懒动，客至欲如何。",
        "dynasty": "唐",
        "collection_info": null
    },
    {
        "uuid": "f7f42f05694410ac151b9888e05e1fdd",
        "title": "绝句六首 三",
        "author": "杜甫",
        "content": "凿井交椶叶，开渠断竹根。\n扁舟轻褭缆，小径曲通村。",
        "dynasty": "唐",
        "collection_info": null
    },
    {
        "uuid": "94a5a3fcd9df91064bca610fd2e27685",
        "title": "绝句六首 四",
        "author": "杜甫",
        "content": "急雨捎溪足，斜晖转树腰。\n隔巢黄鸟并，翻藻白鱼跳。",
        "dynasty": "唐",
        "collection_info": null
    },
    {
        "uuid": "0f86b02f5938dd5bcab3deae9e3308c0",
        "title": "绝句六首 五",
        "author": "杜甫",
        "content": "舍下笋穿壁，庭中藤刺檐。\n地晴丝冉冉，江白草纤纤。",
        "dynasty": "唐",
        "collection_info": null
    },
    {
        "uuid": "a7a583238a125d6c7858f91cd9a5e084",
        "title": "绝句六首 六",
        "author": "杜甫",
        "content": "江动月移石，溪虚云傍花。\n鸟栖知故道，帆过宿谁家。",
        "dynasty": "唐",
        "collection_info": null
    },
    {
        "uuid": "423c025b1dc229e46c128df46b96f135",
        "title": "绝句四首 一",
        "author": "杜甫",
        "content": "堂西长笋别开门，堑北行椒却背村。\n梅熟许同朱老吃，松高拟对阮生论。",
        "dynasty": "唐",
        "collection_info": null
    },
    {
        "uuid": "312c4afd60e2520415c0819f92050475",
        "title": "绝句四首 二",
        "author": "杜甫",
        "content": "欲作鱼梁云復湍，因惊四月雨声寒。\n青溪先有蛟龙窟，竹石如山不敢安。",
        "dynasty": "唐",
        "collection_info": null
    },
    {
        "uuid": "37b56981bebc98c83fb9035932d4a272",
        "title": "绝句四首 三",
        "author": "杜甫",
        "content": "两箇黄鹂鸣翠柳，一行白鹭上青天。\n窗含西岭千秋雪，门泊东吴万里船。",
        "dynasty": "唐",
        "collection_info": null
    },
    {
        "uuid": "a386ed1612a1df0b1091e6481cb1a29b",
        "title": "绝句四首 四",
        "author": "杜甫",
        "content": "药条药甲润青青，色过棕亭入草亭。\n苗满空山惭取誉，根居隙地怯成形。",
        "dynasty": "唐",
        "collection_info": null
    },
    {
        "uuid": "42347d5086f37049da42cff6bacf6603",
        "title": "哭严仆射归榇",
        "author": "杜甫",
        "content": "素幔随流水，归舟返旧京。\n老亲如宿昔，部曲异平生。\n风送蛟龙雨，天长骠骑营。\n一哀三峡暮，遗后见君情。",
        "dynasty": "唐",
        "collection_info": null
    },
    {
        "uuid": "060d68fbc938cf77765125b898fe8e78",
        "title": "宴戎州杨使君东楼",
        "author": "杜甫",
        "content": "胜绝惊身老，情忘发兴奇。\n座从歌妓密，乐任主人为。\n重碧拈春酒，轻红擘荔枝。\n楼高欲愁思，横笛未休吹。",
        "dynasty": "唐",
        "collection_info": null
    },
    {
        "uuid": "fab3addf9a329cb8731147d547841171",
        "title": "渝州候严六侍御不到先下峡",
        "author": "杜甫",
        "content": "闻道乘骢发，沙边待至今。\n不知云雨散，虚费短长吟。\n山带乌蛮阔，江连白帝深。\n船经一柱观，留眼共登临。",
        "dynasty": "唐",
        "collection_info": null
    },
    {
        "uuid": "e936ea79ed969fea824cb855eaaa0fa6",
        "title": "拨闷",
        "author": "杜甫",
        "content": "闻道云安曲米春，纔倾一醆即醺人。\n乘舟取醉非难事，下峡消愁定几巡。\n长年三老遥怜汝，棙柁开头捷有神。\n已办青钱防雇直，当令美味入吾唇。",
        "dynasty": "唐",
        "collection_info": null
    },
    {
        "uuid": "1ff7afff4c8501ab59be10d12eb1015b",
        "title": "闻高常侍亡",
        "author": "杜甫",
        "content": "归朝不相见，蜀使忽传亡。\n虚历金华省，何殊地下郎。\n致君丹槛折，哭友白云长。\n独步诗名在，秪令故旧伤。",
        "dynasty": "唐",
        "collection_info": null
    },
    {
        "uuid": "233596d95c99af08ceec89ae70035e34",
        "title": "宴忠州使君侄宅",
        "author": "杜甫",
        "content": "出守吾家侄，殊方此日欢。\n自须游阮巷，不是怕湖滩。\n乐助长歌逸，杯饶旅思宽。\n昔曾如意舞，牵率强为看。",
        "dynasty": "唐",
        "collection_info": null
    },
    {
        "uuid": "bf5ce0ab00ae557da49511fec2b619f9",
        "title": "禹庙",
        "author": "杜甫",
        "content": "禹庙空山裏，秋风落日斜。\n荒庭垂橘柚，古屋画龙蛇。\n云气生虚壁，江声走白沙。\n早知乘四载，疏凿控三巴。",
        "dynasty": "唐",
        "collection_info": null
    },
    {
        "uuid": "ffbc06a2b9cb6e06ad3912470baae231",
        "title": "题忠州龙兴寺所居院壁",
        "author": "杜甫",
        "content": "忠州三峡内，井邑聚云根。\n小市常争米，孤城早闭门。\n空看过客泪，莫觅主人恩。\n淹泊仍愁虎，深居赖独园。",
        "dynasty": "唐",
        "collection_info": null
    },
    {
        "uuid": "5d1acffbc03ed4741732f518ce902a14",
        "title": "旅夜书怀",
        "author": "杜甫",
        "content": "细草微风岸，危樯独夜舟。\n星垂平野阔，月涌大江流。\n名岂文章着，官因老病休。\n飘飘何所似，天地一沙鸥。",
        "dynasty": "唐",
        "collection_info": null
    },
    {
        "uuid": "1f77f09e01f815af6898538cf20bc392",
        "title": "别常征君",
        "author": "杜甫",
        "content": "儿扶犹杖策，卧病一秋强。\n白髮少新洗，寒衣宽总长。\n故人忧见及，此别泪相忘。\n各逐萍流转，来书细作行。",
        "dynasty": "唐",
        "collection_info": null
    },
    {
        "uuid": "31721910e3ab6dc8237dafe5321cff20",
        "title": "三绝句 一",
        "author": "杜甫",
        "content": "前年渝州杀刺史，今年开州杀刺史。\n羣盗相随剧虎狼，食人更肯留妻子。",
        "dynasty": "唐",
        "collection_info": null
    },
    {
        "uuid": "492b778213b36323743a299374bfc8e5",
        "title": "三绝句 二",
        "author": "杜甫",
        "content": "二十一家同入蜀，惟残一人出骆谷。\n自说二女啮臂时，回头却向秦云哭。",
        "dynasty": "唐",
        "collection_info": null
    },
    {
        "uuid": "b46750ac13c02feb844bc9c8b75afd44",
        "title": "三绝句 三",
        "author": "杜甫",
        "content": "殿前兵马虽骁雄，纵暴略与羌浑同。\n闻道杀人汉水上，妇女多在官军中。",
        "dynasty": "唐",
        "collection_info": null
    },
    {
        "uuid": "1209e92de078d6e2a38c97b6b03f39be",
        "title": "十二月一日三首 一",
        "author": "杜甫",
        "content": "今朝腊月春意动，云安县前江可怜。\n一声何处送书鴈，百丈谁家上水船。\n未将梅蘂惊愁眼，要取楸花媚远天。\n明光起草人所羡，肺病几时朝日边。",
        "dynasty": "唐",
        "collection_info": null
    },
    {
        "uuid": "38374f2e7539566cd483b674207bdecb",
        "title": "十二月一日三首 二",
        "author": "杜甫",
        "content": "寒轻市上山烟碧，日满楼前江雾黄。\n负盐出井此溪女，打鼓发船何郡郎。\n新亭举目风景切，茂陵着书消渴长。\n春花不愁不烂漫，楚客唯听棹相将。",
        "dynasty": "唐",
        "collection_info": null
    },
    {
        "uuid": "77e478869d0f382c58e553c28b1f4027",
        "title": "十二月一日三首 三",
        "author": "杜甫",
        "content": "即看燕子入山扉，岂有黄鹂历翠微。\n短短桃花临水岸，轻轻柳絮点人衣。\n春来准拟开怀久，老去亲知见面稀。\n他日一杯难强进，重嗟筋力故山违。",
        "dynasty": "唐",
        "collection_info": null
    },
    {
        "uuid": "0779e0098e42118ca28b125457b7add3",
        "title": "又雪",
        "author": "杜甫",
        "content": "南雪不到地，青崖霑未消。\n微微向日薄，脉脉去人遥。\n冬热鸳鸯病，峡深豺虎骄。\n愁边有江水，焉得北之朝。",
        "dynasty": "唐",
        "collection_info": null
    },
    {
        "uuid": "5288619966015afb0668553d77973b11",
        "title": "奉汉中王手札",
        "author": "杜甫",
        "content": "国有干坤大，王今叔父尊。\n剖符来蜀道，归盖取荆门。\n峡险通舟过，江长注海奔。\n主人留上客，避暑得名园。\n前后缄书报，分明馔玉恩。\n天云浮绝壁，风竹在华轩。\n已觉良宵永，何看骇浪翻。\n入期朱邸雪，朝傍紫微垣。\n枚乘文章老，河间礼乐存。\n悲秋宋玉宅，失路武陵源。\n淹薄俱崖口，东西异石根。\n夷音迷咫尺，鬼物傍黄昏。\n犬马诚为恋，狐貍不足论。\n从容草奏罢，宿昔奉清罇。",
        "dynasty": "唐",
        "collection_info": null
    },
    {
        "uuid": "7dfec15fd3a56c8b8184d1e33b16b65c",
        "title": "赠崔十三评事公辅",
        "author": "杜甫",
        "content": "飘飘西极马，来自渥洼池。\n飒飁定山桂，低徊风雨枝。\n我闻龙正直，道屈尔何为。\n且有元戎命，悲歌识者谁。\n官联辞宂长，行路洗欹危。\n脱劒主人赠，去帆春色随。\n阴沈铁凤阙，教练羽林儿。\n天子朝侵早，云台仗数移。\n分军应供给，百姓日支离。\n黠吏因封己，公才或守雌。\n燕王买骏骨，渭老得熊罴。\n活国名公在，拜坛羣寇疑。\n冰壶动瑶碧，野水失蛟螭。\n入幕诸彦集，渴贤高选宜。\n骞腾坐可致，九万起于斯。\n復进出矛戟，昭然开鼎彝。\n会看之子贵，叹及老夫衰。\n岂但江曾决，还思雾一披。\n暗尘生古镜，拂匣照西施。\n舅氏多人物，无惭困翮垂。",
        "dynasty": "唐",
        "collection_info": null
    },
    {
        "uuid": "0ba9f3999d837af2328f080568508906",
        "title": "长江二首 一",
        "author": "杜甫",
        "content": "众水会涪万，瞿塘争一门。\n朝宗人共挹，盗贼尔谁尊。\n孤石隐如马，高萝垂饮猨。\n归心异波浪，何事即飞飜。",
        "dynasty": "唐",
        "collection_info": null
    },
    {
        "uuid": "a387da30dff03163eafd27e5eabe7c58",
        "title": "长江二首 二",
        "author": "杜甫",
        "content": "浩浩终不息，乃知东极临。\n众流归海意，万国奉君心。\n色借潇湘阔，声驱滟滪深。\n未辞添雾雨，接上遇衣襟。",
        "dynasty": "唐",
        "collection_info": null
    },
    {
        "uuid": "f81fcfe2c7f4a0898c0cf9e6b7d0e072",
        "title": "承闻故房相公灵榇自阆州启殡归葬东都有作二首 一",
        "author": "杜甫",
        "content": "远闻房太守，归葬陆浑山。\n一德兴王后，孤魂久客间。\n孔明多故事，安石竟崇班。\n他日嘉陵涕，仍沾楚水还。",
        "dynasty": "唐",
        "collection_info": null
    },
    {
        "uuid": "432f2654dcb69e502ac627e892b9c2e6",
        "title": "承闻故房相公灵榇自阆州启殡归葬东都有作二首 二",
        "author": "杜甫",
        "content": "丹旐飞飞日，初传发阆州。\n风尘终不解，江汉忽同流。\n劒动新身匣，书归故国楼。\n尽哀知有处，为客恐长休。",
        "dynasty": "唐",
        "collection_info": null
    },
    {
        "uuid": "c95d91d848aeeb24a9396d6aaa537c70",
        "title": "云安九日郑十八携酒陪诸公宴",
        "author": "杜甫",
        "content": "寒花开已尽，菊蘂独盈枝。\n旧摘人频异，轻香酒蹔随。\n地偏初衣夹，山拥更登危。\n万国皆戎马，酣歌泪欲垂。",
        "dynasty": "唐",
        "collection_info": null
    },
    {
        "uuid": "e973fe47a617eadf65a2c69507d517a2",
        "title": "荅郑十七郎一绝",
        "author": "杜甫",
        "content": "雨后过畦润，花残步屐迟。\n把文惊小陆，好客见当时。",
        "dynasty": "唐",
        "collection_info": null
    },
    {
        "uuid": "55b2f790f8bdd225b02c79f70e8f10a0",
        "title": "将晓二首 一",
        "author": "杜甫",
        "content": "石城除击柝，铁锁欲开关。\n鼓角悲荒塞，星河落曙山。\n巴人常小梗，蜀使动无还。\n垂老孤帆色，飘飘犯百蛮。",
        "dynasty": "唐",
        "collection_info": null
    },
    {
        "uuid": "1ca4117dd9b95a7b4ab7a8ad06992d2f",
        "title": "将晓二首 二",
        "author": "杜甫",
        "content": "军吏回官烛，舟人自楚歌。\n寒沙蒙薄雾，落月去清波。\n壮惜身名晚，衰惭应接多。\n归朝日簪笏，筋力定如何。",
        "dynasty": "唐",
        "collection_info": null
    },
    {
        "uuid": "6044e1b2a6d2a80f4bcf3826b204e133",
        "title": "怀锦水居止二首 一",
        "author": "杜甫",
        "content": "军旅西征僻，风尘战伐多。\n犹闻蜀父老，不忘舜讴歌。\n天险终难立，柴门岂重过。\n朝朝巫峡水，远逗锦江波。",
        "dynasty": "唐",
        "collection_info": null
    },
    {
        "uuid": "f59f3e11f2c2ca4b8717349d07494cc8",
        "title": "怀锦水居止二首 二",
        "author": "杜甫",
        "content": "万里桥南宅，百花潭北庄。\n层轩皆面水，老树饱经霜。\n雪岭界天白，锦城曛日黄。\n惜哉形胜地，回首一茫茫。",
        "dynasty": "唐",
        "collection_info": null
    },
    {
        "uuid": "e8da68fc592aee7df96f2c3a24c6bca6",
        "title": "子规",
        "author": "杜甫",
        "content": "峡裏云安县，江楼翼瓦齐。\n两边山木合，终日子规啼。\n眇眇春风见，萧萧夜色凄。\n客愁那听此，故作傍人低。",
        "dynasty": "唐",
        "collection_info": null
    },
    {
        "uuid": "b526809dbf1aba8dfab5ed9dd58ec385",
        "title": "立春",
        "author": "杜甫",
        "content": "春日春盘细生菜，忽忆两京梅发时。\n盘出高门行白玉，菜传纤手送青丝。\n巫峡寒江那对眼，杜陵远客不胜悲。\n此身未知归定处，呼儿觅纸一题诗。",
        "dynasty": "唐",
        "collection_info": null
    },
    {
        "uuid": "bd12eede8baaa33087dab6bc034a1e60",
        "title": "漫成一绝",
        "author": "杜甫",
        "content": "江月去人只数尺，风灯照夜欲三更。\n沙头宿鹭联拳静，船尾跳鱼拨刺鸣。",
        "dynasty": "唐",
        "collection_info": null
    },
    {
        "uuid": "6562876d60631324169d5877e5198473",
        "title": "老病",
        "author": "杜甫",
        "content": "老病巫山裏，稽留楚客中。\n药残他日裹，花发去年丛。\n夜足霑沙雨，春多逆水风。\n合分双赐笔，犹作一飘蓬。",
        "dynasty": "唐",
        "collection_info": null
    },
    {
        "uuid": "8865e748e3bcaf2aa19557447dab4fe0",
        "title": "南楚",
        "author": "杜甫",
        "content": "南楚青春异，暄寒早早分。\n无名江上草，随意岭头云。\n正月蜂相见，非时鸟共闻。\n杖藜妨跃马，不是故离羣。",
        "dynasty": "唐",
        "collection_info": null
    },
    {
        "uuid": "5159bca2d880d5e04cdaa51d7cf0e564",
        "title": "寄常征君",
        "author": "杜甫",
        "content": "白水青山空復春，征君晚节傍风尘。\n楚妃堂上色殊众，海鹤阶前鸣向人。\n万事纠纷犹绝粒，一官羇绊实藏身。\n开州入夏知凉冷，不似云安毒热新。",
        "dynasty": "唐",
        "collection_info": null
    },
    {
        "uuid": "38c98f0723326325735af0128c204254",
        "title": "寄岑嘉州",
        "author": "杜甫",
        "content": "不见故人十年余，不道故人无素书。\n愿逢颜色关塞远，岂意出守江城居。\n外江三峡且相接，斗酒新诗终日疎。\n谢朓每篇堪讽诵，冯唐已老听吹嘘。\n泊船秋夜经春草，伏枕青枫限玉除。\n眼前所寄选何物，赠子云安双鲤鱼。",
        "dynasty": "唐",
        "collection_info": null
    },
    {
        "uuid": "70932639f560a0d9701a30d66613b51d",
        "title": "移居夔州郭",
        "author": "杜甫",
        "content": "伏枕云安县，迁居白帝城。\n春知催柳别，江与放船清。\n农事闻人说，山光见鸟情。\n禹功饶断石，且就土微平。",
        "dynasty": "唐",
        "collection_info": null
    },
    {
        "uuid": "47ed03101ed15c649b6b6b6fd6880eb0",
        "title": "船下夔州郭宿雨湿不得上岸别王十二判官",
        "author": "杜甫",
        "content": "依沙宿舸船，石濑月娟娟。\n风起春灯乱，江鸣夜雨悬。\n晨钟云外湿，胜地石堂烟。\n柔橹轻鸥外，含悽觉汝贤。",
        "dynasty": "唐",
        "collection_info": null
    },
    {
        "uuid": "0ddfacd40863b640ce482a25e93efeeb",
        "title": "雨不绝",
        "author": "杜甫",
        "content": "鸣雨既过渐细微，映空摇扬如丝飞。\n阶前短草泥不乱，院裏长条风乍稀。\n舞石旋应将乳子，行云莫自湿仙衣。\n眼边江舸何怱促，未待安流逆浪归。",
        "dynasty": "唐",
        "collection_info": null
    },
    {
        "uuid": "8d3d17045e0d3bbdb01273b557504f85",
        "title": "崔评事弟许相迎不到应虑老夫见泥雨怯出必愆佳期走笔戏简",
        "author": "杜甫",
        "content": "江阁要宾许马迎，午时起坐自天明。\n浮云不负青春色，细雨何孤白帝城。\n身过花间霑湿好，醉于马上往来轻。\n虚疑皓首衝泥怯，实少银鞍傍险行。",
        "dynasty": "唐",
        "collection_info": null
    },
    {
        "uuid": "975340c27f7e7595bc00c54973a5a236",
        "title": "宿江边阁",
        "author": "杜甫",
        "content": "暝色延山径，高斋次水门。\n薄云岩际宿，孤月浪中飜。\n鹳鹤追飞静，豺狼得食喧。\n不眠忧战伐，无力正干坤。",
        "dynasty": "唐",
        "collection_info": null
    },
    {
        "uuid": "3d3902fabd2c1e6eb2fab4784104ec57",
        "title": "夜宿西阁晓呈元二十一曹长",
        "author": "杜甫",
        "content": "城暗更筹急，楼高雨雪微。\n稍通绡幕霁，远带玉绳稀。\n门鹊晨光起，墙乌宿处飞。\n寒江流甚细，有意待人归。",
        "dynasty": "唐",
        "collection_info": null
    },
    {
        "uuid": "a46ea9994a192506d58accc9a12195f3",
        "title": "西阁口号",
        "author": "杜甫",
        "content": "山木抱云稠，寒江绕上头。\n雪崖纔变石，风幔不依楼。\n社稷堪流涕，安危在运筹。\n看君话王室，感动几销忧。",
        "dynasty": "唐",
        "collection_info": null
    },
    {
        "uuid": "e22bd1af58083a0eee88f9b57e83edd4",
        "title": "西阁雨望",
        "author": "杜甫",
        "content": "楼雨霑云幔，山寒着水城。\n径添沙面出，湍减石棱生。\n菊蘂凄疎放，松林驻远情。\n滂沱朱槛湿，万虑傍檐楹。",
        "dynasty": "唐",
        "collection_info": null
    },
    {
        "uuid": "bbb8d87f0cf3e6238322318bc7dc276e",
        "title": "不离西阁二首 一",
        "author": "杜甫",
        "content": "江柳非时发，江花冷色频。\n地偏应有瘴，腊近已含春。\n失学从愚子，无家住老身。\n不知西阁意，肯别定留人。",
        "dynasty": "唐",
        "collection_info": null
    },
    {
        "uuid": "efd7294af953a08d5ee53897d1e117c9",
        "title": "不离西阁二首 二",
        "author": "杜甫",
        "content": "西阁从人别，人今亦故亭。\n江云飘素练，石壁断空青。\n沧海先迎日，银河倒列星。\n平生耽胜事，吁骇始初经。",
        "dynasty": "唐",
        "collection_info": null
    },
    {
        "uuid": "24d2d944e74134265423bcca6c514b48",
        "title": "西阁三度期大昌严明府同宿不到",
        "author": "杜甫",
        "content": "问子能来宿，今疑索故要。\n匣琴虚夜夜，手板自朝朝。\n金吼霜钟彻，花催腊炬销。\n早凫江槛底，双影漫飘飖。",
        "dynasty": "唐",
        "collection_info": null
    },
    {
        "uuid": "5e3aad8793b128a4b09b4a4556937c64",
        "title": "西阁二首 一",
        "author": "杜甫",
        "content": "巫山小摇落，碧色见松林。\n百鸟各相命，孤云无自心。\n层轩俯江壁，要路亦高深。\n朱绂犹纱帽，新诗近玉琴。\n功名不早立，衰病谢知音。\n哀世非王粲，终然学越吟。",
        "dynasty": "唐",
        "collection_info": null
    },
    {
        "uuid": "2b75b115ac63f38a5f5992db41ad1995",
        "title": "西阁二首 二",
        "author": "杜甫",
        "content": "懒心似江水，日夜向沧洲。\n不道含香贱，其如镊白休。\n经过调碧柳，萧索倚朱楼。\n毕娶何时竟，消中得自由。\n豪华看古往，服食寄冥搜。\n诗尽人间兴，兼须入海求。",
        "dynasty": "唐",
        "collection_info": null
    },
    {
        "uuid": "3943604410a434b5a110fe32c6b5b942",
        "title": "阁夜",
        "author": "杜甫",
        "content": "岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭几家闻战伐，夷歌数处起渔樵。\n卧龙跃马终黄土，人事依依漫寂寥。",
        "dynasty": "唐",
        "collection_info": null
    },
    {
        "uuid": "fe72f6c8fd51930c8231799cd53ac377",
        "title": "西阁夜",
        "author": "杜甫",
        "content": "恍惚寒山暮，逶迤白雾昏。\n山虚风落石，楼静月侵门。\n击柝可怜子，无衣何处村。\n时危关百虑，盗贼尔犹存。",
        "dynasty": "唐",
        "collection_info": null
    },
    {
        "uuid": "d581a5c72695a7ac98e531130a5fa157",
        "title": "瀼西寒望",
        "author": "杜甫",
        "content": "水色含羣动，朝光切太虚。\n年侵频怅望，兴远一萧疎。\n猨挂时相学，鸥行炯自如。\n瞿唐春欲至，定卜瀼西居。",
        "dynasty": "唐",
        "collection_info": null
    },
    {
        "uuid": "e427bab1f75ee8b9ee8d3cf44cae5854",
        "title": "入宅三首 一",
        "author": "杜甫",
        "content": "奔峭背赤甲，断崖当白盐。\n客居愧迁次，春酒渐多添。\n花亚欲移竹，鸟窥新捲帘。\n衰年不敢恨，胜概欲相兼。",
        "dynasty": "唐",
        "collection_info": null
    },
    {
        "uuid": "a2c13887739958e3dd7b349eca6ed35e",
        "title": "入宅三首 二",
        "author": "杜甫",
        "content": "乱后居难定，春归客未还。\n水生鱼復浦，云暖麝香山。\n半顶梳头白，过眉拄杖斑。\n相看多使者，一一问函关。",
        "dynasty": "唐",
        "collection_info": null
    },
    {
        "uuid": "5e43cb6bca5f2779a8180e513b0d2a49",
        "title": "入宅三首 三",
        "author": "杜甫",
        "content": "宋玉归州宅，云通白帝城。\n吾人淹老病，旅食岂才名。\n峡口风常急，江流气不平。\n只应与儿子，飘转任浮生。",
        "dynasty": "唐",
        "collection_info": null
    },
    {
        "uuid": "a01969506b6b57dcf5e1d9b533c3b4e4",
        "title": "赤甲",
        "author": "杜甫",
        "content": "卜居赤甲迁居新，两见巫山楚水春。\n炙背可以献天子，美芹由来知野人。\n荆州郑薛寄书近，蜀客郗岑非我邻。\n笑接郎中评事饮，病从深酌道吾真。",
        "dynasty": "唐",
        "collection_info": null
    },
    {
        "uuid": "13b6b806fe204e9279002ae2f2667759",
        "title": "卜居",
        "author": "杜甫",
        "content": "归羡辽东鹤，吟同楚执珪。\n未成游碧海，着处觅丹梯。\n云障宽江左，春耕破瀼西。\n桃红客若至，定似昔人迷。",
        "dynasty": "唐",
        "collection_info": null
    },
    {
        "uuid": "737763e530b2c26373ecabb399cbd72c",
        "title": "暮春题瀼西新赁草屋五首 一",
        "author": "杜甫",
        "content": "久嗟三峡客，再与暮春期。\n百舌欲无语，繁花能几时。\n谷虚云气薄，波乱日华迟。\n战伐何由定，哀伤不在兹。",
        "dynasty": "唐",
        "collection_info": null
    },
    {
        "uuid": "f06b1155c8e14efe7504566a131f72b3",
        "title": "暮春题瀼西新赁草屋五首 二",
        "author": "杜甫",
        "content": "此邦千树橘，不见比封君。\n养拙干戈际，全生麋鹿羣。\n畏人江北草，旅食瀼西云。\n万里巴渝曲，三年实饱闻。",
        "dynasty": "唐",
        "collection_info": null
    },
    {
        "uuid": "640fef527ed509b49b62dc57b1adb5d9",
        "title": "暮春题瀼西新赁草屋五首 三",
        "author": "杜甫",
        "content": "綵云阴復白，锦树晓来青。\n身世双蓬鬓，干坤一草亭。\n哀歌时自短，醉舞为谁醒。\n细雨荷锄立，江猨吟翠屏。",
        "dynasty": "唐",
        "collection_info": null
    },
    {
        "uuid": "a40e4021b41a71d980a87ef4565a6d86",
        "title": "暮春题瀼西新赁草屋五首 四",
        "author": "杜甫",
        "content": "壮年学书劒，他日委泥沙。\n事主非无禄，浮生即有涯。\n高斋依药饵，绝域改春华。\n丧乱丹心破，王臣未一家。",
        "dynasty": "唐",
        "collection_info": null
    },
    {
        "uuid": "e6f82d69943f848ef61e4b25eee571a4",
        "title": "暮春题瀼西新赁草屋五首 五",
        "author": "杜甫",
        "content": "欲陈济世策，已老尚书郎。\n未息豺虎鬬，空惭鸳鹭行。\n时危人事急，风逆羽毛伤。\n落日悲江汉，中宵泪满床。",
        "dynasty": "唐",
        "collection_info": null
    },
    {
        "uuid": "9146fffae5aee3c347889f22ae51a0d1",
        "title": "园",
        "author": "杜甫",
        "content": "仲夏流多水，清晨向小园。\n碧溪摇艇阔，朱果烂枝繁。\n始为江山静，终防市井喧。\n畦蔬绕茅屋，自足媚盘餐。",
        "dynasty": "唐",
        "collection_info": null
    },
    {
        "uuid": "7ae2aae7c0b63d9ab61bafe051c8235a",
        "title": "竖子至",
        "author": "杜甫",
        "content": "樝梨且缀碧，梅杏半传黄。\n小子幽园至，轻笼熟柰香。\n山风犹满把，野露及新尝。\n欲寄江湖客，提携日月长。",
        "dynasty": "唐",
        "collection_info": null
    },
    {
        "uuid": "9b861ab56797c2720c5efbc5cae296a2",
        "title": "示獠奴阿段",
        "author": "杜甫",
        "content": "山木苍苍落日曛，竹竿褭褭细泉分。\n郡人入夜争余沥，竖子寻源独不闻。\n病渴三更迴白首，传声一注湿青云。\n曾惊陶侃胡奴异，怪尔常穿虎豹羣。",
        "dynasty": "唐",
        "collection_info": null
    },
    {
        "uuid": "224ffca252d4a21793f6f3cb12fc17fe",
        "title": "秋野五首 一",
        "author": "杜甫",
        "content": "秋野日疏芜，寒江动碧虚。\n繫舟蛮井络，卜宅楚村墟。\n枣熟从人打，葵荒欲自锄。\n盘餐老夫食，分减及溪鱼。",
        "dynasty": "唐",
        "collection_info": null
    },
    {
        "uuid": "14b25454a9a2f746767bbcac3720f3c2",
        "title": "秋野五首 二",
        "author": "杜甫",
        "content": "易识浮生理，难教一物违。\n水深鱼极乐，林茂鸟知归。\n吾老甘贫病，荣华有是非。\n秋风吹几杖，不厌此山薇。",
        "dynasty": "唐",
        "collection_info": null
    },
    {
        "uuid": "8124d721e217ddcd8108954bd1dcdb11",
        "title": "秋野五首 三",
        "author": "杜甫",
        "content": "礼乐攻吾短，山林引兴长。\n掉头纱帽仄，曝背竹书光。\n风落收松子，天寒割蜜房。\n稀疎小红翠，驻屐近微香。",
        "dynasty": "唐",
        "collection_info": null
    },
    {
        "uuid": "01dcd13b860387693482a73ac2f8bf86",
        "title": "秋野五首 四",
        "author": "杜甫",
        "content": "远岸秋沙白，连山晚照红。\n潜鳞输骇浪，归翼会高风。\n砧响家家发，樵声箇箇同。\n飞霜任青女，赐被隔南宫。",
        "dynasty": "唐",
        "collection_info": null
    },
    {
        "uuid": "cdd8c134f7b1b3ec1bd2f3427932c2be",
        "title": "秋野五首 五",
        "author": "杜甫",
        "content": "身许麒膦画，年衰鸳鹭羣。\n大江秋易盛，空峡夜多闻。\n径隐千重石，帆留一片云。\n儿童解蛮语，不必作参军。",
        "dynasty": "唐",
        "collection_info": null
    },
    {
        "uuid": "fb30607edb22cf6897fb3c32d5771312",
        "title": "溪上",
        "author": "杜甫",
        "content": "峡内淹留客，溪边四五家。\n古苔生迮地，秋竹隐疎花。\n塞俗人无井，山田饭有沙。\n西江使船至，时復问京华。",
        "dynasty": "唐",
        "collection_info": null
    },
    {
        "uuid": "0ba65b7b35de75de46673b7442889e4a",
        "title": "树间",
        "author": "杜甫",
        "content": "岑寂双甘树，婆娑一院香。\n交柯低几杖，垂实碍衣裳。\n满岁如松碧，同时待菊黄。\n几迴霑叶露，乘月坐胡床。",
        "dynasty": "唐",
        "collection_info": null
    },
    {
        "uuid": "28c69306001b3a1779f0457eadcb0d73",
        "title": "课小竖鉏斫舍北果林枝蔓荒秽净讫移床三首 一",
        "author": "杜甫",
        "content": "病枕依茅栋，荒鉏净果林。\n背堂资僻远，在野兴清深。\n山雉防求敌，江猨应独吟。\n洩云高不去，隐几亦无心。",
        "dynasty": "唐",
        "collection_info": null
    },
    {
        "uuid": "84fc61639e6cd8d9f70abe0511598742",
        "title": "课小竖鉏斫舍北果林枝蔓荒秽净讫移床三首 二",
        "author": "杜甫",
        "content": "众壑生寒早，长林卷雾齐。\n青虫悬就日，朱果落封泥。\n薄俗防人面，全身学马蹄。\n吟诗坐迴首，随意葛巾低。",
        "dynasty": "唐",
        "collection_info": null
    },
    {
        "uuid": "f1d30c117fd6f83dd07d36da95c0029c",
        "title": "课小竖鉏斫舍北果林枝蔓荒秽净讫移床三首 三",
        "author": "杜甫",
        "content": "篱弱门何向，沙虚岸只摧。\n日斜鱼更食，客散鸟还来。\n寒水光难定，秋山响易哀。\n天涯稍曛黑，倚杖更裴回。",
        "dynasty": "唐",
        "collection_info": null
    },
    {
        "uuid": "68f6e61f98b04c2e67948e44a64c5067",
        "title": "寒雨朝行视园树",
        "author": "杜甫",
        "content": "柴门杂树向千株，丹橘黄甘此地无。\n江上今朝寒雨歇，篱中秀色画屏纡。\n桃蹊李径年虽故，栀子红椒艳復殊。\n鏁石藤稍元自落，倚天松骨见来枯。\n林香出实垂将尽，叶蔕辞枝不重苏。\n爱日恩光蒙借贷，清霜杀气得忧虞。\n衰颜更觅藜床坐，缓步仍须竹杖扶。\n散骑未知云阁处，啼猨僻在楚山隅。",
        "dynasty": "唐",
        "collection_info": null
    },
    {
        "uuid": "a91a050162332aeef42dc49b832fe444",
        "title": "季秋江村",
        "author": "杜甫",
        "content": "乔木村墟古，疎篱野蔓悬。\n清琴将暇日，白首望霜天。\n登俎黄甘重，支床锦石圆。\n远游虽寂寞，难见此山川。",
        "dynasty": "唐",
        "collection_info": null
    },
    {
        "uuid": "ac6f322b38da58eeca2a8e0040ef3ccb",
        "title": "小园",
        "author": "杜甫",
        "content": "由来巫峡水，本自楚人家。\n客病留因药，春深买为花。\n秋庭风落果，瀼岸雨颓沙。\n问俗营寒事，将诗待物华。",
        "dynasty": "唐",
        "collection_info": null
    },
    {
        "uuid": "a1f7b321eb51527c5badc09dfe86b7e4",
        "title": "自瀼西荆扉且移居东屯茅屋四首 一",
        "author": "杜甫",
        "content": "白盐危峤北，赤甲古城东。\n平地一川稳，高山四面同。\n烟霜凄野日，秔稻熟天风。\n人事伤蓬转，吾将守桂丛。",
        "dynasty": "唐",
        "collection_info": null
    },
    {
        "uuid": "d4589a7329e2c7adf58bcc7ae66e63f3",
        "title": "自瀼西荆扉且移居东屯茅屋四首 二",
        "author": "杜甫",
        "content": "东屯復瀼西，一种住青溪。\n来往皆茅屋，淹留为稻畦。\n市喧宜近利，林僻此无蹊。\n若访衰翁语，须令剩客迷。",
        "dynasty": "唐",
        "collection_info": null
    },
    {
        "uuid": "028a12380ba838e91c0085c58b30a309",
        "title": "自瀼西荆扉且移居东屯茅屋四首 三",
        "author": "杜甫",
        "content": "道北冯都使，高斋见一川。\n子能渠细石，吾亦沼清泉。\n枕带还相似，柴荆即有焉。\n斫畬应费日，解缆不知年。",
        "dynasty": "唐",
        "collection_info": null
    },
    {
        "uuid": "6fad6308d3c1a1762a561e66e6c3455e",
        "title": "自瀼西荆扉且移居东屯茅屋四首 四",
        "author": "杜甫",
        "content": "牢落西江外，参差北户间。\n久游巴子国，卧病楚人山。\n幽独移佳境，清深隔远关。\n寒空见鸳鹭，迴首忆朝班。",
        "dynasty": "唐",
        "collection_info": null
    },
    {
        "uuid": "2ddf5777911ce6b671135073e03a46e7",
        "title": "茅堂检校收稻二首 一",
        "author": "杜甫",
        "content": "香稻三秋末，平田百顷间。\n喜无多屋宇，幸不碍云山。\n御夹侵寒气，尝新破旅颜。\n红鲜终日有，玉粒未吾悭。",
        "dynasty": "唐",
        "collection_info": null
    },
    {
        "uuid": "91518664365fb86d781e7ed4b3ed4454",
        "title": "茅堂检校收稻二首 二",
        "author": "杜甫",
        "content": "稻米炊能白，秋葵煮復新。\n谁云滑易饱，老藉软俱匀。\n种幸房州熟，苗同伊阙春。\n无劳映渠盌，自有色如银。",
        "dynasty": "唐",
        "collection_info": null
    },
    {
        "uuid": "4ee84dfc7f52f61d6b44c65bb8a2c0ed",
        "title": "东屯月夜",
        "author": "杜甫",
        "content": "抱疾漂萍老，防边旧谷屯。\n春农亲异俗，岁月在衡门。\n青女霜枫重，黄牛峡水喧。\n泥留虎鬬迹，月挂客愁村。\n乔木澄稀影，轻云倚细根。\n数惊闻雀噪，暂睡想猨蹲。\n日转东方白，风来北斗昏。\n天寒不成寝，无梦寄归魂。",
        "dynasty": "唐",
        "collection_info": null
    },
    {
        "uuid": "6ef0bbf85c9d672985905efc01b4eee2",
        "title": "东屯北崦",
        "author": "杜甫",
        "content": "盗贼浮生困，诛求异俗贫。\n空村惟见鸟，落日未逢人。\n步壑风吹面，看松露滴身。\n远山迴白首，战地有黄尘。",
        "dynasty": "唐",
        "collection_info": null
    },
    {
        "uuid": "5877dda8624a06a4b0d1b0d84f85b8ea",
        "title": "从驿次草堂復至东屯二首 一",
        "author": "杜甫",
        "content": "峡内归田客，江边借马骑。\n非寻戴安道，似向习家池。\n峡险风烟僻，天寒橘柚垂。\n筑场看敛积，一学楚人为。",
        "dynasty": "唐",
        "collection_info": null
    },
    {
        "uuid": "703bd1a08c8998463fbfc7b5ca6cb707",
        "title": "从驿次草堂復至东屯二首 二",
        "author": "杜甫",
        "content": "短景难高卧，衰年强此身。\n山家蒸栗暖，野饭射麋新。\n世路知交薄，门庭畏客频。\n牧童斯在眼，田父实为邻。",
        "dynasty": "唐",
        "collection_info": null
    },
    {
        "uuid": "12a30c3b586f369eb1cdbb864c188a23",
        "title": "暂往白帝復还东屯",
        "author": "杜甫",
        "content": "復作归田去，犹残穫稻功。\n筑场怜穴蚁，拾穗许村童。\n落杵光辉白，除芒子粒红。\n加餐可扶老，仓庾慰飘蓬。",
        "dynasty": "唐",
        "collection_info": null
    },
    {
        "uuid": "7c9affd4143bbadd32da1ae43cdb59af",
        "title": "刈稻了咏怀",
        "author": "杜甫",
        "content": "稻穫空云水，川平对石门。\n寒风疎落木，旭日散鸡豚。\n野哭初闻战，樵歌稍出村。\n无家问消息，作客信干坤。",
        "dynasty": "唐",
        "collection_info": null
    },
    {
        "uuid": "cf9b622f7400f1052d17725f85fe0760",
        "title": "上白帝城",
        "author": "杜甫",
        "content": "城峻随天壁，楼高更女墙。\n江流思夏后，风至忆襄王。\n老去闻悲角，人扶报夕阳。\n公孙初恃险，跃马意何长。",
        "dynasty": "唐",
        "collection_info": null
    },
    {
        "uuid": "2b55620cdf051d2e14399188353be6d5",
        "title": "上白帝城二首 一",
        "author": "杜甫",
        "content": "江城含变态，一上一回新。\n天欲今朝雨，山归万古春。\n英雄余事业，衰迈久风尘。\n取醉他乡客，相逢故国人。\n兵戈犹拥蜀，赋敛强输秦。\n不是烦形胜，深惭畏损神。",
        "dynasty": "唐",
        "collection_info": null
    },
    {
        "uuid": "2017666552a3727f2c1c5acd1437dd26",
        "title": "上白帝城二首 二",
        "author": "杜甫",
        "content": "白帝空祠庙，孤云自往来。\n江山城宛转，栋宇客裴回。\n勇略今何在，当年亦壮哉。\n后人将酒肉，虚殿日尘埃。\n谷鸟鸣还过，林花落又开。\n多惭病无力，骑马入青苔。",
        "dynasty": "唐",
        "collection_info": null
    },
    {
        "uuid": "d1c5c0734c8cd07ab9cd7154b212dee5",
        "title": "武侯庙",
        "author": "杜甫",
        "content": "遗庙丹青落，空山草木长。\n犹闻辞后主，不復卧南阳。",
        "dynasty": "唐",
        "collection_info": null
    },
    {
        "uuid": "94f69bb32ecb1cbdd8b3bdcdc013fccf",
        "title": "八阵图",
        "author": "杜甫",
        "content": "功盖三分国，名高八阵图。\n江流石不转，遗恨失吞吴。",
        "dynasty": "唐",
        "collection_info": null
    },
    {
        "uuid": "9ebf4766cd19e8ab82940d024df5cefa",
        "title": "谒先主庙",
        "author": "杜甫",
        "content": "惨淡风云会，乘时各有人。\n力侔分社稷，志屈偃经纶。\n復汉留长策，中原仗老臣。\n杂耕心未已，欧血事酸辛。\n霸气西南歇，雄图历数屯。\n锦江元过楚，劒阁復通秦。\n旧俗存祠庙，空山立鬼神。\n虚檐交鸟道，枯木半龙鳞。\n竹送清溪月，苔移玉座春。\n闾阎儿女换，歌舞岁时新。\n绝域归舟远，荒城繫马频。\n如何对摇落，况乃久风尘。\n孰与关张并，功临耿邓亲。\n应天才不小，得士契无邻。\n迟暮堪帷幄，飘零且钓缗。\n向来忧国泪，寂寞洒衣巾。",
        "dynasty": "唐",
        "collection_info": null
    },
    {
        "uuid": "6beb3fbfe13cbb828c1d35ef44ea1b73",
        "title": "白盐山",
        "author": "杜甫",
        "content": "卓立羣峰外，蟠根积水边。\n他皆任厚地，尔独近高天。\n白牓千家邑，清秋万估船。\n词人取佳句，刻画竟谁传。",
        "dynasty": "唐",
        "collection_info": null
    },
    {
        "uuid": "228edf184f0b3ad1b31173438ade290a",
        "title": "滟滪堆",
        "author": "杜甫",
        "content": "巨积水中央，江寒出水长。\n沈牛荅云雨，如马戒舟航。\n天意存倾覆，神功接混茫。\n干戈连解缆，行止忆垂堂。",
        "dynasty": "唐",
        "collection_info": null
    },
    {
        "uuid": "8c9f91de5f7c8b82e13dc92fa7f5efac",
        "title": "滟滪",
        "author": "杜甫",
        "content": "滟滪既没孤根深，西来水多愁太阴。\n江天漠漠鸟双去，风雨时时龙一吟。\n舟人渔子歌迴首，估客胡商泪满襟。\n寄语舟航恶年少，休翻盐井横黄金。",
        "dynasty": "唐",
        "collection_info": null
    },
    {
        "uuid": "7dd0cee30ac9c0e0bce639d389a4b8e9",
        "title": "白帝",
        "author": "杜甫",
        "content": "白帝城中云出门，白帝城下雨翻盆。\n高江急峡雷霆鬬，翠木苍藤日月昏。\n戎马不如归马逸，千家今有百家存。\n哀哀寡妇诛求尽，恸哭秋原何处村。",
        "dynasty": "唐",
        "collection_info": null
    },
    {
        "uuid": "0bb23a28e08f64eaac3eca82c54f33d5",
        "title": "白帝城楼",
        "author": "杜甫",
        "content": "江度寒山阁，城高绝塞楼。\n翠屏宜晚对，白谷会深游。\n急急能鸣鴈，轻轻不下鸥。\n彝陵春色起，渐拟放扁舟。",
        "dynasty": "唐",
        "collection_info": null
    },
    {
        "uuid": "d099a5f8d235e20181c92d149d52afeb",
        "title": "晓望白帝城盐山",
        "author": "杜甫",
        "content": "徐步移班杖，看山仰白头。\n翠深开断壁，红远结飞楼。\n日出清江望，暄和散旅愁。\n春城见松雪，始拟进归舟。",
        "dynasty": "唐",
        "collection_info": null
    },
    {
        "uuid": "bc64bad6ad8b7bc1939137022665a9af",
        "title": "白帝城最高楼",
        "author": "杜甫",
        "content": "城尖径昃旌斾愁，独立缥缈之飞楼。\n峡坼云霾龙虎卧，江清日抱鼋鼍游。\n扶桑西枝对断石，弱水东影随长流。\n杖藜叹世者谁子，泣血迸空迴白头。",
        "dynasty": "唐",
        "collection_info": null
    },
    {
        "uuid": "3b4e80d7eb7d902c2dcb71c2a10cf714",
        "title": "白帝楼",
        "author": "杜甫",
        "content": "漠漠虚无裏，连连睥睨侵。\n楼光去日远，峡影入江深。\n腊破思端绮，春归待一金。\n去年梅柳意，还欲搅边心。",
        "dynasty": "唐",
        "collection_info": null
    },
    {
        "uuid": "3a4ca4e92e2b8001ae2c9bb4e737df29",
        "title": "陪诸公上白帝城宴越公堂之作",
        "author": "杜甫",
        "content": "此堂存古制，城上俯江郊。\n落构垂云雨，荒阶蔓草茅。\n柱穿蜂溜蜜，栈缺燕添巢。\n坐接春杯气，心伤艳蘂梢。\n英灵如过隙，宴衎愿投胶。\n莫问东流水，生涯未即抛。",
        "dynasty": "唐",
        "collection_info": null
    },
    {
        "uuid": "f303535e89abf6b97b69604dcdc3be34",
        "title": "峡隘",
        "author": "杜甫",
        "content": "闻说江陵府，云沙静眇然。\n白鱼如切玉，朱橘不论钱。\n水有远湖树，人今何处船。\n青山各在眼，却望峡中天。",
        "dynasty": "唐",
        "collection_info": null
    },
    {
        "uuid": "4818e01218b310abc84d82daaea765d3",
        "title": "诸葛庙",
        "author": "杜甫",
        "content": "久游巴子国，屡入武侯祠。\n竹日斜虚寝，溪风满薄帷。\n君臣当共济，贤圣亦同时。\n翊戴归先主，幷吞更出师。\n虫虵穿画壁，巫觋醉蛛丝。\n歘忆吟梁父，躬耕也未迟。",
        "dynasty": "唐",
        "collection_info": null
    },
    {
        "uuid": "9f6021fb8829ba15d929192296308484",
        "title": "峡口二首 一",
        "author": "杜甫",
        "content": "峡口大江间，西南控百蛮。\n城欹连粉堞，岸断更青山。\n开闢多天险，防隅一水关。\n乱离闻鼓角，秋气动衰颜。",
        "dynasty": "唐",
        "collection_info": null
    },
    {
        "uuid": "0eba15fcfbd531bae22eed838f9aa014",
        "title": "峡口二首 二",
        "author": "杜甫",
        "content": "时清关失险，世乱戟如林。\n去矣英雄事，荒哉割据心。\n芦花留客晚，枫树坐猨深。\n疲薾烦亲故，诸侯数赐金。",
        "dynasty": "唐",
        "collection_info": null
    },
    {
        "uuid": "40e46fa59760f8ca402cfe3c5d355fa7",
        "title": "天池",
        "author": "杜甫",
        "content": "天池马不到，岚壁鸟纔通。\n百顷青云杪，层波白石中。\n郁纡腾秀气，萧瑟浸寒空。\n直对巫山出，兼疑夏禹功。\n鱼龙开闢有，菱芡古今同。\n闻道奔雷黑，初看浴日红。\n飘零神女雨，断续楚王风。\n欲问支机石，如临献宝宫。\n九秋惊鴈序，万里狎渔翁。\n更是无人处，诛茅任薄躬。",
        "dynasty": "唐",
        "collection_info": null
    },
    {
        "uuid": "1eac69eba118fd61af45806b10d15aa8",
        "title": "瞿塘两崖",
        "author": "杜甫",
        "content": "三峡传何处，双崖壮此门。\n入天犹石色，穿水忽云根。\n猱攫鬚髯古，蛟龙窟宅尊。\n羲和冬驭近，愁畏日车翻。",
        "dynasty": "唐",
        "collection_info": null
    },
    {
        "uuid": "69ab3afb6578ef7967e4da6d57be85cd",
        "title": "夔州歌十绝句 一",
        "author": "杜甫",
        "content": "中巴之东巴东山，江水开闢流其间。\n白帝高为三峡镇，夔州险过百牢关。",
        "dynasty": "唐",
        "collection_info": null
    },
    {
        "uuid": "060ad2e5fd2a6ef67c8121e0a92d9951",
        "title": "夔州歌十绝句 二",
        "author": "杜甫",
        "content": "白帝夔州各异城，蜀江楚峡混殊名。\n英雄割据非天意，霸主幷吞在物情。",
        "dynasty": "唐",
        "collection_info": null
    },
    {
        "uuid": "4c05ca46ebadc0a7c6a5b239c786103f",
        "title": "夔州歌十绝句 三",
        "author": "杜甫",
        "content": "羣雄竞起问前朝，王者无外见今朝。\n比讶渔阳结怨恨，元听舜日旧箫韶。",
        "dynasty": "唐",
        "collection_info": null
    },
    {
        "uuid": "249e9fb647ca9a632f1aa131c0452bc2",
        "title": "夔州歌十绝句 四",
        "author": "杜甫",
        "content": "赤甲白盐俱刺天，闾阎缭绕接山巅。\n枫林橘树丹青合，复道重楼锦绣悬。",
        "dynasty": "唐",
        "collection_info": null
    },
    {
        "uuid": "55595a7fb94cc542b0756526b24aac9d",
        "title": "夔州歌十绝句 五",
        "author": "杜甫",
        "content": "瀼东瀼西一万家，江北江南春冬花。\n背飞鹤子遗琼蘂，相趁凫雏入蒋牙。",
        "dynasty": "唐",
        "collection_info": null
    },
    {
        "uuid": "466c573a9af9da6fb52161dac038e012",
        "title": "夔州歌十绝句 六",
        "author": "杜甫",
        "content": "东屯稻畦一百顷，北有涧水通青苗。\n晴浴狎鸥分处处，雨随神女下朝朝。",
        "dynasty": "唐",
        "collection_info": null
    },
    {
        "uuid": "8ee852c17d9f9773e8a86bc17f2b9295",
        "title": "夔州歌十绝句 七",
        "author": "杜甫",
        "content": "蜀麻吴盐自古通，万斛之舟行若风。\n长年三老长歌裏，白昼摊钱高浪中。",
        "dynasty": "唐",
        "collection_info": null
    },
    {
        "uuid": "9474c1d64c5367164def20b2c73294c2",
        "title": "夔州歌十绝句 八",
        "author": "杜甫",
        "content": "忆昔咸阳都市合，山水之图张卖时。\n巫峡曾经宝屏见，楚宫犹对碧峰疑。",
        "dynasty": "唐",
        "collection_info": null
    },
    {
        "uuid": "c8d47fc751537c33f56c7109601aae7a",
        "title": "夔州歌十绝句 九",
        "author": "杜甫",
        "content": "武侯祠堂不可忘，中有松柏参天长。\n干戈满地客愁破，云日如火炎天凉。",
        "dynasty": "唐",
        "collection_info": null
    },
    {
        "uuid": "406c645066709b1ddb2085c8f1428093",
        "title": "夔州歌十绝句 十",
        "author": "杜甫",
        "content": "阆风玄圃与蓬壶，中有高堂天下无。\n借问夔州压何处，峡门江腹拥城隅。",
        "dynasty": "唐",
        "collection_info": null
    },
    {
        "uuid": "d9a5b090adc50f13b41a643c1ced4fd8",
        "title": "上卿翁请修武侯庙遗像缺落时崔卿权夔州",
        "author": "杜甫",
        "content": "大贤为政即多闻，刺史真符不必分。\n尚有西郊诸葛庙，卧龙无首对江濆。",
        "dynasty": "唐",
        "collection_info": null
    },
    {
        "uuid": "3ef566e575c03680a7c904a529778589",
        "title": "偶题",
        "author": "杜甫",
        "content": "文章千古事，得失寸心知。\n作者皆殊列，名声岂浪垂。\n骚人嗟不见，汉道盛于斯。\n前辈飞腾入，余波绮丽为。\n后贤兼旧列，历代各清规。\n法自儒家有，心从弱岁疲。\n永怀江左逸，多病邺中奇。\n騄骥皆良马，骐驎带好儿。\n车轮徒已斵，堂构惜仍亏。\n漫作潜夫论，虚传幼妇碑。\n缘情慰漂荡，抱疾屡迁移。\n经济惭长策，飞栖假一枝。\n尘沙傍蜂虿，江峡绕蛟螭。\n萧瑟唐虞远，联翩楚汉危。\n圣朝兼盗贼，异俗更喧卑。\n郁郁星辰劒，苍苍云雨池。\n两都开幕府，万宇插军麾。\n南海残铜柱，东风避月支。\n音书恨乌鹊，号怒怪熊罴。\n稼穑分诗兴，柴荆学土宜。\n故山迷白阁，秋水隐黄陂。\n不敢要佳句，愁来赋别离。",
        "dynasty": "唐",
        "collection_info": null
    },
    {
        "uuid": "5d718833f3f73eee5b3af08d0c827ab1",
        "title": "秋兴八首 一",
        "author": "杜甫",
        "content": "玉露凋伤枫树林，巫山巫峡气萧森。\n江间波浪兼天涌，塞上风云接地阴。\n丛菊两开他日泪，孤舟一繫故园心。\n寒衣处处催刀尺，白帝城高急暮砧。",
        "dynasty": "唐",
        "collection_info": null
    },
    {
        "uuid": "0fac7825581d398f1c3846a3556bb143",
        "title": "秋兴八首 二",
        "author": "杜甫",
        "content": "夔府孤城落日斜，每依南斗望京华。\n听猨实下三声泪，奉使虚随八月查。\n画省香炉违伏枕，山楼粉堞隐悲笳。\n请看石上藤萝月，已暎洲前芦荻花。",
        "dynasty": "唐",
        "collection_info": null
    },
    {
        "uuid": "c3e88726864425d9a07642cd9ad30143",
        "title": "秋兴八首 三",
        "author": "杜甫",
        "content": "千家山郭静朝晖，一日江楼坐翠微。\n信宿渔人还泛泛，清秋燕子故飞飞。\n匡衡抗疏功名薄，刘向传经心事违。\n同学少年多不贱，五陵衣马自轻肥。",
        "dynasty": "唐",
        "collection_info": null
    },
    {
        "uuid": "bf374eab540a14063bcba77cfb9d7175",
        "title": "秋兴八首 四",
        "author": "杜甫",
        "content": "闻道长安似弈棊，百年世事不胜悲。\n王侯第宅皆新主，文武衣冠异昔时。\n直北关山金鼓振，征西车马羽书迟。\n鱼龙寂寞秋江冷，故国平居有所思。",
        "dynasty": "唐",
        "collection_info": null
    },
    {
        "uuid": "4922b41e741640655e50600c0ada7a4b",
        "title": "秋兴八首 五",
        "author": "杜甫",
        "content": "蓬莱宫阙对南山，承露金茎霄汉间。\n西望瑶池降王母，东来紫气满函关。\n云移雉尾开宫扇，日绕龙鳞识圣颜。\n一卧沧江惊岁晚，几迴青琐照朝班。",
        "dynasty": "唐",
        "collection_info": null
    },
    {
        "uuid": "351c2546e6213dd33ed2525334023430",
        "title": "秋兴八首 六",
        "author": "杜甫",
        "content": "瞿唐峡口曲江头，万里风烟接素秋。\n花萼夹城通御气，芙蓉小苑入边愁。\n朱帘绣柱围黄鹤，锦缆牙樯起白鸥。\n迴首可怜歌舞地，秦中自古帝王州。",
        "dynasty": "唐",
        "collection_info": null
    },
    {
        "uuid": "bc8fb5aa7ca59c19ffa549ad6dbd6222",
        "title": "秋兴八首 七",
        "author": "杜甫",
        "content": "昆明池水汉时功，武帝旌旗在眼中。\n织女机丝虚月夜，石鲸鳞甲动秋风。\n波漂菰米沈云黑，露冷莲房坠粉红。\n关塞极天唯鸟道，江湖满地一渔翁。",
        "dynasty": "唐",
        "collection_info": null
    },
    {
        "uuid": "13f57088029056758b84430592c909aa",
        "title": "秋兴八首 八",
        "author": "杜甫",
        "content": "昆吾御宿自逶迤，紫阁峰阴入渼陂。\n香稻啄余鹦鹉粒，碧梧栖老凤皇枝。\n佳人拾翠春相问，仙侣同舟晚更移。\n綵笔昔游干气象，白头吟望苦低垂。",
        "dynasty": "唐",
        "collection_info": null
    },
    {
        "uuid": "e6d17147b436b7003ef1889a70c0e965",
        "title": "咏怀古迹五首 一",
        "author": "杜甫",
        "content": "支离东北风尘际，漂泊西南天地间。\n三峡楼台淹日月，五溪衣服共云山。\n羯胡事主终无赖，词客衰时且未还。\n庾信平生最萧瑟，暮年诗赋动江关。",
        "dynasty": "唐",
        "collection_info": null
    },
    {
        "uuid": "927f9361c8d9136cc924630c83577e4f",
        "title": "咏怀古迹五首 二",
        "author": "杜甫",
        "content": "摇落深知宋玉悲，风流儒雅亦吾师。\n怅望千秋一洒泪，萧条异代不同时。\n江山故宅空文藻，云雨荒台岂梦思。\n最是楚宫俱泯灭，舟人指点到今疑。",
        "dynasty": "唐",
        "collection_info": null
    },
    {
        "uuid": "253661494ff1800796ae05c89ffa71e1",
        "title": "咏怀古迹五首 三",
        "author": "杜甫",
        "content": "羣山万壑赴荆门，生长明妃尚有村。\n一去紫台连朔漠，独留青冢向黄昏。\n画图省识春风面，环佩空归月夜魂。\n千载琵琶作胡语，分明怨恨曲中论。",
        "dynasty": "唐",
        "collection_info": null
    },
    {
        "uuid": "8a165c4615f956f40dcd5328a262ec62",
        "title": "咏怀古迹五首 四",
        "author": "杜甫",
        "content": "蜀主窥吴幸三峡，崩年亦在永安宫。\n翠华想像空山裏，玉殿虚无野寺中。\n古庙杉松巢水鹤，岁时伏腊走村翁。\n武侯祠屋常邻近，一体君臣祭祀同。",
        "dynasty": "唐",
        "collection_info": null
    },
    {
        "uuid": "f7b11bac1d1da7ddfd6d44189aea78a7",
        "title": "咏怀古迹五首 五",
        "author": "杜甫",
        "content": "诸葛大名垂宇宙，宗臣遗像肃清高。\n三分割据纡筹策，万古云霄一羽毛。\n伯仲之间见伊吕，指挥若定失萧曹。\n福移汉祚难恢復，志决身歼军务劳。",
        "dynasty": "唐",
        "collection_info": null
    },
    {
        "uuid": "e9c11ea09f7ea08c71b13ad4201b3e03",
        "title": "诸将五首 一",
        "author": "杜甫",
        "content": "汉朝陵暮对南山，胡虏千秋尚入关。\n昨日玉鱼蒙葬地，早时今盌出人间。\n见愁汗马西戎逼，曾闪朱旗北斗殷。\n多少材官守泾渭，将军且莫破愁颜。",
        "dynasty": "唐",
        "collection_info": null
    },
    {
        "uuid": "3efbc279c6adb3d97c82e1b0c9171730",
        "title": "诸将五首 二",
        "author": "杜甫",
        "content": "韩公本意筑三城，拟绝天骄拔汉旌。\n岂谓尽烦回纥马，翻然远救朔方兵胡来不觉潼关隘，龙起犹闻晋水清。\n独使至尊忧社稷，诸君何以荅升平。",
        "dynasty": "唐",
        "collection_info": null
    },
    {
        "uuid": "a759761c8cdbcab23291e7f326a558b3",
        "title": "诸将五首 三",
        "author": "杜甫",
        "content": "洛阳宫殿化为烽，休道秦关百二重。\n沧海未全归禹贡，蓟门何处尽尧封。\n朝廷衮职虽多预，天下军储不自供。\n稍喜临边王相国，肯销金甲事春农。",
        "dynasty": "唐",
        "collection_info": null
    },
    {
        "uuid": "294c90e18c8dbfade7e662be63b1dd3d",
        "title": "诸将五首 四",
        "author": "杜甫",
        "content": "迴首扶桑铜柱标，冥冥氛祲未全销。\n越裳翡翠无消息，南海明珠久寂寥。\n殊锡曾为大司马，总戎皆插侍中貂。\n炎风朔雪天王地，只在忠臣翊圣朝。",
        "dynasty": "唐",
        "collection_info": null
    },
    {
        "uuid": "e1d913838b590e2c9549b04f35118c4d",
        "title": "诸将五首 五",
        "author": "杜甫",
        "content": "锦江春色逐人来，巫峡清秋万壑哀。\n正忆往时严仆射，共迎中使望乡台。\n主恩前后三持节，军令分明数举桮。\n西蜀地形天下险，安危须仗出羣材。",
        "dynasty": "唐",
        "collection_info": null
    },
    {
        "uuid": "ebb7fb1d28a668da1f7b41ee0e926eb4",
        "title": "秋日夔府咏怀奉寄郑监李宾客一百韵",
        "author": "杜甫",
        "content": "绝塞乌蛮北，孤城白帝边。\n飘零仍百里，消渴已三年。\n雄劒鸣开匣，羣书满繫船。\n乱离心不展，衰谢日萧然。\n筋力妻孥问，菁华岁月迁。\n登临多物色，陶冶赖诗篇。\n峡束沧江起，岩排石树圆。\n拂云霾楚气，朝海蹴吴天。\n煮井为盐速，烧畬度地偏。\n有时惊迭嶂，何处觅平川。\n鸂鶒双双舞，猕猿垒垒悬。\n碧萝长似带，锦石小如钱。\n春草何曾歇，寒花亦可怜。\n猎人吹戍火，野店引山泉。\n唤起搔头急，扶行几屐穿。\n两京犹薄产，四海绝随肩。\n幕府初交辟，郎官幸备员。\n瓜时犹旅寓，萍泛苦夤缘。\n药饵虚狼藉，秋风洒静便。\n开襟驱瘴疠，明目扫云烟。\n高宴诸侯礼，佳人上客前。\n哀筝伤老大，华屋艳神仙。\n南内开元曲，常时弟子传。\n法歌声变转，满座涕潺湲。\n弔影夔州僻，回肠杜曲煎。\n即今龙厩水，莫带犬戎羶。\n耿贾扶王室，萧曹拱御筵。\n乘威灭蜂虿，戮力効鹰鹯。\n旧物森犹在，凶徒恶未悛。\n国须行战伐，人忆止戈鋋。\n奴仆何知礼，恩荣错与权。\n胡星一彗孛，黔首逐拘挛。\n哀痛丝纶切，烦苛法令蠲。\n业成陈始王，兆喜出于畋。\n宫禁经纶密，台阶翊戴全。\n熊罴载吕望，鸿雁美周宣。\n侧听中兴主，长吟不世贤。\n音徽一柱数，道里下牢千。\n郑李光时论，文章并我先。\n阴何尚清省，沈宋歘联翩。\n律比昆崙竹，音知燥湿弦。\n风流俱善价，惬当久忘筌。\n置驿常如此，登龙盖有焉。\n虽云隔礼数，不敢坠周旋。\n高视收人表，虚心味道玄。\n马来皆汗血，鹤唳必青田。\n羽翼商山起，蓬莱汉阁连。\n管宁纱帽净，江令锦袍鲜。\n东郡时题壁，南湖日扣舷。\n远游凌绝境，佳句染华笺。\n每欲孤飞去，徒为百虑牵。\n生涯已寥落，国步乃迍邅。\n衾枕成芜没，池塘作弃捐。\n别离忧怛怛，伏腊涕涟涟。\n露菊班丰镐，秋蔬影涧瀍。\n共谁论昔事，几处有新阡。\n富贵空迴首，喧争懒着鞭。\n兵戈尘漠漠，江汉月娟娟。\n局促看秋燕，萧疎听晚蝉。\n雕虫蒙记忆，烹鲤问沈绵。\n卜羡君平杖，偷存子敬毡。\n囊虚把钗钏，米尽坼花钿。\n甘子阴凉叶，茅斋八九椽。\n阵图沙北岸，市暨瀼西巅。\n羁绊心常折，栖迟病即痊。\n紫收岷岭芋，白种陆池莲。\n色好梨胜颊，穰多栗过拳。\n勅厨唯一味，求饱或三鳣。\n儿去看鱼笱，人来坐马鞯。\n缚柴门窄窄，通竹溜涓涓。\n堑抵公畦棱，村依野庙壖。\n缺篱将棘拒，倒石赖藤缠。\n借问频朝谒，何如稳醉眠。\n谁云行不逮，自觉坐能坚。\n雾雨银章涩，馨香粉署妍。\n紫鸾无近远，黄雀任翩翾。\n困学违从众，明公各勉旃。\n声华夹宸极，早晚到星躔。\n恳谏留匡鼎，诸儒引服虔。\n不逢输鲠直，会是正陶甄。\n宵旰忧虞轸，黎元疾苦骈。\n云台终日画，青简为谁编。\n行路难何有，招寻兴已专。\n由来具飞檝，蹔拟控鸣弦。\n身许双峰寺，门求七祖禅。\n落帆追宿昔，衣褐向真诠。\n安石名高晋，昭王客赴燕。\n途中非阮籍，查上似张骞。\n披拂云宁在，淹留景不延。\n风期终破浪，水怪莫飞涎。\n他日辞神女，伤春怯杜鹃。\n淡交随聚散，泽国绕迴旋。\n本自依迦叶，何曾藉偓佺。\n鑪峯生转盻，橘井尚高褰。\n东走穷归鹤，南征尽跕鸢。\n晚闻多妙教，卒践塞前愆。\n顾凯丹青列，头陀琬琰镌。\n众香深黯黯，几地肃芊芊。\n勇猛为心极，清羸任体孱。\n金蓖空刮眼，镜象未离铨。",
        "dynasty": "唐",
        "collection_info": null
    },
    {
        "uuid": "d90456fad024adb5bf2465749ed91c59",
        "title": "赠李八秘书别三十韵",
        "author": "杜甫",
        "content": "往时中补右，扈跸上元初。\n反气凌行在，妖星下直庐。\n六龙瞻汉阙，万骑略姚墟。\n玄朔迴天步，神都忆帝车。\n一戎纔汗马，百姓免为鱼。\n通籍蟠螭印，差肩列凤舆。\n事殊迎代邸，喜异赏朱虚。\n寇盗方归顺，干坤欲晏如。\n不才同补衮，奉诏许牵裾。\n鸳鹭叨云阁，麒麟滞玉除。\n文园多病后，中散旧交疎。\n飘泊哀相见，平生意有余。\n风烟巫峡远，台榭楚宫虚。\n触目非论故，新文尚起予。\n清秋凋碧柳，别浦落红蕖。\n消息多旗帜，经过嘆里闾。\n战连唇齿国，军急羽毛书。\n幕府筹频问，山家药正锄。\n台星入朝谒，使节有吹嘘。\n西蜀灾长弭，南翁愤始摅。\n对扬抏士卒，干没费仓储。\n势藉兵须用，功无礼忽诸。\n御鞍金騕褭，宫砚玉蟾蜍。\n拜舞银钩落，恩波锦帕舒。\n此行非不济，良友昔相于。\n去斾依颜色，沿流想疾徐。\n沈绵疲井臼，倚薄似樵渔。\n乞米烦佳客，钞诗听小胥。\n杜陵斜晚照，潏水带寒淤。\n莫话清溪髮，萧萧白暎梳。",
        "dynasty": "唐",
        "collection_info": null
    },
    {
        "uuid": "cf50fbd8f3c825cf0ce8d7a3e698b69f",
        "title": "寄刘峡州伯华使君四十韵",
        "author": "杜甫",
        "content": "峡内多云雨，秋来尚郁蒸。\n远山朝白帝，深水谒彝陵。\n迟暮嗟为客，西南喜得朋。\n哀猨更起坐，落雁失飞腾。\n伏枕思琼树，临轩对玉绳。\n青松寒不落，碧海阔逾澄。\n昔岁文为理，羣公价尽增。\n家声同令闻，时论以儒称。\n太后当朝肃，多才接迹昇。\n翠虚捎魍魉，丹极上鵾鹏。\n宴引春壶满，恩分夏簟冰。\n雕章五色笔，紫殿九华灯。\n学并卢王敏，书偕褚薛能。\n老兄真不坠，小子独无承。\n近有风流作，聊从月继征。\n放蹄知赤骥，捩翅服苍鹰。\n卷轴来何晚，襟怀庶可凭。\n会期吟讽数，益破旅愁凝。\n雕刻初谁料，纤毫欲自矜。\n神融蹑飞动，战胜洗侵凌。\n妙取筌蹄弃，高宜百万层。\n白头遗恨在，青竹几人登。\n迴首追谈笑，劳歌跼寝兴。\n年华纷已矣，世故莽相仍。\n刺史诸侯贵，郎官列宿应。\n潘生骖阁远，黄霸玺书增。\n乳贙号攀石，饥鼯诉落藤。\n药囊亲道士，灰劫问胡僧。\n凭久乌皮折，簪稀白帽棱。\n林居看蚁穴，野食行鱼罾。\n筋力交雕丧，飘零免战兢。\n皆为百里宰，正似六安丞。\n姹女萦新裹，丹砂冷旧秤。\n但求椿寿永，莫虑杞天崩。\n炼骨调情性，张兵挠棘矜。\n养生终自惜，伐数必全惩。\n政术甘疎诞，词场媿服膺。\n展怀诗诵鲁，割爱酒如渑。\n咄咄宁书字，冥冥欲避矰。\n江湖多白鸟，天地有青蝇。",
        "dynasty": "唐",
        "collection_info": null
    },
    {
        "uuid": "b294277c837f3c39be0999f0d3eab560",
        "title": "夔府书怀四十韵",
        "author": "杜甫",
        "content": "昔罢河西尉，初兴蓟北师。\n不才名位晚，敢恨省郎迟。\n扈圣崆峒日，端居滟滪时。\n萍流仍汲引，樗散尚恩慈。\n遂阻云台宿，常怀湛露诗。\n翠华森远矣，白首飒凄其。\n拙被林泉滞，生逢酒赋欺。\n文园终寂寞，汉阁自磷缁。\n病隔君臣议，惭纡德泽私。\n扬镳惊主辱，拔劒拨年衰。\n社稷经纶地，风云际会期。\n血流纷在眼，涕洒乱交颐。\n四渎楼船泛，中原鼓角悲。\n贼壕连白翟，战瓦落丹墀。\n先帝严灵寝，宗臣切受遗。\n恆山犹突骑，辽海竞张旗。\n田父嗟胶漆，行人避蒺藜。\n总戎存大体，降将餙卑词。\n楚贡何年绝，尧封旧俗疑。\n长吁翻北寇，一望卷西夷。\n不必陪玄圃，超然待具茨。\n凶兵铸农器，讲殿闢书帷。\n庙算高难测，天忧实在兹。\n形容真潦倒，荅效莫支持。\n使者分王命，羣公各典司。\n恐乖均赋敛，不似问疮痍。\n万里烦供给，孤城最怨思。\n绿林宁小患，云梦欲难追。\n即事须尝胆，苍生可察眉。\n议堂犹集凤，正观是元龟。\n处处喧飞檄，家家急竞锥。\n萧车安不定，蜀使下何之。\n钓濑疎坟籍，耕岩进弈棊。\n地蒸余破扇，冬暖更纤絺。\n豺遘哀登楚麟伤泣象尼。\n衣冠迷适越，藻绘忆游睢。\n赏月延秋桂，倾阳逐露葵。\n大庭终反朴，京观且僵尸。\n高枕虚眠昼，哀歌欲和谁。\n南宫载勋业，凡百慎交绥。",
        "dynasty": "唐",
        "collection_info": null
    },
    {
        "uuid": "91cc873dddfbb4507cb11a176113ad90",
        "title": "解闷十二首 一",
        "author": "杜甫",
        "content": "草阁柴扉星散居，浪翻江黑雨飞初。\n山禽引子哺红果，溪友得钱留白鱼。",
        "dynasty": "唐",
        "collection_info": null
    },
    {
        "uuid": "ad846b02f832726b01e8762337414844",
        "title": "解闷十二首 二",
        "author": "杜甫",
        "content": "商胡离别下扬州，忆上西陵故驿楼。\n为问淮南米贵贱，老夫乘兴欲东流。",
        "dynasty": "唐",
        "collection_info": null
    },
    {
        "uuid": "105857189e05158067a87c7550061ff6",
        "title": "解闷十二首 三",
        "author": "杜甫",
        "content": "一辞故国十经秋，每见秋瓜忆故丘。\n今日南湖采薇蕨，何人为觅郑瓜州。",
        "dynasty": "唐",
        "collection_info": null
    },
    {
        "uuid": "738bb2b1e571777ea11781e67a769d80",
        "title": "解闷十二首 四",
        "author": "杜甫",
        "content": "沈范早知何水部，曹刘不待薛郎中。\n独当省署开文苑，兼泛沧浪学钓翁。",
        "dynasty": "唐",
        "collection_info": null
    },
    {
        "uuid": "fdea88380f93d44e78a2db9ca7726da9",
        "title": "解闷十二首 五",
        "author": "杜甫",
        "content": "李陵苏武是吾师，孟子论文更不疑。\n一饭未曾留俗客，数篇今见古人诗。",
        "dynasty": "唐",
        "collection_info": null
    },
    {
        "uuid": "4f3429a5bdc6ae3077f46715f0dc6143",
        "title": "解闷十二首 六",
        "author": "杜甫",
        "content": "復忆襄阳孟浩然，清诗句句尽堪传。\n即今耆旧无新语，漫钓槎头缩颈鳊。",
        "dynasty": "唐",
        "collection_info": null
    },
    {
        "uuid": "4fdda182e591d4b7caf8bc3347ef23bd",
        "title": "解闷十二首 七",
        "author": "杜甫",
        "content": "陶冶性灵在底物，新诗改罢自长吟。\n孰知二谢将能事，颇学阴何苦用心。",
        "dynasty": "唐",
        "collection_info": null
    },
    {
        "uuid": "47d41837399cc7e269f8346322b6cbec",
        "title": "解闷十二首 八",
        "author": "杜甫",
        "content": "不见高人王右丞，蓝田丘壑漫寒藤。\n最传秀句寰区满，未绝风流相国能。",
        "dynasty": "唐",
        "collection_info": null
    },
    {
        "uuid": "23b2267456e77a30e276ee1fb2cc1fb1",
        "title": "解闷十二首 九",
        "author": "杜甫",
        "content": "先帝贵妃今寂寞，荔枝还復入长安。\n炎方每续朱[樱]献，玉座应悲白露[团]。",
        "dynasty": "唐",
        "collection_info": null
    },
    {
        "uuid": "c0d9b652c931e3ccc4d815241959904a",
        "title": "解闷十二首 十",
        "author": "杜甫",
        "content": "忆过泸戎摘荔枝，青峰隐暎石逶迤。\n京中旧见无颜色，红颗酸甜只自知。",
        "dynasty": "唐",
        "collection_info": null
    },
    {
        "uuid": "5f340053ca3f7ea39aa8ed78bac05c3b",
        "title": "解闷十二首 十一",
        "author": "杜甫",
        "content": "翠瓜碧李沈玉甃，赤梨葡萄寒露成。\n可怜先不异枝蔓，此物娟娟长远生。",
        "dynasty": "唐",
        "collection_info": null
    },
    {
        "uuid": "e1fc83c0135a9185aea918617a0e220f",
        "title": "解闷十二首 十二",
        "author": "杜甫",
        "content": "侧生野岸及江蒲，不熟丹宫满玉壶。\n云壑布衣骀背死，劳生重马翠眉须。",
        "dynasty": "唐",
        "collection_info": null
    },
    {
        "uuid": "c26eba521fbd6281137a43397bd17291",
        "title": "復愁十二首 一",
        "author": "杜甫",
        "content": "人烟生处僻，虎迹过新蹄。\n野鹘翻窥草，村船逆上溪。",
        "dynasty": "唐",
        "collection_info": null
    },
    {
        "uuid": "59bb6c11d6a38178123de52bab06e6ac",
        "title": "復愁十二首 二",
        "author": "杜甫",
        "content": "钓艇收缗尽，昏鸦接翅归。\n月生初学扇，云细不成衣。",
        "dynasty": "唐",
        "collection_info": null
    },
    {
        "uuid": "7afc1dafeb3c55d6a51791e776e4ea02",
        "title": "復愁十二首 三",
        "author": "杜甫",
        "content": "万国尚防寇，故园今若何。\n昔归相识少，早已战场多。",
        "dynasty": "唐",
        "collection_info": null
    },
    {
        "uuid": "2a1b05a748a527e903cf2d883f653bd8",
        "title": "復愁十二首 四",
        "author": "杜甫",
        "content": "身觉省郎在，家须农事归。\n年深荒草径，老恐失柴扉。",
        "dynasty": "唐",
        "collection_info": null
    },
    {
        "uuid": "c6afdb3ba8daa7b389ad08553190ceb4",
        "title": "復愁十二首 五",
        "author": "杜甫",
        "content": "金丝镂箭镞，皂尾制旗竿。\n一自风尘起，犹嗟行路难。",
        "dynasty": "唐",
        "collection_info": null
    },
    {
        "uuid": "f50611073d7e4923243b188aa91b5034",
        "title": "復愁十二首 六",
        "author": "杜甫",
        "content": "胡虏何曾盛，干戈不肯休。\n闾阎听小子，谈话觅封侯。",
        "dynasty": "唐",
        "collection_info": null
    },
    {
        "uuid": "e9191df7c95f102694598b5f319dc1cd",
        "title": "復愁十二首 七",
        "author": "杜甫",
        "content": "贞观铜牙弩，开元锦兽张。\n花门小前好，此物弃沙场。",
        "dynasty": "唐",
        "collection_info": null
    },
    {
        "uuid": "3494fae0ba72c24597e977fc6e981162",
        "title": "復愁十二首 八",
        "author": "杜甫",
        "content": "今日翔麟马，先宜驾鼓车。\n无劳问河北，诸将觉荣华。",
        "dynasty": "唐",
        "collection_info": null
    },
    {
        "uuid": "d831c71a7a6fac0f1867220a3c34c9ee",
        "title": "復愁十二首 九",
        "author": "杜甫",
        "content": "任转江淮粟，休添苑囿兵。\n由来貔虎士，不满凤皇城。",
        "dynasty": "唐",
        "collection_info": null
    },
    {
        "uuid": "b262d630bf7aa94489c75f07db720387",
        "title": "復愁十二首 十",
        "author": "杜甫",
        "content": "江上亦秋色，火云终不移。\n巫山犹锦树，南国且黄鹂。",
        "dynasty": "唐",
        "collection_info": null
    },
    {
        "uuid": "c32d5961e3a8570109e4e4ee286ec35b",
        "title": "復愁十二首 十一",
        "author": "杜甫",
        "content": "每恨陶彭泽，无钱对菊花。\n如今九日至，自觉酒须赊。",
        "dynasty": "唐",
        "collection_info": null
    },
    {
        "uuid": "39ee09cd34178d30f4b4fd7c128cfb72",
        "title": "復愁十二首 十二",
        "author": "杜甫",
        "content": "病减诗仍拙，吟多意有余。\n莫看江总老，犹被赏时鱼。",
        "dynasty": "唐",
        "collection_info": null
    },
    {
        "uuid": "1b4872a8ac07c29474820299912c4193",
        "title": "承闻河北诸道节度入朝欢喜口号绝句十二首 一",
        "author": "杜甫",
        "content": "禄山作逆降天诛，更有思明亦已无。\n汹汹人寰犹不定，时时鬬战欲何须。",
        "dynasty": "唐",
        "collection_info": null
    },
    {
        "uuid": "fd4272422d7b38eb8d62e98559570acd",
        "title": "承闻河北诸道节度入朝欢喜口号绝句十二首 二",
        "author": "杜甫",
        "content": "社稷苍生计必安，蛮夷杂种错相干。\n周宣汉武今王是，孝子忠臣后代看。",
        "dynasty": "唐",
        "collection_info": null
    },
    {
        "uuid": "bb0d217b36f7dba004e9503291669cd3",
        "title": "承闻河北诸道节度入朝欢喜口号绝句十二首 三",
        "author": "杜甫",
        "content": "喧喧道路多歌谣，河北将军尽入朝。\n始是干坤王室正，却交江汉客魂销。",
        "dynasty": "唐",
        "collection_info": null
    },
    {
        "uuid": "92be590fba48f6fd630537912d75b6c7",
        "title": "承闻河北诸道节度入朝欢喜口号绝句十二首 四",
        "author": "杜甫",
        "content": "不道诸公无表来，茫然庶事遣人猜。\n拥兵相学干戈锐，使者徒劳百万迴。",
        "dynasty": "唐",
        "collection_info": null
    },
    {
        "uuid": "0dff4636d6162407c6f3588353601438",
        "title": "承闻河北诸道节度入朝欢喜口号绝句十二首 五",
        "author": "杜甫",
        "content": "鸣玉锵金尽正臣，修文偃武不无人。\n兴王会静妖氛气，圣寿宜过一万春。",
        "dynasty": "唐",
        "collection_info": null
    },
    {
        "uuid": "171c01f3da868b488b8e3fea9a55f361",
        "title": "承闻河北诸道节度入朝欢喜口号绝句十二首 六",
        "author": "杜甫",
        "content": "英雄见事若通神，圣哲为心小一身。\n燕赵休矜出佳丽，宫闱不拟选才人。",
        "dynasty": "唐",
        "collection_info": null
    },
    {
        "uuid": "68a95d566d1baf31fc7d23295992f138",
        "title": "承闻河北诸道节度入朝欢喜口号绝句十二首 七",
        "author": "杜甫",
        "content": "抱病江天白首郎，空山楼阁暮春光。\n衣冠是日朝天子，草奏何时入帝乡。",
        "dynasty": "唐",
        "collection_info": null
    },
    {
        "uuid": "dd011a92040bdf59590a6c8c865bbe68",
        "title": "承闻河北诸道节度入朝欢喜口号绝句十二首 八",
        "author": "杜甫",
        "content": "澶漫山东一百州，削成如桉抱青丘。\n苞茅重入归关内，王祭还供尽海头。",
        "dynasty": "唐",
        "collection_info": null
    },
    {
        "uuid": "ddd03d62ac20d61fe198bd93f3e82021",
        "title": "承闻河北诸道节度入朝欢喜口号绝句十二首 九",
        "author": "杜甫",
        "content": "东逾辽水北滹沱，星象风云喜共和。\n紫气关临天地阔，黄金台贮俊贤多。",
        "dynasty": "唐",
        "collection_info": null
    },
    {
        "uuid": "9beeeb97a02df23d5e4a41cdfff330d2",
        "title": "承闻河北诸道节度入朝欢喜口号绝句十二首 十",
        "author": "杜甫",
        "content": "渔阳突骑邯郸儿，酒酣并辔金鞭垂。\n意气即归双阙舞，雄豪復遣五陵知。",
        "dynasty": "唐",
        "collection_info": null
    },
    {
        "uuid": "274f024ad7d2650ad1ee0a349fc7a528",
        "title": "承闻河北诸道节度入朝欢喜口号绝句十二首 十一",
        "author": "杜甫",
        "content": "李相将军拥蓟门，白头虽老赤心存。\n竟能尽说诸侯入，知有从来天子尊。",
        "dynasty": "唐",
        "collection_info": null
    },
    {
        "uuid": "4f11da16df42b51e0eacbc14f711edc6",
        "title": "承闻河北诸道节度入朝欢喜口号绝句十二首 十二",
        "author": "杜甫",
        "content": "十二年来多战场，天威已息阵堂堂。\n神灵汉代中兴主，功业汾阳异姓王。",
        "dynasty": "唐",
        "collection_info": null
    },
    {
        "uuid": "33506bc566a7ab6787ce243a44f57c97",
        "title": "喜闻盗贼蕃寇总退口号五首 一",
        "author": "杜甫",
        "content": "萧关陇水入官军，青海黄河卷塞云。\n北极转愁龙虎气，西戎休纵犬羊羣。",
        "dynasty": "唐",
        "collection_info": null
    },
    {
        "uuid": "1f2f9a82aeef9826aa86a4fd7d25c445",
        "title": "喜闻盗贼蕃寇总退口号五首 二",
        "author": "杜甫",
        "content": "赞普多教使入秦，数通和好止烟尘。\n朝廷忽用哥舒将，杀伐虚悲公主亲。",
        "dynasty": "唐",
        "collection_info": null
    },
    {
        "uuid": "46fc6087cb76c8357943144e6998159a",
        "title": "喜闻盗贼蕃寇总退口号五首 三",
        "author": "杜甫",
        "content": "崆峒西极过昆崙，驼马由来拥国门。\n逆气数年吹路断，蕃人闻道渐星奔。",
        "dynasty": "唐",
        "collection_info": null
    },
    {
        "uuid": "0462e75c2368813a594b258eeed19ae9",
        "title": "喜闻盗贼蕃寇总退口号五首 四",
        "author": "杜甫",
        "content": "勃律天西采玉河，坚昆碧盌最来多。\n旧随汉使千堆宝，少荅胡王万匹罗。",
        "dynasty": "唐",
        "collection_info": null
    },
    {
        "uuid": "549fd51e37b4127564fc21e6bd901d04",
        "title": "喜闻盗贼蕃寇总退口号五首 五",
        "author": "杜甫",
        "content": "今春喜气满干坤，南北东西拱至尊。\n大历二年调玉烛，玄元皇帝圣云孙。",
        "dynasty": "唐",
        "collection_info": null
    },
    {
        "uuid": "3a47d1e65a3889142e5c34fd5e6d663e",
        "title": "洞房",
        "author": "杜甫",
        "content": "洞房环佩冷，玉殿起秋风。\n秦地应新月，龙池满旧宫。\n繫舟今夜远，清漏往时同。\n万里黄山北，园陵白露中。",
        "dynasty": "唐",
        "collection_info": null
    },
    {
        "uuid": "745072bf50486ac860e32e9581c1066c",
        "title": "宿昔",
        "author": "杜甫",
        "content": "宿昔青门裏，蓬莱仗数移。\n花娇迎杂树，龙喜出平池。\n落日留王母，微风倚少儿。\n宫中行乐秘，少有外人知。",
        "dynasty": "唐",
        "collection_info": null
    },
    {
        "uuid": "e2d2983e353766c54ffff8b1bf6d80bf",
        "title": "能画",
        "author": "杜甫",
        "content": "能画毛延寿，投壶郭舍人。\n每蒙天一笑，復似物皆春。\n政化平如水，皇恩断若神。\n时时用抵戏，亦未杂风尘。",
        "dynasty": "唐",
        "collection_info": null
    },
    {
        "uuid": "1703fb5b835ff9d876196b9c5f34dd56",
        "title": "鬬鸡",
        "author": "杜甫",
        "content": "鬬鸡初赐锦，舞马既登床。\n帘下宫人出，楼前御柳长。\n仙游终一閟，女乐久无香。\n寂寞骊山道，清秋草木黄。",
        "dynasty": "唐",
        "collection_info": null
    },
    {
        "uuid": "fd5b9b042ad023c857b7b48335f7f7d0",
        "title": "鹦鹉",
        "author": "杜甫",
        "content": "鹦鹉含愁思，聪明忆别离。\n翠衿浑短尽，红觜漫多知。\n未有开笼日，空残旧宿枝。\n世人怜復损，何用羽毛奇。",
        "dynasty": "唐",
        "collection_info": null
    },
    {
        "uuid": "6d2c4171831ae8d2f1a161e3fad52369",
        "title": "历历",
        "author": "杜甫",
        "content": "历历开元事，分明在眼前。\n无端盗贼起，忽已岁时迁。\n巫峡西江外，秦城北斗边。\n为郎从白首，卧病数秋天。",
        "dynasty": "唐",
        "collection_info": null
    },
    {
        "uuid": "6c8a856a07cca1f8ff4b128b0f14c464",
        "title": "洛阳",
        "author": "杜甫",
        "content": "洛阳昔陷没，胡马犯潼关。\n天子初愁思，都人惨别颜。\n清笳去宫阙，翠盖出关山。\n故老仍流涕，龙髯幸再攀。",
        "dynasty": "唐",
        "collection_info": null
    },
    {
        "uuid": "ea770551af28669ffdc52a10e13cd3de",
        "title": "骊山",
        "author": "杜甫",
        "content": "骊山绝望幸，花萼罢登临。\n地下无朝烛，人间有赐金。\n鼎湖龙去远，银海雁飞深。\n万岁蓬莱日，长悬旧羽林。",
        "dynasty": "唐",
        "collection_info": null
    },
    {
        "uuid": "717d8493f05a48a6410b101393d81039",
        "title": "提封",
        "author": "杜甫",
        "content": "提封汉天下，万国尚同心。\n借问悬车守，何如俭德临。\n时征俊乂入，草窃犬羊侵。\n愿戒兵犹火，恩加四海深。",
        "dynasty": "唐",
        "collection_info": null
    },
    {
        "uuid": "2cdde2042f25e90cda0ed042e90a49fc",
        "title": "覆舟二首 一",
        "author": "杜甫",
        "content": "巫峡盘涡晓，黔阳贡物秋。\n丹砂同陨石，翠羽共沈舟。\n羁使空斜影，龙居閟积流。\n篙工幸不溺，俄顷逐轻鸥。",
        "dynasty": "唐",
        "collection_info": null
    },
    {
        "uuid": "67c1773765ad27d0be6119daa7eb31d4",
        "title": "覆舟二首 二",
        "author": "杜甫",
        "content": "竹宫时望拜，桂馆或求仙。\n姹女临波日，神光照夜年。\n徒闻斩蛟劒，无復爨犀船。\n使者随秋色，迢迢独上天。",
        "dynasty": "唐",
        "collection_info": null
    },
    {
        "uuid": "f9758a5942ca8726e12089f65339c8e7",
        "title": "垂白",
        "author": "杜甫",
        "content": "垂白冯唐老，清秋宋玉悲。\n江喧长少睡，楼迥独移时。\n多难身何补，无家病不辞。\n甘从千日醉，未许七哀诗。",
        "dynasty": "唐",
        "collection_info": null
    },
    {
        "uuid": "2507e9c9ac24aba86da447443b9e1e95",
        "title": "草阁",
        "author": "杜甫",
        "content": "草阁临无地，柴扉永不关。\n鱼龙迴夜水，星月动秋山。\n久露清初湿，高云薄未还。\n泛舟惭小妇，飘泊损红颜。",
        "dynasty": "唐",
        "collection_info": null
    },
    {
        "uuid": "8e9e84e01d201c6e5edf4e51393b1854",
        "title": "江月",
        "author": "杜甫",
        "content": "江月光于水，高楼思杀人。\n天边长作客，老去一霑巾。\n玉露团清影，银河没半轮。\n谁家挑锦字，灭烛翠眉嚬。",
        "dynasty": "唐",
        "collection_info": null
    },
    {
        "uuid": "eac4e8779fc1e736ec36d9f90e0b0506",
        "title": "江上",
        "author": "杜甫",
        "content": "江上日多雨，萧萧荆楚秋。\n高风下木叶，永夜揽貂裘。\n勋业频看镜，行藏独倚楼。\n时危思报主，衰谢不能休。",
        "dynasty": "唐",
        "collection_info": null
    },
    {
        "uuid": "3cecafae8ee86fbefbfb69772595899a",
        "title": "中夜",
        "author": "杜甫",
        "content": "中夜江山静，危楼望北辰。\n长为万里客，有媿百年身。\n故国风云气，高堂战伐尘。\n胡雏负恩泽，嗟尔太平人。",
        "dynasty": "唐",
        "collection_info": null
    },
    {
        "uuid": "446919f866f7ea6e5f3c8fd601f5df20",
        "title": "江汉",
        "author": "杜甫",
        "content": "江汉思归客，干坤一腐儒。\n片云天共远，永夜月同孤。\n落日心犹壮，秋风病欲疎。\n古来存老马，不必取长途。",
        "dynasty": "唐",
        "collection_info": null
    },
    {
        "uuid": "f514e097a82dea421058a7ca1cef28f0",
        "title": "白露",
        "author": "杜甫",
        "content": "白露团甘子，清晨散马蹄。\n圃开连石树，船渡入江溪。\n凭几看鱼乐，迴鞭急鸟栖。\n渐知秋实美，幽径恐多蹊。",
        "dynasty": "唐",
        "collection_info": null
    },
    {
        "uuid": "a71a5800ef69020b213a62283d7d72cd",
        "title": "孟氏",
        "author": "杜甫",
        "content": "孟氏好兄弟，养亲唯小园。\n承颜胝手足，坐客强盘[飧]。\n负米力葵外，读书秋树根。\n卜邻惭近舍，训子学谁门。",
        "dynasty": "唐",
        "collection_info": null
    },
    {
        "uuid": "50e35168fd922ee7c2ba0b450136c533",
        "title": "吾宗",
        "author": "杜甫",
        "content": "吾宗老孙子，质朴古人风。\n耕凿安时论，衣冠与世同。\n在家常早起，忧国愿年丰。\n语及君臣际，经书满腹中。",
        "dynasty": "唐",
        "collection_info": null
    },
    {
        "uuid": "96650d9d11d0022d908d72f1e7bc47b6",
        "title": "有叹",
        "author": "杜甫",
        "content": "壮心久零落，白首寄人间。\n天下兵常鬬，江东客未还。\n穷猨号雨雪，老马怯关山。\n武德开元际，苍生岂重攀。",
        "dynasty": "唐",
        "collection_info": null
    },
    {
        "uuid": "2dae17e5bc33820b5de73b7d32470d90",
        "title": "冬深",
        "author": "杜甫",
        "content": "花叶随天意，江溪共石根。\n早霞随类影，寒水各依痕。\n易下杨朱泪，难招楚客魂。\n风涛暮不稳，舍棹宿谁门。",
        "dynasty": "唐",
        "collection_info": null
    },
    {
        "uuid": "64c0d6daa1d3b59cc9f271b999ab36b5",
        "title": "不寐",
        "author": "杜甫",
        "content": "瞿塘夜水黑，城内改更筹。\n翳翳月沈雾，辉辉星近楼。\n气衰甘少寐，心弱恨和愁。\n多垒满山谷，桃源无处求。",
        "dynasty": "唐",
        "collection_info": null
    },
    {
        "uuid": "7c15b9d4f145b1588488c58bbec49193",
        "title": "月圆",
        "author": "杜甫",
        "content": "孤月当楼满，寒江动夜扉。\n委波金不定，照席绮逾依。\n未缺空山静，高悬列宿稀。\n故园松桂发，万里共清辉。",
        "dynasty": "唐",
        "collection_info": null
    },
    {
        "uuid": "592d59631a9040d9d84e574876684525",
        "title": "中宵",
        "author": "杜甫",
        "content": "西阁百寻余，中宵步绮疏。\n飞星过水白，落月动沙虚。\n择木知幽鸟，潜波想巨鱼。\n亲朋满天地，兵甲少来书。",
        "dynasty": "唐",
        "collection_info": null
    },
    {
        "uuid": "768fec30e5724afed11fb3be00be2dbf",
        "title": "遣愁",
        "author": "杜甫",
        "content": "养拙蓬为户，茫茫何所开。\n江通神女馆，地隔望乡台。\n渐惜容颜老，无由弟妹来。\n兵戈与人事，回首一悲哀。",
        "dynasty": "唐",
        "collection_info": null
    },
    {
        "uuid": "78fb0efb384f0f4b4bd25213f3a97402",
        "title": "秋清",
        "author": "杜甫",
        "content": "高秋苏病气，白髮自能梳。\n药饵憎加减，门庭闷扫除。\n杖藜还客拜，爱竹遣儿书。\n十月江平稳，轻舟进所如。",
        "dynasty": "唐",
        "collection_info": null
    },
    {
        "uuid": "508a9470afcb7001b1620e3a71b58825",
        "title": "伤秋",
        "author": "杜甫",
        "content": "林僻来人少，山长去鸟微。\n高秋收画扇，久客掩荆扉。\n懒慢头时栉，艰难带减围。\n将军犹汗马，天子尚戎衣。\n白蒋风飙脆，殷柽晓夜稀。\n何年减豺虎，似有故园归。",
        "dynasty": "唐",
        "collection_info": null
    },
    {
        "uuid": "dde4687f4c6d4d151a4b0ad6b2bcf861",
        "title": "秋峡",
        "author": "杜甫",
        "content": "江涛万古峡，肺气久衰翁。\n不寐防巴虎，全生狎楚童。\n衣裳垂素髮，门巷落丹枫。\n常怪商山老，兼存翊赞功。",
        "dynasty": "唐",
        "collection_info": null
    },
    {
        "uuid": "b93a3cc548facfba9394085eac5ea74d",
        "title": "南极",
        "author": "杜甫",
        "content": "南极青山众，西江白谷分。\n古城疏落木，荒戍密寒云。\n岁月虵常见，风飙虎或闻。\n近身皆鸟道，殊俗自人羣。\n睥睨登哀柝，矛弧照夕曛。\n乱离多醉尉，愁杀李将军。",
        "dynasty": "唐",
        "collection_info": null
    },
    {
        "uuid": "7ae17f94b9f04dafacc5b0461eae3f9b",
        "title": "摇落",
        "author": "杜甫",
        "content": "摇落巫山暮，寒江东北流。\n烟尘多战鼓，风浪少行舟。\n鹅费义之墨，貂余季子裘。\n长怀报明主，卧病復高秋。",
        "dynasty": "唐",
        "collection_info": null
    },
    {
        "uuid": "a01a6572e57837d6b5d5b53a87803a84",
        "title": "耳聋",
        "author": "杜甫",
        "content": "生年鹖冠子，叹世鹿皮翁。\n眼復几时暗，耳从前月聋。\n猨鸣秋泪缺，雀噪晚愁空。\n黄落惊山树，呼儿问朔风。",
        "dynasty": "唐",
        "collection_info": null
    },
    {
        "uuid": "304d7c968d094a8153a3c936b0160ef3",
        "title": "独坐二首 一",
        "author": "杜甫",
        "content": "竟日雨冥冥，双崖洗更青。\n水花寒落岸，山鸟暮过庭。\n暖老须燕玉，充饥忆楚萍。\n胡笳在楼上，哀怨不堪听。",
        "dynasty": "唐",
        "collection_info": null
    },
    {
        "uuid": "cfcd5294f9421b8f28c2db17ae4ab431",
        "title": "独坐二首 二",
        "author": "杜甫",
        "content": "白狗斜临北，黄牛更在东。\n峡云常照夜，江月会兼风。\n晒药安垂老，应门试小童。\n亦知行不逮，苦恨耳多聋。",
        "dynasty": "唐",
        "collection_info": null
    },
    {
        "uuid": "9c92b8781a75c53d8a8e0c67b2e4dd41",
        "title": "远游",
        "author": "杜甫",
        "content": "江阔浮高栋，云长出断山。\n尘沙连越巂，风雨暗荆蛮。\n雁矫衔芦内，猨啼失木间。\n弊裘苏季子，历国未知还。",
        "dynasty": "唐",
        "collection_info": null
    },
    {
        "uuid": "295f3de745eae4b417d826e253ffe0ff",
        "title": "夜",
        "author": "杜甫",
        "content": "露下天高秋水清，空山独夜旅魂惊。\n疎灯自照孤帆宿，新月犹悬双杵鸣。\n南菊再逢人卧病，北书不至雁无情。\n步蟾倚杖看牛斗，银汉遥应接凤城。",
        "dynasty": "唐",
        "collection_info": null
    },
    {
        "uuid": "ae14a9b47195b8ea0c7f0351990474ce",
        "title": "暮春",
        "author": "杜甫",
        "content": "卧病拥塞在峡中，潇湘洞庭虚暎空。\n楚天不断四时雨，巫峡常吹千里风。\n沙上草阁柳新闇，城边野池莲欲红。\n暮春鸳鹭立洲渚，挟子翻飞还一丛。",
        "dynasty": "唐",
        "collection_info": null
    },
    {
        "uuid": "ce630e56879722eeee20d83f3f4c44f6",
        "title": "晴二首 一",
        "author": "杜甫",
        "content": "久雨巫山暗，新晴锦绣文。\n碧知湖外草，红见海东云。\n竟日莺相和，摩霄鹤数羣。\n野花干更落，风处急纷纷。",
        "dynasty": "唐",
        "collection_info": null
    },
    {
        "uuid": "085016969484e5dc1f42e9d0ca86365f",
        "title": "晴二首 二",
        "author": "杜甫",
        "content": "啼乌争引子，鸣鹤不归林。\n下食遭泥去，高飞恨久阴。\n雨声衝塞尽，日气射江深。\n迴首周南客，驱驰魏阙心。",
        "dynasty": "唐",
        "collection_info": null
    },
    {
        "uuid": "bc4b2302d7670cb130fe2a83ba565646",
        "title": "雨",
        "author": "杜甫",
        "content": "始贺天休雨，还嗟地出雷。\n骤看浮峡过，密作渡江来。\n牛马行无色，蛟龙鬬不开。\n干戈盛阴气，未必自阳台。",
        "dynasty": "唐",
        "collection_info": null
    },
    {
        "uuid": "202a3a67285ef695cf177e7b1ac5709e",
        "title": "月三首 一",
        "author": "杜甫",
        "content": "断续巫山雨，天河此夜新。\n若无青嶂月，愁杀白头人。\n魍魉移深树，虾蟆动半轮。\n故园当北斗，直指照西秦。",
        "dynasty": "唐",
        "collection_info": null
    },
    {
        "uuid": "235fd23ed04306fe467a326390b90ad0",
        "title": "月三首 二",
        "author": "杜甫",
        "content": "併照巫山出，新窥楚水清。\n羁栖愁裏见，二十四迴明。\n必验升沈体，如知进退情。\n不违银汉落，亦伴玉绳横。",
        "dynasty": "唐",
        "collection_info": null
    },
    {
        "uuid": "fa4f5773e87a554503c2b2a2db70fb0b",
        "title": "月三首 三",
        "author": "杜甫",
        "content": "万里瞿塘峡，春来六上弦。\n时时开暗室，故故满青天。\n爽合风襟静，高当泪脸悬。\n南飞有乌鹊，夜久落江边。",
        "dynasty": "唐",
        "collection_info": null
    },
    {
        "uuid": "1acf498118019dee1e2eedc216356d57",
        "title": "雨",
        "author": "杜甫",
        "content": "万木云深隐，连山雨未开。\n风扉掩不定，水鸟过仍迴。\n鲛馆如鸣杼，樵舟岂伐枚。\n清凉破炎毒，衰意欲登台。",
        "dynasty": "唐",
        "collection_info": null
    },
    {
        "uuid": "95c131a60919f2e9d84c942a5d375ccb",
        "title": "晚晴",
        "author": "杜甫",
        "content": "返照斜初彻，浮云薄未归。\n江虹明远饮，峡雨落余飞。\n凫雁终高去，熊罴觉自肥。\n秋分客尚在，竹露夕微微。",
        "dynasty": "唐",
        "collection_info": null
    },
    {
        "uuid": "c6f28373ae253938958cfc14fef978d6",
        "title": "夜雨",
        "author": "杜甫",
        "content": "小雨夜復密，迴风吹早秋。\n野凉侵闭户，江满带维舟。\n通籍恨多病，为郎忝薄游。\n天寒出巫峡，醉别仲宣楼。",
        "dynasty": "唐",
        "collection_info": null
    },
    {
        "uuid": "50a167ef4e802ad867a266711033afd1",
        "title": "更题",
        "author": "杜甫",
        "content": "只应踏初雪，骑马发荆州。\n直怕巫山雨，真伤白帝秋。\n羣公苍玉佩，天子翠云裘。\n同舍晨趋侍，胡为淹此留。",
        "dynasty": "唐",
        "collection_info": null
    },
    {
        "uuid": "4740d4e1f34da984642479fd71871d36",
        "title": "归",
        "author": "杜甫",
        "content": "束带还骑马，东西却渡船。\n林中才有地，峡外绝无天。\n虚白高人静，喧卑俗累牵。\n他乡悦迟暮，不敢废诗篇。",
        "dynasty": "唐",
        "collection_info": null
    },
    {
        "uuid": "82c36614533413ef07739adccc957029",
        "title": "返照",
        "author": "杜甫",
        "content": "楚王宫北正黄昏，白帝城西过雨痕。\n返照入江翻石壁，归云拥树失山村。\n衰年肺病唯高枕，绝塞愁时早闭门。\n不可久留豺虎乱，南方实有未招魂。",
        "dynasty": "唐",
        "collection_info": null
    },
    {
        "uuid": "4262649c3a55bd9667143d990cbf9da0",
        "title": "热三首 一",
        "author": "杜甫",
        "content": "雷霆空霹雳，云雨竟虚无。\n炎赫衣流汗，低垂气不苏。\n乞为寒水玉，愿作冷秋菰。\n何似儿童岁，风凉出舞雩。",
        "dynasty": "唐",
        "collection_info": null
    },
    {
        "uuid": "71a4adf61ed369d37d581bf6726f2c2d",
        "title": "热三首 二",
        "author": "杜甫",
        "content": "瘴云终不灭，泸水復西来。\n闭户人高卧，归林鸟却迴。\n峡中都似火，江上只空雷。\n想见阴宫雪，风门飒踏开。",
        "dynasty": "唐",
        "collection_info": null
    },
    {
        "uuid": "19918d50961e2b8c4b204248642ebc10",
        "title": "热三首 三",
        "author": "杜甫",
        "content": "朱李沈不冷，雕胡炊屡新。\n将衰骨尽痛，被褐味空频。\n歘翕炎蒸景，飘飖征戍人。\n十年可解甲，为尔一霑巾。",
        "dynasty": "唐",
        "collection_info": null
    },
    {
        "uuid": "6a72a6846c78219c88a0c734823818ba",
        "title": "日暮",
        "author": "杜甫",
        "content": "牛羊下来久，各已闭柴门。\n风月自清夜，江山非故园。\n石泉流暗壁，草露滴秋根。\n头白灯明裏，何须花烬繁。",
        "dynasty": "唐",
        "collection_info": null
    },
    {
        "uuid": "1309d20b0fd2f01626fe68e1ecc34d1d",
        "title": "八月十五夜月二首 一",
        "author": "杜甫",
        "content": "满目飞明镜，归心折大刀。\n转蓬行地远，攀桂仰天高。\n水路疑霜雪，林栖见羽毛。\n此时瞻白兔，直欲数秋毫。",
        "dynasty": "唐",
        "collection_info": null
    },
    {
        "uuid": "3a974227aad6ce5b17352e62869d8b50",
        "title": "八月十五夜月二首 二",
        "author": "杜甫",
        "content": "稍下巫山峡，犹衔白帝城。\n气沈全浦暗，轮仄半楼明。\n刁斗皆催晓，蟾蜍且自倾。\n张弓倚残魄，不独汉家营。",
        "dynasty": "唐",
        "collection_info": null
    },
    {
        "uuid": "a2d286efb580c07865c372a1436bd6f6",
        "title": "十六夜翫月",
        "author": "杜甫",
        "content": "旧挹金波爽，皆传玉露秋。\n关山随地阔，河汉近人流。\n谷口樵归唱，孤城笛起愁。\n巴童浑不寝，半夜有行舟。",
        "dynasty": "唐",
        "collection_info": null
    },
    {
        "uuid": "fc9a8c608788196d9efa97b993c6661c",
        "title": "十七夜对月",
        "author": "杜甫",
        "content": "秋月仍圆夜，江村独老身。\n捲帘还照客，倚杖更随人。\n光射潜虬动，明翻宿鸟频。\n茅斋依橘柚，清切露华新。",
        "dynasty": "唐",
        "collection_info": null
    },
    {
        "uuid": "c76b87383eb1b28b354adc852213b6f1",
        "title": "村雨",
        "author": "杜甫",
        "content": "雨声传两夜，寒事飒高秋。\n挈带看朱绂，开箱覩黑裘。\n世情只益睡，盗贼敢忘忧。\n松菊新霑洗，茅齐慰远游。",
        "dynasty": "唐",
        "collection_info": null
    },
    {
        "uuid": "54edddc049fe6afdb36e900f66d80f76",
        "title": "雨晴",
        "author": "杜甫",
        "content": "雨时山不改，晴罢峡如新。\n天路看殊俗，秋江思杀人。\n有猨挥泪尽，无犬附书频。\n故国愁眉外，长歌欲损神。",
        "dynasty": "唐",
        "collection_info": null
    },
    {
        "uuid": "3b30a3ee0f42ebaa9af80e28d954006a",
        "title": "晚晴吴郎见过北舍",
        "author": "杜甫",
        "content": "圃畦新雨润，媿子废鉏来。\n竹杖交头拄，柴扉隔径开。\n欲栖羣鸟乱，未去小童催。\n明日重阳酒，相迎自酦醅。",
        "dynasty": "唐",
        "collection_info": null
    },
    {
        "uuid": "856257f544efe580f9972ad170491c36",
        "title": "暝",
        "author": "杜甫",
        "content": "日下四山阴，山庭岚气侵。\n牛羊归径险，鸟雀聚枝深。\n正枕当星劒，收书动玉琴。\n半扉开烛影，欲掩见清砧。",
        "dynasty": "唐",
        "collection_info": null
    },
    {
        "uuid": "96067fac4fb024da5876429c294a8754",
        "title": "云",
        "author": "杜甫",
        "content": "龙似瞿唐会，江依白帝深。\n终年常起峡，每夜必通林。\n收穫辞霜渚，分明在夕岑。\n高斋非一处，秀气豁烦襟。",
        "dynasty": "唐",
        "collection_info": null
    },
    {
        "uuid": "17a212cb59309a62f4b0463e8c6e29f1",
        "title": "月",
        "author": "杜甫",
        "content": "四更山吐月，残夜水明楼。\n尘匣元开镜，风帘自上钩。\n兔应疑鹤髮，蟾亦恋貂裘。\n斟酌姮娥寡，天寒耐九秋。",
        "dynasty": "唐",
        "collection_info": null
    },
    {
        "uuid": "6135d6cefcbb75371bc535ac5a143572",
        "title": "雨四首 一",
        "author": "杜甫",
        "content": "微雨不滑道，断云疎復行。\n紫崖奔处黑，白鸟去边明。\n秋日新霑影，寒江旧落声。\n柴扉临野碓，半得捣香秔。",
        "dynasty": "唐",
        "collection_info": null
    },
    {
        "uuid": "0ec29bbb5f0c536b81a9b3335955bda8",
        "title": "雨四首 二",
        "author": "杜甫",
        "content": "江雨旧无时，天晴忽散丝。\n暮秋霑物冷，今日过云迟。\n上马迥休出，看鸥坐不辞。\n高轩当滟滪，润色静书帷。",
        "dynasty": "唐",
        "collection_info": null
    },
    {
        "uuid": "9a0b60afcce8098d540312b5c4fb0ee5",
        "title": "雨四首 三",
        "author": "杜甫",
        "content": "物色岁将晏，天隅人未归。\n朔风鸣淅淅，寒雨下霏霏。\n多病久加饭，衰容新授衣。\n时危觉凋丧，故旧短书稀。",
        "dynasty": "唐",
        "collection_info": null
    },
    {
        "uuid": "f88430d14ff36ac6480f6451172bdfb2",
        "title": "雨四首 四",
        "author": "杜甫",
        "content": "楚雨石苔滋，京华消息迟。\n山寒青兕呌，江晚白鸥饥。\n神女花钿落，鲛人织杼悲。\n繁忧不自整，终日洒如丝。",
        "dynasty": "唐",
        "collection_info": null
    },
    {
        "uuid": "62ef9bd591feaebf8c1bf6dc070ffbcc",
        "title": "夜",
        "author": "杜甫",
        "content": "绝岸风威动，寒房烛影微。\n岭猨霜外宿，江鸟夜深飞。\n独坐亲雄劒，哀歌嘆短衣。\n烟尘绕阊阖，白首壮心违。",
        "dynasty": "唐",
        "collection_info": null
    },
    {
        "uuid": "00272bb46bc620ecd8fe9d6ffc6de180",
        "title": "晨雨",
        "author": "杜甫",
        "content": "小雨晨光内，初来叶上闻。\n雾交纔洒地，风逆旋随云。\n暂起柴荆色，轻霑鸟兽羣。\n麝香山一半，亭午未全分。",
        "dynasty": "唐",
        "collection_info": null
    },
    {
        "uuid": "890763b46757294be733facd3b19d9f9",
        "title": "返照",
        "author": "杜甫",
        "content": "返照开巫峡，寒空半有无。\n已低鱼復暗，不尽白盐孤。\n荻岸如秋水，松门似画图。\n牛羊识童仆，既夕应传呼。",
        "dynasty": "唐",
        "collection_info": null
    },
    {
        "uuid": "fb24fbd832ea326d6a268f16c4189842",
        "title": "向夕",
        "author": "杜甫",
        "content": "畎亩孤城外，江村乱水中。\n深山催短景，乔木易高风。\n鹤下云汀近，鸡栖草屋同。\n琴书散明烛，长夜始堪终。",
        "dynasty": "唐",
        "collection_info": null
    },
    {
        "uuid": "74ff15e8ed8cd5a4c7cfd0f2603815ad",
        "title": "晓望",
        "author": "杜甫",
        "content": "白帝更声尽，阳台曙色分。\n高峯寒上日，迭岭宿霾云。\n地坼江帆隐，天清木叶闻。\n荆扉对麋鹿，应共尔为羣。",
        "dynasty": "唐",
        "collection_info": null
    },
    {
        "uuid": "753d061013e8c601c1b01e920bf0d62d",
        "title": "雷",
        "author": "杜甫",
        "content": "巫峡中宵动，沧江十月雷。\n龙虵不成蛰，天地划争迴。\n却碾空山过，深蟠绝壁来。\n何须妒云雨，霹雳楚王台。",
        "dynasty": "唐",
        "collection_info": null
    },
    {
        "uuid": "37bb3bbef0b978ce551afafca13545c0",
        "title": "雨",
        "author": "杜甫",
        "content": "冥冥甲子雨，已度立春时。\n轻箑烦相向，纤絺恐自疑。\n烟添纔有色，风引更如丝。\n直觉巫山暮，兼催宋玉悲。",
        "dynasty": "唐",
        "collection_info": null
    },
    {
        "uuid": "55ecb1dfbffce4864a09ffd79a1dbac9",
        "title": "朝二首 一",
        "author": "杜甫",
        "content": "清旭楚宫南，霜空万岭含。\n野人时独往，云木晓相参。\n俊鹘无声过，饥乌下食贪。\n病身终不动，摇落任江潭。",
        "dynasty": "唐",
        "collection_info": null
    },
    {
        "uuid": "24b8a34b159cae16254a37737234e951",
        "title": "朝二首 二",
        "author": "杜甫",
        "content": "浦帆晨初发，郊扉冷未开。\n村疎黄叶坠，野静白鸥来。\n础润休全湿，云晴欲半迴。\n巫山冬可怪，昨夜有奔雷。",
        "dynasty": "唐",
        "collection_info": null
    },
    {
        "uuid": "9c1466a648df49a202e21d602bf05da7",
        "title": "晚",
        "author": "杜甫",
        "content": "杖藜寻晚巷，炙背近墙暄。\n人见幽居僻，吾知拙养尊。\n朝廷问府主，耕稼学山村。\n归翼飞栖定，寒灯亦闭门。",
        "dynasty": "唐",
        "collection_info": null
    },
    {
        "uuid": "0949b39d836323f5f52b362fa99ff534",
        "title": "夜二首 一",
        "author": "杜甫",
        "content": "白夜月休弦，灯花半委眠。\n号山无定鹿，落树有惊蝉。\n暂忆江东鲙，兼怀雪下船。\n蛮歌犯星起，空觉在天边。",
        "dynasty": "唐",
        "collection_info": null
    },
    {
        "uuid": "af65cea04f11ee154ab788f6171b4ff9",
        "title": "夜二首 二",
        "author": "杜甫",
        "content": "城郭悲笳暮，村墟过翼稀。\n甲兵年数久，赋敛夜深归。\n暗树依岩落，明河绕塞微。\n斗斜人更望，月细鹊休飞。",
        "dynasty": "唐",
        "collection_info": null
    },
    {
        "uuid": "250dd376505fc61db76903b4708c62b3",
        "title": "宗武生日",
        "author": "杜甫",
        "content": "小子何时见，高秋此日生。\n自从都邑语，已伴老夫名。\n诗是吾家事，人传世上情。\n熟精文选理，休觅綵衣轻。\n凋瘵筵初秩，欹斜坐不成。\n流霞分片片，涓滴就徐倾。",
        "dynasty": "唐",
        "collection_info": null
    },
    {
        "uuid": "a8978814b0f02e0ce5464a1976e8a127",
        "title": "又示宗武",
        "author": "杜甫",
        "content": "觅句新知律，摊书解满床。\n试吟青玉案，莫羡紫罗囊。\n假日从时饮，明年共我长。\n应须饱经术，已似爱文章。\n十五男儿志，三千弟子行。\n曾参与游夏，达者得升堂。",
        "dynasty": "唐",
        "collection_info": null
    },
    {
        "uuid": "95b5b46f1db2a067059ad22f42800abc",
        "title": "熟食日示宗文宗武",
        "author": "杜甫",
        "content": "消渴游江汉，羇栖尚甲兵。\n几年逢熟食，万里逼清明。\n松柏邛山路，风花白帝城。\n汝曹催我老，回首泪纵横。",
        "dynasty": "唐",
        "collection_info": null
    },
    {
        "uuid": "6543c220a70dc8a1d1d2fcd572512dfa",
        "title": "又示两儿",
        "author": "杜甫",
        "content": "令节成吾老，他时见汝心。\n浮生看物变，为恨与年深。\n长葛书难得，江州涕不禁。\n团圆思弟妹，行坐白头吟。",
        "dynasty": "唐",
        "collection_info": null
    },
    {
        "uuid": "8e635d9d7d4e6f3c0b4eebc5b5c4b753",
        "title": "社日两篇 一",
        "author": "杜甫",
        "content": "九农成德业，百祀发光辉。\n报効神如在，馨香旧不违。\n南翁巴曲醉，北雁塞声微。\n尚想东方朔，诙谐割肉归。",
        "dynasty": "唐",
        "collection_info": null
    },
    {
        "uuid": "245908190e096f11a936eacc94c47661",
        "title": "社日两篇 二",
        "author": "杜甫",
        "content": "陈平亦分肉，太史竟论功。\n今日江南老，他时渭北童。\n欢娱看绝塞，涕泪落秋风。\n鸳鹭迴金阙，谁怜病峡中。",
        "dynasty": "唐",
        "collection_info": null
    },
    {
        "uuid": "ce912d1b140d8c7cb7ea5829d8027fc1",
        "title": "九日五首 一",
        "author": "杜甫",
        "content": "重阳独酌杯中酒，抱病起登江上台。\n竹叶于人既无分，菊花从此不须开。\n殊方日落玄猨哭，旧国霜前白雁来。\n弟妹萧条各何往，干戈衰谢两相催。",
        "dynasty": "唐",
        "collection_info": null
    },
    {
        "uuid": "86a432ccd20e9ce8e5c11d4228b34fe7",
        "title": "九日五首 二",
        "author": "杜甫",
        "content": "旧日重阳日，传杯不放杯。\n即今蓬鬓改，但媿菊花开。\n北阙心长恋，西江首独回。\n茱萸赐朝士，难得一枝来。",
        "dynasty": "唐",
        "collection_info": null
    },
    {
        "uuid": "7fb1870f6d36893083bb08d317797945",
        "title": "九日五首 三",
        "author": "杜甫",
        "content": "旧与苏司业，兼随郑广文。\n采花香泛泛，坐客醉纷纷。\n野树歌还倚，秋砧醒却闻。\n欢娱两冥漠，西北有孤云。",
        "dynasty": "唐",
        "collection_info": null
    },
    {
        "uuid": "629d27e1fe10363b0a217697ba9e4050",
        "title": "九日五首 四",
        "author": "杜甫",
        "content": "故里樊川菊，登高素浐源。\n他时一笑后，今日几人存。\n巫峡蟠江路，终南对国门。\n繫舟身万里，伏枕泪双痕。\n为客裁乌帽，从儿具绿尊。\n佳辰对羣盗，愁绝更谁论。",
        "dynasty": "唐",
        "collection_info": null
    },
    {
        "uuid": "424fe05233291e3a852759c9ce6ed7a7",
        "title": "九日诸人集于林",
        "author": "杜甫",
        "content": "九日明朝是，相要旧俗非。\n老翁难早出，贤客幸知归。\n旧采黄花剩，新梳白髮微。\n漫看年少乐，忍泪已霑衣。",
        "dynasty": "唐",
        "collection_info": null
    },
    {
        "uuid": "416a46e393a4b96cd56607321b6dde1e",
        "title": "大历二年九月三十日",
        "author": "杜甫",
        "content": "为客无时了，悲秋向夕终。\n瘴余夔子国，霜薄楚王宫。\n草敌虚岚翠，花禁冷叶红。\n年年小摇落，不与故园同。",
        "dynasty": "唐",
        "collection_info": null
    },
    {
        "uuid": "8a79fc663a0a5b1b4ff257c5d01737c1",
        "title": "十月一日",
        "author": "杜甫",
        "content": "有瘴非全歇，为冬亦不难。\n夜郎溪日暖，白帝峡风寒。\n蒸裹如千室，焦糟幸一柈。\n兹辰南国重，旧俗自相欢。",
        "dynasty": "唐",
        "collection_info": null
    },
    {
        "uuid": "5bc47346db7100b6a595b2b838b2b76d",
        "title": "孟冬",
        "author": "杜甫",
        "content": "殊俗还多事，方冬变所为。\n破甘霜落爪，尝稻雪飜匙。\n巫峡寒都薄，乌蛮瘴远随。\n终然减滩濑，暂喜息蛟螭。",
        "dynasty": "唐",
        "collection_info": null
    },
    {
        "uuid": "e840f122cec358e7cfd90b7c9dc35939",
        "title": "冬至",
        "author": "杜甫",
        "content": "年年至日长为客，忽忽穷愁泥杀人。\n江上形容吾独老，天边风俗自相亲。\n杖蓼雪后临丹壑，鸣玉朝来散紫宸。\n心折此时无一寸，路迷何处见三秦。",
        "dynasty": "唐",
        "collection_info": null
    },
    {
        "uuid": "327e493ce74076b45ffabbb4bd6ee797",
        "title": "小至",
        "author": "杜甫",
        "content": "天时人事日相催，冬至阳生春又来。\n刺绣五纹添弱线，吹葭六管动浮灰。\n岸容待腊将舒柳，山意衝寒欲放梅。\n云物不殊乡国异，教儿且覆掌中杯。",
        "dynasty": "唐",
        "collection_info": null
    },
    {
        "uuid": "53f3ce0bffc01d11129a534f7ff6f40e",
        "title": "览物",
        "author": "杜甫",
        "content": "曾为掾吏趋三辅，忆在潼关诗兴多。\n巫峡忽如瞻华岳，蜀江犹似见黄河。\n舟中得病移衾枕，洞口经春长薜萝。\n形胜有余风土恶，几时回首一高歌。",
        "dynasty": "唐",
        "collection_info": null
    },
    {
        "uuid": "4ea35e9a7c53ac8ccbe835b81b939469",
        "title": "忆郑南玭",
        "author": "杜甫",
        "content": "郑南伏毒寺，潇洒到江心。\n石影衔珠阁，泉声带玉琴。\n风杉曾曙倚，云峤忆春临。\n万里沧浪外，龙蛇只自深。",
        "dynasty": "唐",
        "collection_info": null
    },
    {
        "uuid": "8b2c2c0d4b71843068d724ed6c59b019",
        "title": "怀灞上游",
        "author": "杜甫",
        "content": "怅望东陵道，平生灞上游。\n春浓停野骑，夜宿敞云楼。\n离别人谁在，经过老自休。\n眼前今古意，江汉一归舟。",
        "dynasty": "唐",
        "collection_info": null
    },
    {
        "uuid": "f56360a0390820b566bd5a426b6cc8bb",
        "title": "愁",
        "author": "杜甫",
        "content": "江草日日唤愁生，巫峡泠泠非世情。\n盘涡鹭浴底心性，独树花发自分明。\n十年戎马暗万国，异域宾客老孤城。\n渭水秦山得见否，人经罢病虎纵横。",
        "dynasty": "唐",
        "collection_info": null
    },
    {
        "uuid": "fb585534ec7c08447dfd98b296d96678",
        "title": "昼梦",
        "author": "杜甫",
        "content": "二月饶睡昏昏然，不独夜短昼分眠。\n桃花气暖眼自醉，春渚日落梦相牵。\n故乡门巷荆棘底，中原君臣豺虎边。\n安得务农息战鬬，普天无吏横索钱。",
        "dynasty": "唐",
        "collection_info": null
    },
    {
        "uuid": "68fc72358bb202fd9e0f9597447fef25",
        "title": "览镜呈柏中丞",
        "author": "杜甫",
        "content": "渭水流关内，终南在日边。\n胆销豺虎窟，泪入犬羊天。\n起晚堪从事，行迟更学仙。\n镜中衰谢色，万一故人怜。",
        "dynasty": "唐",
        "collection_info": null
    },
    {
        "uuid": "57da3ac16570ce8096ee83e19f619adf",
        "title": "即事",
        "author": "杜甫",
        "content": "暮春三月巫峡长，皛皛行云浮日光。\n雷声忽送千峰雨，花气浑如百和香。\n黄莺过水飜迴去，燕子衔泥湿不妨。\n飞阁卷帘图画里，虚无只少对潇湘。",
        "dynasty": "唐",
        "collection_info": null
    },
    {
        "uuid": "dafbaafeddbfab00765e3885994338f9",
        "title": "即事",
        "author": "杜甫",
        "content": "天畔羣山孤草亭，江中风浪雨冥冥。\n一双白鱼不受钓，三寸黄甘犹自青。\n多病马卿无日起，穷途阮籍几时醒。\n未闻细柳散金甲，肠断秦川流浊泾。",
        "dynasty": "唐",
        "collection_info": null
    },
    {
        "uuid": "bbaacd792e00fb21e03a4c05e546ad04",
        "title": "闷",
        "author": "杜甫",
        "content": "瘴疠浮三蜀，风云暗百蛮。\n卷帘唯白水，隐几亦青山。\n猨捷长难见，鸥轻故不还。\n无钱从滞客，有镜巧催颜。",
        "dynasty": "唐",
        "collection_info": null
    },
    {
        "uuid": "7812e01de5070dc14b6054cff0e1111f",
        "title": "戏作俳谐体遣闷二首 一",
        "author": "杜甫",
        "content": "异俗吁可怪，斯人难并居。\n家家养乌鬼，顿顿食黄鱼。\n旧识能为态，新知已暗疎。\n治生且耕凿，只有不关渠。",
        "dynasty": "唐",
        "collection_info": null
    },
    {
        "uuid": "7abe1d3026439b5998dd8cb933cc6356",
        "title": "戏作俳谐体遣闷二首 二",
        "author": "杜甫",
        "content": "西历青羌板，南留白帝城。\n于菟侵客恨，粔籹作人情。\n瓦卜传神语，畬田费火声。\n是非何处定，高枕笑浮生。",
        "dynasty": "唐",
        "collection_info": null
    },
    {
        "uuid": "0e61c7a3138c359d5adf0f2137b5f79b",
        "title": "得舍弟观书自中都已达江陵今兹暮春月末行李合到夔州悲喜相兼团圆可待赋诗即事情见乎词",
        "author": "杜甫",
        "content": "尔到江陵府，何时到峡州？乱难生有别，聚集病应瘳。\n飒飒开啼眼，朝朝上水楼。\n老身须付託，白骨更何忧。",
        "dynasty": "唐",
        "collection_info": null
    },
    {
        "uuid": "b04c4a3f93626c7b44be2d6a058891ff",
        "title": "喜观即到復题短篇二首 一",
        "author": "杜甫",
        "content": "巫峡千山暗，终南万里春。\n病中吾见弟，书到汝为人。\n意荅儿童问，来经战伐新。\n泊船悲喜后，款款话归秦。",
        "dynasty": "唐",
        "collection_info": null
    },
    {
        "uuid": "42329fe116226370d358f245138bf5c6",
        "title": "喜观即到復题短篇二首 二",
        "author": "杜甫",
        "content": "待尔嗔乌鹊，抛书示鹡鸰。\n枝间喜不去，原上急曾经。\n江阁嫌津柳，风帆数驿亭。\n应论十年事，愁绝始星星。",
        "dynasty": "唐",
        "collection_info": null
    },
    {
        "uuid": "ab800ce0a03b43ab3ab78a226de5c97f",
        "title": "舍弟观归蓝田迎新妇送示两篇 一",
        "author": "杜甫",
        "content": "汝去迎妻子，高秋念却迴。\n即今萤已乱，好与雁同来。\n东望西江水，南游北户开。\n卜居期静处，会有故人杯。",
        "dynasty": "唐",
        "collection_info": null
    },
    {
        "uuid": "e07da31f7ac86315b502c41bbd7f57e1",
        "title": "舍弟观归蓝田迎新妇送示两篇 二",
        "author": "杜甫",
        "content": "楚塞难为路，蓝田莫滞留。\n衣裳判白露，鞍马信清秋。\n满峡重江水，开帆八月舟。\n此时同一醉，应在仲宣楼。",
        "dynasty": "唐",
        "collection_info": null
    },
    {
        "uuid": "9b6d0777f8dde9f8e560b8f310f09ff7",
        "title": "第五弟丰独在江左近三四载寂无消息觅使寄此二首 一",
        "author": "杜甫",
        "content": "乱后嗟吾在，羇栖见汝难。\n草黄骐骥病，沙晚鹡鸰寒。\n楚设关城险，吴吞水府宽。\n十年朝夕泪，衣袖不曾干。",
        "dynasty": "唐",
        "collection_info": null
    },
    {
        "uuid": "1537013395b6b1ed133bf7e4133b46b3",
        "title": "第五弟丰独在江左近三四载寂无消息觅使寄此二首 二",
        "author": "杜甫",
        "content": "闻汝依山寺，杭州定越州。\n风尘淹别日，江汉失清秋。\n影盖啼猨树，魂飘结蜃楼。\n明年下春水，东尽白云求。",
        "dynasty": "唐",
        "collection_info": null
    },
    {
        "uuid": "189aec21169cf27be33fcb4d665aa64d",
        "title": "舍弟观赴蓝田取妻子到江陵喜寄三首 一",
        "author": "杜甫",
        "content": "汝迎妻子达荆州，消息真传解我忧。\n鸿雁影来连峡内，鹡鸰飞急到沙头。\n峣关险路今虚远，禹凿寒江正稳流。\n朱绂即当随彩鹢，青春不假报黄牛。",
        "dynasty": "唐",
        "collection_info": null
    },
    {
        "uuid": "608c294dfab406c289f511f0011318c9",
        "title": "舍弟观赴蓝田取妻子到江陵喜寄三首 二",
        "author": "杜甫",
        "content": "马度秦关雪正深，北来肌骨苦寒侵。\n他乡就我生春色，故国移居见客心。\n剩欲提携如意舞，喜多行坐白头吟。\n巡檐索共梅花笑，冷蘂疎枝半不禁。",
        "dynasty": "唐",
        "collection_info": null
    },
    {
        "uuid": "b0e04599fb1b06c89d0379abe9af3489",
        "title": "舍弟观赴蓝田取妻子到江陵喜寄三首 三",
        "author": "杜甫",
        "content": "庾信罗含俱有宅，春来秋去作谁家。\n短墙若在从残草，乔木如存可假花。\n卜筑应同蒋诩径，为园须似邵平瓜。\n比年病酒开涓滴，弟劝兄酬何怨嗟。",
        "dynasty": "唐",
        "collection_info": null
    },
    {
        "uuid": "788bb3e6e02ca1245925a31dcf2e3d27",
        "title": "江雨有怀郑典设",
        "author": "杜甫",
        "content": "春雨闇闇塞峡中，早晚来自楚王宫。\n乱波分披已打岸，弱云狼籍不禁风。\n宠光蕙叶与多碧，点注桃花舒小红。\n谷口子真正忆汝，岸高瀼滑限西东。",
        "dynasty": "唐",
        "collection_info": null
    },
    {
        "uuid": "cf20938a8344074ab2ee07dd46351a15",
        "title": "王十五前阁会",
        "author": "杜甫",
        "content": "楚岸收新雨，春台引细风。\n情人来石上，鲜脍出江中。\n邻舍烦书札，肩舆强老翁。\n病身虚俊味，何幸饫儿童。",
        "dynasty": "唐",
        "collection_info": null
    },
    {
        "uuid": "f0cacb57e2b2e32174ca28df58aa0b0e",
        "title": "寄韦有夏郎中",
        "author": "杜甫",
        "content": "省郎忧病士，书信有柴胡。\n饮子频通汗，怀君想报珠。\n亲知天畔少，药味峡中无。\n归楫生衣卧，春鸥洗翅呼。\n犹闻上急水，早作取平途。\n万里皇华使，为僚记腐儒。",
        "dynasty": "唐",
        "collection_info": null
    },
    {
        "uuid": "622caec63f8b03625c20ba9be5dc066a",
        "title": "陪柏中丞观宴将士二首 一",
        "author": "杜甫",
        "content": "极乐三军士，谁知百战场。\n无私齐绮馔，久坐密金章。\n醉客霑鹦鹉，佳人指凤皇。\n几时来翠节，特地引红妆。",
        "dynasty": "唐",
        "collection_info": null
    },
    {
        "uuid": "b1ccb15b6eb90f4846468daff2f2423b",
        "title": "陪柏中丞观宴将士二首 二",
        "author": "杜甫",
        "content": "绣段装檐额，金花帖鼓腰。\n一夫先舞劒，百战后歌樵。\n江树城孤远，云台使寂寥。\n汉朝频选将，应拜霍嫖姚。",
        "dynasty": "唐",
        "collection_info": null
    },
    {
        "uuid": "d049ab9211528eb6783d9c62308df3b6",
        "title": "七月一日题终明府水楼二首 一",
        "author": "杜甫",
        "content": "高栋曾轩已自凉，秋风此日洒衣裳。\n翛然欲下阴山雪，不去非无汉署香。\n绝辟过云开锦绣，疎松夹水奏笙簧。\n看君宜着王乔履，真赐还疑出尚方。",
        "dynasty": "唐",
        "collection_info": null
    },
    {
        "uuid": "66eeb936663841dba4f757f1a0677186",
        "title": "七月一日题终明府水楼二首 二",
        "author": "杜甫",
        "content": "宓子弹琴邑宰日，终军弃繻英妙时。\n承家节操尚不泯，为政风流今在兹。\n可怜宾客尽倾盖，何处老翁来赋诗。\n楚江巫峡半云雨，清簟疎帘看弈棊。",
        "dynasty": "唐",
        "collection_info": null
    },
    {
        "uuid": "740b29f90870347bb47af9eb841ec7f7",
        "title": "季秋苏五弟缨江楼夜宴崔十三评事韦少府侄三首 一",
        "author": "杜甫",
        "content": "峡险江惊急，楼高月迥明。\n一时今夕会，万里故乡情。\n星落黄姑渚，秋辞白帝城。\n老人因酒病，坚坐看君倾。",
        "dynasty": "唐",
        "collection_info": null
    },
    {
        "uuid": "d00fd8503ea29fa1e1e1eed0ba8a5438",
        "title": "季秋苏五弟缨江楼夜宴崔十三评事韦少府侄三首 二",
        "author": "杜甫",
        "content": "明月生长好，浮云薄渐遮。\n悠悠照边塞，悄悄忆京华。\n清动杯中物，高随海上查。\n不眠瞻白兔，百过落乌纱。",
        "dynasty": "唐",
        "collection_info": null
    },
    {
        "uuid": "38097c25381b983fa88662ec16b51bb4",
        "title": "季秋苏五弟缨江楼夜宴崔十三评事韦少府侄三首 三",
        "author": "杜甫",
        "content": "对月那无酒，登楼况有江。\n听歌惊白鬓，笑舞拓秋窗。\n尊蚁添相续，沙鸥并一双。\n尽怜君醉倒，更觉片心降。",
        "dynasty": "唐",
        "collection_info": null
    },
    {
        "uuid": "57dab8cd47302f1f9b6eea7610fdc85e",
        "title": "九月一日过孟十二仓曹十四主簿兄弟",
        "author": "杜甫",
        "content": "藜杖侵寒露，蓬门启曙烟。\n力稀经树歇，老困拨书眠。\n秋觉追随尽，来因孝友偏。\n清谈见滋味，尔辈可忘年。",
        "dynasty": "唐",
        "collection_info": null
    },
    {
        "uuid": "d121c7934e30a8a61f33c2f3b323139b",
        "title": "过客相寻",
        "author": "杜甫",
        "content": "穷老真无事，江山已定居。\n地幽忘盥栉，客至罢琴书。\n挂壁移筐果，呼儿问煮鱼。\n时闻繫舟楫，及此问吾庐。",
        "dynasty": "唐",
        "collection_info": null
    },
    {
        "uuid": "003cd27a495ffc81b625ce511cb797ba",
        "title": "孟仓曹步趾领新酒酱二物满器见遗老夫",
        "author": "杜甫",
        "content": "楚岸通秋屐，胡床面夕畦。\n藉糟分汁滓，瓮酱落提携。\n饭粝添香味，朋来有醉泥。\n理生那免俗，方法报山妻。",
        "dynasty": "唐",
        "collection_info": null
    },
    {
        "uuid": "fea537df79836aa5b3558624d67c147d",
        "title": "柳司马至",
        "author": "杜甫",
        "content": "有使归三峡，相过问两京。\n函关犹出将，渭水更屯兵。\n设备邯郸道，和亲逻些城。\n幽燕唯鸟去，商洛少人行。\n衰谢身何补，萧条病转婴。\n霜天到宫阙，恋主寸心明。",
        "dynasty": "唐",
        "collection_info": null
    },
    {
        "uuid": "1db8d55c6df24869ee44d42afe8f3236",
        "title": "简吴郎司法",
        "author": "杜甫",
        "content": "有客乘舸自忠州，遣骑安置瀼西头。\n古堂本买藉疎豁，借汝迁居停宴游。\n云石荧荧高叶曙，风江飒飒乱帆秋。\n却为姻娅过逢地，许坐曾轩数散愁。",
        "dynasty": "唐",
        "collection_info": null
    },
    {
        "uuid": "536eb1883df0654bd662d7f25f909f99",
        "title": "又呈吴郎",
        "author": "杜甫",
        "content": "堂前扑枣任西邻，无食无儿一妇人。\n不为困穷宁有此，祗缘恐惧转须亲。\n即防远客虽多事，使插疎篱却甚真。\n已诉征求贫到骨，正思戎马泪盈巾。",
        "dynasty": "唐",
        "collection_info": null
    },
    {
        "uuid": "4c82842ef2e280b2be7b292cc5540494",
        "title": "覃山人隐居",
        "author": "杜甫",
        "content": "南极老人自有星，北山移文谁勒铭。\n征君已去独松菊，哀壑无光留户庭。\n予见乱离不得已，子知出处必须经。\n高车驷马带倾覆，怅望秋天虚翠屏。",
        "dynasty": "唐",
        "collection_info": null
    },
    {
        "uuid": "c53fd0d52ac3b288f42d5144d8155d89",
        "title": "柏学士茅屋",
        "author": "杜甫",
        "content": "碧山学士焚银鱼，白马却走身岩居。\n古人已用三冬足，年少今开万卷余。\n晴云满户团倾盖，秋水浮阶溜决渠。\n富贵必从勤苦得，男儿须读五车书。",
        "dynasty": "唐",
        "collection_info": null
    },
    {
        "uuid": "920f82eb1774199c469f0dfede9aacd1",
        "title": "题柏大兄弟山居屋壁二首 一",
        "author": "杜甫",
        "content": "叔父朱门贵，郎君玉树高。\n山居精典籍，文雅涉风骚。\n江汉终吾老，云林得尔曹。\n哀弦绕白雪，未与俗人操。",
        "dynasty": "唐",
        "collection_info": null
    },
    {
        "uuid": "801c4e042c089a67aa5baedaf2cdae7d",
        "title": "题柏大兄弟山居屋壁二首 二",
        "author": "杜甫",
        "content": "野屋流寒水，山篱带薄云。\n静应连虎穴，喧已去人羣。\n笔架霑窗雨，书籤映隙曛。\n萧萧千里足，箇箇五花文。",
        "dynasty": "唐",
        "collection_info": null
    },
    {
        "uuid": "9a5a3167f9504f01528b9f19aff8030a",
        "title": "戏寄崔评事表侄苏五表弟韦大少府诸侄",
        "author": "杜甫",
        "content": "隐豹深愁雨，潜龙故起云。\n泥多仍径曲，心醉阻贤羣。\n忍待江山丽，还披鲍谢文。\n高楼忆疎豁，秋兴坐氛氲。",
        "dynasty": "唐",
        "collection_info": null
    },
    {
        "uuid": "aaf9638e95272b965545cdf9df22cec3",
        "title": "秋日寄题郑监湖上亭三首 一",
        "author": "杜甫",
        "content": "碧草逢春意，沅湘万里秋。\n池要山简马，月净庾公楼。\n磨灭余篇翰，平生一钓舟。\n高唐寒浪减，髣髴识昭丘。",
        "dynasty": "唐",
        "collection_info": null
    },
    {
        "uuid": "a8ad6d9ca45c01674e6760df1d816f4b",
        "title": "秋日寄题郑监湖上亭三首 二",
        "author": "杜甫",
        "content": "新作湖边宅，还闻宾客过。\n自须开竹径，谁道避云萝。\n官序潘生拙，才名贾傅多。\n舍舟应转地，邻接意如何。",
        "dynasty": "唐",
        "collection_info": null
    },
    {
        "uuid": "a360a1b2472f5d976f045429b2bf6b4f",
        "title": "秋日寄题郑监湖上亭三首 三",
        "author": "杜甫",
        "content": "暂阻蓬莱阁，终为江海人。\n挥金应物理，拖玉岂吾身。\n羹煮秋莼滑，杯迎露菊新。\n赋诗分气象，佳句莫频频。",
        "dynasty": "唐",
        "collection_info": null
    },
    {
        "uuid": "ff78c55e810de19b9c7687defca36a9b",
        "title": "谒真谛寺禅师",
        "author": "杜甫",
        "content": "兰若山高处，烟霞嶂几重。\n冻泉依细石，晴雪落长松。\n问法看诗忘，观身向酒慵。\n未能割妻子，卜宅近前峰。",
        "dynasty": "唐",
        "collection_info": null
    },
    {
        "uuid": "35be5f215c3329729174e3f5433b10ed",
        "title": "别崔潩因寄薛据孟云卿",
        "author": "杜甫",
        "content": "志士惜妄动，知深难固辞。\n如何久磨砺，但取不磷缁。\n夙夜听忧主，飞腾急济时。\n荆州过薛孟，为报欲论诗。",
        "dynasty": "唐",
        "collection_info": null
    },
    {
        "uuid": "645bfae2b7c7cc1a0996440e2f2bcb4e",
        "title": "送李八秘书赴杜相公幕",
        "author": "杜甫",
        "content": "青帘白舫益州来，巫峡秋涛天地迴。\n石出倒听枫叶下，橹摇背指菊花开。\n贪趋相府今晨发，恐失佳期后命催。\n南极一星朝北斗，五云多处是三台。",
        "dynasty": "唐",
        "collection_info": null
    },
    {
        "uuid": "9f4129ca681b984dc961e3a2234f27aa",
        "title": "巫峡敝庐奉赠侍御四舅别之澧朗",
        "author": "杜甫",
        "content": "江城秋日落，山鬼闭门中。\n行李淹吾舅，诛茅问老翁。\n赤眉犹世乱，青眼只途穷。\n传语桃源客，人今出处同。",
        "dynasty": "唐",
        "collection_info": null
    },
    {
        "uuid": "5b9faa15985dba9124fe90e0bd5872a3",
        "title": "奉送十七舅下邵桂",
        "author": "杜甫",
        "content": "绝域三冬暮，浮生一病身。\n感深辞舅氏，别后见何人。\n飘缈苍梧帝，推迁孟母邻。\n昏昏阻云水，侧望苦伤神。",
        "dynasty": "唐",
        "collection_info": null
    },
    {
        "uuid": "448fd945d46d6c246e991c8f2263af9d",
        "title": "送覃二判官",
        "author": "杜甫",
        "content": "先帝弓劒远，小臣余此生。\n蹉跎病江汉，不復谒承明。\n饯尔白头日，永怀丹凤城。\n迟迟恋屈宋，渺渺卧荆衡。\n魂断航舸失，天寒沙水清。\n肺肝若稍愈，亦上赤霄行。",
        "dynasty": "唐",
        "collection_info": null
    },
    {
        "uuid": "00d3ca8dff13d4276e7a8093be6d023a",
        "title": "季夏送乡弟韶陪黄门从叔朝谒",
        "author": "杜甫",
        "content": "令弟尚为苍水使，名家莫出杜陵人。\n比来相国兼安蜀，归赴朝廷已入秦。\n舍舟策马论兵地，拖玉腰金报主身。\n莫度清秋吟蟋蟀，早闻黄阁画麒麟。",
        "dynasty": "唐",
        "collection_info": null
    },
    {
        "uuid": "0e90225602c50867e93ce6d6d78493d0",
        "title": "送十五弟侍御使蜀",
        "author": "杜甫",
        "content": "喜弟文章进，添余别兴牵。\n数杯巫峡酒，百丈内江船。\n未息豺狼鬬，空催犬马年。\n归朝多便道，搏击望秋天。",
        "dynasty": "唐",
        "collection_info": null
    },
    {
        "uuid": "a343de4d8492f12d01fb06b9d338ed23",
        "title": "送田四弟将军将夔州柏中丞命起居江陵节度阳城郡王卫公幕",
        "author": "杜甫",
        "content": "离筵罢多酒，起地发寒塘。\n回首中丞座，驰笺异姓王。\n燕辞枫树日，雁度麦城霜。\n空醉山翁酒，遥怜似葛强。",
        "dynasty": "唐",
        "collection_info": null
    },
    {
        "uuid": "b36937c98376680cb8976133443328eb",
        "title": "送王十六判官",
        "author": "杜甫",
        "content": "客下荆南尽，君今復入舟。\n买薪犹白帝，鸣橹少沙头。\n衡霍生春早，潇湘共海浮。\n荒林庾信宅，为仗主人留。",
        "dynasty": "唐",
        "collection_info": null
    },
    {
        "uuid": "26fdee43af360dbb40ba6c0e1960f2c3",
        "title": "奉送卿二翁统节度镇军还江陵",
        "author": "杜甫",
        "content": "火旗还锦缆，白马出江城。\n嘹唳吟笳发，箫条别浦清。\n寒空巫峡曙，落日渭阳明。\n留滞嗟衰疾，何时见息兵。",
        "dynasty": "唐",
        "collection_info": null
    },
    {
        "uuid": "925ab0d39144165ebb398916a3699d47",
        "title": "送鲜于万州迁巴州",
        "author": "杜甫",
        "content": "京兆先时杰，琳琅照一门。\n朝廷偏注意，接近与名藩。\n祖帐排舟数，寒江触石喧。\n看君妙为政，他日有殊恩。",
        "dynasty": "唐",
        "collection_info": null
    },
    {
        "uuid": "98943e16d297b9db898266107cacbd89",
        "title": "寄杜位",
        "author": "杜甫",
        "content": "寒日经檐短，穷猨失木悲。\n峡中为客恨，江上忆君时。\n天地身何在，风尘病敢辞。\n封书两行泪，霑洒裛新诗。",
        "dynasty": "唐",
        "collection_info": null
    },
    {
        "uuid": "b150d631c419997dfb7fe3d13f679c27",
        "title": "奉寄李十五秘书二首 一",
        "author": "杜甫",
        "content": "避暑云安县，秋风早下来。\n暂留鱼復浦，同过楚王台。\n猨鸟千崖窄，江湖万里开。\n竹枝歌未好，画舸莫迟回。",
        "dynasty": "唐",
        "collection_info": null
    },
    {
        "uuid": "f4bda701ed5c86703523768fcd9be22a",
        "title": "奉寄李十五秘书二首 二",
        "author": "杜甫",
        "content": "行李千金赠，衣冠八尺身。\n飞腾知有策，意度不无神。\n班秩兼通贵，公侯出异人。\n玄成负文彩，世业岂沈沦。",
        "dynasty": "唐",
        "collection_info": null
    },
    {
        "uuid": "622470fe234ec30fbcbf329ebe8e95a1",
        "title": "奉送韦中丞之晋赴湖南",
        "author": "杜甫",
        "content": "宠渥征黄渐，权宜借寇频。\n湖南安背水，峡内忆行春。\n王室仍多故，苍生倚大臣。\n还将徐孺子，处处待高人。",
        "dynasty": "唐",
        "collection_info": null
    },
    {
        "uuid": "861955b3f310a6261742f768ced2071b",
        "title": "送李功曹之荆州充郑侍御判官重赠",
        "author": "杜甫",
        "content": "曾闻宋玉宅，每欲到荆州。\n此地生涯晚，遥悲水国秋。\n孤城一柱观，落日九江流。\n使者虽光彩，青枫远自愁。",
        "dynasty": "唐",
        "collection_info": null
    },
    {
        "uuid": "8a94ac470cd020d8cb9c068f22aaf9e6",
        "title": "送孟十二仓曹赴东京选",
        "author": "杜甫",
        "content": "君行别老亲，此去苦家贫。\n藻镜留连客，江山顦顇人。\n秋风楚竹冷，夜雪巩梅春。\n朝夕高堂念，应宜綵服新。",
        "dynasty": "唐",
        "collection_info": null
    },
    {
        "uuid": "dafba7eab0c0bd9263a874c85df110eb",
        "title": "凭孟仓曹将书觅土娄旧庄",
        "author": "杜甫",
        "content": "平居丧乱后，不到洛阳岑。\n为历云山问，无辞荆棘深。\n北风黄叶下，南浦白头吟。\n十载江湖客，茫茫迟暮心。",
        "dynasty": "唐",
        "collection_info": null
    },
    {
        "uuid": "1bf1993557eece847726cd8ba47a9f67",
        "title": "别苏徯（赴湖南幕）",
        "author": "杜甫",
        "content": "故人有游子，弃掷傍天隅。\n他日怜才命，居然屈壮图。\n十年犹塌翼，绝倒为惊吁。\n消渴今如在，提携媿老夫。\n岂知台阁旧，先拂凤皇雏。\n得实飜苍竹，栖枝把翠梧。\n北辰当宇宙，南岳据江湖。\n国带风尘色，兵张虎豹符。\n数论封内事，挥发府中趋。\n赠尔秦人策，莫鞭辕下驹。",
        "dynasty": "唐",
        "collection_info": null
    },
    {
        "uuid": "34201485884a9b0f0d7128e450c77639",
        "title": "存殁口号二首 一",
        "author": "杜甫",
        "content": "席谦不见近弹棊，毕曜仍传旧小诗。\n玉局他年无限笑，白杨今日几人悲。",
        "dynasty": "唐",
        "collection_info": null
    },
    {
        "uuid": "132814b846d2348a9a89a9ff25a5c853",
        "title": "存殁口号二首 二",
        "author": "杜甫",
        "content": "郑公粉绘随长夜，曹霸丹青已白头。\n天下何曾有山水，人间不解重骅骝。",
        "dynasty": "唐",
        "collection_info": null
    },
    {
        "uuid": "a4f9cd5863dda3e22dc78a186a3aec06",
        "title": "奉汉中王手札报韦侍御萧尊师亡",
        "author": "杜甫",
        "content": "秋日萧韦逝，淮王报峡中。\n少年疑柱史，多术怪仙公。\n不但时人惜，祗应吾道穷。\n一哀侵疾病，相识自儿童。\n处处邻家笛，飘飘客子蓬。\n强吟怀旧赋，已作白头翁。",
        "dynasty": "唐",
        "collection_info": null
    },
    {
        "uuid": "14a8e953b6ba23b84c3aaa5d65e4753b",
        "title": "哭王彭州抡",
        "author": "杜甫",
        "content": "执友惊沦没，斯人已寂寥。\n新文生沈谢，异骨降松乔。\n北部初高选，东堂早见招。\n蛟龙缠倚劒，鸾凤夹吹箫。\n历职汉庭久，中年胡马骄。\n兵戈闇两观，宠辱事三朝。\n蜀路江干窄，彭门地里遥。\n解龟生碧草，谏猎阻清霄。\n顷壮戎麾出，叨陪幕府要。\n将军临气候，猛士寒风飙。\n井漏泉谁汲，烽疎火不烧。\n前筹自多暇，隐几接终朝。\n翠石俄双表，寒松竟后凋。\n赠诗焉敢坠，染翰欲无聊。\n再哭经过罢，离魂去住销。\n之官方玉折，寄葬与萍漂。\n旷望渥洼道，霏微河汉桥。\n夫人先即世，令子各清标。\n巫峡长云雨，秦城近斗杓。\n冯唐毛髮白，归兴日萧萧。",
        "dynasty": "唐",
        "collection_info": null
    },
    {
        "uuid": "4ebade44f67c23430cfaa65c66e464b7",
        "title": "见萤火",
        "author": "杜甫",
        "content": "巫山秋夜萤火飞，帘疎巧入坐人衣。\n忽惊屋裏琴书冷，復乱檐边星宿稀。\n却绕井阑添箇箇，偶经花蘂弄辉辉。\n苍江白髮愁看汝，来岁如今归未归。",
        "dynasty": "唐",
        "collection_info": null
    },
    {
        "uuid": "6d001d2f31d6c61beb1915f8a90260e0",
        "title": "吹笛",
        "author": "杜甫",
        "content": "吹笛秋山风月清，谁家巧作断肠声。\n风飘律吕相和切，月傍关山几处明。\n胡骑中宵堪北走，武陵一曲想南征。\n故园杨柳今摇落，何得愁中曲尽生。",
        "dynasty": "唐",
        "collection_info": null
    },
    {
        "uuid": "9c5456f76d94dfc8eede4e22f60f2844",
        "title": "孤雁",
        "author": "杜甫",
        "content": "孤雁不饮啄，飞鸣声念羣。\n谁怜一片影，相失万重云。\n望尽似犹见，哀多如更闻。\n野鵶无意绪，鸣噪自纷纷。",
        "dynasty": "唐",
        "collection_info": null
    },
    {
        "uuid": "d56778799abc54c8e93e728243f7349a",
        "title": "鸥",
        "author": "杜甫",
        "content": "江浦寒鸥戏，无他亦自饶。\n却思飜玉羽，随意点春苗。\n雪暗还须浴，风生一任飘。\n几羣沧海上，清影日萧萧。",
        "dynasty": "唐",
        "collection_info": null
    },
    {
        "uuid": "eb1086da40b32f9acbc79fc52bb5d903",
        "title": "猨",
        "author": "杜甫",
        "content": "褭褭啼虚壁，萧萧挂冷枝。\n艰难人不见，隐见尔如知。\n惯习元从众，全生或用奇。\n前林腾每及，父子莫相离。",
        "dynasty": "唐",
        "collection_info": null
    },
    {
        "uuid": "677b91ae729595b07a957679ddb7d432",
        "title": "黄鱼",
        "author": "杜甫",
        "content": "日见巴东峡，黄鱼出浪新。\n脂膏兼饲犬，长大不容身。\n筒桶相沿久，风雷肯为神。\n泥沙卷涎沫，回首怪龙鳞。",
        "dynasty": "唐",
        "collection_info": null
    },
    {
        "uuid": "789b449fd268b14b160ee012bed0720f",
        "title": "白小",
        "author": "杜甫",
        "content": "白小羣分命，天然二寸鱼。\n细微霑水族，风俗当园蔬。\n入肆银花乱，倾箱雪片虚。\n生成犹拾卵，尽取义何如。",
        "dynasty": "唐",
        "collection_info": null
    },
    {
        "uuid": "002ab664a9635649e3098c07631175e2",
        "title": "麂",
        "author": "杜甫",
        "content": "永与清溪别，蒙将玉馔俱。\n无才逐仙隐，不敢恨庖厨。\n乱世轻全物，微声及祸枢。\n衣冠兼盗贼，饕餮用斯须。",
        "dynasty": "唐",
        "collection_info": null
    },
    {
        "uuid": "2e0a9336e0bc9643e687b16c6be4020a",
        "title": "鸡",
        "author": "杜甫",
        "content": "纪德名标五，初鸣度必三。\n殊方听有异，失次晓无惭。\n问俗人情似，充庖尔辈堪。\n气交亭育际，巫峡漏司南。",
        "dynasty": "唐",
        "collection_info": null
    },
    {
        "uuid": "8cbd998c1f931a6e37345d7a778f3f69",
        "title": "玉腕骝",
        "author": "杜甫",
        "content": "闻说荆南马，尚书玉腕骝。\n顿骖飘赤汗，踞蹐顾长楸。\n胡虏三年入，干坤一战收。\n举鞭如有问，欲伴习池游。",
        "dynasty": "唐",
        "collection_info": null
    },
    {
        "uuid": "c6e3b3c19c63cffc1ab5c6ba08d48799",
        "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗 一",
        "author": "杜甫",
        "content": "雪飞玉立尽清秋，不惜奇毛恣远游。\n在野只教心力破，千人何事网罗求。\n一生自猎知无敌，百中争能耻下鞴。\n鹏碍九天须却避，兔藏三穴莫深忧。",
        "dynasty": "唐",
        "collection_info": null
    },
    {
        "uuid": "7b543796233af339f486b353a7996275",
        "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗 二",
        "author": "杜甫",
        "content": "黑鹰不省人间有，度海疑从北极来。\n正翮抟风超紫塞，立冬几夜宿阳台。\n虞罗自各虚施巧，春雁同归必见猜。\n万里寒空祗一日，金眸玉爪不凡才。",
        "dynasty": "唐",
        "collection_info": null
    },
    {
        "uuid": "04cce260366082018850ec47c669207c",
        "title": "太岁日",
        "author": "杜甫",
        "content": "楚岸行将老，巫山坐復春。\n病多犹是客，谋拙竟何人。\n阊阖开黄道，衣冠拜紫宸。\n荣光悬日月，赐与出金银。\n愁寂鸳行断，参差虎穴邻。\n西江元下蜀，北斗故临秦。\n散地逾高枕，生涯脱要津。\n天边梅柳树，相见几回新。",
        "dynasty": "唐",
        "collection_info": null
    },
    {
        "uuid": "848134971ae9d54fb892d4aa79290476",
        "title": "元日示宗武",
        "author": "杜甫",
        "content": "汝啼吾手战，吾笑汝身长。\n处处逢正月，迢迢滞远方。\n飘零还柏酒，衰病只藜床。\n训喻青衿子，名惭白首郎。\n赋诗犹落笔，献寿更称觞。\n不见江东弟，高歌泪数行。",
        "dynasty": "唐",
        "collection_info": null
    },
    {
        "uuid": "c3a6994656736cb64ba6f4e46099bd29",
        "title": "远怀舍弟颖观等",
        "author": "杜甫",
        "content": "阳翟空知处，荆南近得书。\n积年仍远别，多难不安居。\n江汉春风起，冰霜昨夜除。\n云天犹错莫，花萼尚萧疎。\n对酒都疑梦，吟诗正忆渠。\n旧时元日会，乡党羡吾庐。",
        "dynasty": "唐",
        "collection_info": null
    },
    {
        "uuid": "11f42aeedc2ca1419055946ec0d76c79",
        "title": "续得观书迎就当阳居止正月中旬定出三峡",
        "author": "杜甫",
        "content": "自汝到荆府，书来数唤吾。\n颂椒添讽咏，禁火卜欢娱。\n舟楫因人动，形骸用杖扶。\n天旋夔子国，春近岳阳湖。\n发日排南喜，伤神散北吁。\n飞鸣还接翅，行序密衔芦。\n俗薄江山好，时危草木苏。\n冯唐虽晚达，终觊在皇都。",
        "dynasty": "唐",
        "collection_info": null
    },
    {
        "uuid": "8ea68a0238779d4c6e09b945a5020e61",
        "title": "将别巫峡赠南卿兄瀼西果园四十亩",
        "author": "杜甫",
        "content": "苔竹素所好，萍蓬无定居。\n远游长儿子，几地别林庐。\n杂蘂红相对，他时锦不如。\n具舟将出峡，巡圃念携锄。\n正月喧莺末，兹辰放鹢初。\n雪篱梅可折，风榭柳微舒。\n託赠卿家有，因歌野兴疎。\n残生逗江汉，何处狎樵渔。",
        "dynasty": "唐",
        "collection_info": null
    },
    {
        "uuid": "db7020db701e51689dc95c76f9e15e8f",
        "title": "送大理封主簿五郎亲事不合却赴通州主簿前阆州贤子余与主簿平章郑氏女子垂欲纳郑氏伯父京书至女子已前许他族亲事遂停",
        "author": "杜甫",
        "content": "禁脔去东床，趋庭赴北堂。\n风波空远涉，琴瑟几虚张。\n渥水出骐骥，昆山生凤皇。\n两家诚款款，中道许苍苍。\n颇谓秦晋匹，从来王谢郎。\n青春动才调，白首缺辉光。\n玉润终孤立，珠明得闇藏。\n余寒折花卉，恨别满江乡。",
        "dynasty": "唐",
        "collection_info": null
    },
    {
        "uuid": "a24529876bbbe58916da6039b1ad3b1e",
        "title": "人日两篇 一",
        "author": "杜甫",
        "content": "元日到人日，未有不阴时。\n冰雪莺难至，春寒花较迟。\n云随白水落，风振紫山悲。\n蓬鬓稀疎久，无劳比素丝。",
        "dynasty": "唐",
        "collection_info": null
    },
    {
        "uuid": "6b1e8124b9dea7fdc3f94bc75e1fbab1",
        "title": "人日两篇 二",
        "author": "杜甫",
        "content": "此日此时人共得，一谈一笑俗相看。\n尊前柏叶休随酒，胜裏金花巧耐寒。\n佩劒衝星聊暂拔，匣琴流水自须弹。\n早春重引江湖兴，直道无忧行路难。",
        "dynasty": "唐",
        "collection_info": null
    },
    {
        "uuid": "c6e2d361d2c88d8f355186516e152c54",
        "title": "江梅",
        "author": "杜甫",
        "content": "梅蘂腊前破，梅花年后多。\n绝知春意好，最奈客愁何。\n雪树元同色，江风亦自波。\n故园不可见，巫岫郁嵯峨。",
        "dynasty": "唐",
        "collection_info": null
    },
    {
        "uuid": "1f11cd30176f55539f0e255c0959df7e",
        "title": "庭草",
        "author": "杜甫",
        "content": "楚草经寒碧，逢春入眼浓。\n旧低收叶举，新掩卷牙重。\n步履宜轻过，开筵得屡供。\n看花随节序，不敢强为容。",
        "dynasty": "唐",
        "collection_info": null
    },
    {
        "uuid": "18c3c8f9513d9dad1a8fbd177c1f8473",
        "title": "大历三年春白帝城放船出瞿塘峡久居夔府将适江陵漂泊有诗凡四十韵",
        "author": "杜甫",
        "content": "老向巴人裏，今辞楚塞隅。\n入舟飜不乐，解缆独长吁。\n窄转深啼狖，虚随乱浴凫。\n石苔凌几杖，空翠扑肌肤。\n迭壁排霜劒，奔泉溅水珠。\n杳冥藤上下，浓澹树荣枯。\n神女峰娟妙，昭君宅有无。\n曲留明怨惜，梦尽失欢娱。\n摆阖盘涡沸，欹斜激浪输。\n风雷缠地脉，冰雪耀天衢。\n鹿角真走险，狼头如跋胡。\n恶滩宁变色，高卧负微躯。\n书史全倾挠，装囊半压濡。\n生涯临臬兀，死地脱斯须。\n不有平川决，焉知众壑趋。\n干坤霾涨海，雨露洗春芜。\n欧鸟牵丝扬，骊龙濯锦纡。\n落霞沈绿绮，残月坏金枢。\n泥笋苞初荻，沙茸出小蒲。\n雁儿争水马，燕子逐樯乌。\n绝岛容烟雾，环洲纳晓晡。\n前闻辨陶牧，转眄拂宜都。\n县郭南畿好，津亭北望孤。\n劳心依憩息，朗咏划昭苏。\n意遣乐还笑，衰迷贤与愚。\n飘萧将素髮，汩没听洪鑪。\n丘壑曾忘返，文章敢自诬。\n此生遭圣代，谁分哭穷途。\n卧疾淹为客，蒙恩早厕儒。\n廷争酬造化，朴直乞江湖。\n滟滪险相迫，沧浪深可逾。\n浮名寻已已，懒计却区区。\n喜近天皇寺，先披古画图。\n应经帝子渚，同泣舜苍梧。\n朝士兼戎服，君王按湛卢。\n旄头初俶扰，鹑首丽泥涂。\n甲卒身虽贵，书生道固殊。\n出尘皆野鹤，历块匪辕驹。\n伊吕终难降，韩彭不易呼。\n五云高太甲，六月旷抟扶。\n回首黎元病，争权将帅诛。\n山林託疲苶，未必免崎岖。",
        "dynasty": "唐",
        "collection_info": null
    },
    {
        "uuid": "381c83470877dbf2e14e08fa421b87d9",
        "title": "巫山县汾州唐使君十八弟宴别兼诸公携酒乐相送率题小诗留于屋壁，",
        "author": "杜甫",
        "content": "卧病巴东久，今年强作归。\n故人犹远谪，兹日倍多违。\n接宴身兼杖，听歌泪满衣。\n诸公不相弃，拥别惜光辉。",
        "dynasty": "唐",
        "collection_info": null
    },
    {
        "uuid": "25ad96a960d7d73fc5402e333bfefa5c",
        "title": "春夜峡州田侍御长史津亭留宴",
        "author": "杜甫",
        "content": "北斗三更席，西江万里船。\n杖藜登水榭，挥翰宿春天。\n白髮烦多酒，明星惜此筵。\n始知云雨峡，忽尽下牢边。",
        "dynasty": "唐",
        "collection_info": null
    },
    {
        "uuid": "c55b05688ea2b99b1ff212522b8e667b",
        "title": "泊松滋江亭",
        "author": "杜甫",
        "content": "沙帽随鸥鸟，扁舟繫此亭。\n江湖深更白，松竹远微青。\n一柱全应近，高唐莫再经。\n今宵南极外，甘作老人星。",
        "dynasty": "唐",
        "collection_info": null
    },
    {
        "uuid": "2e00ea25b1d43eef6db0364fcc6c3b5b",
        "title": "行次古城店泛江作不揆鄙拙奉呈江陵幕府诸公",
        "author": "杜甫",
        "content": "老年常道路，迟日復山川。\n白屋花开裏，孤城麦秀边。\n济江元自阔，下水不劳牵。\n风蝶勤依浆，春鸥懒避船。\n王门高德业，幕府盛才贤。\n行色兼多病，苍茫泛爱前。",
        "dynasty": "唐",
        "collection_info": null
    },
    {
        "uuid": "6f035e338497a8e712b96dff5de85f2d",
        "title": "乘雨入行军六弟宅",
        "author": "杜甫",
        "content": "曙角凌云罢，春城带雨长。\n水花分堑弱，巢燕得泥忙。\n令弟雄军佐，凡才污省郎。\n萍漂忍流涕，衰飒近中堂。",
        "dynasty": "唐",
        "collection_info": null
    },
    {
        "uuid": "94a407246af78aff7a2ce9a409968879",
        "title": "宴胡侍御书堂",
        "author": "杜甫",
        "content": "江湖春欲暮，墙宇日犹微。\n闇闇春籍满，轻轻花絮飞。\n翰林名有素，墨客兴无违。\n今夜文星动，吾侪醉不归。",
        "dynasty": "唐",
        "collection_info": null
    },
    {
        "uuid": "a62d926401e197958ff7e223e13748a7",
        "title": "书堂饮既夜復邀李尚书下马月下赋绝句",
        "author": "杜甫",
        "content": "湖水林风相与清，残尊下马復同倾。\n久判野鹤如霜鬓，遮莫邻鸡下五更。",
        "dynasty": "唐",
        "collection_info": null
    },
    {
        "uuid": "31c119c0fa28cb62e7acdaf006993ac4",
        "title": "上巳日徐司录林园宴集",
        "author": "杜甫",
        "content": "鬓毛垂领白，花蘂亚枝红。\n欹倒衰年废，招寻令节同。\n薄衣临积水，吹面受和风。\n有喜留攀桂，无劳问转蓬。",
        "dynasty": "唐",
        "collection_info": null
    },
    {
        "uuid": "4e3960c0c011d5adf2860bc4a665c262",
        "title": "奉送苏州李二十五长史丈之任",
        "author": "杜甫",
        "content": "星坼台衡地，曾为人所怜。\n公侯终必復，经术昔相传。\n食德见从事，克家何妙年。\n一毛生凤穴，三尺献龙泉。\n赤壁浮春暮，姑苏落海边。\n客间头最白，惆怅此离筵。",
        "dynasty": "唐",
        "collection_info": null
    },
    {
        "uuid": "aca22028edcd4bd554bf72d16f01c38c",
        "title": "暮春江陵送马大卿公恩命追赴阙下",
        "author": "杜甫",
        "content": "自古求忠孝，名家信有之。\n吾贤富才术，此道未磷缁。\n玉府标孤映，霜蹄去不疑。\n激扬音韵彻，籍甚众多推。\n潘陆应同调，孙吴亦异时。\n北辰征事业，南纪赴恩私。\n卿月升金掌，王春度玉墀。\n熏风行应律，湛露即歌诗。\n天意高难问，人情老易悲。\n尊前江汉阔，后会且深期。",
        "dynasty": "唐",
        "collection_info": null
    },
    {
        "uuid": "5e10fae8842449ef8774989e2ba71bbd",
        "title": "暮春陪李尚书李中丞过郑监湖亭泛舟",
        "author": "杜甫",
        "content": "海内文章伯，湖边意绪多。\n玉尊移晚兴，桂楫带酣歌。\n春日繁鱼鸟，江天足芰荷。\n郑庄宾客地，衰白远来过。",
        "dynasty": "唐",
        "collection_info": null
    },
    {
        "uuid": "2062cd14719b834b13f19ebd393b283a",
        "title": "奉送蜀州柏二别驾将中丞命赴江陵起居卫尚书太夫人因示从弟行军司马佐",
        "author": "杜甫",
        "content": "中丞问俗画熊频，爱弟传书彩鹢新。\n迁转五州防御使，起居八座太夫人。\n楚宫腊送荆门水，白帝云偷碧海春。\n报与惠连诗不惜，知吾斑鬓总如银。",
        "dynasty": "唐",
        "collection_info": null
    },
    {
        "uuid": "cb229ff18f0975d11ef229e9b562aff2",
        "title": "夏日杨长宁宅送崔侍御常正字入京",
        "author": "杜甫",
        "content": "醉酒扬雄宅，升堂子贱琴。\n不堪垂老鬓，还对欲分襟。\n天地西江远，星辰北斗深。\n乌台俯麟阁，长夏白头吟。",
        "dynasty": "唐",
        "collection_info": null
    },
    {
        "uuid": "fc86131cdedee04e39fee8306edadbc6",
        "title": "和江陵宋大少府暮春雨后同诸公及舍弟宴书斋",
        "author": "杜甫",
        "content": "渥洼汗血种，天上麒麟儿。\n才士得神秀，书斋闻尔为。\n棣华晴雨好，綵服暮春宜。\n朋酒日欢会，老夫今始知。",
        "dynasty": "唐",
        "collection_info": null
    },
    {
        "uuid": "f0f40c36f6dff09582f477c365d5e3cc",
        "title": "宇文晁尚书之甥崔彧司业之孙尚书之子重泛郑监前湖",
        "author": "杜甫",
        "content": "郊扉俗远长幽寂，野水春来更接连。\n锦席淹留还出浦，葛巾欹侧未迴船。\n尊当霞绮轻初散，棹拂荷珠碎却圆。\n不但习池归酩酊，君看郑谷去夤缘。",
        "dynasty": "唐",
        "collection_info": null
    },
    {
        "uuid": "38c1e4688387d5642b29c6629c7aadca",
        "title": "多病执热奉怀李尚书",
        "author": "杜甫",
        "content": "衰年正苦病侵凌，首夏何须气郁蒸。\n大水淼茫炎海接，奇峰硉兀火云升。\n思霑道暍黄梅雨，敢望宫恩玉井冰。\n不是尚书期不顾山阴野雪兴难乘。",
        "dynasty": "唐",
        "collection_info": null
    },
    {
        "uuid": "1d2e6381002c7a99aefb4b378f49f9d1",
        "title": "水宿遣兴奉呈羣公",
        "author": "杜甫",
        "content": "鲁钝仍多病，逢迎远復迷。\n耳聋须画字，髮短不胜蓖。\n泽国虽勤雨，炎天竟浅泥。\n小江还积浪，弱缆且长堤。\n归路非关北，行舟却向西。\n暮年漂泊恨，今夕乱离啼。\n童稚频书札，盘餐讵糁藜。\n我行何到此，物理直难齐。\n高枕飜星月，严城迭鼓鞞。\n风号闻虎豹，水宿伴凫鹥。\n异县惊虚往，同人惜解携。\n蹉跎长泛鹢，展转屡鸣鸡。\n嶷嶷瑚琏器，阴阴桃李蹊。\n余波期救涸，费日苦轻赍。\n支策门阑邃，肩舆羽翮低。\n自伤甘贱役，谁愍强幽栖。\n巨海能无钓，浮云亦有梯。\n勋庸思树立，语默可端倪。\n赠粟囷应指，登桥柱必题。\n丹心老未折，时访武陵溪。",
        "dynasty": "唐",
        "collection_info": null
    },
    {
        "uuid": "033514cfe2550e84ab613e9873047d74",
        "title": "奉贺阳城郡王太夫人恩命加邓国太夫人",
        "author": "杜甫",
        "content": "卫幕衔恩重，潘舆送喜频。\n济时瞻上将，锡号戴慈亲。\n富贵当如此，尊荣迈等伦。\n郡依封土旧，国与大名新。\n紫诰鸾迴纸，清朝燕贺人。\n远传冬笋味，更觉綵衣春。\n奕叶班姑史，芬芳孟母邻。\n义方兼有训，词翰两如神。\n委曲承颜体，骞飞报主身。\n可怜忠与孝，双美画骐麟。",
        "dynasty": "唐",
        "collection_info": null
    },
    {
        "uuid": "3e5f3f0e8344d4c4b67244cf3102b95b",
        "title": "江陵望幸",
        "author": "杜甫",
        "content": "雄都元壮丽，望幸歘威神。\n地利西通蜀，天文北照秦。\n风烟含越鸟，舟楫控吴人。\n未枉周王驾，终期汉武巡。\n甲兵分圣旨，居守付宗臣。\n早发云台杖，恩波起涸鳞。",
        "dynasty": "唐",
        "collection_info": null
    },
    {
        "uuid": "67ae535e5c6d7b3b0dd927c0786ab61a",
        "title": "江边星月二首 一",
        "author": "杜甫",
        "content": "骤雨清秋夜，金波耿玉绳。\n天河元自白，江浦向来澄。\n映物连珠断，缘空一镜升。\n余光隐更漏，况乃露华凝。",
        "dynasty": "唐",
        "collection_info": null
    },
    {
        "uuid": "4b2cd88a313417ec3db5415b649f9c1b",
        "title": "江边星月二首 二",
        "author": "杜甫",
        "content": "江月辞风缆，江星别雾船。\n鸡鸣还曙色，鹭浴自清川。\n历历竟谁种，悠悠何处圆。\n客愁殊未已，他夕始相鲜。",
        "dynasty": "唐",
        "collection_info": null
    },
    {
        "uuid": "aba3bd4a8e13c6b4ff1f9347d8bf6d9e",
        "title": "舟月对驿近寺",
        "author": "杜甫",
        "content": "更深不假烛，月朗自明船。\n金剎清枫外，朱楼白水边。\n城乌啼眇眇，野鹭宿娟娟。\n皓首江湖客，钩帘独未眠。",
        "dynasty": "唐",
        "collection_info": null
    },
    {
        "uuid": "fb10c20a523c1b533d2f9d656cde0db2",
        "title": "舟中",
        "author": "杜甫",
        "content": "风餐江柳下，雨卧驿楼边。\n结缆排鱼网，连樯并米船。\n今朝云细薄，昨夜月清圆。\n飘泊南庭老，祗应学水仙。",
        "dynasty": "唐",
        "collection_info": null
    },
    {
        "uuid": "1a282b31825b8c994ee82fe45e158773",
        "title": "遣闷",
        "author": "杜甫",
        "content": "地阔平沙岸，舟虚小洞房。\n使尘来驿道，城日避乌樯。\n暑雨留蒸湿，江风借夕凉。\n行云星隐见，迭浪月光芒。\n萤鉴缘帷彻，蛛丝罥鬓长。\n哀筝犹凭几，鸣笛竟霑裳。\n倚着如秦赘，过逢类楚狂。\n气衝看劒匣，颖脱抚锥囊。\n妖孽关东臭，兵戈陇右创。\n时清疑武略，世乱跼文场。\n余力浮于海，端忧问彼苍。\n百年从万事，故国耿难忘。",
        "dynasty": "唐",
        "collection_info": null
    },
    {
        "uuid": "b3b3f5a768f59937979da743bd58aa9a",
        "title": "江陵节度阳城郡王新楼成王请严侍御判官赋七字句同作",
        "author": "杜甫",
        "content": "楼上炎天冰雪生，高飞燕雀贺新成。\n碧窗宿雾蒙蒙湿，朱栱浮云细细轻。\n杖钺褰帷瞻具美，投壶散帙有余清。\n自公多暇延参佐，江汉风流万古情。",
        "dynasty": "唐",
        "collection_info": null
    },
    {
        "uuid": "ce7c35bf733a612cee6eb89bd6dd9162",
        "title": "又作此奉卫公",
        "author": "杜甫",
        "content": "西北楼成雄楚都，远开山岳散江湖。\n二仪清浊还高下，三伏炎蒸定有无。\n推毂几年唯镇静，曳裾终日盛文儒。\n白头授简焉能赋，媿似相如为大夫。",
        "dynasty": "唐",
        "collection_info": null
    },
    {
        "uuid": "ad9704260b53ecc084afe6ada95f8e7b",
        "title": "舟出江陵南浦奉寄郑少尹",
        "author": "杜甫",
        "content": "更欲投何处，飘然去此都。\n形骸元土木，舟檝復江湖。\n社稷缠妖气，干戈送老儒。\n百年同弃物，万国尽穷途。\n雨洗平沙静，天衔阔岸纡。\n鸣螀随泛梗，别燕赴秋菰。\n栖託难高卧，饥寒迫向隅。\n寂寥相喣沫，浩荡报恩珠。\n溟涨鲸波动，衡阳雁影徂。\n南征问悬榻，东逝想乘桴。\n滥窃商歌听，时忧卞泣诛。\n经过忆郑驿，斟酌旅情孤。",
        "dynasty": "唐",
        "collection_info": null
    },
    {
        "uuid": "2dbf8c9e5761ed2934681ccc1fd42b2a",
        "title": "江南逢李龟年",
        "author": "杜甫",
        "content": "歧王宅裏寻常见，崔九堂前几度闻。\n正是江南好风景，落花时节又逢君。",
        "dynasty": "唐",
        "collection_info": null
    },
    {
        "uuid": "22f4a6d0f8c73f2498015842e7dd8cd7",
        "title": "官亭夕坐戏简颜十少府",
        "author": "杜甫",
        "content": "南国调寒杵，西江浸日车。\n客愁连蟋蟀，亭古带蒹葭。\n不返青丝鞚，虚烧夜烛花。\n老翁须地主，细细酌流霞。",
        "dynasty": "唐",
        "collection_info": null
    },
    {
        "uuid": "fb7107d8d8d4e7381c0f35d057a1bd84",
        "title": "秋日荆南述怀三十韵",
        "author": "杜甫",
        "content": "昔承推奖分，媿匪挺生材。\n迟暮宫臣忝，艰危衮职陪。\n扬镳随日驭，折槛出云台。\n罪戾宽犹活，干戈塞未开。\n星霜玄鸟变，身世白驹催。\n伏枕因超忽，扁舟任往来。\n九钻巴噀火，三蛰楚祠雷。\n望帝传应实，昭王问不迴。\n蛟螭深作横，豺虎乱雄猜。\n素业行已矣，浮名安在哉？琴乌曲怨愤，庭鹤舞摧颓。\n秋雨漫湘水，阴风过岭梅。\n苦摇求食尾，常曝报恩顋。\n结舌防谗柄，探肠有祸胎。\n苍茫步兵哭，展转仲宣哀。\n饥籍家家米，愁征处处杯。\n休为贫士叹，任受众人咍。\n得丧初难识，荣枯划易该。\n差池分组冕，合沓起蒿莱。\n不必伊周地，皆知屈宋才。\n汉庭和异域，晋史坼中台。\n霸业寻常体，忠臣忌讳灾。\n羣公纷戮力，圣虑窅裴回。\n数见铭钟鼎，真宜法斗魁。\n愿闻锋镝铸，莫使栋梁摧。\n盘石圭多翦，凶门毂少推。\n垂旒资穆穆，祝网但恢恢。\n赤雀飜然至，黄龙讵假媒。\n贤非梦傅野，隐类凿颜坯。\n自古江湖客，冥心苦死灰。",
        "dynasty": "唐",
        "collection_info": null
    },
    {
        "uuid": "fdc1e10598c3419c1d70f79d7932c82f",
        "title": "秋日荆南送石首薛明府辞满告别奉寄薛尚书颂德敍怀斐然之作三十韵",
        "author": "杜甫",
        "content": "南征为客久，西候别君初。\n岁满归凫舄，秋来把雁书。\n荆门留美化，姜被就离居。\n闻道和亲人，垂名报国余。\n连枝不日并，八座几时除。\n往者胡星孛，恭惟汉网疎。\n风尘相澒洞，天地一丘墟。\n殿瓦鸳鸯坼，宫帘翡翠虚。\n钩陈摧徼道，枪櫐失储胥。\n文物陪巡守，亲贤病拮据。\n公时呵䝟貐，首唱却鲸鱼。\n势惬宗萧相，材非一范雎。\n尸填太行道，血走浚仪渠。\n滏口师仍会，函关愤已摅。\n紫微临大角，皇极正乘舆。\n赏从频峨冕，殊私再直庐。\n岂惟高卫霍，曾是接应徐。\n降集飜翔凤，追攀绝众狙。\n侍臣双宋玉，战策两穰苴。\n鉴澈劳悬镜，荒芜已荷锄。\n嚮来披述作，重此忆吹嘘。\n白髮甘凋丧，青云亦卷舒。\n经纶功不朽，跋涉体何如。\n应讶耽湖橘，常餐占野蔬。\n十年婴药饵，万里狎樵渔。\n扬子淹投阁，邹生惜曳裾。\n但惊飞熠耀，不记改蟾蜍。\n烟雨封巫峡，江淮略孟诸。\n汤池虽险固，辽海尚填淤。\n努力输肝胆，休烦独起予。",
        "dynasty": "唐",
        "collection_info": null
    },
    {
        "uuid": "470f2c1eee711391ed769db70b6a4559",
        "title": "哭李尚书",
        "author": "杜甫",
        "content": "漳滨与蒿里，逝水竟同年。\n欲挂留徐劒，犹迴忆戴船。\n相知成白首，此别间黄泉。\n风雨嗟何及，江湖涕泫然。\n修文将管辂，奉使失张骞。\n史阁行人在，诗家秀句传。\n客亭鞍马绝，旅榇网虫悬。\n復魄昭丘远，归魂素浐偏。\n樵苏封葬地，喉舌罢朝天。\n秋色凋春草，王孙若箇边。",
        "dynasty": "唐",
        "collection_info": null
    },
    {
        "uuid": "75548e8fe616fba0b86cc663939d0f33",
        "title": "重题",
        "author": "杜甫",
        "content": "涕泗不能收，哭君余白头。\n儿童相识尽，宇宙此生浮。\n江雨铭旌湿，湖风井径秋。\n还瞻魏太子，宾客减应刘。",
        "dynasty": "唐",
        "collection_info": null
    },
    {
        "uuid": "bc2c766e79a9ca8a14102f10e18b2353",
        "title": "独坐",
        "author": "杜甫",
        "content": "悲愁回白首，倚杖背孤城。\n江敛洲渚出，天虚风物清。\n沧溟服衰谢，朱绂负平生。\n仰羡黄昏鸟，投林羽翮轻。",
        "dynasty": "唐",
        "collection_info": null
    },
    {
        "uuid": "434b9af66e127751bbbee352f9e3f5ab",
        "title": "暮归",
        "author": "杜甫",
        "content": "霜黄碧梧白鹤楼，城上击拆復乌啼。\n客子入门月皎皎，谁家捣练风凄凄。\n南渡桂水关舟檝，北归秦川多鼓鞞。\n年过半百不称意，明日看云还杖藜。",
        "dynasty": "唐",
        "collection_info": null
    },
    {
        "uuid": "9bb0afb13ce8b6eeb19af986d3d17a11",
        "title": "移居公安敬赠卫大郎",
        "author": "杜甫",
        "content": "卫侯不易得，余病汝知之。\n雅量涵高远，清襟照等夷。\n平生感意气，少小爱文辞。\n河海由来合，风云若有期。\n形容劳宇宙，质朴谢轩墀。\n自古幽人泣，留年壮士悲。\n水烟通径草，秋露接园葵。\n入邑豺狼鬬，伤弓鸟雀饥。\n白头供宴语，乌几伴栖迟。\n交态遭轻薄，今朝豁所思。",
        "dynasty": "唐",
        "collection_info": null
    },
    {
        "uuid": "93770540fcd5e3985191e246442c63c0",
        "title": "公安送韦二少府匡赞",
        "author": "杜甫",
        "content": "逍遥公后世多贤，送尔维舟惜此筵。\n念我能书数字至，将诗不必万人传。\n时危兵甲黄尘裏，日短江湖白髮前。\n古往今来皆涕泪，断肠分手各风烟。",
        "dynasty": "唐",
        "collection_info": null
    },
    {
        "uuid": "4852d695c2c61a1b438e36f9706dea22",
        "title": "赠虞十五司马",
        "author": "杜甫",
        "content": "远师虞秘监，今喜识玄孙。\n形像丹青逼，家声器宇存。\n凄凉怜笔势，浩荡问词源。\n爽气金天豁，清谈玉露繁。\n伫鸣南岳凤，欲化北溟鲲。\n交态知浮俗，儒流不异门。\n过逢联客位，日夜倒芳尊。\n沙岸风吹叶，云江月上轩。\n百年嗟已半，四座敢辞喧。\n书籍终相与，青山隔故园。",
        "dynasty": "唐",
        "collection_info": null
    },
    {
        "uuid": "7d3933246d00fc2d1a845c5d9081f914",
        "title": "公安县怀古",
        "author": "杜甫",
        "content": "野旷吕蒙营，江深刘备城。\n寒天催日短，风浪与云平。\n洒落君臣契，飞腾战伐名。\n维舟倚前浦，长啸一含情。",
        "dynasty": "唐",
        "collection_info": null
    },
    {
        "uuid": "a90276e09ac66ec59b6f36ac887ad8e4",
        "title": "公安送李二十九弟晋肃入蜀余下沔鄂",
        "author": "杜甫",
        "content": "正解柴桑缆，仍看蜀道行。\n樯乌相背发，塞雁一行鸣。\n南纪连铜柱，西江接锦城。\n凭将百钱卜，飘泊问君平。",
        "dynasty": "唐",
        "collection_info": null
    },
    {
        "uuid": "3d1c901f595149423f767ab1beff679b",
        "title": "宴王使君宅题二首 一",
        "author": "杜甫",
        "content": "汉主追韩信，苍生起谢安。\n吾徒自漂泊，世事各艰难。\n逆旅招邀近，他乡思绪宽。\n不材甘朽质，高卧岂泥蟠。",
        "dynasty": "唐",
        "collection_info": null
    },
    {
        "uuid": "df4e573f8a0fb1ea493415793c03c865",
        "title": "宴王使君宅题二首 二",
        "author": "杜甫",
        "content": "泛爱容霜髮，留欢卜夜閒。\n自吟诗送老，相劝酒开颜。\n戎马今何地，乡园独旧山。\n江湖堕清月，酩酊任扶还。",
        "dynasty": "唐",
        "collection_info": null
    },
    {
        "uuid": "4f0b71842e0c1f56076641e464bf3873",
        "title": "留别公安太易沙门",
        "author": "杜甫",
        "content": "隐居欲就庐山远，丽藻初逢休上人。\n数问舟航留制作，长开箧笥拟心神。\n沙村白雪仍含冻，江县红梅已放春。\n先蹋炉峰置兰若，徐飞锡杖出风尘。",
        "dynasty": "唐",
        "collection_info": null
    },
    {
        "uuid": "ae950616569c14f87f45d1771da6ea73",
        "title": "晓发公安",
        "author": "杜甫",
        "content": "北城击柝復欲罢，东方明星亦不迟。\n邻鸡野哭如昨日，物色生态能几时。\n舟檝眇然自此去，江湖远适无前期。\n出门转眄已陈迹，药饵扶吾随所之。",
        "dynasty": "唐",
        "collection_info": null
    },
    {
        "uuid": "08bb36d575681ce9aa40180eaf54454e",
        "title": "泊岳阳城下",
        "author": "杜甫",
        "content": "江国踰千里，山城仅百层。\n岸风飜夕浪，舟雪洒寒灯。\n留滞才难尽，艰危气益增。\n图南未可料，变化有鲲鹏。",
        "dynasty": "唐",
        "collection_info": null
    },
    {
        "uuid": "be048ddc6bc422ccd4aa1114322d31c2",
        "title": "缆船苦风戏题四韵奉简郑十三判官",
        "author": "杜甫",
        "content": "楚岸朔风疾，天寒鸧鸹呼。\n涨沙霾草树，舞雪渡江湖。\n吹帽时时落，维舟日日孤。\n因声置驿外，为觅酒家垆。",
        "dynasty": "唐",
        "collection_info": null
    },
    {
        "uuid": "3237e20a9038ee6ae40b80899218d0c3",
        "title": "登岳阳楼",
        "author": "杜甫",
        "content": "昔闻洞庭水，今上岳阳楼。\n吴楚东南坼，干坤日夜浮。\n亲朋无一字，老病有孤舟。\n戎马关山北，凭轩涕泗流。",
        "dynasty": "唐",
        "collection_info": null
    },
    {
        "uuid": "8a0d790ce7ca5f163b29b12da996b61a",
        "title": "陪裴使君登岳阳楼",
        "author": "杜甫",
        "content": "湖阔兼云雾，楼孤属晚晴。\n礼加徐孺子，诗接谢宣城。\n雪岸丛梅发，春泥百草生。\n敢违渔父问，从此更南征。",
        "dynasty": "唐",
        "collection_info": null
    },
    {
        "uuid": "e815b1135a724a025ba65b6e87b687a1",
        "title": "过南岳入洞庭湖",
        "author": "杜甫",
        "content": "洪波忽争道，岸转异江湖。\n鄂渚分云树，衡山引舳舻。\n翠牙穿裛桨，碧节上寒蒲。\n病渴身何去，春生力更无。\n壤童犂雨雪，渔屋架泥涂。\n欹侧风帆满，微冥水驿孤。\n悠悠迴赤壁，浩浩略苍梧。\n帝子留遗恨，曹公屈壮图。\n圣朝光御极，残孽驻艰虞。\n才淑随厮养，名贤隐锻鑪。\n邵平元入汉，张翰后归吴。\n莫怪啼痕数，危樯逐夜乌。",
        "dynasty": "唐",
        "collection_info": null
    },
    {
        "uuid": "cab9ebb969f036157d99ff86915d6633",
        "title": "宿青草湖",
        "author": "杜甫",
        "content": "洞庭犹在目，青草续为名。\n宿桨依农事，邮籤报水程。\n寒冰争倚薄，云月递微明。\n湖雁双双起，人来故北征。",
        "dynasty": "唐",
        "collection_info": null
    },
    {
        "uuid": "ae55d5ae31bda3b4b8b674c019682d95",
        "title": "宿白沙驿",
        "author": "杜甫",
        "content": "水宿仍余照，人烟復此亭。\n驿边沙旧白，湖外草新青。\n万象皆春气，孤槎自客星。\n随波无限月，的的近南溟。",
        "dynasty": "唐",
        "collection_info": null
    },
    {
        "uuid": "5a3dcda3e099c67cb0b4566794f3964b",
        "title": "湘夫人祠",
        "author": "杜甫",
        "content": "肃肃湘妃庙，空墙碧水春。\n虫书玉佩藓，燕舞翠帷尘。\n晚泊登汀树，微馨借渚苹。\n苍梧恨不尽，染泪在丛筠。",
        "dynasty": "唐",
        "collection_info": null
    },
    {
        "uuid": "f88e6cefa6ec1140cb8c52b59cbec3d6",
        "title": "祠南夕望",
        "author": "杜甫",
        "content": "百丈牵江色，孤舟泛日斜。\n兴来犹杖屦，目断更云沙。\n山鬼迷春竹，湘娥倚暮花。\n湖南清绝地，万古一长嗟。",
        "dynasty": "唐",
        "collection_info": null
    },
    {
        "uuid": "6acb6150f7c29c70634e768f1502bfd9",
        "title": "登白马潭",
        "author": "杜甫",
        "content": "水生春缆没，日出野船开。\n宿鸟行犹去，丛花笑不来。\n人人伤白首，处处接金杯。\n莫道新知要，南征且未回。",
        "dynasty": "唐",
        "collection_info": null
    },
    {
        "uuid": "6ba4d0c13bd29b78e56bbfe9d3a0a406",
        "title": "归雁",
        "author": "杜甫",
        "content": "闻道今春雁，南归自广州。\n见花辞涨海，避雪到罗浮。\n是物关兵气，何时免客愁。\n年年霜露隔，不过五湖秋。",
        "dynasty": "唐",
        "collection_info": null
    },
    {
        "uuid": "30c398b2129d2ffc67ba9db321502f02",
        "title": "野望",
        "author": "杜甫",
        "content": "纳纳干坤大，行行郡国遥。\n云山兼五岭，风壤带三苗。\n野树侵江阔，春蒲长雪消。\n扁舟空老去，无补圣明朝。",
        "dynasty": "唐",
        "collection_info": null
    },
    {
        "uuid": "d3dc18d8e406239bfce320a35b660aee",
        "title": "入乔口",
        "author": "杜甫",
        "content": "漠漠旧京远，迟迟归路赊。\n残年傍水国，落日对春华。\n树蜜早蠭乱，江泥轻燕斜。\n贾生骨已朽，悽恻近长沙。",
        "dynasty": "唐",
        "collection_info": null
    },
    {
        "uuid": "a661eb419dec9952fe2be3611c7e826f",
        "title": "铜官渚守风",
        "author": "杜甫",
        "content": "不夜楚帆落，避风湘渚间。\n水耕先浸草，春火更烧山。\n早泊云物晦，逆行波浪悭。\n飞来双白鹤，过去杳难攀。",
        "dynasty": "唐",
        "collection_info": null
    },
    {
        "uuid": "e4a14fb5ed1ed116af92a4d3bd8c9b2f",
        "title": "北风",
        "author": "杜甫",
        "content": "春生南国瘴，气待北风苏。\n向晚霾残日，初宵鼓大鑪。\n爽携卑湿地，声拔洞庭湖。\n万里鱼龙伏，三更鸟兽呼。\n涤除贪破浪，愁绝付摧枯。\n执热沈沈在，凌寒往往须。\n且知宽疾胏，不敢恨危途。\n再宿烦舟子，衰容问仆夫。\n今晨非盛怒，便道即长驱。\n隐几看帆席，云州涌坐隅。",
        "dynasty": "唐",
        "collection_info": null
    },
    {
        "uuid": "38db110014efecf17a1b962b0f95b529",
        "title": "双枫浦",
        "author": "杜甫",
        "content": "辍棹青枫浦，双枫旧已摧。\n自惊衰谢力，不道栋梁材。\n浪足浮纱帽，皮须截锦苔。\n江边地有主，暂借上天迴。",
        "dynasty": "唐",
        "collection_info": null
    },
    {
        "uuid": "f95420d9ee8918340f1f107b7b75ff14",
        "title": "奉送王信州崟北归",
        "author": "杜甫",
        "content": "朝廷防盗贼，供给愍诛求。\n下诏选郎署，传声能典州。\n苍生今日困，天子嚮时忧。\n井屋有烟起，疮痍无血流。\n壤歌唯海甸，画角自山楼。\n白髮寐常早，荒榛农復秋。\n解龟踰卧辙，遣骑觅扁舟。\n徐榻不知倦，颍川何以酬。\n尘生彤管笔，寒腻黑貂裘。\n高义终焉在，斯文去矣休。\n别离同雨散，行止各云浮。\n林热鸟开口，江浑鱼掉头。\n尉佗虽北拜，太史尚南留。\n军旅应都息，寰区要尽收。\n九重思谏诤，八极念怀柔。\n徙倚瞻王室，从容仰庙谋。\n故人持雅论，绝塞豁穷愁。\n復见陶唐理，甘为汗漫游。",
        "dynasty": "唐",
        "collection_info": null
    },
    {
        "uuid": "f396abc5777eaff9681893525a315807",
        "title": "江阁卧病走笔寄呈崔卢两侍御",
        "author": "杜甫",
        "content": "客子庖厨薄，江楼枕席清。\n衰年病祗瘦，长夏想为情。\n滑忆雕胡饭，香闻锦带羹。\n溜匙兼暖腹，谁欲致杯罂。",
        "dynasty": "唐",
        "collection_info": null
    },
    {
        "uuid": "ca6568c863ef8d32bbb5e2bc93249f71",
        "title": "潭州送韦员外牧韶州",
        "author": "杜甫",
        "content": "炎海韶州牧，风流汉署郎。\n分符先令望，同舍有辉光。\n白首多年疾，秋天昨夜凉。\n洞庭无过雁，书疏莫相忘。",
        "dynasty": "唐",
        "collection_info": null
    },
    {
        "uuid": "c21167015e8697852f12874e1c3a4363",
        "title": "江阁对雨有怀行营裴二端公",
        "author": "杜甫",
        "content": "南纪风涛壮，阴晴屡不分。\n野流行地日，江入度山云。\n层阁凭雷殷，长空水面文。\n雨来铜柱北，应洗伏波军。",
        "dynasty": "唐",
        "collection_info": null
    },
    {
        "uuid": "8411174e8f277b0dce9e59702602ab10",
        "title": "酬韦韶州见寄",
        "author": "杜甫",
        "content": "养拙江湖外，朝廷记忆疎。\n深惭长者辙，重得故人书。\n白髮丝难理，新诗锦不如。\n虽无南去雁，看取北来鱼。",
        "dynasty": "唐",
        "collection_info": null
    },
    {
        "uuid": "21b8bd3cd514d8f7681a59d81998e0bc",
        "title": "千秋节有感二首 一",
        "author": "杜甫",
        "content": "自罢千秋节，频伤八月来。\n先朝常宴会，壮观已尘埃。\n凤纪编生日，龙池堑劫灰。\n湘川新涕泪，秦树远楼台。\n宝镜羣臣得，金吾万国迴。\n衢尊不重饮，白首独余哀。",
        "dynasty": "唐",
        "collection_info": null
    },
    {
        "uuid": "369d29445cd6612ad858f4e1a5f26808",
        "title": "千秋节有感二首 二",
        "author": "杜甫",
        "content": "御气云楼敞，含风綵仗高。\n仙人张内乐，王母献宫桃。\n罗袜红蕖艳，金羁白雪毛。\n舞阶衔寿酒，走索背秋毫。\n圣主他年贵，边心此日劳。\n桂江流向北，满眼送波涛。",
        "dynasty": "唐",
        "collection_info": null
    },
    {
        "uuid": "80cfb00a6a14ba8245927d79ba546aff",
        "title": "晚秋长沙蔡五侍御饮筵送殷六参军归澧州觐省",
        "author": "杜甫",
        "content": "佳士欣相识，慈颜望远游。\n甘从投辖饮，肯作置书邮。\n高鸟黄云暮，寒蝉碧树秋。\n湖南冬不雪，吾病得淹留。",
        "dynasty": "唐",
        "collection_info": null
    },
    {
        "uuid": "0ded3418da630b1e453f33fd2f9d178c",
        "title": "湖中送敬十使君适广陵",
        "author": "杜甫",
        "content": "相见各头白，其如离别何。\n几年一会面，今日復悲歌。\n少壮乐难得，岁寒心匪他。\n气缠霜匣满，冰置玉壶多。\n遭乱实漂泊，济时曾琢磨。\n形容吾校老，胆力尔谁过。\n秋晚岳增翠，风高湖涌波。\n骞腾访知己，淮海莫磋跎。",
        "dynasty": "唐",
        "collection_info": null
    },
    {
        "uuid": "92dd8d045350fe90a42825a754510756",
        "title": "长沙送李十一",
        "author": "杜甫",
        "content": "与子避地西康州，洞庭相逢十二秋。\n远媿尚方曾赐履，竟非吾土倦登楼。\n久存胶漆应难并，一辱泥涂遂晚收。\n李杜齐名真忝窃，朔云寒菊倍离忧。",
        "dynasty": "唐",
        "collection_info": null
    },
    {
        "uuid": "8151a8deee788c8a2cab7b8086ee1ad0",
        "title": "重送刘十弟判官",
        "author": "杜甫",
        "content": "分源豕韦派，别浦雁宾秋。\n年事推兄忝，人才觉弟优。\n经过辨丰劒，意气逐吴钩。\n垂翅徒衰老，先鞭不滞留。\n本枝凌岁晚，高义豁穷愁。\n他日临江待，长沙旧驿楼。",
        "dynasty": "唐",
        "collection_info": null
    },
    {
        "uuid": "8dadeabe4b9cdacddf7026d714a0faca",
        "title": "奉赠卢五丈参谋",
        "author": "杜甫",
        "content": "恭惟同自出，妙选异高标。\n入幕知孙楚，披襟得郑侨。\n丈人藉才地，门阀冠云霄。\n老矣逢迎拙，相于契託饶。\n赐钱倾府待，争米驻船遥。\n邻好艰难薄，氓心杼轴焦。\n客星空伴使，寒水不成潮。\n素髮干垂领，银章破在腰。\n说诗能累夜，醉酒或连朝。\n藻翰惟牵率，湖山合动摇。\n时清非造次，兴尽却萧条。\n天子多恩泽，苍生转寂寥。\n休传鹿是马，莫信鵩如鸮。\n未解依依袂，还斟泛泛瓢。\n流年疲蟋蟀，体物幸鹪鹩。\n辜负沧州愿，谁云晚见招。",
        "dynasty": "唐",
        "collection_info": null
    },
    {
        "uuid": "ee382293a62da8fb90ffb0ff74689744",
        "title": "登舟将适汉阳",
        "author": "杜甫",
        "content": "春宅弃汝去，秋帆催客归。\n庭蔬尚在眼，浦浪已吹衣。\n生理飘荡拙，有心迟暮归。\n中原戎马盛，远道素书稀。\n塞雁与时集，樯乌终岁飞。\n鹿门自此往，永息汉阴机。",
        "dynasty": "唐",
        "collection_info": null
    },
    {
        "uuid": "eda51a56a36b170a266f3ffab072e35b",
        "title": "暮秋将归秦留别湖南幕府亲友",
        "author": "杜甫",
        "content": "水阔苍梧野，天高白帝秋。\n途穷那免哭，身老不禁愁。\n大府才能会，诸公德业优。\n北归衝雨雪，谁悯敝貂裘。",
        "dynasty": "唐",
        "collection_info": null
    },
    {
        "uuid": "fbc0123096c123d0b05a751a5a034aed",
        "title": "送卢十四弟侍御护韦尚书灵榇归上都二十韵",
        "author": "杜甫",
        "content": "素幕渡江远，朱幡登陆微。\n悲鸣驷马顾，失涕万人挥。\n参佐哭辞毕，门阑谁送归。\n从公伏事久，之子俊才稀。\n长路更执绋，此心犹倒衣。\n感恩义不小，怀旧礼无违。\n墓待龙骧诏，台迎獬豸威。\n深衷见士则，雅论在兵机。\n戎狄乘妖气，尘沙落禁闱。\n往年朝谒断，他日埽除非。\n但促铜壶箭，休添玉帐旗。\n动询黄阁老，肯虑白登围。\n万姓疮痍合，羣凶嗜慾肥。\n刺规多谏诤，端拱自光辉。\n俭约前王体，风流后代希。\n对扬期特达，衰朽再芳菲。\n空裏愁书字，山中疾采薇。\n拨杯要忽罢，抱被宿何依。\n眼冷看征盖，儿扶立钓矶。\n清霜洞庭叶，故就别时飞。",
        "dynasty": "唐",
        "collection_info": null
    },
    {
        "uuid": "590a5b48d8cfe23dce8ee0f197fbad42",
        "title": "哭李常侍峄二首 一",
        "author": "杜甫",
        "content": "一代风流尽，修文地下深。\n斯人不重见，将老失知音。\n短日行梅岭，寒山落桂林。\n长安若箇畔，犹想映貂金。",
        "dynasty": "唐",
        "collection_info": null
    },
    {
        "uuid": "536f66e9b9daf1fea12e227e75783cd7",
        "title": "哭李常侍峄二首 二",
        "author": "杜甫",
        "content": "青琐陪双入，铜梁阻一辞。\n风尘逢我地，江汉哭君时。\n次第寻书札，呼儿检赠诗。\n发挥王子表，不媿史臣词。",
        "dynasty": "唐",
        "collection_info": null
    },
    {
        "uuid": "ac54ad6e71d334ea31d58fa510144d02",
        "title": "哭韦大夫之晋",
        "author": "杜甫",
        "content": "悽怆郇瑕色，差池弱冠年。\n丈人叨礼数，文律早周旋。\n台阁黄图裏，簪裾紫盖边。\n尊荣真不忝，端雅独翛然。\n贡喜音容间，冯招病疾缠。\n南过骇仓卒，北思悄联绵。\n鵩鸟长沙讳，犀牛蜀郡怜。\n素车犹恸哭，宝劒欲高悬。\n汉道中兴盛，韦经亚相传。\n冲融标世业，磊落映时贤。\n城府深朱夏，江湖眇霁天。\n绮楼关树顶，飞旐泛堂前。\n帟幕疑风燕，笳箫急暮蝉。\n兴残虚白室，迹断孝廉船。\n童孺交游尽，喧卑俗事牵。\n老来多涕泪，情在强诗篇。\n谁寄方隅理，朝难将帅权。\n春秋褒贬例，名器重双全。",
        "dynasty": "唐",
        "collection_info": null
    },
    {
        "uuid": "417445d4065f4cd049eb228d964527fb",
        "title": "舟中夜雪有怀卢十四侍御弟",
        "author": "杜甫",
        "content": "朔风吹桂水，朔雪夜纷纷。\n暗度南楼月，寒深北渚云。\n烛斜初近见，舟重竟无闻。\n不识山阴道，听鸡更忆君。",
        "dynasty": "唐",
        "collection_info": null
    },
    {
        "uuid": "b4279a7bcd1bfb9b781fc2843e02476f",
        "title": "对雪",
        "author": "杜甫",
        "content": "北雪犯长沙，胡云冷万家。\n随风且间叶，带雨不成花。\n金错囊从罄，银壶酒易赊。\n无人竭浮蚁，有待至昏鸦。",
        "dynasty": "唐",
        "collection_info": null
    },
    {
        "uuid": "fffabdf03deef5b8ed958c9af19b83a3",
        "title": "楼上",
        "author": "杜甫",
        "content": "天地空搔首，频抽白玉簪。\n皇舆三极北，身事五湖南。\n恋阙劳肝肺，论材媿杞柟。\n乱离难自救，终是老湘潭。",
        "dynasty": "唐",
        "collection_info": null
    },
    {
        "uuid": "f3f4e0041ad8ce7e625d8519abed25ba",
        "title": "冬晚送长孙渐舍人归州",
        "author": "杜甫",
        "content": "参卿休坐幄，荡子不还乡。\n南客潇湘外，西戎鄠杜旁。\n衰年倾盖晚，费日繫舟长。\n会面思来札，销魂逐去樯。\n云晴鸥更舞，风逆雁无行。\n匣裏雌雄劒，吹毛任选将。",
        "dynasty": "唐",
        "collection_info": null
    },
    {
        "uuid": "d335018a91afca526c754bd6206987ba",
        "title": "暮冬送苏四郎徯兵曹适桂州",
        "author": "杜甫",
        "content": "飘飘苏季子，六印佩何迟。\n早作诸侯客，兼工古体诗。\n尔贤埋照久，余病长年悲。\n卢绾须征日，楼兰要斩时。\n岁阳初盛动，王化久磷缁。\n为人苍梧庙，看云哭九疑。",
        "dynasty": "唐",
        "collection_info": null
    },
    {
        "uuid": "7a89444be4b50ce27e08d368cc05343c",
        "title": "风疾舟中伏枕书怀三十六韵奉呈湖南亲友",
        "author": "杜甫",
        "content": "轩辕休制律，虞舜罢弹琴。\n尚错雄鸣管，犹伤半死心。\n圣贤名古邈，羇旅病年侵。\n舟泊常依震，湖平早见参。\n如闻马融笛，若倚仲宣襟。\n故国悲寒望，羣云惨岁阴。\n水乡霾白屋，枫岸迭青岑。\n郁郁冬炎瘴，蒙蒙雨滞淫。\n鼓迎非祭鬼，弹落似鸮禽。\n兴尽纔无闷，愁来遽不禁。\n生涯相汩没，时物自萧森。\n疑惑尊中弩，淹留冠上簪。\n牵裾惊魏帝，投阁为刘歆。\n狂走终奚适，微才谢所钦。\n吾安藜不糁，汝贵玉为琛。\n乌几重重缚，鹑衣寸寸鍼。\n哀伤同庾信，述作异陈琳。\n十暑岷山葛，三霜楚户砧。\n叨陪锦帐座，久放白头吟。\n反朴时难遇，忘机陆易沈。\n应过数粒食，得近四知金。\n春草封归恨，源花费独寻。\n转蓬忧悄悄，行药病涔涔。\n瘗夭追潘岳，持危觅邓林。\n蹉跎飜学步，感激在知音。\n却假苏张舌，高夸周宋镡。\n纳流迷浩汗，峻址得嵚崟。\n城府开清旭，松筠起碧浔。\n披颜争倩倩，逸足竞骎骎。\n朗鉴存愚直，皇天实照临。\n公孙仍恃险，侯景未生擒。\n书信中原阔，干戈北斗深。\n畏人千里井，问俗九州箴。\n战血流依旧，军声动至今。\n葛洪尸定解，许靖力还任。\n家事丹砂诀，无成涕作霖。",
        "dynasty": "唐",
        "collection_info": null
    },
    {
        "uuid": "ff7787998fe658a1cb1135401b9318cf",
        "title": "奉赠萧二十使君",
        "author": "杜甫",
        "content": "惜在严公幕，俱为蜀使臣。\n艰危参大府，前后间清尘。\n起草鸣先路，乘槎动要津。\n王凫聊暂出，萧雉只相驯。\n终始任安义，荒芜孟母邻。\n联翩匍匐礼，意气死生亲。\n张老存家事，嵇康有故人。\n食恩惭卤莽，镂骨抱酸辛。\n巢许山林志，夔龙廊庙珍。\n鹏图乃矫翼，熊轼且移轮。\n磊落衣冠地，苍茫土木身。\n埙篪鸣自合，金石莹逾新。\n重忆罗江外，同游锦水滨。\n结欢随过隙，怀旧益霑巾。\n旷绝含香舍，稽留伏枕辰。\n停骖双阙早，迴雁五湖春。\n不达长卿病，从来原宪贫。\n监河受贷粟，一起辙中鳞。",
        "dynasty": "唐",
        "collection_info": null
    },
    {
        "uuid": "d89a38cf19ebf12d23d974220d15a55c",
        "title": "奉送二十三舅录事之摄郴州",
        "author": "杜甫",
        "content": "贤良归盛族，吾舅尽知名。\n徐庶高交友，刘牢出外甥。\n泥涂岂珠玉，环堵但柴荆。\n衰老悲人世，驱驰厌甲兵。\n气春江上别，泪血渭阳情。\n舟鹢排风影，林乌反哺声。\n永嘉多北至，句漏且南征。\n必见公侯復，终闻盗贼平。\n郴州颇凉冷，橘井尚凄清。\n从役何蛮貊，居官志在行。",
        "dynasty": "唐",
        "collection_info": null
    },
    {
        "uuid": "ae18134a01b79370b923df981ad7a5d1",
        "title": "送魏二十四司直充岭南掌选崔郎中判官兼寄韦韶州",
        "author": "杜甫",
        "content": "选曹分五岭，使者历三湘。\n才美膺推荐，君行佐纪纲。\n佳声斯共远，雅节在周防。\n明白山涛鉴，嫌疑陆贾装。\n故人湖外少，春日岭南长。\n凭报韶州牧，新诗昨寄将。",
        "dynasty": "唐",
        "collection_info": null
    },
    {
        "uuid": "64171f31ec92d0c29d18a736a2ed06ea",
        "title": "送赵十七明府之县",
        "author": "杜甫",
        "content": "连城为宝重，茂宰得才新。\n山雉迎舟楫，江花报邑人。\n论交飜恨晚，卧病却愁春。\n惠爱南翁悦，余波及老身。",
        "dynasty": "唐",
        "collection_info": null
    },
    {
        "uuid": "794ec24ec02ecc3790ceb2268a618798",
        "title": "燕子来舟中作",
        "author": "杜甫",
        "content": "湖南为客动经春，燕子衔泥两度新。\n旧入故园常识主，如今社日远看人。\n可怜处处巢君室，何异飘飘託此身。\n暂语船樯还起去，穿花落水益霑巾。",
        "dynasty": "唐",
        "collection_info": null
    },
    {
        "uuid": "6442a5e646f8181d3e4b64a41997c525",
        "title": "同豆卢峰知字韵",
        "author": "杜甫",
        "content": "炼金欧冶子，喷玉大宛儿。\n符彩高无敌，聪明达所为。\n梦兰他日应，折桂早年知。\n烂漫通经术，光芒刷羽仪。\n谢庭瞻不远，潘省会于斯。\n倡和将雏曲，田翁号鹿皮。",
        "dynasty": "唐",
        "collection_info": null
    },
    {
        "uuid": "f89ba4a8d00f78fc91cdc5ae225e8225",
        "title": "归雁二首 一",
        "author": "杜甫",
        "content": "万里衡阳雁，今年又北归。\n双双瞻客上，一一背人飞。\n云裏相呼疾，沙边自宿稀。\n繫书元浪语，愁寂故山薇。",
        "dynasty": "唐",
        "collection_info": null
    },
    {
        "uuid": "c37001874b57bbf92cd1b2dff6af3e23",
        "title": "归雁二首 二",
        "author": "杜甫",
        "content": "欲雪违胡地，先花别楚云。\n却过清渭影，高起洞庭羣。\n塞北春阴暮，江南日色曛。\n伤弓流落羽，行断不堪闻。",
        "dynasty": "唐",
        "collection_info": null
    },
    {
        "uuid": "123419068dc135333896a27532dcff17",
        "title": "小寒食舟中作",
        "author": "杜甫",
        "content": "佳辰强饭食犹寒，隐几萧条带鹖冠。\n春水船如天上坐，老年花似雾中看。\n娟娟戏蝶过闲幔，片片轻鸥下急湍。\n云白山清万余里，愁看直北是长安。",
        "dynasty": "唐",
        "collection_info": null
    },
    {
        "uuid": "b448a4fcf8ef3c7dd67d557455bd7c00",
        "title": "清明二首 一",
        "author": "杜甫",
        "content": "朝来新火起新烟，湖色春光净客船。\n绣羽衔花他自得，红颜骑竹我无缘。\n胡童结束还难有，楚女腰肢亦可怜。\n不见定王城旧处，长怀贾傅井依然。\n虚霑焦举为寒食，实藉严君卖卜钱。\n钟鼎山林各天性，浊醪粗饭任吾年。",
        "dynasty": "唐",
        "collection_info": null
    },
    {
        "uuid": "f32d7a7744e5454facdf26bfbfcfaa76",
        "title": "清明二首 二",
        "author": "杜甫",
        "content": "此身飘泊苦西东，右臂偏枯半耳聋。\n寂寂繫舟双下泪，悠悠伏枕左书空。\n十年蹴鞠将雏远，万里秋韆习俗同。\n旅雁上云归紫塞，家人钻火用青枫。\n秦城楼阁烟花裏，汉主山河锦绣中。\n风水春来洞庭阔，白苹愁杀白头翁。",
        "dynasty": "唐",
        "collection_info": null
    },
    {
        "uuid": "3fab1e311ba89a0522fc7139c2d4da53",
        "title": "发潭州",
        "author": "杜甫",
        "content": "夜醉长沙酒，晓行湘水春。\n岸花飞送客，樯燕语留人。\n贾傅才未有，褚公书绝伦。\n高名前后事，回首一伤神。",
        "dynasty": "唐",
        "collection_info": null
    },
    {
        "uuid": "3ed041b14166617292c5830f1858cc19",
        "title": "迴棹",
        "author": "杜甫",
        "content": "宿昔试安命，自私犹畏天。\n劳生繫一物，为客费多年。\n衡岳江湖大，蒸池疫疠偏。\n散才婴薄俗，有迹负前贤。\n巾拂那关眼，缾罍易满船。\n火云滋垢腻，冻雨裛沈绵。\n强饭莼添滑，端居茗续煎。\n清思汉水上，凉忆岘山巅。\n顺浪飜堪倚，迴帆又省牵。\n吾家碑不昧，王氏井依然。\n几杖将衰齿，茅茨寄短椽。\n灌园曾取适，游寺可终焉。\n遂性同渔父，成名异鲁连。\n篙师烦尔送，朱夏及寒泉。",
        "dynasty": "唐",
        "collection_info": null
    },
    {
        "uuid": "c6dcb2da17256844064318dd877bad08",
        "title": "赠韦七赞善",
        "author": "杜甫",
        "content": "乡里衣冠不乏贤，杜陵韦曲未央前。\n尔家最近魁三象，时论同归尺五天。\n北走关山开雨雪，南游花柳塞云烟。\n洞庭春色悲公子，鰕菜忘归范蠡船。",
        "dynasty": "唐",
        "collection_info": null
    },
    {
        "uuid": "00424a5baabb76a08655529185a6a4fc",
        "title": "奉酬寇十侍御锡见寄四韵復寄寇",
        "author": "杜甫",
        "content": "往别郇瑕地，于今四十年。\n来簪御府笔，故泊洞庭船。\n诗忆伤心处，春深把臂前。\n南瞻按百越，黄帽待君偏。",
        "dynasty": "唐",
        "collection_info": null
    },
    {
        "uuid": "1d50d14321319751aba78886527a570f",
        "title": "酬郭十五受判官",
        "author": "杜甫",
        "content": "才微岁老尚虚名，卧病江湖春復生。\n药裹关心诗总废，花枝照眼句还成。\n只同燕石能星陨，自得隋珠觉夜明。\n乔口橘洲风浪促，繫帆何惜片时程。",
        "dynasty": "唐",
        "collection_info": null
    },
    {
        "uuid": "b026d6e0882301e64c60ce593fcd41b1",
        "title": "衡州送李大夫七丈勉赴广州",
        "author": "杜甫",
        "content": "斧钺下青冥，楼船过洞庭。\n北风随爽气，南斗避文星。\n日月笼中鸟，干坤水上萍。\n王孙丈人行，垂老见飘零。",
        "dynasty": "唐",
        "collection_info": null
    },
    {
        "uuid": "5dca2425a8b8647b9e21e56367dee486",
        "title": "哭长孙侍御",
        "author": "杜甫",
        "content": "道为谋书重，名因赋颂雄。\n礼闱曾擢桂，宪府旧乘骢。\n流水生涯尽，浮云世事空。\n唯余旧台柏，萧瑟九原中。",
        "dynasty": "唐",
        "collection_info": null
    },
    {
        "uuid": "fca92304853d534423fcdb2f5e22b05f",
        "title": "虢国夫人",
        "author": "杜甫",
        "content": "虢国夫人承主恩，平明上马入宫门。\n却嫌脂粉涴颜色，澹埽蛾眉朝至尊。",
        "dynasty": "唐",
        "collection_info": null
    },
    {
        "uuid": "13d152d49ebaa16af7574c889c597e0a",
        "title": "军中醉饮寄沈八刘叟",
        "author": "杜甫",
        "content": "酒渴爱江清，余甘漱晚汀。\n輭沙欹坐稳，冷石醉眠醒。\n野膳随行帐，华音发从伶。\n数杯君不见，醉已遣沈冥。",
        "dynasty": "唐",
        "collection_info": null
    },
    {
        "uuid": "21623bc14343231dad394230fff4a9a2",
        "title": "杜鹃行",
        "author": "杜甫",
        "content": "古时杜宇称望帝，魂作杜鹃何微细。\n跳枝窜叶树木中，抢佯瞥捩雌随雄。\n毛衣惨黑貌顦顇，众鸟安肯相尊崇。\n隳形不敢栖华屋，短翮唯愿巢深丛。\n穿皮啄朽觜欲秃，苦饥始得食一虫。\n谁言养雏不自哺，此语亦足为愚蒙。\n声音咽咽如有谓，号啼略与婴儿同。\n口干垂血转迫促，似欲上诉于苍穹。\n蜀人闻之皆起立，至今斅学传遗风。\n乃知变化不可穷，岂知昔日居深宫，嫔嫱左右如花红。",
        "dynasty": "唐",
        "collection_info": null
    },
    {
        "uuid": "9013c3c7fa0807e807cc036568c53cf2",
        "title": "闻惠二过东溪特一送",
        "author": "杜甫",
        "content": "惠子白驹瘦，归溪唯病身。\n皇天无老眼，空谷滞斯人。\n崖蜜松花熟，山杯竹叶新。\n柴门了无事，黄绮未称臣。",
        "dynasty": "唐",
        "collection_info": null
    },
    {
        "uuid": "1e0d5d3b4f0d8a81e79289056824e660",
        "title": "舟泛洞庭",
        "author": "杜甫",
        "content": "蛟室围青草，龙堆拥白沙。\n护江盘古木，迎棹舞神鵶。\n破浪南风正，收颿畏日斜。\n云山千万迭，底处上仙槎。",
        "dynasty": "唐",
        "collection_info": null
    },
    {
        "uuid": "7cb679379c9ed42ab6e3f9f619a7878d",
        "title": "李盐铁二首",
        "author": "杜甫",
        "content": "落叶春风起，高城烟雾开。\n杂花分户映，娇燕入檐回。\n一见能倾产，虚怀只爱才。\n盐官虽绊骥，名是汉庭来。",
        "dynasty": "唐",
        "collection_info": null
    },
    {
        "uuid": "fe3f3b0677d70b467d1c9724e0dc3e26",
        "title": "长吟",
        "author": "杜甫",
        "content": "江渚飜鸥戏，官桥带柳阴。\n江飞兢渡日，草见蹋春心。\n已拨形骸累，真为烂漫深。\n赋诗歌句稳，不免自长吟。",
        "dynasty": "唐",
        "collection_info": null
    },
    {
        "uuid": "4ff1d66dc4e8754e2a51f0d36bc32b26",
        "title": "绝句九首 七",
        "author": "杜甫",
        "content": "闻道巴山裏，春船正好行。\n都将百年兴，一望九江城。",
        "dynasty": "唐",
        "collection_info": null
    },
    {
        "uuid": "7d7eb5502f1a474a0df3fc2b12730ae3",
        "title": "绝句九首 八",
        "author": "杜甫",
        "content": "水槛温江口，茅堂石笋西。\n移船先主庙，洗药淙沙溪。",
        "dynasty": "唐",
        "collection_info": null
    },
    {
        "uuid": "460579a6752b4fb6d64024c775fd6413",
        "title": "绝句九首 九",
        "author": "杜甫",
        "content": "设道春来好，狂风大放颠。\n吹花随水去，飜却钓鱼船。",
        "dynasty": "唐",
        "collection_info": null
    },
    {
        "uuid": "fb3b078aa68557b7a0e6479837499c08",
        "title": "瞿唐怀古",
        "author": "杜甫",
        "content": "西南万壑注，勍敌两崖[开]。\n地与山根裂，江从月窟来。\n削成当白帝，空曲隐阳台。\n疏凿功虽美，陶钧力大哉。",
        "dynasty": "唐",
        "collection_info": null
    },
    {
        "uuid": "d2e2447611f52b8dee6a270b69f88328",
        "title": "送司马入京",
        "author": "杜甫",
        "content": "羣盗至今日，先朝忝从臣。\n叹君能恋主，久客羡归秦。\n黄阁长司谏，丹墀有故人。\n向来论社稷，为话涕霑巾。",
        "dynasty": "唐",
        "collection_info": null
    },
    {
        "uuid": "b7f2d9b7eb54b0e0a52af6a0c7f0be62",
        "title": "惜别行送刘仆射判官",
        "author": "杜甫",
        "content": "闻道南行市骏马，不限匹数军中须。\n襄阳幕府天下异，主将俭省忧艰虞。\n祗收壮健胜铁甲，岂因格鬬求龙驹。\n而今西北自反胡，骐驎荡尽一匹无。\n龙媒真种在帝都，子孙永落西南隅。\n向非戎事备征伐，君肯辛苦越江湖。\n江湖凡马多顦顇，衣冠往往乘蹇驴。\n梁公富贵于身疎，号令明白人安居。\n俸钱时散士子尽，府库不为骄豪虚。\n以兹报主寸心赤，气却西戎迴北狄。\n罗网羣马籍马多，气在驱驰出金帛。\n刘侯奉使光推择，滔滔才略沧溟窄。\n杜陵老翁秋繫船，扶病相识长沙驿。\n强梳白髮提胡卢，手把菊花路旁摘。\n九州兵革浩茫茫，三叹聚散临重阳。\n当杯对客忍流涕，君不觉老夫神内伤。",
        "dynasty": "唐",
        "collection_info": null
    },
    {
        "uuid": "356f8804848fd87dc5a5880d37575b36",
        "title": "呀鹘行",
        "author": "杜甫",
        "content": "病鹘孤飞俗眼丑，每夜江边宿衰柳。\n清秋落日已侧身，过雁归鵶错回首。\n紧脑雄姿迷所向，疎翮稀毛不可状。\n强神迷復皁雕前，俊才早在苍鹰上。\n风涛飒飒寒山阴，熊罴欲蛰龙蛇深。\n念尔此时有一掷，失声溅血非其心。",
        "dynasty": "唐",
        "collection_info": null
    },
    {
        "uuid": "a024b61517df5b98f5807f4ae20d09b7",
        "title": "狂歌行赠四兄",
        "author": "杜甫",
        "content": "与兄行年校一岁，贤者是兄愚者弟。\n兄将富贵等浮云，弟切功名好权势。\n长安秋雨十日泥，我曹鞴马听晨鸡。\n公卿朱门未开锁，我曹已到肩相齐。\n吾兄睡稳方舒膝，不袜不巾蹋晓日。\n男啼女哭莫我知，身上须缯腹中实。\n今年思我来嘉州，嘉州酒重花绕楼。\n楼头吃酒楼下卧，长歌短咏还相酬。\n四时八节还拘礼，女拜弟妻男拜弟。\n幅巾鞶带不挂身，头脂足垢何曾洗。\n吾兄吾兄巢许伦，一生喜怒长任真。",
        "dynasty": "唐",
        "collection_info": null
    },
    {
        "uuid": "d0457c1e3ef8780c551295d9a33da378",
        "title": "逃难",
        "author": "杜甫",
        "content": "五十头白翁，南北逃世难。\n疎布缠枯骨，奔走苦不暖。\n已衰病方入，四海一涂炭。\n干坤万里内，莫见容身畔。\n妻孥復随我，回首共悲欢。\n故国莽丘墟，邻里各分散。\n归路从此迷，涕尽湘江岸。",
        "dynasty": "唐",
        "collection_info": null
    },
    {
        "uuid": "a9c738dd27ad6cd4b895bcaef9a60dbf",
        "title": "寄高适",
        "author": "杜甫",
        "content": "楚隔干坤远，难招病客魂。\n诗名惟我共，世事与谁论。\n北阙更新主，南星落故园。\n定知相见日，烂漫倒芳尊。",
        "dynasty": "唐",
        "collection_info": null
    },
    {
        "uuid": "980367c27b6f19b4c324dd36092cfb28",
        "title": "送灵州李判官",
        "author": "杜甫",
        "content": "犬戎腥四海，回首一茫茫。\n血战干坤赤，氛迷日月黄。\n将军专策略，幕府盛材良。\n近贺中兴主，神兵动朔方。",
        "dynasty": "唐",
        "collection_info": null
    },
    {
        "uuid": "5efe09423fe474101d51e35921a53ed3",
        "title": "与严二郎奉礼别",
        "author": "杜甫",
        "content": "别君谁暖眼，将老病缠身。\n出涕同斜日，临风看去尘。\n商歌还入夜，巴俗自为邻。\n尚媿微躯在，遥闻盛礼新。\n山东羣盗散，阙下受降频。\n诸将归应尽，题书报旅人。",
        "dynasty": "唐",
        "collection_info": null
    },
    {
        "uuid": "e027313e6d9273b6805a286af7e02b82",
        "title": "巴西驿亭观江涨呈窦使君二首 一",
        "author": "杜甫",
        "content": "转惊波作怒，即恐岸随流。\n赖有杯中物，还同海上鸥。\n关心小剡县，傍眼见扬州。\n为接情人饮，朝来减半愁。",
        "dynasty": "唐",
        "collection_info": null
    },
    {
        "uuid": "cc1f8397db34fb49676c90961a99ea08",
        "title": "巴西驿亭观江涨呈窦使君二首 二",
        "author": "杜甫",
        "content": "向晚波微绿，连空岸脚青。\n日兼春有暮，愁与醉无醒。\n漂泊犹杯酒，踌躇此驿亭。\n相看万里外，同是一浮萍。",
        "dynasty": "唐",
        "collection_info": null
    },
    {
        "uuid": "f086f6c8fcdeee898785e07e6f043853",
        "title": "遣忧",
        "author": "杜甫",
        "content": "乱离知又甚，消息苦难真。\n受谏无今日，临危忆古人。\n纷纷乘白马，攘攘着黄巾。\n隋氏留宫室，焚烧何太频。",
        "dynasty": "唐",
        "collection_info": null
    },
    {
        "uuid": "2105a7ca5f2c666ec81baabe608455f9",
        "title": "早花",
        "author": "杜甫",
        "content": "西京安稳未，不见一人来。\n腊日巴江曲，山花已自开。\n盈盈当雪杏，艳艳待春梅。\n直苦风尘暗，谁忧容鬓催。",
        "dynasty": "唐",
        "collection_info": null
    },
    {
        "uuid": "903deff5d598ef1ffca065429454cee1",
        "title": "巴山",
        "author": "杜甫",
        "content": "巴山遇中使，云自峡城来。\n盗贼还奔突，乘舆恐未回。\n天寒邵伯树，地阔望仙台。",
        "dynasty": "唐",
        "collection_info": null
    },
    {
        "uuid": "e915ee4ca96f0991fdc2a1000f2cb5d7",
        "title": "收京",
        "author": "杜甫",
        "content": "復道收京邑，兼闻杀犬戎。\n衣冠却扈从，车架已还宫。\n克復成如此，安危在数公。\n莫令回首地，恸哭起悲风。",
        "dynasty": "唐",
        "collection_info": null
    },
    {
        "uuid": "1d12f7ccf0a477043a91b696849bf454",
        "title": "巴西闻收宫阙送班司马入京",
        "author": "杜甫",
        "content": "闻道收宗庙，鸣銮自陕归。\n倾都看黄屋，正殿引朱衣。\n劒外春天远，巴西敕使稀。\n念君轻世乱，匹马向王畿。",
        "dynasty": "唐",
        "collection_info": null
    },
    {
        "uuid": "d1fcf79dcbe382dce81eb22b327489d6",
        "title": "花底",
        "author": "杜甫",
        "content": "紫蕚扶千蘂，黄鬚照万花。\n忽疑行暮雨，何事入朝霞。\n恐是潘安县，堪留卫玠车。\n深知好颜色，莫作委泥沙。",
        "dynasty": "唐",
        "collection_info": null
    },
    {
        "uuid": "62ae559a5e7534ae1980ae3803141855",
        "title": "柳边",
        "author": "杜甫",
        "content": "只道梅花发，那知柳亦新。\n枝枝总到地，叶叶自开春。\n紫燕时飜翼，黄鹂不露身。\n汉南应老尽，霸上远愁人。",
        "dynasty": "唐",
        "collection_info": null
    },
    {
        "uuid": "40803a9e7f874f26b6b663f45d1326d3",
        "title": "送窦九归成都",
        "author": "杜甫",
        "content": "文章亦不尽，窦子才纵横。\n非尔更苦节，何人符大名。\n读书云阁观，问绢锦官城。\n我有浣花竹，题诗须一行。",
        "dynasty": "唐",
        "collection_info": null
    },
    {
        "uuid": "37799e345ae14cdf914663c2d9e7fcd0",
        "title": "赠裴南部闻袁判官自来欲有按问",
        "author": "杜甫",
        "content": "尘满莱芜甑，堂横单父琴。\n人皆知饮水，公辈不偷金。\n梁狱书因上，秦台镜欲临。\n独醒时所嫉，羣小谤能深。\n即出黄沙在，何须白髮侵。\n使君传旧德，已见直绳心。",
        "dynasty": "唐",
        "collection_info": null
    },
    {
        "uuid": "d001ef93a3cee9afbf533b086611c8fc",
        "title": "奉使崔都水翁下峡",
        "author": "杜甫",
        "content": "无数涪江筏，鸣桡总发时。\n别离终不久，宗族忍相遗。\n白狗黄牛峡，朝云暮雨祠。\n所过频问讯，到日自题诗。",
        "dynasty": "唐",
        "collection_info": null
    },
    {
        "uuid": "4d88ea4635aea299ea3c8b3d6469704c",
        "title": "题郪县郭三十二明府茅屋壁",
        "author": "杜甫",
        "content": "江头且繫船，为尔独相怜。\n云散灌坛雨，春青彭泽田。\n频惊适小国，一拟问高天。\n别后巴东路，逢人问几贤。",
        "dynasty": "唐",
        "collection_info": null
    },
    {
        "uuid": "416f52aa4289c82490326135b72b900b",
        "title": "遣闷戏呈路十九曹长",
        "author": "杜甫",
        "content": "江浦雷声喧昨夜，春城雨色动微寒。\n黄鹂并坐交愁湿，白鹭羣飞大剧干。\n晚节渐于诗律细，谁家数去酒杯宽。\n惟吾最爱清狂客，百徧向看意未阑。",
        "dynasty": "唐",
        "collection_info": null
    },
    {
        "uuid": "5bfe75b6bdee55722f7a4b8a3a74087e",
        "title": "随章留后新亭会送诸君",
        "author": "杜甫",
        "content": "新亭有高会，行子得良时。\n日动映江幕，风鸣排槛旗。\n绝荤终不改，劝酒欲无词。\n已堕岘山泪，因题零雨诗。",
        "dynasty": "唐",
        "collection_info": null
    },
    {
        "uuid": "f2054846c3e390bca9b845aaecd451ed",
        "title": "东津送韦讽摄阆州录事",
        "author": "杜甫",
        "content": "闻说江山好，怜君吏隐兼。\n宠行舟远泛，怯别酒频添。\n推荐非承乏，操持必去嫌。\n他时如按县，不得慢陶潜。",
        "dynasty": "唐",
        "collection_info": null
    },
    {
        "uuid": "c0df1c53ab3c777962e532c23e725809",
        "title": "客旧馆",
        "author": "杜甫",
        "content": "陈迹随人事，初秋别此亭。\n重来棃叶赤，依旧竹林青。\n风幔何时卷，寒砧昨夜声。\n无由出江汉，愁绪月冥冥。",
        "dynasty": "唐",
        "collection_info": null
    },
    {
        "uuid": "09239b1e4b3f80e91203db4ee35740a0",
        "title": "阆州奉送二十四舅使自京赴任青城",
        "author": "杜甫",
        "content": "闻道王乔舄，名因太史传。\n如何碧鸡使，把诏紫微天。\n秦岭愁回马，涪江醉泛船。\n青城漫污杂，吾舅意凄然。",
        "dynasty": "唐",
        "collection_info": null
    },
    {
        "uuid": "6ab5f40a8b35ceac8eb648a89f1b37df",
        "title": "愁坐",
        "author": "杜甫",
        "content": "高斋常见野，愁坐更临门。\n十月山寒重，孤城月水昏。\n葭萌氐种迥，左担犬戎存。\n终日忧奔走，归期未敢论。",
        "dynasty": "唐",
        "collection_info": null
    },
    {
        "uuid": "03e63454464989e817e23954c31ac19d",
        "title": "陪郑公秋晚北池临眺",
        "author": "杜甫",
        "content": "北池云水阔，华馆闢秋风。\n独鹤元依渚，衰荷且映空。\n采菱寒刺上，蹋藕野泥中。\n素檝分曹往，金盘小径通。\n萋萋露草碧，片片晚旗红。\n杯酒霑津吏，衣裳与钓翁。\n异方初艳菊，故里亦高桐。\n摇落关山思，淹留战伐功。\n严城殊未掩，清宴已知终。\n何补参卿事，欢娱到薄躬。",
        "dynasty": "唐",
        "collection_info": null
    },
    {
        "uuid": "28934006a2a26258ee60dee5d6f684fc",
        "title": "去蜀",
        "author": "杜甫",
        "content": "五载客蜀郡，一年居梓州。\n如何关塞阻，转作潇湘游。\n世事已黄髮，残生随白鸥。\n安危大臣在，不必泪长流。",
        "dynasty": "唐",
        "collection_info": null
    },
    {
        "uuid": "0646a776799ae3c71029169f9a2acb7b",
        "title": "放船",
        "author": "杜甫",
        "content": "收帆下急水，卷幔逐回滩。\n江市戎戎暗，山云淰淰寒。\n村荒无径入，独鸟怪人看。\n已泊城楼底，何曾夜色阑。",
        "dynasty": "唐",
        "collection_info": null
    },
    {
        "uuid": "19da00d3b5c6b969641bbd5eaaf83ca2",
        "title": "哭台州郑司户苏少监",
        "author": "杜甫",
        "content": "故旧谁怜我，平生郑与苏。\n存亡不重见，丧乱独前途。\n豪俊何人在，文章埽地无。\n羇游万里阔，凶问一年俱。\n白首中原上，清秋大海隅。\n夜台当北斗，泉路着东吴。\n得罪台州去，时危弃硕儒。\n移官蓬阁后，谷贵没潜夫。\n流恸嗟何及，衔冤有是夫。\n道消诗兴废，心息酒为徒。\n许与才虽薄，追谁迹未拘。\n班扬名甚盛，嵇阮逸相须。\n会取君臣合，宁铨品命殊。\n贤良不必展，廊庙偶然趋。\n胜决风尘际，功安造化鑪。\n从容拘旧学，惨澹閟阴符。\n摆落嫌疑久，哀伤志力输。\n俗依绵谷异，客对雪山孤。\n童稚思诸子，交朋列友于。\n情乖清酒送，望绝抚坟呼。\n疟病餐巴水，疮痍老蜀都。\n飘零迷哭处，天地日榛芜。",
        "dynasty": "唐",
        "collection_info": null
    },
    {
        "uuid": "30a6fc6f82b89b7af45c43b188e52e8d",
        "title": "送王侍御往东川放生池祖席",
        "author": "杜甫",
        "content": "东川诗友合，此赠怯轻为。\n况復传宗近，空然惜别离。\n梅花交近野，草色向平池。\n傥忆江边卧，归期愿早知。",
        "dynasty": "唐",
        "collection_info": null
    },
    {
        "uuid": "178b8f49dc43d78069b9f08cb0beb800",
        "title": "惠义寺送王少尹赴成都",
        "author": "杜甫",
        "content": "苒苒谷中寺，娟娟林表峰。\n阑干上处远，结构坐来重。\n骑马行春径，衣冠起晚钟。\n云门青寂寂，此别惜相从。",
        "dynasty": "唐",
        "collection_info": null
    },
    {
        "uuid": "33becd46e9b55e3a3cde0cfa30827d5c",
        "title": "避地",
        "author": "杜甫",
        "content": "避地岁时晚，窜身筋骨劳。\n诗书遂墙壁，奴仆且旌旄。\n行在仅闻信，此生随所遭。\n神尧旧天下，会见出腥臊。",
        "dynasty": "唐",
        "collection_info": null
    },
    {
        "uuid": "35585fdc66f3a4f0536634a8bd94f4f0",
        "title": "惠义寺园送辛员外",
        "author": "杜甫",
        "content": "朱樱此日垂朱实，郭外谁家负郭田。\n万里相逢贪握手，高才却望足离筵。",
        "dynasty": "唐",
        "collection_info": null
    },
    {
        "uuid": "3551637b12e8ecf17a639b73cfcce191",
        "title": "又送",
        "author": "杜甫",
        "content": "双峰寂寂对春台，万竹青青照客杯。\n细草留连侵坐輭，残花怅望近人开。\n同舟昨日何由得，并马今朝未拟迴。\n直到绵州始分首，江边树裏共谁来。",
        "dynasty": "唐",
        "collection_info": null
    },
    {
        "uuid": "e79026752092ef6e35781823465f24cc",
        "title": "九日登梓州城",
        "author": "杜甫",
        "content": "客心惊暮序，宾雁下襄州。\n共赏重阳节，言寻戏马游。\n湖风秋戍柳，江雨暗山楼。\n且酌东篱菊，聊祛南国愁。",
        "dynasty": "唐",
        "collection_info": null
    },
    {
        "uuid": "bc3a4d3e3ea52b85ef1c788c5bbf6a8c",
        "title": "阙题",
        "author": "杜甫",
        "content": "三月雪连夜，未应伤物华。\n只缘春欲尽，留着伴棃花。",
        "dynasty": "唐",
        "collection_info": null
    },
    {
        "uuid": "5968801b8ee3654f06f6eb46b75ba0fa",
        "title": "句",
        "author": "杜甫",
        "content": "寒食少天气，东风多柳花。\n小桃知客意，春尽始开花。",
        "dynasty": "唐",
        "collection_info": null
    },
    {
        "uuid": "bb0dd5d9c950915f2cd7f46966e46a52",
        "title": "自蜀奉册命往朔方途中呈韦左相文部房尚书门下崔侍郎",
        "author": "贾至",
        "content": "胡羯乱中夏，銮舆忽南巡。\n衣冠陷戎寇，狼狈随风尘。\n豳公秉大节，临难不顾身。\n激昂白刃前，溅血下沾巾。\n尚书抱忠义，历险披荆榛。\n扈从出剑门，登翼岷江滨。\n时望挹侍郎，公才标缙绅。\n亭亭昆山玉，皎皎无缁磷。\n顾惟乏经济，扞牧陪从臣。\n永愿雪会稽，仗剑清咸秦。\n太皇时内禅，神器付嗣君。\n新命集旧邦，至德被远人。\n捧册自南服，奉诏趋北军。\n觐谒心载驰，违离难重陈。\n策马出蜀山，畏途上缘云。\n饮啄丛箐间，栖息虎豹羣。\n崎岖凌危栈，惴栗惊心神。\n峭壁上嵚岑，大江下沄沄。\n皇风扇八极，异类怀深仁。\n元凶诱黠虏，肘腋生妖氛。\n明主信英武，威声赫四邻。\n誓师自朔方，旗帜何缤纷。\n铁骑照白日，旄头拂秋旻。\n将来荡沧溟，宁止蹴昆崙。\n古来有屯难，否泰长相因。\n夏康缵禹绩，代祖復汉勋。\n于役各勤王，驱驰拱紫宸。\n岂惟太公望，往昔逢周文。\n谁谓三杰才，功业独殊伦。\n感此慰行迈，无为歌苦辛。",
        "dynasty": "唐",
        "collection_info": null
    },
    {
        "uuid": "2e7a30e84e91eea240c9a073b6f1c5fa",
        "title": "赠裴九侍御昌江草堂弹琴",
        "author": "贾至",
        "content": "朔风吹疎林，积雪在崖巘。\n鸣琴草堂响，小涧清且浅。\n沈吟东山意，欲去芳岁晚。\n怅望黄绮心，白云若在眼。",
        "dynasty": "唐",
        "collection_info": null
    },
    {
        "uuid": "b039188a20b6c9cf523ef3b9c2713f69",
        "title": "巴陵早秋寄荆州崔司马吏部阎功曹舍人",
        "author": "贾至",
        "content": "谪居潇湘渚，再见洞庭秋。\n极目连江汉，西南浸斗牛。\n滔滔荡云梦，澹澹摇巴丘。\n旷如临渤澥，窅疑造瀛洲。\n君山丽中波，苍翠长夜浮。\n帝子去永久，楚词尚悲秋。\n我同长沙行，时事加百忧。\n登高望旧国，胡马满东周。\n宛叶徧蓬蒿，樊邓无良畴。\n独攀青枫树，泪洒沧江流。\n故人西掖寮，同扈岐阳蒐。\n差池尽三黜，蹭蹬各南州。\n相去虽地接，不得从之游。\n耿耿云阳台，迢迢王粲楼。\n跂予暮霞裏，谁谓无轻舟。",
        "dynasty": "唐",
        "collection_info": null
    },
    {
        "uuid": "9afce0400850a9e0d97581a454434606",
        "title": "闲居秋怀寄阳翟陆赞府封丘高少府",
        "author": "贾至",
        "content": "今日霖雨霁，飒然高馆凉。\n秋风吹二毛，烈士加慨慷。\n忆昔皇运初，众宾俱龙骧。\n解巾佐幕府，脱剑升明堂。\n郁郁被庆云，昭昭翼太阳。\n鲸鱼纵大壑，鸑鷟鸣高冈。\n信矣草创时，泰阶速贤良。\n一言顿遭逢，片善蒙恩光。\n我生属圣明，感激窃自彊。\n崎岖郡邑权，连骞翰墨场。\n天朝富英髦，多士如珪璋。\n盛才溢下位，蹇步徒猖狂。\n闭门对羣书，几案在我旁。\n枕席相远游，聊欲浮沧浪。\n八月白露降，玄蝉号枯桑。\n舣舟临清川，迢递愁思长。\n我有同怀友，各在天一方。\n离披不相见，浩荡隔两乡。\n平生霞外期，宿昔共行藏。\n岂无蓬莱树，岁晏空苍苍。",
        "dynasty": "唐",
        "collection_info": null
    },
    {
        "uuid": "e7308e86634ba4e9d2133790c35151d6",
        "title": "送友人使河源",
        "author": "贾至",
        "content": "送君鲁郊外，下车上高丘。\n萧条千里暮，日落黄云秋。\n举酒有余恨，论边无远谋。\n河源望不见，旌斾去悠悠。",
        "dynasty": "唐",
        "collection_info": null
    },
    {
        "uuid": "265cca40cdec18a708c0e1c833a44f22",
        "title": "送李侍御",
        "author": "贾至",
        "content": "我年四十余，已叹前路短。\n羁离洞庭上，安得不引满。\n李侯忘情者，与我同疎懒。\n孤帆泣潇湘，望远心欲断。",
        "dynasty": "唐",
        "collection_info": null
    },
    {
        "uuid": "4cd81d3dd2d0dbaf7e831efefc67caaf",
        "title": "送耿副使归长沙",
        "author": "贾至",
        "content": "画舸欲南归，江亭且留宴。\n日暮湖上云，萧萧若流霰。\n昨夜相知者，明发不可见。\n惆怅西北风，高帆为谁扇。",
        "dynasty": "唐",
        "collection_info": null
    },
    {
        "uuid": "6ba5921133710112644f789663742de4",
        "title": "送夏侯子之江夏",
        "author": "贾至",
        "content": "扣楫洞庭上，清风千里来。\n留欢一杯酒，欲别復裴回。\n相见楚山下，渔舟忆钓台。\n羡君还旧里，归念独悠哉。",
        "dynasty": "唐",
        "collection_info": null
    },
    {
        "uuid": "7aed205469f8852e2836c087329ea74f",
        "title": "寓言二首 一",
        "author": "贾至",
        "content": "春草纷碧色，佳人旷无期。\n悠哉千里心，欲采商山芝。\n叹息良会晚，如何桃李时。\n怀君晴川上，伫立夏云滋。",
        "dynasty": "唐",
        "collection_info": null
    },
    {
        "uuid": "5f11ce2766afe71bdb24dd57bef7f6d6",
        "title": "寓言二首 二",
        "author": "贾至",
        "content": "凛凛秋闺夕，绮罗早知寒。\n玉砧调鸣杵，始捣机中纨。\n忆昨别离日，桐花覆井栏。\n今来思君时，白露盈阶漙。\n闻有关河信，欲寄双玉盘。\n玉以委贞心，盘以荐嘉餐。\n嗟君在万里，使妾衣带宽。",
        "dynasty": "唐",
        "collection_info": null
    },
    {
        "uuid": "387d1e3c4933cfa3e374a2d1cdeee110",
        "title": "燕歌行",
        "author": "贾至",
        "content": "国之重镇惟幽都，东威九夷北制胡。\n五军精卒三十万，百战百胜擒单于。\n前临滹沱后易水，崇山沃野亘千里。\n昔时燕山重贤士，黄金筑台从隗始。\n倏忽兴王定蓟丘，汉家又以封王侯。\n萧条魏晋为横流，鲜卑窃据朝五州。\n我唐区夏余十纪，军容武备赫万祀。\n彤弓黄钺授元帅，垦耕大漠为内地。\n季秋胶折边草腓，治兵羽猎因出师。\n千营万队连旌旗，望之如火忽电驰。\n匈奴慑窜穷髮北，大荒万里无尘飞。\n君不见隋家昔为天下宰，穷兵黩武征辽海。\n南风不竞多死声，鼓卧旗折黄云横。\n六军将士皆死尽，战马空鞍归故营。\n时移道革天下平，白环入贡沧海清。\n自有农夫已高枕，无劳校尉重横行。",
        "dynasty": "唐",
        "collection_info": null
    },
    {
        "uuid": "cc321e8c2a1ebe6fe9187c90e4119dcd",
        "title": "巴陵寄李二户部张十四礼部",
        "author": "贾至",
        "content": "江南春草初幂幂，愁杀江南独愁客。\n秦中杨柳也应新，转忆秦中相忆人。\n万里莺花不相见，登高一望泪沾巾。",
        "dynasty": "唐",
        "collection_info": null
    },
    {
        "uuid": "9e4d0bda24797f9f976ff4a340e5700e",
        "title": "长门怨",
        "author": "贾至",
        "content": "独坐思千里，春庭晓景长。\n莺喧翡翠幕，柳覆郁金堂。\n舞蝶萦愁绪，繁花对靓妆。\n深情托瑶瑟，弦断不成章。",
        "dynasty": "唐",
        "collection_info": null
    },
    {
        "uuid": "80c6b438c42dcf5bdfb563c223290a94",
        "title": "铜雀台",
        "author": "贾至",
        "content": "日暮铜台静，西陵鸟雀归。\n抚弦心断绝，听管泪霏微。\n灵几临朝奠，空床卷夜衣。\n苍苍川上月，应照妾魂飞。",
        "dynasty": "唐",
        "collection_info": null
    },
    {
        "uuid": "2e355ea4eeac84a80b67fd1011cbf09f",
        "title": "侍宴曲",
        "author": "贾至",
        "content": "云陛褰珠扆，天墀覆绿杨。\n隔帘妆隐映，向席舞低昂。\n鸣佩长廊静，开冰广殿凉。\n欢余剑履散，同辇入昭阳。",
        "dynasty": "唐",
        "collection_info": null
    },
    {
        "uuid": "9efe9aa603ec8eedc7ffb63fafc6cb15",
        "title": "对酒曲二首 一",
        "author": "贾至",
        "content": "梅发柳依依，黄鹂历乱飞。\n当歌怜景色，对酒惜芳菲。\n曲水浮花气，流风散舞衣。\n通宵留暮雨，上客莫言归。",
        "dynasty": "唐",
        "collection_info": null
    },
    {
        "uuid": "2369450e06074bf8d24a32a281dc5c0e",
        "title": "对酒曲二首 二",
        "author": "贾至",
        "content": "春来酒味浓，举酒对春丛。\n一酌千忧散，三杯万事空。\n放歌乘美景，醉舞向东风。\n寄语尊前客，生涯任转蓬。",
        "dynasty": "唐",
        "collection_info": null
    },
    {
        "uuid": "697cf59d799e70b4052e59718bd4c95e",
        "title": "送陆协律赴端州",
        "author": "贾至",
        "content": "越井人南去，湘川水北流。\n江边数杯酒，海内一孤舟。\n岭峤同仙客，京华即旧游。\n春心将别恨，万里共悠悠。",
        "dynasty": "唐",
        "collection_info": null
    },
    {
        "uuid": "c0e9300b5b067818dec581a793a10796",
        "title": "送王员外赴长沙",
        "author": "贾至",
        "content": "携手登临处，巴陵天一隅。\n春生云梦泽，水溢洞庭湖。\n共叹虞飜枉，同悲阮籍途。\n长沙旧卑湿，今古不应殊。",
        "dynasty": "唐",
        "collection_info": null
    },
    {
        "uuid": "fa5e1da6cc387eaff6ee9d9512db53f5",
        "title": "送夏侯参军赴广州",
        "author": "贾至",
        "content": "闻道衡阳外，由来鴈不飞。\n送君从此去，书信定应稀。\n云海南溟远，烟波北渚微。\n勉哉孙楚吏，綵服正光辉。",
        "dynasty": "唐",
        "collection_info": null
    },
    {
        "uuid": "45487e1b513eb83e8401557d248b219c",
        "title": "长沙别李六侍御",
        "author": "贾至",
        "content": "月明湘水白，霜落洞庭干。\n放逐长沙外，相逢路正难。\n云归帝乡远，鴈报朔方寒。\n此别盈襟泪，雍门不假弹。",
        "dynasty": "唐",
        "collection_info": null
    },
    {
        "uuid": "8a443353842cf02407d7eabcbc887d08",
        "title": "岳阳楼宴王员外贬长沙",
        "author": "贾至",
        "content": "极浦三春草，高楼万里心。\n楚山晴霭碧，湘水暮流深。\n忽与朝中旧，同为泽畔吟。\n停杯试北望，还欲泪沾[襟]。",
        "dynasty": "唐",
        "collection_info": null
    },
    {
        "uuid": "ae3c3be6dde16edb65329d6826b5704f",
        "title": "咏冯昭仪当熊",
        "author": "贾至",
        "content": "白羽插雕弓，蜺旌动朔风。\n平明出金屋，扈辇上林中。\n逐兽长廊静，呼鹰御苑空。\n王孙莫谏猎，贱妾解当熊。",
        "dynasty": "唐",
        "collection_info": null
    },
    {
        "uuid": "7d61e45590e2d759758a26214d83eea2",
        "title": "早朝大明宫呈两省僚友",
        "author": "贾至",
        "content": "银烛熏天紫陌长，禁城春色晓苍苍。\n千条弱柳垂青琐，百啭流莺绕建章。\n剑佩声随玉墀步，衣冠身惹御炉香。\n共沐恩波凤池上，朝朝染翰侍君王。",
        "dynasty": "唐",
        "collection_info": null
    },
    {
        "uuid": "ad0e07aa09bc8ac5d0bac00dc269e9f0",
        "title": "白马",
        "author": "贾至",
        "content": "白马紫连钱，嘶鸣丹阙前。\n闻珂自蝶躞，不要下金鞭。",
        "dynasty": "唐",
        "collection_info": null
    },
    {
        "uuid": "3ad6fc6f9655fd83f431790ecbf36da9",
        "title": "赠薛瑶英",
        "author": "贾至",
        "content": "舞怯铢衣重，笑疑桃脸开。\n方知汉成帝，虚筑避风台。",
        "dynasty": "唐",
        "collection_info": null
    },
    {
        "uuid": "c6358f740b5c445613630f74a970dfe9",
        "title": "出塞曲",
        "author": "贾至",
        "content": "万里平沙一聚尘，南飞羽檄北来人。\n传道五原烽火急，单于昨夜寇新秦。",
        "dynasty": "唐",
        "collection_info": null
    },
    {
        "uuid": "6f7a0510e6574a0cfe5c532633d26a75",
        "title": "春思二首 一",
        "author": "贾至",
        "content": "草色青青柳色黄，桃花历乱李花香。\n东风不为吹愁去，春日偏能惹恨长。",
        "dynasty": "唐",
        "collection_info": null
    },
    {
        "uuid": "e6f4bb4238fe2938b78a9d1e632040f8",
        "title": "春思二首 二",
        "author": "贾至",
        "content": "红粉当垆弱柳垂，金花腊酒解酴醿。\n笙歌日暮能留客，醉杀长安轻薄儿。",
        "dynasty": "唐",
        "collection_info": null
    },
    {
        "uuid": "f9fe9f65991095a946aad40736b88857",
        "title": "勤政楼观乐",
        "author": "贾至",
        "content": "银河帝女下三清，紫禁笙歌出九城。\n为报延州来听乐，须知天下欲昇平。",
        "dynasty": "唐",
        "collection_info": null
    },
    {
        "uuid": "9ed3ef35b44bde81d2bfbe44a3067458",
        "title": "赠陕掾梁宏",
        "author": "贾至",
        "content": "梁子工文四十年，诗颠名过草书颠。\n白头仍作功曹掾，禄薄难供沽酒钱。",
        "dynasty": "唐",
        "collection_info": null
    },
    {
        "uuid": "ac824044e4365d16f27adbdac79d77cc",
        "title": "荅严大夫",
        "author": "贾至",
        "content": "今夕秦天一鴈来，梧桐坠叶捣衣催。\n思君独步华亭月，旧馆秋阴生绿苔。",
        "dynasty": "唐",
        "collection_info": null
    },
    {
        "uuid": "fe8f3d6405abe72ecf0f1b9737333737",
        "title": "送李侍郎赴常州",
        "author": "贾至",
        "content": "雪晴云散北风寒，楚水吴山道路难。\n今日送君须尽醉，明朝相忆路漫漫。",
        "dynasty": "唐",
        "collection_info": null
    },
    {
        "uuid": "5fde1342822e6094896320b103c177e1",
        "title": "初至巴陵与李十二白裴九同泛洞庭湖三首 一",
        "author": "贾至",
        "content": "江上相逢皆旧游，湘山永望不堪愁。\n明月秋风洞庭水，孤鸿落叶一扁舟。",
        "dynasty": "唐",
        "collection_info": null
    },
    {
        "uuid": "9864744005bcfa2e7921e3f6129a1b10",
        "title": "初至巴陵与李十二白裴九同泛洞庭湖三首 二",
        "author": "贾至",
        "content": "枫岸纷纷落叶多，洞庭秋水晚来波。\n乘兴轻舟无近远，白云明月弔湘娥。",
        "dynasty": "唐",
        "collection_info": null
    },
    {
        "uuid": "048eb76fb17a81e7aca8e8da13577e7e",
        "title": "初至巴陵与李十二白裴九同泛洞庭湖三首 三",
        "author": "贾至",
        "content": "江畔枫叶初带霜，渚边菊花亦已黄。\n轻舟落日兴不尽，三湘五湖意何长。",
        "dynasty": "唐",
        "collection_info": null
    },
    {
        "uuid": "170b4e66d8d00ae2d6af7554155bcf3c",
        "title": "西亭春望",
        "author": "贾至",
        "content": "日长风暖柳青青，北鴈归飞入窅冥。\n岳阳城上闻吹笛，能使春心满洞庭。",
        "dynasty": "唐",
        "collection_info": null
    },
    {
        "uuid": "9e1238ceceaccd062530993ab8388e85",
        "title": "君山",
        "author": "贾至",
        "content": "湘中老人读黄老，手援紫藟坐碧草。\n春至不知湖水深，日暮忘却巴陵道。",
        "dynasty": "唐",
        "collection_info": null
    },
    {
        "uuid": "0c9e9d033646308df36f05c39b3cad73",
        "title": "洞庭送李十二赴零陵",
        "author": "贾至",
        "content": "今日相逢落叶前，洞庭秋水远连天。\n共说金华旧游处，回看北斗欲潸然。",
        "dynasty": "唐",
        "collection_info": null
    },
    {
        "uuid": "5516f58cdfefb716af3c3a1e1a9a86d0",
        "title": "江南送李卿",
        "author": "贾至",
        "content": "双鹤南飞度楚山，楚南相见忆秦关。\n愿值迴风吹羽翼，早随阳鴈及春还。",
        "dynasty": "唐",
        "collection_info": null
    },
    {
        "uuid": "52176349c49d448b76256f440edd069e",
        "title": "送王道士还京",
        "author": "贾至",
        "content": "一片仙云入帝乡，数声秋鴈至衡阳。\n借问清都旧花月，岂知迁客泣潇湘。",
        "dynasty": "唐",
        "collection_info": null
    },
    {
        "uuid": "7da6688f4c40b310dc82f079c9fa7e6c",
        "title": "巴陵夜别王八员外",
        "author": "贾至",
        "content": "柳絮飞时别洛阳，梅花发后到三湘。\n世情已逐浮云散，离恨空随江水长。",
        "dynasty": "唐",
        "collection_info": null
    },
    {
        "uuid": "3ee44751ee5e667f555783ba64562927",
        "title": "别裴九弟",
        "author": "贾至",
        "content": "西江万里向东流，今夜江边驻客舟。\n月色更添春色好，芦风似胜竹风幽。",
        "dynasty": "唐",
        "collection_info": null
    },
    {
        "uuid": "657984e7a07daaefeca1cf0399088a91",
        "title": "送南给事贬崖州",
        "author": "贾至",
        "content": "畴昔丹墀与凤池，即今相见两相悲。\n朱崖云梦三千里，欲别俱为恸哭时。",
        "dynasty": "唐",
        "collection_info": null
    },
    {
        "uuid": "7e3e0510ebedaac46c083ba6a5af9b60",
        "title": "重别南给事",
        "author": "贾至",
        "content": "谪宦三年尚未回，故人今日又重来。\n闻道崖州一千里，今朝须尽数千杯。",
        "dynasty": "唐",
        "collection_info": null
    },
    {
        "uuid": "f3c19a908f8193fa6e11214e4eda0584",
        "title": "岳阳楼重宴别王八员外贬长沙",
        "author": "贾至",
        "content": "江路东连千里潮，青云北望紫微遥。\n莫道巴陵湖水阔，长沙南畔更萧条。",
        "dynasty": "唐",
        "collection_info": null
    },
    {
        "uuid": "8ca12085f2524f5542971f2add62ae4b",
        "title": "紫参歌",
        "author": "钱起",
        "content": "远公林下满青苔，春药偏宜间石开。\n往往幽人寻水见，时时仙蝶隔云来。\n阴阳雕刻花如鸟，对凤连鸡一何小。\n春风宛转虎溪傍，紫翼红翘翻霁光。\n贝叶经前无住色，莲花会裏暂留香。\n蓬山才子怜幽性，白云阳春动新咏。\n应知仙卉老云霞，莫赏夭桃满蹊径。",
        "dynasty": "唐",
        "collection_info": null
    },
    {
        "uuid": "847ce399df436d3562e10b6bb5caf5f4",
        "title": "玛瑙杯歌",
        "author": "钱起",
        "content": "瑶溪碧岸生奇宝，剖质披心出文藻。\n良工雕饰明且鲜，得成珍器入芳筵。\n含华炳丽金尊侧，翠斝琼觞忽无色。\n繁弦急管催献酬，倏若飞空生羽翼。\n𤩌𤩌兰英照豹斑，满堂词客尽朱颜。\n花光来去传香袖，霞影高低傍玉山。\n王孙彩笔题新咏，碎锦连珠復辉映。\n世情贵耳不贵奇，谩说海底珊瑚枝。\n宁及琢磨当妙用，燕歌楚舞长相随。",
        "dynasty": "唐",
        "collection_info": null
    },
    {
        "uuid": "f2171cc79e11b3dd90356717dd8aae85",
        "title": "锄药咏",
        "author": "钱起",
        "content": "莳药穿林復在巘，浓香秀色深能浅。\n云气垂来裛露偏，松阴占处知春晚。\n拂曙残莺百啭催，萦泉带石几花开。\n不随飞鸟缘枝去，如笑幽人出谷来。\n对之不觉忘疎懒，废卷荷锄嫌日短。\n岂无萱草树阶墀，惜尔幽芳世所遗。\n但使芝兰出萧艾，不辞手足皆胼胝。\n宁学陶潜空嗜酒，颓龄舍此事东菑。",
        "dynasty": "唐",
        "collection_info": null
    },
    {
        "uuid": "cfb9be0b4ed4a445e0c14c08b3f732ab",
        "title": "病鹤篇",
        "author": "钱起",
        "content": "独鹤声哀羽摧折，沙头一点留残雪。\n三山侣伴能远翔，五里裴回忍为别。\n惊羣各畏野人机，谁肯相将霞水飞。\n不及川凫长比翼，随波双泛復双归。\n碧海沧江深且广，目尽天倪安得往。\n云山隔路不隔心，宛颈和鸣长在想。\n何时白雾捲青天，接影追飞太液前。",
        "dynasty": "唐",
        "collection_info": null
    },
    {
        "uuid": "9bdd065e243815975dc2bbc39dc3ce1c",
        "title": "片玉篇",
        "author": "钱起",
        "content": "至宝未为代所奇，韫灵示[璞]荆山陲。\n独使虹光天子识，不将清韵世人知。\n世人所贵惟燕石，美玉对之成瓦砾。\n空山埋照凡几年，古色苍痕宛自然。\n重溪幂幂暗云树，一片荧荧光石泉。\n美人之鉴明且彻，玉指提携嘆奇绝。\n试劳香袖拂莓苔，不觉清心皎冰雪。\n连城美价幸逢时，命代良工岂见遗。\n试作珪璋礼天地，何如瓀𤨟在阶墀。",
        "dynasty": "唐",
        "collection_info": null
    },
    {
        "uuid": "9dded129a99703275f8f50df6b3bb519",
        "title": "画鹤篇",
        "author": "钱起",
        "content": "点素凝姿任画工，霜毛玉羽照帘栊。\n借问飞鸣华表上，何如粉缋彩屏中。\n文昌宫近芙蓉阙，兰室絪缊香且结。\n鑪气朝成缑岭云，银灯夜作华亭月。\n日暖花明梁燕归，应惊片雪在仙闱。\n主人顾盼千金重，谁肯裴回五里飞。",
        "dynasty": "唐",
        "collection_info": null
    },
    {
        "uuid": "35ec9dab7b7a8ae5c5d7626aa1e99cbe",
        "title": "秋霖曲",
        "author": "钱起",
        "content": "君不见圣主旰食忧元元，秋风苦雨暗九门。\n凤凰池裏沸泉腾，苍龙阙下生云根。\n阴精离毕太淹度，倦鸟将归不知树。\n愁阴惨淡时殷雷，生灵垫溺若寒灰。\n公卿红粒爨丹桂，黔首白骨封青苔。\n貂裘玉食张公子，炰炙熏天戟门裏。\n且如歌笑日挥金，应笑禹汤能罪己。\n鹤鸣蛙跃正及时，豹隐兰凋亦可悲。\n焉得太阿决屏翳，还令率土见朝曦。",
        "dynasty": "唐",
        "collection_info": null
    },
    {
        "uuid": "73b3beadef8800f0330a47d865b63b39",
        "title": "白石枕",
        "author": "钱起",
        "content": "琢珉胜水碧，所贵素且贞。\n曾无白圭玷，不作浮磬鸣。\n捧来太阳前，一片新冰清。\n沈沈风宪地，待尔秋已至。\n璞坚难为功，谁怨晚成器。\n比德无磷缁，论交亦如此。",
        "dynasty": "唐",
        "collection_info": null
    },
    {
        "uuid": "af4dea631eebed4fa42099932699668d",
        "title": "赋得青城山歌送杨杜二郎中赴蜀军",
        "author": "钱起",
        "content": "蜀山西南千万重，仙经最说青城峰。\n青城嵚岑倚空碧，远压峨嵋吞剑壁。\n锦屏云起易成霞，玉洞花明不知夕。\n星台二妙逐王师，阮瑀军书王粲诗。\n日落猨声连玉笛，晴来山翠傍旌旗。\n绿萝春月营门近，知君对酒遥相思。",
        "dynasty": "唐",
        "collection_info": null
    },
    {
        "uuid": "bdc313301f898f0fc347489a73987489",
        "title": "送李大夫赴广州",
        "author": "钱起",
        "content": "一贤间气生，麟趾凤凰羽。\n何意人之望，未为王者辅。\n出镇忽推才，盛哉文且武。\n南越寄维城，雄雄拥甲兵。\n鼓门通幕府，天井入军营。\n厥俗多豪侈，古来难致礼。\n唯君饮冰心，可酌贪泉水。\n忠臣感圣君，徇义不邀勋。\n龙镜逃山魅，霜风破嶂雪。\n征途凡几转，魏阙如在眼。\n向郡海潮迎，指乡关树远。\n按节化瓯闽，下车佳政新。\n应令尉陀俗，还作上皇人。\n支离交俊哲，弱冠至华髮。\n昔许霄汉期，今嗟鹏鷃别。\n图南不可御，惆怅守薄暮。",
        "dynasty": "唐",
        "collection_info": null
    },
    {
        "uuid": "b0bfc46a671c682c1abf0666b184ef45",
        "title": "送崔校书从军",
        "author": "钱起",
        "content": "雁门太守能爱贤，麟阁书生亦投笔。\n宁唯玉劒报知己，更有龙韬佐师律。\n别马连嘶出御沟，家人几夜望刀头。\n燕南春草伤心色，蓟北黄云满眼愁。\n闻道轻生能击虏，何嗟少壮不封侯。",
        "dynasty": "唐",
        "collection_info": null
    },
    {
        "uuid": "ff961288b8035843953756bc91cf005d",
        "title": "送张将军征西",
        "author": "钱起",
        "content": "长安少年唯好武，金殿承恩争破虏。\n沙场烽火隔天山，铁骑征西几岁还。\n战处黑云霾翰海，愁中明月度阳关。\n玉笛声悲离酌晚，金方路极行人远。\n计日霜戈尽敌归，回首戎城空落晖。\n始笑子卿心计失，徒看海上节旄稀。",
        "dynasty": "唐",
        "collection_info": null
    },
    {
        "uuid": "c0053e5cd56ee0db453b5b8da5d40343",
        "title": "送修武元少府",
        "author": "钱起",
        "content": "寸禄荣色养，此行宁叹惜。\n自今黄绶采兰时，不厌丹墀芳草色。\n百战荒城復井田，几家春树带人烟。\n黎甿久厌蓬飘苦，迟尔西南惠月传。",
        "dynasty": "唐",
        "collection_info": null
    },
    {
        "uuid": "7e4c95e27c9924863361919f54b3ffe2",
        "title": "送崔十三东游",
        "author": "钱起",
        "content": "千里有同心，十年一会面。\n当杯缓筝柱，倏忽催离宴。\n丹凤城头噪晚鸦，行人马首夕阳斜。\n灞上春风留别袂，关东新月宿谁家。\n官柳依依两乡色，谁能此别不相忆。",
        "dynasty": "唐",
        "collection_info": null
    },
    {
        "uuid": "460c5f7bf0f3f511ad914f45a304b928",
        "title": "送邬三落第还乡",
        "author": "钱起",
        "content": "郢客文章绝世稀，常嗟时命与心违。\n十年失路谁知己，千里思亲独远归。\n云帆春水将何适，日爱东南暮山碧。\n关中新月对离尊，江上残花待归客。\n名宦无媒自古迟，穷途此别不堪悲。\n荷衣垂钓且安命，金马招贤会有时。",
        "dynasty": "唐",
        "collection_info": null
    },
    {
        "uuid": "e9574679c24f7a23eae7034674040604",
        "title": "送马明府赴江陵",
        "author": "钱起",
        "content": "陶令南行心自永，江天极目澄秋景。\n万室遥方犬不鸣，双凫下处人皆静。\n清风高兴得湖山，门柳萧条双翟闲。\n黄花满把应相忆，落日登楼北望还。",
        "dynasty": "唐",
        "collection_info": null
    },
    {
        "uuid": "47b50479c26fe758a46d1539d0946b78",
        "title": "送毕侍御谪居",
        "author": "钱起",
        "content": "崇兰香死玉簪折，志士吞声甘徇节。\n忠荩不为明主知，悲来莫向时人说。\n沧浪之水见心清，楚客辞天泪满缨。\n百鸟喧喧噪一鹗，上林高枝亦难託。\n宁嗟人世弃虞飜，且喜江山得康乐。\n自怜黄绶老婴身，妻子朝来劝隐沦。\n桃花洞裏举家去，此别相思復几春。",
        "dynasty": "唐",
        "collection_info": null
    },
    {
        "uuid": "c4ffe88525f1253cfd490d595af17abf",
        "title": "送褚大落第东归",
        "author": "钱起",
        "content": "离琴弹苦调，美人惨向隅。\n顷来荷策干明主，还復扁舟归五湖。\n汉家侧席明扬久，岂意遗贤在林薮。\n玉堂金马隔青云，墨客儒生皆白首。\n昨梦芳洲采白苹，归期且喜故园春。\n稚子只思陶令至，文君不厌马卿贫。\n剡中风月久相忆，池上旧游应再得。\n酒熟宁孤芳杜春，诗成不枉青山色。\n念此那能不羡归，长杨谏猎事皆违。\n他日东流一乘兴，知君为我扫荆扉。",
        "dynasty": "唐",
        "collection_info": null
    },
    {
        "uuid": "9a9f8e661ee7a592a223746c64480718",
        "title": "送傅管记赴蜀军",
        "author": "钱起",
        "content": "终童之死谁继出，燕颔儒生今俊逸。\n主将早知鹦鹉赋，飞书许载蛟龙笔。\n峨嵋玉垒指霞标，鸟没天低幕府遥。\n巴山雨色藏征斾，汉水猨声咽短箫。\n赐璧腰金应可料，才畧纵横年且妙。\n无人不重乐毅贤，何敌能当鲁连啸。\n日暮黄云千里昏，壮心轻别不销魂。\n勤君用却龙泉劒，莫负平生国士恩。",
        "dynasty": "唐",
        "collection_info": null
    },
    {
        "uuid": "c2c140f39c8614562cd4daf2f5adeb93",
        "title": "送张少府",
        "author": "钱起",
        "content": "愁云破斜照，别酌劝行子。\n蓬惊马首风，雁拂天边水。\n寸晷如三岁，离心在万里。",
        "dynasty": "唐",
        "collection_info": null
    },
    {
        "uuid": "71f78e359d4c07fb0fde0e8e5d77629c",
        "title": "行路难",
        "author": "钱起",
        "content": "君不见明星映空月，太阳朝升光尽歇。\n君不见凋零委路蓬，长风飘举入云中。\n由来人事何尝定，且莫骄奢笑践穷。",
        "dynasty": "唐",
        "collection_info": null
    },
    {
        "uuid": "a33a035774763c07ee15ff949a106ab9",
        "title": "卢龙塞行送韦掌记",
        "author": "钱起",
        "content": "雨雪纷纷黑山外，行人共指卢龙塞。\n万里飞沙咽鼓鼙，三军杀气凝旌斾。\n陈琳书记本翩翩，料敌张兵夺酒泉。\n圣主好文兼好武，封侯莫比汉皇年。",
        "dynasty": "唐",
        "collection_info": null
    },
    {
        "uuid": "23f40d2b0a01cee34b81d41e61641066",
        "title": "效古秋夜长",
        "author": "钱起",
        "content": "秋汉飞玉霜，北风扫荷香。\n含情纺织孤灯尽，拭泪相思寒漏长。\n檐前碧云静如水，月弔栖乌啼鸟起。\n谁家少妇事鸳机，锦幕云屏深掩扉。\n白玉窗中闻落叶，应怜寒女独无衣。",
        "dynasty": "唐",
        "collection_info": null
    },
    {
        "uuid": "34d7c2a0e7c2eb8b08d9ead1b659e8d3",
        "title": "卧病李员外题扉而去",
        "author": "钱起",
        "content": "僻陋病者居，蒿莱行径失。\n谁知簪绂贵，能问幽忧疾。\n珂声未驻门，兰气先入室。\n沉痾不冠带，安得候蓬荜。\n清扬去莫寻，离念顷来侵。\n雀栖高窗静，日出修桐阴。\n枕上忆君子，悄悄唯苦心。",
        "dynasty": "唐",
        "collection_info": null
    },
    {
        "uuid": "227603decf4a637bd3127b7d59de645d",
        "title": "酬王维春夜竹亭赠别",
        "author": "钱起",
        "content": "山月随客来，主人兴不浅。\n今宵竹林下，谁觉花源远。\n惆怅曙莺啼，孤云还绝巘。",
        "dynasty": "唐",
        "collection_info": null
    },
    {
        "uuid": "3cb6011f86e8c5e153c1fd6e360f77e9",
        "title": "山中寄时校书",
        "author": "钱起",
        "content": "蓬莱紫气温如玉，唯予知尔阳春曲。\n别来几日芳荪绿，百花酒满不见君，青山一望心断续。",
        "dynasty": "唐",
        "collection_info": null
    },
    {
        "uuid": "60c86a6dcc0e37fdbd73567bfaeaf07f",
        "title": "送李四擢第归觐省",
        "author": "钱起",
        "content": "当年贵得意，文字各争名。\n齐唱阳春曲，唯君金玉声。\n悬黎宝中出，高价世难掩。\n鸿羽不低飞，龙津徒自险。\n直矜鹦鹉赋，不贵芳桂枝。\n少俊蔡邕许，长鸣唐举知。\n梁城下熊轼，朱戟何暐耀。\n才子欲归宁，棠花已含笑。\n高门知庆大，子孝觉亲荣。\n独揽还珠美，宁唯问绢情。\n离筵不尽醉，掺袂一何早。\n马蹄西别轻，树色东看好。\n行尘忽不见，惆怅青门道。",
        "dynasty": "唐",
        "collection_info": null
    },
    {
        "uuid": "088f83ef390b3e50f875ef2689eb7559",
        "title": "过曹钧隐居",
        "author": "钱起",
        "content": "荃蕙有奇性，馨香道为人。\n不居众芳下，宁老空林春。\n之子秉高节，攻文还守真。\n素书寸阴尽，流水怨情新。\n济济振缨客，烟霄各致身。\n谁当举玄晏，不使作良臣。",
        "dynasty": "唐",
        "collection_info": null
    },
    {
        "uuid": "009b704935b18b4eeb7894f2c7bd82d4",
        "title": "哭曹钧",
        "author": "钱起",
        "content": "苦节推白首，怜君负此生。\n忠荩名空在，家贫道不行。\n朝来相忆访蓬荜，只谓渊明犹卧疾。\n忽见江南弔鹤来，始知天上文星失。\n尝恨知音千古稀，那堪夫子九泉归。\n一声邻笛残阳裏，酹酒空堂泪满衣。",
        "dynasty": "唐",
        "collection_info": null
    },
    {
        "uuid": "ec52b9bb58f398017c5ba7e7092ca2be",
        "title": "东阳郡斋中诣南山招韦十",
        "author": "钱起",
        "content": "霁来海半山，隐映城上起。\n中峰落照时，残雪翠微裏。\n同心久为别，孤兴那对此。\n良会何迟迟，清扬瞻则迩。",
        "dynasty": "唐",
        "collection_info": null
    },
    {
        "uuid": "4c4cb0bc9a5c24dbb436b2ac434d6fdd",
        "title": "清泥驿迎献王侍御",
        "author": "钱起",
        "content": "候馆扫清昼，使车出明光。\n森森入郭树，一道引飞霜。\n仰视骢花白，多惭绶色黄。\n鹪鹩无羽翼，愿假宪乌翔。",
        "dynasty": "唐",
        "collection_info": null
    },
    {
        "uuid": "2fc5991e90e2b31c1f4464ab4d20215b",
        "title": "沭阳古渡作",
        "author": "钱起",
        "content": "日落问津处，云霞残碧空。\n牧牛避田烧，退鹢随潮风。\n迴首故乡远，临流此路穷。\n翩翩青冥去，羡彼高飞鸿。",
        "dynasty": "唐",
        "collection_info": null
    },
    {
        "uuid": "f8369462cfac7fb986f70ca783b5913a",
        "title": "卧疾荅刘道士",
        "author": "钱起",
        "content": "白露蚕已丝，空林日凄清。\n寥寥昼扉掩，独卧秋窗明。\n宝字比仙药，羽人寄柴荆。\n长吟想风驭，怳若升蓬瀛。",
        "dynasty": "唐",
        "collection_info": null
    },
    {
        "uuid": "0dd2aaaa422364e320ac082f4bf7000c",
        "title": "梦寻西山准上人",
        "author": "钱起",
        "content": "别处秋泉声，至今犹在耳。\n何尝梦魂去，不见雪山子。\n新月隔林时，千峰翠微裏。\n言忘心更寂，迹灭云自起。\n觉来缨上尘，如洗功德水。",
        "dynasty": "唐",
        "collection_info": null
    },
    {
        "uuid": "658cb01edd98fc86d9ce73c39b0bb1f0",
        "title": "长安旅宿",
        "author": "钱起",
        "content": "九秋旅夜长，万感何时歇。\n蕙花渐寒暮，心事犹楚越。\n直躬邅世道，咫步隔天阙。\n每闻长乐钟，载泣灵台月。\n明旦北门外，归途堪白髮。",
        "dynasty": "唐",
        "collection_info": null
    },
    {
        "uuid": "6ebe851a6786c997a08cc8d7691d0b66",
        "title": "过桐柏山",
        "author": "钱起",
        "content": "秋风过楚山，山静秋声晚。\n赏心无定极，仙步亦清远。\n返照云窦空，寒流石苔浅。\n羽人昔已去，灵迹欣方践。\n投策谢归途，世缘从此遣。",
        "dynasty": "唐",
        "collection_info": null
    },
    {
        "uuid": "ce159b268c3804313f558ee046c796bc",
        "title": "李士曹厅对雨",
        "author": "钱起",
        "content": "春雨暗重城，讼庭深更寂。\n终朝人吏少，满院烟云集。\n湿鸟压花枝，新苔宜砌石。\n掾曹富文史，清兴对词客。\n爱尔蕙兰丛，芳香饱时泽。",
        "dynasty": "唐",
        "collection_info": null
    },
    {
        "uuid": "4808f65d3981f6f19f9f5ea5d8d37121",
        "title": "登胜果寺南楼雨中望严协律",
        "author": "钱起",
        "content": "微雨侵晚阳，连山半藏碧。\n林端陟香榭，云外迟来客。\n孤村凝片烟，去水生远白。\n但隹川原趣，不觉城池夕。\n更喜眼中人，清光渐咫尺。",
        "dynasty": "唐",
        "collection_info": null
    },
    {
        "uuid": "c409968a582387bfc9d01bb476f0efe6",
        "title": "冬夜题旅馆",
        "author": "钱起",
        "content": "退飞忆林薮，乐业羡黎庶。\n四海尽穷途，一枝无宿处。\n严冬北风急，中夜哀鸿去。\n孤烛思何深，寒窗坐难曙。\n劳歌待明发，惆怅盈百虑。",
        "dynasty": "唐",
        "collection_info": null
    },
    {
        "uuid": "b0fe2b888935420a7017ab44632ec137",
        "title": "自终南山晚归",
        "author": "钱起",
        "content": "采苓日往还。\n得性非樵隐，白水到初阔。\n青山辞尚近，绝境胜无倪。\n归途兴不尽，沮溺时返顾。\n牛羊自相引，逍遥不外求。\n尘虑从兹泯。",
        "dynasty": "唐",
        "collection_info": null
    },
    {
        "uuid": "da1c32659ad968b9e8e61d0b7a6a1dad",
        "title": "早渡伊川见旧邻作",
        "author": "钱起",
        "content": "鵾鸡鸣早霜，秋水寒旅涉。\n渔人昔邻舍，相见具舟楫。\n出浦兴未尽，向山心更惬。\n村落通白云，茅茨隐红叶。\n东皋满时稼，归客欣復业。",
        "dynasty": "唐",
        "collection_info": null
    },
    {
        "uuid": "9c95e04b345c9be31d52b4294be7f9a0",
        "title": "夕发箭场岩下作",
        "author": "钱起",
        "content": "行役不遑安，在幽机转发。\n山谷无明晦，溪霞自兴没。\n朝栉杉下风，夕饮石上月。\n懿尔青云士，垂缨朝凤阙。\n宁知采竹人，每食惭薇蕨。",
        "dynasty": "唐",
        "collection_info": null
    },
    {
        "uuid": "50fc47221236461d3fd33e7e93078016",
        "title": "同李五夕次香山精舍访宪上人",
        "author": "钱起",
        "content": "彼岸闻山钟，仙舟过苕水。\n松门入幽映，石径趋迤逦。\n初月开草堂，远公方觏止。\n忘言在闲夜，凝念得微理。\n泠泠功德池，相与涤心耳。",
        "dynasty": "唐",
        "collection_info": null
    },
    {
        "uuid": "3d0dc051f0ab8761bc8bcae874f6f69c",
        "title": "雨中望海上怀郁林观中道侣",
        "author": "钱起",
        "content": "山观海头雨，悬沫动烟树。\n只疑苍茫裏，郁岛欲飞去。\n大块怒天吴，惊潮荡云路。\n羣真俨盈想，一苇不可渡。\n惆怅赤城期，愿假轻鸿驭。",
        "dynasty": "唐",
        "collection_info": null
    },
    {
        "uuid": "2f67cbfd7d10c28aeacfddb5ad02b82e",
        "title": "广德初銮驾出关后登高愁望二首 一",
        "author": "钱起",
        "content": "长安不可望，远处边愁起。\n辇毂混戎夷，山河空表裏。\n黄云压城阙，斜照移烽垒。\n汉帜远成霞，胡马来如蚁。\n不知涿鹿战，早晚蚩尤死。\n渴日候河清，沈忧催暮齿。",
        "dynasty": "唐",
        "collection_info": null
    },
    {
        "uuid": "8a9a5948a679e8f7297c1bd8a068066b",
        "title": "广德初銮驾出关后登高愁望二首 二",
        "author": "钱起",
        "content": "愁看秦川色，惨惨云景晦。\n干坤暂运行，品物遗覆载。\n黄尘涨戎马，紫气随龙斾。\n掩泣指关东，日月妖氛外。\n臣心寄远水，朝海去如带。\n周德更休明，天衢伫开泰。",
        "dynasty": "唐",
        "collection_info": null
    },
    {
        "uuid": "ba61d341018909b880910cdec1f2f26b",
        "title": "独往覆釜山寄郎士元",
        "author": "钱起",
        "content": "赏心无远近，芳月好登望。\n胜事引幽人，山下復山上。\n将寻洞中药，復爱湖外嶂。\n古壁苔入云，阴溪树穿浪。\n谁言世缘绝，更惜知音旷。\n莺啼绿萝春，迴首还惆怅。",
        "dynasty": "唐",
        "collection_info": null
    },
    {
        "uuid": "d568206a07741df1000564ec0655863c",
        "title": "送王季友赴洪州幕下",
        "author": "钱起",
        "content": "列郡皆用武，南征所从谁。\n诸侯重才畧，见子如琼枝。\n抚剑感知己，出门方远辞。\n烟波带幕府，海日生红旗。\n问我何功德，负恩留玉墀。\n销魂把别袂，媿尔酬明时。",
        "dynasty": "唐",
        "collection_info": null
    },
    {
        "uuid": "051dc89910e5639a6737e284f201a449",
        "title": "客舍赠郑贲",
        "author": "钱起",
        "content": "结交意不薄，匪席言莫违。\n世义随波久，人生知己稀。\n先鸣誓相达，未遇还相依。\n一望金门诏，三看黄鸟飞。\n暝投同旅食，朝出易儒衣。\n嵇向林庐接，携手行将归。",
        "dynasty": "唐",
        "collection_info": null
    },
    {
        "uuid": "b79dd13a6fbf4a4b1e96836ea75c52ec",
        "title": "山中春仲寄上王恒颍川沈冲",
        "author": "钱起",
        "content": "隐者守恬泊，春山日深净。\n谁知蟠木材，得性无人境。\n座隅泉出洞，竹上云起岭。\n饥貁入山厨，饮虹过药井。\n前溪堪放逸，仲月好风景。\n游目来远思，摘芳寄汝颍。",
        "dynasty": "唐",
        "collection_info": null
    },
    {
        "uuid": "782e4a45e32325592a23dc5dea64d14b",
        "title": "南中春意",
        "author": "钱起",
        "content": "入仕无知言，游方随世道。\n平生愿开济，遇物干怀抱。\n已阻青云期，甘同散樗老。\n客游南海曲，坐见韶阳蚤。\n旧国别佳人，他乡思芳草。\n惜无鸿鹄翅，安得凌苍昊。",
        "dynasty": "唐",
        "collection_info": null
    },
    {
        "uuid": "364efaebc2ec76bd13f8649e3cd990f0",
        "title": "东陵药堂寄张道士",
        "author": "钱起",
        "content": "木落苍山空，当轩秋水色。\n清旦振衣坐，永吟意何极。\n愿言金丹寿，一假鸾凤翼。\n日夕开真经，言忘心更默。\n玄都有仙子，采药早相识。\n烟霞难再期，焚香空叹息。",
        "dynasty": "唐",
        "collection_info": null
    },
    {
        "uuid": "11d438c9112ebbdec1da0a2fa1329f2c",
        "title": "苦雨忆皇甫冉",
        "author": "钱起",
        "content": "凉雨门巷深，穷居成习静。\n独吟愁霖雨，更使秋思永。\n疲痾苦昏垫，日夕开轩屏。\n草木森已悲，衾帱清且冷。\n如何游宦客，江海随泛梗。\n延首长相思，忧襟孰能整。",
        "dynasty": "唐",
        "collection_info": null
    },
    {
        "uuid": "c6ed99d1cbacf2aa7a7b01a0b5afdf7a",
        "title": "寄任山人",
        "author": "钱起",
        "content": "天阶崇黼黻，世路有趋竞。\n独抱中孚爻，谁知苦寒咏。\n行潦难朝海，散材空遇圣。\n岂无鸣凤时，其如问津命。\n所思青山郭，再梦绿萝径。\n林泉春可游，羡尔得其性。",
        "dynasty": "唐",
        "collection_info": null
    },
    {
        "uuid": "3b437e8f86845f980b9bdd234f638bef",
        "title": "登秦岭半岩遇雨",
        "author": "钱起",
        "content": "屏翳忽腾气，浮阳惨无晖。\n千峰挂飞雨，百尺摇翠微。\n震电闪云径，奔流翻石矶。\n倚岩假松盖，临水羡荷衣。\n不得采苓去，空思乘月归。\n且怜东皋上，水色侵荆扉。",
        "dynasty": "唐",
        "collection_info": null
    },
    {
        "uuid": "0c5aa0e82280cae2d6d70934b375171e",
        "title": "杪秋南山西峰题准上人兰若",
        "author": "钱起",
        "content": "向山看霁色，步步豁幽性。\n返照乱流明，寒空千嶂净。\n石门有余好，霞残月欲映。\n上诣远公庐，孤峰悬一径。\n云裏隔窗火，松下闻山磬。\n客到两忘言，猨心与禅定。",
        "dynasty": "唐",
        "collection_info": null
    },
    {
        "uuid": "a6e419033ed611d3d57a4e673e51676b",
        "title": "田园雨后赠邻人",
        "author": "钱起",
        "content": "安排常任性，偃卧晚开户。\n樵客荷蓑归，向来春山雨。\n残云虹未落，返景霞初吐。\n时鸟鸣村墟，新泉遶林圃。\n尧年尚恬泊，邻里成太古。\n室迩人遂遥，相思怨芳杜。",
        "dynasty": "唐",
        "collection_info": null
    },
    {
        "uuid": "acf9d242222e9a90bb24245fcfcb2cf1",
        "title": "天门谷题孙逸人石壁",
        "author": "钱起",
        "content": "崖石乱流处，竹深斜照归。\n主人卧磻石，心耳涤清晖。\n春雷近作解，空谷半芳菲。\n云栋綵虹宿，药圃蝴蝶飞。\n恶嚣慕嘉遯，几夜瞻少微。\n相见竟何说，忘情同息机。",
        "dynasty": "唐",
        "collection_info": null
    },
    {
        "uuid": "f27535ca2e901d1c3985844f4b2961ec",
        "title": "蓝溪休沐寄赵八给事",
        "author": "钱起",
        "content": "虫鸣归旧里，田野秋农闲。\n即事敦夙尚，衡门方再关。\n夕阳入东篱，爽气高前山。\n霜蕙后时老，巢禽知暝还。\n侍臣黄枢宠，鸣玉青云间。\n肯想观鱼处，寒泉照髮斑。",
        "dynasty": "唐",
        "collection_info": null
    },
    {
        "uuid": "7941c38271dae197fb2eb96e647375c9",
        "title": "游辋川至南山寄谷口王十六",
        "author": "钱起",
        "content": "山色不厌远，我行随处深。\n蹟幽青萝径，思绝孤霞岑。\n独鹤引过浦，鸣猨呼入林。\n褰裳百泉裏，一步一清心。\n王子在何处，隔云鸡犬音。\n折麻定延伫，乘月期招寻。",
        "dynasty": "唐",
        "collection_info": null
    },
    {
        "uuid": "777548e4de4efaefceb03b1352c18f92",
        "title": "蓝田溪与渔者宿",
        "author": "钱起",
        "content": "独游屡忘归，况此隐沦处。\n濯髮清泠泉，月明不能去。\n更怜垂纶叟，静若沙上鹭。\n一论白云心，千里沧洲趣。\n芦中夜火尽，浦口秋山曙。\n叹息分枝禽，何时更相遇。",
        "dynasty": "唐",
        "collection_info": null
    },
    {
        "uuid": "212c4d24f11a96ef6b036eeefc84fc27",
        "title": "淮上别范大",
        "author": "钱起",
        "content": "悲风陨凉叶，送归怨南楚。\n穷年将别离，寸晷申宴语。\n长淮流不尽，征棹忽復举。\n碧落半愁云，黄鹤时顾侣。\n游宦且未达，前途各修阻。\n分袂一相嗟，良辰更何许。",
        "dynasty": "唐",
        "collection_info": null
    },
    {
        "uuid": "63ef6b5de3df89a160b4cebd7ad08732",
        "title": "离居夜雨奉寄李京兆",
        "author": "钱起",
        "content": "永夜不可度，蛩吟秋雨滴。\n寂寞想章台，始叹云泥隔。\n雷声匪君车，犹时过我庐。\n电影非君烛，犹能明我目。\n如何琼树枝，梦裏看不足。\n望望佳期阻，愁生寒草绿。",
        "dynasty": "唐",
        "collection_info": null
    },
    {
        "uuid": "82ddea7ded959aebc9b47e733b361630",
        "title": "叹毕少府以持法无隐见繫",
        "author": "钱起",
        "content": "用法本禁邪，尽心翻自极。\n毕公在囹圄，世事何糺纆。\n翠凤呈其瑞，虞罗寄铩翼。\n囚中千念时，窗外百花色。\n落景闭圜扉，春虫网丛棘。\n古人不念文，纷泪莫霑臆。",
        "dynasty": "唐",
        "collection_info": null
    },
    {
        "uuid": "d59e3196adc6460a4a78ed8116823742",
        "title": "小园招隐",
        "author": "钱起",
        "content": "支离鲜兄弟，形影如手足。\n但遂饮冰节，甘辞代耕禄。\n斑衣在林巷，始觉无羁束。\n交柯低户阴，闲鸟将雏宿。\n穷通世情阻，日夜苔径绿。\n谁言北郭贫，能分晏婴粟。",
        "dynasty": "唐",
        "collection_info": null
    },
    {
        "uuid": "222cc3273c7a7d9361c1242d47d20bc8",
        "title": "过温逸人旧居",
        "author": "钱起",
        "content": "返真难合道，怀旧仍无弔。\n浮俗渐浇淳，斯人谁继妙。\n声容在心耳，宁觉阻言笑。\n玄堂闭几春，拱木齐云峤。\n鹤传居士舞，猨得苏门啸。\n酹酒片阳微，空山想埋照。",
        "dynasty": "唐",
        "collection_info": null
    },
    {
        "uuid": "f66ab7024075f341d2d35c5c685cecba",
        "title": "县内水亭晨兴听讼",
        "author": "钱起",
        "content": "晨光起宿露，池上判黎甿。\n借问秋泉色，何如拙宦情。\n磨铅辱利用，策蹇愁前程。\n昨夜明月满，中心如鹊惊。\n负恩时易失，多病绩难成。\n坐惜寒塘晚，霜风吹杜蘅。",
        "dynasty": "唐",
        "collection_info": null
    },
    {
        "uuid": "ec502ac1c92575069bcefa9fccb7a391",
        "title": "海畔秋思",
        "author": "钱起",
        "content": "匡济难道合，去留随兴牵。\n偶为谢客事，不顾平子田。\n魏阙贲翘楚，此身长弃捐。\n箕裘空在念，咄咄谁推贤。\n无用即明代，养痾仍壮年。\n日夕望佳期，帝乡路几千。\n秋风晨夜起，零落愁芳荃。",
        "dynasty": "唐",
        "collection_info": null
    },
    {
        "uuid": "b4ab8bbf858821b3ba3348ac3d53638c",
        "title": "太子李舍人城东别业",
        "author": "钱起",
        "content": "南山转羣木，昏晓拥山翠。\n小泽近龙居，清苍常雨气。\n君家北原上，千金买胜事。\n丹阙退朝回，白云迎赏至。\n新晴村落外，处处烟景异。\n片水明断岸，余霞入古寺。\n东皋指归翼，目尽有余意。",
        "dynasty": "唐",
        "collection_info": null
    },
    {
        "uuid": "05f1cbca966cba7b3795086e1fe032b8",
        "title": "谷口新居寄同省朋故",
        "author": "钱起",
        "content": "种黍傍烟溪，榛芜兼沮洳。\n亦知生计薄，所贵隐身处。\n橡栗石上村，莓苔水中路。\n萧然授衣日，得此还山趣。\n汲井爱秋泉，结茅因古树。\n闲云与幽鸟，对我不能去。\n寄谢鸳鹭羣，狎鸥拙所慕。",
        "dynasty": "唐",
        "collection_info": null
    },
    {
        "uuid": "810f2d1836df719de0a027ce299ed222",
        "title": "京兆尹厅前甘棠树降甘露",
        "author": "钱起",
        "content": "内史用尧意，理京宣惠慈。\n气和祥则降，孰谓天难知。\n济旱露为兆，有如埙应篪。\n岂无夭桃树，洒此甘棠枝。\n玉色与人净，珠光临笔垂。\n协风与之俱，物性皆熙熙。\n何必凤池上，方看作霖时。",
        "dynasty": "唐",
        "collection_info": null
    },
    {
        "uuid": "6b3b80123c53756482eb53839f2a4f4a",
        "title": "秋夜作",
        "author": "钱起",
        "content": "万计各无成，寸心日悠漫。\n浮生竟何穷，巧历不能算。\n流落四海间，辛勤百年半。\n商歌向秋月，哀韵兼浩叹。\n寤寐怨佳期，美人隔霄汉。\n寒云度穷水，别业遶垂幔。\n窗中问谈鸡，长夜何时旦。",
        "dynasty": "唐",
        "collection_info": null
    },
    {
        "uuid": "b27fe21e82e694e1226658219ea484c1",
        "title": "观村人牧山田",
        "author": "钱起",
        "content": "六府且未盈，三农争务作。\n贫民乏井税，塉土皆垦凿。\n禾黍入寒云，茫茫半山郭。\n秋来积霖雨，霜降方铚获。\n中田聚黎甿，反景空村落。\n顾惭不耕者，微禄同卫鹤。\n庶追周任言，敢负谢生诺。",
        "dynasty": "唐",
        "collection_info": null
    },
    {
        "uuid": "679db344b96a2d46bae1a60b60121466",
        "title": "裴侍郎湘川迴以青竹筒相遗因而赠之",
        "author": "钱起",
        "content": "楚竹青玉润，从来湘水阴。\n缄书取直节，君子知虚心。\n入用随宪简，积文不受金。\n体将丹凤直，色映秋霜深。\n宁肯假伶伦，谬为龙凤吟。\n唯将翰院客，昔秘瑶华音。\n长跪捧嘉贶，岁寒惭所钦。",
        "dynasty": "唐",
        "collection_info": null
    },
    {
        "uuid": "399ea30425c5b1935834e311ba3a6b28",
        "title": "东城初陷与薛员外王补阙暝投南山佛寺",
        "author": "钱起",
        "content": "日昃石门裏，松声山寺寒。\n香云空静影，定水无惊湍。\n洗足解尘缨，忽觉天形宽。\n清钟扬虚谷，微月深重峦。\n噫我朝露世，翻浮与波澜。\n行运遘忧患，何缘亲盘桓。\n庶将镜中象，尽作无生观。",
        "dynasty": "唐",
        "collection_info": null
    },
    {
        "uuid": "e92f202b11c3c44c53fe52aa4a61a4eb",
        "title": "奉和张荆州巡农晚望",
        "author": "钱起",
        "content": "太清霁云雷，阳春陶物象。\n明牧行春令，仁风助昇长。\n时和俗勤业，播殖农厥壤。\n阴阴桑陌连，漠漠水田广。\n郡中忽无事，方外还独往。\n日暮驻归轩，湖山有佳赏。\n宣城传逸韵，千载谁此响。",
        "dynasty": "唐",
        "collection_info": null
    },
    {
        "uuid": "b6b716d28ce46b679d3017e083baa7d6",
        "title": "送包何东游",
        "author": "钱起",
        "content": "水国尝独往，送君还念兹。\n湖山远近色，昏旦烟霞时。\n子好谢公迹，常吟孤屿诗。\n果乘扁舟去，若与白鸥期。\n野趣及春好，客游欣此辞。\n入云投馆僻，采碧过帆迟。\n江上日迴首，琴中劳别思。\n春鸿刷归翼，一寄杜蘅枝。",
        "dynasty": "唐",
        "collection_info": null
    },
    {
        "uuid": "b86df818b4d41c1cc8c05d421d5b1589",
        "title": "酬陶六辞秩归旧居见柬",
        "author": "钱起",
        "content": "靖节昔高尚，令孙嗣清徽。\n旧庐云峰下，献岁车骑归。\n去俗因解绶，忆山得采薇。\n田畴春事起，里巷相寻稀。\n渊明醉乘兴，闲门秪掩扉。\n花禽惊曙月，邻女上鸣机。\n毕娶愿已果，养恬志宁违。\n吾当挂朝服，同尔缉荷衣。",
        "dynasty": "唐",
        "collection_info": null
    },
    {
        "uuid": "dc529c7d4c0b8d76f3e31bc00f28b332",
        "title": "奉使采箭簳竹谷中晨兴赴岭",
        "author": "钱起",
        "content": "孤客倦夜坐，闻猨乘早发。\n背溪已斜汉，登栈尚残月。\n重峰转森爽，幽步更超越。\n云木耸鹤巢，风萝扫虎穴。\n人羣从自远，世役终难歇。\n入山非买山，采竹异采蕨。\n谁见子牟意，悁劳书魏阙。",
        "dynasty": "唐",
        "collection_info": null
    },
    {
        "uuid": "473a88727a1506c086d3ea89fd139321",
        "title": "同严逸人东溪泛舟",
        "author": "钱起",
        "content": "子陵江海心，高迹此闲放。\n渔舟在溪水，曾是敦夙尚。\n朝霁收云物，垂纶独清旷。\n寒花古岸傍，唳鹤晴沙上。\n纷吾好贞逸，不远来相访。\n已接方外游，仍陪郢中唱。\n欢言尽佳酌，高兴延秋望。\n日暮浩歌还，红霞乱青嶂。",
        "dynasty": "唐",
        "collection_info": null
    },
    {
        "uuid": "9b0596bfafd34eccab6381bea84e53f6",
        "title": "过沈氏山居",
        "author": "钱起",
        "content": "鸡鸣孤烟起，静者能卜筑。\n乔木出云心，闲门掩山腹。\n贫交喜相见，把臂欢不足。\n空林留宴言，永日清耳目。\n泉声冷尊俎，荷气香童仆。\n往往仙犬鸣，樵人度深竹。\n酒酣出谷口，世网何羁束。\n始愿今不从，区区折腰禄。",
        "dynasty": "唐",
        "collection_info": null
    },
    {
        "uuid": "44a0b28bb4599ad3515de972fbd1027f",
        "title": "赠柏岩老人",
        "author": "钱起",
        "content": "日与麋鹿羣，贤哉买山叟。\n庞眉忽相见，避世一何久。\n林栖古崖曲，野事佳春后。\n瓠叶覆荆扉，栗苞垂瓮牖。\n独歌还独酌，不耕亦不耦。\n硗田隔云溪，多雨长稂莠。\n烟霞得情性，身世同刍狗。\n寄谢营道人，天真此翁有。",
        "dynasty": "唐",
        "collection_info": null
    },
    {
        "uuid": "d0c9fbcd6ebeeaa73a99d8eaf8e5118b",
        "title": "送薛判官赴蜀",
        "author": "钱起",
        "content": "横笛声转悲，羽觞酣欲别。\n举目叩关远，离心不可说。\n边陲劳帝念，日下降才杰。\n路极巴水长，天衔剑峰缺。\n单车动夙夜，越境正炎节。\n星桥过客稀，火井蒸云热。\n阴符能制胜，千里在坐决。\n始见儒者雄，长缨繫余孽。",
        "dynasty": "唐",
        "collection_info": null
    },
    {
        "uuid": "d85269bfd075631cdc140805301f8fca",
        "title": "诏许昌崔明府拜补阙",
        "author": "钱起",
        "content": "儒者久营道，诏书方问贤。\n至精一耀世，高步谁同年。\n何树可栖凤，高梧枝拂天。\n脱身凫舄裏，载笔虎闱前。\n日月传轩后，衣冠真列仙。\n则知骊龙珠，不秘清泠泉。\n才子贵难见，郢歌空復传。\n惜哉效颦客，心想劳婵娟。",
        "dynasty": "唐",
        "collection_info": null
    },
    {
        "uuid": "a357c6fa62974b174bdff27f6cbd4c95",
        "title": "仲春晚寻覆釜山",
        "author": "钱起",
        "content": "蝴蝶弄和风，飞花不知晚。\n王孙寻芳草，步步忘路远。\n况我爱青山，涉趣皆游践。\n萦迴必中路，阴晦阳復显。\n古岸生新泉，霞峰映雪巘。\n交枝花色异，奇石云根浅。\n碧洞志忘归，紫芝行可搴。\n应嗤嵇叔夜，林卧方沈湎。",
        "dynasty": "唐",
        "collection_info": null
    },
    {
        "uuid": "8156e91c06f0b5d8601eae8e297e7295",
        "title": "赠东邻郑少府",
        "author": "钱起",
        "content": "一闻白雪唱，愿见清扬久。\n谁谓结绶来，得陪趋府后。\n小邑蓝溪上，卑栖惬所偶。\n忘言復连墙，片月亦携手。\n草色同春径，莺声共高柳。\n美景百花时，平生一杯酒。\n圣朝法天地，以我为刍狗。\n秩满归白云，期君访谷口。",
        "dynasty": "唐",
        "collection_info": null
    },
    {
        "uuid": "06eb3210d510bf97179795554a43f8df",
        "title": "谢张法曹万顷小山暇景见忆",
        "author": "钱起",
        "content": "乐道随去处，养和解朝簪。\n茅堂近丹阙，佳致亦何深。\n退食不趋府，忘机还在林。\n清风乱流上，永日小山阴。\n解箨雨中竹，将雏花际禽。\n物华对幽寂，弦酌兼咏吟。\n自昔仰高步，及兹劳所钦。\n郢歌叨继组，知己復知音。",
        "dynasty": "唐",
        "collection_info": null
    },
    {
        "uuid": "5acc0bbcc1017922c725e43d786d36fb",
        "title": "罢章陵令山居过中峰道者二首 一",
        "author": "钱起",
        "content": "宁辞园令秩，不改渊明调。\n解印无与言，见山始一笑。\n幽人还绝境，谁道苦奔峭。\n随云剩渡溪，出门更垂钓。\n吾庐青霞裏，窗树玄猨啸。\n微月清风来，方知散髮妙。",
        "dynasty": "唐",
        "collection_info": null
    },
    {
        "uuid": "c9fecdd32a26dbcfe189c358effa7249",
        "title": "罢章陵令山居过中峰道者二首 二",
        "author": "钱起",
        "content": "丘壑趣如此，暮年始栖偃。\n赖遇无心云，不笑归来晚。\n鸣鸠拂红枝，初服傍清畎。\n昨日山僧来，犹嫌嘉遯浅。\n託君紫阳家，路灭心更远。\n梯云创其居，抱犊上绝巘。\n杏田溪一曲，霞境峰几转。\n路石挂飞泉，谢公应在眼。\n愿言携手去，采药长不返。",
        "dynasty": "唐",
        "collection_info": null
    },
    {
        "uuid": "b6abf57dec3986c62d7374b2f2b01e44",
        "title": "登覆釜山遇道人二首 一",
        "author": "钱起",
        "content": "晨策趣无涯，名山深转秀。\n三休变覆景，万转迷宇宙。\n攀崖到天窗，入洞穷玉溜。\n侧径蹲怪石，飞萝掷惊狖。\n花间炼药人，鸡犬和乳窦。\n散髮便迎客，采芝仍满袖。\n郭璞赋游仙，始愿今可就。",
        "dynasty": "唐",
        "collection_info": null
    },
    {
        "uuid": "678f6c7d016f70af982bc4c78910a007",
        "title": "登覆釜山遇道人二首 二",
        "author": "钱起",
        "content": "真气重嶂裏，知君嘉遯幽。\n山阶压丹穴，药井通洑流。\n道者带经出，洞中携我游。\n欲骖白蜺去，且为紫芝留。\n忽忆武陵事，别家疑数秋。",
        "dynasty": "唐",
        "collection_info": null
    },
    {
        "uuid": "2c8c7aee450b5d1b2cf9a33e8c7975f5",
        "title": "寻华山云台观道士",
        "author": "钱起",
        "content": "秋日西山明，胜趣引孤策。\n桃源数曲尽，洞口两岸坼。\n还从罔象来，忽得仙灵宅。\n霓裳谁之子，霞酌能止客。\n残阳在翠微，携手更登历。\n林行拂烟雨，溪望乱金碧。\n飞鸟下天窗，褭松际云壁。\n稍寻玄踪远，宛入寥天寂。\n愿言葛仙翁，终年炼玉液。",
        "dynasty": "唐",
        "collection_info": null
    },
    {
        "uuid": "9401d38dabf4bf62da43ee9c6ffccf26",
        "title": "海上卧病寄王临",
        "author": "钱起",
        "content": "离客穷海阴，萧辰归思结。\n一随浮云滞，几怨黄鹄别。\n妙年即沈痾，生事多所阙。\n劒中负明义，枕上惜玄髮。\n之子良史才，华簪偶时哲。\n相思千里道，愁望飞鸟绝。\n岁暮冰雪寒，淮湖不可越。\n百年去心虑，孤影守薄劣。\n独余慕侣情，金石无休歇。",
        "dynasty": "唐",
        "collection_info": null
    },
    {
        "uuid": "8a3221aa1afed5555d49b2c18fcd38c3",
        "title": "登玉山诸峰偶至悟真寺",
        "author": "钱起",
        "content": "郭南云水佳，讼简野情发。\n紫芝每相引，黄绶不能绁。\n稍入石门幽，始知灵境绝。\n冥搜未寸晷，仙径俄九折。\n蟠木盖石梁，崩岸露云穴。\n数峰拔昆崙，秀色与空澈。\n玉气交晴虹，桂花留曙月。\n半岩采珉者，一点如片雪。\n真赏无前程，奇观宁暂辍。\n更闻东林磬，可听不可说。\n兴中寻觉化，寂尔诸象灭。",
        "dynasty": "唐",
        "collection_info": null
    },
    {
        "uuid": "c863be2c144d8b99247380d586034dd7",
        "title": "长安客舍赠李行父明府",
        "author": "钱起",
        "content": "藏器待时少，知人自古难。\n遂令丹穴凤，晚食金琅玕。\n谁谓兵戈际，鸣琴方一弹。\n理烦善用简，济猛能兼宽。\n夙夜念黎庶，寝兴非宴安。\n洪波未静壑，何树不惊鸾。\n凫舄傍京辇，甿心悬灌坛。\n高槐暗苦雨，长剑生秋寒。\n旅食还为客，饥年亦尽欢。\n亲劳携斗水，往往救泥蟠。\n但恐酬明义，蹉跎芳岁阑。",
        "dynasty": "唐",
        "collection_info": null
    },
    {
        "uuid": "601115189ea8fa6a1aac77c889c19220",
        "title": "美杨侍御清文见示",
        "author": "钱起",
        "content": "伯牙道丧来，弦绝无人续。\n谁知绝唱后，更有难和曲。\n层峰与清流，逸势竞奔蹙。\n清文不出户，仿像皆在目。\n雾雪看满怀，兰荃坐盈掬。\n孤光碧潭月，一片昆崙玉。\n初见歌阳春，韶光变枯木。\n再见吟白雪，便觉云肃肃。\n则知造化源，方寸能展缩。\n斯文不易遇，清爽心岂足。\n愿言书诸绅，可以为佩服。",
        "dynasty": "唐",
        "collection_info": null
    },
    {
        "uuid": "c5f1c37e1333456f8bd4bb8349a4d193",
        "title": "山居新种花药与道土同游赋诗",
        "author": "钱起",
        "content": "自乐鱼鸟性，宁求农牧资。\n浅深爱岩壑，疏凿尽幽奇。\n雨花相助好，莺鸣春草时。\n种兰入山翠，引葛上花枝。\n风露拆红紫，缘溪復映池。\n新泉香杜若，片石引江蓠。\n宛谓武陵洞，潜鹰造化移。\n杖策携烟客，满袖掇芳蕤。\n蝴蝶舞留我，仙鸡闲傍篱。\n但令黄精熟，不虑韶光迟。\n笑指云萝径，樵人那得知。",
        "dynasty": "唐",
        "collection_info": null
    },
    {
        "uuid": "dcd12c66a698b0350bef19ae73ba99a2",
        "title": "初黄绶赴蓝田县作",
        "author": "钱起",
        "content": "蟠木无匠伯，终年弃山樊。\n苦心非良知，安得入君门。\n忽忝英达顾，宁窥造化恩。\n萤光起腐草，云翼腾沈鲲。\n片石世何用，良工心所存。\n一叨尉京甸，三省惭黎元。\n贤尹正趋府，仆夫俨归轩。\n眼中县胥色，耳裏苍生言。\n居人散山水，即景真桃源。\n鹿聚入田径，鸡鸣隔岭村。\n飡和俗久清，到邑政空论。\n且嘉讼庭寂，前阶满芳荪。",
        "dynasty": "唐",
        "collection_info": null
    },
    {
        "uuid": "431e7bc4134dfbc19ed20a3c19d94f1f",
        "title": "归义寺题震上人壁",
        "author": "钱起",
        "content": "入谷逢雨花，香绿引幽步。\n招提饶泉石，万转同一趣。\n向背森碧峰，浅深罗古树。\n尧皇未登极，此地曾隐雾。\n秘谶得神谋，因高思虎踞。\n太阳忽临照，物象俄光煦。\n梵王宫始开，长者金先布。\n白水入禅境，砀山通觉路。\n往往无心云，犹起潜龙处。\n仍闻七祖后，佛子继调御。\n溪鸟投慧灯，山蝉饱甘露。\n不作解缨客，宁知舍筏喻。\n身世已悟空，归途復何去。",
        "dynasty": "唐",
        "collection_info": null
    },
    {
        "uuid": "d24f06c1da81c7d2b661ee9718544a0d",
        "title": "奉和圣制登会昌山应制",
        "author": "钱起",
        "content": "睿想入希夷，真游到具茨。\n玉銮登嶂远，云辂出花迟。\n泉壑凝神处，阳和布泽时。\n六龙多顺动，四海正雍熙。",
        "dynasty": "唐",
        "collection_info": null
    },
    {
        "uuid": "053f405183680658aa0c3eabf6189822",
        "title": "省中对雪寄元判官拾遗昆季",
        "author": "钱起",
        "content": "万点瑶台雪，飞来锦帐前。\n琼枝应比净，鹤髮敢争先。\n散影成花月，流光透竹烟。\n今朝谢家兴，几处郢歌传。",
        "dynasty": "唐",
        "collection_info": null
    },
    {
        "uuid": "c8161d87e44d17d06f60562ce993a763",
        "title": "山斋独坐喜玄上人夕至",
        "author": "钱起",
        "content": "舍下虎溪径，烟霞入暝开。\n柴门兼竹静，山月与僧来。\n心莹红莲水，言忘绿茗杯。\n前峰曙更好，斜汉欲西迴。",
        "dynasty": "唐",
        "collection_info": null
    },
    {
        "uuid": "f252784eca71d8b7cb8a15a7560c2497",
        "title": "秋夜寄张韦二主簿",
        "author": "钱起",
        "content": "凉夜褰帘好，轻云过月初。\n碧空河色浅，红叶露声虚。\n道阻天难问，机忘世易疎。\n不知双翠凤，栖棘復何如。",
        "dynasty": "唐",
        "collection_info": null
    },
    {
        "uuid": "18ff6931cf38217ebb08566b137d6536",
        "title": "归故山路逢邻居隐者",
        "author": "钱起",
        "content": "握手云栖路，澘然恨几重。\n谁知绿林盗，长占彩霞峰。\n心死池塘草，声悲石径松。\n无因芳杜月，琴酒更相逢。",
        "dynasty": "唐",
        "collection_info": null
    },
    {
        "uuid": "a068e4b757b1459f855950be4bb6c93e",
        "title": "落第刘拾遗相送东归",
        "author": "钱起",
        "content": "不醉百花酒，伤心千里归。\n独收和氏玉，还采旧山薇。\n出处离心尽，荣枯会面稀。\n预愁芳草色，一径入衡闱。",
        "dynasty": "唐",
        "collection_info": null
    },
    {
        "uuid": "5b7efdc87bfcd23d5caaee1d65f10e31",
        "title": "和刘七读书",
        "author": "钱起",
        "content": "夜雨深馆静，苦心黄卷前。\n云阴留墨沼，萤影傍华编。\n梦鸟富清藻，通经仍妙年。\n何愁丹穴凤，不饮玉池泉。",
        "dynasty": "唐",
        "collection_info": null
    },
    {
        "uuid": "2542585610b87981f55fa18cd87b5adc",
        "title": "早下江宁",
        "author": "钱起",
        "content": "暮天微雨散，凉吹片帆轻。\n云物高秋节，山川孤客情。\n霜苹留楚水，寒鴈别吴城。\n宿浦有归梦，愁猨莫夜鸣。",
        "dynasty": "唐",
        "collection_info": null
    },
    {
        "uuid": "6041e45b7f7ec2c1da56f2989bfc9484",
        "title": "登復州南楼",
        "author": "钱起",
        "content": "孤树延春日，他山捲曙霞。\n客心湖上鴈，归思日边花。\n行李迷方久，归期涉岁赊。",
        "dynasty": "唐",
        "collection_info": null
    },
    {
        "uuid": "fc0dd208bff18ba92259a9db599a881b",
        "title": "江陵晦日陪诸官泛舟",
        "author": "钱起",
        "content": "节物堪为乐，江湖有主人。\n舟行深更好，山趣久弥新。\n尊酒平生意，烟花异国春。\n城南无夜月，长袖莫留宾。",
        "dynasty": "唐",
        "collection_info": null
    },
    {
        "uuid": "1d322bdc71fdeb6074b204915fa30ee3",
        "title": "县城秋夕",
        "author": "钱起",
        "content": "山城日易夕，愁生先掩扉。\n俸薄不沽酒，家贫忘授衣。\n露重蕙花落，月冷莎难飞。\n効拙惭无补，云林叹再归。",
        "dynasty": "唐",
        "collection_info": null
    },
    {
        "uuid": "e134bb2b7b5707038a9a0588b412740d",
        "title": "秋夜梁七兵曹同宿二首 一",
        "author": "钱起",
        "content": "一笑不可得，同心相见稀。\n摘菱频贳酒，待月未扃扉。\n星影低惊鹊，虫声傍旅衣。\n卑栖岁已晚，共羡鴈南飞。",
        "dynasty": "唐",
        "collection_info": null
    },
    {
        "uuid": "da1250ecb0379f9266e2473edc36438e",
        "title": "秋夜梁七兵曹同宿二首 二",
        "author": "钱起",
        "content": "好欲弃吾道，今宵又遇君。\n老夫相劝酒，稚子待题文。\n月下谁家笛，城头几片云。\n如何此幽兴，明日重离羣。",
        "dynasty": "唐",
        "collection_info": null
    },
    {
        "uuid": "3bbe92fc7a94556c7280bb1a443d9d36",
        "title": "和万年成少府寓直",
        "author": "钱起",
        "content": "赤县新秋夜，文人藻思催。\n钟声自仙掖，月色近霜台。\n一叶兼萤度，孤云带鴈来。\n明朝紫书下，应问长卿才。",
        "dynasty": "唐",
        "collection_info": null
    },
    {
        "uuid": "d920b1f433779978224001efcfa01c9d",
        "title": "春夜过长孙绎别业",
        "author": "钱起",
        "content": "佳期难再得，清夜此云林。\n带竹新泉冷，穿花片月深。\n含毫凝逸思，酌水话幽心。\n不觉星河转，山枝惊曙禽。",
        "dynasty": "唐",
        "collection_info": null
    },
    {
        "uuid": "19fdc74808725f3d8fa165717a342c36",
        "title": "题温处士山居",
        "author": "钱起",
        "content": "谁知白云外，别有绿萝春。\n苔绕溪边径，花深洞裏人。\n逸妻看种药，稚子伴垂纶。\n颍上逃尧者，何如此养真。",
        "dynasty": "唐",
        "collection_info": null
    },
    {
        "uuid": "753f25b886643df117966861ed8ee6c7",
        "title": "题陈季壁",
        "author": "钱起",
        "content": "郢人何苦调，饮水仍布衾。\n烟火昼不起，蓬蒿春欲深。\n前庭少乔木，邻舍闻新禽。\n虽有征贤诏，终伤不遇心。",
        "dynasty": "唐",
        "collection_info": null
    },
    {
        "uuid": "3939992617aba8092550a44f4b19a01f",
        "title": "赠邻居齐六司仓",
        "author": "钱起",
        "content": "沈冥众所遗，咫尺绝佳期。\n始觉衡门下，翛然太古时。\n鸡声共邻巷，烛影隔茅茨。\n坐惜牛羊径，芳荪白露滋。",
        "dynasty": "唐",
        "collection_info": null
    },
    {
        "uuid": "3c3a626527185efd5694ddf2400531bc",
        "title": "送征鴈",
        "author": "钱起",
        "content": "秋空万里净，嘹唳独南征。\n风急翻霜冷，云开见月惊。\n塞长怯去翼，影灭有余声。\n怅望遥天外，乡愁满目生。",
        "dynasty": "唐",
        "collection_info": null
    },
    {
        "uuid": "0fdee07ad16a6bc0fde6425346d4ed3f",
        "title": "宴郁林观张道士房",
        "author": "钱起",
        "content": "灭迹人间世，忘归象外情。\n竹坛秋月冷，山殿夜钟清。\n仙侣披云集，霞杯达曙斜。\n同欢不可再，朝暮赤龙迎。",
        "dynasty": "唐",
        "collection_info": null
    },
    {
        "uuid": "e7ad6c96beec5ca1d5eaf19e0059262b",
        "title": "秋夕与梁锽文宴",
        "author": "钱起",
        "content": "客到衡门下，林香蕙草时。\n好风能自至，明月不须期。\n秋日翻荷影，晴光脆柳枝。\n留欢美清夜，宁觉晓钟迟。",
        "dynasty": "唐",
        "collection_info": null
    },
    {
        "uuid": "ac957b25191759b5e10994d3772c956c",
        "title": "哭空寂寺玄上人",
        "author": "钱起",
        "content": "悽然双树下，垂泪远公房。\n灯续生前火，炉添没后香。\n阴阶明片雪，寒竹响空廊。\n寂灭应为乐，尘心徒自伤。",
        "dynasty": "唐",
        "collection_info": null
    },
    {
        "uuid": "4b5b55e64e3a2711f0d4d0907f3600fb",
        "title": "题精舍寺",
        "author": "钱起",
        "content": "胜景不易遇，入门神顿清。\n房房占山色，处处分泉声。\n诗思竹间得，道心松下生。\n何时来此地，摆落世间情。",
        "dynasty": "唐",
        "collection_info": null
    },
    {
        "uuid": "116589d66551bcff799cfe7f36916f7f",
        "title": "开元观遇张侍御",
        "author": "钱起",
        "content": "碧落忘归处，佳期不厌逢。\n晚凉生玉井，新暑避烟松。\n欲醉流霞酌，还醒度竹钟。\n更怜琪树下，历历见遥峰。",
        "dynasty": "唐",
        "collection_info": null
    },
    {
        "uuid": "c57b0167e70d306225db670cffb99194",
        "title": "和人秋归终南山别业",
        "author": "钱起",
        "content": "旧居三顾后，晚节重幽寻。\n野径到门尽，山窗连竹阴。\n昔年莺山谷，今日凤归林。\n物外凌云操，谁能继此心。",
        "dynasty": "唐",
        "collection_info": null
    },
    {
        "uuid": "c22d1af7bc8c5cc5c6321d97c4a13a05",
        "title": "故相国苗公挽歌",
        "author": "钱起",
        "content": "灞陵谁宠葬，汉主念萧何。\n盛业留青史，浮荣逐逝波。\n陇云仍作雨，薤露已成歌。\n悽怆平津阁，秋风弔客过。",
        "dynasty": "唐",
        "collection_info": null
    },
    {
        "uuid": "5125c24e1e1fe159f877d59d4f113a18",
        "title": "酬刘员外雨中见寄",
        "author": "钱起",
        "content": "苦雨滴兰砌，秋风生葛衣。\n潢污三径绝，砧杵四邻稀。\n分与玄豹隐，不为湘燕飞。\n惭君角巾折，犹肯问衡闱。",
        "dynasty": "唐",
        "collection_info": null
    },
    {
        "uuid": "16c5750a965ee14564b9ee343f67575c",
        "title": "赋得归云送李山人归华山",
        "author": "钱起",
        "content": "秀色横千里，归云积几重。\n欲依毛女岫，初卷少姨峰。\n盖影随征马，衣香拂卧龙。\n秪应函谷上，真气日溶溶。",
        "dynasty": "唐",
        "collection_info": null
    },
    {
        "uuid": "7c7c0a39bcfa345410c99b9d2f026175",
        "title": "过裴长官新亭",
        "author": "钱起",
        "content": "茅屋多新意，芳林昨试移。\n野人知石路，戏鸟认花枝。\n慢水萦蓬户，闲云挂竹篱。\n到家成一醉，归马不能骑。",
        "dynasty": "唐",
        "collection_info": null
    },
    {
        "uuid": "fe4310d3bbdf4e61f5db37092066a586",
        "title": "寄郢州郎士元使君",
        "author": "钱起",
        "content": "龙节知无事，江城不掩扉。\n诗传过客远，书到故人稀。\n坐啸看潮起，行春送鴈归。\n望舒三五夜，思尽谢玄晖。",
        "dynasty": "唐",
        "collection_info": null
    },
    {
        "uuid": "5c80418dd760e365460b1311d58f201f",
        "title": "过长孙宅与朗上人茶会",
        "author": "钱起",
        "content": "偶与息心侣，忘归才子家。\n玄谈兼藻思，绿茗代榴花。\n岸帻看云卷，含毫任景斜。\n松乔若逢此，不復醉流霞。",
        "dynasty": "唐",
        "collection_info": null
    },
    {
        "uuid": "51717ffe735dd647c736616cce12ae78",
        "title": "下第题长安客舍",
        "author": "钱起",
        "content": "不遂青云望，愁看黄鸟飞。\n棃花度寒食，客子未春衣。\n世事随时变，交情与我违。\n空余主人柳，相见却依依。",
        "dynasty": "唐",
        "collection_info": null
    },
    {
        "uuid": "792f7e7e3f66bc251e528970600ceb97",
        "title": "陪考功王员外城东池亭宴",
        "author": "钱起",
        "content": "无双锦帐郎，绝境有林塘。\n鹤静疎羣羽，蓬开失众芳。\n晴山看不厌，流水趣何长。\n日晚催归骑，钟声下夕阳。",
        "dynasty": "唐",
        "collection_info": null
    },
    {
        "uuid": "d3c05c4f96302023e63832dea0f235f6",
        "title": "过孙员外蓝田山居",
        "author": "钱起",
        "content": "不知香署客，谢病翠微间。\n去幄兰将老，辞车雉亦闲。\n近窗云出洞，当户竹连山。\n对酒溪霞晚，家人采蕨还。",
        "dynasty": "唐",
        "collection_info": null
    },
    {
        "uuid": "16b3b6265b9b1e9cf8e77e0889573bb5",
        "title": "秋园晚沐",
        "author": "钱起",
        "content": "黄卷在穷巷，归来生道心。\n五株衰柳下，三径小园深。\n倒薤翻成字，寒花不假林。\n庞眉谢羣彦，独酌且闲吟。",
        "dynasty": "唐",
        "collection_info": null
    },
    {
        "uuid": "a90346c1ff7545c16aebce5d38ab3661",
        "title": "穷秋对雨",
        "author": "钱起",
        "content": "晦日连苦雨，动息更邅迴。\n生事萍无定，愁心云不开。\n翟门悲暝雀，墨竈上寒苔。\n始信宜城守，乘流畏曝腮。",
        "dynasty": "唐",
        "collection_info": null
    },
    {
        "uuid": "ad3cd390781e81715dbea901db182d27",
        "title": "裴迪南门秋夜对月",
        "author": "钱起",
        "content": "夜来诗酒兴，月满谢公楼。\n影闭重门静，寒生独树秋。\n鹊惊随叶散，萤远入烟流。\n今夕遥天末，清光几处愁。",
        "dynasty": "唐",
        "collection_info": null
    },
    {
        "uuid": "b2835fa7dfd89d2c87eacfa352542b43",
        "title": "和蜀县段明府秋城望归期",
        "author": "钱起",
        "content": "制锦蜀江静，飞凫汉阙遥。\n一兹风靡草，再视露盈条。\n旅望多愁思，秋天更泬寥。\n河阳传丽藻，清韵入歌谣。",
        "dynasty": "唐",
        "collection_info": null
    },
    {
        "uuid": "4af9b7fa1609c82b65d6a6c399e25527",
        "title": "晚归蓝田酬王维给事赠别",
        "author": "钱起",
        "content": "卑栖却得性，每与白云归。\n徇禄仍怀橘，看山免采薇。\n暮禽先去马，新月待开扉。\n霄汉时回首，知音青琐闱。",
        "dynasty": "唐",
        "collection_info": null
    },
    {
        "uuid": "4eb5f47a0b6c941d2a44b2efe6ed8bd5",
        "title": "再得毕侍御书闻巴中卧病",
        "author": "钱起",
        "content": "芳信来相续，同心远更亲。\n数重云外树，不隔眼中人。\n梦寐花骢色，相思黄鸟春。\n更闻公干病，一夜二毛新。",
        "dynasty": "唐",
        "collection_info": null
    },
    {
        "uuid": "9929447df878f75adfda0607d3907a17",
        "title": "宿新里馆",
        "author": "钱起",
        "content": "愁人待晓鸡，秋雨暗凄凄。\n度烛萤时灭，传书鴈渐低。\n客来知计误，梦裏泣津迷。\n无以逃悲思，寒螀处处啼。",
        "dynasty": "唐",
        "collection_info": null
    },
    {
        "uuid": "6314732995871330cf313ef04f112024",
        "title": "谷口书斋寄杨补阙",
        "author": "钱起",
        "content": "泉壑带茅茨，云霞生薜帷。\n竹怜新雨后，山爱夕阳时。\n闲鹭栖常早，秋花落更迟。\n家童扫萝径，昨与故人期。",
        "dynasty": "唐",
        "collection_info": null
    },
    {
        "uuid": "665cab4b1bfc2f67a93495f007e51e80",
        "title": "衡门春夜",
        "author": "钱起",
        "content": "不厌晴林下，微风度葛巾。\n宁唯北牕月，自谓上皇人。\n丛篠轻新暑，孤花占晚春。\n寄言庄叟蝶，与尔得天真。",
        "dynasty": "唐",
        "collection_info": null
    },
    {
        "uuid": "b3996e2f648173d5eabc8a4284786cea",
        "title": "题吴通微主人",
        "author": "钱起",
        "content": "食贫无尽日，有愿几时谐。\n长啸秋光晚，谁知志士怀。\n朝烟不起竈，寒叶欲连阶。\n饮水仍留我，孤灯点夜斋。",
        "dynasty": "唐",
        "collection_info": null
    },
    {
        "uuid": "a44af766f3384bd3832017fe2fad915f",
        "title": "晚次宿预馆",
        "author": "钱起",
        "content": "乡心不可问，秋气又相逢。\n飘泊方千里，离悲復几重。\n迴云随去鴈，寒露滴鸣蛩。\n延颈遥天末，如闻故国钟。",
        "dynasty": "唐",
        "collection_info": null
    },
    {
        "uuid": "dfcb66a69359fb4ef4e49389331125fb",
        "title": "蓝上茅茨期王维补阙",
        "author": "钱起",
        "content": "山中人不见，云去夕阳过。\n浅濑寒鱼少，丛兰秋蝶多。\n老年疎世事，幽性乐天和。\n酒熟思才子，溪头望玉珂。",
        "dynasty": "唐",
        "collection_info": null
    },
    {
        "uuid": "3d516c361401e3d877954dcb88f2423d",
        "title": "春宵寓直",
        "author": "钱起",
        "content": "养拙惯云卧，为郎如鸟栖。\n不知仙阁峻，惟觉玉绳低。\n帐喜香烟暖，诗惭赐笔题。\n未央春漏促，残梦谢晨鸡。",
        "dynasty": "唐",
        "collection_info": null
    },
    {
        "uuid": "8c91708c3c7c5a32da37c007644a717f",
        "title": "新昌里言怀",
        "author": "钱起",
        "content": "性拙偶从宦，心闲多掩扉。\n虽看北堂草，不忘旧山薇。\n花月霁来好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "uuid": "d4a3943357821b02ded254aaa5d3cf0e",
        "title": "秋夜寄袁中丞王员外",
        "author": "钱起",
        "content": "一夕盈千念，方知别者劳。\n衰荣难会面，魂梦暂同袍。\n片月临阶早，晴河度鴈高。\n应怜蒋生径，秋露满蓬蒿。",
        "dynasty": "唐",
        "collection_info": null
    },
    {
        "uuid": "0c004cbda9ec9e83e8c8c7d097a5da91",
        "title": "九日闲居寄登高数子",
        "author": "钱起",
        "content": "初服栖穷巷，重阳忆旧游。\n门闲谢病日，心醉授衣秋。\n酒尽寒花笑，庭空暝雀愁。\n今朝落帽客，几处管弦留。",
        "dynasty": "唐",
        "collection_info": null
    },
    {
        "uuid": "f8abc7721b31f47d346c87b4d28f68c8",
        "title": "晚入宣城界",
        "author": "钱起",
        "content": "斜日片帆阴，春风孤客心。\n山来指樵路，岸去惜花林。\n海气蒸云黑，潮声隔雨深。\n乡愁不可道，浦宿听猨吟。",
        "dynasty": "唐",
        "collection_info": null
    },
    {
        "uuid": "abb73f070adbf8ea1e265611ec58652d",
        "title": "静夜酬通上人问疾",
        "author": "钱起",
        "content": "东林生早凉，高枕远公房。\n大士看心后，中宵清漏长。\n惊蝉出暗柳，微月隐迴廊。\n何事沈痾久，含毫问药王。",
        "dynasty": "唐",
        "collection_info": null
    },
    {
        "uuid": "085864de79758ed21fe5c5c4d1525a85",
        "title": "奉陪使君十四叔晚憩大云门寺",
        "author": "钱起",
        "content": "野寺千家外，闲行晚暂过。\n炎氛临水尽，夕照傍林多。\n境对知心妄，人安觉政和。\n绳床摇麈尾，佳趣满沧波。",
        "dynasty": "唐",
        "collection_info": null
    },
    {
        "uuid": "49b211ec974bcd43f166138ffec5d292",
        "title": "省中春暮酬嵩阳焦道士见招",
        "author": "钱起",
        "content": "朝花飞暝林，对酒伤春心。\n流年催素髮，不觉映华簪。\n垂老遇知己，酬恩看寸阴。\n如何紫芝客，相忆白云深。",
        "dynasty": "唐",
        "collection_info": null
    },
    {
        "uuid": "8a2ead521a98634c2206241436e2b5b2",
        "title": "酬苗发员外宿龙池寺见寄",
        "author": "钱起",
        "content": "宁知待漏客，清夜此从容。\n暂别迎车雉，还随护法龙。\n香烟轻上月，林岭静闻钟。\n郢曲传甘露，尘心洗几重。",
        "dynasty": "唐",
        "collection_info": null
    },
    {
        "uuid": "0441e122b96c0d4128725afa8d65b4fc",
        "title": "贞懿皇后挽词",
        "author": "钱起",
        "content": "淑丽诗传美，徽章礼饰哀。\n有恩加象服，无日祀高禖。\n晓月孤秋殿，寒山出夜台。\n通灵深眷想，青鸟独飞来。",
        "dynasty": "唐",
        "collection_info": null
    },
    {
        "uuid": "93081ee6ffa15804fab120847f9730ca",
        "title": "岁初归旧山",
        "author": "钱起",
        "content": "欲知愚谷好，久别与春还。\n莺暖初归树，云晴却恋山。\n石田耕种少，野客性情闲。\n求仲应难见，残阳且掩关。",
        "dynasty": "唐",
        "collection_info": null
    },
    {
        "uuid": "df5c7c35fc2df015191822cd829fdfb6",
        "title": "銮驾避狄岁寄别韩云卿",
        "author": "钱起",
        "content": "白髮壮心死，愁看国步移。\n关山惨无色，亲爱忽惊离。\n影绝龙分剑，声衰鸟恋枝。\n茫茫云海外，相忆不相知。",
        "dynasty": "唐",
        "collection_info": null
    },
    {
        "uuid": "da2de0ccae3d1fa16c95a6a02c011eaf",
        "title": "咏白油帽送客",
        "author": "钱起",
        "content": "薄质惭加首，愁阴幸庇身。\n卷舒无定日，行止必依人。\n已沐脂膏惠，宁辞雨露频。\n虽同客衣色，不染洛阳尘。",
        "dynasty": "唐",
        "collection_info": null
    },
    {
        "uuid": "a8cba235096d1b8731a25c4dd8ca7a03",
        "title": "蓝上采石芥寄前李明府",
        "author": "钱起",
        "content": "渊明遗爱处，山芥绿芳初。\n翫此春阴色，犹滋夜雨余。\n隔溪烟叶小，覆石雪花舒。\n采采还相赠，瑶华信不如。",
        "dynasty": "唐",
        "collection_info": null
    },
    {
        "uuid": "ea6c4e56464812d67762a17fcaeb472a",
        "title": "送赟法师往上都",
        "author": "钱起",
        "content": "远近化人天，王城指日边。\n宰君迎说法，童子伴随缘。\n到处花为雨，行时杖出泉。\n今霄松月下，门闭想安禅。",
        "dynasty": "唐",
        "collection_info": null
    },
    {
        "uuid": "abee4c6a00ce63c6b6e25c257b3c7327",
        "title": "送沈少府还江宁",
        "author": "钱起",
        "content": "远宦碧云外，此行佳兴牵。\n湖山入闾井，鸥鸟傍神仙。\n斜日背乡树，春潮迎客船。\n江楼新咏发，应与政声传。",
        "dynasty": "唐",
        "collection_info": null
    },
    {
        "uuid": "3c4fb883b65193f13e73435935277e6b",
        "title": "送虞说擢第东游",
        "author": "钱起",
        "content": "湖山不可厌，东望有余情。\n片玉登科后，孤舟任兴行。\n月中严子濑，花际楚王城。\n岁暮云皋鹤，闻天更一鸣。",
        "dynasty": "唐",
        "collection_info": null
    },
    {
        "uuid": "a1f6d3ac2db1104b446ef8756592d873",
        "title": "送少微师西行",
        "author": "钱起",
        "content": "随缘忽西去，何日返东林。\n世路宁磋别，空门久息心。\n人烟一饭少，山雪独行深。\n天外猨啼处，谁闻清梵音。",
        "dynasty": "唐",
        "collection_info": null
    },
    {
        "uuid": "370a81d66005d9b7ab13a82b9864b43e",
        "title": "送昆山孙少府",
        "author": "钱起",
        "content": "徇禄近沧海，乘流看碧霄。\n谁知仙吏去，宛与世尘遥。\n远帆背归鸟，孤舟抵上潮。\n悬知讼庭静，窗竹日萧萧。",
        "dynasty": "唐",
        "collection_info": null
    },
    {
        "uuid": "386cf18de10f2c3534305f8c42d3a7da",
        "title": "送屈突司马充安西书记",
        "author": "钱起",
        "content": "制胜三军劲，澄清万里余。\n星飞庞统骥，箭发鲁连书。\n海月低云斾，江霞入锦车。\n遥知太阿剑，计日斩鲸鱼。",
        "dynasty": "唐",
        "collection_info": null
    },
    {
        "uuid": "4595065c209b8c758e619ac7c5aa838c",
        "title": "送时暹避难适荆南",
        "author": "钱起",
        "content": "三叹把离袂，七哀深我情。\n云天愁远别，豺虎拥前程。\n驻马恋携手，隔河闻哭声。\n相思昏若梦，泪眼几时明。",
        "dynasty": "唐",
        "collection_info": null
    },
    {
        "uuid": "f0c33ce9ad41fc2fd7eaf662ec7e77cb",
        "title": "送边补阙东归省觐",
        "author": "钱起",
        "content": "东去有余意，春风生赐衣。\n凤凰衔诏下，才子采兰归。\n斗酒百花裏，情人一笑稀。\n别离须计日，相望在彤闱。",
        "dynasty": "唐",
        "collection_info": null
    },
    {
        "uuid": "84071572923b4571c9b7534425173c41",
        "title": "送弹琴李长史往洪州",
        "author": "钱起",
        "content": "抱琴为傲吏，孤棹復南行。\n几度秋江水，皆添白雪声。\n佳期来客梦，幽思缓王程。\n佐牧无劳问，心和政自平。",
        "dynasty": "唐",
        "collection_info": null
    },
    {
        "uuid": "12d82744c17abe01256e3906769c29c7",
        "title": "送宋征君让官还山",
        "author": "钱起",
        "content": "至人无滞迹，谒帝復思玄。\n魏阙辞花绶，春山有杏田。\n紫霞开别酒，黄鹤舞离弦。\n今夜思君梦，遥遥入洞天。",
        "dynasty": "唐",
        "collection_info": null
    },
    {
        "uuid": "5e62139b4f4e58cb5d0f60b578d788f7",
        "title": "送陈供奉恩勅放归觐省",
        "author": "钱起",
        "content": "得意今如此，清光不可攀。\n臣心尧日下，乡思楚云间。\n杨柳依归棹，芙蓉栖旧山。\n采兰兼衣锦，何似买臣还。",
        "dynasty": "唐",
        "collection_info": null
    },
    {
        "uuid": "c9d93ec8301c830543998bc13ccce099",
        "title": "送外甥范勉赴任常州长史兼觐省",
        "author": "钱起",
        "content": "怜君展骥去，能解倚门愁。\n就养仍荣禄，还乡即昼游。\n橘花低客舍，莼菜绕归舟。\n与报垂纶叟，知吾世网留。",
        "dynasty": "唐",
        "collection_info": null
    },
    {
        "uuid": "b06d2613ea5f02525577546764b63ed3",
        "title": "陇右送韦三还京",
        "author": "钱起",
        "content": "春风起东道，握手望京关。\n柳色从乡至，莺声送客还。\n嘶骖顾近驿，归路出他山。\n举目情难尽，羁离失志间。",
        "dynasty": "唐",
        "collection_info": null
    },
    {
        "uuid": "9fbb4c11bb24d81e702f2e04d88e18d0",
        "title": "送元评事归山居",
        "author": "钱起",
        "content": "忆家望云路，东去独依依。\n水宿随渔火，山行到竹扉。\n寒花催酒熟，山犬喜人归。\n遥羡书窗下，千峰出翠微。",
        "dynasty": "唐",
        "collection_info": null
    },
    {
        "uuid": "61ca6b23e89c634304d3dacf9f7e19e6",
        "title": "送武进韦明府",
        "author": "钱起",
        "content": "理邑想无事，鸣琴不下堂。\n井田通楚越，津市半渔商。\n卢橘垂残雨，红莲拆早霜。\n送君催白首，临水独思乡。",
        "dynasty": "唐",
        "collection_info": null
    },
    {
        "uuid": "f4576cf06d2d9550040db8d4ef6880de",
        "title": "送上官侍御",
        "author": "钱起",
        "content": "执简朝方下，乘轺去不赊。\n感恩轻远道，入幕比还家。\n碣石春云色，邯郸古树花。\n飞书报明主，烽火静天涯。",
        "dynasty": "唐",
        "collection_info": null
    },
    {
        "uuid": "95823fa59bf41c059ad39cdff1411c7f",
        "title": "送郭秀才制举下第南游",
        "author": "钱起",
        "content": "失志思浪迹，知君晦近名。\n出关尘渐远，过郢兴弥清。\n山尽溪初广，人闲舟自行。\n探幽无旅思，莫畏楚猨鸣。",
        "dynasty": "唐",
        "collection_info": null
    },
    {
        "uuid": "83127c7ba8afc337199ec4658263bc6e",
        "title": "送夏侯审校书东归",
        "author": "钱起",
        "content": "楚乡飞鸟没，独与碧云还。\n破镜催归客，残阳见旧山。\n诗成流水上，梦尽落花间。\n傥寄相思字，愁人定解颜。",
        "dynasty": "唐",
        "collection_info": null
    },
    {
        "uuid": "ca44f61f42b9d613f44345ff90f81d23",
        "title": "送卫功曹赴荆南",
        "author": "钱起",
        "content": "汉家仍用武，才子晚成名。\n惆怅江陵去，谁知魏阙情。\n碧云愁楚水，春酒醉宜城。\n定想褰帷政，还闻坐啸声。",
        "dynasty": "唐",
        "collection_info": null
    },
    {
        "uuid": "ec0a9fbfc853d95f15d064d8bf22bed4",
        "title": "送马使君赴郑州",
        "author": "钱起",
        "content": "东土忽无事，专城復任贤。\n喜观班瑞礼，还在偃兵年。\n膏雨带荥水，归人耕圃田。\n遥知下车日，万井起新烟。",
        "dynasty": "唐",
        "collection_info": null
    },
    {
        "uuid": "28ef99274344a9e96a30a22be7d23975",
        "title": "送郎四补阙东归",
        "author": "钱起",
        "content": "无事共干世，多时废隐沦。\n相看恋簪组，不觉老风尘。\n劝酒怜今别，伤心倍去春。",
        "dynasty": "唐",
        "collection_info": null
    },
    {
        "uuid": "281a53daa3ff2308691cb12b81c4c1bc",
        "title": "送陆三出尉",
        "author": "钱起",
        "content": "春草晚来色，东门愁送君。\n盛才仍下位，明代负奇文。\n且乐神仙道，终随鸳鹭羣。\n梅生寄黄绶，不日在青云。",
        "dynasty": "唐",
        "collection_info": null
    },
    {
        "uuid": "d9e5d863eee4216c2ad3c0ca046f86c0",
        "title": "送安都秀才北还",
        "author": "钱起",
        "content": "年少工文客，言离却解颜。\n不嗟荆宝退，能喜綵衣还。\n新月来前馆，高阳出故关。\n相思东北望，燕赵隔青山。",
        "dynasty": "唐",
        "collection_info": null
    },
    {
        "uuid": "13cb344992d4a4f9b50d85e8c5b1c368",
        "title": "送褚十一澡擢第归吴觐省",
        "author": "钱起",
        "content": "林表吴山色，诗人思不忘。\n向家流水便，怀橘綵衣香。\n满酌留归骑，前程未夕阳。\n怆兹江海去，谁惜杜蘅芳。",
        "dynasty": "唐",
        "collection_info": null
    },
    {
        "uuid": "48b269afe64246697b2ce51383f140b9",
        "title": "送费秀才归衡州",
        "author": "钱起",
        "content": "南望潇湘渚，词人远忆家。\n客心随楚水，归棹宿江花。\n不畏心期阻，惟愁面会赊。\n云天有飞翼，方寸伫瑶华。",
        "dynasty": "唐",
        "collection_info": null
    },
    {
        "uuid": "907d93503db248045c90fe540403cdd4",
        "title": "送陆郎中",
        "author": "钱起",
        "content": "事边仍恋主，举酒復悲歌。\n粉署含香别，辕门载笔过。\n莺声出汉苑，柳色过漳河。\n相忆情难尽，离居春草多。",
        "dynasty": "唐",
        "collection_info": null
    },
    {
        "uuid": "ec142e07f5664664ab5efaf7a7555642",
        "title": "送僧归日本",
        "author": "钱起",
        "content": "上国随缘住，来途若梦行。\n浮天沧海远，去世法舟轻。\n水月通禅观，鱼龙听梵声。\n惟怜一灯影，万里眼中明。",
        "dynasty": "唐",
        "collection_info": null
    },
    {
        "uuid": "71c67f088833ea61147e0f7c4e056fef",
        "title": "送杨皞擢第游江南",
        "author": "钱起",
        "content": "行人临水去，新咏復新悲。\n万里高秋月，孤山远别时。\n挂帆严子濑，酹酒敬亭祠。",
        "dynasty": "唐",
        "collection_info": null
    },
    {
        "uuid": "69efc1ad3f4089574f5f4bca60793ff4",
        "title": "送田仓曹归觐",
        "author": "钱起",
        "content": "青丝络骢马，去府望梁城。\n节下趋庭处，秋来怀橘情。\n别筵寒日晚，归路碧云生。\n千里相思夜，愁看新月明。",
        "dynasty": "唐",
        "collection_info": null
    },
    {
        "uuid": "a453d8c349df7eb340d73e003011d847",
        "title": "送张管书记",
        "author": "钱起",
        "content": "边事多劳役，儒衣逐鼓鼙。\n日寒关树外，峰尽塞云西。\n河广篷难度，天遥鴈渐低。\n班超封定远，之子去思齐。",
        "dynasty": "唐",
        "collection_info": null
    },
    {
        "uuid": "a3b2763d092b8e0fef873773dcc73b22",
        "title": "送萧常侍北使",
        "author": "钱起",
        "content": "绛节引雕戈，鸣驺动玉珂。\n戎城去日远，汉使隔年多。\n鴈宿常连雪，沙飞半渡河。\n明光朝即迩，[杕]杜早成歌。",
        "dynasty": "唐",
        "collection_info": null
    },
    {
        "uuid": "559f150a4cff13ea799ab03f0533767b",
        "title": "送李栖桐道举擢第还乡省侍",
        "author": "钱起",
        "content": "几年深道要，一举过贤关。\n名与玄珠出，乡宜昼锦还。\n莲舟同宿浦，柳岸向家山。\n欲见宁亲孝，儒衣稚子斑。",
        "dynasty": "唐",
        "collection_info": null
    },
    {
        "uuid": "a98e0b8b73ef2fbad7e9d1b797f965e4",
        "title": "送柳道士",
        "author": "钱起",
        "content": "去世能成道，游仙不定家。\n归期千岁鹤，行迈五云车。\n海上春应尽，壶中日未斜。\n不知相忆处，琪树几枝花。",
        "dynasty": "唐",
        "collection_info": null
    },
    {
        "uuid": "853c7d6faede2d280efc44f6d48d2876",
        "title": "送陆珽侍御使新罗",
        "author": "钱起",
        "content": "衣冠周柱史，才学我乡人。\n受命辞云陛，倾城送使臣。\n去程沧海月，归思上林春。\n始觉儒风远，殊方礼乐新。",
        "dynasty": "唐",
        "collection_info": null
    },
    {
        "uuid": "5f8d0839582cb1f24f6bc84612dcfae7",
        "title": "重送陆侍御使日本",
        "author": "钱起",
        "content": "万里三韩国，行人满目愁。\n辞天使星远，临水涧霜秋。\n云佩迎仙岛，虹旌过蜃楼。\n定知怀魏阙，迴首海西头。",
        "dynasty": "唐",
        "collection_info": null
    },
    {
        "uuid": "755d3eaf4b6a7930d348ef2aaf053a0e",
        "title": "送陆贽擢第还苏州",
        "author": "钱起",
        "content": "乡路归何早，云间喜擅名。\n思亲卢橘熟，带雨客帆轻。\n夜火临津驿，晨钟隔浦城。\n华亭养仙羽，计日再飞鸣。",
        "dynasty": "唐",
        "collection_info": null
    },
    {
        "uuid": "d2e76f1df4b54e9c984ca658596af729",
        "title": "送虞说擢第南归觐省",
        "author": "钱起",
        "content": "南风起别袂，心到衡湘间。\n归客楚山远，孤舟云水闲。\n爱君采莲处，花岛连家山。\n得意且宁省，人生难此还。",
        "dynasty": "唐",
        "collection_info": null
    },
    {
        "uuid": "77939700ba1d30e7ca5aa7eb5a132e51",
        "title": "送原公南游",
        "author": "钱起",
        "content": "有意兼程去，飘然二翼轻。\n故乡多久别，春草不伤情。\n洗钵泉初暖，焚香晓更清。",
        "dynasty": "唐",
        "collection_info": null
    },
    {
        "uuid": "b32935d9de58426e3dacd8c12d06a05c",
        "title": "送万兵曹赴广陵",
        "author": "钱起",
        "content": "秋日思还客，临流语别难。\n楚城将坐啸，郢曲有余悲。\n山晚桂花老，江寒苹叶衰。\n应须杨得意，更诵长卿辞。",
        "dynasty": "唐",
        "collection_info": null
    },
    {
        "uuid": "cebb8e470052650e350a7cf1f450b22b",
        "title": "送李判官赴桂州幕",
        "author": "钱起",
        "content": "欲知儒道贵，缝掖见诸侯。\n且感千金诺，宁辞万里游。\n鴈峰侵瘴远，桂水出云流。\n坐惜离居晚，相思绿蕙秋。",
        "dynasty": "唐",
        "collection_info": null
    },
    {
        "uuid": "14cf605d3bde457a6f597cf10d70d051",
        "title": "题苏公林亭",
        "author": "钱起",
        "content": "平津东阁在，别是竹林期。\n万叶秋声裏，千家落照时。\n门随深巷静，窗过远钟迟。\n客位苔生处，依然又赋诗。",
        "dynasty": "唐",
        "collection_info": null
    },
    {
        "uuid": "2c920d4871b56b705cb05fc930cfc6c1",
        "title": "赋得寒云轻重色送子恂入京",
        "author": "钱起",
        "content": "无限寒云色，苍茫浅更深。\n从龙如有瑞，捧日不成阴。\n积翠全低岭，虚明半出林。\n帝乡遥在目，铁马又骎骎。",
        "dynasty": "唐",
        "collection_info": null
    },
    {
        "uuid": "8bee4bc99dd9028409311f7898cd6b09",
        "title": "赋得丛兰曙后色送梁侍御人京",
        "author": "钱起",
        "content": "曙色传芳意，分明锦绣丛。\n兰生齐后日，花发夜来风。\n不向三峰裏，全胜一县中。\n遥知大苑内，应待五花骢。",
        "dynasty": "唐",
        "collection_info": null
    },
    {
        "uuid": "cb2122cd9f51917950012ed0e9548835",
        "title": "赋得余冰",
        "author": "钱起",
        "content": "晓日余冰上，春池一镜明。\n多从履处薄，偏向饮时清。\n比雪光仍在，因风片不成。\n更随舟楫去，犹可助坚贞。",
        "dynasty": "唐",
        "collection_info": null
    },
    {
        "uuid": "2be9e830b7386ddebd329bc4dcc07741",
        "title": "赋得浦口望斜月送皇甫判官",
        "author": "钱起",
        "content": "起见西楼月，依依向浦斜。\n动摇生浅浪，明灭照寒沙。\n水渚犹疑雪，梅林不辨花。\n送君无可赠，持此代瑶华。",
        "dynasty": "唐",
        "collection_info": null
    },
    {
        "uuid": "eddd184dc0141fa4be0aeaf2cb168eea",
        "title": "赋得绵绵思远道送岑判官入岭",
        "author": "钱起",
        "content": "极目烟霞外，孤舟一使星。\n兴中寻白雪，梦裏过沧溟。\n夜月松江戍，秋风竹坞亭。\n不知行远近，芳草日青青。",
        "dynasty": "唐",
        "collection_info": null
    },
    {
        "uuid": "c18ee497b7e84a19502745855c14acc2",
        "title": "江宁春夜裴使君席送萧员外",
        "author": "钱起",
        "content": "花院日扶疎，江云自卷舒。\n主人熊轼任，归客稚门车。\n曙月稀星裏，春烟紫禁余。\n行看石头戍，记得是南徐。",
        "dynasty": "唐",
        "collection_info": null
    },
    {
        "uuid": "80a5abe90391545f5e0dbf65f0a6e162",
        "title": "送薛八谪居",
        "author": "钱起",
        "content": "东水将孤客，南行路几千。\n虹翻潮上雨，鸟落瘴中天。\n谪去宁留恨，思归岂待年。\n衔杯且一醉，别泪莫潸然。",
        "dynasty": "唐",
        "collection_info": null
    },
    {
        "uuid": "e50c962ed84c36940c53f3c4a97e0ee9",
        "title": "送衡阳归客",
        "author": "钱起",
        "content": "归客爱鸣榔，南征忆旧乡。\n江山追宋玉，云雨忆荆王。\n醉裏宜城近，歌中郢路长。\n怜君从此去，日夕望三湘。",
        "dynasty": "唐",
        "collection_info": null
    },
    {
        "uuid": "393cc94803ed3392d7bdd5a7146aba6d",
        "title": "送员外侍御入朝",
        "author": "钱起",
        "content": "别思乱无绪，妖氛犹未清。\n含香五夜客，持赋十年兄。\n霜拂金波树，星迴玉斗城。\n自怜江上鹤，垂翅羡飞鸣。",
        "dynasty": "唐",
        "collection_info": null
    },
    {
        "uuid": "7c9751a07a150d8e1a339a2f1a974063",
        "title": "送李谏议归荆州",
        "author": "钱起",
        "content": "归舟同不繫，纤草剩忘忧。\n禁掖曾通籍，江城旧列侯。\n暮帆依夏口，春雨梦荆州。\n何日朝云陛，随君拜冕旒。",
        "dynasty": "唐",
        "collection_info": null
    },
    {
        "uuid": "2d6a911cfd4d6b78ed3d57151cf5be83",
        "title": "送元中丞江淮转运",
        "author": "钱起",
        "content": "薄税归天府，轻徭赖使臣。\n欢霑赐帛老，恩及卷绡人。\n去问殊官俗，来经几劫春。\n东南御亭上，莫问有风尘。",
        "dynasty": "唐",
        "collection_info": null
    },
    {
        "uuid": "099daaa612f95619dfa789a0e4890dd6",
        "title": "送唐别驾赴郢州",
        "author": "钱起",
        "content": "少年从事好，此去别愁轻。\n满座诗人兴，随君郢路行。\n蒹葭侵驿树，云水抱山城。\n遥爱下车日，江皋春草生。",
        "dynasty": "唐",
        "collection_info": null
    },
    {
        "uuid": "c851f463aed6d75f006f94da23e2eea7",
        "title": "送郑巨及第后归觐",
        "author": "钱起",
        "content": "多才白华子，初擅桂枝名。\n嘉庆送归客，新秋带雨行。\n离人背水去，喜鹊近家迎。\n别赠难为此，衰年畏后生。",
        "dynasty": "唐",
        "collection_info": null
    },
    {
        "uuid": "3ff791128f27ee6e69f48331b70ce8de",
        "title": "宿远上人兰若",
        "author": "钱起",
        "content": "香花闭一林，真士此看心。\n行道白云近，然灯翠壁深。\n梵筵清水月，禅坐冷山阴。\n更说东溪好，明朝乘兴寻。",
        "dynasty": "唐",
        "collection_info": null
    },
    {
        "uuid": "3587348b9c8d69ffdc68dabb5d3fcef8",
        "title": "酬元秘书晚出蓝溪见寄",
        "author": "钱起",
        "content": "野兴引才子，独行幽径迟。\n云留下山处，鸟静出溪时。\n拙宦不忘隐，归休常在兹。\n知音倘相访，炊黍扫茅茨。",
        "dynasty": "唐",
        "collection_info": null
    },
    {
        "uuid": "b50f16055173349ff3a6dbae615597ff",
        "title": "别张起居",
        "author": "钱起",
        "content": "有别时留恨，销魂况在今。\n风涛初振海，鹓鹭各辞林。\n旧国关河绝，新秋草露深。\n陆机婴世网，应负故山心。",
        "dynasty": "唐",
        "collection_info": null
    },
    {
        "uuid": "0b8c37117f2dddc14baa2dca75cbcf2d",
        "title": "郭司徒厅夜宴",
        "author": "钱起",
        "content": "秋堂復夜阑，举目尽悲端。\n霜堞鸟声苦，更楼月色寒。\n美人深别意，斗酒少留欢。\n明发将何赠，平生双玉盘。",
        "dynasty": "唐",
        "collection_info": null
    },
    {
        "uuid": "5ff7990c7805d0fa68b5e40e75c3f318",
        "title": "初至京口示诸弟",
        "author": "钱起",
        "content": "还家百战后，访故几人存。\n兄弟得相见，荣枯何处论。\n新诗添卷轴，旧业见儿孙。\n点检平生事，焉能出荜门。",
        "dynasty": "唐",
        "collection_info": null
    },
    {
        "uuid": "24a1b3a85abd171c42996f5a626eec3a",
        "title": "月下洗药",
        "author": "钱起",
        "content": "汲井向新月，分流入众芳。\n湿花低桂影，翻叶静泉光。\n露下添余润，蜂惊引暗香。\n寄言养生客，来此共提筐。",
        "dynasty": "唐",
        "collection_info": null
    },
    {
        "uuid": "0f5748ff85f2981476682d8112efc108",
        "title": "晚春永宁墅小园独坐寄上王相公",
        "author": "钱起",
        "content": "东阁一何静，莺声落日愁。\n夔龙暂为别，昏旦思兼秋。\n蕙草出篱外，花枝寄竹幽。\n上方传雅颂，七夕让风流。",
        "dynasty": "唐",
        "collection_info": null
    },
    {
        "uuid": "c513141d6ca6ca1c616bcb6b2ec65ba9",
        "title": "岁暇题茅茨",
        "author": "钱起",
        "content": "谷口逃名客，归来遂野心。\n薄田供岁酒，乔木待新禽。\n溪路春云重，山厨夜火深。\n桃源应渐好，仙客许相寻。",
        "dynasty": "唐",
        "collection_info": null
    },
    {
        "uuid": "c3b9a2d8fb8d61221a437de8c4d1adec",
        "title": "九日登玉山",
        "author": "钱起",
        "content": "霞景青山上，谁知此胜游。\n龙沙传往事，菊酒对今秋。\n步石随云起，题诗向水流。\n忘归更有处，松下片云幽。",
        "dynasty": "唐",
        "collection_info": null
    },
    {
        "uuid": "11ad34ec805affc482fef76a02b57115",
        "title": "宴崔驸马玉山别业",
        "author": "钱起",
        "content": "金榜开青琐，骄奢半隐沦。\n玉箫惟送酒，罗袖爱留宾。\n竹馆烟催瞑，梅园雪误春。\n满朝辞赋客，尽是入林人。",
        "dynasty": "唐",
        "collection_info": null
    },
    {
        "uuid": "43a9cf52d12ef29700e1b63a7daa8398",
        "title": "春谷幽居",
        "author": "钱起",
        "content": "黄鸟鸣园柳，新阳改旧阴。\n春来此幽兴，宛是谢公心。\n扫径兰芽出，添池山影深。\n虚名随振鹭，安得久栖林。",
        "dynasty": "唐",
        "collection_info": null
    },
    {
        "uuid": "a69f3de6e914c954815b78cc5770fa82",
        "title": "赋得池上双丁香树",
        "author": "钱起",
        "content": "得地移根远，交柯遶指柔。\n露香浓结桂，池影鬬蟠虬。\n黛叶轻筠绿，金花笑菊秋。\n何如南海外，雨露隔炎洲。",
        "dynasty": "唐",
        "collection_info": null
    },
    {
        "uuid": "43278175950f1c74a1b2d652f9f06199",
        "title": "题樊川杜相公别业",
        "author": "钱起",
        "content": "数亩园林好，人知贤相家。\n结茅书阁俭，带水槿篱斜。\n古树生春藓，新荷卷落花。\n圣恩加玉铉，安得卧青霞。",
        "dynasty": "唐",
        "collection_info": null
    },
    {
        "uuid": "27b9398b4cc341de06dafacdf6db30df",
        "title": "酬卢十一过宿",
        "author": "钱起",
        "content": "乞还方未遂，日夕望云林。\n况復逢青草，何妨问此心。\n闭门公务散，枉策故情深。\n遥夜他乡宿，同君梁甫吟。",
        "dynasty": "唐",
        "collection_info": null
    },
    {
        "uuid": "4477053f33ba3727fb912d585af4ab8f",
        "title": "崔十四宅问候",
        "author": "钱起",
        "content": "晓日早莺啼，江城旅思迷。\n微官同寄傲，移疾阻招携。\n远水闾阎内，青山稚堞西。\n王孙莫久卧，春草欲萋萋。",
        "dynasty": "唐",
        "collection_info": null
    },
    {
        "uuid": "3c2f130fc86f6fcd863514ae5d2e40ae",
        "title": "山路见梅感而有作",
        "author": "钱起",
        "content": "莫言山路僻，还被好风催。\n行客凄凉过，村篱冷落开。\n晚溪寒水照，晴日数蜂来。\n重忆江南酒，何因把一杯。",
        "dynasty": "唐",
        "collection_info": null
    },
    {
        "uuid": "c0fe31878ddcf2b31d409b407481cd2f",
        "title": "咏门上画松上元王杜三相公",
        "author": "钱起",
        "content": "昔闻生涧底，今见起毫端。\n众草此时没，何人知岁寒。\n岂能裨栋宇，且欲出门阑。\n只在丹青笔，凌云也不难。",
        "dynasty": "唐",
        "collection_info": null
    },
    {
        "uuid": "ffd3e65954b50145807b1b1f8a19ad8e",
        "title": "早发东阳",
        "author": "钱起",
        "content": "信风催过客，早发梅花桥。\n数鴈起前渚，千艘争便潮。\n将随浮云去，日惜故山遥。\n惆怅烟波末，佳期在碧霄。",
        "dynasty": "唐",
        "collection_info": null
    },
    {
        "uuid": "5e3c7dac9609e8ced16a37f6ebd2175c",
        "title": "舟中寄李起居",
        "author": "钱起",
        "content": "南行风景好，昏旦水皋闲。\n春色郢中树，晴霞湖上山。\n去家旅帆远，回首暮潮还。\n蕙草知何赠，故人云汉间。",
        "dynasty": "唐",
        "collection_info": null
    },
    {
        "uuid": "4c0fb1098657c2ca5e45f41e003d3e96",
        "title": "夜雨寄寇校书",
        "author": "钱起",
        "content": "秋馆烟雨合，重城钟漏深。\n佳期阻清夜，孤兴发离心。\n烛影出绡幕，虫声连素琴。\n此时蓬阁友，应念昔同衾。",
        "dynasty": "唐",
        "collection_info": null
    },
    {
        "uuid": "af0c5b6ee11c32a4fa79c097d0f37c14",
        "title": "喜李侍御拜郎官入省",
        "author": "钱起",
        "content": "粉署花骢入，丹霄紫诰垂。\n直庐惊漏近，赐被觉霜移。\n汉主前瑶席，穰侯许凤池。\n应怜后行鴈，空羡上林枝。",
        "dynasty": "唐",
        "collection_info": null
    },
    {
        "uuid": "b5bf525065b58e9400b92484153e73c3",
        "title": "苏端林亭对酒喜雨",
        "author": "钱起",
        "content": "小雨飞林顶，浮凉入晚多。\n能知留客处，偏与好风过。\n濯锦飜红蕊，跳珠乱碧荷。\n芳尊深几许，此兴可酣歌。",
        "dynasty": "唐",
        "collection_info": null
    },
    {
        "uuid": "29a565ef0448ac71d4acb82205283a2a",
        "title": "见上林春鴈翔青云寄杨起居李员外",
        "author": "钱起",
        "content": "上林春更好，宾鴈不知归。\n顾影怜青籞，传声入紫微。\n夜陪池鹭宿，朝出苑花飞。\n宁忆寒乡侣，鸾凰一见稀。",
        "dynasty": "唐",
        "collection_info": null
    },
    {
        "uuid": "77d6c3aa1d8a9a6b3fd9bff4d10b7068",
        "title": "偶成",
        "author": "钱起",
        "content": "含毫意不浅，微月上帘栊。\n门静吏人息，心闲囹圄空。\n繁星入疎树，惊鹊倦秋风。\n始觉牵卑剧，宵眠亦在公。",
        "dynasty": "唐",
        "collection_info": null
    },
    {
        "uuid": "3396a8176ad8500e6842ff94578bcb81",
        "title": "渔潭值雨",
        "author": "钱起",
        "content": "日入林岛异，鹤鸣风草间。\n孤帆泊枉渚，飞雨来前山。\n客意念留滞，川途忽阻艰。\n赤亭仍数里，夜待安流还。",
        "dynasty": "唐",
        "collection_info": null
    }
]