[
    {
        "title": "陆严州赴召喜成三诗  其二",
        "author": "张镃",
        "content": "荣辱心中总不疑，因公环召独成诗。\n祇愁相见无多话，不似寻常梦裏时。",
        "dynasty": "宋",
        "collection_info": null
    },
    {
        "title": "陆严州赴召喜成三诗  其三",
        "author": "张镃",
        "content": "知己从来自有天，除书宁復待人传。\n青云直上非逾分，占上声名五十年。",
        "dynasty": "宋",
        "collection_info": null
    },
    {
        "title": "点视马驿因成两绝  其一",
        "author": "张镃",
        "content": "别驾今晨检驿亭，道迎羸卒破铜钲。\n当年错做书窗梦，蔽日旌旗出塞兵。",
        "dynasty": "宋",
        "collection_info": null
    },
    {
        "title": "点视马驿因成两绝  其二",
        "author": "张镃",
        "content": "万里关山过险巇，风廊聊此憇权奇。\n天开径上从兹始，想见长鸣振鬣时。",
        "dynasty": "宋",
        "collection_info": null
    },
    {
        "title": "武子得监左帑归甬东待次",
        "author": "张镃",
        "content": "看湖初过月阴阴，同望灯廛话夜深。\n帆向西兴人便远，再来华近莫相寻。",
        "dynasty": "宋",
        "collection_info": null
    },
    {
        "title": "简马庄父",
        "author": "张镃",
        "content": "才名曾道相君知，少忍黄粱数日炊。\n堪笑南湖愈疎拙，相逢无话说多时。",
        "dynasty": "宋",
        "collection_info": null
    },
    {
        "title": "何氏书堂",
        "author": "张镃",
        "content": "谁云学宦不同源，人镜风流百世存。\n想见当年临案牍，必无书限误成根。",
        "dynasty": "宋",
        "collection_info": null
    },
    {
        "title": "忆夏墟山园",
        "author": "张镃",
        "content": "松处筑亭何日见，霜时开径去年行。\n速排忙事成幽事，已觉贪山浪得声。",
        "dynasty": "宋",
        "collection_info": null
    },
    {
        "title": "题郭水坚画美人二首  其一",
        "author": "张镃",
        "content": "从来憨态最难宜，只把红绡映雪肌。\n自是一枝香杏了，莫嫌都不带花枝。",
        "dynasty": "宋",
        "collection_info": null
    },
    {
        "title": "题郭水坚画美人二首  其二",
        "author": "张镃",
        "content": "雪亸钗梁倚鬓鸦，玉温冰洁谢铅华。\n欲知占断人间韵，便是春风最后花。",
        "dynasty": "宋",
        "collection_info": null
    },
    {
        "title": "谒陆礼部归偶成二绝句  其一",
        "author": "张镃",
        "content": "欲识清狂自在身，关门湖上独经春。\n今朝正接黄梅雨，却出衝泥访故人。",
        "dynasty": "宋",
        "collection_info": null
    },
    {
        "title": "谒陆礼部归偶成二绝句  其二",
        "author": "张镃",
        "content": "有口宁论黠与痴，相投无过只谈诗。\n要知此客非忙客，欲去迟回尚读碑。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其一",
        "author": "张镃",
        "content": "老子生来铁面皮，要渠嬉笑莫过诗。\n可怜百巧卿云手，拙直今年一奏词。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其二",
        "author": "张镃",
        "content": "送公萧寺意徘徊，客众登车不忍归。\n明日尚将诗寄我，要令鹤骨转难肥。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其三",
        "author": "张镃",
        "content": "闻道匆匆不住程，如今应已到乡城。\n亦通朝路音书不，朝外可能空旧情。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其四",
        "author": "张镃",
        "content": "初时华节漕江东，台阁争留省阁中。\n换得一州如斗大，便无人挽信诗穷。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其五",
        "author": "张镃",
        "content": "少有羊曾踏菜园，更教清苦嚼筠根。\n何如添得如椽笔，就向西江一口吞。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其六",
        "author": "张镃",
        "content": "螀寒蚓叫亦何心，老贼奚堪领活深。\n非是交游无远别，几回因此惨离襟。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其七",
        "author": "张镃",
        "content": "诸子分镳不待鞭，愈怜肥犬满人前。\n何须妙处趋庭说，心学乘閒尽底传。",
        "dynasty": "宋",
        "collection_info": null
    },
    {
        "title": "有怀新筠州杨秘监寄赠八绝兼桂隠茶  其八",
        "author": "张镃",
        "content": "茗芽封去且随书，林下多惭好物无。\n鼻孔撩天犹得在，却须持赠竹香炉。",
        "dynasty": "宋",
        "collection_info": null
    },
    {
        "title": "新诗  其一",
        "author": "张镃",
        "content": "飞雪年年似故人，相逢真味一番新。\n别来莫问尘寰事，鬓色几如雪色匀。",
        "dynasty": "宋",
        "collection_info": null
    },
    {
        "title": "新诗  其二",
        "author": "张镃",
        "content": "一酌桥亭即便回，雪粘桃树学疎梅。\n若教湖上鸥来了，此日真须三百杯。",
        "dynasty": "宋",
        "collection_info": null
    },
    {
        "title": "回至泰阳村得家信二首  其一",
        "author": "张镃",
        "content": "干鹊飞鸣遶路隅，长须迎望果持书。\n鸡豚本自无烦饷，七日山行惯食蔬。",
        "dynasty": "宋",
        "collection_info": null
    },
    {
        "title": "回至泰阳村得家信二首  其二",
        "author": "张镃",
        "content": "桂隠闻知得雨来，榴花应对竹光开。\n归家早见南湖月，饮水犹胜举酒杯。",
        "dynasty": "宋",
        "collection_info": null
    },
    {
        "title": "崇德道中  其一",
        "author": "张镃",
        "content": "破艇争刬忽罢喧，野童村女闯篱边。\n令人说着苏堤路，花满清明画鼓船。",
        "dynasty": "宋",
        "collection_info": null
    },
    {
        "title": "崇德道中  其二",
        "author": "张镃",
        "content": "羊蹄根老漫溪浔，灰蝶閒飞兴亦深。\n春色醉人胜似酒，觅诗天气要微阴。",
        "dynasty": "宋",
        "collection_info": null
    },
    {
        "title": "崇德道中  其三",
        "author": "张镃",
        "content": "疎篱遮竹竹难遮，卧向溪流一桁斜。\n绿底睡鳬应自爱，起来摇翅各成花。",
        "dynasty": "宋",
        "collection_info": null
    },
    {
        "title": "崇德道中  其四",
        "author": "张镃",
        "content": "枸橘花繁雪有香，风吹成阵入船舱。\n若教知我园中路，不肯芳菲驿舍傍。",
        "dynasty": "宋",
        "collection_info": null
    },
    {
        "title": "曹村观落日",
        "author": "张镃",
        "content": "日欲西时暮霭凝，何尝落向远山层。\n分明万丈青罗幕，遮却销金罩裏灯。",
        "dynasty": "宋",
        "collection_info": null
    },
    {
        "title": "五家林四首  其一",
        "author": "张镃",
        "content": "放鸭成羣趁暖晖，村童遮护只狂飞。\n多多益办真难事，半里撑船赶不归。",
        "dynasty": "宋",
        "collection_info": null
    },
    {
        "title": "五家林四首  其二",
        "author": "张镃",
        "content": "岸转欣逢撆撆儿，蹙成千步响琉璃。\n没波岂但寻鱼吃，水不能濡只我知。",
        "dynasty": "宋",
        "collection_info": null
    },
    {
        "title": "五家林四首  其三",
        "author": "张镃",
        "content": "草木敷荣怕入秋，霜天却自不穷愁。\n弹丸都把黄金铸，乱挂枯疎冻树头。",
        "dynasty": "宋",
        "collection_info": null
    },
    {
        "title": "五家林四首  其四",
        "author": "张镃",
        "content": "散乱飞鸿掠快晴，嗈嗈那復苦寒声。\n定知已入新诗了，纔过余舟便不鸣。",
        "dynasty": "宋",
        "collection_info": null
    },
    {
        "title": "车中闻人说溪涧如水晶色口占一绝",
        "author": "张镃",
        "content": "涧水流如活水晶，道傍一语唤人醒。\n山林未必渠能说，说着山林便可听。",
        "dynasty": "宋",
        "collection_info": null
    },
    {
        "title": "题禹庙二首  其一",
        "author": "张镃",
        "content": "从来大智特闲闲，手足胼胝意不艰。\n千古夏王崇庙祀，浚川功用只随山。",
        "dynasty": "宋",
        "collection_info": null
    },
    {
        "title": "题禹庙二首  其二",
        "author": "张镃",
        "content": "为人心切屡忘家，力量方知有等差。\n莫信空山葬冠剑，且吟古屋画龙蛇。",
        "dynasty": "宋",
        "collection_info": null
    },
    {
        "title": "自锡山归舟中三首  其一",
        "author": "张镃",
        "content": "墙上夭桃竹顶齐，矮桥横水屋横陂。\n主翁受用三竿日，门外催租总不知。",
        "dynasty": "宋",
        "collection_info": null
    },
    {
        "title": "自锡山归舟中三首  其二",
        "author": "张镃",
        "content": "破驿遥临放马场，两鸦飞下更苍凉。\n东风莫起雕鞍兴，白髮欺人念故乡。",
        "dynasty": "宋",
        "collection_info": null
    },
    {
        "title": "自锡山归舟中三首  其三",
        "author": "张镃",
        "content": "帆腰风便得归程，天末层云暗又明。\n浅色鸡儿深色草，知谁教汝唤诗成。",
        "dynasty": "宋",
        "collection_info": null
    },
    {
        "title": "宿上湖",
        "author": "张镃",
        "content": "落日烘蒙紫翠间，舟人遥指洞庭山。\n云情水态明朝看，且伴新蟾宿柳湾。",
        "dynasty": "宋",
        "collection_info": null
    },
    {
        "title": "望亭夜泊",
        "author": "张镃",
        "content": "新月何曾展画帏，便教星斗避寒辉。\n思量自在天公最，昨日峰头有雪飞。",
        "dynasty": "宋",
        "collection_info": null
    },
    {
        "title": "石门小泊",
        "author": "张镃",
        "content": "近村非少茂林枝，十二乌巢一树栖。\n应恐此间难觅句，预先留作我诗题。",
        "dynasty": "宋",
        "collection_info": null
    },
    {
        "title": "潘茂洪借屋地主催起仆以山园暂假寓泊书两诗送之  其一",
        "author": "张镃",
        "content": "竹栽方讶不成阴，寸地城中果寸金。\n莫使无家轻发嘆，北山园裏翠烟深。",
        "dynasty": "宋",
        "collection_info": null
    },
    {
        "title": "潘茂洪借屋地主催起仆以山园暂假寓泊书两诗送之  其二",
        "author": "张镃",
        "content": "种艺吾方屋数间，图书鸡犬称君閒。\n径携桃叶航湖去，别有新居却载还。",
        "dynasty": "宋",
        "collection_info": null
    },
    {
        "title": "行次德清  其一",
        "author": "张镃",
        "content": "波鸣船板唤晨兴，倦睫揩摩得梦醒。\n到县阴晴休更问，野禽声已喜人听。",
        "dynasty": "宋",
        "collection_info": null
    },
    {
        "title": "行次德清  其二",
        "author": "张镃",
        "content": "浮图立处觉天低，迎我船行十里时。\n不是前山明復暗，那知头上白云移。",
        "dynasty": "宋",
        "collection_info": null
    },
    {
        "title": "行次德清  其三",
        "author": "张镃",
        "content": "渐凉山水倍清华，不说渔樵亦自嘉。\n好是趁人全省力，龟溪纔过又荷花。",
        "dynasty": "宋",
        "collection_info": null
    },
    {
        "title": "携杨秘监诗一编登舟因成二绝  其一",
        "author": "张镃",
        "content": "今日何曾独自来，船中相伴有诚斋。\n须知不局诗编裏，妙用方能处处皆。",
        "dynasty": "宋",
        "collection_info": null
    },
    {
        "title": "携杨秘监诗一编登舟因成二绝  其二",
        "author": "张镃",
        "content": "造化精神无尽期，跳腾踔厉即时追。\n目前言句知多少，罕有先生活法诗。",
        "dynasty": "宋",
        "collection_info": null
    },
    {
        "title": "相士陈邦彦觅诗",
        "author": "张镃",
        "content": "眼力知君已绝伦，奉传一法更通神。\n看渠天爵高人爵，方是人间富贵人。",
        "dynasty": "宋",
        "collection_info": null
    },
    {
        "title": "行次下渚湖二首  其一",
        "author": "张镃",
        "content": "绵延苍岫补林空，菱荇通船万镜中。\n黄白花明如绣出，蜻蜓犹爱蓼成丛。",
        "dynasty": "宋",
        "collection_info": null
    },
    {
        "title": "行次下渚湖二首  其二",
        "author": "张镃",
        "content": "野童绿草牧鹅羣，诗料今朝得几分。\n俯仰纵横皆合律，云如层树树如云。",
        "dynasty": "宋",
        "collection_info": null
    },
    {
        "title": "杂兴  其一",
        "author": "张镃",
        "content": "迢遥秦陇旧家山，百万貔貅拥节还。\n读尽一编时自许，西风吹梦玉门关。",
        "dynasty": "宋",
        "collection_info": null
    },
    {
        "title": "杂兴  其二",
        "author": "张镃",
        "content": "小圃秋光不世情，蠹枝枯枿忽重青。\n凌晨自灌银床水，居士新看种树经。",
        "dynasty": "宋",
        "collection_info": null
    },
    {
        "title": "杂兴  其三",
        "author": "张镃",
        "content": "细读南山扣角歌，机锋投处几曾多。\n道人不踏门前路，敝帚其如自爱何。",
        "dynasty": "宋",
        "collection_info": null
    },
    {
        "title": "园步杂兴  其一",
        "author": "张镃",
        "content": "懽意千年孰与齐，恰如穉子候门时。\n八旬半载争多少，匹似渊明已较迟。",
        "dynasty": "宋",
        "collection_info": null
    },
    {
        "title": "园步杂兴  其二",
        "author": "张镃",
        "content": "豆篱黄叶被蔬田，静极情怀似黯然。\n居舍又从东壁看，柳梢浓处起厨烟。",
        "dynasty": "宋",
        "collection_info": null
    },
    {
        "title": "园步杂兴  其三",
        "author": "张镃",
        "content": "无风寒色自凄迷，晚日低笼一径微。\n竹裏鸠藏初未觉，小车行过忽横飞。",
        "dynasty": "宋",
        "collection_info": null
    },
    {
        "title": "园步杂兴  其四",
        "author": "张镃",
        "content": "池心谁放叶舟横，莲蘤还如入夏生。\n病起一天云意好，浅坡閒让鹿先行。",
        "dynasty": "宋",
        "collection_info": null
    },
    {
        "title": "园步杂兴  其五",
        "author": "张镃",
        "content": "园中荒秽渐平治，老子何妨鬓有丝。\n从此五行无晦气，一閒成就万篇诗。",
        "dynasty": "宋",
        "collection_info": null
    },
    {
        "title": "立秋后一日池上杂兴  其一",
        "author": "张镃",
        "content": "渔舟閒上揭疎篷，倚徧苕华岸岸红。\n两日新秋凉便觉，费人诗句是西风。",
        "dynasty": "宋",
        "collection_info": null
    },
    {
        "title": "立秋后一日池上杂兴  其二",
        "author": "张镃",
        "content": "船舷何事若轻雷，荡叶衝莲一道开。\n莫待归时方命酒，径从花上递金杯。",
        "dynasty": "宋",
        "collection_info": null
    },
    {
        "title": "立秋后一日池上杂兴  其三",
        "author": "张镃",
        "content": "小娃犹记喜归时，故唱前年自赋词。\n但得池边鸥鹭听，更须门外野人知。",
        "dynasty": "宋",
        "collection_info": null
    },
    {
        "title": "立秋后一日池上杂兴  其四",
        "author": "张镃",
        "content": "冰轮艷艷涌东墙，鱼触波纹破碎光。\n十万人家眠正熟，谁知凉满一胡床。",
        "dynasty": "宋",
        "collection_info": null
    },
    {
        "title": "道傍丛祠榜云老人庙",
        "author": "张镃",
        "content": "里俗崇祠想报功，袍鞾包裹雪髯翁。\n休嗟事始无人识，纵有丰碑亦是空。",
        "dynasty": "宋",
        "collection_info": null
    },
    {
        "title": "次韵京口叔祖见寄四首  其一",
        "author": "张镃",
        "content": "欲诉中心话许长，尺书恨不寄千张。\n新篇喜逐东风好，亦尽人间草木荒。",
        "dynasty": "宋",
        "collection_info": null
    },
    {
        "title": "次韵京口叔祖见寄四首  其二",
        "author": "张镃",
        "content": "山堂初展称婆娑，曲径移栽杂树多。\n应是我翁归舍后，便登繁要亦来过。",
        "dynasty": "宋",
        "collection_info": null
    },
    {
        "title": "次韵京口叔祖见寄四首  其三",
        "author": "张镃",
        "content": "病起逢春自献酬，醉狂诗体类俳优。\n追攀雄杰诚堪笑，寄去稽迟更合羞。",
        "dynasty": "宋",
        "collection_info": null
    },
    {
        "title": "次韵京口叔祖见寄四首  其四",
        "author": "张镃",
        "content": "汲古无初不读书，屠苏新制帖僧庐。\n痴禅昼夜蒲团上，贪睡犹胜学宰予。",
        "dynasty": "宋",
        "collection_info": null
    },
    {
        "title": "次韵酬王之孟见赠",
        "author": "张镃",
        "content": "相逢未问有诗新，识得全然少得人。\n莫怪世间多不爱，翰林憔悴少陵贫。",
        "dynasty": "宋",
        "collection_info": null
    },
    {
        "title": "次韵姜邦杰见访留赠三诗  其一",
        "author": "张镃",
        "content": "饱看朝霞与暮云，一丘一壑大无尘。\n关门果是倦迎客，倒屣还因有句人。",
        "dynasty": "宋",
        "collection_info": null
    },
    {
        "title": "次韵姜邦杰见访留赠三诗  其二",
        "author": "张镃",
        "content": "绕林游遍便沿陂，薄暑车行不下帷。\n最喜竹君相伴久，见渠生子子生儿。",
        "dynasty": "宋",
        "collection_info": null
    },
    {
        "title": "次韵姜邦杰见访留赠三诗  其三",
        "author": "张镃",
        "content": "何曾一事扰中扃，醉便投床梦亦清。\n书卷犹嫌旧时习，未能熟处放教生。",
        "dynasty": "宋",
        "collection_info": null
    },
    {
        "title": "次韵吕浩然四首  其一",
        "author": "张镃",
        "content": "小筑茅堂亦有厅，规摹林野自然清。\n仙风道骨真人后，过我应除喝道声。",
        "dynasty": "宋",
        "collection_info": null
    },
    {
        "title": "次韵吕浩然四首  其二",
        "author": "张镃",
        "content": "作诗谁道有梯阶，当下由人肯放开。\n字字不为声病缚，知君得处自天来。",
        "dynasty": "宋",
        "collection_info": null
    },
    {
        "title": "次韵吕浩然四首  其三",
        "author": "张镃",
        "content": "秋水清来不钓鱼，有时遮眼强寻书。\n过从闲客犹全少，况是朝官更合疎。",
        "dynasty": "宋",
        "collection_info": null
    },
    {
        "title": "次韵吕浩然四首  其四",
        "author": "张镃",
        "content": "天然风景异人为，门外南湖不姓西。\n指日芙蓉盛行发，何须出郭看苏堤。",
        "dynasty": "宋",
        "collection_info": null
    },
    {
        "title": "过野翁亭因登岝崿山憩崇寿院僧轩共成四绝句  其一",
        "author": "张镃",
        "content": "古县依山惬乍游，欲行因路始穷幽。\n搀空石壁樛林合，更做行程急也留。",
        "dynasty": "宋",
        "collection_info": null
    },
    {
        "title": "过野翁亭因登岝崿山憩崇寿院僧轩共成四绝句  其二",
        "author": "张镃",
        "content": "溪流逢旱息潺淙，野彴横趋乱石中。\n晨恨铁冠人已去，我来权合号山翁。",
        "dynasty": "宋",
        "collection_info": null
    },
    {
        "title": "过野翁亭因登岝崿山憩崇寿院僧轩共成四绝句  其三",
        "author": "张镃",
        "content": "甲子峰高正属连，白云腾涌似炉烟。\n羣仙若讶归来晚，只蹑云根上碧天。",
        "dynasty": "宋",
        "collection_info": null
    },
    {
        "title": "过野翁亭因登岝崿山憩崇寿院僧轩共成四绝句  其四",
        "author": "张镃",
        "content": "岩隈萧寺得跻攀，数翠邀岚不復难。\n已向城中专一壑，更须随处款青山。",
        "dynasty": "宋",
        "collection_info": null
    },
    {
        "title": "舟过良渚",
        "author": "张镃",
        "content": "船出修门未有诗，直须凤口泛晴溪。\n缘何触景方吟得，拙句频年不立题。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其一",
        "author": "张镃",
        "content": "居士园门甚处开，傍城犹未着楼台。\n门前湖水三千尺，引得沙鸥亦肯来。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其二",
        "author": "张镃",
        "content": "旋开斜港放船出，更着小亭临水看。\n软红尘裏江山景，便着丹青画亦难。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其三",
        "author": "张镃",
        "content": "东家西家翁媪说，白洋湖自有多年。\n何曾识见江鸥至，消得主人诗兴颠。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其四",
        "author": "张镃",
        "content": "朝阳鸣凤国之祥，瑞事吾家鸥鹭行。\n最爱几声烟外响，和他渔艇独敲榔。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其五",
        "author": "张镃",
        "content": "十五年前过扬子，尔辈出没波涛中。\n争知今日得共住，急唤酒来浇晚风。",
        "dynasty": "宋",
        "collection_info": null
    },
    {
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其六",
        "author": "张镃",
        "content": "不因他处食无鱼，来慰先生索寞居。\n走笔赠诗君莫笑，从游此是最相于。",
        "dynasty": "宋",
        "collection_info": null
    },
    {
        "title": "出城二首  其一",
        "author": "张镃",
        "content": "只道南湖没样奇，出关又有许多诗。\n便须抄取天然句，纔下工夫走却伊。",
        "dynasty": "宋",
        "collection_info": null
    },
    {
        "title": "出城二首  其二",
        "author": "张镃",
        "content": "扁舟初上一声雷，两岸浓云乱欲堆。\n堪笑此时晴太早，篷遮未定雨先来。",
        "dynasty": "宋",
        "collection_info": null
    },
    {
        "title": "以桂隠樱桃从益之博红酒诗",
        "author": "张镃",
        "content": "闻道君家琥珀霞，杭州那更说梨花。\n樱桃颗颗堪持比，换取一尊来水涯。",
        "dynasty": "宋",
        "collection_info": null
    },
    {
        "title": "新市道中",
        "author": "张镃",
        "content": "野晴天碧共溪长，画样飞来白鸟双。\n舟小不禁风罨岸，菰蒲无数入篷窗。",
        "dynasty": "宋",
        "collection_info": null
    },
    {
        "title": "夜闻渔歌",
        "author": "张镃",
        "content": "非竹非丝响裂空，高歌三唱出渔篷。\n清溪激越犹如许，想见湘波欵乃中。",
        "dynasty": "宋",
        "collection_info": null
    },
    {
        "title": "访安福寺叶上人",
        "author": "张镃",
        "content": "苍苔径入旧栽竹，树裏桥横新凿池。\n丈室稳居清绝地，岂容支遁不能诗。",
        "dynasty": "宋",
        "collection_info": null
    },
    {
        "title": "西庄夜归",
        "author": "张镃",
        "content": "草声真似过田间，唧唧虫催兴未阑。\n珍重小舆能从我，夜深穿遍竹阴寒。",
        "dynasty": "宋",
        "collection_info": null
    },
    {
        "title": "题本觉寺  其一",
        "author": "张镃",
        "content": "绕架蒲萄叶尚稀，瓦炉閒炷柏烟微。\n年年绿暗轩窗意，却恨春风不早归。",
        "dynasty": "宋",
        "collection_info": null
    },
    {
        "title": "题本觉寺  其二",
        "author": "张镃",
        "content": "一径横穿藓翠封，满空声动玉琤淙。\n林居岂是无修竹，未有清阴似此浓。",
        "dynasty": "宋",
        "collection_info": null
    },
    {
        "title": "题圆觉寺跳珠轩",
        "author": "张镃",
        "content": "箨龙来向石根蟠，幻出摩尼跃翠盘。\n今日山中晴亦雨，可无风过发清寒。",
        "dynasty": "宋",
        "collection_info": null
    },
    {
        "title": "清明日书亦庵壁二首  其一",
        "author": "张镃",
        "content": "春情缘雨復缘晴，晴即閒行雨即吟。\n花好满园看未过，出墙邻树又关心。",
        "dynasty": "宋",
        "collection_info": null
    },
    {
        "title": "清明日书亦庵壁二首  其二",
        "author": "张镃",
        "content": "光阴高柳欲飘绵，拂着蔷薇锦壁连。\n莫道行人总无识，定因罗爵爱门前。",
        "dynasty": "宋",
        "collection_info": null
    },
    {
        "title": "题南山刘家寺松云轩",
        "author": "张镃",
        "content": "红蘤墙头蜂过叶，翠藤池面蚁行枝。\n蹔来数刻有余兴，若住此轩何限诗。",
        "dynasty": "宋",
        "collection_info": null
    },
    {
        "title": "寻桂南山至崇寿院因往灵石三首  其一",
        "author": "张镃",
        "content": "折枝登几已孤妍，况值风林水石边。\n荦确路斜飞盖歇，丁宁茅店畧停烟。",
        "dynasty": "宋",
        "collection_info": null
    },
    {
        "title": "寻桂南山至崇寿院因往灵石三首  其二",
        "author": "张镃",
        "content": "迎客山僧未下廊，好风吹鼻便生狂。\n莫疑佛宇清芬烈，薝卜曼殊共借香。",
        "dynasty": "宋",
        "collection_info": null
    },
    {
        "title": "寻桂南山至崇寿院因往灵石三首  其三",
        "author": "张镃",
        "content": "山头籐断空垂子，亭下泉荒不满池。\n老衲坐来知敬客，南音犹记鬼仙诗。",
        "dynasty": "宋",
        "collection_info": null
    },
    {
        "title": "閒步游紫极观",
        "author": "张镃",
        "content": "孤榜前春冰雪清，山祠閒步意无营。\n曾耽幽槩穿廊曲，犹记筠冠问客生。",
        "dynasty": "宋",
        "collection_info": null
    },
    {
        "title": "铁行者",
        "author": "张镃",
        "content": "僧舍生涯只且然，养他行者不须钱。\n龙潭莫问僧参得，吹灭灯时各自眠。",
        "dynasty": "宋",
        "collection_info": null
    },
    {
        "title": "彭祖岭道中",
        "author": "张镃",
        "content": "白鹭横来正作羣，忽从区稻绿间分。\n问渠曾过城中否，应识南湖水际云。",
        "dynasty": "宋",
        "collection_info": null
    },
    {
        "title": "曾幼度许过访两诗问讯  其一",
        "author": "张镃",
        "content": "寒窗不住阅清文，炼石真为五色云。\n拄杖横担东鲁教，长安今次欲谁闻。",
        "dynasty": "宋",
        "collection_info": null
    },
    {
        "title": "曾幼度许过访两诗问讯  其二",
        "author": "张镃",
        "content": "诗不能工张约斋，有人曾说访渠来。\n病余百拙慵开口，愿听晴空起怒雷。",
        "dynasty": "宋",
        "collection_info": null
    },
    {
        "title": "暑行",
        "author": "张镃",
        "content": "谁敲白石生热烟，举头见岭思回鞭。\n修竹林间有寒甃，莫打渴乌教近前。",
        "dynasty": "宋",
        "collection_info": null
    },
    {
        "title": "水边",
        "author": "张镃",
        "content": "翠藤萦树夕花明，无数圆荷贴乱萍。\n酒力半销来照影，晚风轻澹鹤梳翎。",
        "dynasty": "宋",
        "collection_info": null
    },
    {
        "title": "晚眺",
        "author": "张镃",
        "content": "小阁梯檐竹作篱，晴阴登眺百盘宜。\n悬知皓月升云海，不赋如鈎似镜诗。",
        "dynasty": "宋",
        "collection_info": null
    },
    {
        "title": "观水上斜照",
        "author": "张镃",
        "content": "吹落天河入水中，分明金镀晚来风。\n若非日脚流成汁，平楚青还染得红。",
        "dynasty": "宋",
        "collection_info": null
    },
    {
        "title": "题山长庵",
        "author": "张镃",
        "content": "相国归来未肯閒，自将日月炼成丹。\n思量漫把黄金铸，一段精神画亦难。",
        "dynasty": "宋",
        "collection_info": null
    },
    {
        "title": "臞庵书事四首  其一",
        "author": "张镃",
        "content": "畦丁相引绕园行，指说亭基不记名。\n因想后湖题柱处，树林曾见作诗成。",
        "dynasty": "宋",
        "collection_info": null
    },
    {
        "title": "臞庵书事四首  其二",
        "author": "张镃",
        "content": "老藤横路几星霜，骨相清坚寿自长。\n敢惮侧巾方可过，折枝为子也何妨。",
        "dynasty": "宋",
        "collection_info": null
    },
    {
        "title": "臞庵书事四首  其三",
        "author": "张镃",
        "content": "曲涧斜穿竹最奇，岂容长夏有炎曦。\n林深纵怯湖风猛，更为支筇立少时。",
        "dynasty": "宋",
        "collection_info": null
    },
    {
        "title": "臞庵书事四首  其四",
        "author": "张镃",
        "content": "人生富贵尽浮云，何必须因不义分。\n若有一丘能作主，更惭寇邓立功勋。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其一",
        "author": "张镃",
        "content": "故殿檐阴石汇泉，针鱼苔凈乐回旋。\n持杯挹取虽无暇，照影心肠更洒然。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其二",
        "author": "张镃",
        "content": "野香别是一般风，蓦直平冈好翠松。\n更许虚空画山水，细铺霞浪衬云峰。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其三",
        "author": "张镃",
        "content": "山腰路转涌苍蛇，山下修筠媚白沙。\n正要澄江舒倦眼，莫教缘岸有人家。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其四",
        "author": "张镃",
        "content": "岭度慈云境累凉，前看湖面后看江。\n诗魔半饷难调伏，除是休来却易降。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其五",
        "author": "张镃",
        "content": "南山好处刘家寺，门裏松篁一径衝。\n自有禽声喜迎客，不须知事更鸣钟。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其六",
        "author": "张镃",
        "content": "老僧分袂倏三年，犹访芳池跃翠泉。\n新迭两山都未识，北堂引看更东偏。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其七",
        "author": "张镃",
        "content": "支径坡陀竹最多，箨龙纔起更成窠。\n穿岚触翠坳塘出，一片香来得嫩荷。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其八",
        "author": "张镃",
        "content": "井分泉脉透巉岩，谁道飞流是假山。\n水鸟树林皆作供，可怜居士只偷閒。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其九",
        "author": "张镃",
        "content": "亭桥两面看芙蕖，静数波间小队鱼。\n碧幛弯环遮去路，凈天终待此同居。",
        "dynasty": "宋",
        "collection_info": null
    },
    {
        "title": "送客至无相兰若归过慈云岭小憩崇寿寺书所见十首  其一○",
        "author": "张镃",
        "content": "欲归停驭重徘徊，破费林间雪一杯。\n留取半山看未了，火云时节约重来。",
        "dynasty": "宋",
        "collection_info": null
    },
    {
        "title": "过枫桥寺",
        "author": "张镃",
        "content": "妙绝吾宗有旧题，趁晴径过敢留诗。\n只消记取今朝景，不是乌啼月落时。",
        "dynasty": "宋",
        "collection_info": null
    },
    {
        "title": "听琵琶",
        "author": "张镃",
        "content": "四絃么凤杂雏鶑，不作商船塞路声。\n花影透帘清昼夜，细将拢捻说多情。",
        "dynasty": "宋",
        "collection_info": null
    },
    {
        "title": "绍兴间国工胡伟琵琶擅称一时其徒豪兴得胡心传之妙今年七十二清健伎益精从容话故都事使人感叹因书小诗与之",
        "author": "张镃",
        "content": "半生繁会想梨园，醒耳秋风凤语絃。\n我亦秦关归未暇，故都休说汴河边。",
        "dynasty": "宋",
        "collection_info": null
    },
    {
        "title": "许道士房",
        "author": "张镃",
        "content": "凉蝉乱叫朝暮雨，独鹤不迷前后山。\n芎叶煮汤胜茗椀，栗花然火称松关。",
        "dynasty": "宋",
        "collection_info": null
    },
    {
        "title": "得家书  其一",
        "author": "张镃",
        "content": "北堂萱独雁行疎，旅梦通宵只敝庐。\n未暇拆封忙唤仆，先将安否问何如。",
        "dynasty": "宋",
        "collection_info": null
    },
    {
        "title": "得家书  其二",
        "author": "张镃",
        "content": "玉塞金河阻去程，醉中尝梦赋西征。\n天时不与人心合，独守寒窗数鴈声。",
        "dynasty": "宋",
        "collection_info": null
    },
    {
        "title": "得家书  其三",
        "author": "张镃",
        "content": "风沙来往稻粱谋，江北江南一岁遒。\n非为红楼断消息，待梅暗候自清愁。",
        "dynasty": "宋",
        "collection_info": null
    },
    {
        "title": "雨中闻雁",
        "author": "张镃",
        "content": "小雨终朝湿翠霏，渚蒲汀树白瀰瀰。\n若嫌鸣雁无厌足，回到潮州又索诗。",
        "dynasty": "宋",
        "collection_info": null
    },
    {
        "title": "看鴈",
        "author": "张镃",
        "content": "晓晴羣鴈欲何之，正是青天似纸时。\n横斜数行有声字，服杀虚空解作诗。",
        "dynasty": "宋",
        "collection_info": null
    },
    {
        "title": "张以道归自甬东先饷土物两诗为谢  其一",
        "author": "张镃",
        "content": "梨柿鱼盐来海上，殷勤持送与閒官。\n缘何似得千金赠，明日重亲语笑欢。",
        "dynasty": "宋",
        "collection_info": null
    },
    {
        "title": "张以道归自甬东先饷土物两诗为谢  其二",
        "author": "张镃",
        "content": "红满芙蓉菊满黄，连朝衰病负秋光。\n乘除自此无忧恼，醉赏家园一万场。",
        "dynasty": "宋",
        "collection_info": null
    },
    {
        "title": "夜坐因观杨伯虎和春字韵诗偶成五绝再寄  其一",
        "author": "张镃",
        "content": "挑尽灯花夜未眠，清寒浑忘是春天。\n霜侵绿鬓张居士，空坐书帏三十年。",
        "dynasty": "宋",
        "collection_info": null
    },
    {
        "title": "夜坐因观杨伯虎和春字韵诗偶成五绝再寄  其二",
        "author": "张镃",
        "content": "案上因翻简铁堆，亲朋何日和诗回。\n高怀剩得清閒力，满纸溪山秀色开。",
        "dynasty": "宋",
        "collection_info": null
    },
    {
        "title": "夜坐因观杨伯虎和春字韵诗偶成五绝再寄  其三",
        "author": "张镃",
        "content": "往事追思重惨伤，相从常醉德勋堂。\n每登屺岵数鸿鴈，老泪风前必数行。",
        "dynasty": "宋",
        "collection_info": null
    },
    {
        "title": "夜坐因观杨伯虎和春字韵诗偶成五绝再寄  其四",
        "author": "张镃",
        "content": "宦情侬自本来无，君亦琳宫暂逸居。\n西华武夷俱绝胜，可教诗卷此时疎。",
        "dynasty": "宋",
        "collection_info": null
    },
    {
        "title": "夜坐因观杨伯虎和春字韵诗偶成五绝再寄  其五",
        "author": "张镃",
        "content": "苕霅从来着志和，子云宁久占烟波。\n速归径上清班好，时过南湖伴浩歌。",
        "dynasty": "宋",
        "collection_info": null
    },
    {
        "title": "春日",
        "author": "张镃",
        "content": "银叶煎香细雨声，竹阴行处药花明。\n麦光小楷临唐帖，更有人间第一清。",
        "dynasty": "宋",
        "collection_info": null
    },
    {
        "title": "寒食前一日西湖閒泛三首  其一",
        "author": "张镃",
        "content": "艷红香白徧游人，花柳酣歌识太平。\n野客独谙閒意趣，草烟空爱一川明。",
        "dynasty": "宋",
        "collection_info": null
    },
    {
        "title": "寒食前一日西湖閒泛三首  其二",
        "author": "张镃",
        "content": "骤暖悬知雨信浓，半阴台榭碧烘蒙。\n何心更敢携壶去，孤桨微吟尚未工。",
        "dynasty": "宋",
        "collection_info": null
    },
    {
        "title": "寒食前一日西湖閒泛三首  其三",
        "author": "张镃",
        "content": "衰鬓争如竹际苔，秋千犹记玉骢回。\n短篱数尺花成簇，一日春悰不往来。",
        "dynasty": "宋",
        "collection_info": null
    },
    {
        "title": "春云",
        "author": "张镃",
        "content": "松边寒彩过前山，松下铺毡坐不还。\n泽物为霖休自苦，且来相伴约斋閒。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其一",
        "author": "张镃",
        "content": "自得城隅水北居，西湖幽讨句全疎。\n今朝掩簿抽身出，更向谁边不一书。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其二",
        "author": "张镃",
        "content": "清晓溟蒙雨气浓，出关晴色便葱茏。\n层云特为诗人喜，添起山头四五峰。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其三",
        "author": "张镃",
        "content": "卖龟船小漾漪涟，折得苹花亦当钱。\n我自沧洲隔三载，此花风调只依然。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其四",
        "author": "张镃",
        "content": "饭余飞盖北山来，上苑虚堂柳际开。\n繫马林间宁復散，却容拄杖卓青苔。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其五",
        "author": "张镃",
        "content": "赐沐山行策最长，游人此日却相妨。\n洞天只得东边赏，开过灯花断杀肠。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其六",
        "author": "张镃",
        "content": "夹堤全少露桃红，独许垂杨翠拂空。\n千古苏仙几曾死，骑鲸时或下亭中。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其七",
        "author": "张镃",
        "content": "茭葑茸茸展翠毡，六桥分舞燕翎纤。\n撑船捷出苍湾去，要看山围玉镜奁。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其八",
        "author": "张镃",
        "content": "喜逐刍荛禁苑东，舜絃调处剩熏风。\n戎葵学得宫衣缬，不作人间锦样红。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其九",
        "author": "张镃",
        "content": "寮寀招邀胜引多，旷怀真语当絃歌。\n联翩逸驾知难及，乞我扁舟着钓蓑。",
        "dynasty": "宋",
        "collection_info": null
    },
    {
        "title": "四月上澣日同寮约游西湖十绝  其一○",
        "author": "张镃",
        "content": "丰乐楼前未夕晖，可堪鱼钥限城扉。\n诗成快向归时写，丹墨明朝与兴违。",
        "dynasty": "宋",
        "collection_info": null
    },
    {
        "title": "鸥渚亭次韵茂洪西湖三诗  其一",
        "author": "张镃",
        "content": "出城犹记四年前，朝看西湖到暮烟。\n自有南湖相暖热，可曾频过六桥边。",
        "dynasty": "宋",
        "collection_info": null
    },
    {
        "title": "鸥渚亭次韵茂洪西湖三诗  其二",
        "author": "张镃",
        "content": "老子看山今益工，只怜云气不怜峰。\n抬头半饷无人说，自向波心泛短篷。",
        "dynasty": "宋",
        "collection_info": null
    },
    {
        "title": "鸥渚亭次韵茂洪西湖三诗  其三",
        "author": "张镃",
        "content": "尘土奔忙举世人，无过白白鬓毛新。\n一般要撰眼前乐，泉石由来乐较真。",
        "dynasty": "宋",
        "collection_info": null
    },
    {
        "title": "三月望日微雨泛舟西湖四首  其一",
        "author": "张镃",
        "content": "清明纔过雨连风，着色湖山便面中。\n草上踏青人自出，舣船无地不飞红。",
        "dynasty": "宋",
        "collection_info": null
    },
    {
        "title": "三月望日微雨泛舟西湖四首  其二",
        "author": "张镃",
        "content": "非是天悭一日晴，晦明多态属诗人。\n云翻画样烘蒙墨，波捲纹头起突银。",
        "dynasty": "宋",
        "collection_info": null
    },
    {
        "title": "三月望日微雨泛舟西湖四首  其三",
        "author": "张镃",
        "content": "倭缬帘垂柳外楼，覩粧微露玉搔头。\n承平气象应如此，忆杀金明水殿游。",
        "dynasty": "宋",
        "collection_info": null
    },
    {
        "title": "三月望日微雨泛舟西湖四首  其四",
        "author": "张镃",
        "content": "堤树枝条老更成，岂容他处夏阴清。\n东风不惜吹芳草，绿满鹅儿燕子情。",
        "dynasty": "宋",
        "collection_info": null
    },
    {
        "title": "湖南午坐雨作归山堂共成四绝句  其一",
        "author": "张镃",
        "content": "帘外青山隠树林，霎时来看便沉吟。\n骑声盖色都除尽，唯恨诗情染最深。",
        "dynasty": "宋",
        "collection_info": null
    },
    {
        "title": "湖南午坐雨作归山堂共成四绝句  其二",
        "author": "张镃",
        "content": "或拟香山或拟陶，有时无句只虫号。\n作诗䖃苴犹之可，字写不成方是高。",
        "dynasty": "宋",
        "collection_info": null
    },
    {
        "title": "湖南午坐雨作归山堂共成四绝句  其三",
        "author": "张镃",
        "content": "西山俄起一声雷，不觉如拳雨点来。\n滴遍池中万荷叶，又催薝卜海榴开。",
        "dynasty": "宋",
        "collection_info": null
    },
    {
        "title": "湖南午坐雨作归山堂共成四绝句  其四",
        "author": "张镃",
        "content": "平时吾亦爱吾庐，今雨巢禽亦引雏。\n好是阶前四高桧，枝枝叶叶缀明珠。",
        "dynasty": "宋",
        "collection_info": null
    },
    {
        "title": "送樱桃与范尚书二首  其一",
        "author": "张镃",
        "content": "谁将绛蜡千枝泪，镕作骊龙百斛珠。\n酪碗冰盘非我称，敢烦西子荐陶朱。",
        "dynasty": "宋",
        "collection_info": null
    },
    {
        "title": "送樱桃与范尚书二首  其二",
        "author": "张镃",
        "content": "满架酴醿雪未干，滴阶红颗照春残。\n知公有意参金鼎，驰送朝霞九转丹。",
        "dynasty": "宋",
        "collection_info": null
    },
    {
        "title": "籐枕诗",
        "author": "张镃",
        "content": "为爱江湖细雨声，短篷欹听买随行。\n那堪老去便轻软，肯羡珊瑚与夜明。",
        "dynasty": "宋",
        "collection_info": null
    },
    {
        "title": "咏清苦",
        "author": "张镃",
        "content": "清苦任渠诗作祟，黑甜安尔睡为魔。\n七言赋就赏音少，一枕觉来佳兴多。",
        "dynasty": "宋",
        "collection_info": null
    },
    {
        "title": "写扇",
        "author": "张镃",
        "content": "世间功业任差殊，心地明时自有余。\n若道必从勤学得，当年稷卨读何书。",
        "dynasty": "宋",
        "collection_info": null
    },
    {
        "title": "南湖书事五首  其一",
        "author": "张镃",
        "content": "初来作舍少人行，桥外如今满市声。\n绕岸种成桃间柳，一家和气万家生。",
        "dynasty": "宋",
        "collection_info": null
    },
    {
        "title": "南湖书事五首  其二",
        "author": "张镃",
        "content": "过午人家起竈烟，被风轻引向晴川。\n须臾却与云阴杂，不碍玻璃镜自圆。",
        "dynasty": "宋",
        "collection_info": null
    },
    {
        "title": "南湖书事五首  其三",
        "author": "张镃",
        "content": "科树梯斜倚暮晖，犬声如蛤透疎篱。\n谢天排出江村景，副我凭栏一望时。",
        "dynasty": "宋",
        "collection_info": null
    },
    {
        "title": "南湖书事五首  其四",
        "author": "张镃",
        "content": "水鸟鸿俦已可听，湱然分练蹙波声。\n成羣争似沙鸥少，别有高閒物外情。",
        "dynasty": "宋",
        "collection_info": null
    },
    {
        "title": "南湖书事五首  其五",
        "author": "张镃",
        "content": "恍看滟滟紫金幢，日脚横澜万褶光。\n吹到槛边争荡激，直疑身似水仙王。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其一",
        "author": "张镃",
        "content": "淡日轻阴晒麦天，水边閒唤木兰船。\n不游东港西陂熟，争得人知是散仙。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其二",
        "author": "张镃",
        "content": "草生荒径没靴深，寂寂危亭藓晕侵。\n翠辇不来知几夏，野禽啼暝古松林。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其三",
        "author": "张镃",
        "content": "两岸人家水映门，谁知城裏有深村。\n照畦罂粟红灯密，绕舍戎葵紫缬繁。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其四",
        "author": "张镃",
        "content": "头上云忙雨欲来，箬篷还转碧芦隈。\n中流数点沾衣湿，便放西山夕照开。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其五",
        "author": "张镃",
        "content": "诗思浑如昌歜苦，宦名那似朮羹香。\n朝来但听霏微雨，自种丛榴怪石傍。",
        "dynasty": "宋",
        "collection_info": null
    },
    {
        "title": "夏日南湖泛舟因过琼华园六首  其六",
        "author": "张镃",
        "content": "滑泥宁復问怀沙，且醉杯中琥珀霞。\n触事背时还独笑，安排明日取虾蟆。",
        "dynasty": "宋",
        "collection_info": null
    },
    {
        "title": "即事  其一",
        "author": "张镃",
        "content": "池通幽涧碧如油，试水新鹅小拍浮。\n行过板桥花片落，被风邀上采菱舟。",
        "dynasty": "宋",
        "collection_info": null
    },
    {
        "title": "即事  其二",
        "author": "张镃",
        "content": "旋买花栽得野香，浴兰天气日偏长。\n槐龙或跃无人见，浄扫风尘置竹床。",
        "dynasty": "宋",
        "collection_info": null
    },
    {
        "title": "即事  其三",
        "author": "张镃",
        "content": "竹院桥廊未放晴，一凉生处绿交横。\n隔林休厌荷池小，风叶时传泼雨声。",
        "dynasty": "宋",
        "collection_info": null
    },
    {
        "title": "书叶轩  其一",
        "author": "张镃",
        "content": "当处心安即洞天，黄连一炷胜龙涎。\n閒房幸自无人到，谁放白云来枕前。",
        "dynasty": "宋",
        "collection_info": null
    },
    {
        "title": "书叶轩  其二",
        "author": "张镃",
        "content": "正是桐阴雨乍晴，隔笼黄鸟女儿声。\n笔床经笥閒家具，物物皆从我太平。",
        "dynasty": "宋",
        "collection_info": null
    },
    {
        "title": "围绣亭",
        "author": "张镃",
        "content": "盘屈迴廊面面同，顶门开窍更神通。\n非关意匠玲珑巧，示现圆融转物功。",
        "dynasty": "宋",
        "collection_info": null
    },
    {
        "title": "晨步西涧",
        "author": "张镃",
        "content": "日炙芹泥积渐融，一湾新涨小桥通。\n不因野鸭飞来喜，忘却生涯书卷中。",
        "dynasty": "宋",
        "collection_info": null
    },
    {
        "title": "听鶑亭",
        "author": "张镃",
        "content": "墙头正对南湖柳，湖柳迎风翠扫空。\n最喜音声为佛事，乱蝉赓唱夕阳中。",
        "dynasty": "宋",
        "collection_info": null
    },
    {
        "title": "晚步松下",
        "author": "张镃",
        "content": "人皆束缚卯申时，我独园居不必归。\n最是苍寒堂下好，乱松梢上看云飞。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其一",
        "author": "张镃",
        "content": "城裏今年热异常，出城萧寺未全凉。\n髮毛吹尽人间暑，除是芙蕖十里香。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其二",
        "author": "张镃",
        "content": "佳处湖山昔纵游，繁华常恨过清幽。\n今朝莫入名园去，只向风苹荡小舟。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其三",
        "author": "张镃",
        "content": "松竹孤山处士居，高风落落有谁如。\n南湖放鹤能迎客，景行先贤或未疎。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其四",
        "author": "张镃",
        "content": "西陵桥下最阴多，花外山明涌黛螺。\n开遍酒楼人未上，几声烟断采菱歌。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其五",
        "author": "张镃",
        "content": "临津台殿似蓬莱，柳色荒凉锁翠苔。\n萍港不知人事改，通船如望帝尧来。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其六",
        "author": "张镃",
        "content": "白髮催愁酒量悭，软尘盈袂饮尤难。\n小童正对茶铛立，堪伴先生入画看。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其七",
        "author": "张镃",
        "content": "一色琉璃碧簟横，更无觞豆引飞蝇。\n从渠日气如汤烈，不碍盆中数尺冰。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其八",
        "author": "张镃",
        "content": "撑傍羹鱼宋媪家，绿荷裹饭荐匏瓜。\n玄真受用非随俗，尚欠风前雨笠斜。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其九",
        "author": "张镃",
        "content": "高峰南北两浮图，桂隠相看四载余。\n休怪出关犹从我，有诗处处是侬居。",
        "dynasty": "宋",
        "collection_info": null
    },
    {
        "title": "灵芝寺避暑因携茶具泛湖共成十绝  其一○",
        "author": "张镃",
        "content": "别浦归时捲钓缗，蕉裳兰佩凈无尘。\n水葓秋晚重来赏，只约舂锄不要人。",
        "dynasty": "宋",
        "collection_info": null
    },
    {
        "title": "园中杂书四首  其一",
        "author": "张镃",
        "content": "因病经旬不赋诗，无诗病思转难支。\n今朝诗句未成了，已觉全无病可医。",
        "dynasty": "宋",
        "collection_info": null
    },
    {
        "title": "园中杂书四首  其二",
        "author": "张镃",
        "content": "大田非但仰梅霖，百亩园中受赐深。\n着子榴梢珠迸火，放花栀树玉抽金。",
        "dynasty": "宋",
        "collection_info": null
    },
    {
        "title": "园中杂书四首  其三",
        "author": "张镃",
        "content": "木芙蓉遶岸傍栽，水芙蓉满池内开。\n池畔忽生寻丈叶，引花穿岸入丛来。",
        "dynasty": "宋",
        "collection_info": null
    },
    {
        "title": "园中杂书四首  其四",
        "author": "张镃",
        "content": "黄昏桥上据胡床，青霭蒙笼总是香。\n未说居閒南面乐，且乘北面十分凉。",
        "dynasty": "宋",
        "collection_info": null
    },
    {
        "title": "园中杂书四首  其一",
        "author": "张镃",
        "content": "春云天上白成行，春草人间绿自香。\n罨岸桃花三百树，碧溪休问短和长。",
        "dynasty": "宋",
        "collection_info": null
    },
    {
        "title": "园中杂书四首  其二",
        "author": "张镃",
        "content": "为要看花旋筑台，海棠犹未一分开。\n从今莫道晴时节，不是晴时也合来。",
        "dynasty": "宋",
        "collection_info": null
    },
    {
        "title": "园中杂书四首  其三",
        "author": "张镃",
        "content": "芍药抽红叶未齐，畦丁笼鹤避花时。\n始知有喙长三尺，输与藏头曳尾龟。",
        "dynasty": "宋",
        "collection_info": null
    },
    {
        "title": "园中杂书四首  其四",
        "author": "张镃",
        "content": "初生科斗聚如拳，鼓吹骎骎聒夜眠。\n料得鱼蛮生妄想，曲车那解口流涎。",
        "dynasty": "宋",
        "collection_info": null
    },
    {
        "title": "园中口占二首  其一",
        "author": "张镃",
        "content": "荇带荷钱渐满池，吹香隔岸尽荼䕷。\n潜鱼忽掷金梭起，补足今朝未了诗。",
        "dynasty": "宋",
        "collection_info": null
    },
    {
        "title": "园中口占二首  其二",
        "author": "张镃",
        "content": "石楠花似碎琼花，只就香中便点茶。\n欲识此堂奇绝处，山林朝暮不离家。",
        "dynasty": "宋",
        "collection_info": null
    },
    {
        "title": "池上  其一",
        "author": "张镃",
        "content": "绿卷晴荷插满池，珍禽来惯帖船飞。\n看云只似寻常立，何独今朝忘却归。",
        "dynasty": "宋",
        "collection_info": null
    },
    {
        "title": "池上  其二",
        "author": "张镃",
        "content": "波纹迴处恰双鱼，小草花红点绿蒲。\n不是幽人相管领，枉教造化着工夫。",
        "dynasty": "宋",
        "collection_info": null
    },
    {
        "title": "池上  其三",
        "author": "张镃",
        "content": "海榴如火发高藂，空斗炎炎烈日红。\n争似栀花浑是雪，浄香熏透一池风。",
        "dynasty": "宋",
        "collection_info": null
    },
    {
        "title": "池上  其四",
        "author": "张镃",
        "content": "暝天云重碧成阴，留得山头一桁晴。\n荷柄枯斜开镜面，照人欹坐听鱼鸣。",
        "dynasty": "宋",
        "collection_info": null
    },
    {
        "title": "池边二绝  其一",
        "author": "张镃",
        "content": "屡欲池边看晓烟，晓烟多是独贪眠。\n红蕖似怪人来晚，不肯回头却粲然。",
        "dynasty": "宋",
        "collection_info": null
    },
    {
        "title": "池边二绝  其二",
        "author": "张镃",
        "content": "浅侧荷盘绿尚新，一蛙危坐压荷唇。\n定知不发穷愁嘆，背缕丹金踏水银。",
        "dynasty": "宋",
        "collection_info": null
    },
    {
        "title": "池上次潘茂洪韵",
        "author": "张镃",
        "content": "水禽花底静藏头，识我青苹欲暮愁。\n三十六陂焉用许，一航衝岸柳丝桑。",
        "dynasty": "宋",
        "collection_info": null
    },
    {
        "title": "题苍云亭",
        "author": "张镃",
        "content": "老桧分行直瓦亭，激泉岩罅骨毛醒。\n从来庐阜太行眼，对此须教一样青。",
        "dynasty": "宋",
        "collection_info": null
    },
    {
        "title": "初闻南湖蛙声成三诗  其一",
        "author": "张镃",
        "content": "杏花杨柳傍清明，淡沲风光画不成。\n春到此时须急赏，绕堤今夜有蛙声。",
        "dynasty": "宋",
        "collection_info": null
    },
    {
        "title": "初闻南湖蛙声成三诗  其二",
        "author": "张镃",
        "content": "竞喜蒿蓬月到时，莫嫌喧噪没新奇。\n凭谁试问波神看，定诵南湖近日诗。",
        "dynasty": "宋",
        "collection_info": null
    },
    {
        "title": "初闻南湖蛙声成三诗  其三",
        "author": "张镃",
        "content": "皇恩汪濊及虫鱼，尔得安心大泽居。\n科斗未生休纵乐，吴侬倾听且防渠。",
        "dynasty": "宋",
        "collection_info": null
    },
    {
        "title": "绿筠轩旧在于潜寂照寺今移立县治之东竹间凿小池植莲为赋两绝  其一",
        "author": "张镃",
        "content": "按图得此已欣然，胜趣何尝有变迁。\n一把香茅千箇玉，不妨邂逅揖苏仙。",
        "dynasty": "宋",
        "collection_info": null
    },
    {
        "title": "绿筠轩旧在于潜寂照寺今移立县治之东竹间凿小池植莲为赋两绝  其二",
        "author": "张镃",
        "content": "气韵非关竹有鱼，莫嫌清荫杂芙蕖。\n官居不俗从何得，窗下风翻末尽书。",
        "dynasty": "宋",
        "collection_info": null
    },
    {
        "title": "分题得古木",
        "author": "张镃",
        "content": "穴处曾经起怒雷，断藤枯藓半离披。\n根茎託土何妨远，会见春风长活枝。",
        "dynasty": "宋",
        "collection_info": null
    },
    {
        "title": "云露堂",
        "author": "张镃",
        "content": "种玉栽琼树树匀，主人心地况长春。\n便教不假云间路，亦有芳菲日日新。",
        "dynasty": "宋",
        "collection_info": null
    },
    {
        "title": "南湖上观萍",
        "author": "张镃",
        "content": "风掠浮萍水面来，翠绡成段接还开。\n无情却似多情物，不到诗中不肯回。",
        "dynasty": "宋",
        "collection_info": null
    },
    {
        "title": "题荷花画屏",
        "author": "张镃",
        "content": "芙蓉世界水为宫，宴处铿轰沸鼓钟。\n后乘舞妃香十里，月寒谁见晓骑龙。",
        "dynasty": "宋",
        "collection_info": null
    },
    {
        "title": "连朝",
        "author": "张镃",
        "content": "连朝溪雨溢荷塘，流水倾银万叶香。\n不是风吹乱花侧，那知处处着鸳鸯。",
        "dynasty": "宋",
        "collection_info": null
    },
    {
        "title": "次韵酬王梦得西湖上见寄",
        "author": "张镃",
        "content": "一萼香红未破尘，绿波惊眼自摇春。\n晴新策蹇湖边去，供作他年画裏人。",
        "dynasty": "宋",
        "collection_info": null
    },
    {
        "title": "甲辰仲冬八日元衡携两诗过访及归次韵酬送后篇兼寄张武子  其一",
        "author": "张镃",
        "content": "每将幽事当功名，唯欠能诗竹裏僧。\n径写此篇为疏引，庵成来往岂无凭。",
        "dynasty": "宋",
        "collection_info": null
    },
    {
        "title": "甲辰仲冬八日元衡携两诗过访及归次韵酬送后篇兼寄张武子  其二",
        "author": "张镃",
        "content": "合处畴能证不疑，吾宗神秀岁寒姿。\n无书寄便今犹懒，说似应须倩老师。",
        "dynasty": "宋",
        "collection_info": null
    },
    {
        "title": "张似之送栗子木瓜",
        "author": "张镃",
        "content": "带日零风色未干，肯随槃俎斗斓斑。\n客炉爆处从毡破，女手批时忌蜜悭。",
        "dynasty": "宋",
        "collection_info": null
    },
    {
        "title": "题崔悫画白鹭伺龟",
        "author": "张镃",
        "content": "能言元绪已失计，潜来公子尤多机。\n藏头殻裏勿自暴，曳尾泥中胡不归。",
        "dynasty": "宋",
        "collection_info": null
    },
    {
        "title": "持上人别久矣一日来访举似近作且言迁寓新房因次韵赠之",
        "author": "张镃",
        "content": "幽云心性阿师同，懒復随春泥白红。\n指日茶香申旧好，蔓阴窗户葡萄风。",
        "dynasty": "宋",
        "collection_info": null
    },
    {
        "title": "晓边",
        "author": "张镃",
        "content": "晓边花面雨蒙松，鶑避金丸翠竹丛。\n春半风光自招。",
        "dynasty": "宋",
        "collection_info": null
    },
    {
        "title": "水蕉",
        "author": "张镃",
        "content": "笼丛旧爱溪边树，路转清风尽日阴。\n窗下不生分别相，石盆秋水养蕉林。",
        "dynasty": "宋",
        "collection_info": null
    },
    {
        "title": "次韵酬张郎中赋水蕉四首  其一",
        "author": "张镃",
        "content": "春去论年卒未回，溪头传信却先来。\n绿笺展尽全无字，此语何堪谕俗埃。",
        "dynasty": "宋",
        "collection_info": null
    },
    {
        "title": "次韵酬张郎中赋水蕉四首  其二",
        "author": "张镃",
        "content": "火云空际正巑岏，漫瞰平湖百亩宽。\n叶叶是风根是雪，一窗因尔忽生寒。",
        "dynasty": "宋",
        "collection_info": null
    },
    {
        "title": "次韵酬张郎中赋水蕉四首  其三",
        "author": "张镃",
        "content": "诗卷寻常要往回，今朝却怕此诗来。\n只缘快读清凉语，返觉林居有世埃。",
        "dynasty": "宋",
        "collection_info": null
    },
    {
        "title": "次韵酬张郎中赋水蕉四首  其四",
        "author": "张镃",
        "content": "往年植处倚苍岏，曾蔽秋苔两席宽。\n别后不因贪水宿，儿孙那得许萧寒。",
        "dynasty": "宋",
        "collection_info": null
    },
    {
        "title": "骑鲸桥",
        "author": "张镃",
        "content": "池港开门就作桥，朱栏相望压鲸腰。\n风摇慢摺游溶绿，波底何妨着霁霄。",
        "dynasty": "宋",
        "collection_info": null
    },
    {
        "title": "鸥渚偶成二首  其一",
        "author": "张镃",
        "content": "昼阴无意到湖亭，引客悠然试一行。\n便有同盟数公在，冒烟挥袂喜相迎。",
        "dynasty": "宋",
        "collection_info": null
    },
    {
        "title": "鸥渚偶成二首  其二",
        "author": "张镃",
        "content": "去去西南绿篠湾，折旋遵渚又飞还。\n轻拳击水纤鳞起，滴沥波明一带间。",
        "dynasty": "宋",
        "collection_info": null
    },
    {
        "title": "从张子立觅馿二绝  其一",
        "author": "张镃",
        "content": "寒馿休爱鸽毛青，指日骅骝辇路行。\n听水听松方属我，灞桥风雪可寒盟。",
        "dynasty": "宋",
        "collection_info": null
    },
    {
        "title": "从张子立觅馿二绝  其二",
        "author": "张镃",
        "content": "几回曾许借侬骑，兴到牵来已早迟。\n乞与南湖了幽事，白裘乌帽要相宜。",
        "dynasty": "宋",
        "collection_info": null
    },
    {
        "title": "燕坐  其一",
        "author": "张镃",
        "content": "瓮面水明红菡萏，草头风战黑蜻蜓。\n平生最爱游侠传，燕坐且读离骚经。",
        "dynasty": "宋",
        "collection_info": null
    },
    {
        "title": "燕坐  其二",
        "author": "张镃",
        "content": "为君刻意五七字，甫壮知心一两人。\n百计纵疎终办此，直疑贾孟是前身。",
        "dynasty": "宋",
        "collection_info": null
    },
    {
        "title": "夜赋",
        "author": "张镃",
        "content": "月黑林间亦自奇，莲花两朵白如衣。\n初疑野鹭池中立，试拍栏干吓不飞。",
        "dynasty": "宋",
        "collection_info": null
    },
    {
        "title": "题画扇",
        "author": "张镃",
        "content": "谁将琢月挥云笔，偃仰江山尺素中。\n眼界未舒君莫厌，出门三丈软尘红。",
        "dynasty": "宋",
        "collection_info": null
    },
    {
        "title": "春日泛舟南湖因遍游近港坐间书客所携四扇  其一",
        "author": "张镃",
        "content": "远近高低锦树明，直疑春教蝶多情。\n人间万事思量尽，只好园居过此生。",
        "dynasty": "宋",
        "collection_info": null
    },
    {
        "title": "春日泛舟南湖因遍游近港坐间书客所携四扇  其二",
        "author": "张镃",
        "content": "丝簧同上木兰船，细草熏熏柳色天。\n要是有诗方称此，不然枉作地行仙。",
        "dynasty": "宋",
        "collection_info": null
    },
    {
        "title": "春日泛舟南湖因遍游近港坐间书客所携四扇  其三",
        "author": "张镃",
        "content": "先须放棹绕湖游，倒看行云水底浮。\n客去莫归朝市说，引渠无意作公侯。",
        "dynasty": "宋",
        "collection_info": null
    },
    {
        "title": "春日泛舟南湖因遍游近港坐间书客所携四扇  其四",
        "author": "张镃",
        "content": "赏玩归来日未斜，门前春水绿杨遮。\n园亭西畔晴尤好，一色墙头见杏花。",
        "dynasty": "宋",
        "collection_info": null
    },
    {
        "title": "题扇",
        "author": "张镃",
        "content": "梧竹风来玉枕凉，月高偏爱占华堂。\n休言境界亲曾有，画出如闻夜气香。",
        "dynasty": "宋",
        "collection_info": null
    },
    {
        "title": "次韵徐衡仲饷淮白鱼",
        "author": "张镃",
        "content": "漫浪功名付直鈎，谁能鏖战学焚舟。\n随人不但羹鱼美，解道江{揺扌=虫}似鹿头。",
        "dynasty": "宋",
        "collection_info": null
    },
    {
        "title": "戏仿韩致光体",
        "author": "张镃",
        "content": "意懒风前侧帽檐，落梅红在麦修纤。\n归家说尽单行处，可奈温香翡翠奁。",
        "dynasty": "宋",
        "collection_info": null
    },
    {
        "title": "桥亭观月",
        "author": "张镃",
        "content": "全似苍崖涌月轮，暗林横贯一溪明。\n家中幻出山中景，圮上追凉恰二更。",
        "dynasty": "宋",
        "collection_info": null
    },
    {
        "title": "方壶",
        "author": "张镃",
        "content": "春在壶中晚更长，众仙相命醉霓觞。\n戏将龙脑真珠网，搭上周迴碧玉廊。",
        "dynasty": "宋",
        "collection_info": null
    },
    {
        "title": "白头翁鸟",
        "author": "张镃",
        "content": "桧丛丛啭惬新晴，巧好春林百鸟声。\n羽辈误教推皓首，细听多是少年情。",
        "dynasty": "宋",
        "collection_info": null
    },
    {
        "title": "暂往嘉兴离桂隠过渡",
        "author": "张镃",
        "content": "侧望山来起復平，横衝波去碧还明。\n谁言身在笋舆上，自是乘风空裏行。",
        "dynasty": "宋",
        "collection_info": null
    },
    {
        "title": "暂归桂隠杂书四首  其一",
        "author": "张镃",
        "content": "风院帘垂飐翠旌，茂阴疎转表新晴。\n清和自是常年景，有底今番触拨人。",
        "dynasty": "宋",
        "collection_info": null
    },
    {
        "title": "暂归桂隠杂书四首  其二",
        "author": "张镃",
        "content": "作双鸂鶒住方池，乐此荷钱近钓矶。\n应笑主翁尘袂黑，故从清泚浣红衣。",
        "dynasty": "宋",
        "collection_info": null
    },
    {
        "title": "暂归桂隠杂书四首  其三",
        "author": "张镃",
        "content": "诗料无穷满目前，只须拈出见成篇。\n骑兵莫道随官俗，也解争奴曲涧船。",
        "dynasty": "宋",
        "collection_info": null
    },
    {
        "title": "暂归桂隠杂书四首  其四",
        "author": "张镃",
        "content": "茅屋烟升正早炊，覆墙高柳涨新枝。\n飞绵莫便沾泥去，旧爱疎篱雪下时。",
        "dynasty": "宋",
        "collection_info": null
    },
    {
        "title": "嘲蝶",
        "author": "张镃",
        "content": "柳外飞飞蛱蝶儿，惠风心性彩云姿。\n终朝守定墙头舞，不得邻家一句诗。",
        "dynasty": "宋",
        "collection_info": null
    },
    {
        "title": "至华藏寺先呈琏长老",
        "author": "张镃",
        "content": "切莫撞钟领众迎，作家相见要情真。\n亦庵自是优婆塞，知事当人定不瞑。",
        "dynasty": "宋",
        "collection_info": null
    },
    {
        "title": "荠花",
        "author": "张镃",
        "content": "荠花繁处蝶争飞，忽忆前年三月时。\n流水流杯人共醉，晚来疎雨又新诗。",
        "dynasty": "宋",
        "collection_info": null
    },
    {
        "title": "题左顾亭",
        "author": "张镃",
        "content": "物我何曾有异同，莫言龟印偶相逢。\n水中放去炉中得，心法须知一镜空。",
        "dynasty": "宋",
        "collection_info": null
    },
    {
        "title": "安溪道中",
        "author": "张镃",
        "content": "染晴波色重于蓝，烟坞人家屋两三。\n明月在山天在水，后回休睡泊溪南。",
        "dynasty": "宋",
        "collection_info": null
    },
    {
        "title": "七夕口占",
        "author": "张镃",
        "content": "凉生金井未飘桐，月户星楼记古风。\n乞巧频年但成拙，懒将祈请效儿童。",
        "dynasty": "宋",
        "collection_info": null
    },
    {
        "title": "七夕池上泛舟四首  其一",
        "author": "张镃",
        "content": "居士乘閒养就痴，争如灵鹊自知时。\n不从楼上求新巧，却向船中赋拙诗。",
        "dynasty": "宋",
        "collection_info": null
    },
    {
        "title": "七夕池上泛舟四首  其二",
        "author": "张镃",
        "content": "秋入冯夷碧殿凉，仙游十万不分行。\n锦蜺香满烟蒙伞，翠凤光浮露涤裳。",
        "dynasty": "宋",
        "collection_info": null
    },
    {
        "title": "七夕池上泛舟四首  其三",
        "author": "张镃",
        "content": "柳繫荃桡句未成，拨船微动碧香迎。\n琉璃自爱无瑕翳，不放池西一叶生。",
        "dynasty": "宋",
        "collection_info": null
    },
    {
        "title": "七夕池上泛舟四首  其四",
        "author": "张镃",
        "content": "夜雨连明旋出奇，涨平荷盖失参差。\n更教红莟肩齐水，要学湘妃晓浴时。",
        "dynasty": "宋",
        "collection_info": null
    },
    {
        "title": "龙瑞宫",
        "author": "张镃",
        "content": "阳明古罅閟灵宫，祷雨传闻见活龙。\n可是高人不留我，却从归路数杉松。",
        "dynasty": "宋",
        "collection_info": null
    },
    {
        "title": "秋清",
        "author": "张镃",
        "content": "更阑何事识秋清，历历江湖兴致新。\n犬吠数声风外艣，隔城同是未眠人。",
        "dynasty": "宋",
        "collection_info": null
    },
    {
        "title": "桥廊上作  其一",
        "author": "张镃",
        "content": "夜半沾衣露气浓，茂林迥岸月髼松。\n无人不道长安住，却似乱山烟翠中。",
        "dynasty": "宋",
        "collection_info": null
    },
    {
        "title": "桥廊上作  其二",
        "author": "张镃",
        "content": "千载清风笠泽仙，提携曾置笔床边。\n吾行不汲长桥水，要煮青山陆羽泉。",
        "dynasty": "宋",
        "collection_info": null
    },
    {
        "title": "煎白云茶二首  其一",
        "author": "张镃",
        "content": "水西幽寺风光足，山上行云雪色明。\n不放精英入閒草，夜铛嘉话得松声。",
        "dynasty": "宋",
        "collection_info": null
    },
    {
        "title": "煎白云茶二首  其二",
        "author": "张镃",
        "content": "嫩芽初见绿蒙茸，已破人间睡思浓。\n玉食会当陪上苑，贵名高冠密云笼。",
        "dynasty": "宋",
        "collection_info": null
    },
    {
        "title": "得巨笋三尺围送王叔兴",
        "author": "张镃",
        "content": "猫头名字出长沙，别号犀株岂过夸。\n好对竹尊招二子，藕如船大枣如瓜。",
        "dynasty": "宋",
        "collection_info": null
    },
    {
        "title": "得巨鱼送叔祖",
        "author": "张镃",
        "content": "桃花流水正关渠，雨后俄收紫鲙鱼。\n岂是斋厨真欠此，小诗聊当腹中书。",
        "dynasty": "宋",
        "collection_info": null
    },
    {
        "title": "舟行观新月",
        "author": "张镃",
        "content": "一痕如掐夕天涯，望转青林出没时。\n不是山高爱藏月，月光犹嫩怯人窥。",
        "dynasty": "宋",
        "collection_info": null
    },
    {
        "title": "苏堤观木芙蓉因见浄慈明上人翌日惠诗酬赠二绝  其一",
        "author": "张镃",
        "content": "来访秋花本为诗，酒杯征逐负幽期。\n山中圣出明书记，还了清游一段奇。",
        "dynasty": "宋",
        "collection_info": null
    },
    {
        "title": "苏堤观木芙蓉因见浄慈明上人翌日惠诗酬赠二绝  其二",
        "author": "张镃",
        "content": "口边白醭公家事，坐上清狂我辈真。\n会乞一閒归故隠，定因能赋结高人。",
        "dynasty": "宋",
        "collection_info": null
    },
    {
        "title": "池上木芙蓉欲开述兴二首  其一",
        "author": "张镃",
        "content": "芙蓉环望压波明，燕尾舟从绿处撑。\n待得花成红沓堕，老夫天地锦纵横。",
        "dynasty": "宋",
        "collection_info": null
    },
    {
        "title": "池上木芙蓉欲开述兴二首  其二",
        "author": "张镃",
        "content": "岸巾三酌便酣眠，堕地鸾笺写未全。\n明月满城人定说，若无诗累是神仙。",
        "dynasty": "宋",
        "collection_info": null
    },
    {
        "title": "题羔羊斋外木芙蓉",
        "author": "张镃",
        "content": "慵粧酣酒夕阳浓，洗尽霜根看绮丛。\n绿地团花红锦障，不知庭院有西风。",
        "dynasty": "宋",
        "collection_info": null
    },
    {
        "title": "窗前木芙蓉",
        "author": "张镃",
        "content": "辛苦孤花破小寒，花心应似客心酸。\n更凭青女留连得，未作愁红怨绿看。",
        "dynasty": "宋",
        "collection_info": null
    },
    {
        "title": "山堂",
        "author": "张镃",
        "content": "芒鞋疎到笋篱东，惯得苍苔把径封。\n已愧君诗足真味，尚将鸡肋较驼峰。",
        "dynasty": "宋",
        "collection_info": null
    },
    {
        "title": "王倅德远有诗谢送菊因酬二绝  其一",
        "author": "张镃",
        "content": "晚香烟冷万金篱，林下何曾必课诗。\n如许簿书花一到，便成琼报碧云词。",
        "dynasty": "宋",
        "collection_info": null
    },
    {
        "title": "王倅德远有诗谢送菊因酬二绝  其二",
        "author": "张镃",
        "content": "爱竹君家有子猷，黄花君復向人求。\n不妨官事兼幽事，应笑侬归两过秋。",
        "dynasty": "宋",
        "collection_info": null
    },
    {
        "title": "九日",
        "author": "张镃",
        "content": "重阳冷菊青黄蕊，半醉幽人黑白头。\n今岁有番堪恨处，病无诗句过中秋。",
        "dynasty": "宋",
        "collection_info": null
    },
    {
        "title": "丽秋花",
        "author": "张镃",
        "content": "疎翠巧装丹凤尾，素绡轻纽玉虫鬚。\n春花莫把秋丛薄，若比娇妍总合输。",
        "dynasty": "宋",
        "collection_info": null
    },
    {
        "title": "金凤花",
        "author": "张镃",
        "content": "彩凤连翩小作羣，萧条门巷独留春。\n莫因繁冶生轻鄙，岁岁花开见主人。",
        "dynasty": "宋",
        "collection_info": null
    },
    {
        "title": "漫兴  其一",
        "author": "张镃",
        "content": "乐天閒适文章累，陶令归来儿子忧。\n两事吾今浑放下，看山临水更何愁。",
        "dynasty": "宋",
        "collection_info": null
    },
    {
        "title": "漫兴  其二",
        "author": "张镃",
        "content": "茆舍丝瓜弱蔓堆，漫陂鹎鸭去仍回。\n开帘正恨诗情少，风捲野香迎面来。",
        "dynasty": "宋",
        "collection_info": null
    },
    {
        "title": "觅句",
        "author": "张镃",
        "content": "觅句先须莫苦心，从来瓦注胜如金。\n见成若不拈来使，箭已离弦作么寻。",
        "dynasty": "宋",
        "collection_info": null
    },
    {
        "title": "忆南湖",
        "author": "张镃",
        "content": "暖云台观绕歌絃，花底吹香翠鬓船。\n闹处如今浑懒去，可能心绪数年前。",
        "dynasty": "宋",
        "collection_info": null
    },
    {
        "title": "渔父词  其一",
        "author": "张镃",
        "content": "西塞山前得杖藜，波晴不见鹭羣飞。\n何曾千载同心处，只在斜风细雨时。",
        "dynasty": "宋",
        "collection_info": null
    },
    {
        "title": "渔父词  其二",
        "author": "张镃",
        "content": "胜槩居常画裏求，鳜鱼清梦落沧洲。\n今朝亲见桃花树，重振家声是此秋。",
        "dynasty": "宋",
        "collection_info": null
    },
    {
        "title": "新种",
        "author": "张镃",
        "content": "新种枇杷花便稠，被香勾引过溪头。\n黄蜂紫蝶都来了，先赏输渠第一筹。",
        "dynasty": "宋",
        "collection_info": null
    },
    {
        "title": "山行",
        "author": "张镃",
        "content": "鸟飞不过人行处，山好直连天尽头。\n下马忽逢难画景，市声栏槛亦销忧。",
        "dynasty": "宋",
        "collection_info": null
    },
    {
        "title": "谢人送白山茶花二首  其一",
        "author": "张镃",
        "content": "韵胜初闻不记年，偶逢俄在软红边。\n山矾不遇南昌老，争得嘉名亚水仙。",
        "dynasty": "宋",
        "collection_info": null
    },
    {
        "title": "谢人送白山茶花二首  其二",
        "author": "张镃",
        "content": "屋角春声喜报晴，青裳玉面晓粧明。\n为君自断天休问，依倚清香乐此生。",
        "dynasty": "宋",
        "collection_info": null
    },
    {
        "title": "即目",
        "author": "张镃",
        "content": "偶然看树过平桥，老尽墙边杞朮苗。\n不分蛛丝与蜗殻，也随残照集芳条。",
        "dynasty": "宋",
        "collection_info": null
    },
    {
        "title": "红佛见笑花",
        "author": "张镃",
        "content": "芳菲成梦雨廉纤，慰眼娇红敢浪嫌。\n不但瞿昙当发笑，老夫初看亦掀髯。",
        "dynasty": "宋",
        "collection_info": null
    },
    {
        "title": "芍药花二首  其一",
        "author": "张镃",
        "content": "自古风流芍药花，花娇袍紫叶翻鸦。\n诗成举向东风道，不愿旁人定等差。",
        "dynasty": "宋",
        "collection_info": null
    },
    {
        "title": "芍药花二首  其二",
        "author": "张镃",
        "content": "吟笺欠向此花题，未信翻阶句绝奇。\n三嗅苍髯惹黄粉，又成空对剪来枝。",
        "dynasty": "宋",
        "collection_info": null
    },
    {
        "title": "白杨梅",
        "author": "张镃",
        "content": "兴高团雪缀珍丛，弹火烧林一洗空。\n驿骑不供妃子笑，冰姿犹胜荔枝红。",
        "dynasty": "宋",
        "collection_info": null
    },
    {
        "title": "书北厅后檐壁",
        "author": "张镃",
        "content": "重阳过后雨垂垂，病怯新寒独立时。\n菊有万株归未得，一窗来此看花枝。",
        "dynasty": "宋",
        "collection_info": null
    },
    {
        "title": "分韵赋散水花得盐字  其一",
        "author": "张镃",
        "content": "春皇游骑玉垂鞭，珠捲扬州十里帘。\n一笑诗成休浪举，花如西子句无盐。",
        "dynasty": "宋",
        "collection_info": null
    },
    {
        "title": "分韵赋散水花得盐字  其二",
        "author": "张镃",
        "content": "盈枝点缀雪花鲜，环映清流分外妍。\n应是东君归骑速，不如坠下玉丝鞭。",
        "dynasty": "宋",
        "collection_info": null
    },
    {
        "title": "分韵赋散水花得盐字  其三",
        "author": "张镃",
        "content": "苔径斜通砌竹鞭，素光交映入湘帘。\n若教谢女庭前种，不道空中雪似盐。",
        "dynasty": "宋",
        "collection_info": null
    },
    {
        "title": "盆橘",
        "author": "张镃",
        "content": "懒向江头置木奴，瓦盆聊玩绿垂珠。\n何烦二老输赢决，始悟商山乐不殊。",
        "dynasty": "宋",
        "collection_info": null
    },
    {
        "title": "霜橘",
        "author": "张镃",
        "content": "半霜黄绿尚斓斑，笑指清芬数日间。\n会得此中堪乐意，洞庭端合傲商山。",
        "dynasty": "宋",
        "collection_info": null
    },
    {
        "title": "九月梅花",
        "author": "张镃",
        "content": "寂历疎条叶未空，忽惊冰靥照霜风。\n秋来心事谁能领，不向篱边数菊丛。",
        "dynasty": "宋",
        "collection_info": null
    },
    {
        "title": "南湖赋冬青花四首  其一",
        "author": "张镃",
        "content": "杂树花香少似君，雨余风晓或斜曛。\n行人不着清新句，亦合移时驻屐闻。",
        "dynasty": "宋",
        "collection_info": null
    },
    {
        "title": "南湖赋冬青花四首  其二",
        "author": "张镃",
        "content": "上林名字万年枝，高映宫墙侧映池。\n不是移根閒地种，岁寒情性有谁知。",
        "dynasty": "宋",
        "collection_info": null
    },
    {
        "title": "南湖赋冬青花四首  其三",
        "author": "张镃",
        "content": "酷烈深怜格外香，树边苔气与苍凉。\n莫教糁径浑如雪，快向青阴置竹床。",
        "dynasty": "宋",
        "collection_info": null
    },
    {
        "title": "南湖赋冬青花四首  其四",
        "author": "张镃",
        "content": "桂子休夸碧满园，小蒲萄实待霜繁。\n他年隠处寻西宅，先认冬青拥寺门。",
        "dynasty": "宋",
        "collection_info": null
    },
    {
        "title": "书苍寒堂壁二首  其一",
        "author": "张镃",
        "content": "隔竹红梅酷似桃，政宜修涧绿周遭。\n武陵风景何时别，不绝人来意更高。",
        "dynasty": "宋",
        "collection_info": null
    },
    {
        "title": "书苍寒堂壁二首  其二",
        "author": "张镃",
        "content": "一灯清坐欲三更，月到疎棂胧松明。\n除了当栏松上鹊，无人听得读书声。",
        "dynasty": "宋",
        "collection_info": null
    },
    {
        "title": "霜节堂",
        "author": "张镃",
        "content": "风冽前村有堕巢，何心寒苦自为高。\n堪怜让杀閒桃李，只得虚堂两字褒。",
        "dynasty": "宋",
        "collection_info": null
    },
    {
        "title": "园中雪夜二首  其一",
        "author": "张镃",
        "content": "箫鼓喧阗乐夜堂，宝灯初试杂花光。\n欲知富贵天然处，尽把园林脑子装。",
        "dynasty": "宋",
        "collection_info": null
    },
    {
        "title": "园中雪夜二首  其二",
        "author": "张镃",
        "content": "急傍栏干唤酒杯，却嫌红烛炫高台。\n新图水墨兼凝粉，展向冰溪镜面开。",
        "dynasty": "宋",
        "collection_info": null
    },
    {
        "title": "记雪三首  其一",
        "author": "张镃",
        "content": "清晓疎篱尚露根，饭余俄復拥柴门。\n南湖水色君知否，万斛鹅黄贮玉盆。",
        "dynasty": "宋",
        "collection_info": null
    },
    {
        "title": "记雪三首  其二",
        "author": "张镃",
        "content": "直教日色避寒光，世界移来玉海藏。\n何事连年无此景，老天游戏不循常。",
        "dynasty": "宋",
        "collection_info": null
    },
    {
        "title": "记雪三首  其三",
        "author": "张镃",
        "content": "无月无灯夜自明，糢糊何啻瓦沟平。\n不拖藜杖高桥去，那得金龙背上行。",
        "dynasty": "宋",
        "collection_info": null
    },
    {
        "title": "水栀  其一",
        "author": "张镃",
        "content": "拳石泓泉媚浅沙，孤根蟠窟养清华。\n细看六出瑶英小，薝卜分明是雪花。",
        "dynasty": "宋",
        "collection_info": null
    },
    {
        "title": "水栀  其二",
        "author": "张镃",
        "content": "汲水埋盆便当池，水栀花旺雪盈枝。\n江湖万里何曾远，祗在先生託兴时。",
        "dynasty": "宋",
        "collection_info": null
    },
    {
        "title": "夙兴",
        "author": "张镃",
        "content": "霜池微带月痕斜，风竹声如撒细沙。\n坐到晓窗尤可爱，只愁烘损蜡梅花。",
        "dynasty": "宋",
        "collection_info": null
    },
    {
        "title": "蜡梅二首  其一",
        "author": "张镃",
        "content": "金谷园中夜罢炊，照花滴蜡上林枝。\n清芬更比寒梅耐，不是蜂房供蜜脾。",
        "dynasty": "宋",
        "collection_info": null
    },
    {
        "title": "蜡梅二首  其二",
        "author": "张镃",
        "content": "家世凌风却月旁，别来衣变鬰金光。\n神仙定遇容成子，教服三黄遍体香。",
        "dynasty": "宋",
        "collection_info": null
    },
    {
        "title": "龙井山主送蜡梅",
        "author": "张镃",
        "content": "风落松钗满磵桥，野蜂移蜜上枯条。\n道人参得山中语，不是涂黄一样娇。",
        "dynasty": "宋",
        "collection_info": null
    },
    {
        "title": "次韵茂洪觅蜡梅",
        "author": "张镃",
        "content": "世路𡼭崟费折枝，退耕非我更其谁。\n真花似假无心咏，只诵涪翁旧日诗。",
        "dynasty": "宋",
        "collection_info": null
    },
    {
        "title": "种蜡梅喜成  其一",
        "author": "张镃",
        "content": "道旁方讶扑人香，金蓓花开满担装。\n尚有松钗挂枝杪，买归偏称插山堂。",
        "dynasty": "宋",
        "collection_info": null
    },
    {
        "title": "种蜡梅喜成  其二",
        "author": "张镃",
        "content": "僧庐草剑石崖根，惯见西湖不喜论。\n安得便如居士意，移为官舍读书轩。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其一",
        "author": "张镃",
        "content": "纔晴便是看花时，记事君曾有四诗。\n及至花开风日好，不闻拄杖扣疎篱。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其二",
        "author": "张镃",
        "content": "纔晴便是看花时，天上阴晴岂预知。\n前日路干居士病，偶妨招客酒樽随。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其三",
        "author": "张镃",
        "content": "纔晴便是看花时，不觉飘香已满枝。\n小道山翁如具眼，绿阴初试更相宜。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其四",
        "author": "张镃",
        "content": "纔晴便是看花时，自看何如与客期。\n亦有数篇花下句，苦无风味怕人知。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其五",
        "author": "张镃",
        "content": "纔晴便是看花时，休问花名是阿谁。\n藉使无梅桃杏在，但能来赏莫嫌迟。",
        "dynasty": "宋",
        "collection_info": null
    },
    {
        "title": "走笔和曾无逸掌故约观玉照堂梅诗六首  其六",
        "author": "张镃",
        "content": "纔晴便是看花时，夜雨何堪带雪吹。\n春色更拚过数日，三分余一尚堪追。",
        "dynasty": "宋",
        "collection_info": null
    },
    {
        "title": "玉照堂次韵茂洪古梅",
        "author": "张镃",
        "content": "天教萼绿伴羊权，羞对尘颜粉黛妍。\n不必修真事灵诀，与花端合共长年。",
        "dynasty": "宋",
        "collection_info": null
    },
    {
        "title": "玉照堂梅花飘落如雪",
        "author": "张镃",
        "content": "阵阵翻空回旋飞，缀巾沾袖却横吹。\n东风秘授看花诀，不在开时在落时。",
        "dynasty": "宋",
        "collection_info": null
    },
    {
        "title": "梅  其一",
        "author": "张镃",
        "content": "羣玉山头昨梦归，占祥获应必无疑。\n今朝暂歇抄书课，急为寒梅办早诗。",
        "dynasty": "宋",
        "collection_info": null
    },
    {
        "title": "梅  其二",
        "author": "张镃",
        "content": "驱鹤松门去却回，似知草际有香来。\n青条红眼纔窥暖，拄杖先拚费绿苔。",
        "dynasty": "宋",
        "collection_info": null
    },
    {
        "title": "梅  其三",
        "author": "张镃",
        "content": "冒寒岗路透溪桥，馿仆翩翩叶乱飘。\n还是去年初见处，青旗茅店恰相招。",
        "dynasty": "宋",
        "collection_info": null
    },
    {
        "title": "寻梅三首  其一",
        "author": "张镃",
        "content": "绀碧烘晴水照天，断槎荒葑牧羝田。\n数旬不踏苏堤路，专为梅花跨晓鞯。",
        "dynasty": "宋",
        "collection_info": null
    },
    {
        "title": "寻梅三首  其二",
        "author": "张镃",
        "content": "柴界墙头蜂未窥，草烟沙径亦空枝。\n要知愁结吹香晚，铁石心肠欠我诗。",
        "dynasty": "宋",
        "collection_info": null
    },
    {
        "title": "寻梅三首  其三",
        "author": "张镃",
        "content": "韩园邂逅一来寻，还忆朱栏小院深。\n相对两亭无四壁，定参陶令不絃琴。",
        "dynasty": "宋",
        "collection_info": null
    },
    {
        "title": "春雪阻观梅花两诗嘲之  其一",
        "author": "张镃",
        "content": "弄珠萦佩白衣仙，游戏尘寰占岁前。\n却被天公撒龙脑，拥教无地着云軿。",
        "dynasty": "宋",
        "collection_info": null
    },
    {
        "title": "春雪阻观梅花两诗嘲之  其二",
        "author": "张镃",
        "content": "雨声俄混雪声干，泥泞林堂一到难。\n藉使玉肌无冻粟，可能独自过春寒。",
        "dynasty": "宋",
        "collection_info": null
    },
    {
        "title": "玉照堂观梅二十首  其一",
        "author": "张镃",
        "content": "一笑林间说向春，宿缘三世岂无因。\n半生忧患摧残损，却与梅花作主人。",
        "dynasty": "宋",
        "collection_info": null
    },
    {
        "title": "玉照堂观梅二十首  其二",
        "author": "张镃",
        "content": "映竹依松望最宜，如无似有乍开时。\n思量切比幽人语，不着工夫格自奇。",
        "dynasty": "宋",
        "collection_info": null
    },
    {
        "title": "玉照堂观梅二十首  其三",
        "author": "张镃",
        "content": "生怕高花易过春，隔年先早着精神。\n冰绡旋买连三幅，剩与溪山併写真。",
        "dynasty": "宋",
        "collection_info": null
    },
    {
        "title": "玉照堂观梅二十首  其四",
        "author": "张镃",
        "content": "纵横遥衬碧云端，林下铺毡坐卧看。\n不但归家因桂好，为梅亦合早休官。",
        "dynasty": "宋",
        "collection_info": null
    },
    {
        "title": "玉照堂观梅二十首  其五",
        "author": "张镃",
        "content": "羣芳非是乏新寄，或在繁时或嫩时。\n唯有南枝香共色，从初到底绝瑕疵。",
        "dynasty": "宋",
        "collection_info": null
    },
    {
        "title": "玉照堂观梅二十首  其六",
        "author": "张镃",
        "content": "六日新春一再来，直须登树赏花开。\n攀翻径上枝梢外，不负东风是此杯。",
        "dynasty": "宋",
        "collection_info": null
    },
    {
        "title": "玉照堂观梅二十首  其七",
        "author": "张镃",
        "content": "从来嫌用和羹字，纔到诗中俗杀人。\n一片彩云溪上暖，不随芳草夕阳新。",
        "dynasty": "宋",
        "collection_info": null
    },
    {
        "title": "玉照堂观梅二十首  其八",
        "author": "张镃",
        "content": "醉上轻舟泛渌漪，细穿桥柱独行迟。\n风前抚掌催花发，惊起羣飞五色儿。",
        "dynasty": "宋",
        "collection_info": null
    },
    {
        "title": "玉照堂观梅二十首  其九",
        "author": "张镃",
        "content": "山际楼台水际村，见梅常是动吟魂。\n全身此日清芬裏，篱落疎斜不喜论。",
        "dynasty": "宋",
        "collection_info": null
    },
    {
        "title": "玉照堂观梅二十首  其一○",
        "author": "张镃",
        "content": "别开庭院近莲塘，油榭栏干小扇窗。\n更取梅花瓶内插，放教清梦月横江。",
        "dynasty": "宋",
        "collection_info": null
    },
    {
        "title": "玉照堂观梅二十首  其一一",
        "author": "张镃",
        "content": "萧然日月岸纶巾，春满幽园肯倦行。\n一事尚须烦造物，看松微雨看梅晴。",
        "dynasty": "宋",
        "collection_info": null
    },
    {
        "title": "玉照堂观梅二十首  其一二",
        "author": "张镃",
        "content": "正暖休嫌夜雨来，恐花乘暖一齐开。\n不然何事东风意，容易吹香与碧苔。",
        "dynasty": "宋",
        "collection_info": null
    },
    {
        "title": "玉照堂观梅二十首  其一三",
        "author": "张镃",
        "content": "鹎鵊呼人晓梦回，霁光催赏百株梅。\n轻车不管沾泥滑，童子从来自惯推。",
        "dynasty": "宋",
        "collection_info": null
    },
    {
        "title": "玉照堂观梅二十首  其一四",
        "author": "张镃",
        "content": "苍帝妃嫔总素装，胜游常是遍江乡。\n玉楼谪堕迟归去，冷淡工夫笑我忙。",
        "dynasty": "宋",
        "collection_info": null
    },
    {
        "title": "玉照堂观梅二十首  其一五",
        "author": "张镃",
        "content": "九节筇枝休化龙，佳时朝暮且相从。\n枯条岂但敲令尽，鸟雀衝花定不忪。",
        "dynasty": "宋",
        "collection_info": null
    },
    {
        "title": "玉照堂观梅二十首  其一六",
        "author": "张镃",
        "content": "今夕悬知月未圆，照梅已自不胜妍。\n冰姿玉色谁堪比，除是姮娥敢并肩。",
        "dynasty": "宋",
        "collection_info": null
    },
    {
        "title": "玉照堂观梅二十首  其一七",
        "author": "张镃",
        "content": "喜客能挥白玉琴，此花端解古时音。\n只防老鹤来偷听，引起翻云万里心。",
        "dynasty": "宋",
        "collection_info": null
    },
    {
        "title": "玉照堂观梅二十首  其一八",
        "author": "张镃",
        "content": "杯行纔到莫留残，要向梅边露肺肝。\n今日正晴还有雪，谓予不信试遥看。",
        "dynasty": "宋",
        "collection_info": null
    },
    {
        "title": "玉照堂观梅二十首  其一九",
        "author": "张镃",
        "content": "风调花常逐岁新，苦惭诗思只陈陈。\n吟成不敢分明举，生怕渠知鄙薄人。",
        "dynasty": "宋",
        "collection_info": null
    },
    {
        "title": "玉照堂观梅二十首  其二○",
        "author": "张镃",
        "content": "高窠依约百年余，蠹枿重重艾衲铺。\n亲见主人来买地，遮番添得白髭鬚。",
        "dynasty": "宋",
        "collection_info": null
    },
    {
        "title": "咏千叶缃梅  其一",
        "author": "张镃",
        "content": "巧留芳艷待春回，不受霜飈苦折摧。\n应对羣葩羞冷淡，数花併作一花开。",
        "dynasty": "宋",
        "collection_info": null
    },
    {
        "title": "咏千叶缃梅  其二",
        "author": "张镃",
        "content": "忍冻拖筇月下看，烟笼繁影共汗漫。\n缃裘不是多重数，争奈清宵尔许寒。",
        "dynasty": "宋",
        "collection_info": null
    },
    {
        "title": "咏千叶缃梅  其三",
        "author": "张镃",
        "content": "一枝深雪绽前村，冷落犹能役梦魂。\n况有堆林春万迭，传餐甘此度朝昏。",
        "dynasty": "宋",
        "collection_info": null
    },
    {
        "title": "咏千叶缃梅  其四",
        "author": "张镃",
        "content": "光摇层蘂望晴花，谁把鹅黄染练纱。\n已是被香清到骨，不须呼酒但烹茶。",
        "dynasty": "宋",
        "collection_info": null
    },
    {
        "title": "咏千叶缃梅  其五",
        "author": "张镃",
        "content": "玉砌珠攒萼翠中，开时应是费东风。\n临摹不着诗人手，剪綵徒劳蠹女工。",
        "dynasty": "宋",
        "collection_info": null
    },
    {
        "title": "玉照东西两轩有红梅及千叶缃梅未经题咏倒用前韵各赋五首  其一",
        "author": "张镃",
        "content": "昔游尝到海中光，我与诸公各醉狂。\n同向尘中三十载，朱颜应笑鬓丝长。",
        "dynasty": "宋",
        "collection_info": null
    },
    {
        "title": "玉照东西两轩有红梅及千叶缃梅未经题咏倒用前韵各赋五首  其二",
        "author": "张镃",
        "content": "虽嫌绿叶与青枝，入格依前自欠诗。\n几向斜阳溪畔见，犹将桃杏误猜疑。",
        "dynasty": "宋",
        "collection_info": null
    },
    {
        "title": "玉照东西两轩有红梅及千叶缃梅未经题咏倒用前韵各赋五首  其三",
        "author": "张镃",
        "content": "一粒丹砂换骨来，移根闻自浙东栽。\n市门古矣留遗迹，问讯仙翁定姓梅。",
        "dynasty": "宋",
        "collection_info": null
    },
    {
        "title": "玉照东西两轩有红梅及千叶缃梅未经题咏倒用前韵各赋五首  其四",
        "author": "张镃",
        "content": "海棠曾把比朝眠，妃子粧慵玉镜前。\n若似此花颜色好，定教天宝画师传。",
        "dynasty": "宋",
        "collection_info": null
    },
    {
        "title": "玉照东西两轩有红梅及千叶缃梅未经题咏倒用前韵各赋五首  其五",
        "author": "张镃",
        "content": "方诸台耸日边云，望拜青童上相君。\n侍女百千皆绛服，恰如檐外树纷纷。",
        "dynasty": "宋",
        "collection_info": null
    },
    {
        "title": "戏题重台梅",
        "author": "张镃",
        "content": "只将单萼缀层花，弱骨丰肌自一家。\n载朵折来谁可称，宝钗双燕绿云斜。",
        "dynasty": "宋",
        "collection_info": null
    },
    {
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其一",
        "author": "张镃",
        "content": "因花不作等閒来，屐印苔纹酒便回。\n明日窗前追昨梦，似逢姑射不逢梅。",
        "dynasty": "宋",
        "collection_info": null
    },
    {
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其二",
        "author": "张镃",
        "content": "细看孤标迎腊瘦，争如繁艳遇春酣。\n古来节士功名薄，剩欲裁诗问水南。",
        "dynasty": "宋",
        "collection_info": null
    },
    {
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其三",
        "author": "张镃",
        "content": "占断林家一种春，隔湖茅舍羡渔人。\n折枝弄蕊年年手，生怕长安揖马尘。",
        "dynasty": "宋",
        "collection_info": null
    },
    {
        "title": "残梅",
        "author": "张镃",
        "content": "雨丝吹冷透窗纱，忽忽东风管鬓华。\n岂为梅残便无恨，草生时节胜看花。",
        "dynasty": "宋",
        "collection_info": null
    },
    {
        "title": "水阁即事二首  其一",
        "author": "张镃",
        "content": "水阁开窗景不偏，断桥堤柳尽横前。\n平生到处居人后，已有貂珰泊画船。",
        "dynasty": "宋",
        "collection_info": null
    },
    {
        "title": "水阁即事二首  其二",
        "author": "张镃",
        "content": "今岁春来我亦来，折花犹未见花开。\n新春况有四十日，莫怪幽人空手回。",
        "dynasty": "宋",
        "collection_info": null
    },
    {
        "title": "余以雪牡丹歌呈诚斋回柬云只得籍没是兵家不传之妙谓不和答也又尝以来日立夏问诚斋所谓风月库中当作何措置蒙绝句示报因次韵致谢併破前说云",
        "author": "张镃",
        "content": "春风欲去难留住，措置无如信野人。\n但解有诗随手和，自然日日是青春。",
        "dynasty": "宋",
        "collection_info": null
    },
    {
        "title": "夏夜二首  其一",
        "author": "张镃",
        "content": "灯晕纱笼静者居，夜凉携扇绕阶除。\n松间有句松间说，不向空中咄咄书。",
        "dynasty": "宋",
        "collection_info": null
    },
    {
        "title": "夏夜二首  其二",
        "author": "张镃",
        "content": "天上星辰金玉棋，输赢何日是分时。\n多应却笑张居士，绮语妄言无了期。",
        "dynasty": "宋",
        "collection_info": null
    },
    {
        "title": "戏咏咸蛤",
        "author": "张镃",
        "content": "盐作栖巢涕作脂，樽前风味不胜低。\n纵教一衲被云水，无奈胸中着淤泥。",
        "dynasty": "宋",
        "collection_info": null
    },
    {
        "title": "尖檐帽",
        "author": "张镃",
        "content": "落魄青楼倒接䍦，醉花争插乱红欹。\n如今雨垫纶巾角，汝帽尖新却自宜。",
        "dynasty": "宋",
        "collection_info": null
    },
    {
        "title": "谢李仁父茯苓",
        "author": "张镃",
        "content": "岷峨山中千岁松，枝虬干直摩青空。\n雪霜剥落中不槁，膏液下与灵泉通。\n龟跧鳬伏自磊砢，全坚玉洁仍丰融。\n篝明夜取喜得隽，煮鼎朝听如吟风。\n杵成坐上香飞雪，更和乳酪收全功。\n当知至味本无味，子若服之寿无穷。\n巽岩脊梁硬如铁，冠峨切云佩明月。\n百好都随春梦空，大药独传欣宝诀。\n中宵咀嚼不摇头，玉渖生肥咽不彻。\n怜我百虑形早衰，裹赠扶持意何切。\n丹砂着眼谩尔传，脂泽酿黍计已拙。\n由来妙道初不烦，此法莫从儿辈说。\n径思举袂揖浮丘，下视尘世真一吷。\n朱颜留得亦何为，追逐同坚岁寒节。",
        "dynasty": "宋",
        "collection_info": null
    },
    {
        "title": "游九锁山  其一",
        "author": "张镃",
        "content": "九锁非凡境，烟云路不分。\n山寒长带雨，洞古不收云。\n夜宿听林鹤，晨炊摘野芹。\n黄冠皆好事，添注石炉熏。",
        "dynasty": "宋",
        "collection_info": null
    },
    {
        "title": "游九锁山  其二",
        "author": "张镃",
        "content": "凉蝉乱叫朝暮雨，独鹤不迷前后山。\n芎叶煮汤胜茗椀，栗花然火照松关。",
        "dynasty": "宋",
        "collection_info": null
    },
    {
        "title": "再游  其一",
        "author": "张镃",
        "content": "晓日晴岗路未分，昔年钟磬隔林闻。\n龙归古洞千岩雨，人卧空山半榻云。\n异草灵苗交晚翠，野兰芳芷杂秋芬。\n何时得似山中鹤，脱却鸡群友鹿群。",
        "dynasty": "宋",
        "collection_info": null
    },
    {
        "title": "再游  其二",
        "author": "张镃",
        "content": "天风吹我落人间，暂入青山又促还。\n待得霜林收柿栗，却来重扣白云关。",
        "dynasty": "宋",
        "collection_info": null
    },
    {
        "title": "题杨诚斋南海朝天二集",
        "author": "张镃",
        "content": "作者于今星样稀，凄其望古驷难追。\n空桑枯竹陶元亮，玉佩琼璩杜拾遗。\n自笑吟秋如懒妇，可能击鼓和冯夷。\n报章不作南金直，惭愧君家丙稿诗。",
        "dynasty": "宋",
        "collection_info": null
    },
    {
        "title": "吟诗",
        "author": "张镃",
        "content": "一日吟成九首诗，旁人都爱少瑕疵。\n直须作到无人爱，始是我诗长进时。",
        "dynasty": "宋",
        "collection_info": null
    },
    {
        "title": "夜饮杨村",
        "author": "张镃",
        "content": "转柁初投独树村，杖藜因叩小蓬门。\n殷勤翁媪吹茅火，饤饾鸡豚荐瓦樽。\n剩喜平时无暴客，祇愁连雨没禾根。\n招邀纵简真淳在，欲去犹嗔稚子喧。",
        "dynasty": "宋",
        "collection_info": null
    },
    {
        "title": "暂住新市行次谢村二首  其一",
        "author": "张镃",
        "content": "笼丛灌木绕低田，一雨催鸣尔许蝉。\n平日诗怀何处吐，今年秋色此行先。",
        "dynasty": "宋",
        "collection_info": null
    },
    {
        "title": "暂住新市行次谢村二首  其二",
        "author": "张镃",
        "content": "推窗面面得凉多，陂泺风翻渴水荷。\n人语忽惊群鹜起，隔芦知是小船遇。",
        "dynasty": "宋",
        "collection_info": null
    },
    {
        "title": "行次季村",
        "author": "张镃",
        "content": "破衣鸣蓬雨，迎晨捩柁风。\n擘茭溪饭白，锻铁店炉红。\n于役多无定，于心少所同。\n船人探蟹室，持寿觅诗翁。",
        "dynasty": "宋",
        "collection_info": null
    },
    {
        "title": "过下黄村",
        "author": "张镃",
        "content": "山腰摘菜穿云裏，山嘴吹烟接云起。\n响边樵唱路幽幽，白处鹅群波瀰瀰。\n临堤野毛槽盛水，破璧方帘自撩纸。\n相应不望褭蹄金，落得清闲养妻子。",
        "dynasty": "宋",
        "collection_info": null
    },
    {
        "title": "过竹村",
        "author": "张镃",
        "content": "再宿离城邑，全无世俗气。\n僧包轻溅水，渔竈冷炊云。\n酒好休教尽，诗悭却自欣。\n昼闲贪睡稳，独被不须重。",
        "dynasty": "宋",
        "collection_info": null
    },
    {
        "title": "石污尊",
        "author": "张镃",
        "content": "万事醉如泥，昔贤有名言。\n闭门五十载，真须石为罇。",
        "dynasty": "宋",
        "collection_info": null
    },
    {
        "title": "茂洪奉亲携妾迁新馆戏赠",
        "author": "张镃",
        "content": "巷居南北喜相依，不患逢秋得句稀。\n采撷正当黄菊早，登临宁嘆白云飞。\n奉觞寿主欢宜洽，剪髮邀宾志莫违。\n从此维摩方丈室，散花香满老莱衣。",
        "dynasty": "宋",
        "collection_info": null
    },
    {
        "title": "天声馆",
        "author": "张镃",
        "content": "鸾鹤纷来下，天风驾月明。\n语言难道断，不堕世间声。",
        "dynasty": "宋",
        "collection_info": null
    },
    {
        "title": "苹风馆",
        "author": "张镃",
        "content": "山头鸱叫棕林雨，山下鸥移芰花着。\n开亭骋望岂固难，心迹双闲罕俦侣。\n人生才智非谋己，太息尘劳谁缚汝。\n图回田亩役宵梦，近对烟霏可无语。\n耦耕植杖千古贤，我欲从之胡不然。\n坐到月来休返舍，旁寺有床书并借。",
        "dynasty": "宋",
        "collection_info": null
    },
    {
        "title": "谒丛霄馆  其一",
        "author": "张镃",
        "content": "奉真祠宇并丹房，露下层坛夜未央。\n玉绣球明依砌树，翠鬘云转罨炉香。\n何心轻举氛尘外，但愿闲居岁月长。\n却上竹舆归去路，约斋灯认隔林光。",
        "dynasty": "宋",
        "collection_info": null
    },
    {
        "title": "谒丛霄馆  其二",
        "author": "张镃",
        "content": "飙御缤来下，储休答意虔。\n虽无名宦达，林墅保长年。",
        "dynasty": "宋",
        "collection_info": null
    },
    {
        "title": "花仙馆",
        "author": "张镃",
        "content": "烟火心肠咏不真，风流娇贵却无尘。\n何须更问花仙姓，便是扁舟共载人。",
        "dynasty": "宋",
        "collection_info": null
    },
    {
        "title": "琅华洞天",
        "author": "张镃",
        "content": "琪树已无尘，山幽地更灵。\n羽流来往熟，仙饭设青精。",
        "dynasty": "宋",
        "collection_info": null
    },
    {
        "title": "送京仲远次对制帅四川  其一",
        "author": "张镃",
        "content": "林下忘官品，闻公近最荣。\n军民制全蜀，名住列西清。\n器自海岳重，文兼全玉声。\n早来登政府，活法了寰瀛。",
        "dynasty": "宋",
        "collection_info": null
    },
    {
        "title": "送京仲远次对制帅四川  其二",
        "author": "张镃",
        "content": "使北人争说，今回国势尊。\n属声坚执礼，黠虏殆忘魂。\n鉅业此犹细，故强行復存。\n乡闾正关外，因梦逐西辕。",
        "dynasty": "宋",
        "collection_info": null
    },
    {
        "title": "送京仲远次对制帅四川  其三",
        "author": "张镃",
        "content": "贱子夫谁问，鸣驺屡水湄。\n自因闲肯顾，不是佞求知。\n山槛清持茗，花蹊笑说诗。\n雨风今送别，悽断湿旌旗。",
        "dynasty": "宋",
        "collection_info": null
    },
    {
        "title": "衰疾几半月梅事已空杏花亦烂熳矣忽往一观成古诗三十韵",
        "author": "张镃",
        "content": "年前约园梅，梅开主人病。\n初英仅一窥，旋遭风雨横。\n瑰奇耻浪设，收卷归尽浄。\n追攀梦中事，讵復形啸咏。\n连朝得暄晴，疾势顿除摒。\n池西杏盈坡，芬菲想繁竞。\n巾车试移辙，远睇已辉映。\n披庄尺许足，领意岂烦更。\n亭亭喜余顾，笑粲若相迎。\n瑞锦围坐幛，晹晶满空镜。\n畴知自心法，本匪生化柄。\n实虚总一体，曾何有衰盛。\n斯言忌轻拈，或能惹讥诤。\n尪孱阻剧赏，得句漫枯硬。\n非无恋胜交，仓卒费延请。\n浮生只堪乐，疎慵矧天性。\n能消屐几䩫，盍早谋究竟。\n当年莘野叟，偶尔应三聘。\n后人循自售，例投俗眼轻。\n嗟予亦蒙愧，行矣关郡政。\n零丁门户责，姑塞先世命。\n随群画纸末，触目但痴𥋇。\n事功畧何禆，趍进徒伺侦。\n朴愚頼坚守，龊龊矜细行。\n南湖水清兮，鱼鸟争戏泳。\n相亲两逾载，情分犹季孟。\n迩来似嫌浼，引退如避穽。\n花边主林神，料亦捐爱敬。\n偷闲两旬悭，酬应就忙併。\n速拚醉眠休，人扶那用倩。",
        "dynasty": "宋",
        "collection_info": null
    },
    {
        "title": "大涤洞留题",
        "author": "张镃",
        "content": "我生百无能，唯工说山水。\n洞霄天一柱，真仙昔居止。\n苍崖入九锁，修涧清彻底。\n层林仰首看，冷雾随步起。\n饶君俗到骨，至此换却髓。\n一亭巧当门，乃是压涧尾。\n便教宝玉做，思之未为侈。\n道人喜客来，先引玩清泚。\n源头放泉出，猛喷深壑裏。\n顷刻百万丈，宁论尺与咫。\n冰涛卷雷鼓，滂湃力未已。\n天然句满眼，润色谢东里。\n拟议及思惟，望风当披靡。\n回观翠蛟语，舞字最不死。\n两诗故自妙，似觉泉在凡。\n正须吾三人，作意共整理。\n要令石点头，滔滔那解此。",
        "dynasty": "宋",
        "collection_info": null
    },
    {
        "title": "偈",
        "author": "张镃",
        "content": "钟一击，耳根塞，赤肉团边去个贼。\n有人问我解何宗，瞬若多神面门黑。",
        "dynasty": "宋",
        "collection_info": null
    },
    {
        "title": "钓台",
        "author": "张镃",
        "content": "绛衣骑日扶桑上，三精九县开灵贶。\n赵梁雍代迹俱空，冯吴寇邓勋相望。\n客星何处潜光芒，双台迭巘摩穹苍。\n钓丝千丈捲烟雨，谁瞰一碧玻璃江。\n羊裘坐稳无心动，蒲轮纁币知何用。\n故人聊为小周旋，君房谬欲相推送。\n寥寥岁月今几秋，山寒松吹多飕飗。\n春来日暖花气发，极浦浪转鱼龙游。\n先生有台人共高，虚庭忍见生蓬蒿。\n断碑败壁蠹荒藓，灌木野鸟捐枯巢。\n一朝钟梵交云际，檐楹改观辉杉桂。\n非关好事取时名，此中耻但称能吏。\n却经祠下罗清樽，试歌此诗当招魂。\n先生出兮佩兰荪，明玑耀旗驾瑶璠，黄麟道前翠虬奔。\n先生去兮山云屯，玉妃金童从缤纷。\n吹箫鼓瑟声冥冥，目断暮霭栖遥林。",
        "dynasty": "宋",
        "collection_info": null
    },
    {
        "title": "句  其一",
        "author": "张镃",
        "content": "一棹径穿花十里，满城无此好风光。",
        "dynasty": "宋",
        "collection_info": null
    },
    {
        "title": "句  其二",
        "author": "张镃",
        "content": "断桥斜取路，古寺未关门。",
        "dynasty": "宋",
        "collection_info": null
    },
    {
        "title": "句  其三",
        "author": "张镃",
        "content": "梨花风骨杏花妆。",
        "dynasty": "宋",
        "collection_info": null
    },
    {
        "title": "句  其四",
        "author": "张镃",
        "content": "已从槐借叶，更染菊为裳。",
        "dynasty": "宋",
        "collection_info": null
    },
    {
        "title": "句  其五",
        "author": "张镃",
        "content": "何时重来桂隠轩，为我醉倒春风前。\n看人唤作诗中仙，看人唤作饮中仙。",
        "dynasty": "宋",
        "collection_info": null
    },
    {
        "title": "句  其六",
        "author": "张镃",
        "content": "吹杀梅花影裏灯。",
        "dynasty": "宋",
        "collection_info": null
    },
    {
        "title": "句  其七",
        "author": "张镃",
        "content": "古剎藏幽胜。",
        "dynasty": "宋",
        "collection_info": null
    },
    {
        "title": "句  其八",
        "author": "张镃",
        "content": "开镜影相欢。",
        "dynasty": "宋",
        "collection_info": null
    },
    {
        "title": "句  其九",
        "author": "张镃",
        "content": "自笑从来癖。",
        "dynasty": "宋",
        "collection_info": null
    },
    {
        "title": "句  其一○",
        "author": "张镃",
        "content": "清兴寄毫端。",
        "dynasty": "宋",
        "collection_info": null
    },
    {
        "title": "句  其一一",
        "author": "张镃",
        "content": "日烘花气暖。",
        "dynasty": "宋",
        "collection_info": null
    },
    {
        "title": "句  其一二",
        "author": "张镃",
        "content": "空对烂银盘。",
        "dynasty": "宋",
        "collection_info": null
    },
    {
        "title": "句  其一三",
        "author": "张镃",
        "content": "芙蓉憔悴菊垂丛。",
        "dynasty": "宋",
        "collection_info": null
    },
    {
        "title": "句  其一四",
        "author": "张镃",
        "content": "己信此心安此命。",
        "dynasty": "宋",
        "collection_info": null
    },
    {
        "title": "句  其一五",
        "author": "张镃",
        "content": "燕子初归已识面，牡丹未放已知名。",
        "dynasty": "宋",
        "collection_info": null
    },
    {
        "title": "次陆务观韵",
        "author": "宋甡",
        "content": "欲求平易多成拙，稍涉新奇却未工。\n得句直须参造化，此身何必计穷通。",
        "dynasty": "宋",
        "collection_info": null
    },
    {
        "title": "题东山",
        "author": "俞烈",
        "content": "文会得吾党，浄居清昼长。\n平生爱山僻，暇日聊徜徉。\n风流谢康乐，肥遯计亦良。\n钟鼎成淹留，江湖晚相望。\n山色青未改，山名久愈彰。\n松风度晚曲，岩花弄晨妆。\n尚疑缥缈人，髻鬟下鸣珰。\n凄凉怀古恨，野水涵方塘。\n功名不作难，出处何可忘。\n人自草木腐，看渠日争光。\n香消酒力微，缘阴听圆吭。\n悠然发遐想，莞尔还成章。\n归途有清泚，濯缨咏沧浪。",
        "dynasty": "宋",
        "collection_info": null
    },
    {
        "title": "题凈梵院清虚堂",
        "author": "俞烈",
        "content": "天清蚕麦余，绿结桃李实。\n老僧诗衔袖，过我语言质。\n怀山意先行，如病梦芝朮。\n去□才一舍，鞭策不终日。\n堂筵新结束，空洞无长物。\n风来舞翠杉，土暖荣病橘。\n欲行意先清，舌评骥不及。\n何由解鞍卧，夜枕雨潇瑟。\n泉清韵磬远，林樾琅玕密。\n杯寒续飞斟，烟继香遶室。\n谈玄契参同，酒旨妙真一。\n怀新辜雅趣，意懒□健笔。\n亦如罢参僧，野禅缚枯律。",
        "dynasty": "宋",
        "collection_info": null
    },
    {
        "title": "咏松",
        "author": "李诚之",
        "content": "半依岩岫倚云端，独立亭亭耐岁寒。\n一事颇为清节累，秦时曾作大夫官。",
        "dynasty": "宋",
        "collection_info": null
    },
    {
        "title": "游金焦二山",
        "author": "程卓",
        "content": "扬子长江天际来，中流有山何壮哉。\n深根盘礴千万丈，寸土不受双崔嵬。\n金山屹据上流险，四面佛屋相环回。\n来帆去桨别舻舳，住僧过客烦追陪。\n排空杰阁揖沧海，海山乱点浮纤埃。\n龙潭别耸石峰巧，时立野鹤慵毰毸。\n堂头回首指遗像，坡公印老留青煤。\n其人已去诗尚在，唱酬风月相徘徊。\n再三瞻敬下山去，缥缈又入云涛堆。\n焦山一望祇十里，舟师驾橹如奔雷。\n行行滉荡呼吸顷，繫缆荦确登山隈。\n山中僧少竹木古，瘦根迸石穿莓苔。\n幽姿野态随步出，胜处往往多楼台。\n洪崖路转寻瘗鹤，几年浪打风雨摧。\n遗铭破碎石剥落，摩挲细读心眸开。\n同行韵远兴未尽，飞仙亭上倾樽罍。\n酒酣我为发奇绝，底须方外求蓬莱。",
        "dynasty": "宋",
        "collection_info": null
    },
    {
        "title": "云岩",
        "author": "程卓",
        "content": "石门一望路迢迢，五老峰高耸碧霄。\n泉挂珠帘当洞口，烟拖练带束山腰。\n香炉捧出仙人掌，辇辂行过织女桥。\n午夜月明天似水，鹤归松顶听吹箫。",
        "dynasty": "宋",
        "collection_info": null
    },
    {
        "title": "偈颂七首  其一",
        "author": "释亮",
        "content": "一叶落，天下秋，几人于此辨来由。\n衲僧冷地呵呵笑，南岳天台拄杖头。",
        "dynasty": "宋",
        "collection_info": null
    },
    {
        "title": "偈颂七首  其二",
        "author": "释亮",
        "content": "两箇屎橛，合作一团。\n熏天炙地谁能嗅，千古丛林作话端。",
        "dynasty": "宋",
        "collection_info": null
    },
    {
        "title": "偈颂七首  其三",
        "author": "释亮",
        "content": "今朝十一月十五，光阴似箭岁将莫。\n参禅学道如何，切忌守株而待兔。\n若是金毛师子儿，翻身一掷无回互。\n无回互，惊杀南山白额虎。",
        "dynasty": "宋",
        "collection_info": null
    },
    {
        "title": "偈颂七首  其四",
        "author": "释亮",
        "content": "今朝三月半，百花开烂熳。\n祖意甚分明，何妨着眼看。\n看看，忽然花谢树头空，又被风吹别调中。",
        "dynasty": "宋",
        "collection_info": null
    },
    {
        "title": "偈颂七首  其五",
        "author": "释亮",
        "content": "者僧问处绝誵讹，就便拈来付与它。\n嫩绿枝头红一点，动人春色不消多。",
        "dynasty": "宋",
        "collection_info": null
    },
    {
        "title": "偈颂七首  其六",
        "author": "释亮",
        "content": "九旬禁足今朝满，漆桶掀翻快活人。\n莫怪点胸夸独步，只缘过夏在清真。",
        "dynasty": "宋",
        "collection_info": null
    },
    {
        "title": "偈颂七首  其七",
        "author": "释亮",
        "content": "说参禅，弥天过，缘是见成行货。\n可怜背觉合尘，饭箩边忍饥饿。",
        "dynasty": "宋",
        "collection_info": null
    },
    {
        "title": "指三门",
        "author": "释亮",
        "content": "蹋断千差路，泼天门户开。\n抬头空荡荡，脚下起风雷。",
        "dynasty": "宋",
        "collection_info": null
    },
    {
        "title": "偈颂五首  其一",
        "author": "释亮",
        "content": "八十老婆心已灰，强颜抹粉与涂蚽。\n自知潦倒无羞耻，遇兴何妨舞一回。",
        "dynasty": "宋",
        "collection_info": null
    },
    {
        "title": "偈颂五首  其二",
        "author": "释亮",
        "content": "柳缘花红春鸟啼，明明祖意报君知。\n箇中直下知端的，已落吾家第二机。",
        "dynasty": "宋",
        "collection_info": null
    },
    {
        "title": "偈颂五首  其三",
        "author": "释亮",
        "content": "参学事，绝商量，急着眼，快承当，处处无非安乐乡。\n阿呵呵，好快活，万两黄金也消得。",
        "dynasty": "宋",
        "collection_info": null
    },
    {
        "title": "偈颂五首  其四",
        "author": "释亮",
        "content": "狂风暴雨轰霹坜，满庭撼动花狼籍。\n红红白白已周遮，何劳饭袋重拈出。",
        "dynasty": "宋",
        "collection_info": null
    },
    {
        "title": "偈颂五首  其五",
        "author": "释亮",
        "content": "金风起，树叶落，体露堂堂活鱍鱍。\n报君知，快领略。\n回头转脑拟思量，错认笊篱作木杓。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释亮",
        "content": "你有主丈与主丈，你无主丈夺主丈。\n拨乱干坤几箇知，鶑啼不在花枝上。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释亮",
        "content": "几年湖海不知羞，一见桃花自点头。\n堪笑傍观犹眼热，也来趁队逞风流。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释亮",
        "content": "饥时定闻饥，饱时定闻饱。\n婆子在台山，赵州勘破了。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释亮",
        "content": "一色通身白，天然绝点尘。\n咤沙当古路，不吼也惊人。",
        "dynasty": "宋",
        "collection_info": null
    },
    {
        "title": "建康黄尚书请住清真曾以颂却之",
        "author": "释亮",
        "content": "彻骨穷来不厌穷，横眠倒卧白云中。\n饥餐一钵和罗饭，此外无能振祖风。",
        "dynasty": "宋",
        "collection_info": null
    },
    {
        "title": "悼遯庵",
        "author": "释亮",
        "content": "无端拗曲作直，平白换人眼睛。\n而今双履归去，且喜天下太平。",
        "dynasty": "宋",
        "collection_info": null
    },
    {
        "title": "藤簟",
        "author": "释亮",
        "content": "打成一片凝如水，风吹不动寒光起。\n饭饱齁齁快活眠，不知身在秋波裏。",
        "dynasty": "宋",
        "collection_info": null
    },
    {
        "title": "开涂田道者求语",
        "author": "释亮",
        "content": "大海波涛涌，道人愿力坚。\n当头一截断，万顷看平田。",
        "dynasty": "宋",
        "collection_info": null
    },
    {
        "title": "光维那归乡",
        "author": "释亮",
        "content": "光境俱亡了，寒潭彻底清。\n泝流翻巨浪，五十四州惊。",
        "dynasty": "宋",
        "collection_info": null
    },
    {
        "title": "寄天童痴绝和尚",
        "author": "释亮",
        "content": "潦倒西山百不能，随身頼有一枝藤。\n东撑西拄消閒日，甘作荒山小院僧。",
        "dynasty": "宋",
        "collection_info": null
    },
    {
        "title": "达上人乞语",
        "author": "释亮",
        "content": "达道应须併六贼，六贼併了何所得。\n十方坐断眼头空，观音院裏无弥勒。",
        "dynasty": "宋",
        "collection_info": null
    },
    {
        "title": "碧云寄华藏故旧",
        "author": "释亮",
        "content": "碧云深处望湖山，时步松门独往还。\n眼底故人都不见，但闻幽鸟语关关。",
        "dynasty": "宋",
        "collection_info": null
    },
    {
        "title": "见侍者求语",
        "author": "释亮",
        "content": "三呼三应箭锋拄，不呼不应全体露。\n汝从雪窦到灵山，步步蹋着无差互。",
        "dynasty": "宋",
        "collection_info": null
    },
    {
        "title": "光上人求语",
        "author": "释亮",
        "content": "光明寂照徧河沙，认着依前满眼花。\n丧尽诸缘回首看，寥寥四顾绝周遮。\n绝周遮处未为是，更须知有祖师关。\n透得关，生死佛魔甚屎屁。\n时来平地一声雷，四海五湖如鼎沸。",
        "dynasty": "宋",
        "collection_info": null
    },
    {
        "title": "古禅人乞语",
        "author": "释亮",
        "content": "底事完全亘古今，何劳特地徧参寻。\n草鞋蹋破知端的，悔涉山川恨转深。",
        "dynasty": "宋",
        "collection_info": null
    },
    {
        "title": "分菊",
        "author": "郭仁",
        "content": "小畦香雨碧飔飔，分得新苗旋作篱。\n为待繁英供采掇，故寻异本斗芳奇。\n野人自爱编青障，老圃先教拥绿泥。\n浊酒预拚重九约，狂风莫损最高枝。",
        "dynasty": "宋",
        "collection_info": null
    },
    {
        "title": "村居",
        "author": "郭仁",
        "content": "移家杨柳湾，小筑田家坞。\n一宵春雨晴，满地菜花吐。",
        "dynasty": "宋",
        "collection_info": null
    },
    {
        "title": "薇山书室为朱惟节赋",
        "author": "郭仁",
        "content": "幽意旷何许，逃名东海傍。\n卜隣惟拜石，览胜不赍粮。\n帙散兰亭近，书探禹穴忙。\n紫薇山畔月，流照有余光。",
        "dynasty": "宋",
        "collection_info": null
    },
    {
        "title": "岩礲洞留题",
        "author": "包伯驺",
        "content": "巍然造化功，斡擘成岩豅。\n石顶滴清沥，洞深飕细风。\n我来畏暑间，憇此清泠中。\n缅怀二老调，逸思更无穷。",
        "dynasty": "宋",
        "collection_info": null
    },
    {
        "title": "谢赵宪副使惠建茶",
        "author": "陈埙",
        "content": "贡余自合到侯王，谁遣甘芳入苋肠。\n野客惊看龙凤銙，家人学试蟹鱼汤。\n题来谏议三封印，分到尚书八餠纲。\n尽洒从前腥腐气，时时浇取简编香。",
        "dynasty": "宋",
        "collection_info": null
    },
    {
        "title": "嘲侠客",
        "author": "赵师商",
        "content": "计拙难敷食与衣，惟将侠气借相知。\n何如冯子归弹铗，争似毛生立见锥。\n清世翩翩谁是美，尘寰碌碌已称奇。\n有时举翮连云起，不比函关一隻鸡。",
        "dynasty": "宋",
        "collection_info": null
    },
    {
        "title": "仲弟应符用昌黎龊龊诗韵作咄咄篇自警家大人用韵作欣欣篇应求次韵作皦皦篇以见志云",
        "author": "孙应求",
        "content": "皦皦志士心，玉壶冰露寒。\n整冠默危坐，抚卷慨永叹。\n胶扰天下事，岂逃吾静观。\n是心本如水，风过成涛澜。\n蚁或作牛斗，雀常用珠弹。\n万境各颠倒，何者为忧欢。\n圣学有宗盟，口血应未干。\n进修在覆篑，趋舍防奔湍。\n正须极高深，干坤见倪端。\n规摹括四代，宗庙富百官。\n譬如入玉府，璆琳杂琅玕。\n逢原在左右，谅非登天难。",
        "dynasty": "宋",
        "collection_info": null
    },
    {
        "title": "丁未仲夏季弟海陵官舍家大人赏月作诗和韵",
        "author": "孙应求",
        "content": "银蟾忧易缺，綵侍喜长圆。\n岂意他乡会，均同一乐全。\n杯行惊话旧，星聚敢占天。\n但愿人常久，频将桂影延。",
        "dynasty": "宋",
        "collection_info": null
    },
    {
        "title": "次季和宿龙泉寺遇雪韵",
        "author": "孙应求",
        "content": "舣岸投僧话，欢迎势若归。\n林峦穷胜处，楼阁尽翚飞。\n本谓身还舍，何期雪拥扉。\n莫嫌行復住，世事合随机。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其一",
        "author": "孙应求",
        "content": "一家千里赴吴陵，沿道迟留不问程。\n风物萧条乡愈远，山川开豁眼增明。\n春田未有归耕计，夜雨聊听对榻声。\n幸向莱庭同戏綵，回头终有愧难兄。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其二",
        "author": "孙应求",
        "content": "食贫宁问肉如陵，且喜官曹简事程。\n千里平淮随地阔，一江远水照天明。\n几多怀古登临意，时作搔头讽咏声。\n酬唱敢希珠树秀，粗分菽麦异周兄。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其三",
        "author": "孙应求",
        "content": "舟渡金山过广陵，湾头畧可计淮程。\n回瞻建业祥烟绕，北望长安落日明。\n野旷春农虚地力，霜清晓角动边声。\n中原雠耻非难復，子弟皆思死父兄。",
        "dynasty": "宋",
        "collection_info": null
    },
    {
        "title": "仲弟应符生日大人作诗命和元韵",
        "author": "孙应求",
        "content": "阿连诞世在兹晨，月吐三更恰半春。\n幸有斑衣堪共戏，何妨绿酒正相亲。\n雍雍已觉和为贵，勉勉当思德有邻。\n所愿百年长膝下，不劳相望似参辰。",
        "dynasty": "宋",
        "collection_info": null
    },
    {
        "title": "季弟黄岩任满大人率家众先归作诗见示恭次元韵",
        "author": "孙应求",
        "content": "长拘栖寓季微官，携杖扶车愧二难。\n翘首云山鱼雁远，关心岁月骨毛寒。\n方来负米还为养，未遂承颜数问安。\n何日庭前环戏綵，共馨夕膳洁晨餐。",
        "dynasty": "宋",
        "collection_info": null
    },
    {
        "title": "恭和家大人鬻田训子诗韵",
        "author": "孙应求",
        "content": "家贫常产遽萧然，只把诗书代力田。\n谋道固宜耽乐内，却行安可望追前。\n置锥今日忧无地，摛藻他时喜掞天。\n富贵学成终自有，服膺当务益拳拳。",
        "dynasty": "宋",
        "collection_info": null
    },
    {
        "title": "恭和家大人将赴季弟官舍书示及门之作  其一",
        "author": "孙应求",
        "content": "力穑良农必有年，先修人事乃言天。\n士非学问无由立，勿道家饶负郭田。",
        "dynasty": "宋",
        "collection_info": null
    },
    {
        "title": "恭和家大人将赴季弟官舍书示及门之作  其二",
        "author": "孙应求",
        "content": "少年不学待何年，长大无成莫怨天。\n况是各承贤父训，岂容弗肯播菑田。",
        "dynasty": "宋",
        "collection_info": null
    },
    {
        "title": "应符读韩文公龊龊诗考其岁月乃三十二所作今应符生亦三十二年矣深有媿焉因借其韵为咄咄篇以自警",
        "author": "孙应符",
        "content": "咄咄汝为子，念之心可寒。\n慕则非所慕，叹则非所叹。\n愚生乃繫俗，达人斯大观。\n大明高照耀，沧海足波澜。\n不求胜己友，有过孰抨弹。\n不绝害心念，诚身奚喜欢。\n沟浍无源本，易盈还易干。\n见善苟不明，譬彼东西湍。\n仁义根于心，视精而行端。\n读书贵知道，事亲宁以官。\n会稽产竹箭，西海出琅玕。\n虚名何足尚，所惧实才难。",
        "dynasty": "宋",
        "collection_info": null
    },
    {
        "title": "次季和宿龙泉寺遇雪韵",
        "author": "孙应符",
        "content": "同入招提宿，初从城市归。\n雪轻浑欲舞，云冻不成飞。\n客去寻溪棹，僧来叩竹扉。\n篱边一枝玉，漏泄化工机。",
        "dynasty": "宋",
        "collection_info": null
    },
    {
        "title": "丁未仲夏季弟海陵官舍家大人赏月作诗恭次元韵",
        "author": "孙应符",
        "content": "宾僚成雅集，夜月正清圆。\n幸对芳樽满，兼逢乐事全。\n哦诗追旧日，举盏望青天。\n此会宜频讲，何妨祝寿延。",
        "dynasty": "宋",
        "collection_info": null
    },
    {
        "title": "应符生日大人作诗以示恭次元韵",
        "author": "孙应符",
        "content": "初度追思夜向晨，敢安暇逸负青春。\n鸰原友悌同三益，鹤髮康宁拱二亲。\n未遂功名酬诲育，勉将诚孝信乡邻。\n从今且愿蒙天佑，日侍慈颜拜北辰。",
        "dynasty": "宋",
        "collection_info": null
    },
    {
        "title": "季弟黄岩任满大人挈家众先扫作诗见示恭和元韵",
        "author": "孙应符",
        "content": "心处中虚治五官，物来能应固非难。\n移忠益本居家孝，阅暑知曾历岁寒。\n父子赓歌真内乐，弟兄分职頼居安。\n何妨菽水为欢养，会有时来诏赐餐。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其一",
        "author": "孙应符",
        "content": "学山初不止邱陵，骥子终期万里程。\n莫问官曹今落寞，正须人物自高明。\n斗升聊可为亲养，岁月行看播治声。\n膝下团圞事文史，此身何幸忝居兄。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其二",
        "author": "孙应符",
        "content": "生于陵者自安陵，何事驱驰较驿程。\n却望乡山千里隔，共看淮月一轮明。\n官閒足遂吟哦乐，俸薄休形叹息声。\n最幸一家仍聚首，不须嗟弟与瞻兄。",
        "dynasty": "宋",
        "collection_info": null
    },
    {
        "title": "恭次家大人初抵季弟海陵官舍之韵  其三",
        "author": "孙应符",
        "content": "生憎世俗迭相陵，反己工夫有度程。\n大学在先知本末，中庸当务造诚明。\n谆谆自昔承严训，默默终年愧令声。\n至道不须由外索，事亲友弟及从兄。",
        "dynasty": "宋",
        "collection_info": null
    },
    {
        "title": "恭次家大人鬻田训子诗韵",
        "author": "孙应符",
        "content": "厄穷那復值凶年，典尽贫家五亩田。\n暂给箪瓢居巷内，且将经史向窗前。\n潜心矻矻先修己，安命栖栖不怨天。\n爵禄功名宜自取，尤当勉力务勤拳。",
        "dynasty": "宋",
        "collection_info": null
    },
    {
        "title": "恭和家大人将赴季弟官舍书示及门之作  其一",
        "author": "孙应符",
        "content": "纯熟工夫积岁年，能知本性则知天。\n揠苗助长犹为害，况復芸人舍己田。",
        "dynasty": "宋",
        "collection_info": null
    },
    {
        "title": "恭和家大人将赴季弟官舍书示及门之作  其二",
        "author": "孙应符",
        "content": "焚膏继晷且穷年，荣悴他时却在天。\n莫把光阴虚度了，吾徒耕道若耕田。",
        "dynasty": "宋",
        "collection_info": null
    },
    {
        "title": "唐侯仲友之守台为浮梁于江象山令蒋鹗考叔赋江有济三章以献余时官于台见而陋之作江有梁  其一",
        "author": "孙应时",
        "content": "江有梁，昔所无兮。\n台之民，维艰虞兮。\n我南之耕，其出于于。\n我北之趋，维薪维刍。\n匪伊薪刍，行旅载途。\n风雨晦冥，海波愁予。\n岂无舟人，徼利以呼。\n偪仄沦胥，云谁之辜。",
        "dynasty": "宋",
        "collection_info": null
    },
    {
        "title": "唐侯仲友之守台为浮梁于江象山令蒋鹗考叔赋江有济三章以献余时官于台见而陋之作江有梁  其二",
        "author": "孙应时",
        "content": "江有梁，维今始兮。\n台之民，维天启兮。\n邦有父母，视民如子。\n民号于溺，侯曰由己。\n乃相乃谋，乃筑乃峙。\n其桴联联，其舟齿齿。\n民不知江，有道如砥。\n我醉我犇，云胡不喜。",
        "dynasty": "宋",
        "collection_info": null
    },
    {
        "title": "唐侯仲友之守台为浮梁于江象山令蒋鹗考叔赋江有济三章以献余时官于台见而陋之作江有梁  其三",
        "author": "孙应时",
        "content": "江有梁，孰使然兮。\n台之民，曰侯贤兮。\n孰使侯贤，有命自天。\n天子圣仁，侯乃来宣。\n自我侯来，有麦有年。\n天姥之南，东溟之壖。\n涛澜不惊，歌舞后先。\n汝不我信，视此一川。",
        "dynasty": "宋",
        "collection_info": null
    },
    {
        "title": "唐侯仲友之守台为浮梁于江象山令蒋鹗考叔赋江有济三章以献余时官于台见而陋之作江有梁  其四",
        "author": "孙应时",
        "content": "我梁既成，我民既平。\n侯智不矜，侯心载宁。\n帝曰汝归，其车宵征。\n予欲济川，邦国是经。\n民留我侯，敢与帝争。\n我帝我侯，眉寿无疆。",
        "dynasty": "宋",
        "collection_info": null
    },
    {
        "title": "四明山记游八十韵",
        "author": "孙应时",
        "content": "平生抱遐尚，抚剑远行游。\n迹谢声利牵，心与岩壑谋。\n东征泛沧海，南骛踰丹丘。\n西登岷峨啸，北望关陇愁。\n匡庐挽归辔，巫峡纡行舟。\n剑阁最险壮，龙门更奇幽。\n历览虽未饱，胜槩略以收。\n尔来卧烛湖，清梦长夷犹。\n家山维四明，名字横九州。\n出门宛在眼，欲往辄不酬。\n人事真好乖，山灵岂吾仇。\n忽近益可笑，投老空自尤。\n兹辰正芳春，会心得良俦。\n赢粮幸易足，决策遂所求。\n中宵雨声断，逗晓霁色浮。\n天容极莹凈，风气正和柔。\n瘦筇挟篮舆，野服兼轻裘。\n遥遥指林麓，欣欣听溪流。\n试屐请贤岭，弭盖白水湫。\n飞湍响淙潺，怪松韵萧飕。\n艰然小羊额，喘若料虎头。\n甓石访岁期，负樵歌道周。\n百折快一眺，千里森双眸。\n峰峦何绵联，脉络相缠缪。\n化钧妙融结，神工巧雕锼。\n长风动溟渤，洪涛簸瀛洲。\n巨鳌出赑屃，游龙绕蚴蟉。\n鲸鹏恣摩荡，虫鱼纷迭稠。\n万怪各起伏，千帆递行留。\n或坦若几席，或峩若冠旒。\n或排若剑戟，或剡若戈矛。\n或舞若鸾凤，或骤若骅骝。\n或若戏狻猊，或若斗貔貅。\n俨然开明堂，玉帛朝诸侯。\n赫然会岐阳，长围方大蒐。\n鏖战临长平，坚壁持鸿沟。\n广野列车骑，中军严旆斿。\n开闢洪茫茫，变化久悠悠。\n愕眙不得语，形容那可侔。\n仙树四十围，蟠根几千秋。\n老干枯不死，新荣翠相樛。\n飈驭定来止，桑田行验不。\n遗迹信所闻，轻举当何由。\n东南径崇冈，左右罗平畴。\n人家散鷄犬，村坞来羊牛。\n官征毕薪炭，春事动耝耰。\n土腻少沙石，气寒无麦麰。\n荒蹊夹桃李，密荫间梧楸。\n是中可避世，何劳更乘桴。\n骈岩下苍峭，别岫争崪崷。\n熟知二剎胜，逝肯中道休。\n杖锡既巉绝，雪窦仍阻修。\n停云朝漠漠，刚风昼飂飂。\n盘磴度方桥，广宇连飞楼。\n珠玑错藻绣，金碧照雕髹。\n撞钟食千指，鸣板灯百篝。\n真成天上居，不涉人间忧。\n周遭富佳致，徜徉得穷搜。\n妙峰远色凑，锦镜波光浏。\n两溪来活活，千丈落瀌瀌。\n深瀑摽随鳬，空潭隠灵虬。\n倒窥凛欲眩，俯掬清敢漱。\n涧草高下积，岩花零乱抽。\n挂壁见猱捷，食芩闻鹿呦。\n日长转睍睆，雾暗啼鈎辀。\n修竹奏琴瑟，细溜锵琳璆。\n占晴喜咔鹊，畏雨愁呼鸠。\n何妨共斋钵，且復荐茶瓯。\n老僧颇好事，幅画肯见投。\n随意宿山房，无眠听更筹。\n念昔身万里，及此天一陬。\n登临世界阔，俛仰岁月遒。\n荣辱两蜗角，聚散一海沤。\n尘鞅自束缚，名场相敌雠。\n不念猿鹤怨，坐令泉石羞。\n心期晚乃惬，俗驾我尚优。\n胜具学支许，奇踪非阮刘。\n时哉山梁雉，乐矣濠上鯈。\n聊追兴公赋，不叹柳子囚。\n招招知音子，为我商声讴。",
        "dynasty": "宋",
        "collection_info": null
    },
    {
        "title": "送张敬夫栻以追送不作远为韵赋诗五章藉手言别不胜惓惓爱助之诚情见乎辞惟高明幸教  其一",
        "author": "孙应时",
        "content": "平生赋褰裳，亲意许从师。\n四海非不广，独仰大雅姿。\n逡巡一再见，惨憺已復辞。\n霜风送旌节，远目不可追。\n挟经问疑义，倘许结后期。",
        "dynasty": "宋",
        "collection_info": null
    },
    {
        "title": "送张敬夫栻以追送不作远为韵赋诗五章藉手言别不胜惓惓爱助之诚情见乎辞惟高明幸教  其二",
        "author": "孙应时",
        "content": "斯文肯空言，经世资实用。\n纷纷谅奚为，义取辄宾送。\n诚能正其本，谈笑了羣动。\n公身绍前烈，时论倚隆栋。\n持兹竟安归，引灯相与共。",
        "dynasty": "宋",
        "collection_info": null
    },
    {
        "title": "送张敬夫栻以追送不作远为韵赋诗五章藉手言别不胜惓惓爱助之诚情见乎辞惟高明幸教  其三",
        "author": "孙应时",
        "content": "轩冕付傥来，良贵应自有。\n若人出处间，与世揭山斗。\n雅宜践高门，断国极可不。\n临风耿予思，雾雨深稂莠。\n凛然严冬柏，特立终耐久。",
        "dynasty": "宋",
        "collection_info": null
    },
    {
        "title": "送张敬夫栻以追送不作远为韵赋诗五章藉手言别不胜惓惓爱助之诚情见乎辞惟高明幸教  其四",
        "author": "孙应时",
        "content": "荆州形胜地，控引吁广莫。\n英雄昔用武，跬步图宛洛。\n至仁先内治，岂曾废远畧。\n公来手摩抚，士气端可作。\n载歌江汉诗，奋袂空爵跃。",
        "dynasty": "宋",
        "collection_info": null
    },
    {
        "title": "送张敬夫栻以追送不作远为韵赋诗五章藉手言别不胜惓惓爱助之诚情见乎辞惟高明幸教  其五",
        "author": "孙应时",
        "content": "力行希孟韩，波荡斥嵇阮。\n圣门有佳处，谁为发关键。\n归依得其人，心岂间近远。\n悄悄客路长，肃肃岁华晚。\n祝公黄髮期，永好情缱绻。",
        "dynasty": "宋",
        "collection_info": null
    },
    {
        "title": "送友人杨仲能东下以一蹴自造青云分韵得一字",
        "author": "孙应时",
        "content": "君王急搜罗，九土规混一。\n蜀山甚疎远，去者今稍密。\n夫君伟才具，文字尤炳蔚。\n陆沈簿领中，尘雾昏玉质。\n正应着台省，邂逅破回遹。\n轻舟下三峡，春浪平如席。\n揽观山川奇，感嘆日月疾。\n便好作谏书，胸愤吐堙鬰。\n熏风御炉香，天陛踏文石。\n此时恨见晚，端不负畴昔。\n或求西南州，为国抚贫瘠。\n因以寿老亲，绣幰围画戟。\n日边岂无心，迟子付异日。\n离樽聊共持，愁思黯难释。\n勇去仍趣归，修途护眠食。",
        "dynasty": "宋",
        "collection_info": null
    },
    {
        "title": "读晦翁遗文悽怆有作",
        "author": "孙应时",
        "content": "先生千载人，浩气隘穹壤。\n早薄声利交，超然傲尘鞅。\n饮酒读离骚，追游必豪爽。\n风月饱高吟，云泉擅奇赏。\n切骨痛国雠，嚼齿愤奸党。\n纵谈天下事，一一如指掌。\n敛意师圣贤，精心玩图象。\n全体极浑涵，灵根妙充养。\n昭昭陈轨辙，坦坦闢榛莽。\n陶镕就醇粹，鞭策收勉强。\n瞿聃息遁辞，关雒大遗响。\n师道屹尊严，人材兴倜傥。\n宸纶叹廉靖，朝蹟惎忠谠。\n康庐委符竹，越绝畀英簜。\n刍牧活饥惸，天日快幽枉。\n命义信行藏，风标何骯脏。\n晚来侍细旃，时益异畴曩。\n孤踪反山林，百怪幻夔魍。\n先生一澹然，几微宁怏怏。\n冬曦暖袍屦，秋风飒几杖。\n尚可淑后来，何言遂长往。\n暌离思远道，殷勤媿殊奬。\n常怀订羣疑，忍独拜遗像。\n感旧日萧瑟，出门增惝怳。\n一致无古今，万世均俯仰。\n微言在遗墨，没齿抱遐想。\n末路诚刺促，中扃故弘敞。\n惟善不可诬，惟恶不可长。\n百年非所知，常如侍函丈。\n题诗自激昂，山川悲莽苍。",
        "dynasty": "宋",
        "collection_info": null
    },
    {
        "title": "七月一日独游顶山上方院",
        "author": "孙应时",
        "content": "涧水有奇观，山蝉发清歌。\n穹林翠光合，深谷凉风多。\n孤游正寂历，伫立久婆娑。\n平生颇须此，欲去意如何。",
        "dynasty": "宋",
        "collection_info": null
    },
    {
        "title": "立夏日泛舟游青山憩杨氏庵示诸生",
        "author": "孙应时",
        "content": "岁序忽云夏，青春去安归。\n天清风气朗，游子怀芳菲。\n碧湖泛我舟，轻云湛晴晖。\n入谷山寂寂，缘溪水围围。\n翛然得幽憩，丹葩耀岩扉。\n鸟声自歌呼，竹色相因依。\n举觞伫遥念，日月如梭飞。\n平生静中愿，岁晚无相违。",
        "dynasty": "宋",
        "collection_info": null
    },
    {
        "title": "和魏公再用韵勉子孙学",
        "author": "孙应时",
        "content": "儒家乃何事，驾言圣门归。\n万古江河流，三春卉木菲。\n忍将少年意，负此白日晖。\n拱把得封植，要看四十围。\n东山公别墅，明湖照檐扉。\n尘嚣澹一洗，六籍真可依。\n城南拜新作，妙墨龙蛇飞。\n着鞭继家声，临岐莫依违。",
        "dynasty": "宋",
        "collection_info": null
    },
    {
        "title": "和陈亮功张次夔二同年唱酬廉字诚字之作  其一",
        "author": "孙应时",
        "content": "早韭到晚菘，紫蓼仍绿葵。\n古为志节士，此味良自知。\n银鞍黄金络，绮户芙蓉闺。\n丈夫各自适，物理那能齐。",
        "dynasty": "宋",
        "collection_info": null
    },
    {
        "title": "和陈亮功张次夔二同年唱酬廉字诚字之作  其二",
        "author": "孙应时",
        "content": "虚中答远响，不与律吕乖。\n惟诚贯万物，此岂欺我哉。\n九仞忧弃井，累土期层台。\n汝州春风中，试坐一月来。",
        "dynasty": "宋",
        "collection_info": null
    },
    {
        "title": "用前韵感事  其一",
        "author": "孙应时",
        "content": "驹去不食藿，马佚能伤葵。\n烈士多慷慨，耿耿谁当知。\n起吟清夜阑，边月明春闺。\n寸心杜陵老，澒洞终南齐。",
        "dynasty": "宋",
        "collection_info": null
    },
    {
        "title": "用前韵感事  其二",
        "author": "孙应时",
        "content": "竽门抱瑶瑟，雅与时好乖。\n闭门守长饥，毅然丈夫哉。\n南楚卧龙士，北燕黄金台。\n但使本根在，功名真傥来。",
        "dynasty": "宋",
        "collection_info": null
    },
    {
        "title": "李允蹈以诗见诒走笔和之李号能诗诸贵人客也",
        "author": "孙应时",
        "content": "四海伙人物，百年各驰驱。\n持身付埃尘，扰扰竟何须。\n临邛家四壁，洛北饭一孟。\n白首颇光荣，不媿初心无。\n男儿胸中奇，玉虹自呵嘘。\n沧浪振幽洁，沆瀣餐云腴。\n养性一无累，经世乃其余。\n芙蓉为裳衣，秋兰为佩琚。\n西游畧昆崙，东征拂玄菟。\n乘风羾天门，九阙请三呼。\n太息治安策，中流资一壶。\n河山洗祲氛，日月行天衢。\n凌烟千载容，丹青为君铺。\n请君办此事，勿待余子俱。\n我懒復无用，藜羹守故书。\n敢云骊龙睡，妄意渊中珠。",
        "dynasty": "宋",
        "collection_info": null
    },
    {
        "title": "李允蹈再诗言别次韵",
        "author": "孙应时",
        "content": "仙人骑长鲸，醉与月相追。\n落笔千万篇，要与风雅期。\n里耳习巴唱，未省白雪词。\n欲当莫邪锋，断毛真一吹。\n文章游戏耳，功名须鼎彝。\n推毂天下士，岂无郑当时。\n我愚敢望君，君胡首肯之。\n酒酣激清啸，八极隘指麾。\n丈夫嘆岁晚，不恨一别离。\n行行爱体素，江湖劳梦思。",
        "dynasty": "宋",
        "collection_info": null
    },
    {
        "title": "吴文伯用李允蹈追字韵见赠亦次答之",
        "author": "孙应时",
        "content": "鷄鸣市声起，冠盖日相追。\n终然寡同调，千里怀风期。\n忆从十年前，识君黄绢词。\n安知淮海来，得此埙箎吹。\n武库森器宝，清庙陈尊彝。\n持君胸中富，自足夸一时。\n况今亨衢开，秣马随所之。\n功名何足道，谈笑观指麾。\n交情无远近，人事有合离。\n他年一尊酒，长恐劳相思。",
        "dynasty": "宋",
        "collection_info": null
    },
    {
        "title": "和答司马宜春遡",
        "author": "孙应时",
        "content": "纷纷市道交，势利争攫取。\n煌煌鼎食家，声色自缠纠。\n畸人固寂寞，蓬藋侵瓮牖。\n有时步虚曲，植杖话农亩。\n清秋动幽兴，有月欠肴酒。\n高轩肯相过，贤哉百乘友。\n空寻奕秋诲，不与欢伯偶。\n别来雁欲宾，晴喜鸠还妇。\n村酤聊可载，草具亦何有。\n饤饾止鱼虾，扶擎杂梨藕。\n君侯反觞客，欲起辄被肘。\n意重黄金百，气豁云梦九。\n长篇继踵来，子建才八斗。\n勉和若登山，吾诗真培塿。",
        "dynasty": "宋",
        "collection_info": null
    },
    {
        "title": "答潘文叔见寄予十月尝访文叔文叔许来而犹未也",
        "author": "孙应时",
        "content": "别离一何久，迢递阻音形。\n重上君子堂，相见眼终青。\n君颜尚冰玉，我鬓已星星。\n借问十载间，风波两蓬萍。\n岭剑各万里，心目多所经。\n归来且强健，怳然真梦醒。\n可怜万修竹，清音玉珑玲。\n萧条媚寒日，约畧环翠屏。\n相携復一笑，芝兰有余馨。\n孤云自舒卷，野鹤来青冥。\n平生阅羣彦，十八九雕零。\n吾徒亦何愿，毕景依林垧。\n种秫令可酿，储粟常满缾。\n琴书奉娱玩，足以陶性灵。\n千载伐木篇，此意神所听。\n往来亦奚惮，江浦堪扬舲。",
        "dynasty": "宋",
        "collection_info": null
    },
    {
        "title": "毗陵龚君以崈见投古风思致不凡依韵答之  其一",
        "author": "孙应时",
        "content": "驱车适古道，道古世已今。\n翳翳逃空虚，幸有跫然音。\n欢言指万里，握手再沈吟。\n得无霜露繁，恐復江汉深。\n我闻道渴者，朵颐望梅林。\n至味难诳口，达士多远心。\n天渊本旷荡，鸢鱼各飞沈。\n相期昆崙颠，弄月鸣瑶瑟。",
        "dynasty": "宋",
        "collection_info": null
    },
    {
        "title": "毗陵龚君以崈见投古风思致不凡依韵答之  其二",
        "author": "孙应时",
        "content": "松柏有佳色，矫矫涧谷涯。\n要经鸾凤栖，岂怨人迹遐。\n匠石初未逢，千岁甘枯槎。\n万牛送明堂，亦不以自夸。\n奇物固落落，念此毋嘆嗟。\n君看蒿蓬茂，正足供鸣蛙。\n深根忍霜雪，生意日已嘉。\n终然拔青云，勿虑岁月赊。",
        "dynasty": "宋",
        "collection_info": null
    },
    {
        "title": "赵唐卿邀游西湖即席赋十二韵",
        "author": "孙应时",
        "content": "春风客皇州，积雨不得晴。\n倚楼望西湖，想见烟水平。\n芳时谅难负，胜侣欣来并。\n杖藜一萧散，唤船弄空明。\n浮云为我开，好鸟为我鸣。\n青山次第出，桃李正鲜荣。\n华屋何煌煌，缥缈连重城。\n都人竞时节，酒舫各斜横。\n而我得舒眺，缅然起深情。\n风景自千古，扰扰何所营。\n大钧实爱物，无使可怜生。\n尧民保同乐，吾其获归耕。",
        "dynasty": "宋",
        "collection_info": null
    },
    {
        "title": "游灵岩观瀑布",
        "author": "孙应时",
        "content": "一雨天气清，暑事亮未酷。\n烦嚣念萧散，兹晨正休沐。\n篮舆试经行，胜槩入遐瞩。\n纡余缘清溪，窈窕得幽谷。\n一岩四壁凈，千仞落飞瀑。\n雷霆鞭蛰户，风雨撼林麓。\n光寒白虹下，势剧天河覆。\n缤纷曜冰雪，激射碎珠玉。\n危亭着佳处，尽日看不足。\n澒洞开心胸，眩晃新耳目。\n龙脐更奇事，滴滴挂崖腹。\n人言七年旱，不减此一掬。\n天壤富瓌怪，名字有显伏。\n冉溪逢子厚，酿泉须永叔。\n摩挲苍苔碑，徒倚古寺竹。\n微吟忽忘归，俗驾不可宿。",
        "dynasty": "宋",
        "collection_info": null
    },
    {
        "title": "郑倅是岁七月同游和余韵復和酬之",
        "author": "孙应时",
        "content": "高人遗世纷，山水好常酷。\n监州当暑来，风露劳栉沐。\n千里生清凉，万象入睐瞩。\n公余事幽讨，驾言访空谷。\n岂知丛尔县，有此壮哉瀑。\n飞盖缭崇阿，响屐穿翠麓。\n林声疑雨鸣，石怪若釜覆。\n辉辉倚天剑，凛凛寒水玉。\n画图见所稀，瑶琴写难足。\n余霏湿巾袂，莹色照眉目。\n平生此会心，一笑欲捧腹。\n酒间出新篇，明珠粲盈掬。\n留作岩壑光，长令鬼神伏。\n东山怀太傅，濂溪想茂叔。\n逸兴渺干坤，真赏谢丝竹。\n何由频执鞭，云峰恣游宿。",
        "dynasty": "宋",
        "collection_info": null
    },
    {
        "title": "孙生康祖从予海陵予荐之滁守赵叔明之门送以古诗",
        "author": "孙应时",
        "content": "洙泗诸公游，参实少且鲁。\n谁知一贯学，其进乃甚武。\n儒生多山野，此事亦已古。\n儇儇细儿黠，往往车上舞。\n后生识取舍，百不能四五。\n子兮何为者，独行事踽踽。\n嗟我离师友，岁月渐莽卤。\n子辱从之游，未必免聋瞽。\n淮丞少官事，吏散日亭午。\n藜羹共脱粟，本不计客主。\n亲年当喜惧，药裹属覼缕。\n劳子辞我去，天寒无乃苦。\n滁阳贤太守，岂弟民父母。\n青山照城郭，广厦庇风雨。\n子往事占毕，可但费樽俎。\n窗明棐几浄，坚坐勿闚户。\n交情贵胆肝，师道在规矩。\n何妨坐椎钝，未可习媚妩。\n万里须坚车，百步要彊弩。\n书来说新功，吾其俟飞羽。",
        "dynasty": "宋",
        "collection_info": null
    },
    {
        "title": "和刘过夏虫五咏 蛛",
        "author": "孙应时",
        "content": "么虫夜飞飞，遭汝巧见缚。\n汝网非坚牢，岂无风雨恶。\n蟹怒横戈矛，蜃喜吐楼阁。\n物生黠復痴，悟此一笑乐。",
        "dynasty": "宋",
        "collection_info": null
    },
    {
        "title": "和刘过夏虫五咏 萤",
        "author": "孙应时",
        "content": "太阳不敢近，宵行聊自娱。\n过水乱繁星，随风散平芜。\n车公晚差乐，几案不汝须。\n方谋买娉婷，斛贮明月珠。",
        "dynasty": "宋",
        "collection_info": null
    },
    {
        "title": "和刘过夏虫五咏 蚓",
        "author": "孙应时",
        "content": "高人百尺楼，万里对天宇。\n白水渺江湖，清明到窗户。\n跏趺作禅定，不闻雷破柱。\n从渠蚯蚓歌，自趁商羊舞。",
        "dynasty": "宋",
        "collection_info": null
    },
    {
        "title": "和刘过夏虫五咏 蚊",
        "author": "孙应时",
        "content": "利觜死一饱，何劳更喧譁。\n肉薄来如云，举扇谁能遮。\n诸君幸小忍，秋风期不赊。\n披襟约凉夜，明月钓寒沙。",
        "dynasty": "宋",
        "collection_info": null
    },
    {
        "title": "和刘过夏虫五咏 蛙",
        "author": "孙应时",
        "content": "将军鼓吹来，处士非所喜。\n夸汝风月夕，天籁鸣不已。\n汝姑勿自夸，坎井不可恃。\n当知马伏波，笑杀公孙子。",
        "dynasty": "宋",
        "collection_info": null
    },
    {
        "title": "用范叔刚韵送陈亮功同年",
        "author": "孙应时",
        "content": "人物相后先，筦库故多士。\n若人海邦来，清渭照泾水。\n风尘不自惮，远业正在此。\n林深兰荃芳，波动金石止。\n三年亦何事，一笑聊復尔。\n天风今扶摇，势作九万里。\n未令游蓬山，亦合佐槐市。\n富贵善移人，须公直如矢。\n平生十年书，喜见习凿齿。\n少留更舂容，春醪荐鲂鲤。",
        "dynasty": "宋",
        "collection_info": null
    },
    {
        "title": "如宁庵",
        "author": "孙应时",
        "content": "川原相萦纡，林谷递深秀。\n步迎流水声，聒聒新雨后。\n怆然瞻故丘，乔木百年旧。\n精庐跨略彴，苔竹故幽茂。\n忆昔戏绿阴，怡悦年方幼。\n蹉跎今白髮，寒暑厌相寇。\n区区济物心，已矣真大谬。\n请寻遂初赋，泉石长枕潄。",
        "dynasty": "宋",
        "collection_info": null
    },
    {
        "title": "小舟过吴江风雨大作夜泊三家村翌日风回到家日未中",
        "author": "孙应时",
        "content": "短篷仅容坐，一滴不通雨。\n不料西南风，滂沛遽如许。\n荡摇首屡觞，跧弯背欲偻。\n行经四桥侧，心动不敢语。\n茫洋万顷天，一叶纵掀舞。\n翻思田舍乐，甚念篙人苦。\n黄昏随意泊，古木荫灵宇。\n小作鷄酒愿，欲祷辞未吐。\n觉来风回东，快便谁所与。\n平明八十里，到家日未午。\n万事一翻覆，戚欣何处所。\n舟定稍按摩，起身试步武。\n一室有余宽，洗杓命儿女。\n门外风涛急，闭门良可御。",
        "dynasty": "宋",
        "collection_info": null
    },
    {
        "title": "庭下小桧",
        "author": "孙应时",
        "content": "苍苍岁寒姿，凛凛凌云干。\n何为事蟠蹙，充君眼中玩。\n翔鸾与偃盖，不如沟中断。\n高冈有同根，天风拂河汉。",
        "dynasty": "宋",
        "collection_info": null
    },
    {
        "title": "石应之校书招同胡崇礼赵几道饮白莲社晚雨",
        "author": "孙应时",
        "content": "白莲远公社，不能致渊明。\n雷峰峰下庵，乃復浪此名。\n野客当暑来，喜甚荷风生。\n柳渚睇窈窕，竹房步纡萦。\n西轩正虚寂，一镜湖光平。\n小饮试谈噱，高吟发幽清。\n两士幕府彦，主人芸阁英。\n我虽漫浪者，颇復同胜情。\n六合自今古，百年各经营。\n悠然一笑粲，急雨催诗成。",
        "dynasty": "宋",
        "collection_info": null
    },
    {
        "title": "送彭子復临海令满秩  其一",
        "author": "孙应时",
        "content": "君侯古循吏，及物如春醲。\n民间自宁一，堂上何从容。\n平生眼中人，此尹未易逢。\n吏道益可悲，非君吾孰从。",
        "dynasty": "宋",
        "collection_info": null
    },
    {
        "title": "送彭子復临海令满秩  其二",
        "author": "孙应时",
        "content": "由求政事科，量己如尺寸。\n后生谈天下，可笑不知分。\n吾曹师古心，日夜抱孤恨。\n脱身朱墨中，未妨寻学问。",
        "dynasty": "宋",
        "collection_info": null
    },
    {
        "title": "送彭子復临海令满秩  其三",
        "author": "孙应时",
        "content": "相逢几何时，相与何如许。\n书来警吾过，切切父兄语。\n人生会合难，念别成悽楚。\n北望山千里，秋容渺烟渚。",
        "dynasty": "宋",
        "collection_info": null
    },
    {
        "title": "送彭子復临海令满秩  其四",
        "author": "孙应时",
        "content": "秋风满庭树，策策鸣良宵。\n幽人独晤叹，时序何萧条。\n寒华岂不容，念之中心焦。\n我巢在一枝，风雨无漂摇。",
        "dynasty": "宋",
        "collection_info": null
    },
    {
        "title": "送王木叔推官满秩  其一",
        "author": "孙应时",
        "content": "听雨宿空山，念当与君别。\n起行意无柰，雨声转幽咽。\n名贤去莲幕，一郡惨不悦。\n人心到无言，冰寒炭故热。",
        "dynasty": "宋",
        "collection_info": null
    },
    {
        "title": "送王木叔推官满秩  其二",
        "author": "孙应时",
        "content": "世道不平易，心如太行山。\n交游水上萍，相知甚独难。\n感君一见初，信我眉睫间。\n松柏气本同，苍苍期岁寒。",
        "dynasty": "宋",
        "collection_info": null
    },
    {
        "title": "送王木叔推官满秩  其三",
        "author": "孙应时",
        "content": "灵台湛虚明，万物悬一镜。\n饥餐夜熟寝，是我真实性。\n牛山多斤斧，草木非正命。\n君乎善自养，吾心本无病。",
        "dynasty": "宋",
        "collection_info": null
    },
    {
        "title": "送台州沈虞卿使君入朝  其一",
        "author": "孙应时",
        "content": "鼓声霜晓寒，冠盖满衢路。\n诏书日边到，使君朝天去。\n攀车愿公留，稚耋纷无数。\n信哉慈父母，赤子中心慕。\n七州浙江东，此邦亦蕃庶。\n使君手拊摩，白髮缘汝故。\n明时急良猷，此行那能驻。\n眷眷公岂忘，江城一回顾。",
        "dynasty": "宋",
        "collection_info": null
    },
    {
        "title": "送台州沈虞卿使君入朝  其二",
        "author": "孙应时",
        "content": "靖康建炎事，尝闻诸公言。\n志士日夕心，呜咽声气吞。\n新亭五十年，尘埃尚中原。\n君王大经畧，梦想天河翻。\n时情习安宴，未办酬国恩。\n修攘亦有序，此事难遽论。\n所要夙昔怀，勿以暮气昏。\n为公一悲歌，风云澹干坤。",
        "dynasty": "宋",
        "collection_info": null
    },
    {
        "title": "送台州沈虞卿使君入朝  其三",
        "author": "孙应时",
        "content": "东南数十州，今惟本根地。\n因仍军国须，支吾亦良费。\n簿书高没人，大率非古意。\n先生海邦来，历历眼中事。\n诚心对天日，正色俯民吏。\n那无一夜惊，感叹不能寐。\n九重忧民深，时节苦未易。\n源流傥可言，请拜仁人赐。",
        "dynasty": "宋",
        "collection_info": null
    },
    {
        "title": "不寐",
        "author": "孙应时",
        "content": "索居在村垧，水陆走通津。\n半夜有棹歌，鷄鸣语行人。\n中年近少睡，耿耿多达晨。\n外物非所念，颇復念我身。\n圣贤不敢欺，久大在日新。\n人生会有役，安得辞苦辛。",
        "dynasty": "宋",
        "collection_info": null
    },
    {
        "title": "别黄岩范令",
        "author": "孙应时",
        "content": "庆历诸名卿，四海标一范。\n堂堂元佑相，人望復不减。\n江河源流大，终华峰峦崭。\n远优士会燮，讵作栾书黡。\n君侯大雅士，渊然粹家范。\n春风花气馥，秋月寒江湛。\n贞刚谢瑕缺，洁白消黕黤。\n驱车问前躅，云路声轞轞。\n牛刀亦何为，游刃初不斩。\n解令襦袴民，桁杨戒无犯。\n时情互醒醉，世味各辛鹻。\n安知国中狂，正欠秋牙喊。\n丈夫自有在，细故非所歉。\n岂无昆明池，着此黄龙舰。\n伊余秉微尚，顾瞻随軓軓。\n威仪觌麒凤，冠緌笑蝉𧍙。\n吾徒本平旷，谁能事崄巉。\n相知意气得，欲别精神黯。\n东风动绮席，潮痕带晴槛。\n为公醉登舟，离襟不能掺。",
        "dynasty": "宋",
        "collection_info": null
    },
    {
        "title": "和制帅效谢康乐体",
        "author": "孙应时",
        "content": "读书在雪屋，长啸亦蜗庐。\n兹晨从远役，不柰为饥驱。\n夕棹悄烟月，朝帆暖菰蒲。\n情欣秋风至，体惬袢暑徂。\n拾鱼未妆潦，争米聊趁虚。\n廓落展遐眺，舂容进前途。\n暮画谅何取，世用实已迂。\n分阃重节制，三边藉调娱。\n功成报天子，朝佩归与与。\n下客一何幸，穷途非所虞。\n江山待公赏，佳处小踟蹰。",
        "dynasty": "宋",
        "collection_info": null
    },
    {
        "title": "临海道中书怀  其一",
        "author": "孙应时",
        "content": "六月呼清风，凉气隔纤纻。\n玄冬映窗隙，重茧不能御。\n天时迭乘除，人事多龃龉。\n怆焉感余怀，百年几寒暑。",
        "dynasty": "宋",
        "collection_info": null
    },
    {
        "title": "临海道中书怀  其二",
        "author": "孙应时",
        "content": "儒生不知变，区区诵陈言。\n时人熟见之，嬉笑相排拫。\n江流去不返，何时復虞轩。\n饩羊诚无用，礼意傥可存。",
        "dynasty": "宋",
        "collection_info": null
    },
    {
        "title": "章安镇感事",
        "author": "孙应时",
        "content": "越峤东南穷，连山赴沧海。\n章安古州宅，陵谷谅迁改。\n前江渺万顷，风雨鱼龙汇。\n嗟哉地远绝，髣髴形势在。\n忆昨南渡初，云雷震纷叆。\n莎洲舣龙舰，白日照金铠。\n儿童识汉官，草木被尧彩。\n是时元勋谁，成公国上宰。\n人心翼宗社，天命安鼎鼐。\n那知中原事，惊呼五十载。\n丹衷自结髮，弹剑气𡾋嵬。\n时清忘夙昔，悲歌起衰怠。\n举头天门高，狂言小臣罪。\n功名故难量，时节亦有待。\n临流想前英，奕奕动风采。\n渔郎定何心，波间声欵乃。",
        "dynasty": "宋",
        "collection_info": null
    },
    {
        "title": "顶山祷雨",
        "author": "孙应时",
        "content": "官身缚尘事，日日如丝棼。\n驾言适秋郊，开颜慰艰勤。\n大田平如席，多稼绿于云。\n早熟有饷穫，晚播方耦耘。\n停鞭问父老，笑语何欣欣。\n今年大好麦，稻復当十分。\n天应怜百姓，似亦怜令君。\n我本无善政，谤駡常纷纭。\n独惭龙公赐，一念如相闻。\n尚忧北山外，渐有龟坼文。\n为尔乞终惠，洁齐炷炉熏。\n何当足吾愿，丰年周九垠。",
        "dynasty": "宋",
        "collection_info": null
    },
    {
        "title": "端午侍母氏饮有怀二兄偶阅二苏是日高安唱和慨然用韵",
        "author": "孙应时",
        "content": "簿书束缚人，挥汗日亭午。\n平生世念薄，问子何自苦。\n佳辰相寻过，乐事稀可数。\n拨置为亲寿，菖花糁盘黍。\n欢言记时节，风俗自荆楚。\n独嗟我常棣，不得同笑语。\n杨梅应正熟，筀笋堪自煮。\n对床负归约，枕流惭乃祖。\n会当誓丘墓，畏出如畏虎。\n莫作两苏公，空言终龃龉。",
        "dynasty": "宋",
        "collection_info": null
    },
    {
        "title": "五月二十日还旧居有感",
        "author": "孙应时",
        "content": "晨光澹凉月，霁宇来清风。\n轻舟泛涟漪，初旭升曈眬。\n水气散洲渚，蔓花缀榛丛。\n我行何所之，故林翳蒿蓬。\n舍棹理幽径，开颜揖前峰。\n出门望平皋，良苗鬰以葱。\n恭惟昔先人，有此一亩宫。\n遗字满尘壁，所忧非困穷。\n但愿君与相，燮调致年丰。\n谅哉烈士心，举世故莫同。\n踟蹰不忍去，恻怆结微衷。",
        "dynasty": "宋",
        "collection_info": null
    },
    {
        "title": "夜读书有感",
        "author": "孙应时",
        "content": "王公昔壮年，已作衰翁叹。\n古来多志士，念此不能旦。\n嗟余何为者，忽忽甘寝饭。\n故书翻手忘，神情日疎散。\n前途虽绵邈，初心如可办。\n云何十年外，低徊犹有惮。\n蟋蟀鸣我阶，秋风岁将宴。\n日月岂待人，及今当自谏。",
        "dynasty": "宋",
        "collection_info": null
    },
    {
        "title": "和甲辰秋夜读书有感韵",
        "author": "孙应时",
        "content": "物华相寻来，世事不足叹。\n侯虫知春秋，宿鸟各昏旦。\n百年相劳苦，且復加餐饭。\n堂堂白日在，扰扰浮云散。\n诗书信家法，朱墨窘官办。\n三十二年非，还改当何惮。\n低徊逢迎地，言笑纷晏晏。\n嗟汝其惕然，舆衡有规谏。",
        "dynasty": "宋",
        "collection_info": null
    },
    {
        "title": "黄州呈赵使君  其一",
        "author": "孙应时",
        "content": "鲁狂不媚世，世亦与我违。\n平生怀识察，如公良独稀。\n尘沙二十年，孤舟万里归。\n见公不忍去，安得长相依。",
        "dynasty": "宋",
        "collection_info": null
    },
    {
        "title": "黄州呈赵使君  其二",
        "author": "孙应时",
        "content": "欧苏游息地，草木有辉光。\n使君何风流，入手两印章。\n下客亦天幸，音尘许相望。\n不登醉翁亭，尚能登雪堂。",
        "dynasty": "宋",
        "collection_info": null
    },
    {
        "title": "黄州呈赵使君  其三",
        "author": "孙应时",
        "content": "雪堂老居士，赤壁故将军。\n兰舟醉烟月，羽扇麾风云。\n登临生感慨，江空水沄沄。\n从公一长啸，神游傥相闻。",
        "dynasty": "宋",
        "collection_info": null
    },
    {
        "title": "小孤山晓望",
        "author": "孙应时",
        "content": "维舟小孤下，终夜风水声。\n鸡唱起推户，耿耿残月明。\n四望无纤云，景气穆以清。\n碧山吐红日，绿树啼鸧鹒。\n兹峰何娟妙，临流竦春荣。\n再拜款灵宫，缅然念平生。\n一役已万里，百年定何成。\n隔江见彭泽，怀古有余情。",
        "dynasty": "宋",
        "collection_info": null
    },
    {
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其一",
        "author": "孙应时",
        "content": "初日明远岸，绿芜满平川。\n天宇呈春姿，物物怀芳妍。\n长堤行车马，高楼余管絃。\n由来大国楚，风景故依然。",
        "dynasty": "宋",
        "collection_info": null
    },
    {
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其二",
        "author": "孙应时",
        "content": "华亭冠层城，满城桃与李。\n微风散晴烟，七泽多春水。\n龙山集遐眄，章台见遗址。\n感物思无穷，对酒差可喜。",
        "dynasty": "宋",
        "collection_info": null
    },
    {
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其三",
        "author": "孙应时",
        "content": "簪弁从元侯，芳辰奉良宴。\n海棠映明烛，夜久星河转。\n孤舟万里客，邂逅惊深眷。\n惭无仲宣赋，荆州乃堪恋。",
        "dynasty": "宋",
        "collection_info": null
    },
    {
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其四",
        "author": "孙应时",
        "content": "幙府尽时彦，湛辈非所伦。\n欢言念游子，载酒临江津。\n醉别足可惜，俛仰迹易陈。\n相期崇明德，芳烈垂千春。",
        "dynasty": "宋",
        "collection_info": null
    },
    {
        "title": "答王甫抚干和荆江亭韵  其一",
        "author": "孙应时",
        "content": "剑鬰气衝斗，珠潜光媚川。\n丈夫自有在，时俗难为妍。\n钟期苟未逢，我琴不须絃。\n别路渺湖海，相思心炯然。",
        "dynasty": "宋",
        "collection_info": null
    },
    {
        "title": "答王甫抚干和荆江亭韵  其二",
        "author": "孙应时",
        "content": "清诗报我来，琼玖羞木李。\n感我万古心，迢迢如江水。\n楚宫歌舞地，春农耕废址。\n变化日相寻，荣华何用喜。",
        "dynasty": "宋",
        "collection_info": null
    },
    {
        "title": "答王甫抚干和荆江亭韵  其三",
        "author": "孙应时",
        "content": "乐哉新相知，开怀接谈讌。\n插花醉不辞，风光惜流转。\n酒阑欲上马，握手增眷眷。\n平生我辈人，定非儿女恋。",
        "dynasty": "宋",
        "collection_info": null
    },
    {
        "title": "答王甫抚干和荆江亭韵  其四",
        "author": "孙应时",
        "content": "别时记抚掌，醉剧语无伦。\n君如齐辕固，独不类平津。\n交游半白头，心迹谁为陈。\n由来松柏榦，不争桃李春。",
        "dynasty": "宋",
        "collection_info": null
    },
    {
        "title": "涧壁梁公主祠云武帝女也据高冢上林木鬰然形势开敞盖公主所葬欤无碑志未及考诸记载士大夫留诗未见有起人意者余守风四日为十二韵",
        "author": "孙应时",
        "content": "萧翁本胜士，诸郎多艺文。\n伤哉晚大谬，家国成丝棼。\n主昔食何邑，桃李争秾芬。\n禁脔必王谢，风流映青云。\n岂其独天幸，不见台城军。\n曲阿故近甸，茂林有高坟。\n玉鱼既无恙，庙食仍蒿焄。\n此事乃可书，所恨荒前闻。\n千舟集浦溆，吉卜叩灵氛。\n我亦肃襟屦，一瓣崇鑪熏。\n徘徊慨千载，江波日沄沄。\n谁当着奇语，歌之拟湘君。",
        "dynasty": "宋",
        "collection_info": null
    },
    {
        "title": "涧壁阻风登小山四望书怀",
        "author": "孙应时",
        "content": "崇阿岸长江，荒蹊得徐步。\n徘徊一舒眺，邂逅豁心素。\n天壤故宏廓，川涂渺回互。\n苍烟极东溟，落日临北固。\n波光荡汀渚，碧色明草树。\n淮南平如砥，万象入指顾。\n低迷江都宫，隠辚瓜洲戍。\n依依眷昔游，恻恻起遐慕。\n向来犹喜事，所历有奇趣。\n摧颓八九年，日已不如故。\n两脚厌行李，万里谙长路。\n乃穷岷山源，重到入海处。\n结交岂不广，览古亦云富。\n所抱忧国心，知非济时具。\n晨昏耿重闱，裘葛窘童孺。\n脱然决东耕，孤舟久东骛。\n寖近真自喜，凌险有余惧。\n可怜兹丛薄，政尔淹杖屦。\n云容尚飞扬，风意何鬰怒。\n人事谅难必，江神非所忤。\n庶蒙皇天慈，稳借一帆度。\n致意孙兴公，寻君遂初赋。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其一",
        "author": "孙应时",
        "content": "一年三送君，到家能几程。\n白云耿我怀，更想啼孩婴。\n过门道无恙，忧端幸少平。\n因之慰猿鹤，无为长怨声。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其二",
        "author": "孙应时",
        "content": "宇宙归一槩，时势相重轻。\n人心太行山，我道如砥平。\n沈吟百年事，俛仰万古情。\n五穷未可送，鬼语方嚘嘤。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其三",
        "author": "孙应时",
        "content": "倾城事行乐，春台日熙熙。\n掩关独愁思，谁能赴幽期。\n故山隔湖海，浮云翳晴曦。\n由来武安客，岂復知魏其。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其四",
        "author": "孙应时",
        "content": "哲人重出处，外物非所荣。\n凤饥不啄粟，鸿冥安可矰。\n早知屠羊肆，无所用三牲。\n傥来亦傥去，不平何足鸣。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其五",
        "author": "孙应时",
        "content": "岁寒松柏苍，波动金石止。\n物生不自别，有时正须此。\n真源在极致，空谈非实理。\n玉汝其或成，造物恩大矣。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其六",
        "author": "孙应时",
        "content": "弱龄抱微尚，实耻为身谋。\n颇依夷惠閒，不择赵魏优。\n意行忘坎穽，失脚復何尤。\n但存斗升养，过此今无求。",
        "dynasty": "宋",
        "collection_info": null
    },
    {
        "title": "子宝东归以嘤其鸣矣求友声为韵作古诗七章宽予旅怀次其韵  其七",
        "author": "孙应时",
        "content": "教不贵多言，小知非大受。\n力久有天得，海涵而地负。\n少年今白髮，谁与鞭其后。\n诗来读百过，君真吾畏友。",
        "dynasty": "宋",
        "collection_info": null
    },
    {
        "title": "秋日程伯玉携诗见过次韵",
        "author": "孙应时",
        "content": "秋声入梧桐，落叶惊瓮牖。\n菊丛生细香，安排作重九。\n幽子曳杖吟，蓬门独搔首。\n故人惠然来，新诗出琼玖。\n欢言扫吾室，饾饤随所有。\n高谈杂古今，疑义相可否。\n当年醉翁意，固不在杯酒。\n人生等一梦，谅无金石寿。\n从渠豢钟鼎，未可薄藜糗。\n斯须较荣枯，千载判妍丑。\n君侯文章家，世胄衣冠后。\n何伤回宪贫，正是裘牧友。\n俗子揶揄人，古道陵迟久。\n无劳问董龙，定是何鸡狗。",
        "dynasty": "宋",
        "collection_info": null
    },
    {
        "title": "和刘师文饮城西见怀",
        "author": "孙应时",
        "content": "刘侯元佑家，高标振流俗。\n益州西门外，胜日事幽瞩。\n襟期得佳士，命驾不待促。\n壶觞傍水石，谈笑满林屋。\n经行旧台苑，芜没长禾菽。\n长吟何激烈，远思脱羁束。\n遥追七贤社，不负千钟渌。\n诗囊寄同幕，足音到空谷。\n明月散昏埃，清风濯炎溽。\n壮游忆子美，感遇悲伯玉。\n功名垂耳骥，岁月长饥鹄。\n此事置勿言，时情斗蛮触。",
        "dynasty": "宋",
        "collection_info": null
    },
    {
        "title": "重答",
        "author": "孙应时",
        "content": "万古同山川，八方异风俗。\n男儿事弧矢，心目快一瞩。\n结交必名胜，旷怀无狭促。\n昂昂千丈松，朗朗百间屋。\n彼富自钟鼎，我贫甘芋菽。\n谁能工俯仰，未许相缚束。\n读书头欲白，对客樽无渌。\n由来多此士，皎皎驹在谷。\n瞿唐候水齐，秋风祛暑溽。\n归欤奉亲懽，羹丝鲙江玉。\n青衫虽霜叶，已胜袍立鹄。\n进退吾何疑，肯事羝羊触。",
        "dynasty": "宋",
        "collection_info": null
    },
    {
        "title": "入剑门和少陵韵",
        "author": "孙应时",
        "content": "客还入剑门，纵览形势壮。\n两崖摩青天，石城岌相向。\n风云鬰惨澹，神鬼见情状。\n重关一何危，哀壑不可傍。\n岩蹲虎豹怒，水落龙蛇放。\n英雄意飞扬，行路色沮丧。\n杀人古如麻，俛仰有余怆。\n我游亦何事，哦诗神颇王。\n杜陵千年句，角逐不得让。\n过关一雨凉，浓绿出千嶂。\n独酌无与歌，怀人復怊怅。",
        "dynasty": "宋",
        "collection_info": null
    },
    {
        "title": "石柜阁和少陵韵",
        "author": "孙应时",
        "content": "榴花开正红，杏子熟已赤。\n谽谺倚天嶂，戌削出水石。\n小驿有幽意，江风满青壁。\n悠然一杯酒，劳汝万里客。\n长安此北去，古人多遗迹。\n萧条干戈后，俛仰关塞迫。\n宿师苦馈饷，诸将饱恩泽。\n三叹復出门，危梯欲何适。",
        "dynasty": "宋",
        "collection_info": null
    },
    {
        "title": "读士元传",
        "author": "孙应时",
        "content": "老贼狐鬼啸，汉鼎不復支。\n再世益州牧，忍视宗国危。\n烈烈左将军，四海闻英姿。\n东北久荡析，西南天启之。\n建旗入涪城，有蜀非公谁。\n檄璋送州印，我欲举义师。\n鼠辈坐敛手，豪杰趋指麾。\n正尔岂不济，安用谲取为。\n孝直反覆士，献计乃所宜。\n雏凤独何心，亦復喜出寄。\n造次杯酒间，而欲生崄巘。\n平生大耳公，岂堪此瑕疵。\n向来隆中语，荆益实素期。\n惜不同兹役，次第观所施。\n士元早捐世，未必为汉悲。\n我诗订千古，当有神明知。",
        "dynasty": "宋",
        "collection_info": null
    },
    {
        "title": "定军山叹",
        "author": "孙应时",
        "content": "仲达受巾帼，佐治来闭营。\n君看此情事，岂办吾孔明。\n八阵有天威，千里无留行。\n但度渭水去，贼势能不争。\n便当截狼头，三辅即日平。\n连年计兹役，独坐粮运萦。\n所以五丈原，驻军方杂耕。\n俶载维首夏，望望秋谷升。\n云何西风至，忽已落大星。\n痛哉万世功，于此丧垂成。\n炎精遂沦谢，王路终榛荆。\n三马肆蹄啮，羣雄迄纵横。\n公乎少徐死，此祸何由生。\n天机定谁执，变化纷可惊。\n乔木定军山，空有身后名。\n世论復卤莽，呜咽志士情。\n朗咏少陵诗，何诛陈寿评。",
        "dynasty": "宋",
        "collection_info": null
    },
    {
        "title": "胜果僧舍与叶养源论武侯出处作数韵记之",
        "author": "孙应时",
        "content": "隆中躬耕归，抱膝咏梁父。\n谁称此卧龙，名字震东土。\n平生惟老庞，忘言各心许。\n相从亦何为，誓不入州府。\n敲门刘豫州，见我欲安语。\n三来信勤恳，定非曹袁侣。\n社稷高帝孙，此公更儒苦。\n不辞为君起，死生不相负。\n呜呼豪杰士，所重在出处。\n人言汉丞相，阿衡师尚父。\n纶巾拜遗像，英气凛千古。\n当时实少年，纔二十四五。\n风云有时会，人物难浪与。\n诸贤诚慷慨，毋劳自夸诩。",
        "dynasty": "宋",
        "collection_info": null
    },
    {
        "title": "玉虚洞",
        "author": "孙应时",
        "content": "驾言玉虚游，奇绝慰心赏。\n余雪明层阴，初旭上清朗。\n寒溪玻瓈色，远壑风雨响。\n刺船度石濑，散策步林莽。\n洞门划褰开，瑶室下深广。\n分明堂九筵，帢匝旗五丈。\n壁纹妙雕刻，石骨工刬磢。\n云霞夹日月，麾幢导龙象。\n异哉非人境，俨然故仙仗。\n犬鹿访前闻，笙鹤寄真想。\n天宝本衰运，灵扃为谁敞。\n峥嵘昔祠殿，萧瑟今废壤。\n谢公诗绚丽，黄郎笔豪爽。\n断碑亦可怜，英标復何往。\n把酒酹孤亭，回头嘆尘鞅。\n幽讨方自兹，当费屐几两。",
        "dynasty": "宋",
        "collection_info": null
    },
    {
        "title": "东归留别幕中同舍  其一",
        "author": "孙应时",
        "content": "参谋蜀耆英，棠阴满三郡。\n开怀接儿辈，色不见喜愠。\n清朝贵老成，故家多典训。\n佳气引春帆，长安天日近。",
        "dynasty": "宋",
        "collection_info": null
    },
    {
        "title": "东归留别幕中同舍  其二",
        "author": "孙应时",
        "content": "梅溪千载人，我得交其子。\n霜天行白日，了不受尘滓。\n明朝把一麾，阔步方自此。\n海内观典刑，岂惟吾党喜。",
        "dynasty": "宋",
        "collection_info": null
    },
    {
        "title": "东归留别幕中同舍  其三",
        "author": "孙应时",
        "content": "元佑贤子孙，忠肃家第一。\n岂惟富文雅，清苦用一律。\n君看我同年，践履极真实。\n不待问着龟，公侯卦可必。",
        "dynasty": "宋",
        "collection_info": null
    },
    {
        "title": "东归留别幕中同舍  其四",
        "author": "孙应时",
        "content": "大蓬有奇气，人物见李侯。\n迥然谢凡质，霜鹘摩清秋。\n诏书相续来，去去蹑瀛洲。\n汲直在汉庭，可寝淮南谋。",
        "dynasty": "宋",
        "collection_info": null
    },
    {
        "title": "东归留别幕中同舍  其五",
        "author": "孙应时",
        "content": "陈侯七闽秀，六年客西州。\n兰荃自芳洁，应世良优游。\n平生耐久朋，政復未易求。\n相期故不浅，抗节追前修。",
        "dynasty": "宋",
        "collection_info": null
    },
    {
        "title": "东归留别幕中同舍  其六",
        "author": "孙应时",
        "content": "我家客星里，少小钓寂寞。\n推迁堕尘网，世味终然薄。\n万里携一身，俛仰叹今昨。\n抖擞莱子衣，归欤老林壑。",
        "dynasty": "宋",
        "collection_info": null
    },
    {
        "title": "东归留别幕中同舍  其七",
        "author": "孙应时",
        "content": "相从乐復乐，别离良独难。\n传觞秉明烛，起舞清夜阑。\n一醉何足辞，百年能几欢。\n后会渺何许，相思江月寒。",
        "dynasty": "宋",
        "collection_info": null
    },
    {
        "title": "答季章和寄同舍韵  其一",
        "author": "孙应时",
        "content": "论交万里外，意气薄云天。\n孤舟日已远，拥书夜无眠。\n骊珠从何来，光景明一川。\n椟藏怀永好，欲报心茫然。",
        "dynasty": "宋",
        "collection_info": null
    },
    {
        "title": "答季章和寄同舍韵  其二",
        "author": "孙应时",
        "content": "仙风自洒落，古气更清深。\n雕几荐六瑚，定无尘土侵。\n儒生传旧法，君子爱初心。\n愿令百世下，重听云韶音。",
        "dynasty": "宋",
        "collection_info": null
    },
    {
        "title": "元日自警",
        "author": "孙应时",
        "content": "王春肇嘉气，天命未敢知。\n四十六年非，今日正一之。\n昭昭汝初心，敬戒以自持。\n神明监屋漏，此语不可欺。",
        "dynasty": "宋",
        "collection_info": null
    },
    {
        "title": "自警",
        "author": "孙应时",
        "content": "忿燥肝或裂，惧剧胆能破。\n吾身幸无苦，及兹无乃过。\n虚中阅万物，谷响聊应和。\n可令蟆蚀月，竟作蚁随磨。\n根危实易感，骤嚥忽已唾。\n何当安如山，持用警昏惰。",
        "dynasty": "宋",
        "collection_info": null
    },
    {
        "title": "宁庵即事",
        "author": "孙应时",
        "content": "飕飕松风鸣，翳翳山景暮。\n蝉声清有余，荷香美无度。\n幽人曳杖吟，事胜心独悟。\n平生寡世念，正是惬襟素。\n坐看北斗移，竹叶明月露。\n夜久寂无人，佳眠不知曙。",
        "dynasty": "宋",
        "collection_info": null
    },
    {
        "title": "道傍水行可爱",
        "author": "孙应时",
        "content": "寒风鸣岁阴，芸物已归静。\n郊原何萧瑟，松竹自清整。\n道傍足幽意，林屋甚井井。\n鸡犬在篱落，沙水暮光映。\n古来奇逸士，往往託兹境。\n吾行将安得，怅望沧水永。",
        "dynasty": "宋",
        "collection_info": null
    },
    {
        "title": "灯下学书偶成",
        "author": "孙应时",
        "content": "学书乃一乐，人或罕知趣。\n而我欲成癖，矻矻了朝暮。\n天资苦凡弱，师法非早悟。\n目力又已衰，怳若在烟雾。\n虽然日数纸，就视辄自恶。\n旁人谬怂惥，定未识佳处。\n右军固神品，大令亦体具。\n嫡传张与颜，尚未肯怀素。\n颇怪近世评，似为米老误。\n雄奇在风骨，隠括须法度。\n安得再少年，令我进一步。\n人高书乃高，此语俗子怒。",
        "dynasty": "宋",
        "collection_info": null
    },
    {
        "title": "碧云即事",
        "author": "孙应时",
        "content": "唧唧秋蛩鸣，耿耿秋夜长。\n简篇负初心，枕簟怯新凉。\n朝曦入疎牖，宿云散前冈。\n归欤一叶舟，浩歌听沧浪。",
        "dynasty": "宋",
        "collection_info": null
    },
    {
        "title": "和楼尚书赋赵大资重楼柏梁体",
        "author": "孙应时",
        "content": "浙中岩壑天下雄，越绝宛委吴穹窿。\n钟奇角秀劳神工，復有四明冠南东。\n云南云北森横纵，僊圣所宅光𤧚珑。\n公楼极览面面同，江霏海日开冥蒙。\n翠屏列立千万峰，胜画孔雀绣芙蓉。\n春晴百花度香风，秋原下瞰禾黍芃。\n城郭游人纷蝶蜂，笙歌间发罗绮丛。\n我公心镜百炼铜，眼底万物归陶镕。\n姬公胡留曲阜封，东平骠骑合侍中。\n小出勋业垂无穷，手扶日毂驾六龙。\n丹心正色羞容容，飘然谢出明光宫。\n坐收全名擅高踪，锦衣故里还过逢。\n筑室百堵声隆隆，雅素不穷丹雘功。\n移花种竹亲圃农，直嫌看山隔崇墉。\n层楼开豁星斗胸，晨登坐达夕鼓冬。\n有书满架酒不空，眼明脚健颜颊红。\n身佩安危唐晋公，何妨绿野对洛嵩。\n文昌更似香山翁，与公胜日长相从。\n一谈一笑如春浓，清欢不奏淫乐蒙。\n高山流水操递钟，新篇络绎疲奴僮。\n寒生感公恩义重，草根窃亦吟秋虫。\n扁舟登门频宿舂，敢逐炎凉如燕鸿。",
        "dynasty": "宋",
        "collection_info": null
    },
    {
        "title": "遂安县兴学和詹本仁见赠诗",
        "author": "孙应时",
        "content": "万物野马相追奔，百年梦境更起仆。\n是中诸妄要扫刮，努力良心自成就。\n舞雩春风沂水侧，当日羣公切磋究。\n大途九轨自可识，广居安宅宁当僦。\n少年恐不保壮老，夜气还能亡旦昼。\n诗书礼乐在庠序，乡射絃歌列笾豆。\n共惟百圣贻后来，岂使一科图急售。\n如何道术坐陆沉，独指利名纷辐辏。\n斯文未丧天所赐，接踵诸贤出哀救。\n圣门榛棘得刬除，俗学膏肓有砭灸。\n晚出颛蒙格调卑，平生师友追从旧。\n敢言割鸡慕牛刀，直恐狐裘杂羔袖。\n是邦山水故潇洒，满眼衣冠多整秀。\n向来张吕相逢地，遗韵余风洗凡陋。\n眷然乡校肯来游，勉矣英材起相副。\n名门政假扶持力，阖境似惊闻见骤。\n儒林丈人真好事，大笔新诗警昏瞀。\n寄言同社相知心，不怪狂歌续貂后。",
        "dynasty": "宋",
        "collection_info": null
    },
    {
        "title": "答杨霖用前韵见赠",
        "author": "孙应时",
        "content": "沧沧万里无时盈，太山四维不可仆。\n蛙井跳梁徒自喜，蚁垤崔嵬欲何就。\n物情小大乃尔悬，人心是非当自究。\n荣名乍满妻孥笑，权利偏供宾客僦。\n纷纷逐臭坐穷年，往往攫金忘正昼。\n谈夸亦或轻万钟，蹴嘑忍能甘一豆。\n人怜世网苦易缚，我悲古道迂难售。\n文章小技本游戏，功业有时真际辏。\n六经坠地谁羽翼，众说滔天谁拯救。\n独行不畏迹随削，危言便恐眉遭灸。\n舞雩鼓瑟洙泗远，弄月吟风伊洛旧。\n晨霞翠柏足糇粮，秋兰芳芷堪怀袖。\n此身今愧五斗役，归心日绕千岩秀。\n平生未饱书册愿，老大自知人物陋。\n意存当世力不能，名忝儒生实难副。\n杨侯杨侯豪杰士，霜鹘横空天马骤。\n叵堪高谊谬推挽，喜见雄词豁昏瞀。\n端能有意千载前，执鞭请试从公后。",
        "dynasty": "宋",
        "collection_info": null
    },
    {
        "title": "鄞川道中呈友人",
        "author": "孙应时",
        "content": "青山不断烟苍苍，梅花如雪东风香。\n春来天地恰十日，眼见草木生辉光。\n清溪行舟暮鸣橹，并舡开樽共君语。\n人生邂逅自可怜，明日江东听江雨。",
        "dynasty": "宋",
        "collection_info": null
    },
    {
        "title": "斗南竹林祠歌",
        "author": "孙应时",
        "content": "君不见唐河诸将兵马回，河朔百城门不开。\n边烽夜举天子怒，六龙晓发鸣春雷。\n金陵玉垒中道惑，澶渊一掷吁难哉。\n当时事势在国史，莱公之功不其伟。\n幽燕可还敌可臣，西顾宁论夏州李。\n用公不尽天所惜，天不生公更谁恃。\n嗟公雄豪从少年，如虎在山龙在渊。\n淮阴指掌楚归汉，望诸叱咤齐为燕。\n两朝五起岂不遇，胶漆摆撼难为坚。\n瘿相谗巧亦云极，鹤相恶谋何卒卒。\n青衫到骭吾一咍，羊酒迎道尔堪恤。\n可怜夷獠护装橐，想见神明扶正直。\n公安插竹南迁时，手回造化理不疑。\n云车风驭今来否，迎神送神姑尔为。\n萧萧寒绿泣江雨，长似襄阳堕泪碑。",
        "dynasty": "宋",
        "collection_info": null
    },
    {
        "title": "沌中即事",
        "author": "孙应时",
        "content": "武昌西南云梦泽，水平不动玻璃碧。\n葭芦莽苍生暮烟，杨柳萧条带秋色。\n北接沧浪南洞庭，八九百里荒荒白。\n一渠纡萦十日行，巧避江涛如过席。\n平生闻说沌鱼美，满篮不受百钱直。\n我来涨潦渔者稀，罾网高悬钓竿掷。\n苇屋人家绝可怜，欲没未没三四尺。\n倚树为巢葑作床，剥菱炊菰自朝夕。\n青裙皂髻长儿女，城市繁华岂曾识。\n屋头一艇是生涯，丁算未必逃官籍。\n迢迢客路几叹息，茫茫宇宙何终极。\n有酒无鱼莫浪愁，独醉月明听吹笛。",
        "dynasty": "宋",
        "collection_info": null
    },
    {
        "title": "巫山歌",
        "author": "孙应时",
        "content": "平生想巫山，奇绝冠三峡。\n及兹饱双眸，无乃天下甲。\n远看插天碧丛丛，近看玲珑金玉峰。\n垠崖光彩相映发，交络紫翠疎蒙茸。\n云华夫人瑶池女，何物纔至得奇遇。\n我来初日明轻霞，更胜朝云暮行雨。\n水转峰回无定姿，地灵天巧奇復奇。\n少陵山谷不着语，浪作推敲君定痴。",
        "dynasty": "宋",
        "collection_info": null
    },
    {
        "title": "峡中歌",
        "author": "孙应时",
        "content": "峡中翠壁何峥嵘，排空百雉如层城。\n重楼复道明丹青，神剜鬼刻斧凿精。\n呀然裂入兀不崩，飞流罅出悬珠璎。\n旌旆夹道缤逢迎，霜锋雪锷立万兵。\n奇峰十二剑削成，真贋等好不可评。\n天柱拔立千仞擎，团团石骨莹玉冰。\n傍有岩穴半开扃，飞仙之宅凝神清。\n虾蟆下饮腹不盈，背负阴壑深窈冥。\n金碧满洞层云生，泓泉泠泠琴筑鸣。\n林端黄牛老不耕，滩回白日随人行。\n石马隻耳梦偶灵，神祠箫鼓何铿铿。\n江流万古鬰不平，四时雷霆风雹声。\n天垂匹练相回萦，日月避隠韬光明，朝云暮雨犬吠晴。\n山腹人家真画屏，亦有竹阁连松亭。\n褰裳可登呼可譍，但愁蛮语无由听。\n我来泝峡纔几程，所见如许心骨惊。\n阳台滟滪次第经，磨砺笔锋吾敌勍。",
        "dynasty": "宋",
        "collection_info": null
    },
    {
        "title": "剑门行",
        "author": "孙应时",
        "content": "两崖夹道立削铁，涧水悲鸣浅飞雪。\n上有石城连天横，剑戟相磨气明灭。\n出门下瞰山盘纡，石磴斗落十丈余。\n敌来仰首不得上，百万渠能当一夫。\n井蛙未识河山广，分明到此生狂想。\n岂知天险乃误人，祸首子阳终衍昶。\n渭水秦川指顾中，剑门空復老英雄。\n传檄将军真得意，落星愁杀卧龙翁。",
        "dynasty": "宋",
        "collection_info": null
    },
    {
        "title": "三泉龙门",
        "author": "孙应时",
        "content": "苍山石骨高棱层，缭断谷口如坚城。\n何年穴作瓮门入，豁然天地中开明。\n门深十丈碧铁色，错落鳞甲潜光晶。\n溪声泻出骇风雨，岩泉乱滴纷珠璎。\n老藤翠木蔚回合，幽花好鸟相逢迎。\n异哉人世有此境，顾盼萧爽心骨惊。\n想见伏龙擘山出，澒洞冰雹轰雷霆。\n不然避秦客仙去，中有桃花门不扃。\n谷深路窈望不极，有泉可濯田可耕。\n何当颛此一丘壑，家在东吴空復情。",
        "dynasty": "宋",
        "collection_info": null
    },
    {
        "title": "梁山刘制参园亭",
        "author": "孙应时",
        "content": "刘侯家有相业堂，东都旧第城中央。\n剑南参谋今白髮，官班且復尚书郎。\n买田筑室蟠龙下，闺门孝友师一乡。\n好园十亩当道入，绿竹万箇搀天长。\n池亭面势各有趣，花木手种新成行。\n客来呼酒径留饮，小鬟妙舞工持觞。\n人生适意但如此，何用尘土纷劻勷。\n我来度峡五十日，山深路恶神惨伤。\n眼明此邦万石坝，况逢好事容徜徉。\n野鹤寮中最清绝，蜡梅水仙方弄香。\n为公一醉出门去，祝公眉寿长康彊。",
        "dynasty": "宋",
        "collection_info": null
    },
    {
        "title": "同邱直长和欧公三游洞韵",
        "author": "孙应时",
        "content": "维舟下牢关，散策上西岭。\n天风吹我裳，恍惚非人境。\n丹崖翠壁明空山，呀然洞府葱茏间。\n珊瑚为门玉为裏，石骨千年凝绿髓。\n伏龙奇鬼相回环，窗户玲珑五云起。\n风马霓旌去不留，棋床丹竈岩之幽。\n流水潺潺山寂寂，时有野鹤飞迎客。\n提携琴酒聊一欢，呼取渔樵任争席。\n日暮欲归归路迷，襟期浩荡谁当知。\n好种桃花便终老，更寻何处武陵溪。",
        "dynasty": "宋",
        "collection_info": null
    },
    {
        "title": "送别宋金州",
        "author": "孙应时",
        "content": "安康使君发成都，羣公祖送车塞途。\n秋风关山二千里，王命不得辞崎岖。\n使君世族楚彭城，家今会稽之上虞。\n我居咫尺不早识，万里相逢天一隅。\n眼中豪杰未易得，使君人物当代无。\n连年三取太守印，赫然帅钺兼兵符。\n不忧无地起勋业，所要许国存规橅。\n贵人例急歌舞娱，使君善爱千金躯。\n国耻未雪长荷殳，一念勿忘先大夫。\n呜呼，一念勿忘先大夫。",
        "dynasty": "宋",
        "collection_info": null
    },
    {
        "title": "傅惟肖赞府假西游集作长篇送还奇甚次其韵",
        "author": "孙应时",
        "content": "醉乡不游游睡乡，眼花对案如迷藏。\n梦踏秋草悲蛩螀，风松露菊三径荒。\n忽然欠伸日在廊，悟此身世何荒唐。\n故书弃掷尘满箱，鲁堂不復闻丝簧。\n镜中容颜老不扬，浪求斗升助糟糠。\n江湖兰佩芙蓉裳，踟蹰不归愁断肠。\n伟君威凤鸣朝阳，文章五色照我傍。\n艷如屈宋班马香，千载作者蔚相望。\n对床泮水月满堂，追游山椒款宝坊。\n剧谈发我平生狂，划如乘风上翱翔。\n苍苍云海一苇航，周流四方来故乡。\n羣儿醉饱死不偿，我独与君酌天浆。\n纷纷爝火明寒窗，何如光芒万丈长。\n空吟平子四愁章，欲报英琼无可将。\n明朝痴儿公事忙，从今谢君当括囊。",
        "dynasty": "宋",
        "collection_info": null
    },
    {
        "title": "永康虎头山",
        "author": "孙应时",
        "content": "去年东上虎头滩，今年西踏虎头山。\n定无万里封侯相，且復两川行脚还。\n眼中金马碧鸡路，坐上铜梁玉垒关。\n丈夫万事付前定，长啸往来天地间。",
        "dynasty": "宋",
        "collection_info": null
    },
    {
        "title": "夜深至宁庵见壁间端礼昆仲倡和明日次其韵",
        "author": "孙应时",
        "content": "杉松庑门森老苍，佛屋深夜幡花香。\n借床健倒怳何处，梦随潜鱼听夜榔。\n咿哑禽语晓光浄，蟋蟀草鸣朝雨凉。\n哦诗出门怀二妙，春涨遶山湖水黄。",
        "dynasty": "宋",
        "collection_info": null
    },
    {
        "title": "和答陆华父  其一",
        "author": "孙应时",
        "content": "幽兰怀春风，葭蓬亦芽茁。\n同时不同调，物物自生活。\n士穷不自食，苦学代耕猎。\n文如六经非小伎，余事不足置牙齿。\n人言掷卢胜掷雉，我言函人不为矢。",
        "dynasty": "宋",
        "collection_info": null
    },
    {
        "title": "和答陆华父  其二",
        "author": "孙应时",
        "content": "雒都有佳人，高卧雪塞户。\n千载尚可期，一寒那足顾。\n功名诚傥来，贫贱有难去。\n食竹岂非凤，食虫岂非鸡。\n驺虞世不识，羔豚日刳刲。\n且须拊掌共一笑，坐上鸱夷能滑稽。",
        "dynasty": "宋",
        "collection_info": null
    },
    {
        "title": "和答潘端叔见寄",
        "author": "孙应时",
        "content": "髮白念少年，万事风雨过。\n倦游得来归，一切付懒惰。\n独抱杞天忧，彷徨意无奈。\n濠鱼定何乐，幕燕渠敢贺。\n叹君阳春词，激我巴里和。\n古来奇特事，信是英雄作。\n东山有晚遇，西山有终饿。\n拭目须君早着鞭，乞与高人北窗卧。",
        "dynasty": "宋",
        "collection_info": null
    },
    {
        "title": "顷过周叔和见故人石应之诗及诸贤和篇大轴邀余继韵久不暇遣因通五夫诸李丈书划然有怀走笔寄之",
        "author": "孙应时",
        "content": "别君二十年，往事飞鸟过。\n相逢歌慷慨，颇復起衰惰。\n朱颜各华髮，此已无可奈。\n结庐擅青山，吾独为君贺。\n示我诸贤诗，三叹不忍和。\n功名付千载，袖出莫轻作。\n老去会有死，嗟来不如饿。\n烛湖旁舍酒可沽，胜日相从同醉卧。",
        "dynasty": "宋",
        "collection_info": null
    },
    {
        "title": "中秋次仲兄韵",
        "author": "孙应时",
        "content": "万古清秋月，连年满意晴。\n坐从衣露湿，目恐海云生。\n盎盎杯中趣，悠悠世上名。\n柴门幸无客，不用酌公荣。",
        "dynasty": "宋",
        "collection_info": null
    },
    {
        "title": "杜子贞远访自言山居之胜以二诗送之  其一",
        "author": "孙应时",
        "content": "识子云溪上，天星已再周。\n故人今略尽，斯世果何求。\n得丧元相似，乘除岂自谋。\n初心幸无恙，余事一虚舟。",
        "dynasty": "宋",
        "collection_info": null
    },
    {
        "title": "杜子贞远访自言山居之胜以二诗送之  其二",
        "author": "孙应时",
        "content": "喜说山居胜，兰亭一盼中。\n松楸今十世，竹帛故三公。\n念德心何极，幽栖道未穷。\n吾归访岩壑，鸡黍更谁同。",
        "dynasty": "宋",
        "collection_info": null
    },
    {
        "title": "山庵秋夕",
        "author": "孙应时",
        "content": "山晚下樵牧，秋声生夜长。\n精庐脱尘想，倦枕惬新凉。\n万里一筇在，百年双鬓苍。\n定知閒有味，不必醉为乡。",
        "dynasty": "宋",
        "collection_info": null
    },
    {
        "title": "十七夜如山庵",
        "author": "孙应时",
        "content": "一雨秋能好，连宵月迥明。\n百年今夕话，万里去年情。\n水满天相荡，山空人独行。\n蝉声发奇思，携酒未须倾。",
        "dynasty": "宋",
        "collection_info": null
    },
    {
        "title": "宿宝墟庵",
        "author": "孙应时",
        "content": "水静回风度，天晴落日酣。\n因随渔子艇，得憇野僧庵。\n独饮不成醉，高怀无与谈。\n微吟夜寥閴，一睡极清甘。",
        "dynasty": "宋",
        "collection_info": null
    },
    {
        "title": "晨兴有叹",
        "author": "孙应时",
        "content": "月落霜如雪，风回水正冰。\n百思劳夜梦，多病怯晨兴。\n世事甘牢落，心期独战兢。\n床头书在眼，且莫负寒灯。",
        "dynasty": "宋",
        "collection_info": null
    },
    {
        "title": "晚望",
        "author": "孙应时",
        "content": "倚杖柴门外，蝉声晚正清。\n水涵初月白，山对落霞明。\n心迹真无事，行藏付此生。\n邻翁过相语，有喜近西城。",
        "dynasty": "宋",
        "collection_info": null
    },
    {
        "title": "隆兴甲申仲冬回自郡城宿龙泉寺遇雪",
        "author": "孙应时",
        "content": "乘兴登山寺，匆匆未暇归。\n偶逢天色变，忽见雪花飞。\n佛屋浑迷瓦，僧房半掩扉。\n坐看青嶂老，一笑透禅机。",
        "dynasty": "宋",
        "collection_info": null
    },
    {
        "title": "秋晓",
        "author": "孙应时",
        "content": "高叶明初日，偏林澹远烟。\n晴空如滉漾，秋气更暄妍。\n睡足小窗浄，心清浮虑捐。\n与人同乐意，忧国见丰年。",
        "dynasty": "宋",
        "collection_info": null
    },
    {
        "title": "晓晴  其一",
        "author": "孙应时",
        "content": "碧海明初日，青山破宿烟。\n寒阴都辟易，芳景正澄鲜。\n屋角禽声姹，池塘蝶影翩。\n春光吾负汝，今日一欣然。",
        "dynasty": "宋",
        "collection_info": null
    },
    {
        "title": "晓晴  其二",
        "author": "孙应时",
        "content": "君行定何许，舍棹越林丘。\n社瓮不容挽，溪毛聊可羞。\n禅床应濯足，衲被径蒙头。\n静境有真趣，乐哉何所忧。",
        "dynasty": "宋",
        "collection_info": null
    },
    {
        "title": "晓晴  其三",
        "author": "孙应时",
        "content": "短髮日夜白，年华令我愁。\n平生几蜡屐，旧隠一渔舟。\n漫有诗陶写，应须酒拍浮。\n相过慰情素，数肯抱琴不。",
        "dynasty": "宋",
        "collection_info": null
    },
    {
        "title": "慈溪道中次伯兄韵",
        "author": "孙应时",
        "content": "露洗三更月，秋澄万里天。\n潮生声荡潏，云渡影联翩。\n物妙本无尽，世分直可怜。\n悠然一杯酒，横策自鸣舷。",
        "dynasty": "宋",
        "collection_info": null
    },
    {
        "title": "送史同叔司直造朝  其一",
        "author": "孙应时",
        "content": "天壤王郎子，芝兰谢傅家。\n班行想风采，诗礼倍光华。\n万里鞭先着，连城玉未瑕。\n公余闭斋阁，黄卷有生涯。",
        "dynasty": "宋",
        "collection_info": null
    },
    {
        "title": "送史同叔司直造朝  其二",
        "author": "孙应时",
        "content": "相国三槐位，郎君迭桂枝。\n谈经天禄阁，指日凤凰池。\n道术千年绪，功名百世期。\n中朝吕范氏，端的有余师。",
        "dynasty": "宋",
        "collection_info": null
    },
    {
        "title": "次仲氏韵",
        "author": "孙应时",
        "content": "客裏三年恨，归来百虑轻。\n静堪眠夜雨，梦不数邮程。\n荒径九节杖，凉窗二尺檠。\n吾生本易足，此外復何营。",
        "dynasty": "宋",
        "collection_info": null
    },
    {
        "title": "诒侄生日",
        "author": "孙应时",
        "content": "吾惟两犹子，汝復近成童。\n已枉十年读，何时万卷通。\n圣贤垂日月，豪杰起云风。\n灯火清秋夜，宜加百倍功。",
        "dynasty": "宋",
        "collection_info": null
    },
    {
        "title": "醉中五言一首送杨叔与昆仲",
        "author": "孙应时",
        "content": "一杯分夕露，连璧映清湖。\n北道山方好，西风暑况徂。\n抡才终远器，发轫更良图。\n肠断山阳赋，看君气一苏。",
        "dynasty": "宋",
        "collection_info": null
    },
    {
        "title": "送史同叔知池州  其一",
        "author": "孙应时",
        "content": "弄水亭无恙，青溪古画图。\n民风最淳朴，郡计足枝梧。\n汉玺行褒召，潘舆且燕娱。\n平生故人意，未改岁寒无。",
        "dynasty": "宋",
        "collection_info": null
    },
    {
        "title": "送史同叔知池州  其二",
        "author": "孙应时",
        "content": "人地维垣后，功名治郡初。\n细寻循吏传，少辍子云书。\n铃閤閒无奈，江山兴有余。\n由来形胜地，保障定何如。",
        "dynasty": "宋",
        "collection_info": null
    },
    {
        "title": "予顷至鄞中常馆同叔之筠轩修篁交阴奇石中峙清风爽致袭人肌骨今年夏又假榻数夕尝得小诗以示同叔因其通书写寄池阳郡斋",
        "author": "孙应时",
        "content": "玉立众君子，岩瞻一丈夫。\n老苍何突兀，密节各敷腴。\n风日清如许，尘埃到得无。\n主人三益友，不厌着臞儒。",
        "dynasty": "宋",
        "collection_info": null
    },
    {
        "title": "和仲氏除夕书怀",
        "author": "孙应时",
        "content": "头颅遂如许，忽忽意多违。\n渐合知天命，能无悟昨非。\n春觞欣母寿，秋谷为民祈。\n猿鹤应催我，尘埃好振衣。",
        "dynasty": "宋",
        "collection_info": null
    },
    {
        "title": "新春书怀",
        "author": "孙应时",
        "content": "乐国急春早，寒窗独夜分。\n旧期心不动，今恐老无闻。\n结习唯黄卷，凝愁奈白云。\n梅梢香渐少，还起炷炉熏。",
        "dynasty": "宋",
        "collection_info": null
    },
    {
        "title": "送高南仲之华亭",
        "author": "孙应时",
        "content": "子向云间去，吾空泽畔吟。\n长因句中眼，不忘别时心。\n梁木蟠根大，渊泉汲绠深。\n丈夫千载事，莫待鬓霜侵。",
        "dynasty": "宋",
        "collection_info": null
    },
    {
        "title": "送高南伯入太学",
        "author": "孙应时",
        "content": "我昔桥门客，于今喜送君。\n天资自金玉，风味更兰熏。\n各为亲年重，难忘别意勤。\n功名何必问，怒翼正垂云。",
        "dynasty": "宋",
        "collection_info": null
    },
    {
        "title": "留妻兄张伯高  其一",
        "author": "孙应时",
        "content": "千里三年别，轮肠日万周。\n交亲谁得似，声气早相求。\n把手儿能笑，开樽妇可谋。\n天寒须且住，未放剡溪舟。",
        "dynasty": "宋",
        "collection_info": null
    },
    {
        "title": "留妻兄张伯高  其二",
        "author": "孙应时",
        "content": "叹息青云器，功名指掌中。\n星星今一老，衮衮看诸公。\n饮剧休辞醉，文高不送穷。\n丈夫心事在，未许俗人同。",
        "dynasty": "宋",
        "collection_info": null
    },
    {
        "title": "冬十月赴官海陵过会稽诸生饮饯鲁墟桥酒罢就舟倦甚眷然有作",
        "author": "孙应时",
        "content": "体倦知茵薄，寒侵觉岁高。\n功名两蜗角，人物九牛毛。\n行意看飞鸟，离歌指大刀。\n依依红叶树，回首入秋毫。",
        "dynasty": "宋",
        "collection_info": null
    },
    {
        "title": "海陵岁暮  其一",
        "author": "孙应时",
        "content": "地气长江北，云容古戍边。\n层冰明薄日，积雪了穷年。\n乡远劳羁梦，官閒足晏眠。\n客来相劳苦，不责坐无毡。",
        "dynasty": "宋",
        "collection_info": null
    },
    {
        "title": "海陵岁暮  其二",
        "author": "孙应时",
        "content": "猎骑呼鹰地，胡笳落雁边。\n梅花非故里，草色近新年。\n莫苦登楼望，聊须殢酒眠。\n江南多贵将，歌舞怅垂毡。",
        "dynasty": "宋",
        "collection_info": null
    },
    {
        "title": "海陵岁暮  其三",
        "author": "孙应时",
        "content": "城郭依荒草，风云带极边。\n犹多故时老，共说太平年。\n岁聘皇华去，秋防戍鼓眠。\n谁知明主意，拊髀忆青毡。",
        "dynasty": "宋",
        "collection_info": null
    },
    {
        "title": "正月二十八日避难至海陵从先流寓兄弟之招仍邂逅冯元礼故人二首之一",
        "author": "孙应时",
        "content": "百闲身犹在，尪羸怯镜看。\n干戈朝食拙，风雨夜眠难。\n天际旄头远，淮南春首寒。\n病夫药裹外，兄弟为谋安。",
        "dynasty": "宋",
        "collection_info": null
    },
    {
        "title": "秋雨復将害稼  其一",
        "author": "孙应时",
        "content": "颇怪秋频雨，兼疑暑顿凉。\n岁方祈有駜，梦岂误无羊。\n敢与朝廷议，唯观宇宙康。\n由来夸上瑞，不必颂芝房。",
        "dynasty": "宋",
        "collection_info": null
    },
    {
        "title": "秋雨復将害稼  其二",
        "author": "孙应时",
        "content": "废圃余荒径，扶筇独往来。\n未愁风脱叶，生怕雨添苔。\n得与民心乐，何妨笑口开。\n神龙应念我，落日首重回。",
        "dynasty": "宋",
        "collection_info": null
    },
    {
        "title": "秋雨旬日偶成",
        "author": "孙应时",
        "content": "积雨断行迹，满门秋草深。\n老禾眠水底，野菌出墙阴。\n懒负读书眼，閒多忧国心。\n夜长幽梦短，清耳听虫吟。",
        "dynasty": "宋",
        "collection_info": null
    },
    {
        "title": "宿上方院祷晴",
        "author": "孙应时",
        "content": "鹊为晚晴喜，山如秋夜凉。\n蝉声起竽瑟，云影散牛羊。\n神理应难昧，民忧得自康。\n平生蔬笋腹，不厌宿僧房。",
        "dynasty": "宋",
        "collection_info": null
    },
    {
        "title": "丁未仲夏海陵官舍家大人赏月作诗恭和元韵",
        "author": "孙应时",
        "content": "官署成乡社，人圆月正圆。\n清欢閒裏共，真乐酒中全。\n兴到因怀旧，诗成拟问天。\n芳樽幸长照，后会敢迁延。",
        "dynasty": "宋",
        "collection_info": null
    },
    {
        "title": "伊川先生祠",
        "author": "孙应时",
        "content": "平生子程子，此地有精庐。\n隠几江声在，当窗林影疎。\n百年心未死，再拜意何如。\n可忍蹉跎老，长惭案上书。",
        "dynasty": "宋",
        "collection_info": null
    },
    {
        "title": "早秋独出初行邑西湖",
        "author": "孙应时",
        "content": "双湖带山郭，三岁甫来过。\n猎猎葭芦老，飞飞鸿鴈多。\n晨晖明野树，晚思渺烟波。\n怀我孤山下，归欤具一蓑。",
        "dynasty": "宋",
        "collection_info": null
    },
    {
        "title": "挽吴给事芾  其一",
        "author": "孙应时",
        "content": "人物中兴后，猗公一世雄。\n虹蜺辉霁景，山岳镇颓风。\n用舍关轻重，声名擅始终。\n堂堂今日尽，海宇尽哀恫。",
        "dynasty": "宋",
        "collection_info": null
    },
    {
        "title": "挽吴给事芾  其二",
        "author": "孙应时",
        "content": "早岁规模大，中年出处明。\n两朝高献纳，六郡凛威名。\n虽作收身去，终余报国诚。\n秣陵天下计，惆怅此时情。",
        "dynasty": "宋",
        "collection_info": null
    },
    {
        "title": "挽吴给事芾  其三",
        "author": "孙应时",
        "content": "里社湖山胜，归休十四年。\n千钟穷燕赏，双剑去联翩。\n家有遗经盛，名今太史传。\n欺心傥容髮，天岂许公全。",
        "dynasty": "宋",
        "collection_info": null
    },
    {
        "title": "挽吴给事芾  其四",
        "author": "孙应时",
        "content": "与世栽桃李，身閒意不衰。\n涓尘犹奬录，尺寸各扶持。\n永恨登门约，空传堕泪碑。\n微生渺何极，不敢负公知。",
        "dynasty": "宋",
        "collection_info": null
    },
    {
        "title": "送司马尊古赴平江户掾",
        "author": "孙应时",
        "content": "文献传家旧，功名发轫初。\n荣华劝行色，珍重别吾庐。\n老丑浑无頼，殷勤独未疎。\n西来多雁字，数寄一行书。",
        "dynasty": "宋",
        "collection_info": null
    },
    {
        "title": "挽石应之提刑  其一",
        "author": "孙应时",
        "content": "天姥千年秀，西京万石孙。\n蝉联书雁塔，鼎盛说龙门。\n奋建光前躅，封胡蔼后昆。\n寝门今日泪，悽断不堪论。",
        "dynasty": "宋",
        "collection_info": null
    },
    {
        "title": "挽石应之提刑  其二",
        "author": "孙应时",
        "content": "芹泮青灯夜，山亭皂盖春。\n重更双使节，总为两淮民。\n德意人人浃，工夫事事新。\n帝城车马外，纔此寄经纶。",
        "dynasty": "宋",
        "collection_info": null
    },
    {
        "title": "挽石应之提刑  其三",
        "author": "孙应时",
        "content": "甫听祥琴御，遄瞻瑞节荣。\n许朝丹阙去，指奉板舆行。\n松柳余哀切，膏肓一梦成。\n意长身未老，何事了平生。",
        "dynasty": "宋",
        "collection_info": null
    },
    {
        "title": "挽石应之提刑  其四",
        "author": "孙应时",
        "content": "昨岁吴门信，勤勤慰我穷。\n归来愁未憗，相望渺难同。\n契阔今三叹，交游併一空。\n哀哀盖棺了，余论若为公。",
        "dynasty": "宋",
        "collection_info": null
    },
    {
        "title": "见岩桂有感",
        "author": "孙应时",
        "content": "苦被天香恼，𤧚珑又一枝。\n年年秋好处，故故月明时。\n胜绝何妨晚，凄凉却自宜。\n客愁添白髮，辜负小山期。",
        "dynasty": "宋",
        "collection_info": null
    },
    {
        "title": "哭东莱吕先生  其一",
        "author": "孙应时",
        "content": "恸哭斯文祸，苍茫可问天。\n百年曾未半，千载忍无传。\n梁木谁扶厦，狂澜莫障川。\n吞声言不忍，有泪彻重泉。",
        "dynasty": "宋",
        "collection_info": null
    },
    {
        "title": "哭东莱吕先生  其二",
        "author": "孙应时",
        "content": "往岁风云接，重霄日月开。\n奏篇闻叹息，造膝谂图回。\n延阁初优病，锋车又趣来。\n恭惟天子圣，殄瘁岂无哀。",
        "dynasty": "宋",
        "collection_info": null
    },
    {
        "title": "哭东莱吕先生  其三",
        "author": "孙应时",
        "content": "文献承家大，规模与世公。\n典刑身任重，权度我时中。\n六合清淳气，诸儒辅翼功。\n生贤竟何意，霜雹陨春风。",
        "dynasty": "宋",
        "collection_info": null
    },
    {
        "title": "哭东莱吕先生  其四",
        "author": "孙应时",
        "content": "蟠际函三极，精微破一毫。\n百川沧海受，五岳众山高。\n退託初何有，声名肯自豪。\n谁人伤日月，用力尔徒劳。",
        "dynasty": "宋",
        "collection_info": null
    },
    {
        "title": "哭东莱吕先生  其五",
        "author": "孙应时",
        "content": "昨岁荆州讣，江流恨未平。\n天乎令后学，今又哭先生。\n剥落真如此，扶持岂易成。\n河汾遗礼乐，谁慰九原情。",
        "dynasty": "宋",
        "collection_info": null
    },
    {
        "title": "哭东莱吕先生  其六",
        "author": "孙应时",
        "content": "镜曲重携杖，京都再及门。\n诗书窥梗槩，耳目竟烦昏。\n怊怅身何极，蹉跎意独存。\n长途风雨晦，十驾謇追奔。",
        "dynasty": "宋",
        "collection_info": null
    },
    {
        "title": "哭亡友胡达材  其一",
        "author": "孙应时",
        "content": "少日徐卿子，他年董相孙。\n敛藏神气重，进止德容尊。\n人物当今叹，风流雅望存。\n拊棺疑不死，谁与赋招魂。",
        "dynasty": "宋",
        "collection_info": null
    },
    {
        "title": "哭亡友胡达材  其二",
        "author": "孙应时",
        "content": "味薄身无累，心平理自长。\n公卿知叔度，州里敬元方。\n璞玉须瑚琏，春风便雪霜。\n重言吾不忍，天地日苍茫。",
        "dynasty": "宋",
        "collection_info": null
    },
    {
        "title": "哭亡友胡达材  其三",
        "author": "孙应时",
        "content": "匹马劳山县，风霜度十旬。\n能令万人活，不计百年身。\n事业秋毫尽，声华白日沦。\n之人纔筦库，谁独上麒麟。",
        "dynasty": "宋",
        "collection_info": null
    },
    {
        "title": "哭亡友胡达材  其四",
        "author": "孙应时",
        "content": "嗟我论交重，相知照胆明。\n十年离合地，今日死生情。\n惊定心犹碎，悲来泪独倾。\n绝怜江上梦，一一话生平。",
        "dynasty": "宋",
        "collection_info": null
    },
    {
        "title": "读程子易傅",
        "author": "孙应时",
        "content": "事业潜三圣，文章似六经。\n微言归易简，精意极丁宁。\n道在非畴昔，人亡故典刑。\n斋心对熏几，秋月梦初醒。",
        "dynasty": "宋",
        "collection_info": null
    },
    {
        "title": "挽曾仲躬侍郎之室秦国太夫人冯氏",
        "author": "孙应时",
        "content": "数近期颐寿，尊封大国秦。\n三从皆鼎食，九族尽朝绅。\n神剑须重合，蟠桃不再春。\n只令彤史载，备福更何人。",
        "dynasty": "宋",
        "collection_info": null
    },
    {
        "title": "送外侄莫幼明还里疗疾",
        "author": "孙应时",
        "content": "爱子天资静，能来读我书。\n积痾无自苦，小别未云疎。\n外物人难必，良师古有余。\n吴松春万顷，一览意何如。",
        "dynasty": "宋",
        "collection_info": null
    },
    {
        "title": "挽王季海丞相  其一",
        "author": "孙应时",
        "content": "圣世持盈计，慈皇阅士多。\n十年深注倚，一德妙中和。\n日月长循轨，边疆竟息戈。\n到今清浄化，彷佛汉民歌。",
        "dynasty": "宋",
        "collection_info": null
    },
    {
        "title": "挽王季海丞相  其二",
        "author": "孙应时",
        "content": "海量真无满，天和得大全。\n朝仪觌麟凤，仙骨称貂蝉。\n分陕初聊尔，骑箕遂窅然。\n平生融洩乐，端不舍黄泉。",
        "dynasty": "宋",
        "collection_info": null
    },
    {
        "title": "挽王季海丞相  其三",
        "author": "孙应时",
        "content": "旧託通家子，容干相国尊。\n身犹安燕幕，心每繫龙门。\n赤舄三年去，清朝百度存。\n灊峰天柱折，一恸岂私恩。",
        "dynasty": "宋",
        "collection_info": null
    },
    {
        "title": "不寐",
        "author": "孙应时",
        "content": "向夕起秋思，无眠知夜长。\n年华一俛仰，人事几炎凉。\n自喜全虚白，何妨兀老苍。\n空庭风露入，唧唧话蛩螀。",
        "dynasty": "宋",
        "collection_info": null
    },
    {
        "title": "挽李资政",
        "author": "孙应时",
        "content": "自我交贤子，逢人重此翁。\n一门传义槩，奕世积阴功。\n丘壑身无恨，诗书道不穷。\n定知编太史，高揜汉于公。",
        "dynasty": "宋",
        "collection_info": null
    },
    {
        "title": "送赵仲礼入朝为大理寺簿  其一",
        "author": "孙应时",
        "content": "决科遄入幕，更秩遂登朝。\n龙化无重浪，鹏抟即九霄。\n仙凡端有命，天壤一何辽。\n愿踵门庭盛，勋庸日月昭。",
        "dynasty": "宋",
        "collection_info": null
    },
    {
        "title": "送赵仲礼入朝为大理寺簿  其二",
        "author": "孙应时",
        "content": "綵服慈颜喜，纶音宠渥新。\n教忠当事主，顾养苦思亲。\n杭苇东西近，邮筒早晚频。\n宗公天下镇，眉寿保千春。",
        "dynasty": "宋",
        "collection_info": null
    },
    {
        "title": "送赵仲礼入朝为大理寺簿  其三",
        "author": "孙应时",
        "content": "忠孝吾根柢，功名古绪余。\n月云无染着，镜象本空虚。\n不必相同异，何妨小阔疎。\n达庵今宦达，味此意何如。",
        "dynasty": "宋",
        "collection_info": null
    },
    {
        "title": "挽曾原伯大卿  其一",
        "author": "孙应时",
        "content": "世岂无全德，今犹见古人。\n大圭非刻画，天醴自清醇。\n未说功名地，犹令宇宙春。\n苍茫何处觅，丹素岂精神。",
        "dynasty": "宋",
        "collection_info": null
    },
    {
        "title": "挽曾原伯大卿  其二",
        "author": "孙应时",
        "content": "羣献余端绪，中原故典刑。\n风霜催短日，河汉独晨星。\n悽恻丹心在，萧条世路丁。\n天高那可问，挥泪湿青冥。",
        "dynasty": "宋",
        "collection_info": null
    },
    {
        "title": "挽曾原伯大卿  其三",
        "author": "孙应时",
        "content": "天下张廷尉，君王付老成。\n不辞劳日夜，初岂为恩荣。\n竹隠今年志，萱堂晚岁情。\n全归虽不恨，此段渺难平。",
        "dynasty": "宋",
        "collection_info": null
    },
    {
        "title": "挽曾原伯大卿  其四",
        "author": "孙应时",
        "content": "夙昔吾何幸，龙门获御公。\n青灯鸣夜雨，白髮对春风。\n契阔今安访，蹉跎媿所蒙。\n源流千古意，铅椠若为功。",
        "dynasty": "宋",
        "collection_info": null
    },
    {
        "title": "送胡婿晋远赴义乌丞",
        "author": "孙应时",
        "content": "送子官何许，稽城十舍间。\n清心向松竹，洗眼更湖山。\n学问驹千里，功名豹一斑。\n明年经郑驿，助我悦慈颜。",
        "dynasty": "宋",
        "collection_info": null
    },
    {
        "title": "赠分水奚令",
        "author": "孙应时",
        "content": "分手桥门外，风尘二十年。\n相逢非偶尔，话旧各依然。\n饮啄宁无地，穷通故有天。\n文书有余力，心事约加鞭。",
        "dynasty": "宋",
        "collection_info": null
    },
    {
        "title": "赠淳安赵令",
        "author": "孙应时",
        "content": "吴越风声近，邾滕壤地邻。\n频书期面语，一见剧情亲。\n我本江海士，君真台阁人。\n莫忘今夕话，努力寿斯民。",
        "dynasty": "宋",
        "collection_info": null
    },
    {
        "title": "挽潘德夫左司  其一",
        "author": "孙应时",
        "content": "家声高内史，国望凛氷翁。\n生长圣门学，周旋前辈风。\n人才须用旧，士论雅期公。\n不见朝宣室，秋山閟一宫。",
        "dynasty": "宋",
        "collection_info": null
    },
    {
        "title": "挽潘德夫左司  其二",
        "author": "孙应时",
        "content": "综理何精密，胸中故坦然。\n爱民真为国，事世不欺天。\n霜气星台表，春风竹马前。\n湘江尽南海，遗绩尚千年。",
        "dynasty": "宋",
        "collection_info": null
    },
    {
        "title": "挽潘德夫左司  其三",
        "author": "孙应时",
        "content": "爱士风流古，翻书气味长。\n诗家入陶谢，书法到颜杨。\n竹石故无恙，人琴今则亡。\n二龙天下秀，一一看增光。",
        "dynasty": "宋",
        "collection_info": null
    },
    {
        "title": "挽潘德夫左司  其四",
        "author": "孙应时",
        "content": "结髮钦前辈，风流日渺然。\n从今我邻邑，不见此癯仙。\n揽辔范清诏，分符黄颍川。\n江湖终白首，那得尽公贤。",
        "dynasty": "宋",
        "collection_info": null
    },
    {
        "title": "挽潘德夫左司  其五",
        "author": "孙应时",
        "content": "湖海归来近，山林兴故长。\n勇辞黄阁掾，却上白云乡。\n缥缈书楼壮，凄凉笔冢荒。\n家声传二妙，公死未应亡。",
        "dynasty": "宋",
        "collection_info": null
    },
    {
        "title": "挽潘德夫左司  其六",
        "author": "孙应时",
        "content": "忆侍吾兄侧，初瞻父友尊。\n尔来亲燕几，长復痛鸰原。\n山立仪刑重，春回笑语温。\n古今真共尽，泪下欲何言。",
        "dynasty": "宋",
        "collection_info": null
    },
    {
        "title": "挽赵子固左司  其一",
        "author": "孙应时",
        "content": "只道功名晚，居然宠数蕃。\n偏令淮楚地，屡覩钺旄尊。\n身隔公卿议，民私父母恩。\n东关往来处，肠断不堪论。",
        "dynasty": "宋",
        "collection_info": null
    },
    {
        "title": "挽赵子固左司  其二",
        "author": "孙应时",
        "content": "曾上郎官直，中辞宰掾高。\n丹衷耿天日，外物等丝毫。\n内养神方壮，前知数莫逃。\n阜陵人物旧，江汉日滔滔。",
        "dynasty": "宋",
        "collection_info": null
    },
    {
        "title": "挽赵子固左司  其三",
        "author": "孙应时",
        "content": "每叹公知我，垂恩及父兄。\n逢人说名姓，会面写平生。\n近别无双鲤，伤怀忽九京。\n翟公门下客，誓不负交情。",
        "dynasty": "宋",
        "collection_info": null
    },
    {
        "title": "挽杨子美侍郎  其一",
        "author": "孙应时",
        "content": "游刃刀无缺，韬光玉自温。\n世途犹砥柱，士论亦龙门。\n仁者宜三寿，天乎遽九原。\n老成周雅叹，此事更谁论。",
        "dynasty": "宋",
        "collection_info": null
    },
    {
        "title": "挽杨子美侍郎  其二",
        "author": "孙应时",
        "content": "荣禄连三纪，贤劳匝四方。\n风烟鬓苍白，道路马玄黄。\n不是论思晚，终然疾病妨。\n谁书循吏传，处处有甘棠。",
        "dynasty": "宋",
        "collection_info": null
    },
    {
        "title": "挽杨子美侍郎  其三",
        "author": "孙应时",
        "content": "万里鹏纔息，千年鹤近归。\n光荣人所羡，閒乐意终违。\n碧海沉佳气，空山送落晖。\n翟公生死冢，雨泪独沾衣。",
        "dynasty": "宋",
        "collection_info": null
    },
    {
        "title": "高南仲自云间归退轩盖明府以四诗送之末章专以见及南仲索和遂次其韵  其一",
        "author": "孙应时",
        "content": "丽泽存相益，和羹忌苟同。\n别怀长耿耿，见日苦匆匆。\n经派惩燕说，词源味国风。\n平生子陈子，一瓣记南丰。",
        "dynasty": "宋",
        "collection_info": null
    },
    {
        "title": "高南仲自云间归退轩盖明府以四诗送之末章专以见及南仲索和遂次其韵  其二",
        "author": "孙应时",
        "content": "鹏鷃逍遥意，鸠鹰变化时。\n物生良自足，天命本无私。\n戚戚真何事，平平亦大奇。\n相逢一笑粲，无语自心知。",
        "dynasty": "宋",
        "collection_info": null
    },
    {
        "title": "高南仲自云间归退轩盖明府以四诗送之末章专以见及南仲索和遂次其韵  其三",
        "author": "孙应时",
        "content": "清镜朝容减，寒灯夜影孤。\n身曾谙作客，情亦念携孥。\n宝剑千金重，晴虹万丈舒。\n功名生感慨，有路莫辞迂。",
        "dynasty": "宋",
        "collection_info": null
    },
    {
        "title": "高南仲自云间归退轩盖明府以四诗送之末章专以见及南仲索和遂次其韵  其四",
        "author": "孙应时",
        "content": "少日诸公后，流年两鬓斑。\n世情春冰泮，行路太行艰。\n何计分珠履，空怀对玉山。\n风期知不浅，逸驾恐难攀。",
        "dynasty": "宋",
        "collection_info": null
    },
    {
        "title": "挽楼文昌母安康太夫人汪氏  其一",
        "author": "孙应时",
        "content": "中外三孤贵，康宁百岁期。\n荣于列女传，美矣二南诗。\n蝉蜕无余恋，龙渊有合时。\n十经汤沐赐，风木更须悲。",
        "dynasty": "宋",
        "collection_info": null
    },
    {
        "title": "挽楼文昌母安康太夫人汪氏  其二",
        "author": "孙应时",
        "content": "积庆源流远，娠贤社稷光。\n斯文今北斗，举代一文昌。\n象服山河寿，斑衣日月长。\n生刍此时事，四海为悲凉。",
        "dynasty": "宋",
        "collection_info": null
    },
    {
        "title": "挽赵泰州母刘夫人",
        "author": "孙应时",
        "content": "玉叶宜家旧，金花锡命稠。\n修龄开九秩，荣养指三州。\n足矣真无恋，翛然去不留。\n板舆行乐地，萧瑟桂花秋。",
        "dynasty": "宋",
        "collection_info": null
    },
    {
        "title": "送胡婿晋远赴嘉兴酒官  其一",
        "author": "孙应时",
        "content": "逃暑吾无地，将家子在涂。\n随宜简人事，莫久住行都。\n最肯加餐否，刚能却酒无。\n功名殊未晚，爱惜万金躯。",
        "dynasty": "宋",
        "collection_info": null
    },
    {
        "title": "送胡婿晋远赴嘉兴酒官  其二",
        "author": "孙应时",
        "content": "名世非科目，传家岂搢绅。\n纷纷一炊梦，鼎鼎百年身。\n看取无穷事，何如不朽人。\n侯翁虽龃龉，此话故情亲。",
        "dynasty": "宋",
        "collection_info": null
    },
    {
        "title": "挽南康冷知军  其一",
        "author": "孙应时",
        "content": "礼乐三千字，声名五十秋。\n士元纔展骥，李广不封侯。\n香火犹彊健，笙歌足燕休。\n如何早仙去，寒日惨山丘。",
        "dynasty": "宋",
        "collection_info": null
    },
    {
        "title": "挽南康冷知军  其二",
        "author": "孙应时",
        "content": "近託龙门御，钦闻月旦评。\n感公非辈行，见我若平生。\n杖屦已陈迹，山川空復情。\n阶庭森玉树，端不负留耕。",
        "dynasty": "宋",
        "collection_info": null
    },
    {
        "title": "挽南安钱知军佖  其一",
        "author": "孙应时",
        "content": "风雅犹家学，精明独吏师。\n与人无轸域，于道不磷缁。\n天理终堪信，乡评久更思。\n见公虽已晚，恸哭为相知。",
        "dynasty": "宋",
        "collection_info": null
    },
    {
        "title": "挽南安钱知军佖  其二",
        "author": "孙应时",
        "content": "别我南江去，风帆半夜开。\n苦无为郡乐，已復盖棺回。\n契阔空三叹，凋零併一哀。\n遥知泣遗爱，愁杀岭头梅。",
        "dynasty": "宋",
        "collection_info": null
    },
    {
        "title": "悼赵提干  其一",
        "author": "孙应时",
        "content": "伟岸佳公子，功名早自强。\n力臻门户立，学务本源长。\n命服空遗像，斑衣负北堂。\n增辉頼金友，笔墨妙揄扬。",
        "dynasty": "宋",
        "collection_info": null
    },
    {
        "title": "悼赵提干  其二",
        "author": "孙应时",
        "content": "一第规模胜，双楼气象高。\n生涯轻阿堵，来往属吾曹。\n落落心非浅，冥冥数莫逃。\n含悽想平昔，不忍过江皋。",
        "dynasty": "宋",
        "collection_info": null
    },
    {
        "title": "悼毕进士",
        "author": "孙应时",
        "content": "磨励灯前志，澜翻笔底春。\n果题新进士，归悦太夫人。\n更值千金产，悬需五鼎珍。\n茫茫竟何往，一念忍忘亲。",
        "dynasty": "宋",
        "collection_info": null
    },
    {
        "title": "挽楼严州  其一",
        "author": "孙应时",
        "content": "天与才难似，家传学更优。\n着鞭心汗马，游刃目无牛。\n奏语闻三叹，论功仅一州。\n人才苦牢落，那不使公留。",
        "dynasty": "宋",
        "collection_info": null
    },
    {
        "title": "挽楼严州  其二",
        "author": "孙应时",
        "content": "昨岁桐江去，羣公盛祖筵。\n安舆皆鹤髮，綵服正蝉联。\n回首那为此，伤心可问天。\n萱堂留仲博，犹足慰黄泉。",
        "dynasty": "宋",
        "collection_info": null
    },
    {
        "title": "挽赵泰州善忱",
        "author": "孙应时",
        "content": "唾拾儒科早，阶升命秩尊。\n斑衣娱寿斝，绮席称名园。\n五马催三驾，千秋闭九原。\n春风破山路，松柏惨何言。",
        "dynasty": "宋",
        "collection_info": null
    },
    {
        "title": "送德安王休司户",
        "author": "孙应时",
        "content": "相逢何必早，倾盖已知心。\n璞玉浑金质，高山流水音。\n眼中江汉阔，别后雪云深。\n莫作穷途叹，功名始自今。",
        "dynasty": "宋",
        "collection_info": null
    },
    {
        "title": "挽松阳杨秉修处士",
        "author": "孙应时",
        "content": "饱说杨居士，沉浮楚越间。\n高怀渺云海，健句压江山。\n岁晚还家乐，生平满意閒。\n合存耆旧传，百世表乡关。",
        "dynasty": "宋",
        "collection_info": null
    },
    {
        "title": "挽陆景渊主簿  其一",
        "author": "孙应时",
        "content": "世道悬千载，书生困一科。\n看君荣落际，重我感伤多。\n斜日能鏖战，春风得凯歌。\n平生一主簿，恸哭闭南柯。",
        "dynasty": "宋",
        "collection_info": null
    },
    {
        "title": "挽陆景渊主簿  其二",
        "author": "孙应时",
        "content": "辈行吾虽晚，交情久最亲。\n湖山追胜赏，棋酒过比隣。\n满眼思羣彦，伤怀已二人。\n君今復何往，不忍梦音尘。",
        "dynasty": "宋",
        "collection_info": null
    },
    {
        "title": "挽陆景渊主簿  其三",
        "author": "孙应时",
        "content": "儒学咸相诟，居贤不易逢。\n谈经弃燕说，阅士似蚁封。\n泾渭流无杂，芝兰气自醲。\n百年虽有死，我辈故情钟。",
        "dynasty": "宋",
        "collection_info": null
    },
    {
        "title": "挽陆景渊主簿  其四",
        "author": "孙应时",
        "content": "儿女今何似，门阑想寂然。\n哀哀未白髮，莽莽就黄泉。\n淮浦西风外，云溪宰木边。\n缄辞致千里，雨泪不能湔。",
        "dynasty": "宋",
        "collection_info": null
    },
    {
        "title": "秋日书怀",
        "author": "孙应时",
        "content": "宦情都漠漠，愁思正悠悠。\n黄叶白苹渚，清风明月楼。\n归欤想彭泽，老矣欠菟裘。\n行止君休问，吾生不繫舟。",
        "dynasty": "宋",
        "collection_info": null
    },
    {
        "title": "送刘苏州诚之帅夔门  其一",
        "author": "孙应时",
        "content": "卧辙违吴会，开帆指蜀门。\n江关自奇险，节制故雄尊。\n一吐遐方气，勤宣圣主恩。\n归来对宣室，献纳伫司存。",
        "dynasty": "宋",
        "collection_info": null
    },
    {
        "title": "送刘苏州诚之帅夔门  其二",
        "author": "孙应时",
        "content": "了了八阵碛，巍巍三峡堂。\n竹枝歌感慨，麯米醉淋浪。\n今古英雄思，风流翰墨场。\n公行秋水落，稳稳上瞿唐。",
        "dynasty": "宋",
        "collection_info": null
    },
    {
        "title": "于彝甫用许右丞别黄岩韵见寄亦用韵答之",
        "author": "孙应时",
        "content": "世道从来久，襟期我辈知。\n踌躇遂初赋，叹息考槃诗。\n歌断尊长破，心存鼓未衰。\n江湖秋叶外，千里更愁思。",
        "dynasty": "宋",
        "collection_info": null
    },
    {
        "title": "答陈子序庠见贻  其一",
        "author": "孙应时",
        "content": "论功畏蝇虎，作计只蜗牛。\n松菊招元亮，江湖要子牟。\n閒须杯问月，愁不赋登楼。\n从此相寻地，羊裘一钓舟。",
        "dynasty": "宋",
        "collection_info": null
    },
    {
        "title": "答陈子序庠见贻  其二",
        "author": "孙应时",
        "content": "汩没知何事，摧颓欲暮年。\n剑鸣长自匣，琴弄更须絃。\n落落心元在，星星髮可怜。\n与君三叹息，不忍话前贤。",
        "dynasty": "宋",
        "collection_info": null
    },
    {
        "title": "答陈子序庠见贻  其三",
        "author": "孙应时",
        "content": "可人无俗韵，之子故清门。\n直节豫章后，高名唯室孙。\n早知文律令，还要学根原。\n逆旅能频过，何妨坐达昏。",
        "dynasty": "宋",
        "collection_info": null
    },
    {
        "title": "挽王知復书监  其一",
        "author": "孙应时",
        "content": "五世衣冠盛，吾乡识故家。\n渥洼驹有种，和氏璧无瑕。\n了县真谈笑，还朝看咄嗟。\n天乎那可料，丹旐出京华。",
        "dynasty": "宋",
        "collection_info": null
    },
    {
        "title": "挽王知復书监  其二",
        "author": "孙应时",
        "content": "飞桥壮吾邑，虹影丽高深。\n义不烦千室，功无措万金。\n美哉承考意，伟矣济时心。\n此段无穷尽，江声共古今。",
        "dynasty": "宋",
        "collection_info": null
    },
    {
        "title": "挽王知復书监  其三",
        "author": "孙应时",
        "content": "公子三槐族，贫交五柳门。\n乡闾虽不数，书札屡相温。\n前辈风流远，时情势利尊。\n哀哀埋玉树，此意復谁论。",
        "dynasty": "宋",
        "collection_info": null
    },
    {
        "title": "小儿阿开周晬忆之有作",
        "author": "孙应时",
        "content": "爱子人情共，吾儿亦所怜。\n精神如欲可，门户傥能传。\n归去隔千里，生来正一年。\n遥知晬盘侧，王母意欢然。",
        "dynasty": "宋",
        "collection_info": null
    },
    {
        "title": "挽李中甫使君  其一",
        "author": "孙应时",
        "content": "赫赫中兴佐，英风想大门。\n得交人物懿，喜见典刑存。\n拱立严诸父，躬行表后昆。\n世家今万石，一代合推尊。",
        "dynasty": "宋",
        "collection_info": null
    },
    {
        "title": "挽李中甫使君  其二",
        "author": "孙应时",
        "content": "圭玉身无玷，春风物自熙。\n学非随俗尚，心故有天知。\n里社成邹鲁，交游不惠夷。\n思君兼众美，凋落使人悲。",
        "dynasty": "宋",
        "collection_info": null
    },
    {
        "title": "挽李中甫使君  其三",
        "author": "孙应时",
        "content": "发轫期行志，鸣琴最得民。\n渊鱼何用察，桑雉本来驯。\n可叹双旌暮，犹歌五袴新。\n谁为良吏传，吾欲表斯文。",
        "dynasty": "宋",
        "collection_info": null
    },
    {
        "title": "挽李中甫使君  其四",
        "author": "孙应时",
        "content": "书卷平生事，篝灯静夜分。\n韵钧奏韩柳，黼黻补卿云。\n不鄙频挥麈，曾窥一运斤。\n词人嗟不遇，地下早修文。",
        "dynasty": "宋",
        "collection_info": null
    },
    {
        "title": "挽李中甫使君  其五",
        "author": "孙应时",
        "content": "少日论心密，中年会面艰。\n相逢愈青眼，太息各苍颜。\n离合穷通裏，悲欢梦寐间。\n蒙园岁寒约，秋草泣空山。",
        "dynasty": "宋",
        "collection_info": null
    },
    {
        "title": "挽李中甫使君  其六",
        "author": "孙应时",
        "content": "忆奉先人窆，深勤长者车。\n哀辞推杰作，虞主为佳书。\n今日君仙去，秋阴我病余。\n莫酬三施重，缄泪洒幽墟。",
        "dynasty": "宋",
        "collection_info": null
    },
    {
        "title": "和答张衡仲  其一",
        "author": "孙应时",
        "content": "志畧周公瑾，才名陆敬舆。\n可怜空老大，不敢问何如。\n松菊閒吟外，风波噩梦余。\n诸公自台省，吾復爱吾庐。",
        "dynasty": "宋",
        "collection_info": null
    },
    {
        "title": "和答张衡仲  其二",
        "author": "孙应时",
        "content": "我方开竹径，公肯屈篮舆。\n别去梦犹见，诗来锦不如。\n干坤愁思裏，风月醉眠余。\n会卜溪桥畔，邻墙小结庐。",
        "dynasty": "宋",
        "collection_info": null
    },
    {
        "title": "送司马大亨赴遂昌宰",
        "author": "孙应时",
        "content": "蒲璧邦家重，苍山道路深。\n剸裁知唾手，拊字勉劳心。\n通鑑家传学，迂书坐右箴。\n故人情谊重，赠别比南金。",
        "dynasty": "宋",
        "collection_info": null
    },
    {
        "title": "清凉寺",
        "author": "孙应时",
        "content": "胜绝清凉寺，低迷德庆堂。\n崇阿纳遐景，遗蹟想前王。\n豪杰兵戈后，风流翰墨场。\n凭栏意何极，归鸟度斜阳。",
        "dynasty": "宋",
        "collection_info": null
    },
    {
        "title": "挽司马季若知郡  其一",
        "author": "孙应时",
        "content": "前日巴东守，中朝涑水家。\n风规踵清白，牍奏述忠嘉。\n鼎鼎名逾重，堂堂髮未华。\n如何空迭组，不见海陵瓜。",
        "dynasty": "宋",
        "collection_info": null
    },
    {
        "title": "挽司马季若知郡  其二",
        "author": "孙应时",
        "content": "榘矱犹前辈，襟怀更古风。\n子孙娱谢傅，宾客爱山公。\n乔木千年思，晨星一瞬空。\n彬彬看祠事，盛德世无穷。",
        "dynasty": "宋",
        "collection_info": null
    },
    {
        "title": "挽司马季若知郡  其三",
        "author": "孙应时",
        "content": "越绝枌榆社，吴陵松竹间。\n相亲逾骨肉，海见豁心颜。\n契阔今生死，萧条旧往还。\n春风数行泪，吹度镜湖山。",
        "dynasty": "宋",
        "collection_info": null
    },
    {
        "title": "送虞仲房赴潼川漕  其一",
        "author": "孙应时",
        "content": "夙昔青云上，谁令鬓髮苍。\n家声唐秘监，墨妙汉中郎。\n牢落山林久，间关道路长。\n西风足清啸，几日上瞿唐。",
        "dynasty": "宋",
        "collection_info": null
    },
    {
        "title": "送虞仲房赴潼川漕  其二",
        "author": "孙应时",
        "content": "保障平时计，遐民力未宽。\n梓潼将漕险，廊庙择才难。\n江水东流急，秦山北顾寒。\n平沙八阵在，倚剑夕阳看。",
        "dynasty": "宋",
        "collection_info": null
    },
    {
        "title": "送虞仲房赴潼川漕  其三",
        "author": "孙应时",
        "content": "小隠横溪胜，青山照眼高。\n芝兰春满痤，风雨醉挥毫。\n苦恨登门晚，深惭倒屣劳。\n公归佩荷橐，肯问及蓬蒿。",
        "dynasty": "宋",
        "collection_info": null
    },
    {
        "title": "又寄潼川漕仲房  其一",
        "author": "孙应时",
        "content": "巴蜀劳肤使，溪山隔岁华。\n一身知许国，万里岂忘家。\n腊雪装归辔，春风阅禁花。\n君王定前席，不必赋长沙。",
        "dynasty": "宋",
        "collection_info": null
    },
    {
        "title": "又寄潼川漕仲房  其二",
        "author": "孙应时",
        "content": "郡县仍荒政，朝廷念远方。\n向来传诏札，不独戒戎羌。\n帝德干坤大，天聪日月光。\n边防须至计，社稷倚安疆。",
        "dynasty": "宋",
        "collection_info": null
    },
    {
        "title": "又寄潼川漕仲房  其三",
        "author": "孙应时",
        "content": "鸿鴈天涯到，云泥未阔疎。\n汉卿来子墨，秦殿识中书。\n欲作辽东献，空惭楚地余。\n寒虫吟露草，此意合怜渠。",
        "dynasty": "宋",
        "collection_info": null
    },
    {
        "title": "和诸葛行之",
        "author": "孙应时",
        "content": "相看各华髮，旧学更何疑。\n世事几反覆，人生半别熟。\n忍穷真有味，知命欲谁欺。\n我学陶元亮，君师荣启期。",
        "dynasty": "宋",
        "collection_info": null
    },
    {
        "title": "和答陈传朋  其一",
        "author": "孙应时",
        "content": "羁愁阅寒暑，归梦耿晨昏。\n本意营三鬴，何如老一村。\n齿牙从世议，顶踵尚君恩。\n多谢知心友，相过得细论。",
        "dynasty": "宋",
        "collection_info": null
    },
    {
        "title": "和答陈传朋  其二",
        "author": "孙应时",
        "content": "别来如一日，话着又三冬。\n信断悲鳞羽，情亲忆駏蛩。\n非君诗律妙，奈我客愁浓。\n嘆息青云器，谁能识仲容。",
        "dynasty": "宋",
        "collection_info": null
    },
    {
        "title": "邵武李公晦方子佳士也以其祖澹轩先生吕之行实挽诗见示为作八句",
        "author": "孙应时",
        "content": "海内非无士，南中更有公。\n一门严礼范，十世笃儒风。\n不遇心何媿，虽亡道未穷。\n芝兰今鼎盛，天必报阴功。",
        "dynasty": "宋",
        "collection_info": null
    },
    {
        "title": "送张清叔主簿",
        "author": "孙应时",
        "content": "客路虽萍梗，心交真弟兄。\n悬知有时别，何忍独先行。\n綵服黄花酒，青云白玉京。\n寒蝉正凄切，回首得忘情。",
        "dynasty": "宋",
        "collection_info": null
    },
    {
        "title": "悼周尧夫  其一",
        "author": "孙应时",
        "content": "勇义千钧力，虚怀万物容。\n材名称远大，俊杰霭游从。\n许可皆诸老，升闻到九重。\n惜哉言与位，大厦折乔松。",
        "dynasty": "宋",
        "collection_info": null
    },
    {
        "title": "悼周尧夫  其二",
        "author": "孙应时",
        "content": "倾耳乡评旧，登门恨末繇。\n公今成梦觉，人共泣川流。\n剡水阴功远，山堂胜具留。\n喜观双玉树，接武在英游。",
        "dynasty": "宋",
        "collection_info": null
    },
    {
        "title": "挽诸葛寿之  其一",
        "author": "孙应时",
        "content": "幼学蒙题品，童心託弟兄。\n过从十年足，悃款一家情。\n无力宽贫病，传书隔死生。\n西风吹客泪，万里寸心明。",
        "dynasty": "宋",
        "collection_info": null
    },
    {
        "title": "挽诸葛寿之  其二",
        "author": "孙应时",
        "content": "人物殊高朗，交游见直温。\n蝇头深故帙，麈尾富名言。\n憗不仪多士，犹令重一门。\n若耶溪上月，空復闭山村。",
        "dynasty": "宋",
        "collection_info": null
    },
    {
        "title": "挽诸葛寿之  其三",
        "author": "孙应时",
        "content": "命矣三年病，天乎百岁期。\n尸饔犹有母，传业更无儿。\n便作平生尽，空多国士知。\n增光在金友，人得记埙箎。",
        "dynasty": "宋",
        "collection_info": null
    },
    {
        "title": "挽莫子晋丈  其一",
        "author": "孙应时",
        "content": "我里谈耆旧，高门二百年。\n衣冠新族绪，龟筴故山川。\n家以儒相励，公于志独坚。\n九原疑不瞑，诸子更加鞭。",
        "dynasty": "宋",
        "collection_info": null
    },
    {
        "title": "挽莫子晋丈  其二",
        "author": "孙应时",
        "content": "少日从诸老，丁年重一乡。\n埙箎鸣正乐，兰玉秀成行。\n坐客多匡鼎，途人说郑庄。\n哀哀晚何事，衰病讫凄凉。",
        "dynasty": "宋",
        "collection_info": null
    },
    {
        "title": "挽莫子晋丈  其三",
        "author": "孙应时",
        "content": "吾父古君子，公家贤主人。\n一门常旅拜，三世极情亲。\n遗事今谁问，知心莫重陈。\n上林烟草绿，千里倍伤神。",
        "dynasty": "宋",
        "collection_info": null
    },
    {
        "title": "挽胡子瑞  其一",
        "author": "孙应时",
        "content": "耆旧长庚月，斯人马少游。\n平生自绳尺，方寸不戈矛。\n细细巾箱字，琅琅灯火秋。\n子孙森满眼，赍志可无酬。",
        "dynasty": "宋",
        "collection_info": null
    },
    {
        "title": "挽胡子瑞  其二",
        "author": "孙应时",
        "content": "三十年间事，论交踵父兄。\n叩门时下榻，话旧各伤情。\n我亦华双鬓，君仍隔九京。\n滞留违一恸，肠断暮云横。",
        "dynasty": "宋",
        "collection_info": null
    },
    {
        "title": "挽叶无咎  其一",
        "author": "孙应时",
        "content": "诗酒平生事，风流六十翁。\n词人寻郑老，坐客爱车公。\n已惜漳滨卧，那堪冀北空。\n交情不论晚，为子泣西风。",
        "dynasty": "宋",
        "collection_info": null
    },
    {
        "title": "挽叶无咎  其二",
        "author": "孙应时",
        "content": "偃室多宾客，周南隔岁年。\n我穷甘悄悄，君义独悁悁。\n病着心何壮，书来墨尚鲜。\n含桃饷时节，一念一悽然。",
        "dynasty": "宋",
        "collection_info": null
    },
    {
        "title": "挽先兄外舅施文子支使  其一",
        "author": "孙应时",
        "content": "天质全浑厚，乡评独老成。\n箕裘三叶盛，椿桂一时荣。\n宾席疑年少，官曹叹眼明。\n归来江路永，那忍望铭旌。",
        "dynasty": "宋",
        "collection_info": null
    },
    {
        "title": "挽先兄外舅施文子支使  其二",
        "author": "孙应时",
        "content": "忆我元方在，钦公彦辅贤。\n艰难时款曲，孤寡共悲怜。\n契阔湖南幕，吁嗟绛县年。\n杜门违一恸，缄泪五云边。",
        "dynasty": "宋",
        "collection_info": null
    },
    {
        "title": "挽沈云夫",
        "author": "孙应时",
        "content": "我昔垂髫日，君来学雪斋。\n宁知重骨肉，借作老生涯。\n喜剧相过密，惊吁一病乖。\n平生此长别，雨泪独伤怀。",
        "dynasty": "宋",
        "collection_info": null
    },
    {
        "title": "寄通州徐居厚使君  其一",
        "author": "孙应时",
        "content": "珍重通州守，凝香足燕清。\n海风喧夜永，江日荡春明。\n未废青灯读，应添白髮生。\n长沙休赋鵩，归作汉公卿。",
        "dynasty": "宋",
        "collection_info": null
    },
    {
        "title": "寄通州徐居厚使君  其二",
        "author": "孙应时",
        "content": "久已安时论，狂因叹史才。\n及知前辈少，谁说过江来。\n日月閒难得，星霜老易催。\n阳秋百年事，作意莫迟回。",
        "dynasty": "宋",
        "collection_info": null
    },
    {
        "title": "哭沈叔晦墓",
        "author": "孙应时",
        "content": "宿草遂如许，吾谁作九原。\n堂堂那有此，凛凛尚能存。\n日落松风迥，天清霜气暄。\n百年知己泪，洒泪欲何言。",
        "dynasty": "宋",
        "collection_info": null
    },
    {
        "title": "用韵戏简叔",
        "author": "孙应时",
        "content": "平生习主簿，泾渭极分明。\n学道深忘味，能诗新有声。\n弈宁论胜负，琴不计亏成。\n独怕春宵鴈，南来动别情。",
        "dynasty": "宋",
        "collection_info": null
    },
    {
        "title": "早行",
        "author": "孙应时",
        "content": "畏暑装行早，江村鸡未鸣。\n林庐相远近，河汉正纵横。\n思眇关山迥，心依斗极明。\n小桥聊驻马，流水有佳声。",
        "dynasty": "宋",
        "collection_info": null
    },
    {
        "title": "入栈",
        "author": "孙应时",
        "content": "栈险名天下，吾行信所闻。\n落虹横绝壁，匹马上浮云。\n咫尺南北断，毫釐生死分。\n谁令钟邓辈，十万度秦军。",
        "dynasty": "宋",
        "collection_info": null
    },
    {
        "title": "客思",
        "author": "孙应时",
        "content": "竟作西江去，其如客思何。\n无情秋色老，不尽楚山多。\n且赋南蛮句，休怀下里歌。\n平生一柱观，明日得经过。",
        "dynasty": "宋",
        "collection_info": null
    },
    {
        "title": "八阵碛",
        "author": "孙应时",
        "content": "江近瞿唐急，沙从鱼腹横。\n千秋应有恨，八阵竟难平。\n望断青烟晚，愁边白鸟明。\n身微定何补，且復老躬耕。",
        "dynasty": "宋",
        "collection_info": null
    },
    {
        "title": "寄咏东屯",
        "author": "孙应时",
        "content": "闻说东屯胜，诗仙有旧游。\n茅斋深翠竹，石径俯寒流。\n几杖千山月，鉏犂百顷秋。\n归途客酹酒，句法傥堪求。",
        "dynasty": "宋",
        "collection_info": null
    },
    {
        "title": "和共父游青羊宫二首  其一",
        "author": "孙应时",
        "content": "野兴偶所惬，胜游聊一寻。\n双台隠空曲，万竹护清深。\n岚翠明巾屡，风香度笑吟。\n端能重载酒，尽日听鸣琴。",
        "dynasty": "宋",
        "collection_info": null
    },
    {
        "title": "和共父游青羊宫二首  其二",
        "author": "孙应时",
        "content": "访古未云已，会心良独多。\n犹应趁风月，从此徧岷峨。\n万里澹秋色，一江明暮波。\n他年问鱼鸟，能復记相过。",
        "dynasty": "宋",
        "collection_info": null
    },
    {
        "title": "出成都西郊",
        "author": "孙应时",
        "content": "笑指西山去，萦纡傍水行。\n寒滩泻清浅，古木映疎明。\n雪意垂垂合，川光莽莽平。\n蹔将尘事隔，已復动诗情。",
        "dynasty": "宋",
        "collection_info": null
    },
    {
        "title": "自益昌为武兴之行",
        "author": "孙应时",
        "content": "独客行愈远，此儿真自痴。\n江流浩呼汹，栈路凛欹危。\n好鸟迎人处，凉风拂面时。\n山头破茅驿，索笔又题诗。",
        "dynasty": "宋",
        "collection_info": null
    },
    {
        "title": "益昌僧寺静境轩",
        "author": "孙应时",
        "content": "落照久未夕，断云低不飞。\n孤舟上水急，归鸟度山微。\n萧飒天涯鬓，淋浪醉后衣。\n凭栏一笑去，客梦转头非。",
        "dynasty": "宋",
        "collection_info": null
    },
    {
        "title": "武担山  其一",
        "author": "孙应时",
        "content": "北上武担寺，南临蜀锦园。\n风烟带城郭，禾黍半江村。\n今古本同梦，废兴那復论。\n惟应一坡竹，可共洗心言。",
        "dynasty": "宋",
        "collection_info": null
    },
    {
        "title": "武担山  其二",
        "author": "孙应时",
        "content": "小饮不成醉，清谈多所欣。\n秋声摇落日，野色乱寒云。\n心事长千载，腰围更几分。\n西风丛桂发，倚槛得相闻。",
        "dynasty": "宋",
        "collection_info": null
    },
    {
        "title": "武担西台和师文作",
        "author": "孙应时",
        "content": "西台在何许，秋草暮云间。\n十亩有余竹，一窗无数山。\n望远足离思，忧时多苦颜。\n相看终惜醉，更挈酒缾还。",
        "dynasty": "宋",
        "collection_info": null
    },
    {
        "title": "武担山感事  其一",
        "author": "孙应时",
        "content": "归心极江海，秋梦着丘园。\n鸥鹭白苹渚，牛羊黄叶村。\n古人真已远，世事渺难论。\n想见陶元亮，觞来不得言。",
        "dynasty": "宋",
        "collection_info": null
    },
    {
        "title": "武担山感事  其二",
        "author": "孙应时",
        "content": "客裏愁如积，朝来意亦欣。\n鸣阶无宿雨，度隙有归云。\n且免泥盈尺，犹祈岁十分。\n中原念淮浙，不忍话传闻。",
        "dynasty": "宋",
        "collection_info": null
    },
    {
        "title": "武担山感事  其三",
        "author": "孙应时",
        "content": "身不入莲社，意非同漆园。\n閒来阅风物，归去老山村。\n气味故相许，渊源须细论。\n灯前秋夜永，未可付忘言。",
        "dynasty": "宋",
        "collection_info": null
    },
    {
        "title": "武担山感事  其四",
        "author": "孙应时",
        "content": "襟怀能坦坦，色笑更欣欣。\n似道黄叔度，草玄扬子云。\n归舟真已具，别袂不能分。\n岁月愁边鴈，飞鸣报客闻。",
        "dynasty": "宋",
        "collection_info": null
    },
    {
        "title": "冷副端招西郊赏樱桃",
        "author": "孙应时",
        "content": "喜趁林泉约，来同樱笋厨。\n绿阴浓欲滴，高竹静相扶。\n山晚月先上，人归鸟自呼。\n不辞拚一醉，此会两年无。",
        "dynasty": "宋",
        "collection_info": null
    },
    {
        "title": "新滩见桃杏书事",
        "author": "孙应时",
        "content": "今晨明客眼，桃杏照江红。\n鸟咔苍山曲，人声翠竹中。\n独游空远思，一笑负春风。\n便想荆州道，簪花醉渚宫。",
        "dynasty": "宋",
        "collection_info": null
    },
    {
        "title": "万景楼三首用韵  其一",
        "author": "孙应时",
        "content": "皛皛三江水，岹岹百尺楼。\n云山接南诏，风景冠西州。\n徙倚干坤大，徘徊岁月流。\n明朝怅回首，湖海一归舟。",
        "dynasty": "宋",
        "collection_info": null
    },
    {
        "title": "万景楼三首用韵  其二",
        "author": "孙应时",
        "content": "德润连城璧，文工五凤楼。\n不愁来蜀徼，政喜识荆州。\n世久欺儒素，人当问品流。\n平生郭有道，得共李公舟。",
        "dynasty": "宋",
        "collection_info": null
    },
    {
        "title": "万景楼三首用韵  其三",
        "author": "孙应时",
        "content": "阮籍少青眼，元龙思卧楼。\n与君非俗士，为我望神州。\n明月不可问，长江空自流。\n悠悠復何道，行止一虚舟。",
        "dynasty": "宋",
        "collection_info": null
    },
    {
        "title": "自东屯夜还舟中",
        "author": "孙应时",
        "content": "白帝水云暗，东屯灯火归。\n春泥悭弊屐，山雨湿征衣。\n远役谅难践，胜情那得违。\n关城吏相笑，痴绝似君稀。",
        "dynasty": "宋",
        "collection_info": null
    },
    {
        "title": "舟宿莫城",
        "author": "孙应时",
        "content": "泽国寒初重，霜天晚自温。\n孤舟一杯酒，斜月数家村。\n美睡聊相补，劳生得更论。\n烛湖疑在眼，灯火闭柴门。",
        "dynasty": "宋",
        "collection_info": null
    },
    {
        "title": "阻风泊归舟游浄众寺",
        "author": "孙应时",
        "content": "日落风更起，江头船不行。\n凄凉大夫宅，萧瑟故王城。\n一醉重楼晚，千秋万古情。\n愁边动寒角，夜久意难平。",
        "dynasty": "宋",
        "collection_info": null
    },
    {
        "title": "道中寄同舍  其一",
        "author": "孙应时",
        "content": "风声捲芦竹，雪意满江天。\n水落石可数，沙寒鸥自眠。\n回头渺城郭，留眼寄山川。\n老去重来否，吟余一惘然。",
        "dynasty": "宋",
        "collection_info": null
    },
    {
        "title": "道中寄同舍  其二",
        "author": "孙应时",
        "content": "山色忽相送，江流不作声。\n别怀初酒醒，病骨更寒侵。\n一笑已昨梦，百年明此心。\n故人应念我，数肯寄嘉音。",
        "dynasty": "宋",
        "collection_info": null
    },
    {
        "title": "寄李允蹈",
        "author": "孙应时",
        "content": "相遇吴陵日，如登单父台。\n了知心尚在，不忍首重回。\n明月人千里，春风酒一杯。\n缄诗凭驿使，持当岭头梅。",
        "dynasty": "宋",
        "collection_info": null
    },
    {
        "title": "舟中晚思",
        "author": "孙应时",
        "content": "山郡寒仍少，江村晚易昏。\n梅花浑雪色，树影半云根。\n远役竟何事，壮怀谁与论。\n布帆无恙在，长啸下荆门。",
        "dynasty": "宋",
        "collection_info": null
    },
    {
        "title": "寄王明叔提干  其一",
        "author": "孙应时",
        "content": "万里锦官城，经年託友生。\n笑谈元不数，心迹故难并。\n别酒梅花粲，追途江月明。\n书来犹缱绻，三叹故人情。",
        "dynasty": "宋",
        "collection_info": null
    },
    {
        "title": "寄王明叔提干  其二",
        "author": "孙应时",
        "content": "我去日以远，君留谁与居。\n难忘畴昔意，故有圣贤书。\n窗几深潇洒，尘埃痛扫除。\n入官纷万事，濠上有游鱼。",
        "dynasty": "宋",
        "collection_info": null
    },
    {
        "title": "三月八日挈家赴官常熟",
        "author": "孙应时",
        "content": "又别吾庐去，从今復几回。\n宦情真漫尔，世路亦悠哉。\n事业鱼千里，文章水一不。\n公田定难必，早拟赋归来。",
        "dynasty": "宋",
        "collection_info": null
    },
    {
        "title": "九日偕同寮至破山还饮誓清亭是日早雨寻霁自余至官三见菊花节常会于誓清因成二诗志之  其一",
        "author": "孙应时",
        "content": "佳节强人意，清樽洗俗愁。\n乍收桐叶雨，放出菊花秋。\n眼底山川胜，吟边草树幽。\n西风还正帽，一笑忆荆州。",
        "dynasty": "宋",
        "collection_info": null
    },
    {
        "title": "九日偕同寮至破山还饮誓清亭是日早雨寻霁自余至官三见菊花节常会于誓清因成二诗志之  其二",
        "author": "孙应时",
        "content": "九日仍良宴，三年记此亭。\n寒花还粲粲，衰鬓转星星。\n薄宦惊离合，浮生任醉醒。\n明年应话我，千里越山青。",
        "dynasty": "宋",
        "collection_info": null
    },
    {
        "title": "送别舜卿少府  其一",
        "author": "孙应时",
        "content": "官似南昌隠，人传东野诗。\n才优解牛刃，笔妙画沙锥。\n谈笑千人敌，飞胜万里期。\n大门香一炷，他日看扬眉。",
        "dynasty": "宋",
        "collection_info": null
    },
    {
        "title": "送别舜卿少府  其二",
        "author": "孙应时",
        "content": "人道琴川上，年来聚德星。\n端能几日月，已復散云萍。\n老我头先白，期君眼最青。\n时能遣佳句，千时慰林垧。",
        "dynasty": "宋",
        "collection_info": null
    },
    {
        "title": "送苏赞府梵满秩",
        "author": "孙应时",
        "content": "今日崔斯立，先门苏少公。\n九流清似镜，一坐凛生风。\n倾盖难为别，挥毫记所蒙。\n琳琅谁具荐，早献大明宫。",
        "dynasty": "宋",
        "collection_info": null
    },
    {
        "title": "寄孙正字",
        "author": "孙应时",
        "content": "万里来还去，能忘问启居。\n休寻弔湘赋，早就过江书。\n身健何妨晚，名高勿苦疎。\n房湖风雨榻，独夜意何如。",
        "dynasty": "宋",
        "collection_info": null
    },
    {
        "title": "春日书事",
        "author": "孙应时",
        "content": "老与春无分，慵于世转疎。\n不陪年少饮，久绝故人书。\n笔研蛛丝底，家山蝶梦余。\n海棠花正发，风雨定何如。",
        "dynasty": "宋",
        "collection_info": null
    },
    {
        "title": "新毗陵守王立之书来以诗答之蜀中同寮也",
        "author": "孙应时",
        "content": "俯仰三年梦，差池万里归。\n双鱼蒙记忆，五马庆光辉。\n且说还家乐，休论与世违。\n平生岁寒约，搔首重依依。",
        "dynasty": "宋",
        "collection_info": null
    },
    {
        "title": "和答周次山送行  其一",
        "author": "孙应时",
        "content": "衡宇归来后，缾储不愿余。\n兴公遂初赋，叔夜绝交书。\n已怯伤弓翼，犹欢涸澈鱼。\n春风到兰室，隠几正如如。",
        "dynasty": "宋",
        "collection_info": null
    },
    {
        "title": "和答周次山送行  其二",
        "author": "孙应时",
        "content": "我失从君别，君应话我归。\n亲年浑鹤髮，家具只牛衣。\n耳不关时论，心知悟昨非。\n晨羞何所欠，菜甲雨新肥。",
        "dynasty": "宋",
        "collection_info": null
    },
    {
        "title": "和答周次山送行  其三",
        "author": "孙应时",
        "content": "籍甚多闻友，非徒一字师。\n可人徐孺子，爱客郑当时。\n苦意频携酒，相过共话诗。\n琼瑶何日报，松竹岁寒期。",
        "dynasty": "宋",
        "collection_info": null
    },
    {
        "title": "挽徐居厚寺簿  其一",
        "author": "孙应时",
        "content": "海内标元礼，毫端跨子长。\n学如开武库，材可壮明堂。\n忧患双蓬鬓，功名一郡章。\n汗青须好传，公死未应亡。",
        "dynasty": "宋",
        "collection_info": null
    },
    {
        "title": "挽徐居厚寺簿  其二",
        "author": "孙应时",
        "content": "始见偏何晚，新知不太深。\n书来浑一束，情厚有兼金。\n悄悄中宵别，哀哀万古心。\n有怀终挂剣，雪涕独难禁。",
        "dynasty": "宋",
        "collection_info": null
    },
    {
        "title": "挽周南夫寺簿  其一",
        "author": "孙应时",
        "content": "越绝佳岩壑，由来说剡中。\n风流应未远，人物正推公。\n遽作辰龙梦，真疑冀马空。\n庆源端有属，列戟看西东。",
        "dynasty": "宋",
        "collection_info": null
    },
    {
        "title": "挽周南夫寺簿  其二",
        "author": "孙应时",
        "content": "袖手何淹久，神情愈澹然。\n琴书消永日，齿髮任流年。\n落落平生事，区区九寺联。\n时人空叹息，宁足尽公贤。",
        "dynasty": "宋",
        "collection_info": null
    },
    {
        "title": "挽周南夫寺簿  其三",
        "author": "孙应时",
        "content": "早岁儒风唱，中年德望尊。\n行藏真玉洁，容色自春温。\n天与清名剩，人钦大雅存。\n寥寥今孰继，积庆在于门。",
        "dynasty": "宋",
        "collection_info": null
    },
    {
        "title": "挽周南夫寺簿  其四",
        "author": "孙应时",
        "content": "狱寺平反助，仪曹簿正明。\n嘉猷新入告，天语重恩荣。\n起滞方如此，论功百未成。\n茫茫天理昧，叹惜恨难平。",
        "dynasty": "宋",
        "collection_info": null
    },
    {
        "title": "挽方躬明运使  其一",
        "author": "孙应时",
        "content": "少学真山立，中年久陆沉。\n斗牛光淡荡，湖海气雄深。\n晚节储边策，平生许国心。\n呜呼死诸葛，松柏坐萧森。",
        "dynasty": "宋",
        "collection_info": null
    },
    {
        "title": "挽方躬明运使  其二",
        "author": "孙应时",
        "content": "经济书生意，功名世路难。\n三言能有虎，一篑不成山。\n春雨淮田沃，秋风楚塞单。\n空余公论在，往事杳谁攀。",
        "dynasty": "宋",
        "collection_info": null
    },
    {
        "title": "挽钱仲耕运使  其一",
        "author": "孙应时",
        "content": "乐易无畦畛，宽平不细苛。\n人才随世狭，时望独公多。\n献纳开丹禁，风神照紫荷。\n谁令终远外，百岁转蓬科。",
        "dynasty": "宋",
        "collection_info": null
    },
    {
        "title": "挽钱仲耕运使  其二",
        "author": "孙应时",
        "content": "濒海安盐筴，潢池息盗兵。\n上常高计画，公不谓功名。\n恻怛忧民志，驱驰报国情。\n双溪最遗爱，歌颂未收声。",
        "dynasty": "宋",
        "collection_info": null
    },
    {
        "title": "挽钱仲耕运使  其三",
        "author": "孙应时",
        "content": "族廪规模大，乡评德义尊。\n家传忠孝旧，国頼典刑存。\n曷不登三寿，嗟谁起九原。\n晚生长自恨，早失拜龙门。",
        "dynasty": "宋",
        "collection_info": null
    },
    {
        "title": "挽沈叔晦国录  其一",
        "author": "孙应时",
        "content": "人物今能几，公才谁不如。\n时情容见嫉，天意亦成虚。\n千载格心学，平生流涕书。\n一言终不吐，寒日闭幽墟。",
        "dynasty": "宋",
        "collection_info": null
    },
    {
        "title": "挽沈叔晦国录  其二",
        "author": "孙应时",
        "content": "庭诤汲长孺，官师萧望之。\n士能令国重，吾意匪公谁。\n朱绂江湖远，苍颜疾病衰。\n堂堂竟如此，造物尔胡为。",
        "dynasty": "宋",
        "collection_info": null
    },
    {
        "title": "挽沈叔晦国录  其三",
        "author": "孙应时",
        "content": "请益从公久，忘年爱我深。\n龙阿星斗气，梅竹雪霜心。\n回首南湖侣，伤怀流水音。\n九原那可作，千里坐悲吟。",
        "dynasty": "宋",
        "collection_info": null
    },
    {
        "title": "挽刘宣义  其一",
        "author": "孙应时",
        "content": "叹息经纶策，山林弃此翁。\n独余平日事，全见古人风。\n兰玉家庭美，诗书岁晚功。\n闾门他日过，人说汉于公。",
        "dynasty": "宋",
        "collection_info": null
    },
    {
        "title": "挽刘宣义  其二",
        "author": "孙应时",
        "content": "令子论交重，三年为此来。\n仪容亲几杖，笑语侍尊罍。\n今日临归路，伤心哭夜台。\n善人常罕见，宁独为公哀。",
        "dynasty": "宋",
        "collection_info": null
    },
    {
        "title": "挽应宣义",
        "author": "孙应时",
        "content": "书史平生好，山林岁晚心。\n逸才逢世偶，清誉服人深。\n有子能攀桂，传家匪遗金。\n佳城合双剑，松柏旧萧森。",
        "dynasty": "宋",
        "collection_info": null
    },
    {
        "title": "上皇八十庆寿赦书至海陵敬成三十二韵",
        "author": "孙应时",
        "content": "禹迹干坤旧，尧天日月新。\n龙躔临丙午，凤历首庚辰。\n卦直三阳泰，时通万物屯。\n暖音鸣嶰律，淑气鼓鸿钧。\n奕叶炎精旺，重光帝位真。\n昌期周一纪，正统接千春。\n盛事当今最，闳休受命申。\n慈皇跻八秩，天子寿双亲。\n宝册尊名衍，璇霄庆典陈。\n昕朝移警跸，法仗翼簪绅。\n晴日明黄道，和风度紫宸。\n欢声拥都市，喜色动君臣。\n陛戟三呼迥，箫韶九奏均。\n玉巵前肃穆，天语听温淳。\n拜舞班行退，邮传诏令谆。\n丰章加等列，旷泽浃兵民。\n三殿承颜邃，重孙奉酒频。\n欢娱留晷景，跪起用家人。\n礼乐清都表，辉华率土滨。\n仪刑知子职，命赐侈君仁。\n即事论今昔，储祥轶混沦。\n陶姚非与子，文武尚臣辛。\n笑乐徒夸汉，规为陋袭秦。\n大安惭养志，西内益伤神。\n孰与深慈孝，昭哉绝配邻。\n内朝兼燕喜，视膳极常珍。\n家法长忠厚，渊衷愈畏寅。\n庙郊歆悦豫，宗社巩持循。\n世已歌天保，皇应感召旻。\n百年余蛊弊，一日待经纶。\n雠敌终禽馘，神州復广轮。\n莫留毫髮恨，作颂勒坚珉。",
        "dynasty": "宋",
        "collection_info": null
    },
    {
        "title": "送朱仲微使君赴阙",
        "author": "孙应时",
        "content": "声迹周行旧，人门汉相延。\n谢宗康乐在，阮侄仲容贤。\n文献羣公侧，风流晚辈先。\n天资超瑑玉，心量极澄渊。\n世故虽游刃，荣途独缓鞭。\n风霜饱经历，岁月起联翩。\n奏牍留天听，鸣镳拜日边。\n一麾纡郡组，两地冠淮壖。\n巢坞江湖会，吴陵海泽偏。\n阳公优抚字，山甫重蕃宣。\n秋月沧浪底，春风草木前。\n近名辞赫赫，直道守平平。\n襦袴歌千里，丝纶锡九天。\n别帆催入觐，祖席叹登仙。\n详试谙冯翊，深褒属颍川。\n径须持紫橐，应不坠青毡。\n世道千龄远，人情百虑牵。\n关心眷河雒，努力补陶甄。\n窭迹来蓬筚，微芳託蕙荃。\n一枝容吏隠，三鬴慰亲年。\n借寇知难请，依刘敢自怜。\n鑪锤思旧物，倘问及林泉。",
        "dynasty": "宋",
        "collection_info": null
    },
    {
        "title": "挽汪克之给事母程夫人",
        "author": "孙应时",
        "content": "黟水衣冠盛，汪程甲一州。\n世贤钟上寿，家范袭芳休。\n右府尊章重，嫔闺法度修。\n苹蘩祗祀事，枌堇媚肴羞。\n勤约饶经理，慈祥徧抚柔。\n齐眉友琴瑟，断织戒箕裘。\n郗桂遇辉赫，潘舆饱宦游。\n金章严侍膝，綵服称遨头。\n迭嶂双溪晓，千岩万壑秋。\n平反间笑语，燕喜溢歌讴。\n九秩童颜在，三朝宠渥稠。\n一毫宁復憾，五福更谁俦。\n鸾影合尘鑑，龙藏乐故丘。\n高门余善庆，衮衮正公侯。",
        "dynasty": "宋",
        "collection_info": null
    },
    {
        "title": "赵仲礼示达庵唱酬次韵",
        "author": "孙应时",
        "content": "旭旦羣阴豁，春阳万壑融。\n八荒双眼界，千圣一家风。\n不必寻玄妙，宁须泥苦空。\n本来无见解，何处觅神通。\n谷粟饥为药，雷霆听或聋。\n鸢鱼均自适，虎鼠竟谁雄。\n轩冕因时贵，箪瓢有命穷。\n诗书休发冢，谈笑任关弓。\n陶令琴三弄，徐公酒一中。\n浮云容易改，明月古今同。\n上达真无累，纤瑕早自攻。\n论心逢益友，刮目庆新功。\n台阁须公子，山林付老翁。\n岁寒寻此话，一笑烛湖东。",
        "dynasty": "宋",
        "collection_info": null
    },
    {
        "title": "陪戎州范守阎倅饮涪翁溪纪事",
        "author": "孙应时",
        "content": "元佑人何负，黄郎昔此居。\n江山愁思裏，风景醉吟余。\n问俗夸遗事，开荒想旧庐。\n岩姿自奇怪，谷响故清虚。\n鸟语传沽酒，猿吟忆荷锄。\n文章喧宇宙，谈笑狎樵渔。\n小德长携杖，元明阙寄书。\n生涯竟流落，谤誉久乘除。\n士固难逃世，天宁独困渠。\n朝廷重日月，河雒痛丘墟。\n事往真云已，神游信所于。\n溪名虽发越，林影尚萧疎。\n佳致归商畧，成规易补苴。\n春堤要杨柳，夏渚待芙蕖。\n名胜新开府，风流得贰车。\n追游方自此，雅尚不愁予。\n天际归舟远，江干掺袂初。\n明年记狂客，万里报何如。",
        "dynasty": "宋",
        "collection_info": null
    },
    {
        "title": "佑侄初赴乡举吾家读书三世至此侄纔七人作十八韵诲之",
        "author": "孙应时",
        "content": "家学今三世，儒流甫七人。\n生涯元窭悴，存没几酸辛。\n父干真吾责，孙枝见汝新。\n提携从总丱，成长及冠巾。\n幸有源流正，应先器质醇。\n绪余虽耳染，缘饰匪天真。\n黄卷心怀古，青灯坐达晨。\n定无钱使鬼，当见笔如神。\n科目诚沿袭，朝家重选抡。\n桂分清夜月，花趁曲江春。\n此日云霄路，他年柱石臣。\n成功期济世，私喜固荣亲。\n俗薄堪长笑，才轻不自珍。\n胮肛夸小技，屑窣较微尘。\n努力初濡翰，驰心谨问津。\n利名卑汲汲，教诲实谆谆。\n莫滥齐庭吹，空惭越里颦。\n裁诗不尽意，持付合书绅。",
        "dynasty": "宋",
        "collection_info": null
    },
    {
        "title": "恭和家大人鬻田训子诗韵",
        "author": "孙应时",
        "content": "凶年满目竈无烟，籴贵家贫且鬻田。\n虽暂忧饥茅屋下，终期射策玉墀前。\n文辞华实宜撑腹，际运穷通一任天。\n有志会须能卒事，岂令久困握空拳。",
        "dynasty": "宋",
        "collection_info": null
    },
    {
        "title": "二月二十五日同赵景孟胡晋远游四明山",
        "author": "孙应时",
        "content": "乍晴天宇莹无尘，短策轻衫发兴新。\n过鸟一声如劝客，青山万迭总迎人。\n回头便与氛埃隔，入眼真于水石亲。\n尽意登临休计日，此行端不负芳春。",
        "dynasty": "宋",
        "collection_info": null
    },
    {
        "title": "杖锡山",
        "author": "孙应时",
        "content": "万杉夹道磴千盘，岩水溪风彻骨寒。\n坐久云烟过庭角，睡余星斗转阑干。\n登临不尽山川险，景物无穷世界宽。\n会得人生安乐法，不须禅板与蒲团。",
        "dynasty": "宋",
        "collection_info": null
    },
    {
        "title": "和景孟宿山中",
        "author": "孙应时",
        "content": "倦行白雨翠云中，投宿禅房听晓钟。\n弹压山川诗未老，留连岩壑兴何浓。\n回看尘世频三叹，上彻天关更几重。\n径欲乘风此仙去，时时笙鹤下前峰。",
        "dynasty": "宋",
        "collection_info": null
    },
    {
        "title": "登仙木",
        "author": "孙应时",
        "content": "刘樊蝉蜕此登仙，老木当年已插天。\n玉骨半枯犹秀润，苍皮新长已荣鲜。\n蟠桃时熟三千岁，铜狄重摩五百年。\n化鹤未归山寂寂，徘徊谁与问因缘。",
        "dynasty": "宋",
        "collection_info": null
    },
    {
        "title": "和景孟山行",
        "author": "孙应时",
        "content": "翛然身在妙高峰，下有雷霆走白龙。\n已觉仙风换肌骨，更无尘土到心胸。\n悠悠今古三千劫，莽莽山川几万重。\n云北云南一长啸，为留余响振岩松。",
        "dynasty": "宋",
        "collection_info": null
    },
    {
        "title": "雪窦妙高峰诗",
        "author": "孙应时",
        "content": "绝壑高崖面面雄，一峰孤起白云中。\n山连飞瀑斜通寺，人在危亭半倚空。\n把酒登临非易得，题诗摹写最难工。\n谁知妙意无穷尽，都在幽人一笛风。",
        "dynasty": "宋",
        "collection_info": null
    },
    {
        "title": "尉黄岩任满家大人先归作诗以示恭次元韵",
        "author": "孙应时",
        "content": "瓜熟青门好去官，此身如繫欲行难。\n望随鸿鴈春风北，梦绕庭闱夜月寒。\n即是抱琴归栗里，未能骑马向长安。\n萧条甘旨应无计，好在藜羹日厌餐。",
        "dynasty": "宋",
        "collection_info": null
    },
    {
        "title": "恭次家大人初抵海陵官舍元韵  其一",
        "author": "孙应时",
        "content": "扁舟祖饯出西陵，千里经行小作程。\n樽俎笑谈多雅故，江湖霜日久晴明。\n只今斗室寒厅夜，任听回风急雪声。\n天报双亲占后福，绝交何畏孔方兄。",
        "dynasty": "宋",
        "collection_info": null
    },
    {
        "title": "恭次家大人初抵海陵官舍元韵  其二",
        "author": "孙应时",
        "content": "灌园何必学于陵，吾事胸中有准程。\n三鬴宦游甘寂寞，百年心迹定分明。\n逍遥朱墨尘埃外，娱戏文章金石声。\n侍奉亲闱有余乐，不惭宜弟更宜兄。",
        "dynasty": "宋",
        "collection_info": null
    },
    {
        "title": "恭次家大人初抵海陵官舍元韵  其三",
        "author": "孙应时",
        "content": "风饕雪虐苦侵陵，已免寒舟问水程。\n苇屋虚檐交夜气，边城疎鼓逗天明。\n囊空尚可充饥色，官冷何妨远市声。\n且办新篘供一笑，竹君清绝对梅兄。",
        "dynasty": "宋",
        "collection_info": null
    },
    {
        "title": "仲兄生日家大人作诗恭次元韵",
        "author": "孙应时",
        "content": "恭承弧矢射芳晨，三纪风光又一春。\n深喜团圞娱父母，何当合沓燕宾亲。\n百年好共成门户，千万宁忧欠宅邻。\n满酌期兄增壮志，相携平步上星辰。",
        "dynasty": "宋",
        "collection_info": null
    },
    {
        "title": "邑人李子宽公绰以所着十说及论孟解相示极有可敬而老且贫只一子又丧之遂为无告之民復以诗见投览之悽然赠以八句",
        "author": "孙应时",
        "content": "少日胸中万丈虹，着书老尚有新功。\n同乡我惜知君晚，善士天胡赋此穷。\n无椁去年悲孔鲤，有家何地客梁鸿。\n秋风萧瑟行吟裏，应有中郎识爨桐。",
        "dynasty": "宋",
        "collection_info": null
    },
    {
        "title": "用韵赠李恭父",
        "author": "孙应时",
        "content": "浮云富贵适堪怜，烈士襟期定不然。\n拭目去为三岛客，此心莫负九重天。\n虽云小草容同味，敢与昌阳较引年。\n下直如寻故人梦，书来同我钓鱼船。",
        "dynasty": "宋",
        "collection_info": null
    },
    {
        "title": "赠策选军将张仲举其父故居吾乡与先君游也",
        "author": "孙应时",
        "content": "铁马横戈三十秋，天涯肯忘旧交游。\n看君材气万人敌，何日关河一战收。\n判把身心专报国，不忧骨相晚封侯。\n尊前感动书生恨，听说当年下宿州。",
        "dynasty": "宋",
        "collection_info": null
    },
    {
        "title": "赠杜子真",
        "author": "孙应时",
        "content": "轩然意气决浮云，见子真堪辟楚氛。\n未许坐驰能万里，故应守约对三军。\n磨礲心事须经历，斟酌人情有见闻。\n且办工夫成郢质，可无老手为挥斤。",
        "dynasty": "宋",
        "collection_info": null
    },
    {
        "title": "送赵舜臣知温州",
        "author": "孙应时",
        "content": "闽岭淮堧忆细侯，更烦东作谢公州。\n清规已出百城上，仁气便销千里愁。\n好去綵衣娱寿斚，归来紫橐奉宸旒。\n马前鴈荡风烟裏，几许新诗答素秋。",
        "dynasty": "宋",
        "collection_info": null
    },
    {
        "title": "黄岩郑瀛子仙弱冠入太学五上书论时事以直闻于时老犹不衰客游海陵馆于余一月乃去作诗送之郑方谋少官田故有章末之戏",
        "author": "孙应时",
        "content": "分手三年不易逢，一觞淮海酹西风。\n书生君独忧当世，末路人谁识此翁。\n故国青山愁夜鹤，孤舟白髮映秋蓬。\n归欤束缚公车疏，努力豚蹄祝岁丰。",
        "dynasty": "宋",
        "collection_info": null
    },
    {
        "title": "和答吴尉俞灏商卿见赠因用韵送行",
        "author": "孙应时",
        "content": "去去瀛洲蜕骨仙，旧游还似九江传。\n尘埃下视三千界，文字勤追二百年。\n宦达有时聊尔耳，才难自古不其然。\n临分更吐平生话，有底閒愁到酒边。",
        "dynasty": "宋",
        "collection_info": null
    },
    {
        "title": "送池子文",
        "author": "孙应时",
        "content": "巾山秋思俯晴江，樽酒怀人惜异邦。\n千里谁能携客枕，一灯还此对寒窗。\n圣门莫忘心期远，文鼎何妨笔力扛。\n去去成名深自警，白云飞处倚门双。",
        "dynasty": "宋",
        "collection_info": null
    },
    {
        "title": "再和商卿",
        "author": "孙应时",
        "content": "近识城南吴市仙，千岩活句得真传。\n令人向壁卧三日，悔我读书空十年。\n樽酒细论还得否，风帆欲去独依然。\n从今千里清秋梦，长在高山流水边。",
        "dynasty": "宋",
        "collection_info": null
    },
    {
        "title": "九日与沈叔晦季文王仲举登鄞城",
        "author": "孙应时",
        "content": "城上西风草欲霜，登临聊不负重阳。\n江山远近秋容老，云树参差野意长。\n一笑四人真莫逆，百年此会定难忘。\n不妨小学陶公醉，篱下寒花恰半香。",
        "dynasty": "宋",
        "collection_info": null
    },
    {
        "title": "送李文授知括苍",
        "author": "孙应时",
        "content": "中兴尚有名臣子，江表能余正始音。\n拟赞经纶须老手，更分符竹此何心。\n麒麟阁上风云旧，烟雨楼前山水深。\n世事由来偶然耳，公余端不废清吟。",
        "dynasty": "宋",
        "collection_info": null
    },
    {
        "title": "送别常叔度知县  其一",
        "author": "孙应时",
        "content": "一廛谁问野人居，三径重迂长者车。\n不讶经年忘造请，应怜畏影正逃虚。\n举头鳬舄双飞去，送目鹏霄万里初。\n青琐黄扉对宫烛，相思肯寄一行书。",
        "dynasty": "宋",
        "collection_info": null
    },
    {
        "title": "送别常叔度知县  其二",
        "author": "孙应时",
        "content": "一朝倾盖更倾心，颇畏人惊语太深。\n乍可陶庐烦送酒，难堪偃室傍鸣琴。\n君今此去班羣玉，我亦何言託断金。\n啼鴂飞花春又了，萧萧风雨卧山林。",
        "dynasty": "宋",
        "collection_info": null
    },
    {
        "title": "送别常叔度知县  其三",
        "author": "孙应时",
        "content": "世缘伤巧亦伤多，万古浮云瞬息过。\n唯有平心供日用，妙于养气发天和。\n细看局度兼诸老，谁道人才各一科。\n卓鲁从来公辅器，攀辕卧辙奈君何。",
        "dynasty": "宋",
        "collection_info": null
    },
    {
        "title": "梅花",
        "author": "孙应时",
        "content": "眼明那得许精神，为问凡花隔几尘。\n雪月故为三益友，干坤又付一番春。\n诗情消得吟成瘦，画手终应苦未真。\n于我心期独何事，小窗清夜绝相亲。",
        "dynasty": "宋",
        "collection_info": null
    },
    {
        "title": "陈传朋和余梅花旧作余再赋此",
        "author": "孙应时",
        "content": "肌肤冰雪定何神，不用灵犀自辟尘。\n一笑未妨娱独夜，百花谁敢斗先春。\n孤山诗侣须君復，吴市仙踪只子真。\n此外纷纷莫相污，风姨月姊故情亲。",
        "dynasty": "宋",
        "collection_info": null
    },
    {
        "title": "鄞城通守厅和潘文叔梅花韵",
        "author": "孙应时",
        "content": "未将春草贮鸣蛙，寂寞西湖处士家。\n正喜数枝斜更好，聊沽一醉醒还赊。\n骨清是我氷霜侣，心赏从渠锦绣华。\n不厌相过娱夜永，摘芳和雪试煎茶。",
        "dynasty": "宋",
        "collection_info": null
    },
    {
        "title": "鄞中和张世隆总管春晓即事",
        "author": "孙应时",
        "content": "春欲归时岂得留，杜鹃声裏翠阴稠。\n柳桥总是千丝恨，花径真成万点愁。\n东土云山供我老，西湖风月称公游。\n相逢一笑难重觅，急趁余芳醉玉舟。",
        "dynasty": "宋",
        "collection_info": null
    },
    {
        "title": "送明守黄子由尚书赴召",
        "author": "孙应时",
        "content": "灯火笙歌别海壖，诏书归觐九重天。\n已将清浄安齐国，不使声名减颍川。\n题品人才看赞赞，扶持皇极在平平。\n文星旧与文昌亚，今贯三台更炳然。",
        "dynasty": "宋",
        "collection_info": null
    },
    {
        "title": "石龟古梅",
        "author": "孙应时",
        "content": "妙绝人间独此逢，石龟峰下野桥东。\n亭亭玉骨氷肌子，栉栉苍髯绿髮翁。\n偃蹇生怀千古意，萧疎元是一家风。\n何妨少入时人眼，鼎鼐终论第一功。",
        "dynasty": "宋",
        "collection_info": null
    },
    {
        "title": "与赵伯藏信叟游天衣寺",
        "author": "孙应时",
        "content": "渺渺湖风引桂舟，竹舆沙径晚山稠。\n千峰影底鸣双涧，三伏日中含九秋。\n邂逅襟期俱洒落，等閒归计少迟留。\n何时更约云门路，踏破青鞋布袜休。",
        "dynasty": "宋",
        "collection_info": null
    },
    {
        "title": "雪中早起偶作",
        "author": "孙应时",
        "content": "年来爱雪起清晨，已污纷纷车马尘。\n何似柴扉终日闭，静看玉宇一番新。\n孤吟岂必烦余子，小酌仍先寿我亲。\n更喜丰年报消息，力田甘作太平民。",
        "dynasty": "宋",
        "collection_info": null
    },
    {
        "title": "腊月二日雪霁与王君玉荣淳甫谒山阴陆放翁夜归",
        "author": "孙应时",
        "content": "十日山阴雪塞门，晓来飞霰尚纷纷。\n扁舟忽忆寻安道，载酒还成访子云。\n便喜晴湖光璀璨，何妨归路日黄曛。\n侯家燠馆多良宴，此段风流恐未闻。",
        "dynasty": "宋",
        "collection_info": null
    },
    {
        "title": "寄马塘范叔刚",
        "author": "孙应时",
        "content": "海风吹月动苍茫，欲往从君道路长。\n羁羽沈鳞徒影响，秋鸿社燕各炎凉。\n纷纷忍逐尘埃尽，落落犹期日月光。\n想得清吟散愁独，书来金薤翦琳琅。",
        "dynasty": "宋",
        "collection_info": null
    },
    {
        "title": "西溪会范叔刚用旧所寄韵",
        "author": "孙应时",
        "content": "出门烟水思微茫，客裏行吟晚兴长。\n万里云霄自今古，百年毛髮几暄凉。\n人间但有诗书乐，眼底何须印绶光。\n遥夜青灯耿霜月，非君谁共语琅琅。",
        "dynasty": "宋",
        "collection_info": null
    },
    {
        "title": "芙蕖",
        "author": "孙应时",
        "content": "生来不着尘泥涴，天下何妨名字多。\n一世炎凉独风月，四时荣落付烟波。\n自知根节全冰玉，人道丰姿照绮罗。\n濯濯晨光香十里，为君敲桨叫吴歌。",
        "dynasty": "宋",
        "collection_info": null
    },
    {
        "title": "陈正叔县尉见示所着诗文以诗谢之",
        "author": "孙应时",
        "content": "文章千古一毫端，妙处工夫到底难。\n春色无边知造化，海风不断识波澜。\n看君健笔凌霄汉，照我清窗醒肺肝。\n宝剑莫忧人未识，光芒须动斗牛寒。",
        "dynasty": "宋",
        "collection_info": null
    },
    {
        "title": "送陆华父归越",
        "author": "孙应时",
        "content": "四海桐江陆使君，阿咸诗律更通神。\n时无势力能推毂，独使文章老斲轮。\n万卷诗书堪遗子，千岩风月未全贫。\n青鞋布袜云门路，鸡黍容吾叩主人。",
        "dynasty": "宋",
        "collection_info": null
    },
    {
        "title": "七月十一日大雨次日又大雨",
        "author": "孙应时",
        "content": "秋来大火太焚如，恼得天公痛扫除。\n两夕檐声撼江海，一番凉意洗郊墟。\n眼明还我诗书乐，骨醒从渠枕簟疎。\n明日快晴应更好，莫妨千里荐嘉蔬。",
        "dynasty": "宋",
        "collection_info": null
    },
    {
        "title": "赠篆字高光远秀才",
        "author": "孙应时",
        "content": "书家千载得阳冰，想像规模亦眼明。\n心手相忘容力到，风姿迥出自天成。\n屠龙绝技常难售，画虎何人浪自名。\n良苦穷途说奇字，谁能载酒似西京。",
        "dynasty": "宋",
        "collection_info": null
    },
    {
        "title": "九月二十七日夜大风雨顿凉偶作",
        "author": "孙应时",
        "content": "五更风雨洗骄阳，满耳秋声撼我床。\n梦裏忽知身化羽，觉来新免汗翻浆。\n可怜团扇辞人去，便有寒虫语夜长。\n老大幸谙时节惯，可能随世作炎凉。",
        "dynasty": "宋",
        "collection_info": null
    },
    {
        "title": "壬子元日遂安县学讲书齿饮前此四十三年钱建为令尝有此集题名在壁是日詹本仁有诗余和其韵",
        "author": "孙应时",
        "content": "壁字尘埃四十年，满堂还喜会羣贤。\n是非不用论今昨，礼乐从知有后先。\n酒外山川如动色，诗成金石迭相宣。\n分阳令尹强人意，乡饮彬彬更可传。",
        "dynasty": "宋",
        "collection_info": null
    },
    {
        "title": "赠桐庐孙令",
        "author": "孙应时",
        "content": "偶然姓字齿乡评，若误旁人问弟兄。\n五斗还来作邻社，一杯真此定宗盟。\n公怀荦荦英雄事，我独区区丘壑情。\n便看蛟龙擘云起，何由鸿雁作行鸣。",
        "dynasty": "宋",
        "collection_info": null
    },
    {
        "title": "仲兄来为母氏寿言归有作",
        "author": "孙应时",
        "content": "潇潇雨作对床声，小语灯前睡不成。\n诗礼一庭真自乐，江山千里若为情。\n远来正觉亲颜喜，别去其如心事惊。\n孟氏小园能办否，径须归共白鸥盟。",
        "dynasty": "宋",
        "collection_info": null
    },
    {
        "title": "十一月二十六日南至天色佳甚",
        "author": "孙应时",
        "content": "天心应喜一阳来，万里寒阴晓自开。\n消息早传从嶰竹，发生先合到江梅。\n遥瞻双阙呈云瑞，正想三宫舞寿杯。\n草木微情共时节，思亲南望独徘徊。",
        "dynasty": "宋",
        "collection_info": null
    },
    {
        "title": "周次山和立春诗答之",
        "author": "孙应时",
        "content": "不用文章作序棋，由来人事亦天时。\n且须竹叶千钟渌，莫问菱花两鬓丝。\n社燕秋鸿无旧影，晓猿夜鹤有余悲。\n春来只被奚奴笑，春日吴中更几诗。",
        "dynasty": "宋",
        "collection_info": null
    },
    {
        "title": "雨中过湖",
        "author": "孙应时",
        "content": "烟雨平湖短棹归，清秋休作楚词悲。\n关心千里莼鲈兴，转眼一年橘柚时。\n好景何妨閒处得，胜怀应少俗人知。\n相过拊掌有奇事，添得锦囊无数诗。",
        "dynasty": "宋",
        "collection_info": null
    },
    {
        "title": "和答吴斗南中秋见怀并约王子合见过  其一",
        "author": "孙应时",
        "content": "百里平湖一夜舟，跂予东望渺离愁。\n可能无意山阴雪，空復相思楚泽秋。\n宣室待君今即召，草堂移我欲归休。\n诗来已拜千金诺，得得开帆莫转头。",
        "dynasty": "宋",
        "collection_info": null
    },
    {
        "title": "和答吴斗南中秋见怀并约王子合见过  其二",
        "author": "孙应时",
        "content": "归梦千岩万壑东，起寻蓑笠唤渔童。\n尘忙怜我三年久，拨置期君一笑同。\n只恐令严诗债急，不愁夜短酒杯空。\n相携更得王文度，此段风流尽未穷。",
        "dynasty": "宋",
        "collection_info": null
    },
    {
        "title": "送别惟肖赞府",
        "author": "孙应时",
        "content": "如椽老笔健文章，枉对槐间雁鹜行。\n只共低头了官事，忽惊举手劝离觞。\n百年可落尘埃梦，一瓣曾熏知见香。\n珍重平生安乐法，穷通何地不徜徉。",
        "dynasty": "宋",
        "collection_info": null
    },
    {
        "title": "答叔刚见贻",
        "author": "孙应时",
        "content": "浪復辞家客凤城，小楼春昼写兰亭。\n从教佩印荣苏子，岂为鉏金动管宁。\n尚有故人同一笑，何妨时俗忌偏醒。\n君知濯濯东风柳，早晚飞花变绿萍。",
        "dynasty": "宋",
        "collection_info": null
    },
    {
        "title": "又答韵",
        "author": "孙应时",
        "content": "连阴漠漠锁春寒，閒检新年历日看。\n节裏人言太幽独，床头书喜报平安。\n山林决计应宜早，藜苋谋生未苦难。\n归对妻孥真大笑，鮎鱼元不解缘竿。",
        "dynasty": "宋",
        "collection_info": null
    },
    {
        "title": "范叔刚以诗送豆粥次韵答之",
        "author": "孙应时",
        "content": "平生画餠復炊沙，空有饥肠不受嗟。\n多谢殷勤饷时节，顿忘憔悴客京华。\n卖书未卜来同往，厚意何时报有加。\n为说痴人不堪饱，更思春酌对檐花。",
        "dynasty": "宋",
        "collection_info": null
    },
    {
        "title": "再答沙字韵",
        "author": "孙应时",
        "content": "羊裘篛笠惯烟沙，强走尘埃合自嗟。\n幸有蠹鱼供老丑，何劳汗马战纷华。\n情亲过我谈无底，语妙多君点不加。\n晴日西湖重载酒，梅梢应及未飘花。",
        "dynasty": "宋",
        "collection_info": null
    },
    {
        "title": "三用沙字韵简叔刚",
        "author": "孙应时",
        "content": "雄心八骏骋流沙，猛气千人废咄嗟。\n总有画图堪叹息，应无大药驻容华。\n田园终胜为形役，餐饭聊须努力加。\n此语非君谁举似，夜阑清坐落灯花。",
        "dynasty": "宋",
        "collection_info": null
    },
    {
        "title": "避难至海陵从先流寓兄弟之招仍邂逅故人冯元礼二首之一",
        "author": "孙应时",
        "content": "脱身兵火欲何之，不料兹焉过所期。\n轩槛如僧萦橘柚，乡关似梦识蒿藜。\n弟兄朋友谈平昔，盗贼羌戎问几时。\n共约更明王道正，或能一语到天墀。",
        "dynasty": "宋",
        "collection_info": null
    },
    {
        "title": "答简夫  其一",
        "author": "孙应时",
        "content": "不怪年来万事非，聊须把酒赋新诗。\n干坤正自无今昔，草木何妨有变衰。\n白髮我甘投老去，红颜君惜卧春时。\n古人不朽终何事，此段工夫可浪施。",
        "dynasty": "宋",
        "collection_info": null
    },
    {
        "title": "答简夫  其二",
        "author": "孙应时",
        "content": "拂拭瑶琴听我歌，汤汤三叹又峩峩。\n了知世道从来久，长觉人心苦太多。\n便踏早朝陪凤辇，更忧春梦隔鲸波。\n此生付与天公竟，铁杵成针取次磨。",
        "dynasty": "宋",
        "collection_info": null
    },
    {
        "title": "李简夫知易用其父韵见贻且示和陶一编併和二章答之  其一",
        "author": "孙应时",
        "content": "晚矣归来悟昨非，喜君先我和陶诗。\n何嫌潦倒心长在，故想呻吟气不衰。\n春日鶑啼花发处，秋空云静月明时。\n箇中差胜长安客，俯仰无宁似戚施。",
        "dynasty": "宋",
        "collection_info": null
    },
    {
        "title": "李简夫知易用其父韵见贻且示和陶一编併和二章答之  其二",
        "author": "孙应时",
        "content": "閒中笔墨故相宜，遣兴由来不厌诗。\n日仰慈颜长自爱，年方强仕莫言衰。\n新来定得安心法，此事还胜未病时。\n肯共切磋须我辈，独无琼玖报先施。",
        "dynasty": "宋",
        "collection_info": null
    },
    {
        "title": "师守之官枉驾过龙鹄省先公墓而去二诗送之  其一",
        "author": "孙应时",
        "content": "不向衡门把一杯，山中话别且徘徊。\n岚侵征帽晨疑雨，叶拥寒炉夜拨灰。\n路入西州空马策，诗寻东阁正官第。\n感君得得同来意，回首行台檄屡催。",
        "dynasty": "宋",
        "collection_info": null
    },
    {
        "title": "师守之官枉驾过龙鹄省先公墓而去二诗送之  其二",
        "author": "孙应时",
        "content": "远道勤君屐齿迂，寄声从此问何如。\n归鸿不与斜阳尽，离恨还将落叶书。\n吏横要须先缚虎，民劳切记莫惊鱼。\n扶藜目送双旌发，愁绝谁怜涧上居。",
        "dynasty": "宋",
        "collection_info": null
    },
    {
        "title": "寄别袁和叔",
        "author": "孙应时",
        "content": "风帆晓影动行装，月淡芙蕖浦溆香。\n正想双亲开色笑，不须千里叹凄凉。\n随行书卷生涯在，省事官曹气味长。\n便为君山问今古，一樽清啸满江乡。",
        "dynasty": "宋",
        "collection_info": null
    },
    {
        "title": "遂安同官蒋主簿满秩归宜兴相见杭都以诗别之",
        "author": "孙应时",
        "content": "溪阁小亭乐有余，分携万里意何如。\n却怜倦鸟投林后，尚及栖鸾振翼初。\n髮白相看无可奈，眼青如旧未应疎。\n熟闻阳羡佳山水，会许扁舟问所居。",
        "dynasty": "宋",
        "collection_info": null
    },
    {
        "title": "寄江阴使君叔木叔",
        "author": "孙应时",
        "content": "一麾遥驻水云间，闻说铃斋尽日閒。\n蝗似九江那敢近，珠于合浦定先还。\n天人影响从千古，贤哲功名正一斑。\n且续醉翁丰乐记，莫将风月负君山。",
        "dynasty": "宋",
        "collection_info": null
    },
    {
        "title": "寄史同叔开叔",
        "author": "孙应时",
        "content": "千顷东湖风月中，去年厌看藕花红。\n可惊云水将身远，不得琴书与子同。\n四海人才尊一老，百年门户到三公。\n传家报国诸君事，心地勤收汗马功。",
        "dynasty": "宋",
        "collection_info": null
    },
    {
        "title": "石庄临大江望江阴君山怀淮阴尉用去年送行韵寄之",
        "author": "孙应时",
        "content": "日把文书揖上官，恐将心事负儒冠。\n尘埃日月忙中度，学问工夫实处难。\n鶑谷已成经岁别，鹪巢且向一枝安。\n绝怜对眼江南北，不得君山并马看。",
        "dynasty": "宋",
        "collection_info": null
    },
    {
        "title": "和赵生唐卿师白韵游横溪",
        "author": "孙应时",
        "content": "野桥高竹转修篱，问讯东风步屧随。\n雨过天清水声急，山长云白鸟飞迟。\n从来丘壑多幽兴，随分风流到小诗。\n一榻烟霞须早计，莫教容易鬓成丝。",
        "dynasty": "宋",
        "collection_info": null
    },
    {
        "title": "和曾舜卿少府",
        "author": "孙应时",
        "content": "心情老懒漫为官，世路羊肠步步难。\n存我天真师栎社，从渠官达梦槐安。\n昼眠竹簟风吹醒，夜钓羊裘雪洒干。\n归去元龙湖海士，白鸥盟在不应寒。",
        "dynasty": "宋",
        "collection_info": null
    },
    {
        "title": "和简叔游张园",
        "author": "孙应时",
        "content": "赋归堂上忆春山，点笔题诗傍石栏。\n老子如今已陈迹，故人谁与共追欢。\n青灯客舍一杯酒，细雨江城二月寒。\n多谢相过同太息，百年身世梦中看。",
        "dynasty": "宋",
        "collection_info": null
    },
    {
        "title": "送袁和叔赴淮阴尉",
        "author": "孙应时",
        "content": "底事书生用一官，彊随时样着衣冠。\n千年蠹简人情冷，百折羊肠世路难。\n未必功名欺老大，且凭书信报平安。\n秋风我亦淮东去，留取江山对眼看。",
        "dynasty": "宋",
        "collection_info": null
    },
    {
        "title": "借韵跋林肃翁题诗",
        "author": "孙应时",
        "content": "昔冠南宫淡墨书，当年万卷各名糊。\n至今处子尚绰约，应笑老婆曾抹涂。\n咏庆云图如着色，和熏风句更从谀。\n行三十里余方悟，敢与杨修校智愚。",
        "dynasty": "宋",
        "collection_info": null
    },
    {
        "title": "和项平父送别  其一",
        "author": "孙应时",
        "content": "逐逐衣冠谒府公，渐谙楚语异吴侬。\n重江跋涉家何在，一饭辛勤计未工。\n自恐风尘成冗俗，人言山野欠疏通。\n夜长不寐思吾友，拨尽寒炉宿火红。",
        "dynasty": "宋",
        "collection_info": null
    },
    {
        "title": "和项平父送别  其二",
        "author": "孙应时",
        "content": "长江风景旧闻知，雪裏经行亦大奇。\n官舍荒凉乏松竹，边城清晏少文移。\n有时怀古登临久，自省无才职分卑。\n白日闭门还独笑，读书吾亦太营私。",
        "dynasty": "宋",
        "collection_info": null
    },
    {
        "title": "和项平父送别  其三",
        "author": "孙应时",
        "content": "前途事业自登山，高下相悬进一关。\n莫倚陂陀能迤逦，可无尺寸怯跻攀。\n我来正作三年计，君别何当万里还。\n办取相逢须刮目，转头清镜欲苍颜。",
        "dynasty": "宋",
        "collection_info": null
    },
    {
        "title": "寄黄州录事刘进之同年",
        "author": "孙应时",
        "content": "骑曹新上雪堂西，千里淮南望眼迷。\n正我寻云并沧海，思君步月过黄泥。\n清时鼓角无惊梦，胜日樽罍有共携。\n人物风流对江浪，数将冰茧寄新题。",
        "dynasty": "宋",
        "collection_info": null
    },
    {
        "title": "濡须道中",
        "author": "孙应时",
        "content": "睡足蓬窗江月明，濡须浦口片帆轻。\n菰蒲两岸长春水，杨柳一村啼晓鶑。\n休指山川问今古，且欣时节正蚕耕。\n白鸥容与沧波去，应识幽人万里情。",
        "dynasty": "宋",
        "collection_info": null
    },
    {
        "title": "望建康诸山",
        "author": "孙应时",
        "content": "白沙城上望金陵，满眼风烟草树青。\n山色千年围故国，江流万里赴沧溟。\n惊心采石瓜洲渡，搔首长干白下亭。\n一笑书生强多事，萧萧飞鴈落寒汀。",
        "dynasty": "宋",
        "collection_info": null
    },
    {
        "title": "王子中使君家东涧修竹",
        "author": "孙应时",
        "content": "一径修篁百亩深，倚天乔木更阴阴。\n红尘万事不到眼，好景四时长会心。\n稳着亭台添远趣，透开风月自清音。\n使君晋宋家人物，消得閒中此醉吟。",
        "dynasty": "宋",
        "collection_info": null
    },
    {
        "title": "春日自警",
        "author": "孙应时",
        "content": "春风吹尽一川冰，野色山光弄晚晴。\n节物荣枯能几许，人生寒暑正堪惊。\n百围松桧秋毫壮，千丈罗纨尺寸成。\n饱食安眠欲何用，彷徨终夜月华明。",
        "dynasty": "宋",
        "collection_info": null
    },
    {
        "title": "和顶山前韵",
        "author": "孙应时",
        "content": "小山摇落故凄凉，想象登临野兴长。\n万里晴空初鴈入，一年好景又橙黄。\n极须痛饮偿秋节，生怕疎钟报夕阳。\n搔首故园归未得，荒篱寒菊为谁香。",
        "dynasty": "宋",
        "collection_info": null
    },
    {
        "title": "和方与行韵",
        "author": "孙应时",
        "content": "千里家山且寄音，小窗孤坐息深深。\n平生肯恃张仪舌，今日犹存赵武心。\n岁暮天寒休復问，梦回酒醒故难禁。\n梅梢春信知何似，驿使来时为一寻。",
        "dynasty": "宋",
        "collection_info": null
    },
    {
        "title": "与宋廏父昆弟唐升伯偕游庐山",
        "author": "孙应时",
        "content": "征帆西过忆匆匆，咫尺匡庐怅望中。\n天意留为今日计，春游恰与故人同。\n酒醒月落行侵晓，云断风来翠满空。\n识取庐山真面目，会来栽杏作仙翁。",
        "dynasty": "宋",
        "collection_info": null
    },
    {
        "title": "遣兴",
        "author": "孙应时",
        "content": "干坤纳纳几邮亭，一舸飘然水上萍。\n短髮判随秋草白，双眸刚为好山青。\n新诗满轴频舒卷，薄酒盈樽自醉醒。\n世上功名亦何事，谁能愁损叹漂零。",
        "dynasty": "宋",
        "collection_info": null
    },
    {
        "title": "夜泊",
        "author": "孙应时",
        "content": "病暑迎秋苦恨迟，秋来唤起楚人悲。\n一江风雨无眠夜，万里关山独往时。\n奉檄不知翻远别，倚门应已念归期。\n荻花枫叶添情绪，看得明朝两鬓丝。",
        "dynasty": "宋",
        "collection_info": null
    },
    {
        "title": "陪章荆州九日登高讌示坐中呈二帅",
        "author": "孙应时",
        "content": "龙山东畔细腰宫，荆蜀元戎一笑同。\n正復楼台看戏马，何妨丝管送飞鸿。\n红萸黄菊年华裏，落木长江晚思中。\n下客无才敌嘲弄，聊须整帽向西风。",
        "dynasty": "宋",
        "collection_info": null
    },
    {
        "title": "章荆州再招宴渚宫重湖",
        "author": "孙应时",
        "content": "平生绛帐马荆州，肯念天涯万里舟。\n百丈便从沙岸发，联镳还作渚宫游。\n芙蓉满意留连客，橙橘随时断送秋。\n不惜重湖重一醉，明朝巴峡暮猿愁。",
        "dynasty": "宋",
        "collection_info": null
    },
    {
        "title": "答任检法  其一",
        "author": "孙应时",
        "content": "壮意当年隘九州，天涯今日倦孤游。\n空江水落鱼龙夜，故国云深鸿雁秋。\n惜把山川对幽独，蹔须谈笑作风流。\n知心叹绝任夫子，肯和巴歌为解愁。",
        "dynasty": "宋",
        "collection_info": null
    },
    {
        "title": "答任检法  其二",
        "author": "孙应时",
        "content": "幕下清风十六州，德人胸次有天游。\n偏将好句招诗社，不起争心效弈秋。\n我拙蒉桴鸣土鼓，君贤玉瓒映黄流。\n苍苍云海相期急，未用烦纡拟四愁。",
        "dynasty": "宋",
        "collection_info": null
    },
    {
        "title": "答任检法  其三",
        "author": "孙应时",
        "content": "文字潮州更柳州，兴来八表共神游。\n骅骝陇阪长鸣日，鹰隼霜天得意秋。\n鼎鼎百年均昨梦，纷纷一世几名流。\n为君倾倒平生话，不作人间儿女愁。",
        "dynasty": "宋",
        "collection_info": null
    },
    {
        "title": "制司请都大会食",
        "author": "孙应时",
        "content": "绣衣人物冠诸台，玉帐元戎万里来。\n同为西川增气象，何妨北海试尊罍。\n休辞臈酒十分醉，要唤春风一夜回。\n天上德星何处聚，应从井络向三台。",
        "dynasty": "宋",
        "collection_info": null
    },
    {
        "title": "三游洞之外俯瞰峡江酷似钓台",
        "author": "孙应时",
        "content": "木落天清岚翠开，缓将脚力试崔嵬。\n千年洞府烟霞外，一壑水声风雨来。\n客路山川生白髮，古人名字剥苍苔。\n平生感慨忘言地，俯见沧江忆钓台。",
        "dynasty": "宋",
        "collection_info": null
    },
    {
        "title": "冷副端与诸人九日登高有诗次韵  其一",
        "author": "孙应时",
        "content": "日薄天清山翠浓，西来万里有清风。\n十分秋色嚣尘外，千古佳辰感慨中。\n云隠蜃楼东海碧，江涵雁字夕阳红。\n诗翁不负登高兴，消得觥船一棹空。",
        "dynasty": "宋",
        "collection_info": null
    },
    {
        "title": "冷副端与诸人九日登高有诗次韵  其二",
        "author": "孙应时",
        "content": "彭泽归心似酒浓，莼鲈嗟已负秋风。\n文书雁鹜喧呼裏，尊俎江山梦寐中。\n采菊谁搴三径绿，赐萸休想一枝红。\n朝来快读诗仙句，犹得尘衿一洗空。",
        "dynasty": "宋",
        "collection_info": null
    },
    {
        "title": "雪中次甄云卿监簿韵",
        "author": "孙应时",
        "content": "屋头栖鹊夜深惊，羽卫琼仙下紫清。\n羣玉殿开香未暖，六花阵合战无声。\n难教小草呈新翠，可恨疎梅半落英。\n卧病袁安自愁绝，履穿谁与问先生。",
        "dynasty": "宋",
        "collection_info": null
    },
    {
        "title": "和甄云卿诗  其一",
        "author": "孙应时",
        "content": "旰食延英责太平，小臣忧国思茫冥。\n千秋鑑在开元录，十渐书留贞观屏。\n莫笑戆愚如汲黯，无宁龌龊似陶青。\n何时再见东都会，万国衣冠拱帝庭。",
        "dynasty": "宋",
        "collection_info": null
    },
    {
        "title": "和甄云卿诗  其二",
        "author": "孙应时",
        "content": "谁贪上党误长平，白日尘沙万里冥。\n死骨不应雠未雪，哀歌长觉气如屏。\n经生未减公孙董，边将何如去病青。\n安得君侯提八阵，春风犁徧漠南庭。",
        "dynasty": "宋",
        "collection_info": null
    },
    {
        "title": "寄高司户",
        "author": "孙应时",
        "content": "一官何用落边州，索漠风烟两见秋。\n犹喜逢君结诗社，如何别我向糟丘。\n高怀谁与论醒醉，杰句能无忆唱酬。\n万里云开对明月，相思清兴满南楼。",
        "dynasty": "宋",
        "collection_info": null
    },
    {
        "title": "送别袁公四诗  其一",
        "author": "孙应时",
        "content": "几年静镇绝喧嚣，百吏承风服教条。\n惠养疲羸深保障，搜延英俊盛旌招。\n忧先储粟千仓满，威詟边烽万里消。\n已揭成规在藩屏，政须人望押班朝。",
        "dynasty": "宋",
        "collection_info": null
    },
    {
        "title": "送别袁公四诗  其二",
        "author": "孙应时",
        "content": "露门劝学首羣公，石室还来復古风。\n垂世文章崔蔡右，济时勋业管萧中。\n持平愿取乘舟势，纳约先看补衮功。\n力巩皇图知有道，先生心事与天通。",
        "dynasty": "宋",
        "collection_info": null
    },
    {
        "title": "送别袁公四诗  其三",
        "author": "孙应时",
        "content": "绝代风流士骏奔，感公封植到孤根。\n云章假宠腾天路，宝画分辉照荜门。\n末学有心期卒业，不材无地可酬恩。\n从今礼数千官隔，知復何时奉一樽。",
        "dynasty": "宋",
        "collection_info": null
    },
    {
        "title": "送别袁公四诗  其四",
        "author": "孙应时",
        "content": "南风一夜涨痕吹，江岫排空送衮衣。\n万里直愁知己远，百年长恨此公稀。\n眼看蜀柂沙边起，心逐吴云峡外飞。\n流水高山有殊遇，此生何地不瞻依。",
        "dynasty": "宋",
        "collection_info": null
    },
    {
        "title": "爰亚夫自涪陵以小舟追路相送及予于枥木观下同至万州游岑公洞其归也作七言送之",
        "author": "孙应时",
        "content": "不辞一舸下三州，送我能为信宿留。\n腹有琅玕元自润，气兼熊豹不妨遒。\n清尊近对江云湿，乌帽高寻洞卉秋。\n莫负武夷当日语，几披尺素泪横流。",
        "dynasty": "宋",
        "collection_info": null
    },
    {
        "title": "和真长送别",
        "author": "孙应时",
        "content": "吴市当年梅子真，不堪万里久辞亲。\n故无分寸酬知己，尚有平生不负人。\n锦里风光余别恨，镜湖云水送閒身。\n感君恋恋勤相记，岁暮长途知苦辛。",
        "dynasty": "宋",
        "collection_info": null
    },
    {
        "title": "着作李季章得阆守去国以书道别追寄四韵",
        "author": "孙应时",
        "content": "不将尘土望清华，珍重高情久更加。\n肯把书来话心曲，又从今去各天涯。\n一麾可是君恩薄，百丈休怜江路赊。\n归见故人应一笑，为传消息报梅花。",
        "dynasty": "宋",
        "collection_info": null
    },
    {
        "title": "和曾舜卿",
        "author": "孙应时",
        "content": "晚风吹散雨垂垂，一榻萧然枕独欹。\n秋燕悄如当去客，夜虫还是可怜时。\n我怀松菊归难早，君趁莼鲈喜可知。\n已叹曲高如白雪，更烦墨妙写乌丝。",
        "dynasty": "宋",
        "collection_info": null
    },
    {
        "title": "和简叔",
        "author": "孙应时",
        "content": "乳燕鸣鸠恼醉眠，起临芳草思芊绵。\n花残柳暗春归日，云薄风轻雨后天。\n酒户已缘愁顿减，诗坛宁復勇争先。\n只因归老渔樵舍，不梦佳人玳瑁筵。",
        "dynasty": "宋",
        "collection_info": null
    },
    {
        "title": "和答胡用之",
        "author": "孙应时",
        "content": "浪喜功名少壮时，髮今种种更奚为。\n穷通信我心如铁，谤誉从渠口胜碑。\n息驾便应追靖节，弄絃宁復待钟期。\n烛湖孤屿烟波上，他日重过细说诗。",
        "dynasty": "宋",
        "collection_info": null
    },
    {
        "title": "和答吴斗南赏木芙蓉见怀",
        "author": "孙应时",
        "content": "曾向荆州一笑同，淋漓江汉酒千钟。\n夹城云盖迎珠履，满眼霜花照玉容。\n万里壮游前日事，十年此会几时重。\n忆君席上多新作，醉笔如飞纸不供。",
        "dynasty": "宋",
        "collection_info": null
    },
    {
        "title": "和答吴斗南见寄解其自疑之意",
        "author": "孙应时",
        "content": "白狗黄牛繫缆时，东归应念我西悲。\n置之偶尔何须道，去矣飘然故一奇。\n末路人情随手别，丈夫心事有天知。\n君看子濯平生友，可把逢蒙待庾斯。",
        "dynasty": "宋",
        "collection_info": null
    },
    {
        "title": "和答叶无咎",
        "author": "孙应时",
        "content": "百年一梦欲谁何，底事容心强揣摩。\n便续渊明归去引，不题工部醉时歌。\n故山已恐鹤相怨，陋巷何妨雀可罗。\n多谢诗仙唤愁醒，簿书丛裏少婆娑。",
        "dynasty": "宋",
        "collection_info": null
    },
    {
        "title": "再和",
        "author": "孙应时",
        "content": "此生只合饮无何，懒读丹经学按摩。\n得失塞翁无定在，浊清渔父有遗歌。\n蛟龙快意生云雨，鱼鸟全身避网罗。\n万事忘言君会否，月明来共舞婆娑。",
        "dynasty": "宋",
        "collection_info": null
    },
    {
        "title": "和次山见寄",
        "author": "孙应时",
        "content": "啼鴂匆匆又一春，别来知我更思君。\n畧无天气花时雨，长遣人愁日暮云。\n手自爱弹招隠曲，心知不作送穷文。\n秋风鱼蟹松江上，重约论诗醉夜分。",
        "dynasty": "宋",
        "collection_info": null
    },
    {
        "title": "和吴斗南",
        "author": "孙应时",
        "content": "高帆欲发意迟迟，回首飞云耿梦思。\n风壤江山吴蜀道，功名人物汉唐碑。\n无凭久厌书生语，有意聊观天下奇。\n已决明年径归隠，好凉还得共驱驰。",
        "dynasty": "宋",
        "collection_info": null
    },
    {
        "title": "出沌復见江山和斗南",
        "author": "孙应时",
        "content": "底事江山照眼新，为从云梦别经旬。\n行吟沌口三家市，笑作天涯万里人。\n清夜论心真得友，白云迴首奈思亲。\n船头又报荆州近，鱼雁书来未易频。",
        "dynasty": "宋",
        "collection_info": null
    },
    {
        "title": "和师文",
        "author": "孙应时",
        "content": "笔端陶谢不枝梧，朝食千龙信手屠。\n天与诗人清气骨，家传前辈学工夫。\n从渠扰扰一丘貉，看我昂昂千里驹。\n已喜朝廷似元佑，去依日月上天衢。",
        "dynasty": "宋",
        "collection_info": null
    },
    {
        "title": "汉州房公湖",
        "author": "孙应时",
        "content": "阴阴老木匝平湖，想见房公用意初。\n眼底园池那有此，胸中丘壑故须渠。\n风流正自能传世，成败应难尽信书。\n万里兹游销客恨，不辞一赏醉春余。",
        "dynasty": "宋",
        "collection_info": null
    },
    {
        "title": "游凌云峰答陈同年韵",
        "author": "孙应时",
        "content": "行行欲尽剑南州，满意凌云九顶游。\n樽俎楼台一长啸，江山风月几清秋。\n古人胜赏分明在，滩水悲鸣日夜流。\n万里重来渺难必，扁舟去住总成愁。",
        "dynasty": "宋",
        "collection_info": null
    },
    {
        "title": "再答陈同年游字韵纪龙岩之集",
        "author": "孙应时",
        "content": "凌云胜槩压西州，又作龙泓尽日游。\n数树寒梅香较晚，一坡修竹意藏秋。\n酒间健笔能千字，胸次圆机综九流。\n人境双清定难得，相从何处有羁愁。",
        "dynasty": "宋",
        "collection_info": null
    },
    {
        "title": "发嘉州答张倅用前韵",
        "author": "孙应时",
        "content": "主人今代岑嘉州，倦客当年马少游。\n即是孤帆行万里，空怀一日过三秋。\n酒边风味春生坐，笔底词源峡倒流。\n浪有梅花烦驿使，转头陈迹遣人愁。",
        "dynasty": "宋",
        "collection_info": null
    },
    {
        "title": "益昌夜泊",
        "author": "孙应时",
        "content": "孤舟了不梦邯郸，起凭阑干烟水閒。\n五夜清风鸣鼓角，一天佳月悄江山。\n客身憔悴衣尘黑，世路崎岖鬓髮斑。\n未决乘流便东下，明朝且復剑门关。",
        "dynasty": "宋",
        "collection_info": null
    },
    {
        "title": "自兴州浮嘉陵还益昌",
        "author": "孙应时",
        "content": "夜促清觞醉武兴，晓飞轻舸下嘉陵。\n平生海上渔樵子，此日天涯云水僧。\n万里身心萦老母，一年书札负交朋。\n秋风已定莼鲈约，俛仰兹游记昔曾。",
        "dynasty": "宋",
        "collection_info": null
    },
    {
        "title": "还成都",
        "author": "孙应时",
        "content": "匹马关山不自怜，归来巾几更萧然。\n剑门南北等为客，木偶东西聊听天。\n未省繁华宽旅思，可将犇走负流年。\n夜凉早梦秋风起，催上山阴万里船。",
        "dynasty": "宋",
        "collection_info": null
    },
    {
        "title": "题筹笔驿武侯祠",
        "author": "孙应时",
        "content": "北出当年此运筹，悠然欹卧与神谋。\n三军节制驯貔虎，千里糇粮捷马牛。\n汉业兴亡惟我在，蜀山重复遣人愁。\n驿前风景应如旧，江水无情日夜流。",
        "dynasty": "宋",
        "collection_info": null
    },
    {
        "title": "又谒武侯祠",
        "author": "孙应时",
        "content": "城南风景故堪怜，胜日经行意洒然。\n江上竹寒偏却暑，庙前柏老尚参天。\n堂堂不朽能千古，鼎鼎何能漫百年。\n醉裏狂歌心浩荡，为君一吸倒觥船。",
        "dynasty": "宋",
        "collection_info": null
    },
    {
        "title": "辞武侯庙",
        "author": "孙应时",
        "content": "三分遗论久难明，独有河汾与杜陵。\n工拙人休计曹马，兴亡天亦恨桓灵。\n大星忍向中宵落，老柏空余千载青。\n再拜征途重迴首，雪风吹断泪成冰。",
        "dynasty": "宋",
        "collection_info": null
    },
    {
        "title": "倦游书事",
        "author": "孙应时",
        "content": "隻影千山復万山，两年愁着鬓毛班。\n壮心未答吴鈎赠，素节聊全赵璧还。\n剑栈风烟通紫塞，峡天云雪带乌蛮。\n逢人若问浑慵答，闭目搘颐一梦间。",
        "dynasty": "宋",
        "collection_info": null
    },
    {
        "title": "江上作",
        "author": "孙应时",
        "content": "不羞烛影照苍波，独向江头步绿莎。\n历历风烟行地阔，冥冥云海得天多。\n沙晴百网收渔市，山晚千帆殷棹歌。\n约取清秋弄明月，一尊重欲酹东坡。",
        "dynasty": "宋",
        "collection_info": null
    },
    {
        "title": "答剑门朱宰和益昌夜泊韵",
        "author": "孙应时",
        "content": "好辞绝妙过邯郸，开卷清风起坐间。\n想见襟怀濯冰雪，如闻吟啸满云山。\n离亭剑阁千峰碧，归梦莱衣五彩斑。\n尊酒相逢更何许，秋帆迴首下牢关。",
        "dynasty": "宋",
        "collection_info": null
    },
    {
        "title": "答俞履道见赠",
        "author": "孙应时",
        "content": "黄尘车马日纷嚣，万事春冰过眼消。\n頼有诸公扶正气，犹令千载见英标。\n多君吐论心奇壮，顾我凋年齿动摇。\n好待明堂采梁栋，勿夸翘楚向薪樵。",
        "dynasty": "宋",
        "collection_info": null
    },
    {
        "title": "答成都虞子韶钤干寄书信兼示近作",
        "author": "孙应时",
        "content": "珍重西来双鲤鱼，更传佳句起愁予。\n相思已是五年别，多媿先无一字书。\n欲话锦城疑是梦，谁怜霜鬓不禁梳。\n青毡黄閤君侯事，早拟相逢倘下车。",
        "dynasty": "宋",
        "collection_info": null
    },
    {
        "title": "和答赵生师白见寄  其一",
        "author": "孙应时",
        "content": "休论吾昔与吾今，窗下婆娑有学林。\n会意书非求甚解，无絃琴岂要知音。\n是中截断谈天口，何处寻来立雪心。\n永日春风鶑百啭，幽人踵息正深深。",
        "dynasty": "宋",
        "collection_info": null
    },
    {
        "title": "和答赵生师白见寄  其二",
        "author": "孙应时",
        "content": "田可躬耕溪可渔，此身属我不关渠。\n养生谁学嵇中散，避谤吾非陆敬舆。\n风月满怀高士传，江山到眼故人书。\n相思千里无多恨，珍重清诗玉不如。",
        "dynasty": "宋",
        "collection_info": null
    },
    {
        "title": "和胡仲方抚干白瑞香及黄橼韵",
        "author": "孙应时",
        "content": "翠锦熏笼白玉花，几年庐阜饱烟霞。\n定知姑射同肌骨，何必离骚借齿牙。\n心事早陪三友约，国香今压五侯家。\n主人封植无多费，剩乞卢仝七椀茶。",
        "dynasty": "宋",
        "collection_info": null
    },
    {
        "title": "闻南轩张先生下世感惋有作  其一",
        "author": "孙应时",
        "content": "玉山已失旧端明，何事令人骨屡惊。\n拆石有声传建业，陨星无处弔南荆。\n春风未作山川暖，江水何心日夜倾。\n泪落中宵肠万结，眇然湖海寄吾生。",
        "dynasty": "宋",
        "collection_info": null
    },
    {
        "title": "闻南轩张先生下世感惋有作  其二",
        "author": "孙应时",
        "content": "中原天意定何如，岂谓人才不素储。\n前辈老成今殄瘁，丁年豪隽重萧疎。\n武侯岁晚出师表，贾谊平生流涕书。\n社稷无疆恩泽厚，小臣何敢议盈虚。",
        "dynasty": "宋",
        "collection_info": null
    },
    {
        "title": "偶题",
        "author": "孙应时",
        "content": "困虽有舌吾安用，贫到无锥乐更深。\n百岁难逃少壮老，多思何益去来今。\n弈秋岂必长先手，画史谁知独苦心。\n一枕春宵方化蝶，三竿朝日又鸣禽。",
        "dynasty": "宋",
        "collection_info": null
    },
    {
        "title": "偶成",
        "author": "孙应时",
        "content": "小斋随分有琴书，此外萧然一物无。\n地僻最饶閒意味，日长还得睡工夫。\n四时风月吾心友，千里云山古画图。\n天赐綵衣娱鹤髮，箪瓢足矣更何须。",
        "dynasty": "宋",
        "collection_info": null
    },
    {
        "title": "山庵感旧",
        "author": "孙应时",
        "content": "短桥横涧有精庐，俨立苍髯六丈夫。\n长忆儿时弄泉石，谁令学宦走江湖。\n泠风试作琴三迭，凉月还须酒一壶。\n杖屡无忘数来往，不妨樵路小崎岖。",
        "dynasty": "宋",
        "collection_info": null
    },
    {
        "title": "侄孙诗",
        "author": "孙应时",
        "content": "寿母重孙始见渠，天教四世保同居。\n精神已是千金子，事业应须万卷书。\n亲戚满前非落寞，杯盘随分不萧疎。\n晬盘先揽文房宝，他日无忧入异闾。",
        "dynasty": "宋",
        "collection_info": null
    },
    {
        "title": "妻兄张伯高来访横河感旧与拜先君墓下有作次韵  其一",
        "author": "孙应时",
        "content": "衰年回首少年事，尚喜初心炯自如。\n俗态可怜人厚薄，交情那问势亲疎。\n懒陪康乐登山屐，且醉渊明采菊庐。\n一笑相寻非易得，河渠执手更踟蹰。",
        "dynasty": "宋",
        "collection_info": null
    },
    {
        "title": "妻兄张伯高来访横河感旧与拜先君墓下有作次韵  其二",
        "author": "孙应时",
        "content": "荜门生计只初年，乔岳终难起一拳。\n小槛清风黄卷裏，扁舟碧水白鸥前。\n同寻杖屦曾行处，肯谒松楸独泫然。\n人事无穷今几变，空山落日自孤烟。",
        "dynasty": "宋",
        "collection_info": null
    },
    {
        "title": "母氏生日",
        "author": "孙应时",
        "content": "两年万里望飞云，惭媿慈亲费倚门。\n好在兰陔扶白髮，依然梅蘂照清樽。\n斑衣愿保长称寿，石窌仍看迭拜恩。\n更问何时足怀抱，诜诜玉雪弄重孙。",
        "dynasty": "宋",
        "collection_info": null
    },
    {
        "title": "腊月初七日夜梦游山林间清甚赋诗半就觉而忘之追成八句",
        "author": "孙应时",
        "content": "杜门终岁少过从，一室萧然百念空。\n纸上陈言皆妙用，胸中余味有新功。\n搘筇饱看千山月，欹枕閒听万窍风。\n麤饭浊醪能送日，苍颜白髮任成翁。",
        "dynasty": "宋",
        "collection_info": null
    },
    {
        "title": "梦蜀中一山寺曰龙塘有龙祠余似尝屡游也题诗别之未足两句而寤因足成之",
        "author": "孙应时",
        "content": "客游几度到龙塘，沙路萦纡草木香。\n雪后江山余壮观，秋来楼阁记新凉。\n百年此役何时再，万里东归託兴长。\n风景留人重迴首，犹须好句与平章。",
        "dynasty": "宋",
        "collection_info": null
    },
    {
        "title": "余生日具杯酒为母寿思壬子岁在荆州癸丑岁在成都诸公为余作盛集而余意不适也",
        "author": "孙应时",
        "content": "两年荆益度兹晨，罗绮传觞苦劝人。\n多谢诸公怜远客，岂如一笑奉吾亲。\n莼鲈此日无余恨，菽水从前得讳贫。\n快倒村醪供寿斚，也分汤餠及比邻。",
        "dynasty": "宋",
        "collection_info": null
    },
    {
        "title": "母氏生日阴晴晏温夜后虽小雨或作或止而帖然不风诸老人皆不须设火若前一夕则甚雨次夕则雨且风寒真若有相之者感愧有作",
        "author": "孙应时",
        "content": "草草称觞寿我亲，每惭天意俯从人。\n连宵又似去年雨，淑景偏回此日春。\n富贵何如长得健，诗书元自不羞贫。\n秫田五亩犹堪酿，愿作尧天百岁民。",
        "dynasty": "宋",
        "collection_info": null
    },
    {
        "title": "上史魏公寿三首  其一",
        "author": "孙应时",
        "content": "清都绛阙拱慈皇，鹤驾鸡鸣起未央。\n父子至情如一日，国家庆事冠前王。\n公功实作风云旧，帝学于今日月光。\n天寿两宫千万岁，端留元老赞明昌。",
        "dynasty": "宋",
        "collection_info": null
    },
    {
        "title": "上史魏公寿三首  其二",
        "author": "孙应时",
        "content": "中兴大业要规模，公有初言久未孚。\n已喜干坤深佑德，况逢岁月正悬弧。\n明时礼数尊三事，大老精神压万夫。\n军国平章天下望，鹰扬年德正相符。",
        "dynasty": "宋",
        "collection_info": null
    },
    {
        "title": "上史魏公寿三首  其三",
        "author": "孙应时",
        "content": "中书考已敌汾阳，神气清明骨更强。\n客倒壶觞弄风月，酒阑灯火事文章。\n传家正有书千卷，积庆真成笏一床。\n看取西湖共长久，年年菊会答秋光。",
        "dynasty": "宋",
        "collection_info": null
    },
    {
        "title": "母氏生朝会同官",
        "author": "孙应时",
        "content": "乐回和气作春温，香袅祥云映酒尊。\n盛事同官皆有母，可人今岁喜生孙。\n一杯首奉吾亲寿，百拜心知造物恩。\n看取朱颜长不老，年年宾客醉盈门。",
        "dynasty": "宋",
        "collection_info": null
    },
    {
        "title": "泛东湖风浪作復止",
        "author": "孙应时",
        "content": "万顷重湖东復东，意行得怕打头风。\n故畦遗穗粼粼在，野水寒林处处通。\n鸿雁汀洲渺葭苇，牛羊篱落见儿童。\n衣冠尘土空头白，惭愧扁舟把钓翁。",
        "dynasty": "宋",
        "collection_info": null
    },
    {
        "title": "五月末如鄞舟中戏作",
        "author": "孙应时",
        "content": "七年不听丈亭潮，梦觉依然枕动摇。\n趁得晨钟上西渡，不妨野饭向高桥。\n今年天故饶梅雨，是处人言好稻苗。\n惭愧鄞山最青眼，回环翠色总相招。",
        "dynasty": "宋",
        "collection_info": null
    },
    {
        "title": "闰十月十日自鄞城同史子应如东湖宿月波寺",
        "author": "孙应时",
        "content": "不到东湖便十年，短篷还得泛霜天。\n千林脱叶风如剪，万里无云月满弦。\n照影婆娑吾老矣，可人潇洒故依然。\n敲门款语僧窗夜，挑尽寒灯久不眠。",
        "dynasty": "宋",
        "collection_info": null
    },
    {
        "title": "杭都旅舍腊日感事",
        "author": "孙应时",
        "content": "三年腊日常为客，愁绝梅花独自看。\n万里尘沙走西蜀，九衢风雪卧长安。\n生来可是儒冠误，老去偏知世路难。\n安得长閒伴溪叟，醉歌时掣钓鱼竿。",
        "dynasty": "宋",
        "collection_info": null
    },
    {
        "title": "西湖",
        "author": "孙应时",
        "content": "十年身不到西湖，把酒临风省故吾。\n万里山川发天巧，三朝宫苑富皇都。\n溪桥无处寻君復，诗帐令人忆大苏。\n尚许萧然尘外客，小舟终日卧冰壶。",
        "dynasty": "宋",
        "collection_info": null
    },
    {
        "title": "舟自震泽道吴兴城外有感",
        "author": "孙应时",
        "content": "忆向苕溪泊酒船，宁知绿髮便华颠。\n只今行脚一万里，重此惊心二十年。\n箬笠簑衣真我事，清风明月苦论钱。\n晚凉急棹城南去，更復题诗作后缘。",
        "dynasty": "宋",
        "collection_info": null
    },
    {
        "title": "随鳬岩瀑布",
        "author": "孙应时",
        "content": "高山流水去沉沉，迸落长屏百仞深。\n暗有衝风起崖腹，散成飞雨到潭心。\n梯空直下知无计，攀木旁窥战不禁。\n好着孤亭巧相对，重来应得慰登临。",
        "dynasty": "宋",
        "collection_info": null
    },
    {
        "title": "昆山龚立道作栖闲堂取李太白题龚处士别墅诗曰龚子栖闲地都无人世喧故以为名尝託范叔刚求诗于予予许之闰八月十九日立道復自以书来为成八句",
        "author": "孙应时",
        "content": "一丘一壑尘埃外，三沐三熏清浄身。\n别墅只今唐处士，高风当日汉君宾。\n打门未肯容惊梦，载酒谁能径卜邻。\n千里题诗寄心赏，多惭不是谪仙人。",
        "dynasty": "宋",
        "collection_info": null
    },
    {
        "title": "和答黄时举贡士献黄草布",
        "author": "孙应时",
        "content": "九陌尘中一笑看，肯随风月到遥山。\n应知枕石先秋冷，何羡槃氷及夏颁。\n古意纻衣仍缟带，襟期华髮更苍颜。\n多君志力犹强健，不道人生行路难。",
        "dynasty": "宋",
        "collection_info": null
    },
    {
        "title": "挽徐季节先生  其一",
        "author": "孙应时",
        "content": "语言平谈骨清癯，谁似黄山一老徐。\n眼底不知人富贵，腹中惟有古诗书。\n平生义薄云天上，日暮家无儋石储。\n试问台人君识否，此翁元不事名誉。",
        "dynasty": "宋",
        "collection_info": null
    },
    {
        "title": "挽徐季节先生  其二",
        "author": "孙应时",
        "content": "年过八十更精神，佚我房中自在身。\n检点欺心无一髮，熏涵和气似三春。\n莫疑见识惊流俗，自是渊源到古人。\n前辈雕零公又往，哀哀令我涕沾巾。",
        "dynasty": "宋",
        "collection_info": null
    },
    {
        "title": "闽宪克庄以故旧託文公五世孙明仲远征鄙文老退遗弃散逸荷伯宗用昭止善浩渊子勖至善及余表侄孙陈谊予兄子丰仲弟之婿贾熙用昭之从子大年等十余人寒冬连旬日夜录之得五十卷亦已劳矣赋此为谢",
        "author": "孙应时",
        "content": "老去斯文付寂寥，寒枝枯甲一遗蜩。\n虚言自叹真何补，好友相求不惮遥。\n败箧尘埃烦数子，破窗风雨每连宵。\n诗成明日寻梅去，共看春风转斗杓。",
        "dynasty": "宋",
        "collection_info": null
    },
    {
        "title": "送赵清臣善湘明府民谣六韵",
        "author": "孙应时",
        "content": "秘图山上古姚州，山色江光簇画楼。\n更鼓分明庭少事，桁杨閒冷狱无囚。\n民言总信清如水，天赐常教大有秋。\n人物襟怀何洒落，词章翰墨更风流。\n朝廷久合登刘向，父老知难挽邓侯。\n翠窦新泉探静乐，公名长与此泉流。",
        "dynasty": "宋",
        "collection_info": null
    },
    {
        "title": "送赵简叔满秩归闽",
        "author": "孙应时",
        "content": "四海从游总弟昆，年来谁復似王孙。\n真情每向急难见，高义殊非薄俗论。\n入眼云烟归翰墨，满怀风月寄琴樽。\n三年丛枳劳栖凤，万里天池合化鵾。\n官达于君何足道，心期令我已忘言。\n相思驿路梅花发，应倩清诗写梦魂。",
        "dynasty": "宋",
        "collection_info": null
    },
    {
        "title": "简叔自临安之官鄂渚专书问讯多寄近作以诗谢之用前岁赠别韵",
        "author": "孙应时",
        "content": "与君异姓似诸昆，文采风流帝子孙。\n珍重征途犹问讯，殷勤诗卷遣重论。\n光寒牛斗韬龙剑，兴逸江湖着瓠樽。\n混混人间谁虎鼠，冥冥物外独鹏鲲。\n閒中日月无追恨，圣处工夫岂浪言。\n万里此心长对面，莫寻别赋苦消魂。",
        "dynasty": "宋",
        "collection_info": null
    },
    {
        "title": "和李季章校书西湖即事三首  其一",
        "author": "孙应时",
        "content": "风日都门外，楼台十万家。\n西湖春事足，不话洛阳花。",
        "dynasty": "宋",
        "collection_info": null
    },
    {
        "title": "和李季章校书西湖即事三首  其二",
        "author": "孙应时",
        "content": "舴艋填芳渚，秋韆闹粉墙。\n人争桃李节，吾忆藕花凉。",
        "dynasty": "宋",
        "collection_info": null
    },
    {
        "title": "和李季章校书西湖即事三首  其三",
        "author": "孙应时",
        "content": "匆匆清明了，能余几许春。\n花开更风雨，肠断惜春人。",
        "dynasty": "宋",
        "collection_info": null
    },
    {
        "title": "雪夜叹",
        "author": "孙应时",
        "content": "折竹声相闻，想见雪深尺。\n愁杀小臣心，桥山葬明日。",
        "dynasty": "宋",
        "collection_info": null
    },
    {
        "title": "铁笛亭",
        "author": "孙应时",
        "content": "铁笛空山巅，悲裂苍崖破。\n惊起山中人，指点飞僊过。",
        "dynasty": "宋",
        "collection_info": null
    },
    {
        "title": "石竈",
        "author": "孙应时",
        "content": "石竈沧潭上，烹茶定几迴。\n舟人因记得，俗客未经来。",
        "dynasty": "宋",
        "collection_info": null
    },
    {
        "title": "题光福刘伯祥所藏东坡枯木及渔村落照图  其一",
        "author": "孙应时",
        "content": "洒落胸中丘壑，峥嵘海外风霜。\n幻出小山枯木，教成千载甘棠。",
        "dynasty": "宋",
        "collection_info": null
    },
    {
        "title": "题光福刘伯祥所藏东坡枯木及渔村落照图  其二",
        "author": "孙应时",
        "content": "夕阳雁影江天，明月芦花醉眠。\n乞我烟波一叶，伴君西塞山边。",
        "dynasty": "宋",
        "collection_info": null
    },
    {
        "title": "十一月二十六夜梦与范石湖各赋梅花六言觉仅记其大意足成二绝  其一",
        "author": "孙应时",
        "content": "小斋遥夜孤坐，何处香来可人。\n起看一窗寒月，更怜瘦影相亲。",
        "dynasty": "宋",
        "collection_info": null
    },
    {
        "title": "十一月二十六夜梦与范石湖各赋梅花六言觉仅记其大意足成二绝  其二",
        "author": "孙应时",
        "content": "江路月斜霜重，野桥风峭波寒。\n知负天公何事，十他冷淡相看。",
        "dynasty": "宋",
        "collection_info": null
    },
    {
        "title": "别越中诸生  其一",
        "author": "孙应时",
        "content": "三年一榻占清閒，门外苍然是种山。\n步月迎风行乐地，从今应入梦魂间。",
        "dynasty": "宋",
        "collection_info": null
    },
    {
        "title": "别越中诸生  其二",
        "author": "孙应时",
        "content": "切磋长恨我空疎，甚喜同门各起予。\n赠别懒为名利语，洗心深读圣贤书。",
        "dynasty": "宋",
        "collection_info": null
    },
    {
        "title": "范氏致爽园用石湖韵  其一",
        "author": "孙应时",
        "content": "可人花木四时足，随意园池百亩余。\n但续岷山高士传，不谈天上故人书。",
        "dynasty": "宋",
        "collection_info": null
    },
    {
        "title": "范氏致爽园用石湖韵  其二",
        "author": "孙应时",
        "content": "山光突兀初寒外，竹色连娟细雨余。\n一段清奇彻肌骨，锦囊碎句懒能书。",
        "dynasty": "宋",
        "collection_info": null
    },
    {
        "title": "黄岩新安镇舟中和王主簿春霁遣兴",
        "author": "孙应时",
        "content": "天惜花时雨易晴，鸟知人意唤春醒。\n归舟兀兀新安路，溪北溪南水正生。",
        "dynasty": "宋",
        "collection_info": null
    },
    {
        "title": "春郊偶作",
        "author": "孙应时",
        "content": "春泥过雨屐声悭，野水危桥欲度难。\n世路迷人肠断处，黄昏天气麦秋寒。",
        "dynasty": "宋",
        "collection_info": null
    },
    {
        "title": "阅书库",
        "author": "孙应时",
        "content": "寒儒事业趁三余，细字篝灯手自书。\n眼底牙籤富连屋，妙年公子意何如。",
        "dynasty": "宋",
        "collection_info": null
    },
    {
        "title": "秋日遣兴  其一",
        "author": "孙应时",
        "content": "门前白水映青山，草满荒庭昼掩关。\n莫恨穷居穷到骨，平生未有此情閒。",
        "dynasty": "宋",
        "collection_info": null
    },
    {
        "title": "秋日遣兴  其二",
        "author": "孙应时",
        "content": "今年炎毒异他年，及此秋风意洒然。\n身世还须几寒暑，吾生何事不随缘。",
        "dynasty": "宋",
        "collection_info": null
    },
    {
        "title": "秋日遣兴  其三",
        "author": "孙应时",
        "content": "清秋佳月不寻常，何限歌楼醉夜长。\n要是超然尘外客，一杯差不负孤光。",
        "dynasty": "宋",
        "collection_info": null
    },
    {
        "title": "秋日遣兴  其四",
        "author": "孙应时",
        "content": "故人强半随流水，世事新来似弈棋。\n老我壮心消折尽，镜中唯有鬓如丝。",
        "dynasty": "宋",
        "collection_info": null
    },
    {
        "title": "秋日遣兴  其五",
        "author": "孙应时",
        "content": "学书成癖故童心，颇復欣然得趣深。\n一字千金亦安用，等閒容我度光阴。",
        "dynasty": "宋",
        "collection_info": null
    },
    {
        "title": "秋日遣兴  其六",
        "author": "孙应时",
        "content": "虚斋独寝意偏清，梦断秋窗月正明。\n匡坐偶然成导引，未须痴绝慕长生。",
        "dynasty": "宋",
        "collection_info": null
    },
    {
        "title": "山庵即事",
        "author": "孙应时",
        "content": "田田荷叶作老色，楚楚菊丛生细香。\n落日空山归鸟尽，扶筇独自到池塘。",
        "dynasty": "宋",
        "collection_info": null
    },
    {
        "title": "胡元迈集句作宫词二百首求题跋为书两章  其一",
        "author": "孙应时",
        "content": "五侯鲭具人间味，百衲衣裒天下工。\n宫体故宜供帖子，玉堂何日唤诗翁。",
        "dynasty": "宋",
        "collection_info": null
    },
    {
        "title": "胡元迈集句作宫词二百首求题跋为书两章  其二",
        "author": "孙应时",
        "content": "不讥飞燕在昭阳，但託流鶑满建章。\n狗监若逢杨得意，何妨持此奉君王。",
        "dynasty": "宋",
        "collection_info": null
    },
    {
        "title": "书西溪僧壁  其一",
        "author": "孙应时",
        "content": "问讯前贤沧海边，遥堤烟草故依然。\n谁言筦库功名薄，已活淮民二百年。",
        "dynasty": "宋",
        "collection_info": null
    },
    {
        "title": "书西溪僧壁  其二",
        "author": "孙应时",
        "content": "碧天如水水明霞，雁字横风一一斜。\n袖手行吟不知晚，满川霜月浸芦花。",
        "dynasty": "宋",
        "collection_info": null
    },
    {
        "title": "书西溪僧壁  其三",
        "author": "孙应时",
        "content": "悠悠身世客心惊，十宿西溪梦未曾。\n笑把新诗留日月，碧纱黄垩听山僧。",
        "dynasty": "宋",
        "collection_info": null
    },
    {
        "title": "咏史  其一",
        "author": "孙应时",
        "content": "绛帐何人拜马融，已应羞面见儿童。\n早知自照头颅丑，枉用文章杀李公。",
        "dynasty": "宋",
        "collection_info": null
    },
    {
        "title": "咏史  其二",
        "author": "孙应时",
        "content": "咄咄归来技已穷，函书翻欲媚桓公。\n佳儿似此何须数，空使诸人恕乃翁。",
        "dynasty": "宋",
        "collection_info": null
    },
    {
        "title": "咏史  其三",
        "author": "孙应时",
        "content": "拊髀平生志八区，暮年家国付夷吾。\n谁言子女能相豢，可笑周郎浅丈夫。",
        "dynasty": "宋",
        "collection_info": null
    },
    {
        "title": "西溪僧舍昼卧",
        "author": "孙应时",
        "content": "燕子风微春昼长，独携书卷卧禅房。\n悠然一笑无人领，只有蔷薇满院香。",
        "dynasty": "宋",
        "collection_info": null
    },
    {
        "title": "奉和家大人将赴官舍留示及门之作  其一",
        "author": "孙应时",
        "content": "师训勤诚数十年，此心端不愧高天。\n诸君体我家严意，学殖毋为卤莽田。",
        "dynasty": "宋",
        "collection_info": null
    },
    {
        "title": "奉和家大人将赴官舍留示及门之作  其二",
        "author": "孙应时",
        "content": "大学成功在九年，根牢干长到参天。\n斯须废弃终身困，稂莠从来易满田。",
        "dynasty": "宋",
        "collection_info": null
    },
    {
        "title": "黄岩溪  其一",
        "author": "孙应时",
        "content": "杜鹃声裏谷幽幽，绿水平溪日夜流。\n花落空山人不到，一川烟雨起春愁。",
        "dynasty": "宋",
        "collection_info": null
    },
    {
        "title": "黄岩溪  其二",
        "author": "孙应时",
        "content": "苍山万迭锁荒烟，百道清溪思悄然。\n只有东风偏识路，马蹄花发自年年。",
        "dynasty": "宋",
        "collection_info": null
    },
    {
        "title": "入福昌寺",
        "author": "孙应时",
        "content": "风日萧萧林翠开，支筇古寺独徘徊。\n山中不怪无人识，十五年前一度来。",
        "dynasty": "宋",
        "collection_info": null
    },
    {
        "title": "次仲氏韵  其一",
        "author": "孙应时",
        "content": "曲生真得圣之清，风味超然一座倾。\n肯向春寒慰牢落，令人心事转和平。",
        "dynasty": "宋",
        "collection_info": null
    },
    {
        "title": "次仲氏韵  其二",
        "author": "孙应时",
        "content": "枵腹贪书颇自强，年来得失正相当。\n须知耳目尘埃尽，始见山林日月长。",
        "dynasty": "宋",
        "collection_info": null
    },
    {
        "title": "次仲氏韵  其三",
        "author": "孙应时",
        "content": "故人惊我鬓丝多，一叹相逢可若何。\n勋业向来无此梦，菱花何必遣重磨。",
        "dynasty": "宋",
        "collection_info": null
    },
    {
        "title": "山行",
        "author": "孙应时",
        "content": "中年意与山林会，胜日身兼杖屦轻。\n正有百钱堪独往，不将一赏负秋晴。",
        "dynasty": "宋",
        "collection_info": null
    },
    {
        "title": "题寒草岩",
        "author": "孙应时",
        "content": "寒草岩前春鸟啼，桃花无数点清溪。\n我行已到神仙窟，不比渔郎此路迷。",
        "dynasty": "宋",
        "collection_info": null
    },
    {
        "title": "枕上口占",
        "author": "孙应时",
        "content": "喧喧鳬雁起寒汀，淡淡书窗半欲明。\n听彻霜钟发深思，对床欹枕有诗成。",
        "dynasty": "宋",
        "collection_info": null
    },
    {
        "title": "次日湖上",
        "author": "孙应时",
        "content": "山南山北水平湖，屏障天开画不如。\n好在风流王谢宅，扁舟来往未应疎。",
        "dynasty": "宋",
        "collection_info": null
    },
    {
        "title": "送彭大老提舶泉南  其一",
        "author": "孙应时",
        "content": "先生学力定如山，应世无非意所安。\n一语令人深味处，不言容易祇言难。",
        "dynasty": "宋",
        "collection_info": null
    },
    {
        "title": "送彭大老提舶泉南  其二",
        "author": "孙应时",
        "content": "笑谈终日任天真，和气春风自袭人。\n毕竟胸中无适莫，不妨一世总相亲。",
        "dynasty": "宋",
        "collection_info": null
    },
    {
        "title": "送彭大老提舶泉南  其三",
        "author": "孙应时",
        "content": "人言西府厌编摩，归卧方山意若何。\n出处无心亦无累，宁知世上有风波。",
        "dynasty": "宋",
        "collection_info": null
    },
    {
        "title": "送彭大老提舶泉南  其四",
        "author": "孙应时",
        "content": "眼观荣辱等虚空，强着衣冠与世同。\n长夏清风秋夜月，高怀应不忘山中。",
        "dynasty": "宋",
        "collection_info": null
    },
    {
        "title": "送彭大老提舶泉南  其五",
        "author": "孙应时",
        "content": "天然廉素匪沽名，秋入沧浪彻底清。\n蛮舶珍奇纵山积，归囊应比去时轻。",
        "dynasty": "宋",
        "collection_info": null
    },
    {
        "title": "送彭大老提舶泉南  其六",
        "author": "孙应时",
        "content": "一时人物到如今，人望先生日已深。\n愿以苍生置怀抱，勿因空谷有遐心。",
        "dynasty": "宋",
        "collection_info": null
    },
    {
        "title": "昆山龚立道昱有月石砚屏斗南君玉诸人皆有诗余亦赋一绝",
        "author": "孙应时",
        "content": "窗间明月镇长在，此宝如今更有无。\n看取光辉生笔砚，可无文字继欧苏。",
        "dynasty": "宋",
        "collection_info": null
    },
    {
        "title": "举帆松江经县治北",
        "author": "孙应时",
        "content": "杨柳烟中一塔孤，东风漫漫水平湖。\n扁舟谁倚高楼望，画入吴淞春晚图。",
        "dynasty": "宋",
        "collection_info": null
    },
    {
        "title": "赠闾丘道人",
        "author": "孙应时",
        "content": "天下几人能具眼，世间万事可忘言。\n犹将笔墨澜翻说，多笑先生不惮烦。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其一",
        "author": "孙应时",
        "content": "水边篱落影疎疎，一见风姿意豁如。\n驿使莫嫌时节晚，少留春半作春初。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其二",
        "author": "孙应时",
        "content": "楚江横月一枝明，想见江南半落英。\n等是春风有先后，不妨调鼎看功成。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其三",
        "author": "孙应时",
        "content": "地远天寒饱雪霜，深林依旧十分香。\n玉堂茅舍公休问，一种风流压众芳。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其四",
        "author": "孙应时",
        "content": "清诗吟赏慰花神，唤起风情寂寞滨。\n正是参军旧题处，须公还作一家春。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其五",
        "author": "孙应时",
        "content": "一笑无言桃李场，从教遥夜斗寒香。\n红梅何意败家法，便欲从时作闹粧。",
        "dynasty": "宋",
        "collection_info": null
    },
    {
        "title": "江北梅开殊晚和林实之别驾韵  其六",
        "author": "孙应时",
        "content": "许氏南园十里间，嗟跎胜赏怯春寒。\n寄声行客如迴首，莫把寻常醉眼看。",
        "dynasty": "宋",
        "collection_info": null
    },
    {
        "title": "池口阻风雨  其一",
        "author": "孙应时",
        "content": "江头三日繫扁舟，秋浦齐山欠一游。\n已自无人念羁客，更禁风雨作春愁。",
        "dynasty": "宋",
        "collection_info": null
    },
    {
        "title": "池口阻风雨  其二",
        "author": "孙应时",
        "content": "一江风雨送春归，漠漠汀洲白鹭飞。\n舟子相呼更添缆，水来新没钓船矶。",
        "dynasty": "宋",
        "collection_info": null
    },
    {
        "title": "巫山祠梳洗楼",
        "author": "孙应时",
        "content": "山川楚国六千里，云雨阳台十二峰。\n神女可无哀郢意，强教梳洗为谁容。",
        "dynasty": "宋",
        "collection_info": null
    },
    {
        "title": "巴东秋风亭怀寇公  其一",
        "author": "孙应时",
        "content": "秋风亭上思悠哉，想见鸣琴日日来。\n野水孤舟故如昨，为公长啸一徘徊。",
        "dynasty": "宋",
        "collection_info": null
    },
    {
        "title": "巴东秋风亭怀寇公  其二",
        "author": "孙应时",
        "content": "袖手穷山一少年，何曾有楚到澶渊。\n英雄正自无人识，盖世功名却偶然。",
        "dynasty": "宋",
        "collection_info": null
    },
    {
        "title": "和真长木犀  其一",
        "author": "孙应时",
        "content": "一从月窟移根到，不落人间第二香。\n商略江梅是兄弟，等閒休復斗风光。",
        "dynasty": "宋",
        "collection_info": null
    },
    {
        "title": "和真长木犀  其二",
        "author": "孙应时",
        "content": "香传万里到蚕丛，依旧江南林下风。\n忆着小山招隠句，不堪流落更相逢。",
        "dynasty": "宋",
        "collection_info": null
    },
    {
        "title": "和真长木犀  其三",
        "author": "孙应时",
        "content": "长怜花月不相谋，月满花开得更休。\n待倚高楼吹铁笛，为君极意作吟秋。",
        "dynasty": "宋",
        "collection_info": null
    },
    {
        "title": "即事  其一",
        "author": "孙应时",
        "content": "凝云淡淡山苍苍，天影下照生湖光。\n渔舟散入绿苹去，划破琉璃三四行。",
        "dynasty": "宋",
        "collection_info": null
    },
    {
        "title": "即事  其二",
        "author": "孙应时",
        "content": "江梅玉立故清妍，心友猗兰弟水仙。\n终日相看静无语，一时风味也堪怜。",
        "dynasty": "宋",
        "collection_info": null
    },
    {
        "title": "和郑信卿  其一",
        "author": "孙应时",
        "content": "天与风情压众芳，雕栏翠幄奉君王。\n猗兰自欠倾城色，空作深林一味香。",
        "dynasty": "宋",
        "collection_info": null
    },
    {
        "title": "和郑信卿  其二",
        "author": "孙应时",
        "content": "绮罗丝竹沸名园，想见春风玉树前。\n况是天公饶一月，何妨行乐倍他年。",
        "dynasty": "宋",
        "collection_info": null
    },
    {
        "title": "和郑信卿  其三",
        "author": "孙应时",
        "content": "舞絮飞花别茂林，狂蜂乱蝶度繁阴。\n干坤不尽春长在，莫遣伤春意太深。",
        "dynasty": "宋",
        "collection_info": null
    },
    {
        "title": "和陈及之  其一",
        "author": "孙应时",
        "content": "不妨客子归路滑，且喜雨来天破悭。\n剑南剑北好颜色，吾徒心事畧相关。",
        "dynasty": "宋",
        "collection_info": null
    },
    {
        "title": "和陈及之  其二",
        "author": "孙应时",
        "content": "诗无雕刻未为癖，战胜纷华聊自肥。\n万里归期劳梦想，百年世事几从违。",
        "dynasty": "宋",
        "collection_info": null
    },
    {
        "title": "和陈及之  其三",
        "author": "孙应时",
        "content": "蟠龙山头行且歌，嘉陵江上重相过。\n人生知音不易得，举似诸人委悉么。",
        "dynasty": "宋",
        "collection_info": null
    },
    {
        "title": "和陈及之  其四",
        "author": "孙应时",
        "content": "江头风雨暗行李，习气难洗儒生酸。\n更欲从君细商畧，不道挥斤愁鼻端。",
        "dynasty": "宋",
        "collection_info": null
    },
    {
        "title": "和陈及之  其五",
        "author": "孙应时",
        "content": "吾非斯人谁与羣，覆手翻手知交情。\n天南海北有离合，此生此意无寒盟。",
        "dynasty": "宋",
        "collection_info": null
    },
    {
        "title": "再和  其一",
        "author": "孙应时",
        "content": "文章富贵自两事，脱欲其全天定悭。\n平生萧瑟也不恶，未妨诗赋动江关。",
        "dynasty": "宋",
        "collection_info": null
    },
    {
        "title": "再和  其二",
        "author": "孙应时",
        "content": "庭帏日听乌鹊喜，里社相思鸡鳬肥。\n独身浪走一万里，忽忽平生心事违。",
        "dynasty": "宋",
        "collection_info": null
    },
    {
        "title": "再和  其三",
        "author": "孙应时",
        "content": "君诗音节中弦歌，报我英瑶百倍过。\n江村老人衣钵在，同参今更有人么。",
        "dynasty": "宋",
        "collection_info": null
    },
    {
        "title": "再和  其四",
        "author": "孙应时",
        "content": "欲望中原双目断，听谈往事几心酸。\n百年故家好人物，尘沙流落太无端。",
        "dynasty": "宋",
        "collection_info": null
    },
    {
        "title": "再和  其五",
        "author": "孙应时",
        "content": "衮衮诸公鸳鹭羣，年来看熟已忘情。\n四明相寻风雨过，一丘一壑便悭盟。",
        "dynasty": "宋",
        "collection_info": null
    },
    {
        "title": "和简叔  其一",
        "author": "孙应时",
        "content": "绿阴庭户自生香，燕子飞来话日长。\n正有清风便午枕，更无尘梦到禅房。",
        "dynasty": "宋",
        "collection_info": null
    },
    {
        "title": "和简叔  其二",
        "author": "孙应时",
        "content": "落日衔山山更青，閒云敛尽绿烟横。\n危亭独倚阑干遍，又听疎钟第一声。",
        "dynasty": "宋",
        "collection_info": null
    },
    {
        "title": "挽邢邦用  其一",
        "author": "孙应时",
        "content": "有美天姿粹且真，温温玉树气生春。\n从来孝友闻乡曲，叹息如公有几人。",
        "dynasty": "宋",
        "collection_info": null
    },
    {
        "title": "挽邢邦用  其二",
        "author": "孙应时",
        "content": "十载潜心学有方，韬藏曾不露锋铓。\n前途万里能脂辖，此志伤君死未忘。",
        "dynasty": "宋",
        "collection_info": null
    },
    {
        "title": "挽邢邦用  其三",
        "author": "孙应时",
        "content": "区区仓掾救荒移，实惠洋洋摄令时。\n更有棠阴在空圄，庐山遗爱未应衰。",
        "dynasty": "宋",
        "collection_info": null
    },
    {
        "title": "挽邢邦用  其四",
        "author": "孙应时",
        "content": "平生事业始分毫，楩梓终须百丈高。\n正拟他时好梁栋，忍看摧折在蓬蒿。",
        "dynasty": "宋",
        "collection_info": null
    },
    {
        "title": "挽邢邦用  其五",
        "author": "孙应时",
        "content": "倾盖论交未一年，追怀三益泪潸然。\n为君提掖诸郎看，长已胜冠孟母贤。",
        "dynasty": "宋",
        "collection_info": null
    },
    {
        "title": "眉州",
        "author": "孙应时",
        "content": "文华要是山川气，看到眉州四海空。\n尊者庵前双石笋，令人真见两苏公。",
        "dynasty": "宋",
        "collection_info": null
    },
    {
        "title": "读通鑑杂兴  其一",
        "author": "孙应时",
        "content": "南山击缶正乌乌，东市匆匆坐一书。\n说道中兴无过事，太阳侵蚀总缘渠。",
        "dynasty": "宋",
        "collection_info": null
    },
    {
        "title": "读通鑑杂兴  其二",
        "author": "孙应时",
        "content": "簿书流汗走君房，那得狂奴故意降。\n努力诸公了台阁，不烦鱼雁到桐江。",
        "dynasty": "宋",
        "collection_info": null
    },
    {
        "title": "读通鑑杂兴  其三",
        "author": "孙应时",
        "content": "清浊无心陈仲弓，圆机聊救汉诸公。\n末流不料儿孙误，千古黄初佐命功。",
        "dynasty": "宋",
        "collection_info": null
    },
    {
        "title": "读通鑑杂兴  其四",
        "author": "孙应时",
        "content": "柴门三叩畧从容，感激聊酬大耳公。\n常日驱牛趁春雨，人前元不似英雄。",
        "dynasty": "宋",
        "collection_info": null
    },
    {
        "title": "读通鑑杂兴  其五",
        "author": "孙应时",
        "content": "渭上耕屯望一秋，鼓行那復更迟留。\n落星误尽痴儿辈，长说宣王抗武侯。",
        "dynasty": "宋",
        "collection_info": null
    },
    {
        "title": "读通鑑杂兴  其六",
        "author": "孙应时",
        "content": "建安社稷看文举，正始风流倚太初。\n天地一身无处着，诸人休苦恨狂疎。",
        "dynasty": "宋",
        "collection_info": null
    },
    {
        "title": "读通鑑杂兴  其七",
        "author": "孙应时",
        "content": "平生作意轻羊舅，岁晚何心佞羯奴。\n为问荆齐是三窟，此时容有宦情无。",
        "dynasty": "宋",
        "collection_info": null
    },
    {
        "title": "读通鑑杂兴  其八",
        "author": "孙应时",
        "content": "莫怪新亭泣楚囚，王公原不办中州。\n石头门外千年恨，他日相思一涕流。",
        "dynasty": "宋",
        "collection_info": null
    },
    {
        "title": "题黄岩溪",
        "author": "孙应时",
        "content": "得雨溪声壮，无风云气多。\n山花依翠竹，滩石乱寒莎。\n樵父谷中出，牧儿牛背歌。\n逢人问尘世，扰扰意如何。",
        "dynasty": "宋",
        "collection_info": null
    },
    {
        "title": "洞庭湖",
        "author": "孙应时",
        "content": "明湖纳宇宙，春思满楼台。\n沙鸟一行去，风帆千里来。\n平生眼今饱，落日首重迴。\n会趁江山约，还愁白髮催。",
        "dynasty": "宋",
        "collection_info": null
    },
    {
        "title": "句",
        "author": "孙应时",
        "content": "牛车担负愧高义，当知薄命非倪宽。",
        "dynasty": "宋",
        "collection_info": null
    },
    {
        "title": "丁未仲夏赏月次雪斋韵",
        "author": "司马道",
        "content": "邂逅成佳约，持杯喜月圆。\n素华千顷凈，乐事两家全。\n念旧惊同日，裁诗似先天。\n他乡欣得此，后会肯重延。",
        "dynasty": "宋",
        "collection_info": null
    },
    {
        "title": "襄阳歌",
        "author": "刘过",
        "content": "十年着脚走四方，胡不归来兮襄阳。\n襄阳真是用武国，上下吴蜀天中央。\n铜鞮坊裏弓作市，八邑田熟麦当粮。\n一条路入秦陇去，落日彷佛见太行。\n土风沉浑士奇杰，呜呜酒后歌声发。\n歌曰人定兮胜天，半壁久无胡日月。\n买剑倾家赀，市马託生死。\n科举非不好，行都兮万里。\n人言边人尽粗材，卧龙高卧不肯来。\n杜甫诗成米芾写，二三子亦英雄哉。",
        "dynasty": "宋",
        "collection_info": null
    },
    {
        "title": "多景楼醉歌",
        "author": "刘过",
        "content": "君不见七十二子从夫子，儒雅强半鲁国士。\n二十八宿佐中兴，英雄多是僰阳人。\n丈夫生有四方志，东欲入海西入秦。\n安能龌龊守一隅，白头章句浙与闽。\n醉游太白呼峨岷，奇材剑客结楚荆。\n不随举子纸上学六韬，不学腐儒穿凿注五经。\n天长路远何时到，侧身望兮涕霑巾。",
        "dynasty": "宋",
        "collection_info": null
    },
    {
        "title": "红酒歌呈京西漕刘郎中立义",
        "author": "刘过",
        "content": "桃花为麯杏为糵，酒醖仙方得新法。\n大槽迸裂猩血流，小槽夜雨真珠滴。\n岘山之北古襄阳，春风烂漫草花香。\n乘轺谁为部使者，金闺通籍尚书郎。\n儿样爱民真父母，十万人家感恩厚。\n鹅儿不酌宜城黄，流霞造此江南酒。\n轮蹄日日行乐同，琥珀潋滟琉璃钟。\n珊瑚枝下贵公子，人面日色相争红。\n栏桿十二开帘幔，腰鼓轰雷奏仙乐。\n翠翘金凤大堤倡，玉纤捧劝罗衣薄。\n人生百岁能几何，海棠花开春较多。\n有貂可解换一斗，醉到天晓待作么。",
        "dynasty": "宋",
        "collection_info": null
    },
    {
        "title": "瓜州歌",
        "author": "刘过",
        "content": "今年城保寨，明年城瓜州。\n寇来不能御，贼去欲自囚。\n伟哉淮南镇，禹贡之扬州。\n念昔蕞尔虏，马棰轻江流。\n翠华离金陵，人有李郭不。\n幸被帐下儿，一箭毙其酋。\n帝羓有遗臭，鲜血粘髑髅。\n败军惨无主，蛇豕散莫收。\n势当截归路，尽与俘馘休。\n甲兵洗黄河，境土尽白沟。\n天予弃不取，区区乃人谋。\n金帛输东南，礼事昆夷优。\n参差女墙月，深夜照敌楼。\n泊船运河口，颇为执事羞。",
        "dynasty": "宋",
        "collection_info": null
    },
    {
        "title": "盱眙行",
        "author": "刘过",
        "content": "车徐行，马后驰，天寒游子来盱眙。\n功名邂逅未可知，生身毕竟要何为。\n既不起草黄金闺，又不侍宴白玉墀。\n何不夜投将军飞，劝上征伐鞭四夷。\n沧海可填山可移，男儿志气当如斯。\n安能生死困毛锥，八韵作赋五字诗。\n金牌郎君黄头儿，有眼不忍重见之。\n志大才疎浩无期，逢人举似人笑嬉。\n谓之痴人未必痴，唤作奇士何能奇。",
        "dynasty": "宋",
        "collection_info": null
    },
    {
        "title": "从军乐",
        "author": "刘过",
        "content": "蛟龙宝剑鸊鹈刀，黄金络马花盘袍。\n臂弓腰矢出门去，百战未怕皋兰鏖。\n酒酣纵猎自足快，诗成横槊人称豪。\n但期处死得其所，一死政自轻鸿毛。\n将军三箭定天山，丞相五月入不毛。\n生前封侯死庙食，云台突兀秋山高。\n书生如鱼蠹书册，辛苦雕篆真徒劳。\n儿时鼓箧走京国，渐老一第犹未叨。\n自嗟赋命如纸薄，始信从军古云乐。",
        "dynasty": "宋",
        "collection_info": null
    },
    {
        "title": "登昇元阁故基",
        "author": "刘过",
        "content": "脚力倦矣曷少休，侵晨更作昇元游。\n眼中已不见二百四十尺突兀之高楼，但见炊烟万竈宿貔貅。\n上有啼鸦噪鹊如泣诉，下有藤蔓老树根据枝相虬。\n想其结缔初，匠石巧与造物侔。\n桷榱枅栱不知几大木，一木牵挽回万牛。\n山川退听左右受约束，日月乌兔早暮东西流。\n阿房之旗矗立矮如戟，临春结绮望仙三阁俱下头。\n杯埦块潜培塿而已矣，蹄涔洞庭芥为舟。\n拄撑霄汉弹压大千界，下历梁唐秦隋晋汉周。\n一朝世故有翻覆，祸结祝融回禄与鬰攸。\n灰飞障天烟焰炽，一火三月烂不收。\n遂使觚棱化草莽，丹雘成墟丘。\n吾闻至人侈俭初何心，有茅一把盖头便可留。\n何必穷极土木事妖怪，脧削赤子膏血敛以裒。\n是故子刘子，不仙不佛亦不侯。\n视鸾台凤阁为蘧庐，百万买宅亦梦幻泡影沤。\n江西岂无家，白沙翠竹泉石幽。\n茅檐曝日搔背痒，篱缺墙破手葺修。\n如以天地为室庐，日月行住坐卧得自由。\n不为朱门是，不作白屋羞。\n有时骑鲸千里游汗漫，有时蛤蜊遽食龟殻秋。\n彼昇元阁者亟成而復坏，肠亦不能为之断，心亦不能为之忧。\n造物何足云，此身自赘疣。\n誉尧毁桀未必公是非，丘跖两窖蚁与蝼。\n日斜诸公急下山，我有斗酒归去来兮相与劝酬。",
        "dynasty": "宋",
        "collection_info": null
    },
    {
        "title": "大雪登越州城楼",
        "author": "刘过",
        "content": "北风吹雪天尽头，苏州未了来越州。\n越人夜乘剡溪舟，乌喙还念栖山不。\n吴人载酒登虎丘，窈窕万舞杂清讴。\n迤逦茂苑来长洲，不顾麋鹿苏台游。\n我独忍冻城上楼，欲擒元济入蔡州。\n铁骑突出风飕飕，越人惊倒吴人愁。",
        "dynasty": "宋",
        "collection_info": null
    },
    {
        "title": "望幸金陵",
        "author": "刘过",
        "content": "建业水大胜，武昌鱼有味，江东云不比渭北春天树。\n春天门崒嵂，两岸石壁立，石头钟阜龙虎东西分。\n椎牛酾酒家家准拟犒六军，翠华不来冷落行宫门。\n泰华不易得，天下关中为本根。\n怀哉金陵古帝藩，千船泊兮万马屯。\n西湖真水真山好，吾君亦岂忘中原。",
        "dynasty": "宋",
        "collection_info": null
    },
    {
        "title": "舣舟采石",
        "author": "刘过",
        "content": "我昔南游武昌夏口之山川，赤壁弔古齐安边。\n又尝北抵鹤唳风声地，八公山前望淝水。\n谁令舣舟牛渚矶，楼船蔽江忆当时。\n周郎未战曹瞒走，谢安一笑苻坚危。\n黄云如屯夜月白，箭痕刀痕满枯骨。\n健儿饭饱饮马来，意气犹雄歌尚烈。\n只今采石还戍兵，诸将奄奄泉下人。\n饭囊盛饭酒瓮酒，位去三衙称好手。",
        "dynasty": "宋",
        "collection_info": null
    },
    {
        "title": "题润州多景楼",
        "author": "刘过",
        "content": "金山焦山相对起，挹尽东流大江水。\n一楼坐断水中央，收拾淮南数千里。\n西风把酒闲来游，木叶渐脱人间秋。\n烟尘茫茫路渺渺，神京不见双泪流。\n君不见王勃才名今盖世，当时未遇庸人尔。\n琴书落魄豫章城，滕王阁中悲帝子。\n又不见李白才思真天然，时人未省为谪仙。\n一朝放浪金陵去，凤凰台上望长安。\n我今四海行将遍，东历苏杭西汉沔。\n第一江山最上头，天下无人独登览。\n楼高思远愁绪多，楼乎楼乎奈汝何。\n安得李白与王勃，名与此楼长突兀。",
        "dynasty": "宋",
        "collection_info": null
    },
    {
        "title": "清溪阁交胡仲芳韵",
        "author": "刘过",
        "content": "琼树枝新梅蕊迸，与君携手清溪问。\n旧时狎客歌舞场，何似诗人风雪径。\n溪边杰阁高崚层，左右华屋连飞甍。\n依稀王谢鸣珂里，彷佛秦筝云母屏。\n古来繁华各衰歇，只有不磨惟璧月。\n小船何处载愁来，哀怨一声吹笛裂。",
        "dynasty": "宋",
        "collection_info": null
    },
    {
        "title": "呈陈总领五首  其一",
        "author": "刘过",
        "content": "旄头欃枪锐衝击，杀气隆隆半天黑。\n千家悲哀万家哭，唐邓征魂招不得。\n北斗移杓向西指，八月风高塞尘起。\n大军忠义赴襄阳，飞鸟潜鱼未知死。\n黔黎殷忧痛无策，愿得空中降韩白。\n呜呼何代无奇才，世间未有黄金台。",
        "dynasty": "宋",
        "collection_info": null
    },
    {
        "title": "呈陈总领五首  其二",
        "author": "刘过",
        "content": "太宗造唐刬隋乱，仁义结民过炎汉。\n胡雏负恩逆天纪，忠义回天四方起。\n嗟哉主将失纪律，百万秦人半为鬼。\n浮云改变异今古，不谓前车眼中睹。\n尝时潼关说歌舒，今日襄阳说皇甫。",
        "dynasty": "宋",
        "collection_info": null
    },
    {
        "title": "呈陈总领五首  其三",
        "author": "刘过",
        "content": "先生文章擅经纬，战法渊源如孔子。\n当时蜒獠沸溪洞，一扫蛮风凈如水。\n胸中气压万人将，亿万貔貅资馈饷。\n汉家火德接天统，秘计奇谋堪任相。\n愿公飞章告天子，敌疾如风走如鬼。",
        "dynasty": "宋",
        "collection_info": null
    },
    {
        "title": "呈陈总领五首  其四",
        "author": "刘过",
        "content": "商蚷驰河河可凭，精卫填海海可平。\n物情大忌不量力，立志亦復加专精。\n忆昨痛哭丽正门，白袍黑帽如游魂。\n中书堂留草茅疏，不赐诛戮光宗恩。\n暮年志气耻雕丧，广长阳中吊名将。\n愿持上方三寸铁，细剖赤心告今上。",
        "dynasty": "宋",
        "collection_info": null
    },
    {
        "title": "呈陈总领五首  其五",
        "author": "刘过",
        "content": "今上聪明过尧汤，师王忠纯如魏王。\n君上戮力殄仇虏，六月戈甲飞冰霜。\n泗州已復汉正朔，议饰寝庙修洛阳。\n草茅蝼蚁百无用，山林岂復中原梦。\n敬须洗眼候河清，读公浯水中兴颂。",
        "dynasty": "宋",
        "collection_info": null
    },
    {
        "title": "忆鄂渚",
        "author": "刘过",
        "content": "我离鄂渚已十年，吴儿越女空华鲜。\n不如上游古形势，四十余万兵筹边。\n中原地与荆襄近，烈士烈兮猛士猛。\n泽连云梦寒打围，城接武昌晓排阵。\n书生岂无一策奇，叩阍击鼓天不知。\n却思仙人白玉笛，胡床醉倚南楼吹。\n貂蝉兜鍪两岑寂，若耶溪傍还作客。\n空余黄鹤旧题诗，醉笔颠狂惊李白。",
        "dynasty": "宋",
        "collection_info": null
    },
    {
        "title": "寄竹隠先生孙应时",
        "author": "刘过",
        "content": "苏州酒滴如真珠，公能醉之酒百壶。\n得閒政恐不来尔，来则倒屣相与俱。\n江山绕楼诗句好，奔走万变同驰驱。\n大书小草各有能，雷雹震耀鶑花姝。\n当其半醉尚醒在，宛若处女未嫁夫。\n杯行到手湖海歇，翻覆云雨来须臾。\n羲之屈使坐北面，命骚如役仆与奴。\n角巾斜飘鬓毛出，笔墨颠倒衫袖乌。\n回旋左右如有碍，归路不记长鬚扶。\n宾侪指摘士窃笑，亦有好事描为图。\n或云先生鬰于用，浮沈欲以酒自娱。\n实非能饮姑好客，不时斗酒由人须。\n若予乃是真饮者，糟丘日日乡无何。\n虽然人亦难意料，未可目以为酒徒。\n相逢摆畧边幅尽，胸次开豁无城郛。\n敛藏穷达付之酒，不以礼法自束拘。\n情归一真举无僞，滑稽玩世为通儒。\n饮与不饮无不可，醉醒醒醉同一区。\n痴人之前莫说梦，梦中说梦愈阔迂。\n客来辄饮饮辄醉，此其所以为竹湖。\n不然他人岂无酒，欲去此脚自懒趋。\n计公之客日百数，结束冠带纷座隅。\n欲言喉牙物如梗，中怀腹非外示愚。\n不如鄙性好诚实，退无取议进不谀。\n欧公自爱曼卿放，昌黎亦喜刘叉粗。\n满城风雨重阳近，黄花篱落金英敷。\n山高凛风吹客倒，公楼虽小主者殊。\n狂当相就取一醉，有酒饮我无酒酤。\n此即虽狂亦可喜，我去俗子畴当呼。\n世无人兮亦已久，公不容我谁容乎。",
        "dynasty": "宋",
        "collection_info": null
    },
    {
        "title": "明州观大阅",
        "author": "刘过",
        "content": "书生灯窗困毛锥，说着刀剑何时持。\n忽闻殷殷金鼓震，惊起块坐筋骸衰。\n国朝右武重秋狝，列郡敢不张其威。\n万家骈首遮道看，我亦役逐人后随。\n武夫櫜鞬陈整整，虎豹拏攫旌旗麾。\n人言吴儿尽脆弱，身髮文断勇未知。\n不见拔山昔项羽，何必燕赵士始奇。\n军容灿灿生光辉，悲风惨淡杀气怒，对此忽作边头思。\n熊罴不譁晓争出，万骑驰突寒打围。\n纷纷血毛腥原野，箭竹正堕惊鸿飞。\n将军仰笑兵军贺，金帛填委深沟池。\n十年文穷坐百拙，感慨一赋从军诗。",
        "dynasty": "宋",
        "collection_info": null
    },
    {
        "title": "嘉泰开乐日殿岩泾原郭季端邀游凤山自来美堂而上湖亭海观梅坡石林无不历览最后登冲天楼下介亭观骑射歌舞赋诗而归",
        "author": "刘过",
        "content": "结束战袍骑战马，冠军将军宛如画。\n前呵小驻来美堂，箭去弓鸣飞鸟下。\n青林路转入岧峣，湖亭海观争为高。\n谁知凤舞龙飞外，别有楼阁横云霄。\n回旋左右皆游历，人物江山两英特。\n风流标致梅岭梅，磊落胸襟石林石。\n侧身更上天上行，好风吹下笑谈声。\n山神川后领要束，遁走虎豹藏蛟鲸。\n摩挲苔藓题诗去，万鼓声中白题舞。\n众宾捧酒寿主人，将军自是擎天柱。\n看山看水时一来，钱塘吴越何小哉。\n指点中原百城在，功名逼人有机会。",
        "dynasty": "宋",
        "collection_info": null
    },
    {
        "title": "古诗",
        "author": "刘过",
        "content": "凉生几砚窗未糊，秋风射入如相呼。\n床头吴鈎作龙吼，便欲乘此捣穹庐。\n丈夫诗胆如斗大，摩挲笑与歌楚些。\n生平柔肠作铁坚，挑尽寒灯拥襟坐。\n撞钟打鼓天欲明，鸦未知晓鷄先惊。\n夜来有雨不须问，听取窗前蕉叶声。\n老僧惯閒定较可，山色朦胧半烟锁。\n玉簪委地怕禁持，消息雨中弹指过。\n前回十日得一晴，远山松桧如泼青。\n痴云冉冉自辟易，半江滚滚金龙生。\n桂花毕竟终燥薄，强出婵娟懒梳掠。\n正缘久不见云生，事半功倍扫萧索。\n人言快意难得时，世间乐事须生悲。\n转头泼墨天地黑，依然雨脚如丝垂。\n山翁岂识神龙志，特地霖淫阻游意。\n不知金鸭香篆长，拥鼻犹可看文戏。\n重重迭迭添青苍，谁谓浓翠遶丛篁。\n草木过湿有香意，衣笼笃褥篝笼汤。\n峭岩万丈苔斑驳，日固甚佳雨不恶。\n晴明晦冥俱可观，刍豢有时荐藜藿。\n爱山之痴如爱诗，或日或雨皆足奇。\n君不见若把西湖比西子，淡粧浓抹总相宜。",
        "dynasty": "宋",
        "collection_info": null
    },
    {
        "title": "上谯江州",
        "author": "刘过",
        "content": "丘公镇金陵，辛老治京口。\n君王神武欲筹边，九江更使何人守。\n九江太守今谯侯，谯侯德量容九州。\n诗书礼乐晋元帅，意度閒远和而谋。\n清尊对客温如玉，同上庾楼望西北。\n胡尘万里气压之，客有白头何碌碌。\n出门烟水空茫茫，西为汉沔南衡湘。\n指点武昌在何许，买船又谒吴侯去。",
        "dynasty": "宋",
        "collection_info": null
    },
    {
        "title": "观三迭泉",
        "author": "刘过",
        "content": "五老峰北嵯峩颠，龙泉三迭来自天。\n只因开闢便有此，山云蔽护经岁年。\n一朝何事失扃鐍，樵者得之人共传。\n欲往从之人惮远，险溪绝壑穷攀缘。\n初疑霜崩涌天谷，翻若云奔不岩宿。\n散为飞风扬轻烟，垂似银丝贯珠玉。\n随风变态难尽名，观者洞骇心与目。\n清寒侵袂心益爽，清甘熨齿手屡掬，我欲揽之作玉虹。\n似开九丈锦屏风，有若插碧金芙蓉。\n笑骑挥斥凌太空，穷源直到天河东。",
        "dynasty": "宋",
        "collection_info": null
    },
    {
        "title": "赠许从道之子祖孙",
        "author": "刘过",
        "content": "祖孙今年几年齿，两髻紞紞垂到耳。\n读书要以六经先，次第汉唐十七史。\n老夫之见窃不然，别有一说为举似。\n方今孽胡日衰甚，河朔早暮风尘起。\n腐儒酸寒作何用，国家所欠奇伟士。\n丈夫立身两字尽，臣子忠孝而已矣。\n吾观汝相头面阔，颜色粗厚黑而紫。\n汝翁七十鬓髮转，汝父科第迟如此。\n与生生死蠹文字，土田官人村夫子。\n不如左弯右挟弓，肉食封侯差快耳。",
        "dynasty": "宋",
        "collection_info": null
    },
    {
        "title": "郭帅遗蕨羹",
        "author": "刘过",
        "content": "书生穷无食肉相，老不能官犹崛强。\n一杯紫蕨江西羹，万户封侯犹未当。\n主人幕下三千士，谈王说伯如蜂起。\n日日椎鲜与击肥，厌饫腥羶饱而已。\n此生只愿吃此羹，坐看将军勋业成。\n金山乞取一片山，要看濈濈儿拳短，穷人便是知田汉。",
        "dynasty": "宋",
        "collection_info": null
    },
    {
        "title": "舟中",
        "author": "刘过",
        "content": "扁舟去时风怒恶，舟入深溪雪花落。\n我行无事有底忙，且向荻花深处着。\n邻船乞火炮蛤蜊，樽中浊醪把一巵。\n陶陶万事不復理，冻口且吐寒酸时。",
        "dynasty": "宋",
        "collection_info": null
    },
    {
        "title": "村墅",
        "author": "刘过",
        "content": "俗子有钱村亦乐，秋田米熟歌牛角。\n三家村墅无官方，夜半呼卢笑声谑。\n寻思我辈不如君，平生读书徒苦辛。\n遭时丧乱未得志，长策短藁无由伸。\n不如卖剑买牛去，也学此翁村裏住。\n只愁夜半月明时，得意无人和诗句。",
        "dynasty": "宋",
        "collection_info": null
    },
    {
        "title": "题一犁春雨图后",
        "author": "刘过",
        "content": "阿耘无田食破砚，奉亲日籴供朝饭。\n有田正恐拙把犂，何得更为图画看。\n汝父名汝汝当知，有田无田未可期。\n有田不耕汝懒病，无田画田真画餠。\n画田之外乃画牛，捕捉风影何时休。\n头上安头入诗轴，全家不应犹食粥。",
        "dynasty": "宋",
        "collection_info": null
    },
    {
        "title": "寄竹隠先生孙应时",
        "author": "刘过",
        "content": "竹湖人之英，剧县勇自试。\n三年种桃李，遗爱及僮稚。\n咸欲父母之，谓吾公之子。\n独有督邮嫌，见谓不事事。\n瑕疵催科细，欲以三尺治。\n八月羁僦楼，半年縻隠市。\n小窗天日晴，洒落自胸次。\n抖擞旧尘埃，楮札左右置。\n寄傲点画间，挥染当游戏。\n人贤世所希，嗜好人共贵。\n车马闹填门，载酒日纷至。\n大书极豪放，小草亦姿媚。\n敛藏经纶业，进此第一义。\n玉板抄歌诗，石碑刻图记。\n人家锦为轴，高壁垂至地。\n袭藏较工拙，临写费同异。\n争如老刘子，落魄一狂士。\n半生不读书，颇能会其意。\n寒泉骥马饮，平陆蛟龙起。\n得非久幽愤，于以发奇气。\n故使钟鼎疎，自足名一世。\n毛锥久见绝，一见尚能喜。\n酒边袖予诗，不誉亦不忌。\n有时夺之去，箱箧余故纸。\n如持将军诰，屡博姑苏醉。",
        "dynasty": "宋",
        "collection_info": null
    },
    {
        "title": "同许从道游涵碧亭",
        "author": "刘过",
        "content": "犯暑日午来，坐到日落归。\n松桂丛团团，竹光凈晖晖。\n乳窦成濯缨，绿染身上衣。\n却倾所携酒，对酌老石矶。\n幽鸟当歌者，荐以首山薇。\n敛藏大千界，游戏麈尾挥。\n寺门长安道，结束驷马肥。\n醉乡访腥荤，屏风肉红围。\n我亭不关锁，何人款柴扉。\n掉臂樵担行，藤萝自烟霏。\n古所谓迂阔，若此二子稀。\n既非携娉婷，又乏玉鞍飞。\n不知有何好，林泉少焉依。\n境胜更着语，鬼神暗呵讥。\n但知笑他人，不觉自己非。",
        "dynasty": "宋",
        "collection_info": null
    },
    {
        "title": "湖学别苏召叟",
        "author": "刘过",
        "content": "失学老无成，宁不心自慊。\n子卿生吾后，逸俊眼未见。\n委身入垆锤，顾此金百炼。\n有如顽钝质，岂可便磨刬。\n看君说经旨，不异瓴水建。\n小诗虽有技，风味亦不浅。\n我途未易穷，本自安眠饭。\n俯仰道德光，耳目自濡染。\n凉风忽秋思，一夜窗纸飐。\n平生湖海梦，高兴动淮沔。\n追思狂踪迹，失处不可掩。\n醉搥黄鹤楼，一掷赌百万。\n只今觉衰甚，四海游已倦。\n所余习气在，未了一第欠。\n师友贵隆亲，古学当自反。\n小夫事机械，心甚山川险。\n半生客吴粤，生死交情见。\n谁知尘土中，得君初识面。\n何时束装来，草草衾裘办。\n密迩恋轩诚，功名期岁晚。",
        "dynasty": "宋",
        "collection_info": null
    },
    {
        "title": "答曹元章",
        "author": "刘过",
        "content": "先生修廉隅，日日自惊畏。\n老夫寄杯酒，狂亦非所讳。\n酸咸虽不同，各自有正味。\n切莫对痴人，说梦其词费。",
        "dynasty": "宋",
        "collection_info": null
    },
    {
        "title": "古意席上为徐子宜侍郎赋",
        "author": "刘过",
        "content": "桃李多芳妍，开落如春风。\n託身终自天，花不百日红。\n残月望朝日，各自相西东。\n为君整仪容，照水不照镜。\n为君进甘旨，君视肉有堇。\n悲歌欲感君，声若君不闻。\n金玉徒结君，君看若浮云。\n父母长嘆息，谓儿好容德。\n脂泽固不妍，珠翠亦无色。\n娉婷艷阳春，自丑不自惜。\n君心河汉流，为雨不復收。\n妾心东流水，赴海终不止。",
        "dynasty": "宋",
        "collection_info": null
    },
    {
        "title": "怀古四首为知己魏倅元长赋兼呈王永叔宗丞戴少望  其一",
        "author": "刘过",
        "content": "言理不可求，吾将讯苍苍。\n草木被春华，松柏遭摧伤。\n才高未为福，名大或不祥。\n煌煌太史公，逸气横八方。\n瑞麟出非时，巷伯终见戕。\n晏婴不可作，鲍叔遥相望。\n发愤着春秋，掩夺日月光。\n文章诚可传，毁辱庸何伤。",
        "dynasty": "宋",
        "collection_info": null
    },
    {
        "title": "怀古四首为知己魏倅元长赋兼呈王永叔宗丞戴少望  其二",
        "author": "刘过",
        "content": "高高黄金台，燕赵争趋风。\n后来得荆卿，恩礼尽鞠躬。\n丈夫易感激，况在穷厄中。\n缟衣登素车，函谷照已空。\n吕政当野死，燕丹无奇功。\n侠骨化为铁，血变海水红。\n英愤气不磨，今为亘天虹。",
        "dynasty": "宋",
        "collection_info": null
    },
    {
        "title": "怀古四首为知己魏倅元长赋兼呈王永叔宗丞戴少望  其三",
        "author": "刘过",
        "content": "天地有大经，圣贤实先觉。\n一身万世则，激厉为忠朴。\n周勃真少文，汲黯信无学。\n岿然社稷臣，汉脉终有託。\n微臣有扬雄，百拜美新作。\n男儿无英标，焉用读书博。",
        "dynasty": "宋",
        "collection_info": null
    },
    {
        "title": "怀古四首为知己魏倅元长赋兼呈王永叔宗丞戴少望  其四",
        "author": "刘过",
        "content": "嗣宗党司马，徒尔餔其糟。\n叔夜屹玉山，落落昆崙高。\n神仙之可求，蓬岛何迢遥。\n汤武非圣人，况识师与昭。\n一死继结缨，孤竹争清标。\n荡阴一杯血，綵凤无凡毛。\n鸱鸢嗜腐鼠，竟绝终身交。",
        "dynasty": "宋",
        "collection_info": null
    },
    {
        "title": "雨寒寄姜尧章",
        "author": "刘过",
        "content": "一冬无此寒，十日不得出。\n闭门坐如鈎，老去万感入。\n冶游亦余事，况乃灯火毕。\n独怜镜湖春，一一各秀发。\n枝条掇芳蕤，惨悴变仓卒。\n凡草何足云，谁吊梅柳屈。\n东城有佳士，词笔最华逸。\n持此往问之，雨溅袍袴湿。\n蛮笺定送似，来时诗意涩。\n醉裏作蛇鸦，行草倩苏十。",
        "dynasty": "宋",
        "collection_info": null
    },
    {
        "title": "海棠得无字",
        "author": "刘过",
        "content": "步障蜀州锦，重重碧罗襦。\n娇多不胜春，十五未嫔夫。\n我欲金屋之，贮以贡上都。\n窈窕飞世间，秾李侍绿珠。\n冶容致人疑，讵知非妖狐。\n雉扇开绿绮，君王丽华俱。\n后庭非无花，有宠争得无。\n八姨淡手抹，试粧不施朱。\n不如玉环翠，睡起姿态殊。\n人言花倾国，况乃下蔡乎。",
        "dynasty": "宋",
        "collection_info": null
    },
    {
        "title": "谒郭马帅",
        "author": "刘过",
        "content": "千金买骏马，百金市蛾眉。\n长安酒家楼，挥洒惊人诗。\n天子不得臣，公卿气吞之。\n俯视儿女辈，自诡男子奇。\n谁知金陵都，五年重来兹。\n黑貂日以敝，尘埃鬓成丝。\n故人风雨散，知己今为谁。\n郭侯山西英，而有熊豹姿。\n巍峩西忠庙，乔木人所思。\n垂芳到云仍，大将奕世为。\n兄弟各三衙，父子步武随。\n万户侯冠军，金印何纍纍。\n虽然平戎策，终鬰未得施。\n方今羣胡扰，似觉虏运衰。\n达靼军其西，会以蒙国斯。\n蛇豕互吞噬，干戈极猖披。\n盗贼毛猬起，敛民及刀锥。\n父老思汉官，壶浆傒王师。\n吾君自神武，妙算出筹帷。\n收揽天下才，尺寸不可遗。\n机会一日来，恢復此其时。\n况如郭侯者，礼贤正谦卑。\n使之会云龙，列城归指麾。\n安知古中原，不使同驱驰。\n过也久沦落，狂名诸公知。\n然亦壮心胆，志慕鞭四夷。\n脱靴呼将军，举扇障元规。\n有音世不赏，诗酒聊自嬉。\n霜风忽无情，一夜冷彻肌。\n高卧百尺楼，闭门无晨炊。\n起视匣中剑，依旧光陆离。\n有恩或可报，一死所不辞。",
        "dynasty": "宋",
        "collection_info": null
    },
    {
        "title": "悲淮南",
        "author": "刘过",
        "content": "淮民穷到骨，忍復搥其肌。\n不知铁钱禁，作俑者为谁。\n行商断来路，清野多流离。\n主人日边来，四牡驱以驰。\n或云易之是，或云收之宜。\n几人困往返，遂逐文书移。\n救焚卒无策，燎火久益滋。\n缅怀征搉初，山海煮摘时。\n虽云便公家，亦復挠其私。\n今者纵虎豹，而使渴与饥。\n萧萧芦苇林，日夜边风吹。\n悲哉淮南民，持此将安之。",
        "dynasty": "宋",
        "collection_info": null
    },
    {
        "title": "俞太古尝叩阍上书有名天下予甚敬之相会于姑苏将归洞庭赋诗以壮其行",
        "author": "刘过",
        "content": "人树俱不堪，岁月驹隙过。\n老怀泪如洗，欲唱谁当和。\n洛阳今少年，弊事劳力破。\n精神经百炼，锋锐坚不挫。\n陶名滋惟旧，欹席快一坐。\n气焰九霄虹，磊落万玉货。\n平生床上下，楼辄让子卧。\n诸公吮疽尔，不去良可唾。\n洞庭清风熟，肄业情勿惰。\n有诗寄来者，工拙吾能课。",
        "dynasty": "宋",
        "collection_info": null
    },
    {
        "title": "九日鄂渚登高楚观分得能字",
        "author": "刘过",
        "content": "一山如龙来，起伏力不胜。\n老夫跨其脊，半空欲飞腾。\n尚念同游人，一二东南朋。\n税驾为小留，木末朱栏凭。\n远水天共阔，秋风响饥鹰。\n城郭千万家，营垒相依凭。\n年年重阳节，高处尽可登。\n南楼与北榭，游览昔所曾。\n插花楚观上，醉舞仅所能。\n惊倒地上人，白日看上昇。",
        "dynasty": "宋",
        "collection_info": null
    },
    {
        "title": "读书",
        "author": "刘过",
        "content": "重寻读书盟，笔砚已荆棘。\n只堪把鉏在，趁此尚有力。\n世途风波恶，躬履见险侧。\n敢云卖文活，一钱知不直。",
        "dynasty": "宋",
        "collection_info": null
    },
    {
        "title": "思故人",
        "author": "刘过",
        "content": "朋从纷如云，益觉索居甚。\n肺肠百忧集，午夜不安寝。\n长恐木石心，化作萋兮锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "title": "归耕",
        "author": "刘过",
        "content": "途穷百无成，或许营菟裘。\n依然大槐宫，蚁穴梦封侯。\n人生眠饭耳，物外亦赘疣。\n科名付诸公，老矣吾归休。",
        "dynasty": "宋",
        "collection_info": null
    },
    {
        "title": "自嘆",
        "author": "刘过",
        "content": "羣公列屋居，官贵辄鼎台。\n艷粧照珠翠，寒谷嘘春回。\n书生穷蹇甚，一笑百祸胎。\n何时业债尽，面目还本来。",
        "dynasty": "宋",
        "collection_info": null
    },
    {
        "title": "赠乡人周从龙谈命",
        "author": "刘过",
        "content": "庐陵儒万人，颇亦出青紫。\n老子三不归，未省乡里士。\n暮年罕交游，仅识子周子。\n风流属当行，岂止谈天尔。\n夜从青楼饮，一醉几欲死。",
        "dynasty": "宋",
        "collection_info": null
    },
    {
        "title": "送程伯俞赴海陵苏使君之招",
        "author": "刘过",
        "content": "红裙族雕筵，一醉当鲸吸。\n使君若问余，为道贫彻骨。",
        "dynasty": "宋",
        "collection_info": null
    },
    {
        "title": "代寿韩平原  其一",
        "author": "刘过",
        "content": "衣钵登庸復旧毡，文王尚父赵平原。\n自从庆历到今日，只说开禧初改元。\n朝闢东斋广东阁，夜看南极照南园。\n九霞觞举先旬浃，却领千官寿帝垣。",
        "dynasty": "宋",
        "collection_info": null
    },
    {
        "title": "代寿韩平原  其二",
        "author": "刘过",
        "content": "际会风云振古难，十年袖手且旁观。\n要令邻敌尊裴度，必向东山起谢安。\n一品千龄灵寿杖，五公四世进贤冠。\n功成裂地封留了，却趁赤松盟未寒。",
        "dynasty": "宋",
        "collection_info": null
    },
    {
        "title": "代寿韩平原  其三",
        "author": "刘过",
        "content": "畴昔张旃过相时，相人争覩汉官仪。\n未能劖刻燕然石，不忍摩挲昼锦碑。\n慷慨欲平千载恨，经营已嘆十年迟。\n要令阅古诗篇伟，好读车攻復古诗。",
        "dynasty": "宋",
        "collection_info": null
    },
    {
        "title": "代寿韩平原  其四",
        "author": "刘过",
        "content": "国付平章众正开，凌烟录尽到云台。\n鸳鸿充序皆桃李，羔雁成羣及草莱。\n强国断无踰此策，随车未必尽真材。\n更须妙斡垂纶手，看取灵鳌上手来。",
        "dynasty": "宋",
        "collection_info": null
    },
    {
        "title": "代寿韩平原  其五",
        "author": "刘过",
        "content": "宇宙之间物物春，戚疎曾不间陶钧。\n裔分裴皞东西眷，谊笃嗣宗南北邻。\n中令诸孙难遍识，栖筠俗子老堪亲。\n试捐内举拘挛迹，无异平原十九人。",
        "dynasty": "宋",
        "collection_info": null
    },
    {
        "title": "寿建康太尉",
        "author": "刘过",
        "content": "万里寒风一布袍，特将诗句谒英豪。\n正当武曲临凡世，恰值骊龙出海涛。\n五马尽投千岁鹤，六军急献万年桃。\n不因此日沧溟近，一钓那能得巨鳌。",
        "dynasty": "宋",
        "collection_info": null
    },
    {
        "title": "庆周益公新府",
        "author": "刘过",
        "content": "潭潭新府列名卿，玉带金鱼喜气横。\n能广万间庇寒士，定容驷马向高闳。\n午桥庄上江山秀，独乐园中花草荣。\n才作美哉轮奂颁，清台又奏相星明。",
        "dynasty": "宋",
        "collection_info": null
    },
    {
        "title": "辞周益公",
        "author": "刘过",
        "content": "一曲归欤浩浩歌，世间无地不风波。\n人从贫贱识者少，事向艰难省处多。\n紫塞将军秋佩印，玉堂学士夜鸣珂。\n太平宰相不收拾，老死山林无奈何。",
        "dynasty": "宋",
        "collection_info": null
    },
    {
        "title": "代上谯太尉",
        "author": "刘过",
        "content": "叮咛天语听传呼，咤咤雷霆压万夫。\n泽国使临殊玉节，彤墀香近惹金炉。\n庆逢龙跃风云阔，职有蝉联父子俱。\n援手坠渊余事耳，故人有子在泥途。",
        "dynasty": "宋",
        "collection_info": null
    },
    {
        "title": "谒易司谏  其一",
        "author": "刘过",
        "content": "已死姦谀老舐牛，非才讵可镇西州。\n豺狼逐去羣狐惧，鸷鸟虽多一鹗秋。\n天下孤寒有生意，诸蕃元帅为清修。\n太平更有当年事，未可廉纤只么休。",
        "dynasty": "宋",
        "collection_info": null
    },
    {
        "title": "谒易司谏  其二",
        "author": "刘过",
        "content": "十载长安五往来，立谈无语口慵开。\n懒看龌龊随时士，谁是艰难济世才。\n韦布岂无堪将相，庙堂未易贱蒿莱。\n上书欲谒平章去，光范门前肯自媒。",
        "dynasty": "宋",
        "collection_info": null
    },
    {
        "title": "上金陵章侍郎  其一",
        "author": "刘过",
        "content": "龙虎东西两踞盘，帝教弹压此山川。\n风行魏蜀三分国，浪静江淮万里天。\n半壁旌旗佳丽地，十州鼓角鬰葱边。\n便当击楫中流誓，莫使鞭为祖逖先。",
        "dynasty": "宋",
        "collection_info": null
    },
    {
        "title": "上金陵章侍郎  其二",
        "author": "刘过",
        "content": "欲上云霄虎豹关，失身一落市城间。\n经过鲁肃捐时廪，想像谢安游处山。\n去国梦魂愁切切，感时滴泪血斑斑。\n少陵却欲依严武，妻嫂轻人未敢还。",
        "dynasty": "宋",
        "collection_info": null
    },
    {
        "title": "上袁文昌知平江五首  其一",
        "author": "刘过",
        "content": "骨秀如仙孕武夷，故教手笔世宗师。\n隶分唐汉诸家字，句压陈黄二子诗。\n茂苑雨晴花发处，洞庭霜重橘黄时。\n尘埃俗吏那能此，一段奇功自可知。",
        "dynasty": "宋",
        "collection_info": null
    },
    {
        "title": "上袁文昌知平江五首  其二",
        "author": "刘过",
        "content": "车马城中早上忙，子城内裏看星郎。\n十州已茂圜扉草，一炷初凝画戟香。\n铜剖虎符新雨露，玉持使节旧风霜。\n明年樱笋成时候，不在乌台即玉堂。",
        "dynasty": "宋",
        "collection_info": null
    },
    {
        "title": "上袁文昌知平江五首  其三",
        "author": "刘过",
        "content": "欲上姑苏望虎丘，小邦宁有此风流。\n山川形势今三辅，人物英雄古列侯。\n华屋鳞鳞冠盖里，画桥曲曲管絃楼。\n金陵蜀郡俱疎远，除却皇都第一州。",
        "dynasty": "宋",
        "collection_info": null
    },
    {
        "title": "上袁文昌知平江五首  其四",
        "author": "刘过",
        "content": "行尽淮南日日东，自携隻影入吴松。\n人生五马方知贵，客老诸侯嘆未逢。\n适意秋风宁为鲙，惊心半夜忽闻钟。\n十年无计离场屋，说着功名气拂胸。",
        "dynasty": "宋",
        "collection_info": null
    },
    {
        "title": "上袁文昌知平江五首  其五",
        "author": "刘过",
        "content": "已办行都欲去船，箇中因得少留连。\n长安在望空悲日，刺史谁知别有天。\n鼓吹后车喧水际，旌旗前骑簇花边。\n书生不愿悬金印，只觅扬州骑鹤钱。",
        "dynasty": "宋",
        "collection_info": null
    },
    {
        "title": "寄李侍郎",
        "author": "刘过",
        "content": "未照玉堂金炬莲，地官董正职尤专。\n常经要足邦中赋，胜算犹烦马上鞭。\n黄阁少须持紫橐，黑头早已继青毡。\n方今讲论肥民策，不数横流地上钱。",
        "dynasty": "宋",
        "collection_info": null
    },
    {
        "title": "寄湖州赵侍郎",
        "author": "刘过",
        "content": "桑柘村村烟树浓，新秧刺水麦梳风。\n舟行苕霅双溪上，人在苏杭两郡中。\n鼓角丽声相旦暮，旌旗小队间青红。\n主人夙有神仙骨，合住水晶天上宫。",
        "dynasty": "宋",
        "collection_info": null
    },
    {
        "title": "谒淮西帅",
        "author": "刘过",
        "content": "家住徐城未卜还，归心正在杳冥间。\n东游吴魏三千里，西入成都一万山。\n解使愁肠能寸寸，空令泪眼已斑斑。\n此情不告英雄帅，说向儿曹总是閒。",
        "dynasty": "宋",
        "collection_info": null
    },
    {
        "title": "谒金陵武帅李奭时叩殿帅为易宪章求书碑  其一",
        "author": "刘过",
        "content": "江南无此一雄藩，稳称将军小踞蟠。\n韬畧世传天下少，棣华鼎峙帅臣难。\n狂胡要使如灰灭，中国先须大器安。\n惨惨尘沙天欲雪，北风凛凛剑芒寒。",
        "dynasty": "宋",
        "collection_info": null
    },
    {
        "title": "谒金陵武帅李奭时叩殿帅为易宪章求书碑  其二",
        "author": "刘过",
        "content": "搏虎屠龙两未成，萧然华髮一书生。\n狂踪潦倒初无定，老气峥嵘自不平。\n借马饱游云梦泽，归舟小驻石头城。\n磨崖已办中兴颂，洗眼西湖看北征。",
        "dynasty": "宋",
        "collection_info": null
    },
    {
        "title": "呈李漕  其一",
        "author": "刘过",
        "content": "默祷神仙政隠忧，天心人意已周流。\n旱苗已槁七八月，甘雨如期十五州。\n风月冷吹云梦晚，水花新浸武昌秋。\n异时白粲输官处，知有丰年万斛收。",
        "dynasty": "宋",
        "collection_info": null
    },
    {
        "title": "呈李漕  其二",
        "author": "刘过",
        "content": "尘埃破帽倦骑馿，一雨穷途快有余。\n盆盎自天倾屋瓦，龙蛇平地起阶渠。\n冷侵絺绤觉太甚，声满梧桐殊不疎。\n口业未偿诗有债，夜深灯大小窗虚。",
        "dynasty": "宋",
        "collection_info": null
    },
    {
        "title": "喜雨呈吴按察  其一",
        "author": "刘过",
        "content": "使君人物旧乌台，天听虽高力挽回。\n湖水欲平江为退，秋田未旱雨朱来。\n云随黄鹤游何许，风满南楼亦快哉。\n凉意入秋清可画，月岩知有桂花开。",
        "dynasty": "宋",
        "collection_info": null
    },
    {
        "title": "喜雨呈吴按察  其二",
        "author": "刘过",
        "content": "黄鹤山前雨乍过，城南草市乐如何。\n千金估客倡楼醉，一笛牧童牛背歌。\n江夏水生归未得，武昌鱼美价无多。\n掉船亦欲徜徉去，古井而今淡不波。",
        "dynasty": "宋",
        "collection_info": null
    },
    {
        "title": "谒京口张守  其一",
        "author": "刘过",
        "content": "未识诸人名已侯，一麾应此滞徐州。\n谁知安石恐未免，欲借寇君何可留。\n遗爱与山同北固，平生作计岂东周。\n上方已听尚书履，声在星辰最上头。",
        "dynasty": "宋",
        "collection_info": null
    },
    {
        "title": "谒京口张守  其二",
        "author": "刘过",
        "content": "危楼年少记登临，老矣重来力不禁。\n风月欲谈嫌许事，山川不险似人心。\n淡烟衰草乡关远，细雨黄花节序深。\n虽有小诗行乐处，世无知己为谁吟。",
        "dynasty": "宋",
        "collection_info": null
    },
    {
        "title": "上刘和州  其一",
        "author": "刘过",
        "content": "戟外梅花角有声，使君心与月华明。\n郡当采石今衝要，船在乌江罢战争。\n酒贱人家歌袴饮，地宽客子带刀耕。\n太平官府无公事，见说香凝燕寝兵。",
        "dynasty": "宋",
        "collection_info": null
    },
    {
        "title": "上刘和州  其二",
        "author": "刘过",
        "content": "草树荒寒晚叶枯，又寻短棹泛焦湖。\n场经古战心欲折，客老诸侯饥更驱。\n去国寂寥从白眼，筹边谋画看洪儒。\n袖诗来谒公应记，曾说襄阳厕座隅。",
        "dynasty": "宋",
        "collection_info": null
    },
    {
        "title": "雪中呈颜使君升坚  其一",
        "author": "刘过",
        "content": "一冬所欠者雪耳，造物忽然如戏儿。\n清甚牧之江上郡，朗吟次仲馆中诗。\n试灯夜静疎梅落，卖剑村深小麦滋。\n多少使君调燮意，风流自有化工知。",
        "dynasty": "宋",
        "collection_info": null
    },
    {
        "title": "雪中呈颜使君升坚  其二",
        "author": "刘过",
        "content": "阴阳舒惨剎那间，刺使天高见一斑。\n人物眼中如水鑑，世情身外不冰山。\n涤除瑕垢与掩匿，弹压风云俱涩悭。\n羔酒帐金输武库，煮茶萧寺等僧閒。",
        "dynasty": "宋",
        "collection_info": null
    },
    {
        "title": "春雨寄徐东阳",
        "author": "刘过",
        "content": "和州昔有贤从事，今作东阳父母官。\n百里望风皆畏易，四郊得雨及时难。\n秋成有望米价减，水满不争民业安。\n诗句定多公事少，不妨閒写寄人看。",
        "dynasty": "宋",
        "collection_info": null
    },
    {
        "title": "谒江华曾百里  其一",
        "author": "刘过",
        "content": "抠衣三十年前事，曾以诸生傍绛纱。\n一国所尊吾白下，双鳬犹远令江华。\n时来馆学总余事，老去衣冠怀故家。\n共怪我门郊岛外，狂生尚有一刘叉。",
        "dynasty": "宋",
        "collection_info": null
    },
    {
        "title": "谒江华曾百里  其二",
        "author": "刘过",
        "content": "鬓髮已皤非故吾，依然破帽老骑馿。\n江边游子断肠句，汉殿逐臣流涕书。\n父祖松楸三世冢，弟兄桑梓百年居。\n狐丘未死归心切，未有相如驷马车。",
        "dynasty": "宋",
        "collection_info": null
    },
    {
        "title": "赠鄂渚李广文",
        "author": "刘过",
        "content": "曾去征袍冀主恩，青衫君已染尘痕。\n故人然诺千金重，刺史文章一代尊。\n楚泽地多增感慨，峡江天小易黄昏。\n要知后夜相思处，细雨青灯独掩门。",
        "dynasty": "宋",
        "collection_info": null
    },
    {
        "title": "赠侯戎",
        "author": "刘过",
        "content": "江淮万里以诗行，此老胸中有甲兵。\n何止据鞍犹矍铄，试教落笔便纵横。\n逢时有用真才出，知己不遭儒者轻。\n若见英雄今马帅，为言刘子尚狂生。",
        "dynasty": "宋",
        "collection_info": null
    },
    {
        "title": "赠赵道卿",
        "author": "刘过",
        "content": "虬髭猬鬓虎精神，大袖披披二尺巾。\n散尽赀财犹结客，畧为言语便惊人。\n斩蛟桥下惩前失，藏兔窟中甘后尘。\n朝士只今谁着眼，颠狂赢得且安身。",
        "dynasty": "宋",
        "collection_info": null
    },
    {
        "title": "赠陈时可",
        "author": "刘过",
        "content": "交游半世已公卿，犹抱遗经对短檠。\n负米过于扛鼎重，选官难似上竿行。\n百年母子相依命，一片忠忱谁为明。\n灯火小楼风雨夜，岁寒时得话平生。",
        "dynasty": "宋",
        "collection_info": null
    },
    {
        "title": "呈胡季解",
        "author": "刘过",
        "content": "老病颠狂药不医，粗豪駡坐欲何为。\n前生纵使希真是，已死尚存忠简知。\n颠倒六经鸜鹆舞，澜翻一曲竹枝词。\n虽然结袜王生僭，人以此贤张释之。",
        "dynasty": "宋",
        "collection_info": null
    },
    {
        "title": "简季文",
        "author": "刘过",
        "content": "衰鬓萧骚半欲丝，尚能随队作儿嬉。\n棋无杀意从人活，琴有仁声却自悲。\n落魄陈平归汉日，中伤张禄入秦时。\n诸公莫作狂夫看，恐是英雄未可知。",
        "dynasty": "宋",
        "collection_info": null
    },
    {
        "title": "陪赵丞饮东轩",
        "author": "刘过",
        "content": "冠盖如云许后陪，酒红医老上吾腮。\n转旋舞影干坤窄，摇撼歌声风雨来。\n鱼网撒池莲叶老，龙涎熏坐桂花开。\n羣娥捧劝同文字，商畧西风更百杯。",
        "dynasty": "宋",
        "collection_info": null
    },
    {
        "title": "上张紫微真仙",
        "author": "刘过",
        "content": "真仙元是昔于湖，今在高楼何处居。\n非玉不容陪伟论，拨灰犹为作行书。\n云霞缥缈来旌节，琼玖玲珑闻佩琚。\n幽显殊途人世隔，冷风吹雨送回车。",
        "dynasty": "宋",
        "collection_info": null
    },
    {
        "title": "送刘从周教授",
        "author": "刘过",
        "content": "凤阁鸾台次第留，此生何必为身谋。\n工夫到易通三圣，洁白持身第一流。\n桑梓静思如子少，萍蓬自嘆此生浮。\n还乡若有过从便，会尽人间只点头。",
        "dynasty": "宋",
        "collection_info": null
    },
    {
        "title": "送王东乡归天台  其一",
        "author": "刘过",
        "content": "枚数人才难倒指，有如公者又东归。\n班行失士国轻重，道路不言心是非。\n载酒青山随处饮，谈诗玉麈为谁挥。\n归期趁得东风早，莫放梅花一片飞。",
        "dynasty": "宋",
        "collection_info": null
    },
    {
        "title": "送王东乡归天台  其二",
        "author": "刘过",
        "content": "千岩万壑天台路，一日分为两日程。\n事可语人酬对易，面无惭色去留轻。\n放开笔下閒风月，收敛胸中旧甲兵。\n世事看来忙不得，百年到手是功名。",
        "dynasty": "宋",
        "collection_info": null
    },
    {
        "title": "送刘允叔还浙东",
        "author": "刘过",
        "content": "树倒羣公尚不飞，先生于此独知几。\n杀身无益事成败，闭口不言心是非。\n吴渚莼鲈张翰去，鑑湖风月贺章归。\n从教血染长安市，一舸清风眠钓矶。",
        "dynasty": "宋",
        "collection_info": null
    },
    {
        "title": "送友人得馆游南康",
        "author": "刘过",
        "content": "匏大从来速售难，依人高戴误儒冠。\n江南又客诸侯去，梅子愁人四月寒。\n半世光阴旋蚁磨，百年举子上鱼竿。\n世间多少不平事，盍向庐山静处看。",
        "dynasty": "宋",
        "collection_info": null
    },
    {
        "title": "寄张都干蒙正",
        "author": "刘过",
        "content": "林深叶密绿阴繁，荷渐生芽蒲有根。\n心事蹉跎过岁月，故人落寞共干坤。\n舟行莼菜水云浦，路入杨梅烟雨村。\n何日扣门寻子去，一樽聊对话黄昏。",
        "dynasty": "宋",
        "collection_info": null
    },
    {
        "title": "寄郭德顺",
        "author": "刘过",
        "content": "玉弟金昆共七人，典刑惟有此公存。\n一区未尽扬雄宅，满座常倾北海樽。\n人品细看真第一，诗篇远寄不辞频。\n笋舆归路无人管，风雨潇湘行暗村。",
        "dynasty": "宋",
        "collection_info": null
    },
    {
        "title": "寄郭伯瞻",
        "author": "刘过",
        "content": "圣门力学钱公辅，盛世能书蔡伯喈。\n出处有时安义命，笑谈无我见襟怀。\n桂花香满山堂闹，秋气清连石洞偕。\n只好放教椽笔健，留将大字写磨崖。",
        "dynasty": "宋",
        "collection_info": null
    },
    {
        "title": "醉中寄王子林",
        "author": "刘过",
        "content": "我头扶病醉岑岑，履历糟丘岁月深。\n行李随身惟一剑，对花买笑亦千金。\n离乡别去天涯泪，上冢凄其寒食心。\n风雨闭门无客过，炉香销尽夜沈沈。",
        "dynasty": "宋",
        "collection_info": null
    },
    {
        "title": "寄吕英父  其一",
        "author": "刘过",
        "content": "清时萧散坐才疎，收拾穷愁却着书。\n诗笔有神通梦寐，丰标不俗更清癯。\n黄花细雨图江路，落日西风处士庐。\n抖擞尘埃旧时帽，不妨觅句倒骑馿。",
        "dynasty": "宋",
        "collection_info": null
    },
    {
        "title": "寄吕英父  其二",
        "author": "刘过",
        "content": "秋到家山冷不知，但惊风露入新诗。\n低头欲拜无东野，满耳惟闻说项斯。\n骨格昂藏云鹤瘦，吟哦凄断雪猿悲。\n文章已得真消息，三十科名未是迟。",
        "dynasty": "宋",
        "collection_info": null
    },
    {
        "title": "寄潘文叔",
        "author": "刘过",
        "content": "不随千骑过维扬，夜渡关山却一航。\n臭味偶同贫更好，功名有志老何伤。\n自甘商皓来东阁，敢怨陈登卧上床。\n欲击单于知力倦，归来且理旧诗囊。",
        "dynasty": "宋",
        "collection_info": null
    },
    {
        "title": "寄程鹏飞",
        "author": "刘过",
        "content": "往事游边忆少年，未尝携刺五侯门。\n春风跃马汉南道，落日椎牛淮上村。\n科举未为暮年计，穷途不忍向人言。\n男儿慷慨头当断，未有人施可报恩。",
        "dynasty": "宋",
        "collection_info": null
    },
    {
        "title": "襄阳雪中寄江西诸友",
        "author": "刘过",
        "content": "雨涩风悭夜向阑，粉花飘扑客衣单。\n功名有分平吴易，贫贱无闻访戴难。\n懒逐银杯行处马，静思玉鑑舞时鸾。\n诗成咫尺谁堪寄，当与邦人醉底看。",
        "dynasty": "宋",
        "collection_info": null
    },
    {
        "title": "舟次富池寄九江诸公",
        "author": "刘过",
        "content": "既无文彩又颠狂，五十余年梦一场。\n错认我为林子晦，也教人唤贺知章。\n樽前鹤翅从谁舞，老去槐花尚自忙。\n船解酒醒人不见，长江万里水茫茫。",
        "dynasty": "宋",
        "collection_info": null
    },
    {
        "title": "南康邂逅江西吴运判  其一",
        "author": "刘过",
        "content": "一节西来已骇传，不堪归去便湘川。\n舟行彭蠡轻文种，酒到浔阳醉乐天。\n台谏久无公议论，朝廷新有骤除迁。\n臣心毕竟终忧国，不敢瞻乌涕泫然。",
        "dynasty": "宋",
        "collection_info": null
    },
    {
        "title": "南康邂逅江西吴运判  其二",
        "author": "刘过",
        "content": "万里西征一叶舟，谁怜天地此生浮。\n初征秋浦雁飞处，又泊江南霜叶洲。\n贫困尽从归后见，雄豪半为病来休。\n十年心事閒搔首，荻雨芦风总是愁。",
        "dynasty": "宋",
        "collection_info": null
    },
    {
        "title": "湖口邂逅张伯丰同行",
        "author": "刘过",
        "content": "万里无人独自行，得君逆旅尉东征。\n联同骑马相先后，共作诗词迭唱赓。\n仆向洞庭和雪渡，船从湖口带冰撑。\n明年袍绿荆州去，遇有西人好寄声。",
        "dynasty": "宋",
        "collection_info": null
    },
    {
        "title": "西湖别舍弟润之",
        "author": "刘过",
        "content": "几度归程入梦间，秋鸿社燕两为难。\n西湖半夜风雨急，交泗一床心胆寒。\n落第我为中酒味，圜桥子亟洗儒酸。\n臂弓秣马长淮去，莫笑狂夫老据鞍。",
        "dynasty": "宋",
        "collection_info": null
    },
    {
        "title": "张帅干席上口占",
        "author": "刘过",
        "content": "海树婆娑日出东，一年穷处已残冬。\n春衫湿到西湖雨，魂梦觉来长乐钟。\n梅掷白英楼压凤，灯挑红焰剑缠龙。\n便教分阃持麾去，未惬平时锦乡胸。",
        "dynasty": "宋",
        "collection_info": null
    },
    {
        "title": "姑苏送王武冈不值访汪仲冕席上口占",
        "author": "刘过",
        "content": "严城夜出鼓冬冬，画鹢三更不见踪。\n何必披云寻乐广，真成避雨识茅容。\n藓花似雪玲珑白，腊酒如春琥珀浓。\n若使世间无我辈，老夫何处不穷冬。",
        "dynasty": "宋",
        "collection_info": null
    },
    {
        "title": "毛积夫席上口占",
        "author": "刘过",
        "content": "夜听南窗金屈枝，水花凉果似秋时。\n人言爱酒陶元亮，坐有能诗无本师。\n颠倒六经鸜鹆舞，澜翻一曲鹧鸪词。\n同游那得轻相笑，恐是长庚未可知。",
        "dynasty": "宋",
        "collection_info": null
    },
    {
        "title": "放翁坐上",
        "author": "刘过",
        "content": "林雾霏霏晓意凉，野栀纔放已传香。\n幸哉世事日相远，怪底诗情老更狂。\n腊蚁三杯浮重碧，春膏一幅砑轻黄。\n何如放浪形骸外，尽乞江湖作醉乡。",
        "dynasty": "宋",
        "collection_info": null
    },
    {
        "title": "次刘启之韵",
        "author": "刘过",
        "content": "豪结交游三十年，暮年识子海霜边。\n江西析派诗同社，鸿宝传家子已仙。\n无用白鬚甘我老，有才青眼望谁怜。\n譬如飘泊湓城下，篁竹萧疎无管絃。",
        "dynasty": "宋",
        "collection_info": null
    },
    {
        "title": "次张昌化合溪新亭韵  其一",
        "author": "刘过",
        "content": "不碍溪流水不平，主人平处主鸥盟。\n两峰呈秀出天造，双涧同流到地清。\n尚忆经过曾对酒，欲来登览恨无名。\n仙凡咫尺红尘隔，草草题诗亦浪评。",
        "dynasty": "宋",
        "collection_info": null
    },
    {
        "title": "次张昌化合溪新亭韵  其二",
        "author": "刘过",
        "content": "燕尾溪流上下分，中余里许地翻平。\n林疎邑屋高低见，水涨舫船来往轻。\n坡老已仙谁杰作，诗人为县得重评。\n唐山见说双溪馆，今见双溪亭又成。",
        "dynasty": "宋",
        "collection_info": null
    },
    {
        "title": "次吕簿池亭韵",
        "author": "刘过",
        "content": "举杯邀月到幽塘，八月波心碎夜光。\n倒影帘花翻翠色，飞梭锦段织红芳。\n是中有客供千首，此外无尘染六郎。\n昨夕主人閒立久，一身风露带天香。",
        "dynasty": "宋",
        "collection_info": null
    },
    {
        "title": "次史良夫寄题云岫",
        "author": "刘过",
        "content": "轻烟薄雾任渠行，幽壑深崖款我生。\n变化不知天地阔，行藏只要日星明。\n肯同苍狗移常熟，每为鸣鸠放好情。\n便趁风雷助霶霈，人间匕筯不须惊。",
        "dynasty": "宋",
        "collection_info": null
    },
    {
        "title": "长干寺用荆公韵",
        "author": "刘过",
        "content": "萦纡一径试幽寻，花竹禅房未是深。\n野水不波清欲冻，崇冈有竹翠成阴。\n琵琶昵昵怨儿语，兰桂温温和水沈。\n诗句欲追前辈后，谁呼粉黛污清吟。",
        "dynasty": "宋",
        "collection_info": null
    },
    {
        "title": "和都干并柬允道",
        "author": "刘过",
        "content": "老子声名旧白眉，客窗相款话心时。\n相犹忘我吾无法，骨已换仙君有诗。\n莼菜羹香春冉冉，鹿游台上草离离。\n一樽吊古平章看，未羡君王郡牧麾。",
        "dynasty": "宋",
        "collection_info": null
    },
    {
        "title": "和印监寺玉簪花",
        "author": "刘过",
        "content": "得得寻芳听自由，名花先占八分秋。\n鹭鸶折股晚风冷，姑射遗簪胜地幽。\n霜叶皱痕罗扇薄，香苞破处雪衣柔。\n一瓶一钵休岑寂，骑鹤腰钱岂易谋。",
        "dynasty": "宋",
        "collection_info": null
    },
    {
        "title": "咏余商卿栀子花",
        "author": "刘过",
        "content": "香不求知色自然，朝来何许雪华鲜。\n如行佛国参知识，未嫁仙姿益凈娟。\n梅子已黄犹夜雨，客游方倦作春眠。\n地卑山近征衣润，不费熏炉一炷烟。",
        "dynasty": "宋",
        "collection_info": null
    },
    {
        "title": "与青原正庵老",
        "author": "刘过",
        "content": "倦行老矣徧东南，最后青原识正庵。\n无法更求身外说，有禅应向意中参。\n春风遶寺雨花坠，石鼎烹茶泉味甘。\n暂脱尘嚣聊税驾，与君相对款清谈。",
        "dynasty": "宋",
        "collection_info": null
    },
    {
        "title": "简能仁礼老",
        "author": "刘过",
        "content": "幻身到处等空虚，习气依然未扫除。\n柏树子边寻祖意，栴檀林下伴僧居。\n三千世界初无碍，十二时辰得自如。\n牛粪火堆煨芋熟，时时拾得懒残余。",
        "dynasty": "宋",
        "collection_info": null
    },
    {
        "title": "赠张道士",
        "author": "刘过",
        "content": "修廊行尽到山斋，中有高人百念灰。\n门外不知春出笋，池边惟见地生苔。\n内丹久炼龙长在，大药将成鹤屡来。\n想见年年朝玉帝，眉间一点淡黄开。",
        "dynasty": "宋",
        "collection_info": null
    },
    {
        "title": "赠永嘉张相士",
        "author": "刘过",
        "content": "青城游遍蜀中山，归看公卿饱已谙。\n桀骜稍能儿德祖，兴亡何阙百曹参。\n诸公富贵纸上语，满座风雷终日谈。\n我似北人君记取，偶然留滞在东南。",
        "dynasty": "宋",
        "collection_info": null
    },
    {
        "title": "赠术士",
        "author": "刘过",
        "content": "一性圆明俱是佛，四方落魄总成仙。\n逢人只可少说话，卖卜不须多觅钱。\n退一步行安乐法，道三箇好喜欢缘。\n老夫亦欲挑包去，若要相寻在酒边。",
        "dynasty": "宋",
        "collection_info": null
    },
    {
        "title": "夜思中原",
        "author": "刘过",
        "content": "中原邈邈路何长，文物衣冠天一方。\n独有孤臣流血泪，更无奇杰叫天阊。\n关河夜月冰霜重，宫殿春风草木荒。\n犹耿孤忠思报主，插天剑气夜光芒。",
        "dynasty": "宋",
        "collection_info": null
    },
    {
        "title": "题凤凰台",
        "author": "刘过",
        "content": "公子飘然有俊才，此台翻觉在尘埃。\n江淮浩渺洲渚没，凤鸟寂寥鸿雁来。\n时事不言惟拄笏，书生无用且衔杯。\n生平自厌胸中窄，万里霜天一日开。",
        "dynasty": "宋",
        "collection_info": null
    },
    {
        "title": "题池州一览亭",
        "author": "刘过",
        "content": "尘土中无绝妙词，不能重赋翠微诗。\n淋漓醉墨杨廷秀，慷慨悲吟杜牧之。\n岩壑尚多吾足倦，江山信美客归迟。\n夕阳鸦点城门闭，堤上鞭垂万柳丝。",
        "dynasty": "宋",
        "collection_info": null
    },
    {
        "title": "题高远亭",
        "author": "刘过",
        "content": "戍古城荒地势雄，一亭分半庾楼东。\n庐山面目今真识，江汉朝宗此会同。\n司马宅荒惟苦竹，元规尘远尚西风。\n胡尘只隔淮河在，谁为长驱一扫空。",
        "dynasty": "宋",
        "collection_info": null
    },
    {
        "title": "赏心亭",
        "author": "刘过",
        "content": "何人将我此来游，白鹭那知客有愁。\n如子矜持山玉立，似予迂阔水盘洲。\n尘襟抖擞风云入，石刻摩挲岁月流。\n惆怅谪仙鸾驭远，离离别恨黯滩头。",
        "dynasty": "宋",
        "collection_info": null
    },
    {
        "title": "龚山长栖阁",
        "author": "刘过",
        "content": "柳径参差小叶蓝，不知世有府潭潭。\n扬雄宅就巢枝一，去病家寒绕树三。\n从臾诸公时烂漫，劝酬终日酒醺酣。\n出门万里江边去，尘满征衫我甚惭。",
        "dynasty": "宋",
        "collection_info": null
    },
    {
        "title": "南康天开图画楼",
        "author": "刘过",
        "content": "楼外烟波渺去鸿，楼头庐阜翠摩空。\n故知造物铺张巧，不费丹青点染工。\n赤壁江山横夜月，辋川庭馆卧秋风。\n祇今满地无图画，尽在西湾杳霭中。",
        "dynasty": "宋",
        "collection_info": null
    },
    {
        "title": "建业酒楼落成预点灯",
        "author": "刘过",
        "content": "高楼百尺久摧颓，轮奂重新亦壮哉。\n彻夜笙歌催腊尽，聒天箫鼓挽春回。\n都人杂沓挥千镒，我辈登临谩一杯。\n京国繁华欣再覩，老来醉眼更堪开。",
        "dynasty": "宋",
        "collection_info": null
    },
    {
        "title": "洞霄宫",
        "author": "刘过",
        "content": "杖藜随步到琼宫，满目幽奇景莫穷。\n山锁九层虽极远，洞庭五处自相通。\n侵云天柱笼朝雾，傍水清阴弄晚风。\n可惜春禽啼晓月，又催行李过江东。",
        "dynasty": "宋",
        "collection_info": null
    },
    {
        "title": "同许从道登琼翠阁",
        "author": "刘过",
        "content": "清潭石洞游俱徧，最后来寻此阁遨。\n树木满林成芘荫，溪山围县恰週遭。\n结交有味贫何害，薄酒虽村饮亦豪。\n明日重阳吾未去，更于何处可登高。",
        "dynasty": "宋",
        "collection_info": null
    },
    {
        "title": "同郭殿帅游凤山寺探桃李",
        "author": "刘过",
        "content": "廉纤小雨久于梅，喜得晴新亦快哉。\n五色波光丽鳷鹊，十分云气近蓬莱。\n旌旗侧畔宫墙转，戈戟丛中武库回。\n走马看花生怕晚，果然桃李一山开。",
        "dynasty": "宋",
        "collection_info": null
    },
    {
        "title": "雪晴游惠山",
        "author": "刘过",
        "content": "松杉如立密当门，长在山中管送迎。\n栖石草根留雪在，响阶檐溜滴春声。\n簿书拨置君能到，碑刻摩挲眼倍明。\n欲作小诗无好句，只题年月记经行。",
        "dynasty": "宋",
        "collection_info": null
    },
    {
        "title": "游岝崿山",
        "author": "刘过",
        "content": "倦游华髮老飘飘，意气依然在九霄。\n努力尚能登岝崿，废诗那可寄参寥。\n欹斜古寺云为屋，稳帖溪流石架桥。\n安得柳间桃李动，丹青吾欲画生绡。",
        "dynasty": "宋",
        "collection_info": null
    },
    {
        "title": "登白云绝顶",
        "author": "刘过",
        "content": "雨罢新晴怯宿寒，一帘秋色满阑干。\n欲穷大地三千界，须上高峰八百盘。\n累世避人秦妇子，一时惊客汉衣冠。\n尘寰元有清吟处，便作三山蓬岛看。",
        "dynasty": "宋",
        "collection_info": null
    },
    {
        "title": "登清凉台寺",
        "author": "刘过",
        "content": "江南江北许多山，到处登临得凭栏。\n老木渐丹霜有信，怒涛衝岸水生寒。\n倦游半世乌三匝，往事千年指一弹。\n落日正西催上马，依依回首问长安。",
        "dynasty": "宋",
        "collection_info": null
    },
    {
        "title": "又借韵小行",
        "author": "刘过",
        "content": "杖屦寻诗问所由，一天草木叶知秋。\n天低云淡村村好，雨过山深物物幽。\n斑驳岩头苔藓湿，鈎辀树尾鸟声柔。\n眼前不见市朝事，始笑从前利禄谋。",
        "dynasty": "宋",
        "collection_info": null
    },
    {
        "title": "大麓道中",
        "author": "刘过",
        "content": "竹舆哑轧晓烟收，苍玉岩巉万里秋。\n路转羊肠回草径，溪分燕尾遶沙洲。\n爱山有癖须还债，觅句无工是不休。\n晴得几时尤更好，桂花蓓蕾作针头。",
        "dynasty": "宋",
        "collection_info": null
    },
    {
        "title": "登凌云高处",
        "author": "刘过",
        "content": "摄衣更上一层楼，纔到层霄最上头。\n方识干坤真转毂，好知身世付虚舟。\n九秋草木岚烟湿，万里山川海气浮。\n更欲杖藜穷望眼，眼中何处认神州。",
        "dynasty": "宋",
        "collection_info": null
    },
    {
        "title": "过泰和宫",
        "author": "刘过",
        "content": "林塘漠漠乱花飞，门掩苍苔过客稀。\n蝴蝶与身俱是梦，杜鹃怜我几时归。\n徐行便当篮舆稳，清话何妨羽扇挥。\n四十九年蘧伯玉，此生毕竟是邪非。",
        "dynasty": "宋",
        "collection_info": null
    },
    {
        "title": "过西兴",
        "author": "刘过",
        "content": "奔涛汹涌欲骑鲸，船去钱塘棹不停。\n何日子胥鞭楚墓，伤时周顗泣新亭。\n蚊虻过耳蛮音恶，虾蟹熏人海气腥。\n吴下阿蒙非昔日，眼高相对有谁青。",
        "dynasty": "宋",
        "collection_info": null
    },
    {
        "title": "游北墅",
        "author": "刘过",
        "content": "客裏浮沈又一年，春风北墅故依然。\n路边花有香相引，涧下松无色可怜。\n仙鹤舞随人击筑，神鸦飞傍客归船。\n何须故扫霜前叶，却趁东风学晓烟。",
        "dynasty": "宋",
        "collection_info": null
    },
    {
        "title": "吕氏山堂喜雨",
        "author": "刘过",
        "content": "凉满蒲萄磊落枝，倦游来此亦忘归。\n沟渠水活龙蛇动，树木月明乌鹊飞。\n欣减黄粱新米价，愁生白苎旧征衣。\n风流却扇团圞坐，一夜谈兵玉麈挥。",
        "dynasty": "宋",
        "collection_info": null
    },
    {
        "title": "雨作妨登山  其一",
        "author": "刘过",
        "content": "莫笑林宗折角巾，雨师坚壁助愁城。\n菰蒲乍冷横烟淡，鸥鹭惊秋立水轻。\n山势欲穷犹有路，溪流似断又闻声。\n好怀聊拟携筇去，政惬农夫荷笠耕。",
        "dynasty": "宋",
        "collection_info": null
    },
    {
        "title": "雨作妨登山  其二",
        "author": "刘过",
        "content": "暑风快处岸乌巾，去去扁舟远帝城。\n过眼溪山含雾重，多情草木逗烟轻。\n琴书正要疎人事，禽鸟跫然听履声。\n莫恨漏天霖雨恶，鸡窗好好笔为耕。",
        "dynasty": "宋",
        "collection_info": null
    },
    {
        "title": "雨作妨登山  其三",
        "author": "刘过",
        "content": "杖履飘然不整巾，缘何问得梵王城。\n淡烟翠湿千螺皱，微日烟消一纸轻。\n隔山鸟语如人语，触处风声若水声。\n见说一犁今已足，笑歌蓬首饷夫耕。",
        "dynasty": "宋",
        "collection_info": null
    },
    {
        "title": "挂搭松窝",
        "author": "刘过",
        "content": "十年南北走东西，豪气峥嵘老不衰。\n快斩妖魔三尺剑，朗吟风月五言诗。\n山无福地吾焉往，神有灵丹世不知。\n却恐松窝知此意，一丝挂搭去何疑。",
        "dynasty": "宋",
        "collection_info": null
    },
    {
        "title": "盐官权学",
        "author": "刘过",
        "content": "人生百岁等欢悲，已判行藏任所之。\n笔砚重寻惊梦觉，课程聊復伴儿嬉。\n荒原傍海多閒趣，闭户观书有倦时。\n破帽尘埃今已矣，不妨更借蹇馿骑。",
        "dynasty": "宋",
        "collection_info": null
    },
    {
        "title": "盐官借沈氏屋",
        "author": "刘过",
        "content": "借宅西头对短檠，一灯相对纸窗横。\n煨炉火活蹲鸱熟，沸鼎茶香蚯蚓鸣。\n万卷读书空老大，诸生盖世尽功名。\n依稀草木还乡去，便向夜深闻雨声。",
        "dynasty": "宋",
        "collection_info": null
    },
    {
        "title": "入徽州",
        "author": "刘过",
        "content": "白傅庭前正解船，梦中忽已过番川。\n红尘冉冉行天上，黄道骎骎近日边。\n石洞歙溪俱可砚，山肥徽路总堪田。\n把茅便欲侨居去，奈此功名未了缘。",
        "dynasty": "宋",
        "collection_info": null
    },
    {
        "title": "寓公坊",
        "author": "刘过",
        "content": "秋风渐渐正吹凉，似报归期未欲忙。\n寻路竹间深入寺，泊船沙外远依庄。\n小槽压酒珠红滴，新饭炊粳雪白香。\n更听夜来思远浦，军声十万似钱塘。",
        "dynasty": "宋",
        "collection_info": null
    },
    {
        "title": "六合道中",
        "author": "刘过",
        "content": "十年曾记此来游，有策中原一战收。\n蒲柳易凋嫌势去，金汤无用卒和休。\n悲风髣髴鸣刁斗，缺月参差照敌楼。\n庙食封侯何日事，不堪老马又滁州。",
        "dynasty": "宋",
        "collection_info": null
    },
    {
        "title": "醉中偶成",
        "author": "刘过",
        "content": "小院蒲萄月架东，舞腰忙趁鼓声雄。\n诗成綵笔分题后，人在金钗赌令中。\n秋叶冷吟风浩荡，晚林烘透日玲珑。\n腰间若佩滁州印，定有人呼作醉翁。",
        "dynasty": "宋",
        "collection_info": null
    },
    {
        "title": "无锡道观",
        "author": "刘过",
        "content": "门外红尘市一廛，买瓜买李兴悠然。\n树根石透月洒落，殿阁屋多风折旋。\n卖墨道人勤置酒，能诗老子欲飞仙。\n髑髅南面蛆虫辈，鹏鷃逍遥各自天。",
        "dynasty": "宋",
        "collection_info": null
    },
    {
        "title": "招义铭育王见佛照",
        "author": "刘过",
        "content": "豪杰书生懒散仙，小庵藏迹得安閒。\n禅曾勘破诸公去，诗在推敲一字间。\n夜雨滴残梧叶老，夕阳行处水花悭。\n买舟便欲乘风去，孤绝同游海岛山。",
        "dynasty": "宋",
        "collection_info": null
    },
    {
        "title": "金陵雪中",
        "author": "刘过",
        "content": "风幻寒威夜扑人，晓看云脚四垂阴。\n牧羝塞上功名泪，骑马蓝关窜逐心。\n冷面不春愁菀结，冻鬚如铁恐萧森。\n昼炉醉拨灰为字，不为閒思暖帐金。",
        "dynasty": "宋",
        "collection_info": null
    },
    {
        "title": "对雪效乐天",
        "author": "刘过",
        "content": "匣中雷吼一长剑，溪上月明多少舟。\n无贼可平閒李愬，有人不访倦王猷。\n银杯缟带从渠便，瑶树琼林得自由。\n衣敝独嫌灰絮料，帘高想见月垂鈎。",
        "dynasty": "宋",
        "collection_info": null
    },
    {
        "title": "观白鹭洲风涛",
        "author": "刘过",
        "content": "一声雷鼓挟风威，顷刻衝涛没钓矶。\n行客骇看银汉落，阳侯惊起玉山飞。\n蛟龙便尔争先化，鸥鹭茫然失所依。\n安得长竿入吾手，翩然东海钓鳌归。",
        "dynasty": "宋",
        "collection_info": null
    },
    {
        "title": "偕陈调翁龙山买舟待夜潮发",
        "author": "刘过",
        "content": "来逢春雨长鱼苗，去见秋风擘蟹螯。\n久矣归心到乡国，依然水宿伴渔舠。\n一天如许皆明月，二客所须惟浊醪。\n今夜四更潮有信，更须留眼看银涛。",
        "dynasty": "宋",
        "collection_info": null
    },
    {
        "title": "发舟",
        "author": "刘过",
        "content": "宝气亭前首问途，清飈日日送籧篨。\n丹枫无处不愁客，白鹭有情如导吾。\n青竹閒垂任子钓，紫鳞时掣季鹰鱼。\n烟波渺渺江天晚，水宿又听溪鸟呼。",
        "dynasty": "宋",
        "collection_info": null
    },
    {
        "title": "舟中偶作",
        "author": "刘过",
        "content": "日日拖舟上碧溪，寒滩水浅草离离。\n尺书雁断岁行尽，五两风轻帆去迟。\n白鹭导吾如有志，丹枫愁客亦何为。\n关头要趁梅花约，更着宽程五日期。",
        "dynasty": "宋",
        "collection_info": null
    },
    {
        "title": "舟中",
        "author": "刘过",
        "content": "下水南风未觉难，我舟不动稳如山。\n东西日月寻常事，变化烟云顷刻间。\n沙鸟似惊皆退避，林峦如画亦浑閒。\n归期只欲长安近，屈指何时到北关。",
        "dynasty": "宋",
        "collection_info": null
    },
    {
        "title": "霜寒舟中",
        "author": "刘过",
        "content": "展转牛衣冷不禁，着人无奈晓寒侵。\n由来十月清霜重，况乃荒村白露深。\n有客分金来橘社，何人涂血染枫林。\n不堪青女来料理，折尽衰翁一片心。",
        "dynasty": "宋",
        "collection_info": null
    },
    {
        "title": "春日即事  其一",
        "author": "刘过",
        "content": "久客无人问所须，小窗翻得逐痴愚。\n黄昏以后酒三盏，白日之间饭两盂。\n谷雨笋茶俱俊美，条风杞菊竞甘腴。\n先贤且谓可行乐，况是平生山泽癯。",
        "dynasty": "宋",
        "collection_info": null
    },
    {
        "title": "春日即事  其二",
        "author": "刘过",
        "content": "出门虽是欠陶朱，便使关门亦可居。\n物价甚廉常食肉，佣赀极省易钞书。\n已安栎社如无用，若比丛林似有余。\n归与未归天上事，只消如此看何如。",
        "dynasty": "宋",
        "collection_info": null
    },
    {
        "title": "幽居",
        "author": "刘过",
        "content": "对面沧浪可濯缨，不思泛舸出春城。\n浮沈枌社何人重，俯仰茅檐是事轻。\n玉蕊连屏寒徙倚，蒲萄上架月纵横。\n江湖老矣无他愿，只欲清阴便得成。",
        "dynasty": "宋",
        "collection_info": null
    },
    {
        "title": "自述  其一",
        "author": "刘过",
        "content": "扁舟送客出姑苏，晚泊吴江夜雨余。\n波浪稍平风力定，青黄相间橘林疎。\n匆忙旅馆催行酒，草率杯盘旋买鱼。\n与我壁间书岁月，无人为作小王书。",
        "dynasty": "宋",
        "collection_info": null
    },
    {
        "title": "自述  其二",
        "author": "刘过",
        "content": "精神凋耗鬓毛衰，劫火光中第几回。\n无可奈何教老去，有时猛省忽愁来。\n师崇道学原非僞，客寄苏州却类獃。\n明日重阳又佳节，得钱且醉菊花杯。",
        "dynasty": "宋",
        "collection_info": null
    },
    {
        "title": "自惭",
        "author": "刘过",
        "content": "一榻留人去便垂，自惭非友亦非师。\n初无伎俩惟贪酒，遇有工夫或赋诗。\n晒日枣林红磊落，响风桐叶碧参差。\n人家正做鲈鱼鲙，老子秋来却自悲。",
        "dynasty": "宋",
        "collection_info": null
    },
    {
        "title": "下第",
        "author": "刘过",
        "content": "荡荡天门叫不应，起寻归路嘆南行。\n新亭未必非周顗，宣室终须召贾生。\n振海潮声春汹涌，插天剑气夜峥嵘。\n伤心故国三千里，纔是余杭第一程。",
        "dynasty": "宋",
        "collection_info": null
    },
    {
        "title": "岁晚",
        "author": "刘过",
        "content": "手种疎梅已发妍，相从三过客中年。\n吾生岂得须如意，随处何妨且信缘。\n风月心多时小醉，轩裳梦少且闲眠。\n万人海裏能如此，是自在禅并散仙。",
        "dynasty": "宋",
        "collection_info": null
    },
    {
        "title": "代上韩开府",
        "author": "刘过",
        "content": "位号钧枢等，元勋阀阅传。\n九重新洗日，一柱独擎天。\n战守筹帷外，迁除化笔边。\n衣冠图盛事，不记几貂蝉。",
        "dynasty": "宋",
        "collection_info": null
    },
    {
        "title": "上周少保  其一",
        "author": "刘过",
        "content": "游戏公孤了，归来不爱名。\n昌黎前进士，司马老先生。\n有节花宜晚，无波水自平。\n翳云遮不得，南极益精明。",
        "dynasty": "宋",
        "collection_info": null
    },
    {
        "title": "上周少保  其二",
        "author": "刘过",
        "content": "早被儒冠误，依稀老更侵。\n科名数行泪，岐路一生心。\n自惜亡猿木，谁怜跃冶金。\n使无钟鼎志，何地可山林。",
        "dynasty": "宋",
        "collection_info": null
    },
    {
        "title": "初伏阙上书得旨还乡上杨守秘书  其一",
        "author": "刘过",
        "content": "郡大庐陵古，分符得秘郎。\n息争民珥笔，课最米连樯。\n水隔蓬山远，风凝画戟香。\n少须官事了，归去玉为堂。",
        "dynasty": "宋",
        "collection_info": null
    },
    {
        "title": "初伏阙上书得旨还乡上杨守秘书  其二",
        "author": "刘过",
        "content": "百计归无策，谁知祸有胎。\n江河周顗泣，城郭令威来。\n访旧鬚俱白，过家心欲摧。\n故乡非不好，不是锦衣回。",
        "dynasty": "宋",
        "collection_info": null
    },
    {
        "title": "上范秘监  其一",
        "author": "刘过",
        "content": "郡大当涂古，分符得少蓬。\n威如乌府在，令与绣衣同。\n铃阁紬书外，花村卖剑中。\n少需抚摩意，来作玉堂翁。",
        "dynasty": "宋",
        "collection_info": null
    },
    {
        "title": "上范秘监  其二",
        "author": "刘过",
        "content": "畴昔经行路，黄山更一过。\n天涯知己少，岁晚客愁多。\n路断车生角，冰坚水不波。\n使君森画戟，闻此盍如何。",
        "dynasty": "宋",
        "collection_info": null
    },
    {
        "title": "寄周益公",
        "author": "刘过",
        "content": "猥贱诗难化，讙嚣语不齐。\n长途难短堠，小雨易深泥。\n逐利如争鹿，伤人类割鸡。\n心虽怀益国，梦亦畏江西。",
        "dynasty": "宋",
        "collection_info": null
    },
    {
        "title": "和大参相公  其一",
        "author": "刘过",
        "content": "松深烟锁径，月冷水明楼。\n日涨沧溟窄，山阴古木秋。\n琴书超物表，气宇识神游。\n突兀东南壮，干坤第一流。",
        "dynasty": "宋",
        "collection_info": null
    },
    {
        "title": "和大参相公  其二",
        "author": "刘过",
        "content": "气压三千界，云横百尺楼。\n地灵绝兴替，木老阅春秋。\n杖屦逍遥步，琴书汗漫游。\n利名空役役，回首愧禅流。",
        "dynasty": "宋",
        "collection_info": null
    },
    {
        "title": "和大参相公  其三",
        "author": "刘过",
        "content": "山邃龙蟠屈，江昏蜃吐楼。\n撞钟千百指，阅世八千秋。\n僧笑衣冠累，天容杖屦游。\n松梢清影碎，薄月带沙流。",
        "dynasty": "宋",
        "collection_info": null
    },
    {
        "title": "和子纯韵",
        "author": "刘过",
        "content": "桥下水如箭，惊奔万古号。\n溪毛翻碧带，石藓衬银涛。\n天外千层秀，云低数尺高。\n垂垂兴偏恶，蓬鬓为诗搔。",
        "dynasty": "宋",
        "collection_info": null
    },
    {
        "title": "赠刘叔拟招山",
        "author": "刘过",
        "content": "不醉何劳饮，无诗底用吟。\n百年为客老，一念爱乡心。\n草路青原泪，烟波白鹭心。\n班超归未得，愁见旧家林。",
        "dynasty": "宋",
        "collection_info": null
    },
    {
        "title": "送杨伯子",
        "author": "刘过",
        "content": "天下少奇士，况乎吾一州。\n逢人问姓字，知子有源流。\n兰砌多黄口，蓬山半白头。\n诚斋知未可，唤作小坡休。",
        "dynasty": "宋",
        "collection_info": null
    },
    {
        "title": "送金陵胡抚干仲芳  其一",
        "author": "刘过",
        "content": "故家凋丧后，初识澹庵孙。\n玉树明庭角，冰澌吐话言。\n荆州得上幕，楚壤带中原。\n我欲附舟去，白鱼朱橘繁。",
        "dynasty": "宋",
        "collection_info": null
    },
    {
        "title": "送金陵胡抚干仲芳  其二",
        "author": "刘过",
        "content": "共醉百斛酒，千金一笑倾。\n寄情桃叶渡，弔古石头城。\n战守筹雄地，更番出戍兵。\n瓮天留不住，图畧遂西征。",
        "dynasty": "宋",
        "collection_info": null
    },
    {
        "title": "都中留随州李判官",
        "author": "刘过",
        "content": "幸自东南好，西归未可忙。\n茶添橄榄味，酒借蛤蜊香。\n绝品宜春醉，新烹趁日长。\n倒囊烦厚载，归遣北人尝。",
        "dynasty": "宋",
        "collection_info": null
    },
    {
        "title": "江头送赵教即席同赋",
        "author": "刘过",
        "content": "东州二三子，相送黄鹤矶。\n渭北烟树合，江南春水肥。\n波宽鱼意足，沙浅鸟痕微。\n我亦欲东去，斜风雨湿衣。",
        "dynasty": "宋",
        "collection_info": null
    },
    {
        "title": "送许阎二兄归岳阳",
        "author": "刘过",
        "content": "岳鄂旧游处，重来岁月更。\n联翩识吾友，邂逅慰平生。\n风送故人远，槐催举子惊。\n扁舟更珍重，万里莫留行。",
        "dynasty": "宋",
        "collection_info": null
    },
    {
        "title": "九日寄陈君举舍人",
        "author": "刘过",
        "content": "白髮江湖暗，青灯几席凉。\n病身几千百，佳节又重阳。\n命也吾何奈，天乎孰可量。\n元龙楼百尺，犹得慰行藏。",
        "dynasty": "宋",
        "collection_info": null
    },
    {
        "title": "除夜寄卢菊磵",
        "author": "刘过",
        "content": "见说卢夫子，诗成手自书。\n雪便金帐暖，云荫玉山居。\n椒叶储名酒，萍虀荐野蔬。\n夜寒裩犊鼻，应念马相如。",
        "dynasty": "宋",
        "collection_info": null
    },
    {
        "title": "寄桐庐程宰",
        "author": "刘过",
        "content": "路入严州去，桐庐得暂过。\n盘餐汤餠贱，机杼绮罗多。\n令尹哦诗治，居民酌酒歌。\n吏人公事少，门雀可张罗。",
        "dynasty": "宋",
        "collection_info": null
    },
    {
        "title": "寄吴子云",
        "author": "刘过",
        "content": "曾是乘轩客，飘零老更穷。\n棹船秋叶浦，策杖桂枝丛。\n往事都如梦，新诗不用工。\n草庐消得几，不许卧隆中。",
        "dynasty": "宋",
        "collection_info": null
    },
    {
        "title": "吴尉东阁西亭  其一",
        "author": "刘过",
        "content": "袭桂行香径，朱栏稍转西。\n水风飕石冷，云月堕檐低。\n棋败深杯罚，诗豪健笔题。\n舞忙钗鬓乱，更为捧柔荑。",
        "dynasty": "宋",
        "collection_info": null
    },
    {
        "title": "吴尉东阁西亭  其二",
        "author": "刘过",
        "content": "石板桥东阁，轩窗如此华。\n碧虚澄水鑑，红影侵霜花。\n似串歌云驻，如泥醉帽斜。\n但惊风露冷，飘落怕还家。",
        "dynasty": "宋",
        "collection_info": null
    },
    {
        "title": "湖口宰任伯厚挹清亭",
        "author": "刘过",
        "content": "正笑行役倦，登临心眼开。\n舒蕲千里见，蜀赣两江来。\n老觉树如此，凉生风快哉。\n主人方好客，不算酒行杯。",
        "dynasty": "宋",
        "collection_info": null
    },
    {
        "title": "题龚山长栖阁",
        "author": "刘过",
        "content": "爱客龚山长，能容日日过。\n栽培初种竹，爱护乍生荷。\n堂对青山短，门关白日多。\n细听閒议论，不似我狂歌。",
        "dynasty": "宋",
        "collection_info": null
    },
    {
        "title": "题禾川龙飞英疏荣阁",
        "author": "刘过",
        "content": "堂扁朱书字，何人可得之。\n三衙新统帅，六馆老宗师。\n文武无穷意，江山不尽诗。\n亲恩如可报，会有报君时。",
        "dynasty": "宋",
        "collection_info": null
    },
    {
        "title": "题黄文叔燕堂  其一",
        "author": "刘过",
        "content": "仕宦不惬意，有家胡不归。\n林栖乌反哺，梁语燕于飞。\n鸥鹭忘之久，貂蝉贵者稀。\n但存慈母健，日日舞斑衣。",
        "dynasty": "宋",
        "collection_info": null
    },
    {
        "title": "题黄文叔燕堂  其二",
        "author": "刘过",
        "content": "着屋图书裏，四山楼观重。\n莼添张翰思，橘当李侯封。\n湖水自平淡，花枝多冶容。\n兴来诗已就，只可酒千钟。",
        "dynasty": "宋",
        "collection_info": null
    },
    {
        "title": "西湖次弟润之韵",
        "author": "刘过",
        "content": "旧说西湖好，春来更一游。\n林逋山际宅，苏小水边楼。\n行密柳堤闹，树多花影稠。\n天堂从此去，真箇说杭州。",
        "dynasty": "宋",
        "collection_info": null
    },
    {
        "title": "雨华台次胡仲芳韵",
        "author": "刘过",
        "content": "寒意湿烟草，浮生吹浪花。\n绕台皆峻岭，陈迹一飞霞。\n子醉辞吐凤，吾狂字落鸦。\n儿童应笑客，风飐角巾斜。",
        "dynasty": "宋",
        "collection_info": null
    },
    {
        "title": "酒楼",
        "author": "刘过",
        "content": "夜上青楼去，如迷洞府深。\n妓歌千调曲，客杂五方音。\n藕白玲珑玉，柑黄磊落金。\n酣歌恣萧散，无復越中吟。",
        "dynasty": "宋",
        "collection_info": null
    },
    {
        "title": "登旷轩",
        "author": "刘过",
        "content": "去春曾与客，携手过桥来。\n寺阴松极美，坞深桃不开。\n红尘万里去，白首一年回。\n凈洗旷轩眼，雪天閒看梅。",
        "dynasty": "宋",
        "collection_info": null
    },
    {
        "title": "铁塔寺呈轻老",
        "author": "刘过",
        "content": "树木有古意，轩窗多野情。\n断冈城一带，齐岸草丛生。\n醉骨风蝉蜕，病身沙鸟轻。\n惜无东野笔，琢句斗僧清。",
        "dynasty": "宋",
        "collection_info": null
    },
    {
        "title": "同曹元章游新安寺",
        "author": "刘过",
        "content": "畏暑倦杯酌，修廊散步行。\n寺深藏古意，蝉老带秋声。\n去就诸缘薄，穷通一念轻。\n更寻水清处，为我濯尘缨。",
        "dynasty": "宋",
        "collection_info": null
    },
    {
        "title": "游古山",
        "author": "刘过",
        "content": "信步作幽讨，有庵如此深。\n佛灯明老屋，秋日淡疎林。\n柏树祖师意，松楸老子心。\n十年弃坟墓，洒泪一悲吟。",
        "dynasty": "宋",
        "collection_info": null
    },
    {
        "title": "题古山庵",
        "author": "刘过",
        "content": "薄醉来游此，西风吹帽纱。\n倦鸦丛密树，凉雨湿秋花。\n题壁人何在，哦诗句未加。\n一杯汤餠具，坐到日西斜。",
        "dynasty": "宋",
        "collection_info": null
    },
    {
        "title": "题龙华寺壁",
        "author": "刘过",
        "content": "春事梅边动，荒江信马行。\n久穷知远举，多瘦怯衣轻。\n今日龙华寺，昔时黄姥城。\n废兴吾已解，一醉万缘清。",
        "dynasty": "宋",
        "collection_info": null
    },
    {
        "title": "题雁汊峰东林寺",
        "author": "刘过",
        "content": "雁汊泊船去，岸头閒访僧。\n故人留少驻，俗子见何曾。\n佛屋擎天柱，心光续命灯。\n任渠狂到死，吾老慢腾腾。",
        "dynasty": "宋",
        "collection_info": null
    },
    {
        "title": "书高塘庵",
        "author": "刘过",
        "content": "庵上木已拱，山前水可陂。\n峥嵘晦翁字，突兀大参碑。\n云叶孤飞白，乌羣反哺慈。\n伤心前辈尽，问道欲从谁。",
        "dynasty": "宋",
        "collection_info": null
    },
    {
        "title": "聿追庵题壁",
        "author": "刘过",
        "content": "路转羊肠曲，山藏蜗角深。\n树多成荫密，水少亦悲吟。\n露草重阳泪，风花寒食心。\n摩挲墓铭看，久立读碑阴。",
        "dynasty": "宋",
        "collection_info": null
    },
    {
        "title": "元宵偶书",
        "author": "刘过",
        "content": "磊落东游客，磨跎但过僧。\n有怀千不足，自顾百无能。\n旧日名城酒，他时梦境灯。\n放歌声激烈，醉倒睡腾腾。",
        "dynasty": "宋",
        "collection_info": null
    },
    {
        "title": "寓东阳  其一",
        "author": "刘过",
        "content": "元帅东阳主，令君吾故人。\n可怜九华客，犹是一穷民。\n古者狂狷士，人间自在身。\n化工都不管，何地有阳春。",
        "dynasty": "宋",
        "collection_info": null
    },
    {
        "title": "寓东阳  其二",
        "author": "刘过",
        "content": "不学老无似，艰难却饱谙。\n远从陶靖节，来访杜征南。\n意到羹莼适，贫犹食荠甘。\n惜无庐可卧，尚遶鹊枝三。",
        "dynasty": "宋",
        "collection_info": null
    },
    {
        "title": "泊船吴江县",
        "author": "刘过",
        "content": "草树连塘岸，人家半橘洲。\n暖寒寻酒去，觉懒罢诗休。\n逆境年年梦，劳生处处愁。\n天涯倦行客，明日又苏州。",
        "dynasty": "宋",
        "collection_info": null
    },
    {
        "title": "送客剡溪",
        "author": "刘过",
        "content": "送客山阴路，春风散马蹄。\n纵观神禹穴，深入子猷溪。\n嫩草绿于染，珍禽娇已啼。\n去程千万里，步步有云梯。",
        "dynasty": "宋",
        "collection_info": null
    },
    {
        "title": "阙景初进纳长安相值于西采石话及家事因与对酌",
        "author": "刘过",
        "content": "未有还家策，故乡吾太和。\n龙洲沙石健，快阁水云多。\n场屋科名累，江湖岁月磨。\n茅柴一杯酒，相对奈愁何。",
        "dynasty": "宋",
        "collection_info": null
    },
    {
        "title": "方竹杖",
        "author": "刘过",
        "content": "鹤骨风前瘦，龙姿雨后鲜。\n锋棱四面峻，节操一生坚。\n荷篠行随适，看山倚最便。\n从教方有碍，终不效规圆。",
        "dynasty": "宋",
        "collection_info": null
    },
    {
        "title": "挽拙庵杨居士  其一",
        "author": "刘过",
        "content": "前辈晨星似，如公抑又希。\n榆边游已倦，菊径晚方归。\n听雨兄同老，冲天子欲飞。\n伤心弹指顷，一梦故人非。",
        "dynasty": "宋",
        "collection_info": null
    },
    {
        "title": "挽拙庵杨居士  其二",
        "author": "刘过",
        "content": "尚忆龙蟠国，城西作客时。\n有山皆载酒，无日不赓诗。\n风雨交游散，江湖泪眼悲。\n百年心事在，只有凤雏知。",
        "dynasty": "宋",
        "collection_info": null
    },
    {
        "title": "挽苏吏部",
        "author": "刘过",
        "content": "奕世征文献，逢时仕学优。\n爱遗边郡在，官止外郎休。\n月黑新茔夜，溪横旧隠秋。\n从游老宾客，欲替二孤愁。",
        "dynasty": "宋",
        "collection_info": null
    },
    {
        "title": "上益公十绝为寿 金乌",
        "author": "刘过",
        "content": "金翰振晓近天威，玉宇循琼昼影迟。\n曾上大裘头上看，暧然可爱是冬曦。",
        "dynasty": "宋",
        "collection_info": null
    },
    {
        "title": "上益公十绝为寿 玉兔",
        "author": "刘过",
        "content": "雪淡星疎月有光，广寒仙府岁偏长。\n多应自制延年药，振古长同桂子香。",
        "dynasty": "宋",
        "collection_info": null
    },
    {
        "title": "上益公十绝为寿 宝龟",
        "author": "刘过",
        "content": "纳锡曾看上九江，又闻詹事奉储皇。\n巢成荷上窥仙景，左顾溪中赐印章。",
        "dynasty": "宋",
        "collection_info": null
    },
    {
        "title": "上益公十绝为寿 玄鹤",
        "author": "刘过",
        "content": "缑山橘井与青田，驱策风云友列仙。\n名号横空心万里，九皋声动九重天。",
        "dynasty": "宋",
        "collection_info": null
    },
    {
        "title": "上益公十绝为寿 寿鹿",
        "author": "刘过",
        "content": "年永曾闻葛稚川，玉京何处锦纹鲜。\n赏花应制嘉宾宴，小雅当为第一篇。",
        "dynasty": "宋",
        "collection_info": null
    },
    {
        "title": "上益公十绝为寿 丹桂",
        "author": "刘过",
        "content": "少壮东堂奏捷功，浮香仙籍继家风。\n年年占得中元景，一颗冰轮照九穹。",
        "dynasty": "宋",
        "collection_info": null
    },
    {
        "title": "上益公十绝为寿 影木",
        "author": "刘过",
        "content": "枝如华盖耸瀛洲，永世香风荏苒浮。\n特有羣仙来弭节，细听鸣凤碧枝头。",
        "dynasty": "宋",
        "collection_info": null
    },
    {
        "title": "上益公十绝为寿 古柏",
        "author": "刘过",
        "content": "冰条雪叶节高坚，台宪风生凛凛然。\n可羡堪为栋梁用，至唐千载尚三千。",
        "dynasty": "宋",
        "collection_info": null
    },
    {
        "title": "上益公十绝为寿 佳菊",
        "author": "刘过",
        "content": "寿客尤宜在寿乡，钿花的皪傲新霜。\n更歌华寿今归去，尚有渊明野趣香。",
        "dynasty": "宋",
        "collection_info": null
    },
    {
        "title": "上益公十绝为寿 苍官",
        "author": "刘过",
        "content": "东封已受大夫封，又入丁公吉梦中。\n祗道济时作舟楫，茯神尤有济人功。",
        "dynasty": "宋",
        "collection_info": null
    },
    {
        "title": "代吴守与赵侯为寿  其一",
        "author": "刘过",
        "content": "地蟠江汉节岿然，劲气扶舆几倍年。\n白玉丹砂浩无数，夜光随处见山川。",
        "dynasty": "宋",
        "collection_info": null
    },
    {
        "title": "代吴守与赵侯为寿  其二",
        "author": "刘过",
        "content": "气运由来有盛衰，循环久已见天机。\n黄山云散无尘滓，上将腾光入紫微。",
        "dynasty": "宋",
        "collection_info": null
    },
    {
        "title": "代吴守与赵侯为寿  其三",
        "author": "刘过",
        "content": "虎头燕颔足奇谋，玉帐兵形象水流。\n此去关河应不远，上方拟筑望英楼。",
        "dynasty": "宋",
        "collection_info": null
    },
    {
        "title": "代吴守与赵侯为寿  其四",
        "author": "刘过",
        "content": "文伟当年记鄂城，崎岖蜀道播英声。\n何如衣锦枌榆社，卧护元戎十万兵。",
        "dynasty": "宋",
        "collection_info": null
    },
    {
        "title": "代吴守与赵侯为寿  其五",
        "author": "刘过",
        "content": "夜上南楼望玉京，将星光底寿星明。\n不须便即骑黄鹤，且为皇家致太平。",
        "dynasty": "宋",
        "collection_info": null
    },
    {
        "title": "呈徐侍郎兼寄辛幼安  其一",
        "author": "刘过",
        "content": "当年今日误承恩，自倚容华託至尊。\n门外游丝难驻目，依然青草暗长门。",
        "dynasty": "宋",
        "collection_info": null
    },
    {
        "title": "呈徐侍郎兼寄辛幼安  其二",
        "author": "刘过",
        "content": "猿臂将军战不休，当时部曲已封侯。\n夜深忽梦燕山月，犹幸君王晚更收。",
        "dynasty": "宋",
        "collection_info": null
    },
    {
        "title": "官舍阻雨十日不能出闷成五绝呈徐判部  其一",
        "author": "刘过",
        "content": "学弄笔头儿戏事，风流眼底亦无之。\n汪孙已往周洪没，本分作家今是谁。",
        "dynasty": "宋",
        "collection_info": null
    },
    {
        "title": "官舍阻雨十日不能出闷成五绝呈徐判部  其二",
        "author": "刘过",
        "content": "竹隠先生名满世，自为举子已诗声。\n春风若入五花判，莫遣紫微红药惊。",
        "dynasty": "宋",
        "collection_info": null
    },
    {
        "title": "官舍阻雨十日不能出闷成五绝呈徐判部  其三",
        "author": "刘过",
        "content": "秋霜烈日生前操，流水行云意外诗。\n未必中兴四君子，于斯二者更兼之。",
        "dynasty": "宋",
        "collection_info": null
    },
    {
        "title": "官舍阻雨十日不能出闷成五绝呈徐判部  其四",
        "author": "刘过",
        "content": "潦倒傍门羞骑马，倦游老欲寄昆山。\n留将造请嗫嚅口，慷慨狂歌泉石间。",
        "dynasty": "宋",
        "collection_info": null
    },
    {
        "title": "官舍阻雨十日不能出闷成五绝呈徐判部  其五",
        "author": "刘过",
        "content": "世间别有人才在，台阁招徕恐未多。\n半老江湖半岩穴，为公一赋草庐歌。",
        "dynasty": "宋",
        "collection_info": null
    },
    {
        "title": "呈辛稼轩  其一",
        "author": "刘过",
        "content": "精神此老健于虎，红颊白鬚双眼青。\n未可瓢泉便归去，要将九鼎重朝廷。",
        "dynasty": "宋",
        "collection_info": null
    },
    {
        "title": "呈辛稼轩  其二",
        "author": "刘过",
        "content": "闭门翘足观山睡，松桧鬰然云气高。\n说梦向人应不信，碧油幢下有旌旄。",
        "dynasty": "宋",
        "collection_info": null
    },
    {
        "title": "呈辛稼轩  其三",
        "author": "刘过",
        "content": "书来赐以兰溪酒，下视潘葑奴仆之。\n吾老尚能三百盏，一杯水不值吾诗。",
        "dynasty": "宋",
        "collection_info": null
    },
    {
        "title": "呈辛稼轩  其四",
        "author": "刘过",
        "content": "卧庐人昔如龙起，鼎足魏吴如等閒。\n若结梅花为保社，林逋只合住孤山。",
        "dynasty": "宋",
        "collection_info": null
    },
    {
        "title": "呈辛稼轩  其五",
        "author": "刘过",
        "content": "书生不愿黄金印，十万提兵去战场。\n只欲稼轩一题品，春风侯骨死犹香。",
        "dynasty": "宋",
        "collection_info": null
    },
    {
        "title": "投诚斋  其一",
        "author": "刘过",
        "content": "省斋去国艮斋老，不独宣尼嘆乏才。\n试数诸公有名者，庐陵那得两诚斋。",
        "dynasty": "宋",
        "collection_info": null
    },
    {
        "title": "投诚斋  其二",
        "author": "刘过",
        "content": "蓬莱东观是亨衢，经国文章要鉅儒。\n顿着五花犹不判，却于注易下工夫。",
        "dynasty": "宋",
        "collection_info": null
    },
    {
        "title": "投诚斋  其三",
        "author": "刘过",
        "content": "画戟门边春昼长，鼎新模范宿淮阳。\n吏人傒眼报公事，一瓣浓熏班马香。",
        "dynasty": "宋",
        "collection_info": null
    },
    {
        "title": "投诚斋  其四",
        "author": "刘过",
        "content": "智愚上下尔自异，尺寸不差公短长。\n毕竟昌黎仍旧好，何曾人说段文昌。",
        "dynasty": "宋",
        "collection_info": null
    },
    {
        "title": "投诚斋  其五",
        "author": "刘过",
        "content": "绫衾厌入承明直，却把一麾江上来。\n云气隔天迷望眼，不堪花落几宫槐。",
        "dynasty": "宋",
        "collection_info": null
    },
    {
        "title": "投诚斋  其六",
        "author": "刘过",
        "content": "夫子声名号浙西，作成文士欲何为。\n达人胸次元无翳，芥子须弥我独知。",
        "dynasty": "宋",
        "collection_info": null
    },
    {
        "title": "投诚斋  其七",
        "author": "刘过",
        "content": "初政寰区望太平，黎民乐业喜更生。\n裴公用舍无轻重，天下从兹有重轻。",
        "dynasty": "宋",
        "collection_info": null
    },
    {
        "title": "上吴居父  其一",
        "author": "刘过",
        "content": "时平无事清吟好，卫霍贪功未足奇。\n争似一篇人脍炙，四方传诵卧龙诗。",
        "dynasty": "宋",
        "collection_info": null
    },
    {
        "title": "上吴居父  其二",
        "author": "刘过",
        "content": "庙堂陶铸人才尽，流落江淮老病身。\n尚踏槐花随举子，不知邓禹是何人。",
        "dynasty": "宋",
        "collection_info": null
    },
    {
        "title": "呈王山父  其一",
        "author": "刘过",
        "content": "疎烟淡淡树重重，略得西南有路通。\n钟板不鸣山寺静，闭门人在月明中。",
        "dynasty": "宋",
        "collection_info": null
    },
    {
        "title": "呈王山父  其二",
        "author": "刘过",
        "content": "办得茅庐我便归，玉堂何处有梅枝。\n岁寒老树虽荒寂，会有腊残春到时。",
        "dynasty": "宋",
        "collection_info": null
    },
    {
        "title": "和危府教  其一",
        "author": "刘过",
        "content": "先生场屋文之虎，气慑狐狸自不知。\n老去莫嫌官尚冷，灞桥风月要新诗。",
        "dynasty": "宋",
        "collection_info": null
    },
    {
        "title": "和危府教  其二",
        "author": "刘过",
        "content": "天上羣仙台望居，芹宫未是辱泥途。\n莫邪变化须臾事，一点一镕金在炉。",
        "dynasty": "宋",
        "collection_info": null
    },
    {
        "title": "和危府教  其三",
        "author": "刘过",
        "content": "行脚诸方履历深，似禅和子寄丛林。\n试拈朝报一转语，以道观之无损心。",
        "dynasty": "宋",
        "collection_info": null
    },
    {
        "title": "送胡仲方  其一",
        "author": "刘过",
        "content": "略无一物将人意，更逐行轩去似飞。\n剩把清吟供恵远，聊将远出当依归。",
        "dynasty": "宋",
        "collection_info": null
    },
    {
        "title": "送胡仲方  其二",
        "author": "刘过",
        "content": "郑公句在贫何恨，刘毅家寒泪一挥。\n穷达莫言乡义重，此行毕竟是耶非。",
        "dynasty": "宋",
        "collection_info": null
    },
    {
        "title": "寄沈仲居进三国志  其一",
        "author": "刘过",
        "content": "十年铅椠鬓丝秋，独抱成书四海游。\n三国诸人应梦裏，一番公案又从头。",
        "dynasty": "宋",
        "collection_info": null
    },
    {
        "title": "寄沈仲居进三国志  其二",
        "author": "刘过",
        "content": "万死中原百战争，流芳遗臭各垂名。\n思量陈寿已饶舌，又费先生一管城。",
        "dynasty": "宋",
        "collection_info": null
    },
    {
        "title": "寄张东之  其一",
        "author": "刘过",
        "content": "见山堂上山如画，二十年前曾客来。\n风絮满城归不得，江南老却贺方回。",
        "dynasty": "宋",
        "collection_info": null
    },
    {
        "title": "寄张东之  其二",
        "author": "刘过",
        "content": "紫骝借得将军马，垂柳西湖第一桥。\n欲傍酒家做寒食，腐儒何日有狐貂。",
        "dynasty": "宋",
        "collection_info": null
    },
    {
        "title": "柬胡卫道  其一",
        "author": "刘过",
        "content": "淮北山南幕府开，江淮谁念有遗才。\n出门万里长安道，乞我于潜驭马来。",
        "dynasty": "宋",
        "collection_info": null
    },
    {
        "title": "柬胡卫道  其二",
        "author": "刘过",
        "content": "结束弓刀鞍马间，精神矍铄我犹顽。\n褒衣博带休相笑，前带头巾金帽环。",
        "dynasty": "宋",
        "collection_info": null
    },
    {
        "title": "过无锡见李元德祭酒  其一",
        "author": "刘过",
        "content": "恋树栖禽暖不飞，不如弓缴有危机。\n季鹰若悟莼鲈好，应悔江东不蚤归。",
        "dynasty": "宋",
        "collection_info": null
    },
    {
        "title": "过无锡见李元德祭酒  其二",
        "author": "刘过",
        "content": "高门扫日鸣珂里，吹竹弹丝暖响中。\n寂寞一区如此宅，世间却有两扬雄。",
        "dynasty": "宋",
        "collection_info": null
    },
    {
        "title": "过无锡见李元德祭酒  其三",
        "author": "刘过",
        "content": "新变文章学未成，青云无路致吾身。\n应逢垫角诸生笑，欲效林宗却整巾。",
        "dynasty": "宋",
        "collection_info": null
    },
    {
        "title": "赠经长老",
        "author": "刘过",
        "content": "菜肚老子禅已饱，爱人从臾作诗僧。\n客来无处着欢喜，一语不曾谈葛藤。",
        "dynasty": "宋",
        "collection_info": null
    },
    {
        "title": "题自然足轩  其一",
        "author": "刘过",
        "content": "秋光万斛泼疎帘，瘦玉萧萧拂画檐。\n鹊尾炉中香篆冷，矮窗袖手对楞严。",
        "dynasty": "宋",
        "collection_info": null
    },
    {
        "title": "题自然足轩  其二",
        "author": "刘过",
        "content": "翠竹无多第一奇，正忧喧聒俗人知。\n清风自足老僧用，只是窗前无好诗。",
        "dynasty": "宋",
        "collection_info": null
    },
    {
        "title": "题自然足轩  其三",
        "author": "刘过",
        "content": "有竹芜生不费鉏，亭亭楚玉影癯癯。\n风师自是识人意，何用纵横十万夫。",
        "dynasty": "宋",
        "collection_info": null
    },
    {
        "title": "题东林寺",
        "author": "刘过",
        "content": "尔自贪痴不肯閒，江南多少好青山。\n老夫为不爱官职，买得狂名满世间。",
        "dynasty": "宋",
        "collection_info": null
    },
    {
        "title": "书越州能仁寺壁",
        "author": "刘过",
        "content": "流年转眼一飞梭，如此头颅奈老何。\n狼籍落花春不老，竹鸡啼处雨声多。",
        "dynasty": "宋",
        "collection_info": null
    },
    {
        "title": "书僧舍壁  其一",
        "author": "刘过",
        "content": "绿杨染水浓如画，天气欲晴风自和。\n二月杏花犹未放，一春分外觉寒多。",
        "dynasty": "宋",
        "collection_info": null
    },
    {
        "title": "书僧舍壁  其二",
        "author": "刘过",
        "content": "雪汁融融溪棹回，此山林竹亦佳哉。\n看残未了槐岩在，笋蕨肥时又一来。",
        "dynasty": "宋",
        "collection_info": null
    },
    {
        "title": "山末",
        "author": "刘过",
        "content": "山末疎红尾尾霞，晚烟丛薄是人家。\n移船更喜吹香好，枸橘花开媚浅沙。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 清潭",
        "author": "刘过",
        "content": "一潭清浄水无泥，潭岸无泥石更奇。\n拟待月明垂钓去，前溪雨足怕龙归。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 蟠谷",
        "author": "刘过",
        "content": "逶迤路逐惊蛇去，转盼不知身已高。\n雪积万层山四合，碧油幢外有旌旄。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 饮绿",
        "author": "刘过",
        "content": "野花红白倚岩开，只可临风自一杯。\n谨莫放教公子见，恐携窈窕入笼来。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 初秋",
        "author": "刘过",
        "content": "老子垂垂秋露下，九月空山天气寒。\n黄花剩开且勿剪，留得一秋烟雨看。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 啜羹",
        "author": "刘过",
        "content": "香不求知色正青，青于九畹见飘零。\n山中若有离骚伴，痛饮吾知胜独醒。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 含晖",
        "author": "刘过",
        "content": "湿云将雨过溪东，石涩滩鸣水势雄。\n忽作晚晴秋更好，月来林外透玲珑。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 漱玉",
        "author": "刘过",
        "content": "帝所森严寂不喧，九关虎豹守天门。\n何人奏事含风殿，日晏鸣珂下紫垣。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 香径",
        "author": "刘过",
        "content": "一花带蕊香气满，何况丛生树两行。\n风露益高秋雨足，请君来此撼琳琅。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 谷庵",
        "author": "刘过",
        "content": "穹庐架屋石崚嶒，香火西风只一僧。\n日晚课经犹未了，闭门先点佛前灯。",
        "dynasty": "宋",
        "collection_info": null
    },
    {
        "title": "游清潭吕资益蟠谷十绝 碧莲峰",
        "author": "刘过",
        "content": "前山崛起青莲朵，色扫晴空如叶开。\n若拟空花犹未了，空中安得有峰来。",
        "dynasty": "宋",
        "collection_info": null
    },
    {
        "title": "三登径山而雨或曰龙王相迎予笑而戏以诗",
        "author": "刘过",
        "content": "细雨霏霏洒路尘，龙神有意迓佳宾。\n世间小节成姑息，尽念熬焦烈骨人。",
        "dynasty": "宋",
        "collection_info": null
    },
    {
        "title": "游古仙岩",
        "author": "刘过",
        "content": "白苹风裏步清秋，来作灵岩古洞游。\n笑倚飞云访仙迹，夕阳无语伴人愁。",
        "dynasty": "宋",
        "collection_info": null
    },
    {
        "title": "欲游閤皁山",
        "author": "刘过",
        "content": "仙梯难上尘缘重，俗驾勒回仙有灵。\n烟霭糢糊雨昏黑，数峰疑在眼中青。",
        "dynasty": "宋",
        "collection_info": null
    },
    {
        "title": "湖上",
        "author": "刘过",
        "content": "五行撩我到钱塘，花底题诗句亦香。\n莫惜高吟三十韵，敢烦诗伯为平章。",
        "dynasty": "宋",
        "collection_info": null
    },
    {
        "title": "弋阳渡头",
        "author": "刘过",
        "content": "车声尽日滑黄泥，怕听空桑叫竹鸡。\n风雨不知春早晚，柳条拖绿半江低。",
        "dynasty": "宋",
        "collection_info": null
    },
    {
        "title": "初入平氏书院",
        "author": "刘过",
        "content": "雪屋弹琴泛作声，寂无人语纸窗明。\n倦游识破诸缘妄，心与梅花一处清。",
        "dynasty": "宋",
        "collection_info": null
    },
    {
        "title": "湖口阻风",
        "author": "刘过",
        "content": "冒雪衝霜已十程，狂风乃敢厄吾行。\n无人说向江神道，莫待明年却世情。",
        "dynasty": "宋",
        "collection_info": null
    },
    {
        "title": "蕲州道中",
        "author": "刘过",
        "content": "如箭阴风劈面吹，雪花斜夹雨垂垂。\n胸中自有平戎策，路入蕲州冷不知。",
        "dynasty": "宋",
        "collection_info": null
    },
    {
        "title": "自宣溪过早禾渡  其一",
        "author": "刘过",
        "content": "雨后斜阳未见晴，晓看红日报窗明。\n笋舆十里宣溪路，刬地浓云脚裏行。",
        "dynasty": "宋",
        "collection_info": null
    },
    {
        "title": "自宣溪过早禾渡  其二",
        "author": "刘过",
        "content": "梅欲搀春菊送秋，早来渡口晚烟收。\n风从滩上催船过，滚起寒沙一併流。",
        "dynasty": "宋",
        "collection_info": null
    },
    {
        "title": "钓台",
        "author": "刘过",
        "content": "百尺难量大丈夫，问他出处意何如。\n干坤已付刘文叔，从此先生归钓渔。",
        "dynasty": "宋",
        "collection_info": null
    },
    {
        "title": "龚山长栖阁",
        "author": "刘过",
        "content": "不知此是何人宅，杨柳虽低屋却高。\n见说图书皆长物，六经之外有离骚。",
        "dynasty": "宋",
        "collection_info": null
    },
    {
        "title": "村店  其一",
        "author": "刘过",
        "content": "林深路转午鸡啼，知有人家住隔溪。\n一鸟闹红春欲动，酒帘正在杏花西。",
        "dynasty": "宋",
        "collection_info": null
    },
    {
        "title": "村店  其二",
        "author": "刘过",
        "content": "溪边犹棹酒船回，冷水湾头雨意开。\n一路有诗吟不稳，当初悔不共君来。",
        "dynasty": "宋",
        "collection_info": null
    },
    {
        "title": "春日书事",
        "author": "刘过",
        "content": "薄雪笼日护初晴，沙岸潮来春水生。\n间傍柳堤骑马去，一鞭春色柳风轻。",
        "dynasty": "宋",
        "collection_info": null
    },
    {
        "title": "春归",
        "author": "刘过",
        "content": "百花开尽到酴醾，一片春心又欲归。\n可恨东风留不得，谩教啼鸟怨斜晖。",
        "dynasty": "宋",
        "collection_info": null
    },
    {
        "title": "和送牡丹韵",
        "author": "刘过",
        "content": "娉娉袅袅洛阳花，合在瑶池阿母家。\n乞与老人浑不爱，白髯相对毵乌纱。",
        "dynasty": "宋",
        "collection_info": null
    },
    {
        "title": "萱草",
        "author": "刘过",
        "content": "不尽人间万古愁，却评萱草解忘忧。\n开花若总关憔悴，谁信浮生更白头。",
        "dynasty": "宋",
        "collection_info": null
    },
    {
        "title": "梅花  其一",
        "author": "刘过",
        "content": "人间不尽春来意，恰则一枝梅更疎。\n待得和羹几时在，祗今风月上新除。",
        "dynasty": "宋",
        "collection_info": null
    },
    {
        "title": "梅花  其二",
        "author": "刘过",
        "content": "香气恼人休不得，荒林月裏夜相过。\n花应笑客有底急，客若不来花奈何。",
        "dynasty": "宋",
        "collection_info": null
    },
    {
        "title": "梅花  其三",
        "author": "刘过",
        "content": "冻云垂垂雪欲落，雨涩风悭如此寒。\n分折南枝与君着，老夫自要北枝看。",
        "dynasty": "宋",
        "collection_info": null
    },
    {
        "title": "梅花  其四",
        "author": "刘过",
        "content": "高门拂日琼为树，呼我不来那肯过。\n不知此花有何好，寒乡日日用亡何。",
        "dynasty": "宋",
        "collection_info": null
    },
    {
        "title": "梅花  其五",
        "author": "刘过",
        "content": "寂无人语断回程，日落未落孤山横。\n平湖水阔何许去，傍竹边松自好行。",
        "dynasty": "宋",
        "collection_info": null
    },
    {
        "title": "雪",
        "author": "刘过",
        "content": "醉枕醒来夜未央，倦身展转厌藜床。\n映窗色皎犹疑月，刮骨寒知不是霜。",
        "dynasty": "宋",
        "collection_info": null
    },
    {
        "title": "喜雨  其一",
        "author": "刘过",
        "content": "谁借长鞭策懒龙，黄梅水涨舳舻通。\n还知君子忧雨切，常在桑麻稼穑中。",
        "dynasty": "宋",
        "collection_info": null
    },
    {
        "title": "喜雨  其二",
        "author": "刘过",
        "content": "北方旱气与兵连，犹恐淮州亦蔓延。\n数日下田新雨足，不应千里不同天。",
        "dynasty": "宋",
        "collection_info": null
    },
    {
        "title": "闻杜宇",
        "author": "刘过",
        "content": "杜宇几声烟霭外，相思只在蜀山阴。\n閒愁不共花飞尽，赢得伤春一片心。",
        "dynasty": "宋",
        "collection_info": null
    },
    {
        "title": "闻鶑",
        "author": "刘过",
        "content": "东风扶日上花枝，恰恰幽禽弄暖时。\n百啭忽惊春梦破，间关石上话相思。",
        "dynasty": "宋",
        "collection_info": null
    },
    {
        "title": "雁  其一",
        "author": "刘过",
        "content": "朝随汉使到天涯，暮与江鸥宿浦沙。\n岁晚客途营一饱，稻粱多处即为家。",
        "dynasty": "宋",
        "collection_info": null
    },
    {
        "title": "雁  其二",
        "author": "刘过",
        "content": "万重山水万重云，岁岁江南客此身。\n天末西风晚来急，数行飞下一汀苹。",
        "dynasty": "宋",
        "collection_info": null
    },
    {
        "title": "渔翁",
        "author": "刘过",
        "content": "短篷三尺寄烟波，短褐休休岁月过。\n江海不知戎马事，酒酣搔首唱渔歌。",
        "dynasty": "宋",
        "collection_info": null
    },
    {
        "title": "听阮",
        "author": "刘过",
        "content": "绛蜡攒花夜气横，樽前更着许风情。\n却将江上风涛手，来听纱窗侧阮声。",
        "dynasty": "宋",
        "collection_info": null
    },
    {
        "title": "閒步",
        "author": "刘过",
        "content": "山径无人鸟篆沙，杖藜閒看摘新茶。\n锦綳委地笋翻箨，黄玉满林松带花。",
        "dynasty": "宋",
        "collection_info": null
    },
    {
        "title": "梦觉",
        "author": "刘过",
        "content": "梦回斜日转花阴，时有黄鹂送好音。\n高卧草庐人不识，东风啼鸟独知心。",
        "dynasty": "宋",
        "collection_info": null
    },
    {
        "title": "感旧",
        "author": "刘过",
        "content": "罗结同心柳带青，碧桃香裏记将迎。\n春风重到凭栏处，肠断江楼不忍登。",
        "dynasty": "宋",
        "collection_info": null
    },
    {
        "title": "游郭希吕石洞二十咏 清旷",
        "author": "刘过",
        "content": "笋舆咿哑来，路转此歇脚。\n长内挟秋下，深意满万壑。",
        "dynasty": "宋",
        "collection_info": null
    },
    {
        "title": "游郭希吕石洞二十咏 深秀",
        "author": "刘过",
        "content": "苍髯万松宫，窈窕一径开。\n请回俗士驾，切莫呵殿来。",
        "dynasty": "宋",
        "collection_info": null
    },
    {
        "title": "游郭希吕石洞二十咏 书院",
        "author": "刘过",
        "content": "力学如力耕，勤惰尔自知。\n便使书种多，会有岁稔时。",
        "dynasty": "宋",
        "collection_info": null
    },
    {
        "title": "游郭希吕石洞二十咏 谷口",
        "author": "刘过",
        "content": "水流自何许，远欲穷其源。\n石梯苔藓层，微有屐齿痕。",
        "dynasty": "宋",
        "collection_info": null
    },
    {
        "title": "游郭希吕石洞二十咏 月峡",
        "author": "刘过",
        "content": "两崖限东西，裏有一带天。\n老蟾更多事，驾月下潺湲。",
        "dynasty": "宋",
        "collection_info": null
    },
    {
        "title": "游郭希吕石洞二十咏 桂壑",
        "author": "刘过",
        "content": "丛丛万横枝，罗生杂松篁。\n不以岩穴幽，岁晚政自香。",
        "dynasty": "宋",
        "collection_info": null
    },
    {
        "title": "游郭希吕石洞二十咏 小烂柯",
        "author": "刘过",
        "content": "游戏一弹棋，岁月驹隙过。\n不如两忘机，石上跏趺坐。",
        "dynasty": "宋",
        "collection_info": null
    },
    {
        "title": "游郭希吕石洞二十咏 倾月",
        "author": "刘过",
        "content": "去去山转深，树下益凄冷。\n时有月乌飞，间碎梧桐影。",
        "dynasty": "宋",
        "collection_info": null
    },
    {
        "title": "游郭希吕石洞二十咏 閟云",
        "author": "刘过",
        "content": "仙宫已降敕，雅有新迁除。\n乞为此阁使，云物屡卷舒。",
        "dynasty": "宋",
        "collection_info": null
    },
    {
        "title": "游郭希吕石洞二十咏 高碧",
        "author": "刘过",
        "content": "小山碧巉岩，直上与天齐。\n诗成欲磨崖，藤罗费攀跻。",
        "dynasty": "宋",
        "collection_info": null
    },
    {
        "title": "游郭希吕石洞二十咏 石井",
        "author": "刘过",
        "content": "银床遶周遭，一规寒浸水。\n试敲拄杖看，恐触蛟龙起。",
        "dynasty": "宋",
        "collection_info": null
    },
    {
        "title": "游郭希吕石洞二十咏 壶天",
        "author": "刘过",
        "content": "逆溪随水行，更上紫翠峰。\n朱栏忽飞阁，映带烟霞重。",
        "dynasty": "宋",
        "collection_info": null
    },
    {
        "title": "游郭希吕石洞二十咏 玉佩",
        "author": "刘过",
        "content": "借榻卧云屋，欹枕仔细听。\n误疑鸣珂声，不知水泠泠。",
        "dynasty": "宋",
        "collection_info": null
    },
    {
        "title": "游郭希吕石洞二十咏 飞雪",
        "author": "刘过",
        "content": "山前大飞雪，路有何处入。\n蒙茸亦花飞，冷溅征衣湿。",
        "dynasty": "宋",
        "collection_info": null
    },
    {
        "title": "游郭希吕石洞二十咏 笙鹤",
        "author": "刘过",
        "content": "木末俯清轩，独立久延伫。\n何人骑鹤来，髣髴吹笙侣。",
        "dynasty": "宋",
        "collection_info": null
    },
    {
        "title": "游郭希吕石洞二十咏 韬玉",
        "author": "刘过",
        "content": "至宝不自献，韬藏亦英华。\n余香被草木，秀擢幽岩花。",
        "dynasty": "宋",
        "collection_info": null
    },
    {
        "title": "游郭希吕石洞二十咏 倚剑",
        "author": "刘过",
        "content": "石壁自磨礲，三嘆用不久。\n如去到人间，为侬洗尘垢。",
        "dynasty": "宋",
        "collection_info": null
    },
    {
        "title": "游郭希吕石洞二十咏 药圃",
        "author": "刘过",
        "content": "古文不可卖，未觉卖药非。\n侵晨荷锄往，暮得芝朮归。",
        "dynasty": "宋",
        "collection_info": null
    },
    {
        "title": "游郭希吕石洞二十咏 玉泉",
        "author": "刘过",
        "content": "石砾沙沃尽，悠悠潭影斜。\n尘襟不忍濯，为惜无玷瑕。",
        "dynasty": "宋",
        "collection_info": null
    },
    {
        "title": "游郭希吕石洞二十咏 石桥",
        "author": "刘过",
        "content": "隔山闻禽声，欲往道路隔。\n顾瞻此桥上，白云出迎客。",
        "dynasty": "宋",
        "collection_info": null
    },
    {
        "title": "题京口多景楼",
        "author": "刘过",
        "content": "壮观东南二百州，景于多处却多愁。\n江流千古英雄泪，山掩诸公富贵羞。\n北府只今唯有酒，中原在望莫登楼。\n西风战舰成何事，只送年年使客舟。",
        "dynasty": "宋",
        "collection_info": null
    },
    {
        "title": "赋羊腰肾羹",
        "author": "刘过",
        "content": "拔毫已付管城子，烂胃曾封关内侯。\n死后不知身外物，也随樽俎伴风流。",
        "dynasty": "宋",
        "collection_info": null
    },
    {
        "title": "挽张魏公",
        "author": "刘过",
        "content": "背水未成韩信阵，明星已陨武侯军。\n平生一点不平气，化作祝融峰上云。",
        "dynasty": "宋",
        "collection_info": null
    },
    {
        "title": "再游仪真呈张使君",
        "author": "刘过",
        "content": "江淮冠盖闹如林，求一己知何处寻。\n风月欲谈嫌许事，山川不险似人心。\n使君德量如天远，举子科名自陆沉。\n秋气未悲先泪下，黄花虽好不曾簪。",
        "dynasty": "宋",
        "collection_info": null
    },
    {
        "title": "寄如皋叶尉",
        "author": "刘过",
        "content": "借马石庄去，天寒晓出门。\n乱岗行兔窟，数点入鸦村。\n欲醉酒力薄，如迷海气昏。\n客游无限事，端的向谁言。",
        "dynasty": "宋",
        "collection_info": null
    },
    {
        "title": "游灵岩",
        "author": "刘过",
        "content": "风露凄然八月秋，瘦藤扶我到山头。\n僧居突兀飞鸿上，人迹依稀任鹿游。\n旧事已空流水在，闲情都付落花休。\n越王未是真尝胆，计出婵娟事可羞。",
        "dynasty": "宋",
        "collection_info": null
    },
    {
        "title": "王农丞舟中",
        "author": "刘过",
        "content": "危樯高占飞鸦字，京淮两路传宣使。\n面如玉盘腰有金，见说京淮已无事。\n儒生性命何足怜，十年厌闻犬羊膻。\n一朝悔祸亦不恶，且愿四海皆安眠。",
        "dynasty": "宋",
        "collection_info": null
    },
    {
        "title": "寄王巽伯",
        "author": "刘过",
        "content": "朋从纷如云，愈觉居索甚。\n肺肝百忧集，五夜不安枕。\n长恐铁石心，化作萋其锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "title": "赠乡人曹倅待聘为通州静海宰及施博士",
        "author": "刘过",
        "content": "茅苇连天昨已非，二年重到最堪悲。\n芹宫尚有肩吾在，花县犹存子建知。\n踯躅南飞三绕树，凄凉北望四愁诗。\n东风若不均披拂，荐福仍然又断碑。",
        "dynasty": "宋",
        "collection_info": null
    },
    {
        "title": "代欧阳丞上韩平章  其一",
        "author": "刘过",
        "content": "当年欧富与韩范，戮力同心佐汉庭。\n今日故家浑似旧，醉翁之后独雕零。",
        "dynasty": "宋",
        "collection_info": null
    },
    {
        "title": "代欧阳丞上韩平章  其二",
        "author": "刘过",
        "content": "玉立堂堂社稷臣，人言忠献是前身。\n三生昼锦堂前梦，莫忘当年作记人。",
        "dynasty": "宋",
        "collection_info": null
    },
    {
        "title": "谒苏州守",
        "author": "刘过",
        "content": "十年狂荡客征途，时为文章未剖符。\n引臂欲攀天上月，回身却碍日中乌。\n穷愁自是真男子，慷慨须投大丈夫。\n闻道使鱼鰲海阔，特将香饵钓姑苏。",
        "dynasty": "宋",
        "collection_info": null
    },
    {
        "title": "题迭浪轩",
        "author": "刘过",
        "content": "僧房矮占一窗幽，不见当年迭浪浮。\n湖已为田知幻化，律更以教示精修。\n白莲何日还同社，顽石无时不点头。\n可惜能诗张孟辈，却无一字此间留。",
        "dynasty": "宋",
        "collection_info": null
    },
    {
        "title": "思刘改之",
        "author": "吴英父",
        "content": "襄阳刘子谪仙俦，挥斥尘寰却寓游。\n醉眼芒羊天地窄，吟魂凄荡鬼神愁。\n生来不带封侯骨，老去徒深活国谋。\n旦暮风尘起河朔，未容埋没委山丘。",
        "dynasty": "宋",
        "collection_info": null
    },
    {
        "title": "以入定大士太乙真人像送莞晦叔",
        "author": "敖陶孙",
        "content": "真人与大士，兰菊而异芳。\n坐卧得定力，铜眼铁脊梁。\n是中有佳趣，山海俱茫茫。\n或时现神妙，尘蹟生怪光。\n云何得此本，有僧吴下狂。\n饮酒不计斗，褚无一丝藏。\n兴来高闭门，落笔如追亡。\n走送臞庵室，洗心一鑪香。\n盘陀旃林阔，枕藉玉井凉。\n蒙头帔衲古，遮眼经论长。\n不知几陵谷，睡稳坐不僵。\n君家定吉梦，二士相迎将。\n辟除寒具油，静展垂中堂。\n会当同一龛，寒泉荐空觞。\n夜窗摇茶烟，驼褐依绳床。\n杨枝洒寥阒，蔾杖辉森芒。\n与君六根静，读书到虞唐。",
        "dynasty": "宋",
        "collection_info": null
    },
    {
        "title": "寄福清翅山舅陈梦寔",
        "author": "敖陶孙",
        "content": "路岐引人不作长，野梅官柳禅风光。\n看山看水入诗眼，岁月不觉鬚眉苍。\n请从丈人开肺肠，身非石人忘故乡。\n五年江湖枕书睡，梦随南云落翁堂。\n亦知行坐歌白头，池南隠几浴鳬双。\n鳏孤肯復有羁旅，石塘破寺魂悲凉。\n毛锥不补万事裂，存者各在天一方。\n善和里第知几易，辽东城郭空相望。\n平生何用酷似舅，政似嫫母颦施嫱。\n儿时拊头祝文章，祇今未入崔蔡行。\n三年一书愿见贳，骨肉满县愁难当。\n屋头荼䕷定过墙，满窗日色文书香。\n眼前欠甥颇念否，我亦口挂蚝山旁。\n烦将归意作泉下，小待锦衣漫俗妆。",
        "dynasty": "宋",
        "collection_info": null
    },
    {
        "title": "送林伯农还鹿角山",
        "author": "敖陶孙",
        "content": "今我不乐游四方，夙昔已具浮海航。\n十年点化鸥心性，一生正坐虎文章。\n海山未必尽佳处，往与蜑子收渔梁。\n梦中了了说吴楚，山川如掌今羊肠。\n读书南隣索槟榔，原头污邪豚酒香。\n何时摄衣上公堂，蛤蜊含浆鱼尾黄，客从南来勤寄将。",
        "dynasty": "宋",
        "collection_info": null
    },
    {
        "title": "洗竹简诸公同赋",
        "author": "敖陶孙",
        "content": "舍东修竹密如栉，一日洗浄清风来。\n脱巾解带坐寒碧，置觞露饮始此迴。\n平林远霭开图画，西望羣山如过马。\n诗翁意落帆影外，孤村结庐对潇洒。\n百年奇事笑谈成，向来无此苍龙声。\n闲身一笑直钱万，剜粉劖青留姓名。",
        "dynasty": "宋",
        "collection_info": null
    },
    {
        "title": "用韵谢竹主人陈元仰",
        "author": "敖陶孙",
        "content": "热中褦襶令我汗，日暮佳人期不来。\n陈郎揖人不下榻，青山白云唤得迴。\n手开十亩萧郎画，箇裏何妨繫吾马。\n食单得凉清可啜，毳褐分阴翠如洒。\n摇金戛玉真天成，梦捣风前茶臼声。\n一川窈窕荷万柄，野翁得此甘辞名。",
        "dynasty": "宋",
        "collection_info": null
    },
    {
        "title": "竹閒新闢一地可坐十客用前韵刻竹上",
        "author": "敖陶孙",
        "content": "竹君得姓起何代，渭川鼻祖兹云来。\n主人好事富千埒，日报平安知几迴。\n平生好山仍好画，意匠经营学盘马。\n别裁斗地规摩围，自汲清池行播洒。\n一杯寿君三径成，请君静听风来声。\n醉眠煮得石根烂，以次平章身与名。",
        "dynasty": "宋",
        "collection_info": null
    },
    {
        "title": "谢叶司理徐知县见贻之什",
        "author": "敖陶孙",
        "content": "书生自是钻简蠹，浄业还从竹背来。\n新诗细字行茂密，惊蛇起草盘蛟迴。\n是身政欠虎头画，望山气如还枥马。\n翛然君子六千人，不受湘灵清泪洒。\n竹林定交业已成，北窗读书吾伊声。\n金鱼玉带不汝却，社中未厌山王名。",
        "dynasty": "宋",
        "collection_info": null
    },
    {
        "title": "一日復一日",
        "author": "敖陶孙",
        "content": "一日復一日，来如赴海波。\n今晨我无粮，未卜晡夕过。\n辛苦幸一饱，知復有明何。\n平生实愚闇，虑浅忧则多。\n雀鼠偷太仓，田野蜚螟蛾。\n至尊尚旰食，边防望投戈。\n我欲沥血诉，官府多谴呵。\n进退羝触藩，屈鬰鹏在罗。\n壮心一不遂，六龙奄蹉跎。\n所以忧世人，散髮归岩阿。\n长生傥可学，吾其驻羲娥。",
        "dynasty": "宋",
        "collection_info": null
    },
    {
        "title": "放船",
        "author": "敖陶孙",
        "content": "柳边放船试南风，扬溪荷花能艷红。\n一川云锦步不尽，我舟正在繁香中。\n午天无云青脉脉，枕舷哀歌醉脱帻。\n更将绿叶穿碧筒，欲臣屈巵奴太白。\n风前一笑玉麈横，蜻蜓侧翅潜鱼惊。\n骑马贵人多内热，此欢勿语长安城。\n须臾客醉船亦醉，信流一抹西村外。\n翁媪负墙樵牧奔，拾薪供茶初不记。\n还家鼻息撼四邻，阆风接梦疑非真。\n清游何时记三人，臞庵与弟拙乡陈。",
        "dynasty": "宋",
        "collection_info": null
    },
    {
        "title": "次韵谢李秘校",
        "author": "敖陶孙",
        "content": "大雅熄自郐，续絃久无人。\n中间翰墨场，名字俱已堙。\n江山亦何助，东海真扬尘。\n我笑李夫子，缾无半合陈。\n人书两俱亡，何用语逼真。\n作诗来起予，欲卜二仲邻。\n依然送鸿目，衮衮天机新。\n莫欺鬓眉苍，持护应有神。\n狗鬚侯舞阳，羝角相平津。\n皇天信平分，万物各得春。\n但愿阅世心，孤特凛箭筠。\n日者鹤飞书，江汉起隠沦。\n三物论乡国，六艺程成均。\n秋风入帝闲，错落骓駓驎。\n君曾读诏否，却枕方欠伸。\n勿惊作诗面，酒缬吹微鳞。\n唾手洗衰陋，一返姚姒纯。\n稽古不无力，政復昌其身。\n它时玉堂梦，与问三生因。\n盟我良不难，欲託孙子亲。\n贽君以黄耳，附书莫辞频。\n再拜赋断章，水石俱磷磷。",
        "dynasty": "宋",
        "collection_info": null
    },
    {
        "title": "次韵冯孔武雪中简闻人簿乞炭",
        "author": "敖陶孙",
        "content": "君不见朱门煌煌多近臣，豹胎煮蘼蜡为薪。\n庭中盛设泼寒戏，炙手欲近还嗔人。\n谁知曝背茆檐下，欲献要是山林真。\n儿童抑搔皮肉软，日轮过中方欠伸。\n悬鹑结驷两相笑，百年俱成一窖尘。\n先生自是冷官样，要看入火红麒麟。\n捻鬚自作咏雪句，秘思蚤与相如亲。\n蒲团拥裘结僧坐，别有絺绤君南邻。\n愿迴六龙照后土，施与万国无边春。\n屑琼镂玉入肺腑，拍手一笑未吾贫。",
        "dynasty": "宋",
        "collection_info": null
    },
    {
        "title": "乞炭于冯孔武再用前韵",
        "author": "敖陶孙",
        "content": "君不见元光河决愁从臣，天子有诏皆负薪。\n当时实炭知几畚，下与鱼鼈争生人。\n孰知木黔善制水，火出木尽全其真。\n一朝入火纵粉骨，曲身得暖龙蛇伸。\n成亏等作万世计，肯与胡僧推劫尘。\n我欲诙谐与作传，上继毛颖追获麟。\n日烧昆崙十挺指，惜哉黔也非吾亲。\n穷朝破竈鬰烟烬，青唇黑腕羞比邻。\n谁能舆致送暖热，坐使有脚歌阳春。\n将军羔酒空作梦，十年未有今年贫。",
        "dynasty": "宋",
        "collection_info": null
    },
    {
        "title": "思古人",
        "author": "敖陶孙",
        "content": "思古人，思古人，古人皦皦若日月。\n我欲剖棺斲出古人心，惟见苍苔漫白骨。\n请陈古人心，君勿骇客言。\n古人惟一真，可使风俗皆还淳。\n杀鸡不及林宗，炊黍不候庞公。\n雪中安道兴适尽，坐上公荣樽已空。\n呼酒径劝君，欲眠即遣客。\n嵇康巨源不为绝，戴崇彭宣本相得。\n徐庶失老母，密如玄德不能夺之臣。\n严陵薄宦情，狎如文叔不能止之客。\n包胥伍员不失其为友，羊祜陆抗不害其为敌。\n我有蒸壶，安事隠语。\n我但食韭，安用多种。\n割肉元知方朔真，拏金岂即刘叉勇。\n古人心事有如此，何至颜色相媚奉。\n道衰舛仁义，世乱生姦雄。\n君知臧否不挂口，正虑匕首揕其胸。\n我生恐无用，我死知无闻。\n作书预与儿辈诀，葬时定觅要离坟。",
        "dynasty": "宋",
        "collection_info": null
    },
    {
        "title": "赠墨工陈伯升",
        "author": "敖陶孙",
        "content": "古墨法变今百年，雪斋乃能幻神药。\n杜乂肤清卫玠神，眼明再见老陈作。\n墨如人意随短长，用之不尽渠解笑。\n须君笔端驭龙蛇，他日始信入木妙。",
        "dynasty": "宋",
        "collection_info": null
    },
    {
        "title": "仆以绍熙壬子中夏二十有五日始跻风篁讨龙井遂至广福谒三贤像阅旧碑追观一代风流为赋此诗适月林依公留设茗併因书以遗之他日能为我揭诗板于壁间使示来者亦山中之一助也",
        "author": "敖陶孙",
        "content": "奇石斓横道，兹山信多姿。\n江湖酾两股，一泓乃孤危。\n相传龙所家，或恐神护持。\n腥风转霮䨴，阴崖立淋漓。\n惜无纬萧勇，探此抱宝痴。\n山僧作屋意，惨澹生幽思。\n胡为金缪影，颠倒眩俗儿。\n坐来百念失，苍官导前驰。\n招提果深登，屐痕恍前期。\n咄哉少肉山，着此高颧师。\n端能致遨头，绝唱相娱嬉。\n过溪亦何事，相送了不疑。\n渠能缚禅律，因来数鬚眉。\n我爱秦郎记，字压头陀碑。\n月林只夜夜，人物自一时。\n贤愚尽蚁封，来者吾得知。",
        "dynasty": "宋",
        "collection_info": null
    },
    {
        "title": "佳人佩明月赠俞德章",
        "author": "敖陶孙",
        "content": "佳人佩明月，笑语含春姿。\n手握幽兰丛，照影清汉湄。\n少年冶游子，行乐方及时。\n折苕戏相赠，玉色頩自持。\n归来种白璧，日沤文锦丝。\n加币欲聘君，常恐岁月迟。\n终然不可谐，翕欻听所之。\n愿言遗芗泽，远慰千里思。",
        "dynasty": "宋",
        "collection_info": null
    },
    {
        "title": "六月内喜雨诗",
        "author": "敖陶孙",
        "content": "炎天亦靳雨，特地费雷将。\n隠隠来何久，飞飞势稍扬。\n初从霑块润，忽作建瓴忙。\n穉子抛书出，臞禅解缚狂。\n苖滋应秀颖，风过忽温凉。\n蛛网掀三面，虫书漫数行。\n衾箱开岁事，恩泽到诗章。\n怨暑移今昨，烦痾觉在亡。\n青莲开绀宇，白苎舞雕墙。\n隻影还晡暮，惊心重渺茫。\n思惟大火聚，迴向六时香。\n脱略时流辈，周旋古佛场。\n身纔丈六足，舌乃大千长。\n此理凭谁诘，何方更举扬。\n鼠愁灯崛峍，鸦睨铁琅珰。\n生理何聊頼，斯文重激昂。\n盛时追少壮，故步失寻常。\n政尔蓬心薆，依然贝叶光。",
        "dynasty": "宋",
        "collection_info": null
    },
    {
        "title": "再次徐先辈二首  其一",
        "author": "敖陶孙",
        "content": "浅闻惩阙漏，小学到凡将。\n始制初龙遁，流风渐鸟扬。\n汔今缃帙富，益我手抄忙。\n半世真书癖，衰年忽酒狂。\n壮怀邀汗漫，奇服间庬凉。\n身许羲黄上，名卑崔蔡行。\n知心屐几量，阙计木千章。\n湖海堪流滞，陈刘略丧亡。\n每思辞北阙，直欲老东墙。\n度岭官憔悴，藏山计杳茫。\n尚方何日舄，侍女几时香。\n敛板予行役，怀铅子举场。\n翅垂虽一眚，腹果自三长。\n孰使多为累，还成少不扬。\n忽惊投暗璧，曾是献明珰。\n阅世肱三折，论文首一昂。\n结欢惭季札，抗对敢元常。\n它日联诗社，前羞李杜光。",
        "dynasty": "宋",
        "collection_info": null
    },
    {
        "title": "再次徐先辈二首  其二",
        "author": "敖陶孙",
        "content": "身是韩康伯，名惭许子将。\n居然屯泽闭，何得巽风扬。\n忆昔求诗甚，端成刻烛忙。\n出喉真自苦，舞手或成狂。\n杨柳偏歌雨，蒲萄肯博凉。\n羣儿哀齿旧，诸武让颜行。\n禹穴鱼龙陈，天门虎豹章。\n阴符空独佩，秘论未应亡。\n自筑扬雄宅，谁窥宋玉墙。\n乡英殊磊磊，俗物自茫茫。\n祓厉三精剑，宁神百藴香。\n诺交那復社，取醉莫论场。\n高节看徐穉，妍词伏仲长。\n泥蟠虽汩汰，鞴掣会飞扬。\n列屋多齐赵，华榱间璧珰。\n从渠夸富艷，试与校低昂。\n丘喙徒三尺，公才可百常。\n素交风雨尽，雪涕鲁灵光。",
        "dynasty": "宋",
        "collection_info": null
    },
    {
        "title": "毕叔兹可扫园赏牡丹",
        "author": "敖陶孙",
        "content": "衣冠塞繁都，茂苑非夙昔。\n双铺俯行渠，文简相公宅。\n是家固多贤，满箧载春秋。\n中有数亩园，颇復修风流。\n新亭着高稳，佳木行清幽。\n客来必置醴，井蛙挟其辀。\n张灯看洛花，意作长门愁。\n小却得一欣，冻壁缠蛟虬。\n先朝补天手，翰墨皆其游。\n再拜阅帝书，局促虞褚欧。\n平生实好奇，两武布九州。\n恍然驾阆风，坐我曲池头。\n竹间是茶烟，松风助飕飕。\n梅食亦登盘，按行感良俦。\n枥马喧午枕，土毛撷晨羞。\n似闻屋东偏，万指食锄耰。\n行当卖书籍，买邻託羊求。\n与公行灌园，第一营瓜畴。",
        "dynasty": "宋",
        "collection_info": null
    },
    {
        "title": "四月二十三日始设酒禁试东坡羹一杯其味甚真觉曲糵中殊无寸功也食已得三诗  其一",
        "author": "敖陶孙",
        "content": "今日忽感悟，闭门谢曲生。\n未危却二孺，不战仇三彭。\n掊击北海樽，哜量东坡羹。\n尚恨薄滋味，未能免亏成。\n我欲嚥元和，默坐朝上京。\n坐等梨枣熟，小试昇天行。",
        "dynasty": "宋",
        "collection_info": null
    },
    {
        "title": "四月二十三日始设酒禁试东坡羹一杯其味甚真觉曲糵中殊无寸功也食已得三诗  其二",
        "author": "敖陶孙",
        "content": "评诗要平淡，此语吾不然。\n大千自有舌，何用长短篇。\n谓是天送句，端正落我前。\n旋闻口吻鸣，颇益心肠煎。\n少陵躭句佳，欲以一死捐。\n是中有真意，靖节差独贤。",
        "dynasty": "宋",
        "collection_info": null
    },
    {
        "title": "四月二十三日始设酒禁试东坡羹一杯其味甚真觉曲糵中殊无寸功也食已得三诗  其三",
        "author": "敖陶孙",
        "content": "去夏苦多雨，势若无炎官。\n今晨迫重午，香黍仍胶槃。\n天机杳难测，人言亦多端。\n祗今原田上，立苖未妨寒。\n但愿含颖时，借日开迷漫。\n蟪蛄尔何知，喣喣啼夜阑。",
        "dynasty": "宋",
        "collection_info": null
    },
    {
        "title": "改周晋仙赠丁相士之什",
        "author": "敖陶孙",
        "content": "张颠许我以神仙，薛颠谓予可英杰。\n丁生谓二俱无成，世间那得此奇崛。\n麒麟阁上森貂蝉，龙虎鼎内飞大丹。\n腰钱跨鹤谁不愿，只有圮下先吾鞭。\n何如吴松江上住，门横钓车屋农具。\n卧看苍虬扰白云，正午堂堂拔江去。",
        "dynasty": "宋",
        "collection_info": null
    },
    {
        "title": "奉寄旌德尉刘申之",
        "author": "敖陶孙",
        "content": "诸刘兄弟贤，一一无可选。\n竹林锐头郎，风味吾小阮。\n平生天机深，善闭得内楗。\n迩来卿何曹，不办折腰本。\n稍传诗语东，朝日照兰畹。\n伊余战纷华，心旆凡几偃。\n划逢君家语，隽永初一脔。\n识遗饱新得，友胜悟夙捐。\n缅怀歌商地，萧瑟松磵远。\n阴阴芜菁花，碧蝶相与晚。\n是中着高士，物意自偃蹇。\n向来白衣宰，云壑论补衮。\n优游济艰难，如以禹代鲧。\n刘郎秀眉宇，秋隼立高巘。\n端能谢师匠，万卷自鉏垦。\n时须阅世谛，一及城门键。\n功名头上簪，日月风中幰。\n何时会吴下，春动长洲苑。",
        "dynasty": "宋",
        "collection_info": null
    },
    {
        "title": "送王郎",
        "author": "敖陶孙",
        "content": "车轮何由方，草色欲无路。\n晴川媚双燕，及此送将去。\n若人天机深，奇服雅自与。\n色温无可鉏，语妙时一吐。\n相逢大江上，为我浣尘土。\n后期岂前料，已作千岁语。\n告归何草草，双水深雾雨。\n稍闻父老旧，门户要渠补。\n祗愁模楷地，与世作夸诩。\n宁当去楼梯，闭置吾叔度。\n翼翼吴齐门，大江流日夜。\n别君虽咫尺，即是风牛马。\n君才何如我，我拙犹肯借。\n淮人买绣丝，布洲市如赭。\n张皇十日饮，着公乔松下。\n画工亦岂学，爱玩此粲者。\n人情勿苦拒，舆马幸整暇。\n向来三宿恋，取别万里驾。\n想当双玉瓶，酣歌泪盈把。\n缥缈鸿鹄去，吾甘老原野。",
        "dynasty": "宋",
        "collection_info": null
    },
    {
        "title": "次韵张长公宠赐初度致祷之语",
        "author": "敖陶孙",
        "content": "何人着书补获麟，竹汗未干头已星。\n天上风流张公子，散髮沧浪歌独醒。\n威名徧满淮草木，肯借妙语春冥灵。\n臞翁之腹无三壬，平生贮书纔一丁。\n泥涂断道学龟曳，云天泼眼惭鸾停。\n亦知封侯下曹掾，宁与阿堵高宁馨。\n梦从诸儿坐家塾，十年灯火寒青荧。\n分无黄色明天庭，独倚一片藏无形。\n虞翻骨相当自程，曲江风度乃不名。",
        "dynasty": "宋",
        "collection_info": null
    },
    {
        "title": "上闽帅范石湖五首  其一",
        "author": "敖陶孙",
        "content": "人物于今正眇然，欲从江表访先贤。\n迩来耆旧无新语，谁使文章漫两川。\n利器蚤能夸颖脱，偏师聊復制中权。\n骚人有几登青竹，耐可同时欠执鞭。",
        "dynasty": "宋",
        "collection_info": null
    },
    {
        "title": "上闽帅范石湖五首  其二",
        "author": "敖陶孙",
        "content": "今代论文更是非，赏音谁復得牙夔。\n直从长庆成编日，便到先生晚岁诗。\n万马萧萧闲律令，孤峰隠隠出旌旗。\n了知长短三千首，收拾余师即我师。",
        "dynasty": "宋",
        "collection_info": null
    },
    {
        "title": "上闽帅范石湖五首  其三",
        "author": "敖陶孙",
        "content": "丁年口伐真奇事，一代诗鸣不救贫。\n大手欲推浯水颂，羣酋曾折石湖巾。\n乃今谢傅还初志，其奈王阳是故人。\n独有吾闽欠公句，诏书果起钓磻滨。",
        "dynasty": "宋",
        "collection_info": null
    },
    {
        "title": "上闽帅范石湖五首  其四",
        "author": "敖陶孙",
        "content": "此行闽峤吾能数，行尽天南未了青。\n莫倚看山韬墨本，要须入界挟图经。\n西湖杨柳云生镜，东阜离支锦作屏。\n欲託翁冰乌石篆，请公作屋与新铭。",
        "dynasty": "宋",
        "collection_info": null
    },
    {
        "title": "上闽帅范石湖五首  其五",
        "author": "敖陶孙",
        "content": "蚤知吴下多奇士，身许先生嫡子行。\n他日略容追李杜，斯文何敢望班扬。\n向来流水孤三奏，此去飞霞乞一翔。\n牛铎调宫吾岂敢，嘘濡万一借声光。",
        "dynasty": "宋",
        "collection_info": null
    },
    {
        "title": "代人寿度支郎中李嘉言",
        "author": "敖陶孙",
        "content": "李下老人龙作俦，谈经阅世无春秋。\n一朝函谷占紫气，万里西极行青牛。\n青莲居士亦其裔，太白沦精来谒帝。\n江东狂客漏神机，一号谪仙人得制。\n天人惊世时一班，文采风流有远孙。\n百篇斗酒真细事，郡有德政朝功言。\n晋陵坐啸列城祖，一札细书风九土。\n为郎不用汉山钱，度支事繁通会府。\n向来供亿宽艰虞，祗今笏画通材须。\n裕农足国端有道，判花视草皆夷途。\n金鱼玉带公所有，太夫人高松柏寿。\n綵衣板舆堪作图，赑屃阆州陈母后。\n人间盛事省见稀，王母一笑攘桃儿。\n花明柳暗白日静，鶑穿燕扬青春迟。\n请君酌此西湖水，万岁千秋佐天子。\n清明寒食数日间，谨勿抛掷为佳耳。",
        "dynasty": "宋",
        "collection_info": null
    },
    {
        "title": "登苏台用袁宪韵赠两赵提干",
        "author": "敖陶孙",
        "content": "胜赏多从暇日违，眼中朋友欲星稀。\n退休不復思三顾，能赋犹堪广七依。\n游鹿台前空逝水，栖乌曲裏只斜晖。\n书生怀古真痴绝，看尽闲云入栋飞。",
        "dynasty": "宋",
        "collection_info": null
    },
    {
        "title": "次韵萍乡文叔章访别",
        "author": "敖陶孙",
        "content": "力田望逢年，倚市胜刺绣。\n十年丘里语，失火要自救。\n君行半天下，何处得耆旧。\n请从老庞说，龙风相赴凑。\n全家隠鹿门，遗安不求富。\n常时拜床下，大钟尽徐扣。\n男儿惟一身，用在百岁后。\n譬如营屋室，宗庙先库厩。\n不闻买山隠，而有居巷陋。\n君看钟鼎家，粱肉或墨瘦。\n宁为卖文活，一经老学究。\n出身即九折，时命乃大缪。\n向来尸裹革，口语困逗留。\n居然齿编贝，月粟供赁僦。\n何知山涧底，鹿豕对饭糗。\n文章忌随人，谨勿夸客右。\n书林无浅植，笔耒有深耨。\n纷纷青紫楦，后进渠领袖。\n结交两任昉，设客一阴就。\n卑官惭处赠，俚语致公寿。",
        "dynasty": "宋",
        "collection_info": null
    },
    {
        "title": "高邮因师蒲萄芦鴈秋瓜三种  其一",
        "author": "敖陶孙",
        "content": "汉家士马知多少，晚得蒲萄绕院栽。\n何物支郎能伎俩，龙鬚马乳应时来。",
        "dynasty": "宋",
        "collection_info": null
    },
    {
        "title": "高邮因师蒲萄芦鴈秋瓜三种  其二",
        "author": "敖陶孙",
        "content": "莫话凄凉塞北秋，衔芦避弋使人愁。\n与君细展江南画，水宿沙眠得自由。",
        "dynasty": "宋",
        "collection_info": null
    },
    {
        "title": "高邮因师蒲萄芦鴈秋瓜三种  其三",
        "author": "敖陶孙",
        "content": "子母钩牵晓露漙，行人暍暑慰艰难。\n青门种色今余箇，莫作黄台秋尽看。",
        "dynasty": "宋",
        "collection_info": null
    },
    {
        "title": "用香字遗李恭叔",
        "author": "敖陶孙",
        "content": "我无令君三日香，瘦鹤为躯龟作肠。\n薄寒中人曳两縰，独吟猗那遗我将。\n忆从两脚万里回，政坐羣儿相谤伤。\n朅来一见老柱史，城郭落落岿灵光。\n安得与君寿六龙，探借千岁北斗浆。\n却乘斑虬访月窟，尽斫恶树无留藏。\n天风泠泠吹佩环，洞视碧落豁四旁。\n下方应奉正三入，闲置可怜青琐窗。",
        "dynasty": "宋",
        "collection_info": null
    },
    {
        "title": "再用晨吐字韵寄潘德久  其一",
        "author": "敖陶孙",
        "content": "舍人宾日姿，起居庭燎晨。\n岂惟瑞朝廷，荐绅目多闻。\n就如田甲謿，死灰果不然。\n那知硕果剥，中有一念仁。\n稽古得微酬，櫑具峩进贤。\n琴为悲风弹，茶必活水煎。\n平生转庵诗，小当寿千年。\n忽闻朔方骚，更欲腰黄间。\n向来扑朔豪，日者今华颠。",
        "dynasty": "宋",
        "collection_info": null
    },
    {
        "title": "再用晨吐字韵寄潘德久  其二",
        "author": "敖陶孙",
        "content": "下客时觇君，车茵阳醉吐。\n万事君不理，传声拒开户。\n虽然臭味合，更觉心貌古。\n书雠峄山枣，羹臛首阳苦。\n坐令府西门，平舆说二许。\n君当我舆台，银艾心已灰。\n尚有西山缘，共待石髓开。\n神仙觉易与，诗句端难裁。\n却后五百年，化鹤吾独来。",
        "dynasty": "宋",
        "collection_info": null
    },
    {
        "title": "酬答李学长",
        "author": "敖陶孙",
        "content": "夫子焉不学，高朕罗三贤。\n横前一片石，教外皆别传。\n三虎谁最怒，未觉相后先。\n渠伊囊中方，贵在后者鞭。\n我家一佛堂，盎背知庙堧。\n忆昨祠上丁，蕡烛初欲然。\n诸生气清明，人如出雩泉。\n洗爵俯象鼻，掩豆高豚肩。\n朱弦张文王，繁声斥师延。\n此时识方屦，綦满青苔钱。\n李公独凤仪，众中得何坚。\n惜无补天手，转之上细毡。\n朝来食盘中，穉蕨初数拳。\n苍苍本难测，何由赜真筌。\n自我得此士，可以一当千。\n如闻缝掖姿，欲重世所捐。\n舂容吐握诗，法用春秋全。\n酬赠无玉案，三復缁衣篇。",
        "dynasty": "宋",
        "collection_info": null
    },
    {
        "title": "大风怀林伯农",
        "author": "敖陶孙",
        "content": "江湖易高风，六月寒㾕㾕。\n中宵会急雨，凉意到衾枕。\n颠披蒲苇乱，抑压乌鸢噤。\n禾头欲生耳，树背各流渖。\n不谓晡来霞，横拖半天锦。\n初疑鸦翻晴，旋觉虹投饮。\n晦明信难料，旸霁吾谁谂。\n所思隔江水，笔力望徐沈。\n十年一葛衣，肘见尚整衽。\n想当风雨夕，忧国愿岁稔。\n凄凉新丰邸，避湿几违寝。\n何由语连床，共破秋气凛。",
        "dynasty": "宋",
        "collection_info": null
    },
    {
        "title": "醉歌赠邹孝忠",
        "author": "敖陶孙",
        "content": "老邹草檄如吹律，能令阴谷回阳春。\n手提赤心献天子，布衫麻鞋惊市人。\n戈船上嘘五里雾，诏发内府捐金银。\n进贤冠者不好武，归来结屋看涛云。\n却回孤愤与江浪，气压千人万人将。\n或时饮就夷门屠，亦有挝掺渔阳唱。\n埋名袖手君得辞，行宫今在江之湄。\n高帝游魂正思沛，太王有道聊居岐。\n一杯属君当起舞，能令公喜令公怒。\n捽摩青山斗两虎，搜搅中流鹅鹳语。\n平生未受哙等伍，图中襃鄂尔如许。\n六十小劫胡运去，老上单于公手取。",
        "dynasty": "宋",
        "collection_info": null
    },
    {
        "title": "次韵张宰牡丹",
        "author": "敖陶孙",
        "content": "羯鼓勿罢弄，吾琴无成亏。\n潘桃既无頼，陶柳自不持。\n造物有鑪锤，揽之杜拾遗。\n卷帘出倾城，一笑不用帷。\n输心巧当面，珍重来如期。\n人为曲江秀，花自潜溪移。\n美人欲晞红，镜中腼东施。\n如闻姚魏风，红紫合折枝。\n常恐砑光帽，半倒金屈巵。\n作诗苦留春，出吻竟不奇。\n但当阒幽閒，属赋歌载驰。\n慇懃禅灵锦，丈尺余丘迟。\n公杯当再行，雉边多小儿。",
        "dynasty": "宋",
        "collection_info": null
    },
    {
        "title": "上郑参政四十韵",
        "author": "敖陶孙",
        "content": "吾闽天下选，人杰圣时蕃。\n佐戴高前谍，承家裕后昆。\n海门当剑立，洋屿焱鹏骞。\n气色来迴互，耆明有讨论。\n蟠胸三万卷，落笔五千言。\n地芥垂头拾，天瓢信手翻。\n余阴润桑梓，剩馥到兰荪。\n白日骐驎坂，青春桃李园。\n扬鬐方泽国，插羽已天阍。\n伊昔昌能谏，于今弘独尊。\n夙惊山有虎，已验鹿随幡。\n带草书籤丽，金华讲舌温。\n履声仍独上，驿置愈争奔。\n有客迷途甚，劳公倒屣烦。\n请先陈失马，次第说投猿。\n漳水头堪白，融峰泪几吞。\n嵌𡼭辞故里，觚角见修门。\n到递吴蚕宿，留交楚鴈番。\n忽通狂客刺，俄返独缧魂。\n望禄蒲生节，随人柳折圈。\n天高难发口，地缩会移跟。\n一昨哄堂暇，深知纳牖恩。\n印刓聊小靳，缊束更能存。\n日者叨堂贴，时哉会气元。\n敢言矜騕褭，復自妒婵媛。\n末学应须授，羣经剩欲翻。\n恐因鳣发发，復作兔爰爰。\n光范宽无阈，阶符紫有垣。\n极知专造化，稍许展寒暄。\n国论图南纪，边防议北辕。\n未将蟊火畀，忍使彗旗燔。\n天步曾留跼，皇心重改幡。\n房奁非久秘，药笼会深掀。\n豆栈能忘秣，樗材傥入抡。\n略容偷廪稍，重议洗干坤。\n举邑多狺犬，深心寓祝㹠。\n老身难矍铄，疾眼久眵昏。\n合浦珠无胫，丰城剑有痕。\n事多惭蹇叔，议敢及臧孙。\n余日知安在，南村定北村。",
        "dynasty": "宋",
        "collection_info": null
    },
    {
        "title": "体斋诗为梁溪冯季求作",
        "author": "敖陶孙",
        "content": "口腹不自主，来吟体斋诗。\n三肃斋中人，问体安措辞。\n体卑语近拘，体高语近欺。\n耳目口鼻形，人各师其师。\n要之天地间，当以一理推。\n冯侯好兄弟，一一清庙姿。\n是家好谈道，脱略毛与皮。\n一堂春愔愔，诗礼相娱嬉。\n但媿远客尘，涴子连理枝。\n虽然参自诀，要知不磷缁。\n我车得国工，分路有险夷。\n君知鲁叟圣，妙在物不遗。\n当其作春秋，一字如权锤。\n越境惜赵盾，断谓此语非。\n俗儒无已心，望道如隔纰。\n闭门画圆方，用世多参差。\n千载堪一咍，汝足未及巇。\n冯郎顾我笑，坐久鑪烟迟。\n黄花粲墙东，青山转墙西。\n吾言亦已费，须君浮一巵。",
        "dynasty": "宋",
        "collection_info": null
    },
    {
        "title": "予客昆山得荐严长老时道人散朗閒远不交人事心甚敬之今来海上復得悟公老成疏练能言吴中山水人物甚详东轩种竹如云不问其人可知也一日忽起故山之想予语悟野田荒草在处愁人心目安能復作沩山之牛乎因作一诗言君子出处之大致以告不知者",
        "author": "敖陶孙",
        "content": "平生庾公尘，可涴通州泥。\n朅来海门上，日瘦气惨凄。\n春风有相导，佚我以闼闺。\n前身定闻法，梦作三生猊。\n悟公痴钝禅，迎客忽虎溪。\n招要得半席，纸帐春缯绨。\n东轩养苍云，大似开昔迷。\n计程南山北，托宿东院西。\n绝怜维摩床，而置法喜妻。\n是身于虚空，了不碍角圭。\n四大师本无，客亦何所携。\n颇闻弁山隅，髯松作儿啼。\n山神喝连声，已受三十篦。\n岂知沩山牛，未脱靶与犂。\n去来同一云，未觉道理睽。\n幸勿使竹归，留与老凤栖。\n凿齿恐无对，后期当噬脐。",
        "dynasty": "宋",
        "collection_info": null
    },
    {
        "title": "熊得自古英之近江舟子譁然此异征也为之留皮与胆余均所获以侈神贶云作获熊一首时庚辰孟冬七日",
        "author": "敖陶孙",
        "content": "来黝者谁，佥曰熊与。\n涉江乱流，实始逆予。\n天畀敢违，俯取以荐。\n维古英神，谓予汝眩。\n有男不梦，有妃莫当。\n居然两目，祝昼若盲。\n甚者痔下，取怒河伯。\n医者色难，请谋诸药。\n熊兮主方，我有玄囊。\n清汝决眦，扞汝浊肠。\n有如不信，剖肝自明。\n宁我一死，以与众生。\n拜神之休，率曹披啖。\n尔爱其蹯，我爱其胆。",
        "dynasty": "宋",
        "collection_info": null
    },
    {
        "title": "古兴  其一",
        "author": "敖陶孙",
        "content": "我有古时镜，云炼三精魄。\n双龙护其纽，玄雾纷四塞。\n持照盘古帝，面目湛可识。\n包藏久不事，天地稍苍黑。\n昨中试拂拭，依旧存八极。\n惟有世人心，寸膜不可得。",
        "dynasty": "宋",
        "collection_info": null
    },
    {
        "title": "古兴  其二",
        "author": "敖陶孙",
        "content": "昔我走东海，遥望殊庭曲。\n独木盘九龙，欲以铁网漉。\n纷纷下百怪，牙甲争踏蹴。\n珊瑚泣沈沈，怅望不省录。\n终然拙用大，坐阅年代速。\n寄谢寥阳天，龙宫书未读。",
        "dynasty": "宋",
        "collection_info": null
    },
    {
        "title": "前感兴一首",
        "author": "敖陶孙",
        "content": "乌几学痴坐，吾炊何以晨。\n了知诗自好，不与甑相闻。\n苍苍本空空，呜呼谁使然。\n瓯窭知满篝，稍喜斗斛仁。\n而我亦齐民，不贪后世贤。\n腹无一寸温，百忧镇烧煎。\n岿然一破竈，寒虫欲无年。\n更欲辨名字，蟋蟀螽斯间。\n书生谨守书，放步防疾颠。\n虾蟆缘青冥，孤光恣吞吐。\n于菟无角翼，为天守门户。\n持此感物化，尧舜万万古。\n冰蚕不知寒，蓼虫不知苦。\n未知了身口，甘暖復几许。\n高高化人台，下视多劫灰。\n我欲轰雷车，老天怒不开。\n死语无出路，六经圣所裁。\n惟应蒯缑剑，日夕同归来。",
        "dynasty": "宋",
        "collection_info": null
    },
    {
        "title": "后感兴二首  其一",
        "author": "敖陶孙",
        "content": "皇天分四时，气节几错遌。\n俗儿一惊呼，识者泪横落。\n悠悠羲皇前，日月何磊荦。\n不世更凌历，地上光景薄。\n十年看花草，皴面少膏沃。\n看看六鰲背，坐爱白日曝。\n何当寥阳天，朗咏无生乐。",
        "dynasty": "宋",
        "collection_info": null
    },
    {
        "title": "后感兴二首  其二",
        "author": "敖陶孙",
        "content": "朝为感兴吟，暮作感兴吟。\n何者最可怜，泪尽枯人心。\n身后多所化，所遇或浅深。\n奈何姝姝人，色裹矜冠襟。\n野芳必在撷，浊酒必在斟。\n死题善人表，生托君子林。\n置之勿復言，愁阴復愁阴。",
        "dynasty": "宋",
        "collection_info": null
    },
    {
        "title": "秋日杂兴  其一",
        "author": "敖陶孙",
        "content": "凉飔动空谷，振我庭树枝。\n鲜荣忽颦蹙，颜色惨不怡。\n节序一如此，明当戒裘衣。\n寒虫劝机杼，敦迫不贷时。\n汝意固可尚，我机坐无丝。",
        "dynasty": "宋",
        "collection_info": null
    },
    {
        "title": "秋日杂兴  其二",
        "author": "敖陶孙",
        "content": "昼气差小祥，夜气益以清。\n林端动华彩，初月当我楹。\n涧光若翻鹤，草露如栖萤。\n揽衣一徙倚，肝鬲涵空明。\n一室噤众籁，寂寥无人声。\n落叶忽堕瓦，忧心还独惊。",
        "dynasty": "宋",
        "collection_info": null
    },
    {
        "title": "秋日杂兴  其三",
        "author": "敖陶孙",
        "content": "客从湘中来，问我手中松。\n当时一寸根，翥霄作鸾龙。\n子可爇我鼎，肪可泽我容。\n松今已如此，而况种树翁。\n寄声十八丈，法当理归筇。",
        "dynasty": "宋",
        "collection_info": null
    },
    {
        "title": "秋日杂兴  其四",
        "author": "敖陶孙",
        "content": "阵云起西北，中原暗黄尘。\n岂无匡时算，无路不得陈。\n书生亦过计，夜夜占天文。\n匣剑似识时，中宵哑然鸣。\n我亦发悲歌，沾衣涕从横。",
        "dynasty": "宋",
        "collection_info": null
    },
    {
        "title": "秋日杂兴  其五",
        "author": "敖陶孙",
        "content": "昨日尚絺绤，今日便衾帟。\n在公不关白，故故出不测。\n乡来三丈热，变灭在倏忽。\n蓬根爽然醒，凉意满巾帻。\n团扇岂办此，羞涩谢陋质。\n不必待秋来，理宜长弃掷。",
        "dynasty": "宋",
        "collection_info": null
    },
    {
        "title": "袁同史丈令赋所欲作醉皓堂诗以为后日数椽张本四老有袁谓乃其远祖云",
        "author": "敖陶孙",
        "content": "黄云护灵芝，丈人非独醉。\n萧然四鹤髮，海鸟眩觞味。\n古来闭关人，学道用其意。\n滈池未返璧，政欠颓然睡。\n仙苗足风露，中有熏心厉。\n支颐得一笑，刘郎已为帝。\n干坤重荡涤，奈何前星坠。\n昂藏君家老，招唤作许事。\n当筵就羽翼，颜色变韶穉。\n出山云怡怡，还山云洩洩。\n追思千载上，把酒足自慰。\n君堂定果耳，或者楼阁气。\n是间堪底用，万瓮盛醴齐。\n阿戎气如虎，神手了一世。\n政宜日无何，雪纻展鹄翅。\n高吟紫芝曲，四老恐欻至。",
        "dynasty": "宋",
        "collection_info": null
    },
    {
        "title": "再简林子大",
        "author": "敖陶孙",
        "content": "糟丘酒无时，释麵云涛翻。\n前身阮步兵，搜句急追奔。\n诗清酒更冽，自扣玻璃盆。\n缅怀君家翁，满怀蟠虞轩。\n职当调九鼎，小却护北门。\n胸中补衮线，岂但民瘼痊。\n胡为坐海山，揖客通寒温。\n边庭失细大，益我愁思繁。\n今君富文采，色正语不喧。\n念我死尘𡏖，妙语为返魂。\n班班古罍洗，一笑三家村。",
        "dynasty": "宋",
        "collection_info": null
    },
    {
        "title": "凄其岁晚不胜乡国坟墓之情再得四篇赠宗之毋以示他人也  其一",
        "author": "敖陶孙",
        "content": "邻曲竟还往，岁除当馈分。\n作我淡生活，小龙破密云。\n天机亦良勤，错综合瘁芬。\n松柏青始独，苕华黄已芸。",
        "dynasty": "宋",
        "collection_info": null
    },
    {
        "title": "凄其岁晚不胜乡国坟墓之情再得四篇赠宗之毋以示他人也  其二",
        "author": "敖陶孙",
        "content": "重趼踏九州，一源贯九流。\n岁晚天报子，兹楼敛其秋。\n正西苍龙尾，下掉白鹭洲。\n旁人为我嘆，污渎横吞舟。",
        "dynasty": "宋",
        "collection_info": null
    },
    {
        "title": "凄其岁晚不胜乡国坟墓之情再得四篇赠宗之毋以示他人也  其三",
        "author": "敖陶孙",
        "content": "红尘暗九衢，生白有我室。\n山平拄笏颐，月满横琴膝。\n三年蛮府掾，不愧纸尾笔。\n梦从南海君，供我波罗蜜。",
        "dynasty": "宋",
        "collection_info": null
    },
    {
        "title": "凄其岁晚不胜乡国坟墓之情再得四篇赠宗之毋以示他人也  其四",
        "author": "敖陶孙",
        "content": "昔我宦南海，宾友日击鲜。\n今来童市归，掌肉分乌鸢。\n旅食何足校，苦望双旌烟。\n愿为墓户家，毋为地行僊。",
        "dynasty": "宋",
        "collection_info": null
    },
    {
        "title": "送安丰尉丁梦符归霅川因简之晦兄弟时寓崇川报恩寺",
        "author": "敖陶孙",
        "content": "世纷何豫人，直作走千里。\n寒压破虎鞯，霜风杀淮苇。\n能来得吾愿，连夜灯花喜。\n矫矫将军力，一日破万纸。\n填胸龙豹韬，政坐毛锥子。\n区区寄人幕，谁访习凿齿。\n相见各挽鬚，士穷乃如此。\n吾谋适不用，步到狼山趾。\n荒村围海气，尖城如卧已。\n幸当小盘旋，长袖为君起。\n回首叫周郎，湟水面欲死。\n往者城南杜，钿车凑流水。\n胡然落此地，伴客歌快耳。\n吾徒离阔好，见即裂其眦。\n中年迫婚宦，官事漫不理。\n关心且诗酒，瓮面拨寒蚁。\n如闻董召南，犬鷄封石髓。\n感君好兄弟，行当访虚址。\n雍丘且勿念，将星落寒紫。\n送归无好语，凉月挂鲸尾。\n君行定过潘，茶鼎面曲几。\n因之启三请，问酒所以止。",
        "dynasty": "宋",
        "collection_info": null
    },
    {
        "title": "别袁席之二首  其一",
        "author": "敖陶孙",
        "content": "漏尽有行客，袁侯挽不来。\n掉头缁尘中，胡为此徘徊。\n何处非诗具，螺江如泼醅。\n公子亦岂痴，索笑西湖梅。\n平生诗书腹，不计簿领材。\n噫呜梁父吟，慷慨新丰杯。\n梦作方士鳬，唤杖听风雷。\n何知江东路，瘦马衝尘埃。\n君名在吏部，作吏始此回。\n兽弱而弩强，蹙缩生自猜。\n自猜固如此，一语须君裁。\n王事有靡盬，柴车谁当推。\n行矣勿告劳，试身文书堆。",
        "dynasty": "宋",
        "collection_info": null
    },
    {
        "title": "别袁席之二首  其二",
        "author": "敖陶孙",
        "content": "昨送郑广文，持毡就客坐。\n今辞习主簿，相与枕书卧。\n名字擅一世，此法当寒饿。\n臞庵书满屋，十夏作僧过。\n就使君交我，指目等奇货。\n百年寸棰折，万事一甑破。\n独念君行路，历历眼中堕。\n入衢酒无声，道信山辞涴。\n每忆上程时，店火明箇箇。\n征人语暝霭，嘶马带枯莝。\n是间万金药，贵子身剂和。\n饮酒端不恶，为米知何奈。\n手板付丞相，此语尚须佐。",
        "dynasty": "宋",
        "collection_info": null
    },
    {
        "title": "次韵陈景斋纠掾题品山斋数石之作",
        "author": "敖陶孙",
        "content": "吾山何足夸，君语烦专送。\n姿为丘壑媚，意重璆琳贡。\n芥胸划玲珑，瞇眼豁尘瞀。\n白云足怡悦，明月得簸弄。\n居然卫霍近，顿压邹鲁鬨。\n故人真阳守，遗补臞庵空。\n数株立拏螭，一笑慰歌凤。\n缅思昔牛李，竞势急鞿鞚。\n能令山崒硉，所欠腹空洞。\n那知负之走，更使逐者众。\n谁言山上山，竟作梦中梦。\n老衰本无欲，标榜聊取衷。\n独怜伏虎雄，必得饮羽中。\n荆室虽苟完，汉仪亦多偬。\n君能载酒来，我愿共饭瓮。",
        "dynasty": "宋",
        "collection_info": null
    },
    {
        "title": "有感一首",
        "author": "敖陶孙",
        "content": "典衣沽美酒，铸金买艷歌。\n青灯炯长夜，如此粲者何。\n平生有廉蔺，方驾欲更过。\n低颜儿女中，鬰若鹰在罗。\n酣望八极表，老泪如悬河。\n诸儿颇嗤黠，见谓同一波。\n相如混涤器，谢鲲困掷梭。\n古来贤达人，细过非所科。\n窃愿天子圣，朝廷半丘轲。\n青春深农桑，东尽青齐阿。\n坐今倡楼女，委弃黛黑螺。\n下里羞阳春，中宫张云和。\n我为太平人，短褐生橐驼。\n醉魂招漫郎，或有石可磨。",
        "dynasty": "宋",
        "collection_info": null
    },
    {
        "title": "谤议",
        "author": "敖陶孙",
        "content": "四方集谤议，着面矢如雨。\n前身雷将军，柴立吾甚武。\n却还观我生，与世实鉏铻。\n西通祢衡邻，东接嵇康堵。\n以兹料身后，藐未得死所。\n一州纳一嘲，一邑献一侮。\n并浙十五州，我作大谤府。\n余外九州者，设伏特未举。\n徐思浮言端，中实无所主。\n怪雪羣犬吠，眩日百鸟语。\n何由泽其喙，环海变春醑。\n坐使声名高，一日跨尧禹。",
        "dynasty": "宋",
        "collection_info": null
    },
    {
        "title": "贯酒",
        "author": "敖陶孙",
        "content": "酒泉我南邻，唤客青旗翻。\n渴心若绊马，未骋意已奔。\n平生无长物，取具一瓦盆。\n万事漫不理，得酒双眉轩。\n相传新丰坊，北奏司命门。\n衣冠敬再拜，一病烦公痊。\n富贵不敢愿，施我腰脾温。\n今晨客舟出，落日鸣蝉繁。\n属车得鸱夷，秉羽可解暄。\n却爱毕吏部，神全不惊魂。\n渠能给万瓮，甘老愚公村。",
        "dynasty": "宋",
        "collection_info": null
    },
    {
        "title": "龚立道家藏虢月石屏",
        "author": "敖陶孙",
        "content": "桑田鉴一夺，周官寒如灰。\n赐珏先沦奔，乃自垂棘胎。\n劫火到咸阳，六国无珍材。\n空余虢山在，蚌水相萦迴。\n古潭月荒凉，孤光翳復开。\n六丁所邀留，珪魄幻紫瑰。\n閟藏三千年，掘狱无张雷。\n君先世闽南，家枕凤咮堆。\n夜光有感触，渠伊入剸裁。\n向来匪石心，不转误国魁。\n皦如照万世，是君以闻来。\n远孙极风流，乞语谫余哀。\n摩挲紫云姿，百感集我怀。\n石汝亦不遇，无两欧苏梅。",
        "dynasty": "宋",
        "collection_info": null
    },
    {
        "title": "雪中陈孔章招饮",
        "author": "敖陶孙",
        "content": "始秋我如京，褚中无所赍。\n萧条方逆旅，败履手自提。\n入门一曲几，尘暗乌皮低。\n平生实有恃，壮气干虹蜺。\n丈夫死则已，未死牛衣啼。\n以兹悟生理，得展庶可齐。\n城中雪没靴，冻马不敢嘶。\n病夫亦怕出，登楼去其梯。\n故人知我贫，坐有一石韲。\n招要过庐下，春风破余凄。\n老怀不胜酒，秩筵已如泥。\n感君一寒语，醉乡强攀跻。\n还归叱涂路，撑斤只槁梨。\n我策三十六，第一捐町畦。\n佩服今十年，默化浙东西。\n惟有三宿恋，弱念牵房闺。\n常时过饭家，屋上瞻乌栖。\n勿轻一壶酒，踏冻谁为携。\n穷途见弟兄，感涕沾䚢觿。\n世情尚酬答，人事多乖睽。\n终焉媿闵嘿，夜卧三画脐。\n何时接绸缪，门牡炊家鸡。\n入舍更主客，愧无鹿门妻。",
        "dynasty": "宋",
        "collection_info": null
    },
    {
        "title": "谢盖晞之饷笔仍酬以古寿春石刻金刚经",
        "author": "敖陶孙",
        "content": "诗人贵笔精，如射得矢同。\n有笔仍工书，如矢入彀中。\n先从鼠乞鬚，次论腰到蜂。\n平生竹林交，未数阮仲容。\n住逢蔡邕书，三日清我胸。\n还临晋贤帖，明眼搏赤熊。\n规摹到晚唐，战手惊扬风。\n兴来欲捉笔，趯若螽在蛩。\n梦想诸葛诚，腰钱走江东。\n霜气侵短褐，十日守兔踪。\n故人知我乡，孤峰秃玉融。\n遣到管城子，令补麟趾终。\n骄豪始入手，廪如控奸雄。\n窃拟专赏罚，爵之中书公。\n何以报嘉恵，古寿碑色空。\n字方兰亭逸，墨比头陀浓。\n君家阅古脚，今日聊会逢。\n更待黑蚍蜉，满纸昏花蒙。",
        "dynasty": "宋",
        "collection_info": null
    },
    {
        "title": "和姜尧章桂花裙字韵",
        "author": "敖陶孙",
        "content": "红紫有偏尚，桂花总宜人。\n蜡雪明孤斟，绛雪娇小颦。\n可怜爱花人，两屐穿秋云。\n怀人小山作，寄愁中书君。\n向来鹫岭诗，政坐书檄嗔。\n月中落桂子，习气知几尘。\n潘郎桃李姿，颇亦尊所闻。\n提携风露前，缕衣深绀裙。",
        "dynasty": "宋",
        "collection_info": null
    },
    {
        "title": "送袁席之挈家之任",
        "author": "敖陶孙",
        "content": "神龙不池拘，威凤非笼驯。\n自我交袁君，愁见地上人。\n一官固儿嬉，君视真埃尘。\n去如下鞲鹰，来即释峤云。\n相从復几时，孰老西湖春。\n门前乌桕花，颇怪乌来频。\n问知八九雏，翅短青尚新。\n感君携孥行，道路嗟良勤。\n念子春秋学，当重博士茵。\n胡为簿余干，折腰五斗陈。\n祭河先恶池，小大则有伦。\n细意事朱墨，凡例实要津。\n赠言吾岂敢，辄献所食芹。\n惟时风雨交，涂潦埋车轮。\n十年上饶路，梦中说悲辛。\n黄泥漫塘坡，鸣鼍舞渊沦。\n赠子方竹筇，副以白纻巾。\n筇方吓鬼蜮，巾白来祗神。\n意气得人命，杯酒聊慇懃。\n上马莫回头，慎勿愁我贫。\n亦莫作怪事，祭竈通比邻。",
        "dynasty": "宋",
        "collection_info": null
    },
    {
        "title": "杼山阁诗",
        "author": "敖陶孙",
        "content": "摄身上诸峰，我无千手目。\n神交庶子泉，梦老王官谷。\n平生林壑趣，鱼鸟即往復。\n杼山落何许，面势工设伏。\n故人郊居赋，雌霓从众读。\n大声嗑黄华，令德猗绿竹。\n永言乘樏叟，会计踵纳麓。\n方尊读书倚，肯效舞经祝。\n幸当草木近，安事筳篿卜。\n颜公况华扁，江令有余馥。\n骞掀鹏抟海，夭矫龙起陆。\n于焉峙横阁，渠是伯夷筑。\n何年黄金弹，鸡狗随蹋踘。\n还持挥蝇扇，静对振鹭瀑。\n前山入手版，后水激帽屋。\n风声逐孙登，星采向荀叔。\n谁能治西曹，束带望赐沐。\n清客班杂坐，动处草皆蓼。\n干坤磨旋蚁，身世蕉覆鹿。\n异时留岘首，羊公难讳独。",
        "dynasty": "宋",
        "collection_info": null
    },
    {
        "title": "次韵盖宰",
        "author": "敖陶孙",
        "content": "大化我虫臂，常时炙牛心。\n居然身桔槔，老圃愁汉阴。\n简书实畏人，吏事颇见侵。\n千里得蛮语，十年生越吟。\n宁为尺一稽，何者可枉寻。\n盖公学齐鲁，颇似东海任。\n双骭留石涔，举世方盘鍼。\n稍传闭关术，抑按娱五禽。\n朅来道院中，狼山即知音。\n披衣起视夜，欲借北斗斟。\n寤言种秫陶，渠肯挟策钦。\n琅然庭柯句，欲和南风琴。\n勾牵老维摩，善哉去来今。\n飞潜不同穴，着鞭英隽林。",
        "dynasty": "宋",
        "collection_info": null
    },
    {
        "title": "赠缙云陈志仲主簿楚语一篇",
        "author": "敖陶孙",
        "content": "若有人兮江之皋，搴珠树兮纫落毛。\n既轻举以远睐，众流靡靡兮汩独与吾相遭。\n余惧夫人之仙幻兮，指逵术以要之。\n忽改容而善步兮，纷还折之得宜。\n斥姬满之荒淫兮，服尧禹之所趋。\n载神鼎以自随兮，出夔魍以惊愚。\n予虑夫参重以贾踣兮，曰此耿耿之故也。\n闵一世之滔滔兮，谓彼不吾即而吾亦为此惧也。\n岁贸贸其婉晚兮，天浩浩其雨霜。\n反而顾余兮，被髮内狂。\n前九疑之丧道兮，后渭浐之无梁。\n微夫子之亢衡兮，几人鬼之披攘。\n望兔迹之咫尺兮，仡驰骛之坚彊。\n车轧轧其相摩，肩促促其相望。\n欲抽心而改错兮，虑夫子之我惩。\n忽风后其降予兮，天老字予以嘉名。\n独怦怦其不自得兮，泪流轼之纵横。\n幸哀其中道之离立兮，若示之以正通。\n纵世人之不吾与兮，吾将卒以自明。",
        "dynasty": "宋",
        "collection_info": null
    },
    {
        "title": "灯前曲",
        "author": "敖陶孙",
        "content": "琉璃灯暖烧春红，水晶帘垂望欲空。\n美人缥缈隔花雾，春心咫尺无由通。\n宝钗沽酒市楼中，当筵一曲悲丝桐。\n少年游荡足行乐，江南日日长春风。",
        "dynasty": "宋",
        "collection_info": null
    },
    {
        "title": "借山谷后山诗编于刘宜之司户因书所见呈宜之兄弟",
        "author": "敖陶孙",
        "content": "拾遣诗视孔子道，豫章配孟颜后山。\n自余众作等别派，彪虥貍豹虎一斑。\n我修直笔公万世，议论不到甘謿讪。\n中间杜老饶寒饿，陈也绝荤黄尚可。\n天公雠施略相当，一字而贫更怜我。\n去年臞庵太荒凉，釜中得鱼雷隠床。\n了知诗祟力排摈，谁言锢疾蟠膏肓。\n刘郎食饱嗜昌歜，又一过目思手揽。\n编诗更着顾痴笔，字字可丹藏石䃭。\n知君疗病我益病，心手相忘还展咏。\n百年长病可得辞，两翁落唾皆可敬。\n忽云身后无知音，此诗百变无邪心。\n候虫时鸟足感耳，我思正在南风琴。\n谁能首涂追四始，以经夹毂骚驾轨。\n意所不快鞭曹刘，此时折汝一寸棰。\n长安市上逢联璧，人持一箭与我直。\n请君了却三万轴，再见坐我床下客。",
        "dynasty": "宋",
        "collection_info": null
    },
    {
        "title": "与太常丞丁晦甫",
        "author": "敖陶孙",
        "content": "我昔尝为李公客，坐觉金气肃东南。\n钩章棘句护帖妥，独立却视何巘巘。\n此公行世有步里，十不五试惊愚凡。\n尺书飞出岷峨西，每沐问讯相雕镵。\n向来思贤实微尚，梦濯杜老百花潭。\n环英玉蘂媚初服，风日清美生妍酣。\n直言李公似杜公，前者何愧后何惭。\n今来划逢丁太常，目所未接心已甘。\n孤标出林唳霜鹘，健论转海驱风帆。\n张旜万里足骑壮，富公所说惟饥馋。\n国中何自得吾兀，尊足乃为公所贪。\n承郎曹司略清贵，龙鸾牺象劳所监。\n工歌韶頀未敢请，前有琴瑟纷相参。\n据梧枝策了自解，箭锋一语渠谁谙。\n世间声利大苇箔，置身各自萦茧蚕。\n一闻解缚脱躯命，往往唶舌徒婀媕。\n千人万人声一槩，请听野老真常谈。\n捐身大是守身橛，阅世当求出世衔。\n君今气色日日上，岁晚能同弥勒龛。",
        "dynasty": "宋",
        "collection_info": null
    },
    {
        "title": "寿通守赵寺丞",
        "author": "敖陶孙",
        "content": "忠简公骑箕尾星，千古万古明天庭。\n在天高庙足欢喜，敕使孙枝扶炳灵。\n辍身仙班寄闲逸，阊阖正绕烟花出。\n朝元冠剑妥未动，一笑明朝作人日。\n汉家最重水衡丞，廪饩钱多上所能。\n掌藏颁用渠式法，置之忽分淮股肱。\n春风作意回焦土，黄池崎险尔如许。\n区区鼠辈何足磔，此心本应僧伽祖。\n甘泉酒作真珠红，和气已堕胡床中。\n奋髯抵掌直细事，参佐同此祥冲融。\n大江洸洸去无极，江南老人候舟色。\n诸公归补父兄处，二十五城那得直。\n海门短簿初来时，青衫恰辍惟烟姿。\n兴来得句自推激，为公压倒崧高诗。",
        "dynasty": "宋",
        "collection_info": null
    },
    {
        "title": "代刘漕使寿相君",
        "author": "敖陶孙",
        "content": "神仙窟宅会四明，气候中和开二月。\n是间表表韦平家，奎阁明良拱天阙。\n前周后鲁岌相望，孕昴降嵩天所设。\n大慈平等现官身，思日赞襄尽臣节。\n平生履狶真益下，余刃磔牛何虑缺。\n道逢不平忽伟事，坐觉日月妖气豁。\n未尝示袒勃安刘，亦復和羹商得说。\n由来转物得三昧，政尔成风聊一吷。\n涵濡少海益重润，运动紫枢高柄揭。\n迩来边琐向平宁，西土民艰随殄灭。\n撞搪噭呼间未免，寸地尺天吾忍免。\n公身固已佩安危，公寿应当等溟渤。\n花明柳暗沙堤外，着眼昌昌见春物。\n想当凤沼引夔龙，内乐宫壸俨成列。\n天皇酌醴赐加劳，词人第颂歌明哲。\n会令宇宙还帖泰，要与鸿蒙论融结。\n此时桃李竞新枝，草木恩光相焕发。\n小儒囿身坱圠内，独驾封轺来百粤。\n惟当岁献南山诗，长与天朝夸突兀。",
        "dynasty": "宋",
        "collection_info": null
    },
    {
        "title": "赠龟山慧海长老",
        "author": "敖陶孙",
        "content": "向来缚虎正死急，今日看牛无可鞭。\n我提审定之两印，十年勘尽诸方禅。\n浙东西山好僧相，头目静如秋水莲。\n试令回眼参壁观，掣顿已作猕猴颠。\n平生棒喝不作用，何者可毒臞翁拳。\n龟山爬沙吸淮海，上有蜀客蹲其颠。\n石颅铁脊锯牙齿，老龟无力供迴旋。\n自言小来坐鬼窟，木客对诵明月篇。\n山中白石足朝饭，无语可对蹲鸱前。\n一行乃得命大谬，万事瓦裂今萧然。\n祇念竿木事游戏，铁胎五百成拘牵。\n至人无心亦到我，顾念尘脚相摩湔。\n是身如云即虚幻，安要包裹争鲜妍。\n尔来臞翁颇狡狯，随风转柂忘洄沿。\n都梁采药竟何有，杖头挑得枯藤僊。\n高堂暗坐触蝙蝠，放光时有阶头砖。\n了无一法可酬难，蒲团禅板久已捐。\n山空月明础石员，百围老干行参天。\n何当断手释椎凿，与师共泛荆溪船。",
        "dynasty": "宋",
        "collection_info": null
    },
    {
        "title": "中夜嘆",
        "author": "敖陶孙",
        "content": "臞庵胸中空濩落，正尔有愁无处着。\n比来有酒三扪膺，突兀又似堆衡霍。\n道边俗子畧满眼，举扇障尘不容却。\n正如白日杀快雠，草草九衢面皆恶。\n不应叔末尽鬼魅，世道如此我何乐。\n獐头鼠目动侮人，貌敬逡巡背轻薄。\n其余边幅缀周孔，汝身无苦何遭缚。\n中原干戈六十载，八陵玉座尘漠漠。\n假君无力堪汛扫，渠可忘忧置恢拓。\n屯田边垒差易事，三十余年束高阁。\n呜呼吾君至仁厚，一言罢行水赴壑。\n雷塘勺陂可復请，专创一司足经畧。\n牛犁居屋旋填补，虎士编氓间参错。\n聊城指日下鲁奇，祁连刻期开卫幕。\n行之十年倘未效，臣头请膏斩马锷。\n奈何诸人忍奈事，天保正用初无作。\n居然判道君北海，不復追随我西洛。\n墨池到了须楯鼻，茶瓯小缓支铛脚。\n儒生寂寞守太玄，共尽同归一丘壑。",
        "dynasty": "宋",
        "collection_info": null
    },
    {
        "title": "张连鲁仲本蜀人从其先宦岭表仅五六十年矣为言广州城内有桧奇古甚土人相传自唐末至今往时东坡先生道惠宿留此州尝供佛其下得甘露缀枝之异予征二事皆无所据而耆旧相传云尔要必有从来者张乞诗为赋长谣一篇",
        "author": "敖陶孙",
        "content": "亳州仙桧聃翁玩，西湖老桧陈朝余。\n区区草木定何意，多生要傍斋房居。\n吾行东广足已劬，两年纔到安期蒲。\n菩提叶老还书蠹，波罗子重空悬壶。\n地荒了不快人意，照耀南海何能无。\n迩来划见张公子，火云肉山炼心水。\n搜奇访古偶及之，破笑劳君相指似。\n门前罄折得堵宫，诸天龙神俱俨容。\n左呵右禁防所夺，上帝遗我驷玉龙。\n问从张公得明证，指画桧身分四印。\n嗟哉此老亦不逢，生世适当唐晚闰。\n天迴地转逢今兹，霸战王争了不知。\n试看左纽足奇怪，虎胫骨贯龙鳞皮。\n霜枝雪榦如相偶，老大商山余四叟。\n年深几惯雷霆争，夜定一从牛兕走。\n道形天貌吾何心，晚岁聊依清磬音。\n忽然空中闻款綮，指李丈人勤远临。\n更传坡仙曾设供，甘露缀枝如泼汞。\n桃源事託五柳翁，后世请将吾语用。",
        "dynasty": "宋",
        "collection_info": null
    },
    {
        "title": "长歌行",
        "author": "敖陶孙",
        "content": "徐州文壤基崇坛，老蔡径尺刳心肝。\n铜槃照夜血光碧，上有惨澹双镆干。\n请君载书许君死，彻器未竟盟已寒。\n了知今人不如古，古人亦有难知处。\n张生刎颈歼陈余，郦儿给印屠诸吕。\n劝君结交勿结心，报君多是逡巡人。\n救饥重脱嗾獒厄，出淖曾叨食马恩。\n轻言託心腹，心腹为祸媒。\n畏途巉空薄侧掌，要离孤冢空崔嵬。\n我愿中堂置瓮常盛酒，后列丝竹前宾友。\n细腰灯前拓秋窗，有来白事酹其口。\n交亦不必结，名亦不必闻。\n燕南氍毹藉地醉，千载一笑平原君。",
        "dynasty": "宋",
        "collection_info": null
    },
    {
        "title": "次韵翁伯绍教授",
        "author": "敖陶孙",
        "content": "南窗解衣学画史，梦绕西湖貌西子。\n了无一语对青山，侧釐隃糜相与閒。\n平明视镜稀可数，生爱诗名压千古。\n春风别我不作难，壶浆瘦馿行出祖。\n政思坐上觅佳客，广文先生秀眉宇。\n船头把诗报忙事，欲些黄陈作黄土。\n摩挲老眼说旧观，绛衣大冠逢建武。\n二公派当百似续，行舒缀远如观舞。\n百年许长作灰冷，手披口吟心独苦。\n许君一死力负荷，麾斥众楚昌齐语。\n典衣沽酒人敢易，鼠壤犹堪窖余窭。\n长生木瓢要赏真，元刘放浪犹诗人。\n眼前生后姑置论，红紫事休天地贫。",
        "dynasty": "宋",
        "collection_info": null
    },
    {
        "title": "代送别赵使君",
        "author": "敖陶孙",
        "content": "白衫紫领休霑襟，听我一曲截镫吟。\n使君五马新凿蹄，大江横前气骎骎。\n问知淮民何所恋，年来家有生牦犬。\n同州杂鞭且未下，山阴大钱聊可选。\n门阑书生守遗经，二年作吏劳丁宁。\n即日遂良鬚尽白，平生阮籍眼偏青。\n君行奏书踏龙尾，好为人间种桃李。\n鱼竿冷宦不足言，有一负公如此水。",
        "dynasty": "宋",
        "collection_info": null
    },
    {
        "title": "雁中箭词",
        "author": "敖陶孙",
        "content": "南来羁鸿北方客，背负严霜飞不得。\n日中命尽射生手，一箭正中凌空翮。\n一鸿中机百鸿惊，点空细字纷斜横。\n力穷遭烹忍一死，可怜片影长孤征。\n古人毕弋岂无意，登俎亦可无肉味。\n至今暴殄及胎夭，杀气为妖满天地。\n物生何至相吞屠，苍天变化还须臾。\n坐殿忽作杜鹃去，行河岂意黄能趋。\n人虫得丧无了日，客行感此泪横臆。\n有弟落南今在亡，十年一字无消息。\n冥鸿一来听祝辞，世间踏地皆危机。\n菰蒲饱霜湖水满，见草为人汝当远。",
        "dynasty": "宋",
        "collection_info": null
    },
    {
        "title": "送杨帅赴诏",
        "author": "敖陶孙",
        "content": "谓公目光谢牛背，公视赤子未脱綳。\n谓公足迹蹑龙尾，公守冻壁如痴蝇。\n看公进退无一可，公欲自判何方凭。\n迩来诏书下峻层，趣公入趁花底根。\n腰龟杖节亦已了，持橐上雍须公能。\n公言臣是江西狞，坐中十言九带枨。\n满朝贵人面雪色，可忍一一为臣頳。\n吉州城南水如渑，有蒌可丝鲂可罾。\n书生说食涎已满，寄谢龙阙双觚棱。\n祝融海王神最灵，胡能呵雾遮前程。\n堂堂大舸截江去，天吴击鼓冯夷迎。\n孰居其间为此争，东西欲夺公无情。\n众生焦灼大火聚，公但抱宝眠清冷。",
        "dynasty": "宋",
        "collection_info": null
    },
    {
        "title": "再用韵酬陈秘校来诗有击楫清中原之志故中间多及之",
        "author": "敖陶孙",
        "content": "海中老蜃嘘楼阁，局促鶢鶋鲁东泊。\n忍能杯视九云梦，戢戢鱼头沸相灂。\n涛江亭东识君面，再见白也大鹏作。\n雄辞已褫壮士气，穷髮天骄堪面缚。\n我家荆楚起孤剑，奋身多自青油幕。\n南迁闽峤已三世，土风正坐儒冠错。\n尚当拂磨十丈崖，刻颂欲将文字託。\n今君精悍喜谈兵，指画鱼丽分鹳鹤。\n会当平敌走行在，金印皇皇看手攫。\n不应从我学诗句，格律牵缠纷纆索。\n世间冷暖逐处所，火井自温冰井涸。\n论诗说剑亦奇事，媿乏三杯浇索寞。\n誓将併敌起三关，不作羣狐猜镇恶。\n齐纨鲁缟我山东，指日戎车会于泺。",
        "dynasty": "宋",
        "collection_info": null
    },
    {
        "title": "永嘉魏秘校访仆萧寺且言出处甚详属与余同客昆山使人不能无怀魏云欲还故乡而吴中儿女森森如立竹矣因用所惠诗韵聊缀数语以塞来意韵长不復櫽括资客中一噱可也",
        "author": "敖陶孙",
        "content": "陈侯一榻悬千古，贱子何能望入府。\n门前谁者高櫑具，甚口美髯方快覩。\n裙衣新失大雪寺，告诉天吴烦拆补。\n阴风立我铁户限，起到不供人笑侮。\n迩来稍挫牙角勇，一见何知肺肝吐。\n绘衣君欲试华虫，鶑领吾方愧桑扈。\n新篇直欲命骚仆，寸舌宁当下齐虏。\n已从雁荡歌贯休，更向乌江怜项羽。\n遥知笔下卷波澜，乞与胸中洗尘土。\n魏侯魏侯听我语，醉裏江山迭宾主。\n吴歌一声落青蒲，遮莫催归啼杜宇。\n江南江北知何许，万水千山话僧庑。\n因君永嘉说谢客，南海维摩堪泪雨。\n樽前卜试鸜鹆舞，一鬨从渠较邹鲁。",
        "dynasty": "宋",
        "collection_info": null
    },
    {
        "title": "送别张长官东归",
        "author": "敖陶孙",
        "content": "劝君少留持一觞，三年一日纔初长。\n春风愔愔着桃李，露雨沃沃开麻桑。\n道傍箫鼓莫凄咽，使君平生面如铁。\n裁量渠是台阁具，坐使霜蹄困羁绁。\n前生疮痏生潢池，手披腹摩随所医。\n州家征财使家督，灌输辇送无愆期。\n诸郎自是丰年玉，谁能待荒学储谷。\n虚名作祟谨勿近，介者得嫌同者俗。\n臞庵先生室无邻，晚年得君情更亲。\n常时问政有宽猛，独觉处世无缁磷。\n何人幕府容疎懒，忆君高楼衣带缓。\n朅来问讯池上鱼，一笑相看喜无算。\n了知喜极还生愁，独自含情上小舟。\n府中参佐足追送，坐念长江天际流。\n还家且种盐官枣，垂柳当门乐华皓。\n诏书定起尹翁涂，珍重身名莫草草。",
        "dynasty": "宋",
        "collection_info": null
    },
    {
        "title": "上丁郎中  其一",
        "author": "敖陶孙",
        "content": "君家去天纔三百，君身去天无尺五。\n忽忆泥功栈外山，尽是杜老思君路。\n而今西子媚迴塘，坐令猛士纡柔肠。\n可能直下窥秦陇，翻作吴儿时世粧。",
        "dynasty": "宋",
        "collection_info": null
    },
    {
        "title": "上丁郎中  其二",
        "author": "敖陶孙",
        "content": "仲章薛公十一鹤，季章李白诗百篇。\n自我过都得二老，颇觉闽蜀堪同川。\n今来划逢丁将军，秀杰万里来嶓岷。\n箧中当自有行记，幸借天壁开嶙峋。",
        "dynasty": "宋",
        "collection_info": null
    },
    {
        "title": "送舅氏行",
        "author": "敖陶孙",
        "content": "迎面宾鸿去未多，揽袪官柳不胜拖。\n还家定笑扊扅曲，上水初听欵乃歌。\n浊酒过邻通问讯，青灯语夜惬平和。\n机云也有谋东日，可解沧浪理钓蓑。",
        "dynasty": "宋",
        "collection_info": null
    },
    {
        "title": "北窗雅言寄朱仁叔",
        "author": "敖陶孙",
        "content": "风日暖，天大裘。\n蝇飞打窗油，北窗坟策高于丘。\n我欲发视劳牵抽，把酒起望天门陬。\n斜鸿书破半张纸，枯荷网空散铅水。\n机中挑出锦文诗，泪满鸳鸯半身紫。\n新愁波不穷，后愁更随风。\n美人如娇春，何物可御冬。\n古人已恨愁不足，却遣今人送愁续。\n轻将玉斧赠吴刚，漏得寒光照孤宿。\n素女为天拣退丝，伶伦猛截孤生枝。\n沙虫含冤射千载，谁劝黄竹栽瑶池。\n歌夜长，歌夜短，淮南桂枝香满满。\n为君持酒寿金人，少待露盘辞玉椀。",
        "dynasty": "宋",
        "collection_info": null
    },
    {
        "title": "飘风荆溪",
        "author": "敖陶孙",
        "content": "船头月浑云不度，转眼光阴遽如许。\n江湖无地寄风威，短蓑遗作胡旋舞。\n还将老病入孤舟，碧波为人生白头。\n阑中五更鹅鸭乱，老渔画肚起长算。",
        "dynasty": "宋",
        "collection_info": null
    },
    {
        "title": "赠英德风和尚",
        "author": "敖陶孙",
        "content": "风师风狂无是处，文采成龙或成虎。\n向来打橛钉虚空，今日入山还削鐻。\n晴窗洗出烟岩秋，休嗟李广不封侯。\n见说行年今在坎，老慵且作囚山囚。",
        "dynasty": "宋",
        "collection_info": null
    },
    {
        "title": "月华道中",
        "author": "敖陶孙",
        "content": "善财平明白下床，供君一钵曹溪香。\n山中老卢致无恙，为我一洗醒而狂。\n问君江行何所见，邂逅今朝识山面。\n羣峰亦自不相知，漥者欲逃危欲献。\n漥逃危献知奈何，小草远志元同科。\n时来随喜出云雨，不来抱蔼休岩阿。\n老人于山消底物，毕愿託身仍託骨。\n接颐孤撑看未已，万马崩腾过倏忽。\n贵人祗听宫门镮，何曾一叶吼冰滩。\n转头便下贞阳峡，岭猿举臂招入还。\n归来海上亦不恶，把酒持螯夸至乐。\n明朝远碧望林峦，依旧朱栏照城郭。",
        "dynasty": "宋",
        "collection_info": null
    },
    {
        "title": "再赋薄薄酒",
        "author": "敖陶孙",
        "content": "薄薄酒，全吾天。\n丑丑妇，引吾年。\n败缯粗布形骸便。\n辛勤着书塞屋椽，何如郭外二顷桑麻田。\n折腰敛板高鸢肩，何如方床八尺供横眠。\n左为剑铓右鼎耳，劝君却步行相先。\n斗量明珠埒编钱，郿坞未就脐已燃。\n十眉间坐争连蜎，绝缨灭烛熏腥膻。\n农家丑妇眉半栉，白头惟有夫壻怜。\n劝君酒薄君勿嗔，尚方赐尊能杀人。\n力微覆餗有明诫，食鲑三九元非贫。\n酒不薄，人自薄。\n妻不恶，人自恶。\n不如浊酒三杯呼丑妇，共作原头赛神舞。",
        "dynasty": "宋",
        "collection_info": null
    },
    {
        "title": "续薄薄酒",
        "author": "敖陶孙",
        "content": "薄薄酒，胜斋蔬。\n粗粗布，胜无襦。\n丑妻恶妾胜鳏孤。\n叱涂呵道驱高车，何如醉归连臂行相扶。\n巍冠束带商唐虞，何如北窗散髮拥腹千爬梳。\n金樽瓦盆酒如一，食芹差可无雕胡。\n名尧字孔相号呼，百年蝼蚁同丘墟。\n朝为卿相暮匹夫，青黄蚤失沟中枯。\n锥利未必贤椎愚，左圆右方徒区区。\n不如浊酒三杯对丑妇，荆钗布裙相媚妩。",
        "dynasty": "宋",
        "collection_info": null
    },
    {
        "title": "次醉中歌",
        "author": "敖陶孙",
        "content": "犊车油壁尘纷纷，恨君不识如花人。\n金鞭争道谁家郎，出门三日香人床。\n春风酒面吹微鳞，主人拔钗留上宾。\n洞房烛花尽意明，为君拂絃驻欢情。\n阵鸿尘涩声难安，城乌夜啼诉春寒。\n吴歈未终初日上，璇题藻井知无恙。\n请君衔杯莫问天，茂陵刘郎初学僊。\n人生百岁俱可怜，愿君流欢及盛年。\n世间万事不如酒，九环宝带时人有。\n感君一曲宽百忧，当时见人面色羞。\n君不见墙东儒生食井李，一生饮牛廉让水。",
        "dynasty": "宋",
        "collection_info": null
    },
    {
        "title": "醉歌",
        "author": "敖陶孙",
        "content": "得谁酿法乃尔佳，连引数杯极口夸。\n须臾忘物亦忘我，是非荣辱不可加。\n儿童相随拍掌笑，阿翁醉也扶归家。\n平生故人赵半刺，遣骑折送园中花。\n饮酒不待劝，夜如何其月欲斜。\n倒着接䍦自起舞，笛声趁拍鼓三挝。\n陶陶兀兀意有得，小姬在傍双髻丫。\n驱令磨墨具纸笔，满幅大草飞龙蛇。\n妇云汝醉当止矣，明日酒醒不愧耶。",
        "dynasty": "宋",
        "collection_info": null
    },
    {
        "title": "谒卫参政",
        "author": "敖陶孙",
        "content": "顷年投诗卫左史，今年谒诗卫相公。\n何方客子辟道路，诗卷长邀石浦风。\n先生官职泥土如，万事尽付阿堵中。\n天教权嬖表忠节，剑首一吷毫毛空。\n祇今事业已如许，愿闻当时北归语。\n面对手画真自知，十年绝口吾甚武。\n谢安风流过王导，芙蓉王公窃其表。\n从来雅志在东山，角巾不为筝歌老。\n古人进寸退一尺，江草江花足自适。\n功名时来不作难，雷动风行本无迹。\n百姓相惊当历耳，三江五湖作疮痏。\n百年天地亦悠悠，长镵老人泪如水。\n侧傍湖脚淀山蓝，出见轻鸥已不凡。\n颇闻琳琅塞门内，三笔六诗公所监。\n何能撰杖阅诸子，看公着帽淹几晷。\n朱衣目前空復愁，客有焦桐劳下指。\n去家初无可葺墙，独抱遗经天一方。\n石浦倘为苍生起，天衢日毂遥相望。",
        "dynasty": "宋",
        "collection_info": null
    },
    {
        "title": "短歌赠临安友人",
        "author": "敖陶孙",
        "content": "素丝衝尘化为墨，老人双鬓无由黑。\n俗儿翻手候炎凉，惟有君心比霜雪。\n破窗草亢风雨寒，梦游帝乡虎当关。\n枯鱼对酒泪溅俎，雄剑夜吼铜花干。\n二十辞家颜色故，春心不语絃解语。\n借君古镜施铅华，含羞独泣罗房雨。\n青天中开多不平，少年裘马如流星。\n千金无处买侠骨，坐念岁月空峥嵘。",
        "dynasty": "宋",
        "collection_info": null
    },
    {
        "title": "夜坐",
        "author": "敖陶孙",
        "content": "来雁无消息，寒蝉久寂寥。\n鬓毛随日化，吾意得诗消。\n楼影三更淡，天星几夜摇。\n眼中无长物，拄颊又明朝。",
        "dynasty": "宋",
        "collection_info": null
    },
    {
        "title": "倦夜",
        "author": "敖陶孙",
        "content": "河津传五漏，雾雨入千家。\n白日鸣饥鼠，深更歇怒蛙。\n境空愁稍进，诗短意能加。\n客路多风雨，深忧斗柄斜。",
        "dynasty": "宋",
        "collection_info": null
    },
    {
        "title": "赠得一禅师",
        "author": "敖陶孙",
        "content": "旧时黄正父，今日一浮屠。\n四海谁知己，三更忽捻鬚。\n空山吼狮子，暗壁缚于菟。\n何日当吾眼，藜床淡尔臞。",
        "dynasty": "宋",
        "collection_info": null
    },
    {
        "title": "灯下嘆",
        "author": "敖陶孙",
        "content": "老马知涂益可羞，寒灯冷砚照穷愁。\n着书不望从儿读，归舍何当与妇谋。\n赤脚踏鲲真浪许，短衣射虎恐长休。\n何人得似襄阳守，乞我苕湖十顷秋。",
        "dynasty": "宋",
        "collection_info": null
    },
    {
        "title": "次韩耕道赠别韵",
        "author": "敖陶孙",
        "content": "一昨羊城别五僊，驾言韶石叩钧天。\n偏师政拟劘诗垒，浅濑那知滞酒船。\n但使繫书勤雁足，敢思腾上竦鸢肩。\n区区定取韩康笑，卖药逃名却自然。",
        "dynasty": "宋",
        "collection_info": null
    },
    {
        "title": "病中用杜工部江村韵",
        "author": "敖陶孙",
        "content": "早岁纵横论九流，中年往往爱清幽。\n细观梦境皆争鹿，静遣机心欲狎鸥。\n池上贪閒临晋帖，灯前抱病看吴鈎。\n山林钟鼎从天赋，言志俱惭点与求。",
        "dynasty": "宋",
        "collection_info": null
    },
    {
        "title": "和开元寺省公韵",
        "author": "敖陶孙",
        "content": "振锡浮杯定偶然，茧窠谁见老蚕眠。\n祇知大胆嘲无本，渠识前身是普贤。\n师欲赢粮趋建德，我惭观画访开先。\n莫将幻境夸阳燄，吐尽多生渴死涎。",
        "dynasty": "宋",
        "collection_info": null
    },
    {
        "title": "至日记见简辅汉卿二首  其一",
        "author": "敖陶孙",
        "content": "满窗晴旭散轻埃，报答生成只酒杯。\n篇什正须今日用，岁时偏傍俗人来。\n轻舠上藕泥初拭，小巷争鱼臭不开。\n试作横竿权土炭，聊从夜半候阳回。",
        "dynasty": "宋",
        "collection_info": null
    },
    {
        "title": "至日记见简辅汉卿二首  其二",
        "author": "敖陶孙",
        "content": "枕上吟哦安意好，新诗自觉鬼神扶。\n遥传旧岁无多子，皆试新衣是早图。\n天下自须胡伯始，江东只在管夷吾。\n乡山此际当治麦，误矣为文效两都。",
        "dynasty": "宋",
        "collection_info": null
    },
    {
        "title": "贺郡守得江阴",
        "author": "敖陶孙",
        "content": "检点诗篇方细读，忽传新渥照澄江。\n荣公铜虎非渠事，旧忆河豚是此邦。\n萧散盖公宜置舍，风流谢守想临窗。\n他时我得扁舟去，直过凝香索酒缸。",
        "dynasty": "宋",
        "collection_info": null
    },
    {
        "title": "自笑",
        "author": "敖陶孙",
        "content": "抱瓮终焉与世迷，斲轮久矣嘆吾衰。\n江南未必无佳士，海内何由得二儿。\n不共施梁争折角，却思陶谢与同时。\n歌成未免傍人笑，农马虽专技已卑。",
        "dynasty": "宋",
        "collection_info": null
    },
    {
        "title": "清明日湖上晚步",
        "author": "敖陶孙",
        "content": "一百五日苦多雨，二十四花能几风。\n壮心欲与儿女竞，春事翻成寇盗空。\n公私蛙合笙歌裏，客主山张图画中。\n作意后游仍独醉，西湖莫忘远来翁。",
        "dynasty": "宋",
        "collection_info": null
    },
    {
        "title": "寄德久舍人时将过吴门",
        "author": "敖陶孙",
        "content": "昏花乱眼嘆吾衰，宝带忘腰羡子宜。\n碓下谁明能行者，瓮中聊觅永禅师。\n醉乡欲结无为社，劫火难烧见在诗。\n忽忆扁舟洞庭路，霜螯斫雪点橙丝。",
        "dynasty": "宋",
        "collection_info": null
    },
    {
        "title": "送王楚材往湖州听读",
        "author": "敖陶孙",
        "content": "短羽真成入彀游，小儒踪迹欲谁求。\n非关古字诛扬子，自是诸生欠沈犹。\n百计千方元薄命，双溪二水各宜秋。\n此行试卜唐夫子，会向芹边问楚囚。",
        "dynasty": "宋",
        "collection_info": null
    },
    {
        "title": "赠玻璃僧慧观长老",
        "author": "敖陶孙",
        "content": "千年观一如，三日客同居。\n祇道清淮近，乌知浊世疎。\n地穷初限橘，水富巧藏鱼。\n排闼风烟入，观心视听虚。\n饭香鸦闯户，茶熟水鸣除。\n潮载支祁愤，天关禹贡书。\n磬材征古在，石蕝表凶余。\n董杏通邻堵，秦瓜过满车。\n游方孤雁去，问法翠屏舒。\n何日荆溪道，诛蓬对结庐。",
        "dynasty": "宋",
        "collection_info": null
    },
    {
        "title": "晚霁湖边独步",
        "author": "敖陶孙",
        "content": "短短桃身尽着花，微风细雨响芦芽。\n一晴眼底皆新物，蛱蝶成羣聚浅沙。",
        "dynasty": "宋",
        "collection_info": null
    },
    {
        "title": "题郁氏子床屏",
        "author": "敖陶孙",
        "content": "歌舞教成王谢宅，百年华屋几人居。\n岂无藤葛垂阴地，女转缫车儿读书。",
        "dynasty": "宋",
        "collection_info": null
    },
    {
        "title": "醉归",
        "author": "敖陶孙",
        "content": "夜深霜月冷侵肤，醉饮归来得自娱。\n雾气水光同浩渺，误看田野作江湖。",
        "dynasty": "宋",
        "collection_info": null
    },
    {
        "title": "次潮阳宁公诗韵三首  其一",
        "author": "敖陶孙",
        "content": "天外谁飘桂子风，老夫鼻观已先通。\n直须斩断年时话，匹似西来叹不逢。",
        "dynasty": "宋",
        "collection_info": null
    },
    {
        "title": "次潮阳宁公诗韵三首  其二",
        "author": "敖陶孙",
        "content": "十方无壁惯曾游，一片孤云任去留。\n莫话潮阳旧公案，天台行色满檐头。",
        "dynasty": "宋",
        "collection_info": null
    },
    {
        "title": "次潮阳宁公诗韵三首  其三",
        "author": "敖陶孙",
        "content": "竹枝拗折殊多事，参取茶瓯未到前。\n为报天台痴五百，撞斋逻粥莫争先。",
        "dynasty": "宋",
        "collection_info": null
    },
    {
        "title": "送行者妙淙往青龙谒陈七官人",
        "author": "敖陶孙",
        "content": "三生同听寺楼钟，紧峭芒鞋任所从。\n莫向华亭觅船子，赵州桥下有青龙。",
        "dynasty": "宋",
        "collection_info": null
    },
    {
        "title": "为竹奴解嘲用山谷先生韵",
        "author": "敖陶孙",
        "content": "通身有眼更无肠，好上臞庵师子床。\n莫作绿衣颠倒想，班姬陈后两凄凉。",
        "dynasty": "宋",
        "collection_info": null
    },
    {
        "title": "送霅川丁世卿宰舒之怀宁  其一",
        "author": "敖陶孙",
        "content": "长安乱叶舞征衣，独把新诗送吏师。\n自古才名谙宦拙，迩来官事要儿痴。",
        "dynasty": "宋",
        "collection_info": null
    },
    {
        "title": "送霅川丁世卿宰舒之怀宁  其二",
        "author": "敖陶孙",
        "content": "八公草木迎人处，三老风沙上水时。\n直使边头行国宝，少年白面且经维。",
        "dynasty": "宋",
        "collection_info": null
    },
    {
        "title": "悼赵忠定",
        "author": "敖陶孙",
        "content": "左手旋干右转坤，羣公相扇动流言。\n狼胡无地归姬旦，鱼腹终天痛屈原。\n一死固知公所欠，孤忠頼有史长存。\n九原若遇韩忠献，休说渠家末代孙。",
        "dynasty": "宋",
        "collection_info": null
    },
    {
        "title": "皋亭山",
        "author": "敖陶孙",
        "content": "樵路萦连入翠微，清泉白石可忘机。\n云中犬吠刘安过，树杪春深望帝归。\n白鹤肯留华表语，苍官合受锦衣围。\n珠襦玉柙今何许，一笑人间万事非。",
        "dynasty": "宋",
        "collection_info": null
    },
    {
        "title": "捣衣吟",
        "author": "敖陶孙",
        "content": "北邻捣衣声，明当葭管动。\n随宜过街巷，一岁三日用。\n请君歇砧杵，指直霜气重。\n君不见南邻已试明年灯，应制春衫泥小凤。",
        "dynasty": "宋",
        "collection_info": null
    },
    {
        "title": "雪中对酒效昌黎体",
        "author": "敖陶孙",
        "content": "雪乃雨之死，雨乃雪之生。\n譬彼潮与水，同出而异情。\n洑流或乱潮，冻雨或间雪。\n达人于此时，着眼试分别。\n等是天一生，而有生杀存。\n所以古圣贤，谆谆畏乡原。",
        "dynasty": "宋",
        "collection_info": null
    },
    {
        "title": "次韵盖睎之见忆",
        "author": "敖陶孙",
        "content": "臞翁方解夏，盖令正防秋。\n浄社吾追远，侯封子择留。\n硬黄随意草，大白几时浮。\n莫话河南北，伤心感沛州。",
        "dynasty": "宋",
        "collection_info": null
    },
    {
        "title": "小楼  其一",
        "author": "敖陶孙",
        "content": "只有书楼日日登，栏干东角每深凭。\n一层已是愁无奈，想见仙人十二层。",
        "dynasty": "宋",
        "collection_info": null
    },
    {
        "title": "小楼  其二",
        "author": "敖陶孙",
        "content": "泥滥花淹燕不归，轻阴时猎酒家旗。\n无情最奈墙东柳，正嚮愁时寂寂垂。",
        "dynasty": "宋",
        "collection_info": null
    },
    {
        "title": "旅舍七首  其一",
        "author": "敖陶孙",
        "content": "学道欠定力，一寒便生嗔。\n古来雪埋腰，定知英雄人。\n去为百钱游，得酒不濡唇。\n惨澹行歌归，仰面东南云。\n纷纷过车马，寂若耳不闻。\n退坐茆檐底，徒有豪气存。",
        "dynasty": "宋",
        "collection_info": null
    },
    {
        "title": "旅舍七首  其二",
        "author": "敖陶孙",
        "content": "雪后天正碧，须臾白龙鳞。\n暮寒急归鸟，新月生微颦。\n帝居时节正，物肃天地仁。\n黄旗在何方，指画分星辰。\n拊拦发浩叹，肝胆空轮囷。\n儿女顾我笑，微霜湿衣巾。",
        "dynasty": "宋",
        "collection_info": null
    },
    {
        "title": "旅舍七首  其三",
        "author": "敖陶孙",
        "content": "今晨日色佳，负暄就前檐。\n晴鸢盘空阔，始觉天宇严。\n怡然一欠伸，双峦引遐瞻。\n亭亭倒枯荷，似是浮图尖。\n出家本不难，贝叶明牙籤。\n但恐远公社，无酒与陶潜。",
        "dynasty": "宋",
        "collection_info": null
    },
    {
        "title": "旅舍七首  其四",
        "author": "敖陶孙",
        "content": "啮雪苏州年，嘿数天再闰。\n当时贾长头，霜桐送孤韵。\n今年贫更恶，交友云散尽。\n收自缃楮林，博阅先后进。\n纵横略千家，诣处合一印。\n文章何当工，一死差可忍。",
        "dynasty": "宋",
        "collection_info": null
    },
    {
        "title": "旅舍七首  其五",
        "author": "敖陶孙",
        "content": "人言我身长，尺度难为裁。\n居然一瓠壶，略可当酒杯。\n口交市井谈，面涴俗子埃。\n谓予倘不化，未觉逆旅猜。\n但恐醉语误，积毁能焚骸。\n殷勤王先生，脱袜何贤哉。",
        "dynasty": "宋",
        "collection_info": null
    },
    {
        "title": "旅舍七首  其六",
        "author": "敖陶孙",
        "content": "少时重意气，裹剑师白猨。\n神伤化碧血，泪尽如生元。\n晚修漆园方，孔跖付一尊。\n小山受岁晚，片云时归屯。\n客来两团蒲，坐看茶烟翻。\n渊明真可人，觞至辄忘言。",
        "dynasty": "宋",
        "collection_info": null
    },
    {
        "title": "旅舍七首  其七",
        "author": "敖陶孙",
        "content": "我家碧鹳弟，尽用当执殳。\n摧颜伴老翁，意欲化白鳬。\n娟娟熨帛手，见之感无襦。\n坐念粟布谣，于乎予何诛。\n取求不汝瑕，霸心生断袪。\n请观泽中鴈，一一稻粱图。",
        "dynasty": "宋",
        "collection_info": null
    },
    {
        "title": "寄题龚立道农隠堂",
        "author": "敖陶孙",
        "content": "往闻大龚公，鱼艾照灵寿。\n当时从肩舆，门生儿子后。\n诗书开似续，文采补耆旧。\n数椽上茅茨，基结称广陋。\n壁间落宝唾，半是经济手。\n坐令农隠堂，赑屃黄姑薮。\n我来虽未识，名下已奔凑。\n功名何足云，短锸支宇宙。\n所忧饭吾牛，刍恶毛角瘦。\n木奴擅中州，竹君食千亩。\n连车载长腰，横网遮巨口。\n人生亦何须，不若巴清妇。\n时来食方丈，时去鲑三九。\n常恐少微芒，深夜切奎斗。\n起家公不难，周汉须佐佑。\n敢请益治田，种秫多酿酒。\n岁晚沧洲期，许结羊仲友。",
        "dynasty": "宋",
        "collection_info": null
    },
    {
        "title": "和留题寓舍",
        "author": "敖陶孙",
        "content": "无可奈何生午凉，暮年王粲更情伤。\n一川水浄鸥能白，九月秋归蝶自黄。\n洛下篇章还独咏，辽东城郭正相忘。\n纷纷后土涂泥甚，小试庄周曳尾方。",
        "dynasty": "宋",
        "collection_info": null
    },
    {
        "title": "绝句",
        "author": "敖陶孙",
        "content": "霜风欺断柳，星月爱平芜。\n船暖知村近，钟寒想寺孤。",
        "dynasty": "宋",
        "collection_info": null
    },
    {
        "title": "广行路难  其一",
        "author": "敖陶孙",
        "content": "有声且勿吞，有泪且勿倾。\n声吞断人肠，泪倾草不生。\n万事有反覆，天地终无情。\n斲方以为轮，平地生九折。\n锻剑使绕指，青萍化为血。\n筋骸束未贯，光景电露灭。\n我欲竟此曲，此曲能颓山。\n奉君一巵酒，已矣当何言。",
        "dynasty": "宋",
        "collection_info": null
    },
    {
        "title": "广行路难  其二",
        "author": "敖陶孙",
        "content": "有歌且勿发，有舞且勿盘。\n歌发愁云阴，舞盘促岁年。\n古来妾事主，百悲偿一欢。\n劝君莫渡河，河伯欲娶妇。\n采桑急蚕饥，送死藁碪手。\n世故常多门，反覆无不有。\n我欲竟此曲，此曲能摧城。\n奉君一巵酒，假日聊偷生。",
        "dynasty": "宋",
        "collection_info": null
    },
    {
        "title": "送别史友六首  其一",
        "author": "敖陶孙",
        "content": "中兴元老堂堂，诸孙玉质金相。\n封殖毋忘嘉树，爱思犹及甘棠。",
        "dynasty": "宋",
        "collection_info": null
    },
    {
        "title": "送别史友六首  其二",
        "author": "敖陶孙",
        "content": "诸君置膜外论，之子真箇中人。\n冀北何限千驷，东市初逢一麟。",
        "dynasty": "宋",
        "collection_info": null
    },
    {
        "title": "送别史友六首  其三",
        "author": "敖陶孙",
        "content": "过淮读二山赋，举世识三槐家。\n熊鱼等所欲者，兕虎敢叹非耶。",
        "dynasty": "宋",
        "collection_info": null
    },
    {
        "title": "送别史友六首  其四",
        "author": "敖陶孙",
        "content": "烟霏巧湿行李，钟鼓初分去舟。\n中有锦衣尚褧，旁看泥轼垂油。",
        "dynasty": "宋",
        "collection_info": null
    },
    {
        "title": "送别史友六首  其五",
        "author": "敖陶孙",
        "content": "八堰三江良苦，十洲五峤能明。\n归路未夸海市，还家且餍南烹。",
        "dynasty": "宋",
        "collection_info": null
    },
    {
        "title": "送别史友六首  其六",
        "author": "敖陶孙",
        "content": "冶渚饯何彦德，虎溪送陶渊明。\n诸人卿自卿法，今日吾用吾情。",
        "dynasty": "宋",
        "collection_info": null
    },
    {
        "title": "送月上人住宝积寺",
        "author": "敖陶孙",
        "content": "天竺应须老辨才，罗浮那得染尘埃。\n试看出日朱明观，便是中天积翠台。\n起废合归良匠手，安禅好住白云堆。\n寄声旧日黄居士，九锁丹函请一开。",
        "dynasty": "宋",
        "collection_info": null
    },
    {
        "title": "冲虚观",
        "author": "敖陶孙",
        "content": "青筇相伴到仙坛，身寄虚无缥缈间。\n景物迥殊人世界，烟霞深锁道家山。\n纷纷尽向红尘老，寂寂谁知白日閒。\n遣履山中棋一局，几人于此未应还。",
        "dynasty": "宋",
        "collection_info": null
    },
    {
        "title": "句",
        "author": "敖陶孙",
        "content": "当年灵寿杖，止合扶孔光。",
        "dynasty": "宋",
        "collection_info": null
    },
    {
        "title": "老人生旦",
        "author": "陈文蔚",
        "content": "人生富贵多繁华，每遇诞日张绮罗。\n高堂宾从拥朱紫，金尊捧欢倾流霞。\n青春未暮神仙醉，舞腰回雪皓齿歌。\n难逢乐事买欢笑，千金不惜如泥沙。\n贫家相去一何远，自嘆居里非鸣珂。\n平时只甘陋巷味，啜菽饮水之日多。\n不知今朝是生旦，东邻旋问酒可赊。\n烹鲜击肥非不愿，一室悬磬将如何。\n阿爹从容呼儿语，我有至乐非由他。\n立身亦足显父母，声名不必登高科。\n颜色苟能奉亲欢，悦口不存旨与嘉。\n满堂虽无金玉富，六籍诸子幸满家。\n日率儿曹勤诵读，行慕颜闵心孔轲。\n但得门庭无外事，竹林足以长婆娑。\n子顺亲慈有余乐，自然福至由家和。\n篱边晚菊知人意，岁岁来荐黄金花。",
        "dynasty": "宋",
        "collection_info": null
    },
    {
        "title": "和余方叔题傅材甫筠谷韵",
        "author": "陈文蔚",
        "content": "一区投老将焉卜，扬雄草玄那可续。\n何似山中种修竹，白驹皎皎人如玉。\n山深九夏无炎溽，往来不着市廛足。\n主人心地一泓渌，调高和寡阳春曲。\n时闻樵歌起林麓，趺坐道人方闭目。\n读书万里归妙瞩，等閒莫蹑巢由躅。\n何妨春酒瓮头熟，便约幽人来卜筑。\n伯夷清风千载肃，堪笑荒凉旧金谷。",
        "dynasty": "宋",
        "collection_info": null
    },
    {
        "title": "火田郑次山贫士也家有燕坐之处五为赋之 寓意轩",
        "author": "陈文蔚",
        "content": "山水可吾情，对酒不必醉。\n及其不以酒，何由得翁意。",
        "dynasty": "宋",
        "collection_info": null
    },
    {
        "title": "火田郑次山贫士也家有燕坐之处五为赋之 观省斋",
        "author": "陈文蔚",
        "content": "一息万里驰，白日天无光。\n归来固吾圉，宇泰生吉祥。",
        "dynasty": "宋",
        "collection_info": null
    },
    {
        "title": "火田郑次山贫士也家有燕坐之处五为赋之 槁木寮",
        "author": "陈文蔚",
        "content": "夜半一阳动，万木总皆春。\n当观向荣意，从此识吾仁。",
        "dynasty": "宋",
        "collection_info": null
    },
    {
        "title": "火田郑次山贫士也家有燕坐之处五为赋之 岁寒谷",
        "author": "陈文蔚",
        "content": "中独抱孤清，外示聊以朴。\n不结桃李交，风味良不恶。",
        "dynasty": "宋",
        "collection_info": null
    },
    {
        "title": "火田郑次山贫士也家有燕坐之处五为赋之 隠窝",
        "author": "陈文蔚",
        "content": "筑室在涧阿，种木清成阴。\n中有圣人书，可以乐吾心。",
        "dynasty": "宋",
        "collection_info": null
    },
    {
        "title": "和贾元永醉杨妃",
        "author": "陈文蔚",
        "content": "当年开元主，得失鉴前迹。\n图治极焦劳，自谓吾虽瘠。\n自从嬖在妾，干坤轻一掷。\n妖花恐其魂，宜远数百驿。",
        "dynasty": "宋",
        "collection_info": null
    },
    {
        "title": "题郑好古松图和赵国兴韵",
        "author": "陈文蔚",
        "content": "笔端老木千岁心，一见洗我尘土襟。\n坐久令人忘愠喜，古今碧涧落寒冰。\n乍浓乍淡阴復晴，晦明变化天所成。\n相画之法如相士，骨奇肉瘦神必清。\n烟淡云疏天幂幂，顷刻风雷暗尘壁。\n画工羞看手如神，十日一水五日石。",
        "dynasty": "宋",
        "collection_info": null
    },
    {
        "title": "观物二首  其一",
        "author": "陈文蔚",
        "content": "初见种汝时，微荄极枯槁。\n今既长枝叶，日復一日好。\n仪刑静独秀，精神雨中澡。\n嗟我费耘治，尚媿窗前草。",
        "dynasty": "宋",
        "collection_info": null
    },
    {
        "title": "观物二首  其二",
        "author": "陈文蔚",
        "content": "墙东一微物，妙意包藏深。\n人皆看枝叶，我独观其心。\n萌蘗既绵绵，茂盛亦骎骎。\n从此识天地，生生无古今。",
        "dynasty": "宋",
        "collection_info": null
    },
    {
        "title": "贾元永寄诗有穷愁之叹和韵宽之",
        "author": "陈文蔚",
        "content": "我生抱孤贞，有似窗前竹。\n却笑日用功，采绿不盈掬。\n诗书负宿愿，发愤处幽独。\n古人刮目处，论道不隔宿。\n吾计决已久，不疑何待卜。\n一书讯安否，双鱼勤往復。\n丈夫气相许，云雨讵翻覆。\n穷通付一醉，东邻酒方熟。",
        "dynasty": "宋",
        "collection_info": null
    },
    {
        "title": "同彭漫者寄铅山诸友韵送彭归武夷",
        "author": "陈文蔚",
        "content": "兀坐谁与邻，院古槐阴静。\n美人东南来，共此炎夏永。\n危衷慰孤清，羁迹不待屏。\n十载怀愿见，一日良独幸。\n开樽共有酌，当月免对影。\n所讲根理致，坦然见心境。\n诠评寖及诗，语我挈裘领。\n云何方浩浩，遽尔中耿耿。\n归理武夷棹，梦寐江南景。\n吾曹贵晚节，莫辞霜露冷。\n世事如予何，遗编且重整。",
        "dynasty": "宋",
        "collection_info": null
    },
    {
        "title": "辛亥春与陈周佐县丞会于汭川旅邸从容三日临别呈周佐",
        "author": "陈文蔚",
        "content": "雪夜访戴时，未至已先返。\n潘魏一夜话，兴味良亦短。\n三日聆妙语，远胜十年款。\n嗜欲排喧嚣，议论反根本。\n酒罢放怀歌，超然心更远。\n古人不难到，学力贵自勉。\n花柳况欣欣，游哉春未晚。",
        "dynasty": "宋",
        "collection_info": null
    },
    {
        "title": "再过桃花台",
        "author": "陈文蔚",
        "content": "去年过桃花，心情乱飞絮。\n今年重来时，烟水已成趣。\n川华动春绿，渔艇自来去。\n况復江上山，玉立美无度。\n徘徊欲吟诗，日暮不成赋。\n但见飞鸟归，暝色带云树。\n我生亦何求，行止随所寓。\n悠然此时心，但觉狎鸥鹭。\n风定波自平，可玩不可怖。\n堪嗟世间人，险阻起平路。\n兹焉得所图，万事不关虑。",
        "dynasty": "宋",
        "collection_info": null
    },
    {
        "title": "寄题吴伯丰所居二首 读书阁",
        "author": "陈文蔚",
        "content": "书阁高几寻，其高不可知。\n但见读书人，心与千古期。\n藉此閒旷地，端坐穷轩羲。\n世尘飞不到，月霁光风吹。\n况復揭扁榜，字画天下奇。\n妙有指南处，世人那易窥。\n昔闻堂上声，斲轮尝笑之。\n而子得深省，不觉糟粕遗。\n终日几案乐，舍此归其谁。",
        "dynasty": "宋",
        "collection_info": null
    },
    {
        "title": "寄题吴伯丰所居二首 亦爱轩",
        "author": "陈文蔚",
        "content": "心兮如太虚，何恶亦何爱。\n吾庐寄吾兴，妙处端有在。\n于中忘岁时，畴觉屡迁代。\n但知曲肱眠，居然乐其内。\n无事户不出，此意谁能会。\n更约素心交，携书静相对。",
        "dynasty": "宋",
        "collection_info": null
    },
    {
        "title": "石井偶书呈同来者",
        "author": "陈文蔚",
        "content": "为君半日留，得与诸贤集。\n人生贵远游，何苦自维絷。\n好鸟鸣更幽，远山青欲湿。\n时有午边风，吹从木阴入。",
        "dynasty": "宋",
        "collection_info": null
    },
    {
        "title": "甲寅寒食日访徐子融子融同出游晚归志所历二十六韵",
        "author": "陈文蔚",
        "content": "至后一百五，春光正韶华。\n往往天气少，多与人事差。\n今年特清朗，川原烂红霞。\n埋头卷书册，访友况不赊。\n尽日俱襄阳，满城同看花。\n百种斗红紫，意气各雄夸。\n忽焉有招呼，径醉碧桃家。\n主人意厚甚，更约观金沙。\n而我方与子，浩荡兴无涯。\n但恐催日驭，所幸未西斜。\n行行復行行，小筑逢异葩。\n杂然不知名，品品亦自嘉。\n园翁旋相问，酌酒仍烹茶。\n珍重颇深简，市井避喧譁。\n子乃若有告，未语先咨嗟。\n愿言更出郭，前林路非遐。\n会当有奇遇，始信我不讹。\n果见山下蒙，一泓莹无瑕。\n渊然蟠蛟龙，不为藏黾蛙。\n稍稍出奇怪，罗列如髻丫。\n须臾耸崭绝，炼不经女娲。\n特立如丈夫，匪可干以邪。\n相与发浩叹，题品乃未加。\n因念世沈晦，岂但如尔耶。\n乘风且归欤，投林有昏鸦。\n聊为赋此诗，醉笔歌龙蛇。",
        "dynasty": "宋",
        "collection_info": null
    },
    {
        "title": "寒食后一日赵国兴携具拉游清风峡登一览亭分韵赋诗以尘埃已逐双溪去为韵得已字",
        "author": "陈文蔚",
        "content": "家家趁寒食，看花雒城裏。\n孰知我辈人，屐去登山齿。\n千峰据其高，一览无余美。\n小溪山下来，青烟林末起。\n俯瞰阛阓居，总在尘埃底。\n洒樽遽移下，诗兴良未已。\n因念读书人，故事为重纪。",
        "dynasty": "宋",
        "collection_info": null
    },
    {
        "title": "回郑家桥小酌復以临清流而赋诗为韵得流字",
        "author": "陈文蔚",
        "content": "愧我困尘冗，因君得清游。\n脱身桃李场，慰彼林壑幽。\n水光晚更碧，山色翠欲流。\n诗情天万里，浩荡不可收。",
        "dynasty": "宋",
        "collection_info": null
    },
    {
        "title": "中秋后二夕陪赵连州饮荷香亭次连州韵",
        "author": "陈文蔚",
        "content": "使君今宵有高会，天为好事收滂沱。\n厌将歌舞竞时好，只有风月为诗魔。\n此际主劝客尽醉，何日弟和兄且歌。\n台高林影散满地，不饮奈此清光何。",
        "dynasty": "宋",
        "collection_info": null
    },
    {
        "title": "以花枝好处安详折酒盏满时撋就持为韵赠徐子融",
        "author": "陈文蔚",
        "content": "春来凡草木，开处总成花。\n东皇本无心，世人徒尔夸。\n我爱花中王，矫矫出羣姿。\n非不爱桃李，桃李多繁枝。\n寄语折花人，半开花正好。\n折到离披时，翻成被花恼。\n花不在色香，全在精神处。\n不惯识花人，未肯轻分付。\n一夜无风雨，花枝报平安。\n折花须惜枝，容易莫伤残。\n兰熏可以佩，幽人撷其芳。\n红紫时所竞，安得细推详。\n白面谁家郎，逢花便攀折。\n言会折花枝，折花人更别。\n麯糵有工夫，气味独醇厚。\n欲酿胸中春，岂可樽无酒。\n座上尝春风，客来同把盏。\n妙处我独知，醺然面生暖。\n浅深存斟酌，杯行不须满。\n既满须持之，不持惧招损。\n香液喷瓮面，红光浮满巵。\n此为最佳处，亦是极难时。\n杯深不可把，俯身为渠撋。\n淋浪莫沾衣，操纵得其权。\n有客太诗狂，斗酒约相就。\n那识半醺时，春风满怀袖。\n我有酒一壶，醖酿颇得宜。\n饮之痊沈痾，赠子聊以持。",
        "dynasty": "宋",
        "collection_info": null
    },
    {
        "title": "送赵进臣持闽宪节",
        "author": "陈文蔚",
        "content": "任官自古惟贤材，天子耳目寄外台。\n祥刑所繫切民命，可不于此钦恤哉。\n猗嗟东南俗脆弱，独有闽岭高崔嵬。\n山川风气颇相等，挟刚负险不可摧。\n自来岩谷多啸聚，屡遣使者歼渠魁。\n今幸田里各安业，毕竟习俗怀阴猜。\n侵陵矫虔或未免，狱讼不平良善灾。\n民强官弱亦已久，往往州县翻低回。\n政须绣斧肃风采，坐使一方公道开。\n秋霜凛烈惩其姦，扑灭不復然死灰。\n阳和宽大布德意，抚摩穷困如婴孩。\n湘江之水碧悠悠，使君昔日曾徘徊。\n于今八州復延颈，洗冤泽物须公来。\n澄清本是平生志，从此四境无氛埃。\n勿谓故园有松菊，长忆三径荒莓苔。",
        "dynasty": "宋",
        "collection_info": null
    },
    {
        "title": "先生跋所藏汤君墨梅约诸人赋诗俾文蔚亦题其后",
        "author": "陈文蔚",
        "content": "皎皎冰雪姿，黯然宜水墨。\n却恐施丹素，翻令涴颜色。\n孤山水云深，庾岭林月黑。\n晴窗一挥染，想像意俱得。",
        "dynasty": "宋",
        "collection_info": null
    },
    {
        "title": "寄题吴子似所居二首 读书亭",
        "author": "陈文蔚",
        "content": "古人不可见，千卷留遗编。\n要非纸上语，至理实参前。\n列圣精微心，舍此将何传。\n根本会于一，枝叶数万千。\n博文可约礼，掘井志得泉。\n兹乃读书旨，涵泳当忘年。\n勿以急迫求，留神尝静专。\n亦勿事悠悠，岁月空推迁。\n久而竟纯熟，脱落不知然。\n众理斯旁通，如海会百川。\n又如庖丁刀，体解牛无全。\n超然得我心，枘凿非方圆。\n书在言语后，用起言语先。\n唐人资缀缉，汉儒拘训笺。\n记诵日益博，畴知心鑑昏。\n祗足骋驰骛，与道实天渊。\n瑱山名亭意，难与世人言。\n方将屏俗虑，日夕亲圣贤。\n见闻岂足道，孰是入德门。\n隠几无别事，真趣在穷研。\n一旦忽冰释，花柳春无边。\n此时案上书，始可付蹄筌。",
        "dynasty": "宋",
        "collection_info": null
    },
    {
        "title": "寄题吴子似所居二首 经德堂",
        "author": "陈文蔚",
        "content": "上帝降斯民，厥初存秉彝。\n古昔世教明，大道行坦夷。\n裘葛顺冬夏，饮食充渴饥。\n非有慕于外，夫妇皆与知。\n岳渎气既分，民风日浇漓。\n仁义既榛塞，教化悲陵迟。\n隠然善端着，不胜姦僞滋。\n其至藉吾道，纷纷取世资。\n阳尊若示公，阴叛实济私。\n孟氏极雄辩，剖晰精毫釐。\n言言七篇在，炳如日星垂。\n千载嗟晦蚀，大义谁復提。\n延陵有佳孙，好学谨操持。\n传授有所自，源派分江西。\n若为日用功，义利早辨之。\n细读象山记，妙意良在兹。\n愿言不为穫，努力但耘耔。\n堂前有松桂，年年长柯枝。\n生意不自已，何心论报施。\n请子对佳木，长哦经德诗。",
        "dynasty": "宋",
        "collection_info": null
    },
    {
        "title": "送吴子似归番阳",
        "author": "陈文蔚",
        "content": "忆昔舟泊云锦溪，溪上故人知为谁。\n读书亭中不草草，永平人物入深讨。\n生平藉甚梅子真，我乃晚遇情相亲。\n古人事业贵悠久，归欤访我同门友。",
        "dynasty": "宋",
        "collection_info": null
    },
    {
        "title": "和叶仲洽喜雨",
        "author": "陈文蔚",
        "content": "一旱不问下与高，风吹日炙同煎熬。\n悲鸣鸿雁不饮啄，向人终日声嗷嗷。\n千里赤地天不管，毫髮微功矜桔槔。\n乘除自古有成说，霖潦一春多发洩。\n渴苗欲死俟沾溉，到此翻令成泽竭。\n不眠耿耿抱幽恨，离毕中宵起占月。\n仰天浩嘆如何理，引手欲挽天河水。\n鹅湖作镇县东隅，山巅忽有云峰起。\n朝隮何事故要勒，雨未崇朝还又止。\n农家与苗相为命，情不愿苏惟愿死。\n愁肠欲断成寸寸，顷刻风雷惊动散。\n为霖三日泽已均，泼墨千山云不断。\n骚人赋诗喜欲狂，自写长笺几脱腕。\n东西倒悬今少解，欢情随雨亦滂沛。\n祇愁西北望云霓，腥羶久矣为民害。\n请看麟史书伐邢，一日兴师当问罪。\n诗成聊写闵雨志，𤱶亩拳拳有深爱。",
        "dynasty": "宋",
        "collection_info": null
    },
    {
        "title": "题傅岩叟悠然阁三章章八句  其一",
        "author": "陈文蔚",
        "content": "悠然君之见，不与凡见同。\n正似东篱下，山忽在眼中。\n谁昔夜登阁，歌罢饮亦终。\n恍若有真契，可知不可穷。",
        "dynasty": "宋",
        "collection_info": null
    },
    {
        "title": "题傅岩叟悠然阁三章章八句  其二",
        "author": "陈文蔚",
        "content": "悠然阁之名，名从见中起。\n长哦好仁诗，高山勤仰止。\n意与口俱到，掘井真得水。\n嗟哉世间人，穿凿求义理。",
        "dynasty": "宋",
        "collection_info": null
    },
    {
        "title": "题傅岩叟悠然阁三章章八句  其三",
        "author": "陈文蔚",
        "content": "悠然君之心，非古亦非今。\n忘言犹有诗，无弦安用琴。\n渊明此时意，千载无知音。\n但见登阁时，山高白云深。",
        "dynasty": "宋",
        "collection_info": null
    },
    {
        "title": "庐山杂咏 栖贤三峡桥",
        "author": "陈文蔚",
        "content": "我来未试烹茶水，且读石上涪翁诗。\n上卧百尺晴蝃蝀，下贮一匣青玻璃。\n渊深知是蛟龙宅，风怒似挟熊虎威。\n自古贤栖知几许，今有精蓝藏翠微。",
        "dynasty": "宋",
        "collection_info": null
    },
    {
        "title": "庐山杂咏 天池",
        "author": "陈文蔚",
        "content": "朝登天池峰，暮酌天池水。\n一枕僧榻清，钟磬半空裏。\n平生此名山，籍籍满吾耳。\n乘兴作远游，杖策自不已。\n行行到绝顶，尘世知隔几。\n云烟出其下，渺视犹万里。\n山川与人物，往往尽蒙被。\n始疑翻雪涛，混同一彭蠡。\n顷刻开一罅，初见山逦迤。\n仿佛人世界，未可详目指。\n山中为予言，此地去天咫。\n风雨晦冥候，与世殊不似。\n霖潦方下作，山头旋磨蚁。\n云深此埋屋，山下乃不尔。\n历验予所言，其言亦非诡。\n未必隔仙凡，高深实殊轨。\n初夜现佛灯，数星林末起。\n如萤復如炬，或明亦或止。\n昔闻颇甚怪，今见乃如此。\n寄语登山人，仍须细穷理。",
        "dynasty": "宋",
        "collection_info": null
    },
    {
        "title": "白鹿洞谒先生祠堂呈李梦开教授是日李入洞讲书",
        "author": "陈文蔚",
        "content": "先师紫阳翁，雅爱穷幽微。\n前贤有遗迹，所至皆发挥。\n千古庐山高，白鹿遇亦希。\n何人实经始，閟藏启天机。\n临流勘书台，隠然钓鱼矶。\n圣朝始加贲，泉石生光辉。\n榛莽百年中，潜长虎豹威。\n衣冠固不论，樵牧亦寥稀。\n今昔有显晦，山川无是非。\n先生适剖竹，按图重歔欷。\n斩荆得遗址，涧绕山合围。\n买田敞堂塾，岂将终遁肥。\n学子共栖集，相与咏而归。\n继圣讲绝学，咳唾落珠玑。\n此理忽森着，鱼鸢真跃飞。\n小子恨晚遇，讲席弔及依。\n升堂拜遗像，泫然涕沾衣。\n幸今主盟人，高识可与几。\n光风霁月意，端欲贤圣希。\n时来一讲订，诸生佩弦韦。\n超然此会意，规范喜无违。\n徘徊不忍去，暮宿留山扉。\n因极昔游处，恍如身泗沂。\n矧復洞中友，进步方騑騑。\n永矢忘世味，来食此山薇。",
        "dynasty": "宋",
        "collection_info": null
    },
    {
        "title": "卧龙瀑布",
        "author": "陈文蔚",
        "content": "登陟百险艰，来看云间瀑。\n飞从千仞峰，泻作一条玉。\n冬夏有盈缩，古今无断续。\n当日武夷翁，翩然来结屋。",
        "dynasty": "宋",
        "collection_info": null
    },
    {
        "title": "武侯像",
        "author": "陈文蔚",
        "content": "堂堂千载人，遗像凛如生。\n趋舍同一操，岂无当代英。\n欲唤卧龙起，四海盲聋惊。\n此意无今昨，未应归杳冥。",
        "dynasty": "宋",
        "collection_info": null
    },
    {
        "title": "新居六咏 竹林隠居",
        "author": "陈文蔚",
        "content": "无才济苍生，竹林远栖遁。\n中有圣人书，饭蔬自无闷。",
        "dynasty": "宋",
        "collection_info": null
    },
    {
        "title": "新居六咏 花堤",
        "author": "陈文蔚",
        "content": "筑堤环碧沼，种花仍满堤。\n幽人日往来，非关桃李蹊。",
        "dynasty": "宋",
        "collection_info": null
    },
    {
        "title": "新居六咏 半月池",
        "author": "陈文蔚",
        "content": "池东如月弦，池西如月弓。\n池北千丈屏，倒影碧波中。",
        "dynasty": "宋",
        "collection_info": null
    },
    {
        "title": "新居六咏 曲水",
        "author": "陈文蔚",
        "content": "清沟知几曲，花落流红锦。\n何须浮羽觞，自可供杯饮。",
        "dynasty": "宋",
        "collection_info": null
    },
    {
        "title": "新居六咏 克斋",
        "author": "陈文蔚",
        "content": "燕坐焚清香，日永袅烟篆。\n妙处良独知，功收物欲战。",
        "dynasty": "宋",
        "collection_info": null
    },
    {
        "title": "新居六咏 梅窗",
        "author": "陈文蔚",
        "content": "绿阴初散地，今有入檐枝。\n开窗对潇洒，岁寒惟独知。",
        "dynasty": "宋",
        "collection_info": null
    },
    {
        "title": "五月十二日閒中偶作",
        "author": "陈文蔚",
        "content": "黄卷与晤对，日日有新闻。\n青山不世情，时时有佳宾。\n不动利害心，且无将迎勤。\n自得村童乐，何须市朝纷。\n种菊绕庭砌，黄花俟秋芬。\n琴书便当归，免使思白云。\n犂锄理荒秽，菽水娱朝昏。\n此外何所慕，甘作耕桑民。",
        "dynasty": "宋",
        "collection_info": null
    },
    {
        "title": "徐天锡归自玉山昌甫以三诗送之后二篇有及予与徐子融傅岩叟之意且托其转寄答其意以谢之  其一",
        "author": "陈文蔚",
        "content": "我闻章泉清，有客日洗耳。\n而况坦腹眠，满意得佳士。\n相期忘岁月，饱饭读书史。\n祇恐翁独吟，黄鹄举千里。\n静言同门友，吾郡差若多。\n相望数舍隔，便如千里赊。\n惟有湖上翁，时时许相过。\n比缘迹萍梗，亦已废琢磨。",
        "dynasty": "宋",
        "collection_info": null
    },
    {
        "title": "徐天锡归自玉山昌甫以三诗送之后二篇有及予与徐子融傅岩叟之意且托其转寄答其意以谢之  其二",
        "author": "陈文蔚",
        "content": "曾共傅岩孙，同坐傅岩石。\n纪游未抄寄，双梅解相忆。\n天涯思美人，折花陡岑寂。\n所幸柱上题，如新未陈迹。",
        "dynasty": "宋",
        "collection_info": null
    },
    {
        "title": "寄题徽州李君博文阁",
        "author": "陈文蔚",
        "content": "曾参一唯外，相顾了无言。\n颜渊但如愚，永谢枝叶繁。\n后人谓二子，独得道之原。\n脱落章句卑，统宗而会元。\n谁知圣门教，入道固有门。\n非博奚反约，溯流乃求源。\n颜曾日用功，如海众水吞。\n及其成功后，木落归本根。\n固非求捷径，大学废讲论。\n李君敞高阁，驾言避俗喧。\n藏书比邺侯，日夕手自翻。\n百家期贯穿，目击万里存。\n上下洞今古，高深察干坤。\n一旦忽融会，豁然破篱籓。\n笑彼习忘子，读书尝惮烦。",
        "dynasty": "宋",
        "collection_info": null
    },
    {
        "title": "和胡应祥游石井韵",
        "author": "陈文蔚",
        "content": "世间潢潦水，可嘆无根源。\n盈满涸可待，骤雨空翻盆。\n鹅峰此邦镇，秀润草木繁。\n洩为石井泉，永与天地存。\n平湖十顷开，风漪绿荷翻。\n意共一脉落，高下相吐吞。\n清游二三丈，归途月黄昏。\n咫尺阻同集，笑我真惮烦。\n相期一朝去，雷电当飞奔。\n鞭龙起为雨，微功不须论。",
        "dynasty": "宋",
        "collection_info": null
    },
    {
        "title": "壬申老人生旦",
        "author": "陈文蔚",
        "content": "两岁霜风吹客袍，亲庭礼阙捧香醪。\n今日升堂祝亲寿，亲寿愿比南山高。\n古来人生七十稀，吾亲八十脸如桃。\n但得岁月无穷极，从教两鬓添霜毛。\n閒中花竹自娱戏，日课诗礼勉儿曹。\n随分家风尝礼法，何心与世争雄豪。\n自古作善天所佑，赋与庞眉并寿绦。\n不须神仙授秘诀，已保柱石常坚牢。\n年年新酿此时熟，真珠滴红听小槽。",
        "dynasty": "宋",
        "collection_info": null
    },
    {
        "title": "赵忠州有苦寒懒起之句和其韵",
        "author": "陈文蔚",
        "content": "生息同宇宙，形骸通物我。\n天寒雪盈尺，竈冷炉无火。\n酒面生红光，花枝娇婀娜。\n虽然太守乐，亦要民安妥。",
        "dynasty": "宋",
        "collection_info": null
    },
    {
        "title": "去草棘",
        "author": "陈文蔚",
        "content": "草虽至微物，禀气何不同。\n瑞者为灵芝，大抵和所钟。\n熏者为兰荪，芬香播春风。\n人知外秀异，胡不原诸中。\n奈何一种类，亦费造化工。\n沾濡足雨露，山川徒茂丰。\n畏冗无地着，无足比蒿蓬。\n成熟不堪食，但逞毫芒锋。\n除却刺人衣，此外无余功。\n惨虽未荆棘，包藏固难容。\n因行为芟除，当路靡留踪。\n害物亦害己，去汝如去凶。\n安得天地间，榛翳亨衢通。",
        "dynasty": "宋",
        "collection_info": null
    },
    {
        "title": "和余方叔病中见寄",
        "author": "陈文蔚",
        "content": "我亦病闭门，机閒了无触。\n故人送诗来，绸缪写心曲。\n胡乃稽报章，悼往牵服属。\n天理循自然，非敢故羁束。\n人生寿夭定，心要无愧恧。\n逞欲千乘危，安分一瓢足。\n范雎倾穰侯，郦寄卖吕禄。\n何如北窗卧，酒熟巾自漉。\n况有圣贤书，可洗昏花目。\n一任岁月驶，流徙惊转瞩。\n安知疾疢余，非以石攻玉。",
        "dynasty": "宋",
        "collection_info": null
    },
    {
        "title": "用门牌日有好花迎客笑岁蒭新酒奉亲欢为韵为老人寿",
        "author": "陈文蔚",
        "content": "地僻广干坤，身閒多月日。\n耕凿太古民，天然自淳质。\n未始泥神仙，阅世自长久。\n日用饮食余，帝力我何有。\n修竹三径幽，青山四时好。\n何须万间厦，一廛可娱老。\n园柑结新实，篱菊开晚花。\n旋篘瓮头酒，不负老年华。\n田夫与野老，一笑相逢迎。\n只说桑麻事，安知市朝争。\n年年愿今日，有酒可留客。\n虽是无珍馐，随宜具餚核。\n人言鹤髮翁，翻作朱颜少。\n把酒更何辞，一对西风笑。\n环堵一亩宫，中有长生计。\n秋月与春花，今年又明岁。\n年高亲可庆，家贫儿包羞。\n今年胜去年，粗有酒新篘。\n岁月绵绵永，福禄日日新。\n天开九龄数，眼见四世人。\n共乐堂上亲，旋约山中友。\n虽是盘无馔，未至樽无酒。\n积善虽人为，康宁荷天宠。\n但愧儒素风，日乏甘旨奉。\n子孙虽未贤，粗肯诗礼亲。\n愿言各努力，忠孝以立身。\n人间无事日，箪瓢亦清欢。\n但愿从今日，时时报平安。",
        "dynasty": "宋",
        "collection_info": null
    },
    {
        "title": "夏夜露坐偶书且勉同学子",
        "author": "陈文蔚",
        "content": "人生邂逅如岐路，南北东西忽离聚。\n渊明本赋归去来，保社乃今随所寓。\n读书不杂嚣尘声，好在园林最幽处。\n朱桥跨出林阴外，一水绕庭将绿护。\n有时小立凭危栏，临风不忍空归去。\n矧逢暑夕远灯火，杖策月林时散步。\n更深每与二三子，辍寐每为清景驻。\n山高望望北斗低，花香拂拂南熏度。\n拟将胸次涤河汉，不管衣巾湿风露。\n清谈未必真废事，言下应当有微悟。\n不妨俯仰更观察，此意直须起训诂。\n郊墟次第新凉入，自可灯窗穷入暮。\n凡人努力在年少，老大悲伤欲何诉。\n嗟予学古虽有志，蹭蹬独为一生误。\n鸢鱼性分信机浅，风月情怀乃天赋。\n归哉要结园绮徒，清夜团栾绕庭树。",
        "dynasty": "宋",
        "collection_info": null
    },
    {
        "title": "予始生日岩叟携酒见过且有寿语赋此以谢之",
        "author": "陈文蔚",
        "content": "自笑山泽为癯儒，侪之富贵非其徒。\n他人诞日讌歌酒，贫家箪瓢屡空虚。\n昨朝不记生年月，面前忽见樽罍列。\n感君祝我还祝君，两翁相对头如雪。",
        "dynasty": "宋",
        "collection_info": null
    },
    {
        "title": "乙亥老人生旦",
        "author": "陈文蔚",
        "content": "儿愿岁岁登斯堂，再拜为亲扶寿觞。\n近思去岁生日时，膝下罗列儿孙行。\n更愿明年似今日，酒面菊花如意黄。\n人间富贵谁不愿，儿只愿寿长且康。\n田园薄有可衣食，但要作善思无疆。\n生涯淡淡随分过，不逐势利常奔忙。\n初非熊经慕仙术，自是日月閒中长。\n天赋清奇古容貌，精神矍铄筋骨彊。\n今朝捧酒祝亲意，不知何者堪比方。\n欲将吾亲比松柏，松柏老不禁风霜。\n欲将吾亲比龟鹤，龟龄鹤算终可量。\n溪北柱石山峩峩，蟠根结据由洪荒。\n家居山下不记年，永与山石同苍苍。",
        "dynasty": "宋",
        "collection_info": null
    },
    {
        "title": "责己",
        "author": "陈文蔚",
        "content": "圣人当耳顺，吾年已逾再。\n日觊有新功，迩来如稍怠。\n嗟尔性虽驽，敢不鞭其退。\n须教十二时，此心无不在。\n书此当盘铭，终身以服佩。",
        "dynasty": "宋",
        "collection_info": null
    },
    {
        "title": "丁丑老人生旦",
        "author": "陈文蔚",
        "content": "箕畴五福孰居一，惟有年高无等匹。\n皆缘作善天降康，视履知当获元吉。\n贫居衣食虽屡乏，墙下有桑园芋栗。\n乘肥衣轻岂不快，往往久长难可必。\n矍铄吾翁八十五，骨劲双瞳如点漆。\n安贫每甘菽水养，虽是形癯心则逸。\n菊花开晚似有意，不为重阳为今日。\n成行儿女罗酒浆，拜祝愿天从所乞。\n不愿分外乐事多，只愿亲安体无疾。\n不愿官书汾阳考，只愿亲年增秩秩。\n儿孙倘或有生意，此去买田多种秫。\n直须酿酒如春红，岁岁称觞无了毕。\n况当风物一年好，盘荐黄橙并绿橘。",
        "dynasty": "宋",
        "collection_info": null
    },
    {
        "title": "戊寅老人生旦",
        "author": "陈文蔚",
        "content": "吾家本是田家子，其先世世居田里。\n儿因逐食浪飘蓬，欲归无以供甘旨。\n吾翁亦能甘淡薄，日夕饭疏而饮水。\n浑然质朴古人风，固应自有长生理。\n筋骸虽老自康健，聪明少壮犹难比。\n了无机械足怡神，不生嗜好彊精髓。\n人间可慕是荣华，人间可羡为豪侈。\n荣华有似庭下花，芳菲之日知能几。\n豪侈真如草头露，不能顷刻朝阳裏。\n谁知贫贱自安分，年年如此只如此。\n吾乡自来丙山高，位当南极崔嵬起。\n吾家门门对此山，算高欲与山同纪。\n加之西邻与东舍，往往黄髮皆儿齿。\n酒熟长愿相招呼，一笑忘形相汝尔。",
        "dynasty": "宋",
        "collection_info": null
    },
    {
        "title": "自铅山归上饶途中感兴",
        "author": "陈文蔚",
        "content": "来时积雪归途熟，暗中流换惊时节。\n所幸康宁九十亲，依然堂上垂华髮。\n随意何当足甘旨，斑衣日戏慈颜悦。\n丈夫事业有用舍，穷通不必生分别。\n直须用力随处处，无徒潇洒送日月。\n嗟嗟世人泣岐路，东乡久哉吾计决。\n终当绁马扶桑树，车行万里谁能遏。\n慷慨自奋歌此章，老去不知情激烈。",
        "dynasty": "宋",
        "collection_info": null
    },
    {
        "title": "送周希颜游章贡",
        "author": "陈文蔚",
        "content": "忆昔吾先师，慷慨歌远游。\n超忽凌八荒，咫尺视九州。\n东将征旸谷，挂衣扶桑头。\n西不畏羊肠，而以摧其辀。\n南辕有遐眺，直指百粤陬。\n北驾何所之，亦欲穷燕幽。\n堕地弧矢志，壮岁无不酬。\n肯学鄙丈夫，拘剪守一丘。\n今日因送子，歌此临清流。\n江深不可极，负重万斛舟。\n慨然动高兴，不作贾胡留。\n发足真自此，行矣万里修。\n倘或跨疲蹇，路长殊可忧。\n愿言自努力，岁晚当遂谋。\n江山有会意，寄书传置邮。",
        "dynasty": "宋",
        "collection_info": null
    },
    {
        "title": "己卯老人生旦",
        "author": "陈文蔚",
        "content": "今朝酒熟吾翁喜，又见生朝会邻里。\n虽无盘馔罗羶荤，情话从容自嘉旨。\n人生富贵固足乐，惟有长年难得似。\n恬于世味心自閒，赢得庞眉更儿齿。\n晨兴再拜启阿爹，从古昭昭是天理。\n不因为善天降佑，何以康宁膺寿祉。\n称觞膝下列儿孙，虽说居贫良亦美。\n从今都不记春冬，只消岁月将时纪。\n束书但愿早还家，年年祝颂秋风裏。",
        "dynasty": "宋",
        "collection_info": null
    },
    {
        "title": "穷冬积雪闵织纺妇",
        "author": "陈文蔚",
        "content": "长哦豳人诗，九月欲授衣。\n方当流火辰，先已戒其期。\n当春非不蚕，入夏非不丝。\n一寸不上身，止为忧啼饥。\n蚕毕起功绩，关心听鸣鵙。\n岂不念人生，所急在衣食。\n衣单寒不御，鹑结百千缕。\n轻裘那得知，凄其良自苦。\n穷冬岁将往，雪片大如掌。\n怜他昨日织，安知今日纺。\n娇痴贵安女，未始识机杼。\n纨绮厌不华，缯帛何曾数。\n贫富固有分，茫茫何足论。\n感触此时心，宁不哀穷困。\n冯谁歌七月，俾汝知时节。\n塞墐聊补纫，团栾围榾柮。",
        "dynasty": "宋",
        "collection_info": null
    },
    {
        "title": "建德道中六言",
        "author": "陈文蔚",
        "content": "有底可人情意，尽是酒村鱼市。\n行人忘却家乡，沽酒买鱼供醉。",
        "dynasty": "宋",
        "collection_info": null
    },
    {
        "title": "徐敬甫出示所居之别墅南岩图并诸公题咏欲予同作为赋长韵",
        "author": "陈文蔚",
        "content": "忆昔同作康山游，杖屦历遍千岩幽。\n知君已具看山眼，每遇胜处尝淹留。\n从兹一去间何阔，倒指殆欲忘春秋。\n不知此地復何地，但见大江东去流。\n相逢恍然如隔世，尽洗积年离别愁。\n首为袖出南岩图，着鞭先我占一丘。\n南岩之高不可攀，俗驾欲到何缘由。\n君乃结屋于其巅，避世拟追园绮俦。\n雪飞霜瀑自天落，戟列万竹干云修。\n客来煮茗话畴昔，酒熟春禽相劝酬。\n自言得此已足老，岂復更怀身世忧。\n无心偶作云出岫，良念棣萼情绸缪。\n对床听雨有真意，肯放拂衣归去休。\n登高一日展遐眺，洗眼九华云渍收。\n语我南岩卜筑地，只放五老高一头。\n丹梯万丈径可蹑，独恨未遂曾往谋。\n我生亦有山水癖，欲见未见心先投。\n长哦南山白石烂，梦寐沧江飞白鸥。\n归与亟办买山计，甘与世好相盾矛。\n采蕨可以忘朝饥，种橘自当千户侯。\n眷言志事在𤱶亩，适我愿兮遑他求。\n此时作书报同志，知肯远为题诗不。",
        "dynasty": "宋",
        "collection_info": null
    },
    {
        "title": "石潭道中追赋大江",
        "author": "陈文蔚",
        "content": "我生大江东，与江不相识。\n一日作远游，江头因目极。\n桃花春未涨，水落略见石。\n望断淮山青，隔岸纔咫尺。\n恃此一苇航，焉能恨南极。\n云屯十万众，守卫以人力。\n抚御有良将，成城众心得。\n江淮唇齿势，如家护墙壁。\n守淮即守江，淮民须爱惜。\n我朝圣泽深，不在险在德。\n慈俭今天子，迩遐无间隔。\n大臣百执事，根本共培植。",
        "dynasty": "宋",
        "collection_info": null
    },
    {
        "title": "追赋九华",
        "author": "陈文蔚",
        "content": "我闻九华名，未登九华峰。\n睨视百里外，烟翳尝冥蒙。\n快意一披抉，几欲挟长风。\n庶识真面目，高下俱迎逢。\n飞雪如有意，未积先消融。\n凌晨展清眺，万里开晴空。\n炯然明吾眸，洗出青芙蓉。\n未暇窥杳眇，固已领其宗。\n忆昔访庐阜，妙处尝支筇。\n景遇可题品，一一归诗筒。\n九华名此邦，挺挺诸山雄。\n若欲于五老，优劣定其中。\n窃比之孔门，等级回与雍。\n未敢谓覈论，折衷章泉翁。",
        "dynasty": "宋",
        "collection_info": null
    },
    {
        "title": "追赋秋浦",
        "author": "陈文蔚",
        "content": "我为秋浦游，欲访秋浦迹。\n及已到此邦，秋浦无处觅。\n或云百里间，始见江祖石。\n或云江祖石，止在齐山侧。\n地形着山川，记载具文籍。\n父兄世流传，论且不可覈。\n况出形器表，理可俄而测。\n所以圣人心，贵在于默识。\n不然差毫釐，千里成舛忒。\n想今锦鷤鸟，欲见已不得。\n试听白猿吟，傥能喧夜寂。",
        "dynasty": "宋",
        "collection_info": null
    },
    {
        "title": "入郭回度黄沙岭息木阴下口占古意",
        "author": "陈文蔚",
        "content": "孰驱我去，孰驱我归。\n息荫乔木，清风吹衣。\n火日炎空，聊此徘徊。\n夷险自若，怨尤谁哉。\n世间万事，付酒一杯。",
        "dynasty": "宋",
        "collection_info": null
    },
    {
        "title": "辛巳老人生旦",
        "author": "陈文蔚",
        "content": "陶陶太古民风淳，诈僞不萌情意真。\n何尝吐纳事屈伸，往往皆为百岁人。\n中古便似秋冬辰，和气无復如阳春。\n机巧百出妄喜嗔，七十者稀以为珍。\n我翁逍遥常幅巾，朴素几与太古邻。\n饮食淡泊厌羶荤，衣裘不择敝与新。\n日日娱嬉寂寞滨，甘与圣世为遗民。\n天锡遐龄登九旬，回视同庚皆土尘。\n炯然双眸且精神，坚彊直可齐松椿。\n儿孙虽不侧朝绅，家庭礼法粗克遵。\n白酒年年造逡巡，膝下戏綵娱慈亲。",
        "dynasty": "宋",
        "collection_info": null
    },
    {
        "title": "周道人求诗书赠",
        "author": "陈文蔚",
        "content": "道人妙推算，未知谁赏音。\n章泉谨许可，赠之五字吟。\n老我已无用，穷通总无心。\n但思结茆地，访君白雪深。",
        "dynasty": "宋",
        "collection_info": null
    },
    {
        "title": "荷湖行为赵忠州寿",
        "author": "陈文蔚",
        "content": "青山屋上名荷湖，故知下有神仙居。\n全似太华峰头玉井样，花开十丈世所无。\n自有天地此山有，谁人种得如船藕。\n造物不肯轻畀付，付与湛溪云隠手。\n云隠济人阴德多，有如此藕痊沉痾。\n自炼还丹成九转，方瞳点漆颜长酡。\n甚不爱飞霞千树结蟠桃，甚不爱湛溪千顷涨葡萄。\n蟠桃入口那能甘比蜜，湛溪不抵酒滴真珠槽。\n爱莲往往缘青壁，俯笑凡人无路觅。\n不知身世若为高，但见照人双眼碧。\n寄语峰头十丈花，年年来伴枣如瓜。\n不须更记岁与月，只记山前云隠家。",
        "dynasty": "宋",
        "collection_info": null
    },
    {
        "title": "癸未老人生旦",
        "author": "陈文蔚",
        "content": "昔人端为祈黄耈，再拜慇懃扶大斗。\n吾翁今年九十一，儿从两岁贫无酒。\n趋庭何以祝弥诞，盈把菊花空在手。\n嗅香嚼蘂当甘旨，翁亦怡然如适口。\n人生贫富在分定，独是期颐世稀有。\n翁余九十儿七十，膝下庞眉仍皓首。\n若将此事较人间，岂非造物意愈厚。\n因兹历历诏儿孙，自古悦亲惟孝友。\n上惇下睦无间言，一门和气熏蒸久。\n虽无旨酒奉杯酌，意乐心宽亲自寿。\n更于大节保终始，立身扬名以垂后。\n世上荣亲无若此，何必金章并紫绶。\n南邻白酒况可赊，丰俭随家惟用缶。\n年年此举谅不难，甲子无穷环癸丑。",
        "dynasty": "宋",
        "collection_info": null
    },
    {
        "title": "寄题俞伯南所居 希贤",
        "author": "陈文蔚",
        "content": "毋为陵学山，当为川学海。\n尹重贵自任，颜乐誓不改。",
        "dynasty": "宋",
        "collection_info": null
    },
    {
        "title": "寄题俞伯南所居 野处",
        "author": "陈文蔚",
        "content": "岩筑无外求，莘耕有余乐。\n既为尧舜民，自抱羲农朴。",
        "dynasty": "宋",
        "collection_info": null
    },
    {
        "title": "寄题俞伯南所居 毅斋",
        "author": "陈文蔚",
        "content": "器重或可胜，道远畴能至。\n勉效既竭回，羞称愿息赐。",
        "dynasty": "宋",
        "collection_info": null
    },
    {
        "title": "石溪道中偶作",
        "author": "陈文蔚",
        "content": "自从天地开闢来，溪水清驶山崔嵬。\n山高水清亦奇观，怪问胡不生人材。\n人材本作世间用，朴仆支倾作梁栋。\n不然空冒一时名，过眼空花已如梦。\n人生出处不可期，伊周亦偶遭明时。\n颜闵何尝有科目，德尊百代帝王师。\n自古相传惟此道，一派源流端可考。\n道存不系穷与通，经济业穷耕钓老。\n风埃鼎鼎百年中，世事兴废何终穷。\n只有诗书传圣学，尧舜授受同高风。\n唤醒此原山与水，孕秀发祥从此始。\n立朝有道佐明君，抱璞山林亦奇伟。\n吾家家此不计年，未知起者谁其先。\n丈夫才业贵自负，不必美恶归山川。\n久欲题诗磨翠壁，要使后来闻义激。\n干坤造化岂无人，细与摩挲观此石。",
        "dynasty": "宋",
        "collection_info": null
    },
    {
        "title": "诸君用东坡玉堂观郭熙画诗韵题江山王君平远楼黄子京携至求同作",
        "author": "陈文蔚",
        "content": "有客有客心地閒，楼外青林林外山。\n风烟出没美无度，依约图画有无间。\n眼随白鸟去边远，一声渔唱江村晚。\n此时谁会倚栏心，云出不知何处巘。\n岁寒松柏饱风霜，肯逐桃李争春阳。\n安得共卧百尺楼，为挹江濑吞山光。\n当年影过八砖日，坡仙想像频搔髮。\n无言细玩郭熙画，应思老去寻泉石。",
        "dynasty": "宋",
        "collection_info": null
    },
    {
        "title": "寄题玉山周晦叔家似贤斋",
        "author": "陈文蔚",
        "content": "人心殊嗜好，黑白互相形。\n逐臭不自悟，荧荧飞青蝇。\n一日对此君，炯然双眼明。\n子猷虽借宅，绿阴仍满庭。\n雅凈两龚洁，高寒伯夷清。\n可近不可狎，劲挺干青冥。\n世人景先哲，绘画劳丹青。\n想像不觌面，孔孟何由倾。\n安知君子交，日日与相迎。\n手种万苍玉，君家有典刑。\n清风流至今，修好无渝盟。",
        "dynasty": "宋",
        "collection_info": null
    },
    {
        "title": "题周几道桂轩",
        "author": "陈文蔚",
        "content": "轩前一树桂，手种知为谁。\n但见青如盖，团圆障朝曦。\n西风入庭户，吹香浮酒巵。\n相与一浩歌，涣焉剖藩篱。",
        "dynasty": "宋",
        "collection_info": null
    },
    {
        "title": "玉山朱文龙有遗经林野二处赵昌甫程德夫皆有诗朱求予同作 遗经",
        "author": "陈文蔚",
        "content": "汉人一经训，籯金云不如。\n君家遗经意，不与汉人俱。",
        "dynasty": "宋",
        "collection_info": null
    },
    {
        "title": "玉山朱文龙有遗经林野二处赵昌甫程德夫皆有诗朱求予同作 林野",
        "author": "陈文蔚",
        "content": "有人抱幽真，偏适林野趣。\n要之等喧寂，乃是安心处。",
        "dynasty": "宋",
        "collection_info": null
    },
    {
        "title": "薛玠两投诗以古风谢之",
        "author": "陈文蔚",
        "content": "知君家住象山麓，日有见闻新耳目。\n自怜各在天一涯，休誉惟能采乡曲。\n却来一见玉溪头，已知标致非凡俗。\n等闲挥翰墨淋浪，惠我新诗不金玉。\n细将学问说根源，异同更与明朱陆。\n吾道工夫有端绪，要是义精仁乃熟。\n博文约礼是真传，收拾奇功归谨独。\n参前倚衡勿间断，千载断絃端可续。\n手披诗卷荷情真，聊以斯言报谆復。",
        "dynasty": "宋",
        "collection_info": null
    },
    {
        "title": "永邑杨君鑑子明闢斋读书将从事于古人为己之学求斋名于予并欲得一语以示为学之方予谓学虽多端而其要莫先于明善所以子思孟子俱以此开道后学大学格物之训实同出一源故因杨君之请扁以明善且诗以演其义幸毋忽其言之陋云",
        "author": "陈文蔚",
        "content": "人性靡不善，因物始有迁。\n本体遭剥蚀，如鑑尘所昏。\n畴昔均秉彝，善端本绵绵。\n既茂闲邪功，诚心所由存。\n若为用力地，格物居其先。\n万殊一理贯，洞然见本根。\n表裏俱澄澈，断断义理分。\n言动中伦虑，狂愚讵同论。\n彼哉迷復子，一息万里奔。\n认赘以为嫡，未尝知反观。\n君子审取舍，不容泾渭浑。\n中扃瞭如烛，肯蔽耳目官。\n中庸示明训，一言会其元。",
        "dynasty": "宋",
        "collection_info": null
    },
    {
        "title": "汪元思遗诗和意以谢",
        "author": "陈文蔚",
        "content": "吾道本公平，何尝分彼此。\n总只在人心，浑然皆天理。\n推原赋予初，所钟均粹美。\n贤愚同一辙，所行无意轨。\n由其气禀异，于焉有臧否。\n清者洞然明，泓澄如止水。\n浊者性天蒙，荡然惟纵弛。\n末虽有善恶，反之即其始。\n变化在乎人，虽愚必明矣。\n日用无余功，自修惟克己。\n近代朱文公，此道頼纲纪。\n居尝语学者，虚名以为耻。\n必先由博学，然后能约礼。\n颜渊躬四勿，鲁参悟一唯。\n吁嗟今世人，非不究经旨。\n议论徒纷纭，反躬乖践履。\n好恶徇私情，是非随愠喜。\n体既杂真妄，用斯殊表裏。\n要在无间断，善端勤积累。\n须臾不可忘，颠沛必如是。\n坚持敬一字，方知道在迩。\n我辈无他求，直须安汝止。",
        "dynasty": "宋",
        "collection_info": null
    },
    {
        "title": "辛丑春游金华出东郊",
        "author": "陈文蔚",
        "content": "青山双夹小溪流，绿篠人家古渡头。\n虽是溪山不相识，劝人啼鸟却相留。",
        "dynasty": "宋",
        "collection_info": null
    },
    {
        "title": "常山道中",
        "author": "陈文蔚",
        "content": "路势弓腰转，湖光鑑面开。\n稻田春事给，村碓晚舂催。\n问宿尚十里，与谁同一杯。\n自怜今日首，频作望乡回。",
        "dynasty": "宋",
        "collection_info": null
    },
    {
        "title": "甲辰九月初访晦庵先生大安道中和余正叔韵",
        "author": "陈文蔚",
        "content": "潇潇风露菊花秋，人在瓯闽第一州。\n少日已尝怀壮志，今朝端不负清游。\n陪君数日从容语，洗我平生散乱愁。\n从此归来復何事，风涛虽险奈虚舟。",
        "dynasty": "宋",
        "collection_info": null
    },
    {
        "title": "归铅山正叔復用前韵和答之",
        "author": "陈文蔚",
        "content": "敛藏先用肃如秋，次第阳和遍九州。\n岁月正缘闲裏度，纷嚣那得静中游。\n明知与点有真乐，未足希颜却自愁。\n讽咏棹歌思九曲，与君重约泛扁舟。",
        "dynasty": "宋",
        "collection_info": null
    },
    {
        "title": "和正叔咏梅一绝",
        "author": "陈文蔚",
        "content": "儿童剪伐未须施，竹外横斜一两枝。\n冷艷更开深雪裏，此花应不冀人知。",
        "dynasty": "宋",
        "collection_info": null
    },
    {
        "title": "和李监税",
        "author": "陈文蔚",
        "content": "一缕彤霞晚照晴，眼随白鸟去边明。\n疏疏烟树有无际，激激滩流高下声。\n归思楚云连日暮，新诗边月带霜清。\n前村倘有梅花约，草草相逢盖亦倾。",
        "dynasty": "宋",
        "collection_info": null
    },
    {
        "title": "和徐子融见寄",
        "author": "陈文蔚",
        "content": "学问分明有本根，一编鲁论幸今存。\n奈何至理难穷究，愿与良朋细讨论。\n欲探圣传千古秘，莫令心鑑一毫昏。\n吾侪总在生成内，要识无私造化恩。",
        "dynasty": "宋",
        "collection_info": null
    },
    {
        "title": "记梦",
        "author": "陈文蔚",
        "content": "梦裏分明记本根，觉来无语正心君。\n阴阳却把量消长，且喜新来胜一分。",
        "dynasty": "宋",
        "collection_info": null
    },
    {
        "title": "示浩",
        "author": "陈文蔚",
        "content": "持身端的在兢兢，谨独方无愧怍情。\n莫道隠微人不见，暗中临我有神明。",
        "dynasty": "宋",
        "collection_info": null
    },
    {
        "title": "雨中即事",
        "author": "陈文蔚",
        "content": "客身常恨春多雨，遥想吾庐长绿苔。\n每作家书问无恙，故园梅竹为新栽。",
        "dynasty": "宋",
        "collection_info": null
    },
    {
        "title": "送赵国开赴崇安丞",
        "author": "陈文蔚",
        "content": "十载交游一日如，高情多谢不相疏。\n分携幸不隔江海，得便常须访起居。\n折柳正当三月暮，泛舟深约九秋余。\n相期暇日吟哦外，只有公勤是荐书。",
        "dynasty": "宋",
        "collection_info": null
    },
    {
        "title": "和徐子融韵  其一",
        "author": "陈文蔚",
        "content": "逊敏工夫不可偏，两端相济若韦弦。\n允怀固是常存养，明善谁知合在先。",
        "dynasty": "宋",
        "collection_info": null
    },
    {
        "title": "和徐子融韵  其二",
        "author": "陈文蔚",
        "content": "读书端的在研穷，洞贯精粗与始终。\n卓尔颜渊有真见，分明来自博文中。",
        "dynasty": "宋",
        "collection_info": null
    },
    {
        "title": "和徐子融韵  其三",
        "author": "陈文蔚",
        "content": "雨余云静太虚澄，月在今宵分外清。\n喜得佳篇来讽咏，世间荣辱一毫轻。",
        "dynasty": "宋",
        "collection_info": null
    },
    {
        "title": "和徐子融韵  其四",
        "author": "陈文蔚",
        "content": "自怜涉世每多艰，事到萦心或厌烦。\n近日工夫何所似，有时惭愧梦中闲。",
        "dynasty": "宋",
        "collection_info": null
    },
    {
        "title": "庚戌春下鄱阳舟中诸作 解舟汭口",
        "author": "陈文蔚",
        "content": "浩荡春江洗客愁，歌声欵乃发中流。\n溪斋却忆凭栏日，数尽来舟与去舟。",
        "dynasty": "宋",
        "collection_info": null
    },
    {
        "title": "庚戌春下鄱阳舟中诸作 过赭亭",
        "author": "陈文蔚",
        "content": "船篷推起不教低，为放山光水色归。\n客子离家已三日，赭亭山下欲斜晖。",
        "dynasty": "宋",
        "collection_info": null
    },
    {
        "title": "庚戌春下鄱阳舟中诸作 过桃花台",
        "author": "陈文蔚",
        "content": "橹声终日听咿哑，碧浪红旌动彩霞。\n独我船中无一事，安排诗句过桃花。",
        "dynasty": "宋",
        "collection_info": null
    },
    {
        "title": "庚戌春下鄱阳舟中诸作 过安仁界",
        "author": "陈文蔚",
        "content": "远山淡淡水茫茫，知是江湖何处乡。\n娘子提携青裹布，始知风土近鄱阳。",
        "dynasty": "宋",
        "collection_info": null
    },
    {
        "title": "书窗碧桃",
        "author": "陈文蔚",
        "content": "铜瓶只插碧桃花，日对幽人静不譁。\n为尔细观冰雪艷，就中便觉牡丹夸。",
        "dynasty": "宋",
        "collection_info": null
    },
    {
        "title": "病中对竹",
        "author": "陈文蔚",
        "content": "窗外修篁仅百竿，相看不待报平安。\n何时得我身彊健，共尔青青到岁寒。",
        "dynasty": "宋",
        "collection_info": null
    },
    {
        "title": "和子融韵",
        "author": "陈文蔚",
        "content": "为把新诗子细寻，时移不觉日西沉。\n固知妙旨存精一，须察人心与道心。",
        "dynasty": "宋",
        "collection_info": null
    },
    {
        "title": "又和清明日兀坐用前韵",
        "author": "陈文蔚",
        "content": "天理流行不用寻，鸢飞鱼跃自升沉。\n细观自有昭然处，始信严师是此心。",
        "dynasty": "宋",
        "collection_info": null
    },
    {
        "title": "和子融闻琴",
        "author": "陈文蔚",
        "content": "古曲谁弹起，千年无此音。\n尚怜惟韵在，端欲后人寻。\n指上虽传操，声中要识心。\n半生孤此志，絃续自而今。",
        "dynasty": "宋",
        "collection_info": null
    },
    {
        "title": "赵守祷雨有感枕上得句足成五十六字呈赵守",
        "author": "陈文蔚",
        "content": "雨意随人自及时，使君一念实通微。\n不知沛泽人间遍，但觉炎蒸梦裏非。\n苗稼顿回枯欲死，桑林又喜绿添肥。\n从今饱吃鄱阳饭，细纪贤侯德政归。",
        "dynasty": "宋",
        "collection_info": null
    },
    {
        "title": "七月廿六日登四望亭小酌和赵守韵二绝  其一",
        "author": "陈文蔚",
        "content": "为爱黄云到晚晴，一樽高兴寄危亭。\n风荷捲水高低绿，烟树连山远近青。",
        "dynasty": "宋",
        "collection_info": null
    },
    {
        "title": "七月廿六日登四望亭小酌和赵守韵二绝  其二",
        "author": "陈文蔚",
        "content": "极目风烟尽一城，身闲无日不登亭。\n双明远与孤鸿没，绕郭一江罗带青。",
        "dynasty": "宋",
        "collection_info": null
    },
    {
        "title": "和赵守木犀",
        "author": "陈文蔚",
        "content": "花开时节趁柔金，冷露繁霜未许侵。\n况是天香无俗韵，一樽清赏有知音。",
        "dynasty": "宋",
        "collection_info": null
    },
    {
        "title": "送欧阳国瑞归铅山",
        "author": "陈文蔚",
        "content": "交游无数竟谁同，雅羡夫君气似虹。\n吾道久随流俗弊，义居今见古人风。\n端能纵目秦淮上，邂逅论文楚水东。\n归去梅花开也未，江头叶叶剪霜风。",
        "dynasty": "宋",
        "collection_info": null
    },
    {
        "title": "寄题吴伯丰同荣堂",
        "author": "陈文蔚",
        "content": "一气同流举切身，胡然于此限比邻。\n直须静处工夫到，便觉闲中意思真。\n心远独游千载上，客来共醉一樽醇。\n寓形宇内皆生意，何但名园草木春。",
        "dynasty": "宋",
        "collection_info": null
    },
    {
        "title": "舟行望龟峰",
        "author": "陈文蔚",
        "content": "面对灵龟最上峰，舟中活计不为穷。\n半春台下桃花水，一霎岸边杨柳风。\n天巧此时穷险怪，渊泉终日悟流通。\n一生堪笑渔翁拙，卧听潇潇雨打篷。",
        "dynasty": "宋",
        "collection_info": null
    },
    {
        "title": "舟次兰溪和欧阳国瑞韵",
        "author": "陈文蔚",
        "content": "客子经行处，吴江万顷秋。\n风烟晓浓淡，云树远稀稠。\n缓去花相送，重来鸟劝留。\n与君无楚粤，一笑况同舟。",
        "dynasty": "宋",
        "collection_info": null
    },
    {
        "title": "赠陈敬甫",
        "author": "陈文蔚",
        "content": "鄱水相逢亦偶然，吴中邂逅復掀髯。\n细思话别秋风日，已是浮生一岁添。",
        "dynasty": "宋",
        "collection_info": null
    },
    {
        "title": "月台观月",
        "author": "陈文蔚",
        "content": "秋来无日不登临，独喜今宵月满襟。\n仰面青天思把酒，寄情古调欲携琴。\n凉风舞袂身将举，白露沾衣夜向深。\n要看一台清影满，尽教移转碧梧阴。",
        "dynasty": "宋",
        "collection_info": null
    },
    {
        "title": "又和欧阳国瑞韵",
        "author": "陈文蔚",
        "content": "台高无奈月明何，岂惮攀缘上岌峩。\n万壑秋声归草木，百年乡思动关河。\n遥知素影千家共，不独秋光此地多。\n中夜酒酣狂欲舞，停杯且復听吴歌。",
        "dynasty": "宋",
        "collection_info": null
    },
    {
        "title": "和赵工部临安见寄韵",
        "author": "陈文蔚",
        "content": "节物惊人故欲催，天涯倦客几时回。\n坐倾浊酒醒还醉，手把新诗捲又开。\n远想含香当奏事，近缘无月不登台。\n烟波见说西湖好，要趁秋风把钓来。",
        "dynasty": "宋",
        "collection_info": null
    },
    {
        "title": "十一月十四夜诵康节诗至忆弟三首潸然有感",
        "author": "陈文蔚",
        "content": "人生虽是有愚贤，到底天伦只一般。\n惆怅同安何处所，不堪岁暮更天寒。",
        "dynasty": "宋",
        "collection_info": null
    },
    {
        "title": "自吴中归过钓台",
        "author": "陈文蔚",
        "content": "倦游偶得赋归来，我亦何心世莫猜。\n水绿山青从所好，一帆风过钓鱼台。",
        "dynasty": "宋",
        "collection_info": null
    },
    {
        "title": "过赵清献墓居",
        "author": "陈文蔚",
        "content": "为读忠臣孝子碑，欲行回首重依依。\n纷纷车马门前过，知有几人琴鹤归。",
        "dynasty": "宋",
        "collection_info": null
    },
    {
        "title": "见梅",
        "author": "陈文蔚",
        "content": "晓鷄残月更离程，只见梅花不忍行。\n水郭山村谁是伴，惟伊与我共孤清。",
        "dynasty": "宋",
        "collection_info": null
    },
    {
        "title": "望灵山喜而又作",
        "author": "陈文蔚",
        "content": "白云深处认灵山，喜气津津眉宇间。\n别去庭闱今八月，且欣明日慰亲颜。",
        "dynasty": "宋",
        "collection_info": null
    },
    {
        "title": "程子云欲还乡阻雨聊戏之",
        "author": "陈文蔚",
        "content": "霏霏小雨酿梅黄，结束琴书底用忙。\n已幸一春邻绛帐，祇今十日是端阳。\n榴花照眼新篁翠，卢橘盈盘煮酒香。\n天识主人留客意，故教归路滑羊肠。",
        "dynasty": "宋",
        "collection_info": null
    },
    {
        "title": "探梅不遇登祈雨峰",
        "author": "陈文蔚",
        "content": "人生何处不从容，旋向僧家借短筇。\n那为孤芳穷僻远，要留脚力上高峰。",
        "dynasty": "宋",
        "collection_info": null
    },
    {
        "title": "送彭应期下鄱阳",
        "author": "陈文蔚",
        "content": "当年心事几绸缪，长记天西玉一鈎。\n客裏近来嗟我倦，江边重得送君游。\n读书会有新功用，把酒聊寻旧倡酬。\n自愧不能追往事，但劳清梦绕螺州。",
        "dynasty": "宋",
        "collection_info": null
    },
    {
        "title": "湛溪纳凉",
        "author": "陈文蔚",
        "content": "是处皆炎热，澄江消客忧。\n相邀读书罢，同作浴沂游。\n自喜坐茂树，谁能唤小舟。\n月华如有待，先在柳梢头。",
        "dynasty": "宋",
        "collection_info": null
    },
    {
        "title": "夜坐有感年四十",
        "author": "陈文蔚",
        "content": "仲尼切戒取人恶，孟子真能不动心。\n嗟我痴顽何所得，但能于此惜分阴。",
        "dynasty": "宋",
        "collection_info": null
    },
    {
        "title": "徐子融八月四夜见访值予有出寄诗三绝和韵以谢  其一",
        "author": "陈文蔚",
        "content": "云开日脚漏微明，无奈秋风掠面清。\n因作西邻閒纵步，不知乘兴有高情。",
        "dynasty": "宋",
        "collection_info": null
    },
    {
        "title": "徐子融八月四夜见访值予有出寄诗三绝和韵以谢  其二",
        "author": "陈文蔚",
        "content": "小斋虽不奉名谭，此理要须见倚参。\n料得归怀明月满，不应对影祗成三。",
        "dynasty": "宋",
        "collection_info": null
    },
    {
        "title": "徐子融八月四夜见访值予有出寄诗三绝和韵以谢  其三",
        "author": "陈文蔚",
        "content": "夜凉灯火掩柴扉，诗诵城南忆退之。\n更把新诗细紬绎，无言谁会点头时。",
        "dynasty": "宋",
        "collection_info": null
    },
    {
        "title": "予酷爱桂香置两枝于萧寺之寓室日出不得对花夜归月影在窗撒灯清坐为赋二十八字",
        "author": "陈文蔚",
        "content": "惜香故剪碧云枝，却负花香花有辞。\n为辍清眠陪永夜，月窗相对恰相宜。",
        "dynasty": "宋",
        "collection_info": null
    },
    {
        "title": "十月三夜省愆二绝  其一",
        "author": "陈文蔚",
        "content": "亲为父子须还爱，分属君臣合用钦。\n细算天心无负我，我生犹有负天心。",
        "dynasty": "宋",
        "collection_info": null
    },
    {
        "title": "十月三夜省愆二绝  其二",
        "author": "陈文蔚",
        "content": "孔子九思频点检，曾参三省重绸缪。\n事来若也能思省，事过何因有悔尤。",
        "dynasty": "宋",
        "collection_info": null
    },
    {
        "title": "和徐子融见寄",
        "author": "陈文蔚",
        "content": "清时何故有遗材，酒胆如虹亦壮哉。\n多谢论交比金石，自惭进德未涓埃。\n政须尊酒风前共，莫作扁舟月下回。\n风雪当门须有夜，要观四物一时来。",
        "dynasty": "宋",
        "collection_info": null
    },
    {
        "title": "用赵国兴梅韵自赋",
        "author": "陈文蔚",
        "content": "西郊有客枕溪居，特为孤芳小结庐。\n窗外横枝疏带竹，花边流水暗通渠。\n伊方傲矣百花上，我亦翛然三径余。\n此外不关茅屋事，为谁烟雨自妆梳。",
        "dynasty": "宋",
        "collection_info": null
    },
    {
        "title": "国兴招饮后圃即席赋",
        "author": "陈文蔚",
        "content": "主人命酒嫌杯浅，狂客催诗恨句迟。\n此夜直须诗酒领，十分春色在花枝。",
        "dynasty": "宋",
        "collection_info": null
    },
    {
        "title": "上巳游惠泉和赵国兴韵",
        "author": "陈文蔚",
        "content": "閒倚栏桿觅句时，此身如在浣花溪。\n草迷芳径王孙醉，花满春山杜宇啼。\n酒罢啜茶留石井，兴余随月步江堤。\n清泉白石平生约，未有工夫为品题。",
        "dynasty": "宋",
        "collection_info": null
    },
    {
        "title": "徐子融以诗送余方叔吴介甫二书见示和韵以谢  其一",
        "author": "陈文蔚",
        "content": "借得缄书卷又开，喜同千里故人来。\n切嗟正为求真益，肯使鳞鸿泛往回。",
        "dynasty": "宋",
        "collection_info": null
    },
    {
        "title": "徐子融以诗送余方叔吴介甫二书见示和韵以谢  其二",
        "author": "陈文蔚",
        "content": "簪去良朋未有期，无邪端欲正吾思。\n近来自服无他药，一卷中庸对证医。",
        "dynasty": "宋",
        "collection_info": null
    },
    {
        "title": "送赵德勤将漕淮东  其一",
        "author": "陈文蔚",
        "content": "逼人富贵固骎骎，体国忧时一寸心。\n符印递迁无旷岁，庙堂谁谓少知音。\n民间利病搜求久，财计源流讲究深。\n飞輓恢恢有余地，要知罢困极于今。",
        "dynasty": "宋",
        "collection_info": null
    },
    {
        "title": "送赵德勤将漕淮东  其二",
        "author": "陈文蔚",
        "content": "才难嘆息古犹今，使节双持委寄深。\n真主厉精思吏治，累朝忠孝结人心。\n激扬正頼扶风宪，钦恤惟存布德音。\n吏称民安两无事，不妨丹扆献规箴。",
        "dynasty": "宋",
        "collection_info": null
    },
    {
        "title": "送赵德勤将漕淮东  其三",
        "author": "陈文蔚",
        "content": "登亭每忆楚东时，把酒吟诗对落晖。\n拭目正看黄鹄举，回头不奈白云飞。\n未应失计荒茅屋，正坐无钱买钓矶。\n𤱶亩有怀常抱膝，论思惟日望公归。",
        "dynasty": "宋",
        "collection_info": null
    },
    {
        "title": "送彭应期游淮东  其一",
        "author": "陈文蔚",
        "content": "昔日淮西今又东，为文怪似史迁公。\n远游要是丈夫志，自足一枝真计穷。",
        "dynasty": "宋",
        "collection_info": null
    },
    {
        "title": "送彭应期游淮东  其二",
        "author": "陈文蔚",
        "content": "论心有约未能遂，两载江头再语离。\n纵乏青铜沽一醉，临风分袂可无诗。",
        "dynasty": "宋",
        "collection_info": null
    },
    {
        "title": "六月十四夜独坐无喧阁",
        "author": "陈文蔚",
        "content": "凭栏无事此时情，一阕欣闻欵乃声。\n归去夜阑谁管领，付他风月自清明。",
        "dynasty": "宋",
        "collection_info": null
    },
    {
        "title": "七月四夜雨过差凉閒坐和徐子融晦日所寄四绝  其一",
        "author": "陈文蔚",
        "content": "昏花病眼已经年，世味甘酸总澹然。\n堆案文书浑不读，一灯危坐晚凉天。",
        "dynasty": "宋",
        "collection_info": null
    },
    {
        "title": "七月四夜雨过差凉閒坐和徐子融晦日所寄四绝  其二",
        "author": "陈文蔚",
        "content": "珍重羲黄书一编，昔经秦火不能然。\n君今于此得消息，岂外吾身更觅天。",
        "dynasty": "宋",
        "collection_info": null
    },
    {
        "title": "七月四夜雨过差凉閒坐和徐子融晦日所寄四绝  其三",
        "author": "陈文蔚",
        "content": "每向清宵自省愆，滔滔无奈世皆然。\n盈亏消息因而悟，万事支颐一听天。",
        "dynasty": "宋",
        "collection_info": null
    },
    {
        "title": "七月四夜雨过差凉閒坐和徐子融晦日所寄四绝  其四",
        "author": "陈文蔚",
        "content": "此理分明见各偏，何时讲习到同然。\n寄书好与随庵道，千里元来共一天。",
        "dynasty": "宋",
        "collection_info": null
    },
    {
        "title": "送赵国晋随侍之江西",
        "author": "陈文蔚",
        "content": "如今无復酒肠宽，十五年同一梦间。\n岁月易从愁裏换，鬓毛多向别时斑。\n诸公台阁总皆着，独我山林自爱閒。\n见说西风欲回首，樽前重得话间关。",
        "dynasty": "宋",
        "collection_info": null
    },
    {
        "title": "七月廿六日赵国兴招饮山堂有诗和韵",
        "author": "陈文蔚",
        "content": "满地秋阴日欲残，故人相约过松关。\n风烟雨后呈姿态，杖屦秋来起废閒。\n喜有诗情浓似酒，从渠日历积如山。\n清溪况解知人意，为绕山堂绿一湾。",
        "dynasty": "宋",
        "collection_info": null
    },
    {
        "title": "和韵呈徐子融聊寓规谏时子融同会",
        "author": "陈文蔚",
        "content": "儒党凋零类月残，兴言及此最情关。\n杯觞固可随宜醉，主宰何尝有暂閒。\n行健要将干作马，登高须识艮为山。\n莫教尽日劳舟楫，只在当初相见湾。",
        "dynasty": "宋",
        "collection_info": null
    },
    {
        "title": "和赵连州雨中宿蒙轩韵",
        "author": "陈文蔚",
        "content": "千岩万壑暮云归，不但晴宜雨亦宜。\n妙处已将诗句写，吟余惟有梦魂知。\n对床谁共三更听，击节难名一段奇。\n安得山间伴清宿，拥衾推枕和公诗。",
        "dynasty": "宋",
        "collection_info": null
    },
    {
        "title": "和傅国开县丞竹涧韵",
        "author": "陈文蔚",
        "content": "随宜适意小轩亭，傍竹临流取次成。\n地接园池山径近，畦分花木四时平。\n秋风日有酒杯乐，径石时敲拄杖声。\n既有清湾堪钓月，可无一叶小舟横。",
        "dynasty": "宋",
        "collection_info": null
    },
    {
        "title": "又和载酒过竹涧韵",
        "author": "陈文蔚",
        "content": "名园一水绿潆洄，消得风流太守来。\n把酒哦诗真不恶，此时怀抱十分开。",
        "dynasty": "宋",
        "collection_info": null
    },
    {
        "title": "连州再招饮蒙轩次其韵",
        "author": "陈文蔚",
        "content": "把酒蒙轩喜屡同，笑谈终日坐生风。\n但知此意无欣厌，一任时人自介通。\n醉裏直愁逢李白，席间何幸有车公。\n南枝趁取梅花未，贤圣时时为一中。",
        "dynasty": "宋",
        "collection_info": null
    },
    {
        "title": "十一月望后同徐子融黄子功送先生归闽是夕宿分水岭头遇雪次早别先生二兄北归约联诗不成自赋一绝",
        "author": "陈文蔚",
        "content": "先生风节本高寒，千仞峰头雪正漫。\n一夕诸生聆妙论，时人莫作剡溪看。",
        "dynasty": "宋",
        "collection_info": null
    },
    {
        "title": "后一日和徐子融韵",
        "author": "陈文蔚",
        "content": "未省千林变作瑶，祇知尊酒侍清宵。\n大将臣子明忠孝，妙在阴阳验息消。\n忆此老仙衝雪去，归欤两袂喜风飘。\n岭头故事诗能纪，今古相逢总不饶。",
        "dynasty": "宋",
        "collection_info": null
    },
    {
        "title": "乙卯正月别子融",
        "author": "陈文蔚",
        "content": "相逢便欲作归谋，为子慇懃一日留。\n山好不妨和雨看，水平重得绕湖游。\n酒须更放微醺饮，诗亦无劳着意求。\n别去不愁山水隔，兴来径理雪中舟。",
        "dynasty": "宋",
        "collection_info": null
    },
    {
        "title": "三月望访徐子颜",
        "author": "陈文蔚",
        "content": "近有平林远有山，先生无日不开颜。\n杜门有味心千古，何用浮名落世间。",
        "dynasty": "宋",
        "collection_info": null
    },
    {
        "title": "九月十一日挈浩同省先陇早起四山昏翳衝雾露涉水登山至山颠则日已东上澄空朗然下视村中雾犹蒙罩人烟桑柘皆不可辨戏成一绝",
        "author": "陈文蔚",
        "content": "拄上高峰近日轮，四山端的见来亲。\n此身已在烟霾上，可惜烟霾底下人。",
        "dynasty": "宋",
        "collection_info": null
    },
    {
        "title": "子融观木犀怀赵连州有别后吟情浑冷落不知花卉若为开之句录以见寄予报云近读书之暇多哦康节诗时有自适处忽奉佳章辄用此意继韵后录呈先生有报书",
        "author": "陈文蔚",
        "content": "诗哦击壤兴悠哉，一任光阴头上催。\n味好花间饮醇酎，风清竹外见疏梅。\n孤鸿忽自云间至，好意惊从天外来。\n人有合离花一也，不应人去不花开。",
        "dynasty": "宋",
        "collection_info": null
    },
    {
        "title": "晚步傅氏小园",
        "author": "陈文蔚",
        "content": "溪园信步晚徘徊，白白红红夹径开。\n漫折一枝携在手，也教人道看花来。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 先春堂",
        "author": "陈文蔚",
        "content": "芳园十亩面东开，春色知从此地来。\n门外风光浑未觉，堂前早已发桃梅。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 邀月",
        "author": "陈文蔚",
        "content": "远乐数声闻玉箫，酒酣起舞月中宵。\n谪仙当日真豪放，明镜飞空许见邀。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 宾日",
        "author": "陈文蔚",
        "content": "着眼高时四海空，何须服日脸霞红。\n清朝坐对升旸谷，万里云烟在古风。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 一勺",
        "author": "陈文蔚",
        "content": "吞梦胸襟纳九江，等閒领客醉壶觞。\n爱将万事寻源委，锄到云间得秘藏。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 隽游",
        "author": "陈文蔚",
        "content": "亭据高峰上上头，登临人世一沤浮。\n嚣尘到此都遗尽，直欲乘风跨鹤游。",
        "dynasty": "宋",
        "collection_info": null
    },
    {
        "title": "赵湖州东园杂咏和人韵 矍圃",
        "author": "陈文蔚",
        "content": "剔攘取予见经纶，中的工人又日新。\n一醉使君豪气发，颇思三箭定胡人。",
        "dynasty": "宋",
        "collection_info": null
    },
    {
        "title": "和傅岩叟病中见寄",
        "author": "陈文蔚",
        "content": "平时安乐病中知，多少人间未发机。\n若把此身常似病，分明四十九年非。",
        "dynasty": "宋",
        "collection_info": null
    },
    {
        "title": "雨不止和族叔韵",
        "author": "陈文蔚",
        "content": "小斋容膝足迟回，世路羊肠不用猜。\n久矣此心冥进取，翩然何日赋归来。\n新篘半熟瓮头酒，小摘微黄叶底梅。\n尽日北窗听雨卧，任他门巷长蒿莱。",
        "dynasty": "宋",
        "collection_info": null
    },
    {
        "title": "戊午正月送赵工部赴江东参谋",
        "author": "陈文蔚",
        "content": "设门大字题嘉遁，买宅浩然归去来。\n十亩清溪千箇竹，一庭春意半窗梅。\n渔樵正伴诗翁乐，鸥鹭俄惊诏墨催。\n底事此中留不住，钓磻知有济时才。",
        "dynasty": "宋",
        "collection_info": null
    },
    {
        "title": "许世卿孝亭邂逅为予修琴临别求诗为赋长句",
        "author": "陈文蔚",
        "content": "邂逅相逢不记春，未知此际得情亲。\n一溪云月閒中计，三尺丝桐物外身。\n未有清尊酬痛饮，已惊明日是行人。\n抱琴归去无余恨，大吕黄钟一味醇。",
        "dynasty": "宋",
        "collection_info": null
    },
    {
        "title": "雪中约嘉言叔",
        "author": "陈文蔚",
        "content": "没晓园林玉万株，最宜梅竹与茅庐。\n高人想见诗肩耸，乘兴还能访戴无。",
        "dynasty": "宋",
        "collection_info": null
    },
    {
        "title": "送傅君玉赴廷对",
        "author": "陈文蔚",
        "content": "自嘆忠肠皎日星，致身无地老岩垧。\n君今有策奏天子，要使谗邪缩项听。",
        "dynasty": "宋",
        "collection_info": null
    },
    {
        "title": "读书傅氏揖桂林外一山恍如徐子融书阁所见书阁见山之阴揖桂见山之阳戏成一绝呈子融",
        "author": "陈文蔚",
        "content": "自昔桂阳名此山，登楼恍若见林端。\n山中固有诛茅地，却许吾人背面看。",
        "dynasty": "宋",
        "collection_info": null
    },
    {
        "title": "子融和答三首再用韵赋一绝以谢",
        "author": "陈文蔚",
        "content": "登楼触目皆诗料，难写风烟尽笔端。\n不但绿阴晴后好，亦便山色雨中看。",
        "dynasty": "宋",
        "collection_info": null
    },
    {
        "title": "傅材甫窗前白月桂开材甫索诗戏作  其一",
        "author": "陈文蔚",
        "content": "天然容貌本施朱，喜异羞同世不趋。\n化得丹砂成玉雪，也知人着半工夫。",
        "dynasty": "宋",
        "collection_info": null
    },
    {
        "title": "傅材甫窗前白月桂开材甫索诗戏作  其二",
        "author": "陈文蔚",
        "content": "冰姿冷淡不求知，却有同心为赋诗。\n更约东君同管领，一尊相对晚凉时。",
        "dynasty": "宋",
        "collection_info": null
    },
    {
        "title": "中秋雨作中夜月明余方叔留寓斋宿酒阑随水纵步方叔有诗用韵同赋",
        "author": "陈文蔚",
        "content": "琼楼玉宇不胜秋，把酒临风味转优。\n云雨自为朝暮变，歌诗不尽古今愁。\n谁知明月天心到，却有佳宾水际留。\n无限醉眠呼不醒，步随清影只搔头。",
        "dynasty": "宋",
        "collection_info": null
    },
    {
        "title": "方叔再用前韵约同赋",
        "author": "陈文蔚",
        "content": "坐谈冰雪满怀秋，珍重余君学素优。\n每有诗情并酒兴，为平月恨与花愁。\n支颐万事从渠变，拂榻今宵为我留。\n何处青山堪卜筑，约君归种菊千头。",
        "dynasty": "宋",
        "collection_info": null
    },
    {
        "title": "同余方叔龚南才纳凉于筠谷竹间题五十六字",
        "author": "陈文蔚",
        "content": "蹑险扪萝策短藜，翠微深处有幽栖。\n风常拂面炎凉变，事不关心得丧齐。\n白酒携来云外饮，新诗留向竹间题。\n相陪尽日余清兴，犹自徜徉玩碧溪。",
        "dynasty": "宋",
        "collection_info": null
    },
    {
        "title": "侍嘉言叔溪行和其韵",
        "author": "陈文蔚",
        "content": "山下江清水见沙，杖头沽醉酒旗家。\n多情黄菊知人意，故放篱边三四花。",
        "dynasty": "宋",
        "collection_info": null
    },
    {
        "title": "和赵国兴访萧氏草堂",
        "author": "陈文蔚",
        "content": "四野山围面面屏，何人结屋趣方成。\n好风吹过半湖碧，白鸟飞边一点明。\n乘兴半春携酒约，隔山遥夜读书声。\n买邻为爱茅斋近，试倩诗人状此情。",
        "dynasty": "宋",
        "collection_info": null
    },
    {
        "title": "庚申清明日子融出游寄示纪游十绝以长句谢之",
        "author": "陈文蔚",
        "content": "浴沂天气出郊垧，所至题诗取次成。\n花坞风烟俱入咏，云岩泉石屡增名。\n摩挲硖石旧题字，展转东山未尽情。\n不出祗寻窗下计，春光随处亦清明。",
        "dynasty": "宋",
        "collection_info": null
    },
    {
        "title": "晚步清晖不见主人题竹间",
        "author": "陈文蔚",
        "content": "饱食无余事，逍遥散步行。\n清晖人不见，鸥鹭自相迎。",
        "dynasty": "宋",
        "collection_info": null
    },
    {
        "title": "送赵国宜赴筠州户掾",
        "author": "陈文蔚",
        "content": "苦无多路旅程宽，正是江南绿打团。\n欲湿征衫梅雨细，不成客梦麦秋寒。\n官閒诗可频搜句，亲近书宜月问安。\n自笑无才愧之子，明时君禄讵能干。",
        "dynasty": "宋",
        "collection_info": null
    },
    {
        "title": "送赵国开赴湘阴",
        "author": "陈文蔚",
        "content": "听取闽山父老谣，屡曾游戏试牛刀。\n双鳬泽国翩翩去，一鹗秋风渐渐高。\n书至未忘千树橘，政成须种满城桃。\n早归宣室膺前席，莫漫江头赋广骚。",
        "dynasty": "宋",
        "collection_info": null
    },
    {
        "title": "和茂嘉郎中催梅韵",
        "author": "陈文蔚",
        "content": "快读新诗似见梅，昏昏醉眼为君开。\n枝头未见粉苞露，句裏先传春信来。\n试问花神缘底晚，政须羯鼓为渠催。\n前枝见说南枝早，合取彭溪溪上栽。",
        "dynasty": "宋",
        "collection_info": null
    },
    {
        "title": "二月廿一日游藏胜有感",
        "author": "陈文蔚",
        "content": "柴门终日掩荒苔，记得年时把酒杯。\n幸有春风到桃李，一年一度看花来。",
        "dynasty": "宋",
        "collection_info": null
    },
    {
        "title": "和赵国宜转寄傅岩叟诗韵时岁歉人艰食闻国宜有发粟意因有以劝相之",
        "author": "陈文蔚",
        "content": "云章华阁照明时，朝野如今尚采诗。\n紫府祗因通夕梦，永平从此失朝饥。\n似闻令子心传印，便有行人口似碑。\n还许秫田分靖节，黄花重九醉东篱。",
        "dynasty": "宋",
        "collection_info": null
    },
    {
        "title": "和赵忠州见寄",
        "author": "陈文蔚",
        "content": "道义虽同趣，穷通奈两途。\n蜀闽歌召杜，莘野乐唐虞。\n世上风波恶，胸中矛盾无。\n交情岁寒见，故我即今吾。",
        "dynasty": "宋",
        "collection_info": null
    },
    {
        "title": "赵河源幼子种莲于盆池一干开双叶戏作小诗时河源二幼子一受命矣",
        "author": "陈文蔚",
        "content": "穉子堂前戏綵时，种莲积水作盆池。\n间闻并萼窥红影，谁识双柯媚绿漪。\n莫谓微荄无妙意，也知造物等儿嬉。\n看看膝下成双绿，为应君家此段奇。",
        "dynasty": "宋",
        "collection_info": null
    },
    {
        "title": "贺赵及卿黄定甫主宾联名登第",
        "author": "陈文蔚",
        "content": "人杰须知本地灵，鹅峰挺拔湛溪清。\n新添九桂丛芳茂，旁发一枝花更荣。\n文社只今传盛事，宦途从此展修程。\n归耕媿我犹无地，仅有青山一笑迎。",
        "dynasty": "宋",
        "collection_info": null
    },
    {
        "title": "送赵局之官",
        "author": "陈文蔚",
        "content": "琴书结束定何时，折赠新年梅一枝。\n诗过钓台天欲雪，春归湖岸柳成丝。\n交游文社顿成阔，富贵帝乡今可期。\n小试活民医国手，眼明诸老会相知。",
        "dynasty": "宋",
        "collection_info": null
    },
    {
        "title": "十二月十二日踏雪度崧岭  其一",
        "author": "陈文蔚",
        "content": "何事隆冬震地雷，天公补过令方回。\n玉装庭树三番白，花间江梅六出开。\n岂止为民除瘴疠，且欣无地不琼瑰。\n到家未说丰年事，喜奉慈亲酒一杯。",
        "dynasty": "宋",
        "collection_info": null
    },
    {
        "title": "十二月十二日踏雪度崧岭  其二",
        "author": "陈文蔚",
        "content": "雪行崧岭岁华新，又作残年踏雪人。\n茅屋画檐俱富贵，穉松枯木总精神。\n哦诗未怕寒生粟，举酒惟知暖欲春。\n自说到家贫亦好，两峰门外玉璘珣。",
        "dynasty": "宋",
        "collection_info": null
    },
    {
        "title": "十二月廿三日举故事访黄冈梅",
        "author": "陈文蔚",
        "content": "岁披草棘访槎牙，为爱凌霜傲雪花。\n不学春花娇女面，朱帘翠幕几重遮。",
        "dynasty": "宋",
        "collection_info": null
    },
    {
        "title": "壬申春社前一日晚步欣欣园",
        "author": "陈文蔚",
        "content": "何必游园问主人，只寻花柳闹中春。\n都无拣择行随意，不费思量句有神。\n是处林园明紫翠，晚晴楼阁倚嶙峋。\n村村鷄酒相招唤，安得便为同社邻。",
        "dynasty": "宋",
        "collection_info": null
    },
    {
        "title": "和赵忠州归耕之赋",
        "author": "陈文蔚",
        "content": "壮年学易计非疏，晚读人间种树书。\n不向云霄羡鸿鹄，却来江海伴舂锄。\n感君绿野成归计，令我青山思故居。\n只恐奇谋未施设，折秦强赵要相如。",
        "dynasty": "宋",
        "collection_info": null
    },
    {
        "title": "三月八日晚步溪上二绝  其一",
        "author": "陈文蔚",
        "content": "绿杨芳草两边洲，不碍晴川日夜流。\n我到忘机每终日，为谁飞去怪沙鸥。",
        "dynasty": "宋",
        "collection_info": null
    },
    {
        "title": "三月八日晚步溪上二绝  其二",
        "author": "陈文蔚",
        "content": "画笔难描苹渚意，诗情难状柳堤风。\n若令妙处人皆会，甘把渔竿伴钓翁。",
        "dynasty": "宋",
        "collection_info": null
    },
    {
        "title": "天王寺佛塔灯隔林见之奇绝因成口占",
        "author": "陈文蔚",
        "content": "上元灯火九衢中，何似金莲下半空。\n要识隔林奇绝处，星毬带叶荔枝红。",
        "dynasty": "宋",
        "collection_info": null
    },
    {
        "title": "赋叶茂卿泉石轩",
        "author": "陈文蔚",
        "content": "郭外多佳士，溪南好结庐。\n因君爱泉石，令我想风雩。\n既有琴书乐，应无世俗拘。\n谁能厌朝市，来此共须臾。",
        "dynasty": "宋",
        "collection_info": null
    },
    {
        "title": "行崧岭将半下瞰山中一人家似不与世接者凝伫久之因成一绝",
        "author": "陈文蔚",
        "content": "几曲青山一亩宫，前村惟有小溪通。\n鷄鸣鸟宿知昏旦，水碓无人自在舂。",
        "dynasty": "宋",
        "collection_info": null
    },
    {
        "title": "寄题张正国斗斋  其一",
        "author": "陈文蔚",
        "content": "几人大厦室庐窘，之子数椽天地宽。\n醉裏挥毫诗胆大，不悬金印老江干。",
        "dynasty": "宋",
        "collection_info": null
    },
    {
        "title": "寄题张正国斗斋  其二",
        "author": "陈文蔚",
        "content": "蒲团竹几炷熏炉，剩读平生未见书。\n酌古量今会文夜，清风明月四窗虚。",
        "dynasty": "宋",
        "collection_info": null
    },
    {
        "title": "寄题张正国斗斋  其三",
        "author": "陈文蔚",
        "content": "数年约我过温溪，好趁鸡黄秋黍炊。\n添子江湖千顷意，劝于窗外作盆池。",
        "dynasty": "宋",
        "collection_info": null
    },
    {
        "title": "送会稽王君东归",
        "author": "陈文蔚",
        "content": "人生相遇若云萍，听唱阳关酒暂停。\n夜雨挑灯今昨恨，秋风吹梦短长亭。\n笑予衰鬓霜侵绿，喜子新功刃发硎。\n欲当马檛何以赠，江边犹有柳条青。",
        "dynasty": "宋",
        "collection_info": null
    },
    {
        "title": "视新买徐七坞田",
        "author": "陈文蔚",
        "content": "人说山田薄有收，不如平壤水交流。\n深耕早种将勤补，亦胜当初无寸畴。",
        "dynasty": "宋",
        "collection_info": null
    },
    {
        "title": "和周次公韵送郑恭叔归城南并简次公  其一",
        "author": "陈文蔚",
        "content": "三十年前识雅容，蹉跎人事各成翁。\n而今头白灯明裏，有酒何妨一醉红。",
        "dynasty": "宋",
        "collection_info": null
    },
    {
        "title": "和周次公韵送郑恭叔归城南并简次公  其二",
        "author": "陈文蔚",
        "content": "春山曾记别匆匆，多少传言诗句中。\n远目不穷天万里，几随西日送征鸿。",
        "dynasty": "宋",
        "collection_info": null
    },
    {
        "title": "癸酉立春衝雪观梅",
        "author": "陈文蔚",
        "content": "吾翁当日手亲栽，今见芳英几度开。\n把酒未能娱一醉，衝寒犯雪日须来。",
        "dynasty": "宋",
        "collection_info": null
    },
    {
        "title": "老人及儿辈皆和再用前韵",
        "author": "陈文蔚",
        "content": "不厕繁桃俗杏栽，诗怀端为此花开。\n自缘祗结冰霜侣，花底浑无俗驾来。",
        "dynasty": "宋",
        "collection_info": null
    },
    {
        "title": "题赵守飞霞亭",
        "author": "陈文蔚",
        "content": "问津早似武陵溪，屋上鹅峰有遁肥。\n醉脸丹时歌雪白，碧山深处染桃绯。\n林亭缥缈仙翁乐，酒盏交酬花片飞。\n逍遣箇中閒日月，赋诗应不送春归。",
        "dynasty": "宋",
        "collection_info": null
    },
    {
        "title": "再用韵呈赵守",
        "author": "陈文蔚",
        "content": "不待渔舠唤隔溪，种桃千树正红肥。\n山围晓障新图画，花押春班簇紫绯。\n池凈白鸥相对浴，客来青鸟故双飞。\n寄诗为问花前醉，何似天香满袖归。",
        "dynasty": "宋",
        "collection_info": null
    },
    {
        "title": "和赵忠州园亭落成宴客三首 自为堂",
        "author": "陈文蔚",
        "content": "双旌未逐诏书还，放适何妨且谢安。\n地拔鹅峰长突兀，天教老子得蹒跚。\n病瘳不必维摩问，客醉谁知太守欢。\n更乞为时推此意，要令宵旰九重宽。",
        "dynasty": "宋",
        "collection_info": null
    },
    {
        "title": "和赵忠州园亭落成宴客三首 飞霞亭",
        "author": "陈文蔚",
        "content": "水香流出洞中花，曾阅秦朝与汉家。\n咫尺不知尘世隔，渔郎回首锁烟霞。",
        "dynasty": "宋",
        "collection_info": null
    },
    {
        "title": "和赵忠州园亭落成宴客三首 钓鳌",
        "author": "陈文蔚",
        "content": "自来名教属吾曹，立极何须说断鳌。\n聊把经纶寄鱼钓，岂无裴楷试仙涛。",
        "dynasty": "宋",
        "collection_info": null
    },
    {
        "title": "庐陵赵令君宅后有莲濠月夕相拉观莲戏庐陵",
        "author": "陈文蔚",
        "content": "朱桥绿水夜深游，满载荷花万斛舟。\n多病近来常止酒，及无尊俎欠风流。",
        "dynasty": "宋",
        "collection_info": null
    },
    {
        "title": "庐陵呼酒再用韵",
        "author": "陈文蔚",
        "content": "令君领客作清游，萧散仙人莲叶舟。\n唤得酒来诗兴发，浩歌和月吸黄流。",
        "dynasty": "宋",
        "collection_info": null
    },
    {
        "title": "庐陵于两池中作船亭名卧芦取山谷满船明月卧芦花之句落成为赋小诗",
        "author": "陈文蔚",
        "content": "路入芳池柳岸行，宛然野渡一舟横。\n祗缘胸次规模别，便有江湖气象生。\n云影恍疑帆影度，啸歌中有棹歌声。\n天书恐逐衔芦雁，未许花边卧月明。",
        "dynasty": "宋",
        "collection_info": null
    },
    {
        "title": "晚坐卧庐復与庐陵同用前韵",
        "author": "陈文蔚",
        "content": "待得巡檐有月行，梅仙无惜为琴横。\n频招野客耽诗兴，祇恐东君费麯生。\n拄笏静看山拥翠，凭栏閒听水流声。\n人生聚散无劳较，万里青天白鸟鸣。",
        "dynasty": "宋",
        "collection_info": null
    },
    {
        "title": "八月十日过松水",
        "author": "陈文蔚",
        "content": "拂石临流几岁秋，未尝历险究源头。\n今朝拄上云烟去，为吸清泠最上流。",
        "dynasty": "宋",
        "collection_info": null
    },
    {
        "title": "以寿山石绦环寄赵昌甫将以廿八字",
        "author": "陈文蔚",
        "content": "连城价重虽非玉，千古名存寿此山。\n野服閒居颇相称，无端因得玩如环。",
        "dynasty": "宋",
        "collection_info": null
    },
    {
        "title": "甲戌正月从君用弟觅月桂栽",
        "author": "陈文蔚",
        "content": "花发枝头月月新，不妨分种过西邻。\n琴书结束归来日，要使门庭长有春。",
        "dynasty": "宋",
        "collection_info": null
    },
    {
        "title": "送叶味道赴南宫",
        "author": "陈文蔚",
        "content": "圣世宗儒重设科，名公硕德总搜罗。\n近年底事摧颓甚，士气都缘斲丧多。\n忧世情词常恳恻，喜君事业久研磨。\n不才但有山林兴，洗耳专听奏凯歌。",
        "dynasty": "宋",
        "collection_info": null
    },
    {
        "title": "呈仓使觅官书",
        "author": "陈文蔚",
        "content": "岁月蹉跎髮已丝，埋头自笑有书痴。\n故人倘解怜清好，归去山房补缺遗。",
        "dynasty": "宋",
        "collection_info": null
    },
    {
        "title": "池阳地寒梅开甚晚上元后始见疏花一夕春雪晓起观梅为梅解嘲",
        "author": "陈文蔚",
        "content": "千林一夜散琼瑰，莫诮亭前春后梅。\n未入纷纷红紫队，不妨曾是雪中开。",
        "dynasty": "宋",
        "collection_info": null
    },
    {
        "title": "仓使亦为梅着句适与予意相合和其韵",
        "author": "陈文蔚",
        "content": "六花如觉厌春迟，桃未敷红柳未垂。\n只有红梅太孤寂，裁冰缀玉助清奇。",
        "dynasty": "宋",
        "collection_info": null
    },
    {
        "title": "别仓使二首  其一",
        "author": "陈文蔚",
        "content": "千里江头访故人，事虽论旧道弥新。\n悬知一味忧勤意，要活九州穷困民。\n秋月洞明波底影，祥风潜有雪中春。\n荒山僻峤雪深处，无惜遄驱六辔均。",
        "dynasty": "宋",
        "collection_info": null
    },
    {
        "title": "别仓使二首  其二",
        "author": "陈文蔚",
        "content": "服膺师训毅名斋，观省无妨动与偕。\n只向此中窥所守，已知平日谨诸怀。\n器充宏博干坤大，理析精微律吕谐。\n吾道古今穷不尽，一尊深夜讲朋侪。",
        "dynasty": "宋",
        "collection_info": null
    },
    {
        "title": "归途喜晴",
        "author": "陈文蔚",
        "content": "来时风雪乱纷纷，归日川原处处春。\n因识发生真意思，雨余花柳更精神。",
        "dynasty": "宋",
        "collection_info": null
    },
    {
        "title": "追赋齐山",
        "author": "陈文蔚",
        "content": "兴动齐山杖屦飞，可人迟日嫩晴晖。\n一堤烟柳连秋浦，万里江山入翠微。\n泉石怪奇难尽究，古今题品待携归。\n春来歌酒虽无禁，不与红尘染是非。",
        "dynasty": "宋",
        "collection_info": null
    },
    {
        "title": "追赋台治诸景有怀仓使",
        "author": "陈文蔚",
        "content": "日日花光展翠游，芙蓉高树压城头。\n招邀风月新添竹，管领湖山数上楼。\n欲伴清琴庭舞鹤，不惊使节浦眠鸥。\n花开红藕熏风细，恨不同撑柳外舟。",
        "dynasty": "宋",
        "collection_info": null
    },
    {
        "title": "追赋西庙广觉寺",
        "author": "陈文蔚",
        "content": "精蓝同占一青山，游子纷纷春自閒。\n要福乞灵从尔辈，独携筇杖款松间。",
        "dynasty": "宋",
        "collection_info": null
    },
    {
        "title": "晨兴",
        "author": "陈文蔚",
        "content": "书窗欲曙梦初还，起坐披衣百虑间。\n谁识斯时会心处，静听鸟语乐相关。",
        "dynasty": "宋",
        "collection_info": null
    },
    {
        "title": "送赵国呈赴金坛",
        "author": "陈文蔚",
        "content": "未成花柳种成堤，早有先声到浙西。\n待得已书驯雉绩，不妨聊访旧鸾栖。\n堂前风入琴三弄，江上春归雨一犂。\n莫道催科能样急，也分一念到羣黎。",
        "dynasty": "宋",
        "collection_info": null
    },
    {
        "title": "与周希颜游灵泉归途偶作",
        "author": "陈文蔚",
        "content": "花日迟迟暖似烘，杖藜飞舞趁东风。\n野桥傍水柳先绿，山寺留春桃正红。\n信步哦诗忘日晚，因言契理觉春融。\n莆田远在千山外，长使灵泉信息通。",
        "dynasty": "宋",
        "collection_info": null
    },
    {
        "title": "和昌甫见寄韵",
        "author": "陈文蔚",
        "content": "每日相亲一卷书，席门犹是昔年如。\n似公长者今时少，花外何时见小车。",
        "dynasty": "宋",
        "collection_info": null
    },
    {
        "title": "清明上冢见杜鹃花",
        "author": "陈文蔚",
        "content": "春来未听杜鹃啼，但见青山花满枝。\n俗礼不违聊上冢，他乡寒食嘆年时。",
        "dynasty": "宋",
        "collection_info": null
    },
    {
        "title": "希颜见寄二绝和韵  其一",
        "author": "陈文蔚",
        "content": "海棠带雨浅深红，共憇閒亭拂面风。\n识得春光随处乐，鬓丝谁管已成翁。",
        "dynasty": "宋",
        "collection_info": null
    },
    {
        "title": "希颜见寄二绝和韵  其二",
        "author": "陈文蔚",
        "content": "乳燕将雏看学飞，绝胜对客麈频挥。\n绿阴翠幄閒中好，谁道春随红紫归。",
        "dynasty": "宋",
        "collection_info": null
    },
    {
        "title": "周公美载酒见过以长句见谢意",
        "author": "陈文蔚",
        "content": "门前题凤风何薄，雪夜回舟意未真。\n谁似松溪弄明月，兴来载酒访幽人。\n扣舷牛渚盟当践，落帽龙山约又新。\n况有梅花凉玉雪，暑窗容我日为邻。",
        "dynasty": "宋",
        "collection_info": null
    },
    {
        "title": "中秋后一夕正望浮桥观月",
        "author": "陈文蔚",
        "content": "省赋山间明月章，好风吹我上河梁。\n冰轮不带一分缺，玉鑑无如今夕光。\n正自凭栏观水静，不妨倚杖看人忙。\n有谁会得迟归意，籁息天高午夜凉。",
        "dynasty": "宋",
        "collection_info": null
    },
    {
        "title": "重九后一日同公美游灵泉公美举示莲塘纳凉之句后公美和予浮桥观月之韵纪灵泉之游予以老人不快不暇即赋老人既安用渠纳凉韵为谢",
        "author": "陈文蔚",
        "content": "寺访灵泉山路长，赋诗因得话莲塘。\n林间度竹风无暑，涧裏流花水带香。\n静胜携筇终日款，闲来坐石满襟凉。\n纪游未暇牵人事，题品输君第一章。",
        "dynasty": "宋",
        "collection_info": null
    },
    {
        "title": "昌甫寄徐崇甫书并崇甫寄渠诗及渠兄弟和章因次其韵呈昌甫",
        "author": "陈文蔚",
        "content": "念作章泉去，川流日夜东。\n一身长是客，双鬓已成翁。\n霁想濂溪月，和思柳下风。\n平安毅斋信，多谢为流通。",
        "dynasty": "宋",
        "collection_info": null
    },
    {
        "title": "十月九日同公美践上林之约回途纪实",
        "author": "陈文蔚",
        "content": "景入小春方嫩寒，缓行不觉鸟间关。\n倚空迭嶂何崷崒，带石清溪屡绕环。\n政拟徘徊檀木岭，且先点检上林山。\n杖藜未作忙归计，又喜临清得钓湾。",
        "dynasty": "宋",
        "collection_info": null
    },
    {
        "title": "壬午三月廿三日偕诸生携酒过公美家公美宅前山花烂开极可爱为赋一绝",
        "author": "陈文蔚",
        "content": "青春深处每徘徊，为爱花城锦绣堆。\n谁似君家奇绝处，坐迎春色入门来。",
        "dynasty": "宋",
        "collection_info": null
    },
    {
        "title": "公美约同游龙安寺僧留小饮归途一绝",
        "author": "陈文蔚",
        "content": "几年无便到招提，沙路徐行趁碧溪。\n花竹禅房成小款，笑谈不觉到斜西。",
        "dynasty": "宋",
        "collection_info": null
    },
    {
        "title": "十一日同诸友登南台二绝  其一",
        "author": "陈文蔚",
        "content": "万里秋风约我曹，俯观阛阓总尘劳。\n跻攀不藉登山屐，身世从知本自高。",
        "dynasty": "宋",
        "collection_info": null
    },
    {
        "title": "十一日同诸友登南台二绝  其二",
        "author": "陈文蔚",
        "content": "脚底云山迭迭低，面前一带绕清溪。\n秋光总可供吟笔，写作登高第一题。",
        "dynasty": "宋",
        "collection_info": null
    },
    {
        "title": "登山却立俯视一村风物殊可人意二绝  其一",
        "author": "陈文蔚",
        "content": "桑柘阴中日日行，只闻犬吠与鷄鸣。\n此时身在烟云上，眼界不知如许明。",
        "dynasty": "宋",
        "collection_info": null
    },
    {
        "title": "登山却立俯视一村风物殊可人意二绝  其二",
        "author": "陈文蔚",
        "content": "竹树谁家跨小桥，清溪一带抱山腰。\n不须更倩王摩诘，水墨平铺百尺绡。",
        "dynasty": "宋",
        "collection_info": null
    },
    {
        "title": "重阳侍老人饮",
        "author": "陈文蔚",
        "content": "九十慈亲鬓髮皤，今年菊早去年花。\n一尊细说重阳事，似此清欢有几家。",
        "dynasty": "宋",
        "collection_info": null
    },
    {
        "title": "节后赴傅岩叟之招望日同游栖隠庵华严寺呈岩叟及同游者",
        "author": "陈文蔚",
        "content": "乘兴联翩渡小溪，轻车不怕日斜西。\n拟来古寺观新扁，且向山斋读旧题。\n茆屋起烟归路暝，秋云阁雨暮天低。\n人生适意惟行乐，不较毫芒宠辱齐。",
        "dynasty": "宋",
        "collection_info": null
    },
    {
        "title": "岩叟用前韵相留践云岩之约和韵以谢",
        "author": "陈文蔚",
        "content": "屡陪轩骑过横溪，每想云岩望眼西。\n酬约再寻山下路，赋诗留与石间题。\n吟风弄月计为上，竞利争名着总低。\n明日杖藜归故隠，人生离合信难齐。",
        "dynasty": "宋",
        "collection_info": null
    },
    {
        "title": "赠说相道人",
        "author": "陈文蔚",
        "content": "我生本是山泽癯，只爱竹林痴读书。\n道人相遇说心相，我亦无心更问渠。",
        "dynasty": "宋",
        "collection_info": null
    },
    {
        "title": "斋前梅开",
        "author": "陈文蔚",
        "content": "每岁衝寒出探梅，如今花向屋檐开。\n玉颜相见无朝晚，绕树须拚日百回。",
        "dynasty": "宋",
        "collection_info": null
    },
    {
        "title": "癸未二月廿五日访周道人西庵戏题",
        "author": "陈文蔚",
        "content": "道人邀我饭胡麻，半日清閒得远家。\n多少欲来无路问，空于洞口觅桃花。",
        "dynasty": "宋",
        "collection_info": null
    },
    {
        "title": "清明前二日同周公美黄子京郊行和子京韵  其一",
        "author": "陈文蔚",
        "content": "武夷云会总儒衣，今似晨星渐觉稀。\n晚节喜君同臭味，不嫌枯淡肯来归。",
        "dynasty": "宋",
        "collection_info": null
    },
    {
        "title": "清明前二日同周公美黄子京郊行和子京韵  其二",
        "author": "陈文蔚",
        "content": "寻春杖屦偶乘閒，多谢诗囊肯破悭。\n坐石有言盟白石，爱山随意买青山。",
        "dynasty": "宋",
        "collection_info": null
    },
    {
        "title": "清明前二日同周公美黄子京郊行和子京韵  其三",
        "author": "陈文蔚",
        "content": "大道公行居广居，敢将仁义作蘧庐。\n直须至理超然会，不在陈编细字书。",
        "dynasty": "宋",
        "collection_info": null
    },
    {
        "title": "后一日因展省归途口占  其一",
        "author": "陈文蔚",
        "content": "千丈抠衣记武夷，家山今日屡攀跻。\n春风拍拍满怀处，况是花开更鸟啼。",
        "dynasty": "宋",
        "collection_info": null
    },
    {
        "title": "后一日因展省归途口占  其二",
        "author": "陈文蔚",
        "content": "春光休道属谁家，造化平铺无等差。\n不问世间凡草木，得春随意总皆花。",
        "dynasty": "宋",
        "collection_info": null
    },
    {
        "title": "寄题黄子京贫乐斋",
        "author": "陈文蔚",
        "content": "羞逐纷纷世所趋，东溪风月未尝孤。\n闭门蒿藋从渠长，堆案简编聊自娱。\n机括要须明活法，箪瓢非但守枯株。\n不观点也风雩意，洒落胸中一累无。",
        "dynasty": "宋",
        "collection_info": null
    },
    {
        "title": "又谢子京惠贽见",
        "author": "陈文蔚",
        "content": "少日深期造孔门，于今老矣嘆无闻。\n自怜大业乖传授，頼有遗编可讨论。\n君赠名章多过誉，我惭衰朽不胜文。\n誓言愿毕余生力，细与穷源探本根。",
        "dynasty": "宋",
        "collection_info": null
    },
    {
        "title": "集着尚书偶成",
        "author": "陈文蔚",
        "content": "水饮已忘三月味，囊空真乏一钱储。\n屡空本是吾家事，赢得閒身且着书。",
        "dynasty": "宋",
        "collection_info": null
    },
    {
        "title": "灌圃",
        "author": "陈文蔚",
        "content": "少日尝嗤稼圃非，近来閒听老农知。\n世间机械从来耻，不惮晨昏抱瓮疲。",
        "dynasty": "宋",
        "collection_info": null
    },
    {
        "title": "赋决明",
        "author": "陈文蔚",
        "content": "每荐盘餐自觉清，尝于雨后撷其英。\n未言服饵收奇效，翠叶黄花眼早明。",
        "dynasty": "宋",
        "collection_info": null
    },
    {
        "title": "永丰祝子益和予诗见寄许见访以长句谢之且坚其约",
        "author": "陈文蔚",
        "content": "反关甘与世情暌，绿遍閒庭草欲齐。\n何处客来谈列岫，有人雪踏自东溪。\n坐低流俗几千辈，已见新诗第一题。\n他日竹林如肯过，圣门相与探端倪。",
        "dynasty": "宋",
        "collection_info": null
    },
    {
        "title": "寄题列岫",
        "author": "陈文蔚",
        "content": "面面青山不记名，想知宜雨亦宜晴。\n去来自在云千迭，高下无多屋数楹。\n晨诵昼絃俱乐事，春光秋月总诗情。\n箇中真乐谁能识，不问人间枯与荣。",
        "dynasty": "宋",
        "collection_info": null
    },
    {
        "title": "叶茂卿寄诗卷赋此以谢之",
        "author": "陈文蔚",
        "content": "正念交情旧，忽来诗卷新。\n既能赊酒饮，宁作卖书贫。\n计想寻窗下，閒须过涧滨。\n为言田舍乐，花鸟亦情真。",
        "dynasty": "宋",
        "collection_info": null
    },
    {
        "title": "送赵国宜之官武林",
        "author": "陈文蔚",
        "content": "自从栖隠入山深，间阔真同金玉音。\n已谓清光依日月，不知幽趣尚园林。\n暂违陶径菊松面，喜动苏堤梅柳心。\n闻道专留荐贤牍，知音当在伯牙琴。",
        "dynasty": "宋",
        "collection_info": null
    },
    {
        "title": "送赵惠卿赴玉沙法曹",
        "author": "陈文蔚",
        "content": "不辞艰险涉江湖，素志惟期欲展舒。\n平允外应无别法，坦夷中自有亨衢。\n虽云天远雁行近，未至风高鱼素疏。\n见说民淳须事简，不妨宦学进工夫。",
        "dynasty": "宋",
        "collection_info": null
    },
    {
        "title": "昌甫前诗见简方和去未达间再于岩叟处见后诗和韵以谢",
        "author": "陈文蔚",
        "content": "章泉相去每相思，多谢交情不见遗。\n缱绻方赓前日句，联翩又读后来诗。\n梅方迎腊多投好，菊已凌霜不入时。\n大抵世情皆若此，吾侪真结岁寒知。",
        "dynasty": "宋",
        "collection_info": null
    },
    {
        "title": "一夕梦中得绝句觉时惟记后二句最真因润色足成之",
        "author": "陈文蔚",
        "content": "岁月苦为身口累，风霜无奈鬓毛侵。\n中间一事却奇特，存得当时一片心。",
        "dynasty": "宋",
        "collection_info": null
    },
    {
        "title": "甲申正月答昌甫见寄韵代书",
        "author": "陈文蔚",
        "content": "负米尝漂迹，关心为倚门。\n尽欢惟啜菽，奉旨屡空尊。\n温剂劳分给，新诗且记存。\n开缄细吟讽，小立近黄昏。",
        "dynasty": "宋",
        "collection_info": null
    },
    {
        "title": "周公美尝年有红梅之约今花时雨雪公美以诗遣花酒和韵以谢",
        "author": "陈文蔚",
        "content": "红梅高赏趁春晴，不记年华几甲庚。\n花酒一时双遣至，却愁不似对梅清。",
        "dynasty": "宋",
        "collection_info": null
    },
    {
        "title": "清明资福僧遣诗赋此以答之",
        "author": "陈文蔚",
        "content": "清明恰值雨晴时，剩喜邻僧福有诗。\n十里懒寻沽酒旆，一编深下读书帷。\n放怀是处青春好，无事于中白日迟。\n况是精蓝去家近，兴来何惜瘦藤支。",
        "dynasty": "宋",
        "collection_info": null
    },
    {
        "title": "和公美一绝",
        "author": "陈文蔚",
        "content": "欺人一任雪堆头，岂復长怀身外愁。\n涉世自知今已惯，风波应不覆虚舟。",
        "dynasty": "宋",
        "collection_info": null
    },
    {
        "title": "四月二日往檀林登车遇雨度鹅湖岭渐觉开霁一路晴快野花满山赋二绝  其一",
        "author": "陈文蔚",
        "content": "出门正尔值淋漓，决策登车不自疑。\n一路新晴天借与，花香鸟语却撩诗。",
        "dynasty": "宋",
        "collection_info": null
    },
    {
        "title": "四月二日往檀林登车遇雨度鹅湖岭渐觉开霁一路晴快野花满山赋二绝  其二",
        "author": "陈文蔚",
        "content": "块坐萧斋废短筇，一春长在雨声中。\n野花留得春光在，无数青山玉雪丛。",
        "dynasty": "宋",
        "collection_info": null
    },
    {
        "title": "问尘清坐久之归途偶得绝句",
        "author": "陈文蔚",
        "content": "问尘清坐兴悠哉，小立朱桥未忍回。\n好景吟情忽相契，小溪流出柳阴来。",
        "dynasty": "宋",
        "collection_info": null
    },
    {
        "title": "崧岭石泉",
        "author": "陈文蔚",
        "content": "高城石井下成池，对自初分混沌时。\n虽小古今无涸溢，却怜江海有盈亏。",
        "dynasty": "宋",
        "collection_info": null
    },
    {
        "title": "家园偶闻野花香",
        "author": "陈文蔚",
        "content": "杖藜曾是为春忙，紫陌青山到处芳。\n不谓竹林栖隠地，好风时遶野花香。",
        "dynasty": "宋",
        "collection_info": null
    },
    {
        "title": "六月十二日喜雨",
        "author": "陈文蔚",
        "content": "麟经书雨意何如，可喜非常故可书。\n膏泽未观南亩遍，嫩凉且觉北窗虚。\n采诗好入丰年颂，把酒聊娱化日舒。\n怀抱一时宽亩𤱶，微痾勿药顿消除。",
        "dynasty": "宋",
        "collection_info": null
    },
    {
        "title": "贱生诸友有祝颂语以五十六字谢之",
        "author": "陈文蔚",
        "content": "庸庸不作世间奇，空负生成造化机。\n岁月漫惊多髮积，功程殊未进毫微。\n不贪腰下悬金印，且自尊前戏綵衣。\n多谢诸君借辉润，一朝盈箧尽珠玑。",
        "dynasty": "宋",
        "collection_info": null
    },
    {
        "title": "纵步过资福寺僧留饮出示凈度文三教一理论戏书时寺门桂花烂开",
        "author": "陈文蔚",
        "content": "一编凈度出玄文，因憇书窗醉酒尊。\n儒释未须谈一二，且于花下立黄昏。",
        "dynasty": "宋",
        "collection_info": null
    },
    {
        "title": "九月十八日自双溪还寺车中偶得",
        "author": "陈文蔚",
        "content": "太初元有此山川，往古来今几许年。\n合是地灵神降岳，为生人杰柱惊天。\n遗民但抱羲农朴，正学谁知孔孟传。\n要识碧溪流不断，后人须看石崖镌。",
        "dynasty": "宋",
        "collection_info": null
    },
    {
        "title": "隠将峡口占二绝  其一",
        "author": "陈文蔚",
        "content": "小似武夷深更幽，地盘九曲一溪流。\n诛茆结屋虽成左，赢得青山自在游。",
        "dynasty": "宋",
        "collection_info": null
    },
    {
        "title": "隠将峡口占二绝  其二",
        "author": "陈文蔚",
        "content": "四顾青山数亩余，岂无闲地可耕锄。\n有人肯办入山苦，满谷桑麻绕舍蔬。",
        "dynasty": "宋",
        "collection_info": null
    },
    {
        "title": "谢昌甫以诗惠药笺",
        "author": "陈文蔚",
        "content": "药裹屡蒙扶病亲，一番书至一情真。\n人言莫急晨昏奉，我嘆尚为萍梗身。\n栖隠重曾定要约，章泉一见话悲辛。\n吴笺况拜慇懃赐，且续新诗为缕陈。",
        "dynasty": "宋",
        "collection_info": null
    },
    {
        "title": "和张元德寄昌甫末章见及之韵",
        "author": "陈文蔚",
        "content": "江南目断短长亭，会面无由见德星。\n所及交情无皂白，且欣师训炳丹青。\n君将偃室春鸣瑟，我但莱衣日过庭。\n多谢新诗相勉进，敢忘圭復识中扃。",
        "dynasty": "宋",
        "collection_info": null
    },
    {
        "title": "用前韵寄昌甫",
        "author": "陈文蔚",
        "content": "几欲来观鱼计亭，未酬此约已星星。\n自从萧寺一回别，不记春山几度青。\n尚友古人长闭户，喜闻新命忽扬庭。\n兴来会作扁舟去，剥啄应劳为启扃。",
        "dynasty": "宋",
        "collection_info": null
    },
    {
        "title": "和周公美韵",
        "author": "陈文蔚",
        "content": "风光报答可无诗，渐喜春风熟燕泥。\n客至甚思留竹隠，书来无奈趣岩栖。\n幸同故国云虽暮，朗诵新吟日未西。\n自愧续貂才不敏，徘徊月已在榱题。",
        "dynasty": "宋",
        "collection_info": null
    },
    {
        "title": "赵忠州雨中赏海棠",
        "author": "陈文蔚",
        "content": "问春何事苦晴悭，春意惜花留嫩寒。\n共到花前细商畧，精神最好雨中看。",
        "dynasty": "宋",
        "collection_info": null
    },
    {
        "title": "赋萧爽薝卜戏岩叟",
        "author": "陈文蔚",
        "content": "且喜花时雨不妨，凭阑閒与细平章。\n一池交映月添白，六出同妍雪逊香。\n素有书痴缘病懒，不知诗兴为渠忙。\n道人雅好惟清供，却恐花神索酒觞。",
        "dynasty": "宋",
        "collection_info": null
    },
    {
        "title": "月夜观花",
        "author": "陈文蔚",
        "content": "底事更深睡不感，惜花爱月两关情。\n黑甜一枕虽云美，未省人间有此清。",
        "dynasty": "宋",
        "collection_info": null
    },
    {
        "title": "岩叟约观栖隠薝卜雨阻和前韵送酒再用韵答之",
        "author": "陈文蔚",
        "content": "暂辍书程业未妨，倚栏高诵杜陵章。\n不知雨意将诗意，但觉花香带酒香。\n散破苦嫌饥雀下，争喧閒看蜜蜂忙。\n也知栖隠如萧爽，恨不花前共举觞。",
        "dynasty": "宋",
        "collection_info": null
    },
    {
        "title": "六月十七夜待月",
        "author": "陈文蔚",
        "content": "凝伫虚亭未惬心，清光隠隠隔疏林。\n欲观玉鑑呈全体，独倚朱栏到夜深。",
        "dynasty": "宋",
        "collection_info": null
    },
    {
        "title": "黄子京见访值予未还留诗和韵以谢  其一",
        "author": "陈文蔚",
        "content": "自从别去竹林居，暇日寻诗每念渠。\n疾读新编慰牢落，清风习习满襟裾。",
        "dynasty": "宋",
        "collection_info": null
    },
    {
        "title": "黄子京见访值予未还留诗和韵以谢  其二",
        "author": "陈文蔚",
        "content": "此去团溪百里余，不须踪迹嘆差殊。\n平铺此理元无间，曾验工程进也无。",
        "dynasty": "宋",
        "collection_info": null
    },
    {
        "title": "子京又以长篇告别值予欲出一绝谢之",
        "author": "陈文蔚",
        "content": "二年不作上方游，一日重寻旧话头。\n却恨婵娟成两处，清尊无分共中秋。",
        "dynasty": "宋",
        "collection_info": null
    },
    {
        "title": "又和胡应祥游石井韵",
        "author": "陈文蔚",
        "content": "两年再踏铅山路，今日初尝石井泉。\n碧玉岩边论汤餠，全胜五鼎击肥鲜。",
        "dynasty": "宋",
        "collection_info": null
    },
    {
        "title": "题玲珑山",
        "author": "章良能",
        "content": "短锸长镵出万峰，凿开混沌作玲珑。\n市朝可是无巇崄，更向山林巧用工。",
        "dynasty": "宋",
        "collection_info": null
    },
    {
        "title": "题李伯时飞骑习射图",
        "author": "章良能",
        "content": "禁营貔虎天廐龙，技痒不奈刍粟丰。\n闻道宝津尝护驾，前期踊跃矜骁雄。\n红绡低繫柳枝碧，满满弯弓斫鬉射。\n偶然穿叶未为奇，截下红绡方破的。\n綵绳长曳綵毬轻，闪烁眩转如奔星。\n弦头霹雳起马脚，回看一箭落欃枪。\n乌纱帽稳春衫薄，交鞯焕烂青丝络。\n千步场深隔九关，毕景驰驱有余乐。\n李侯应奉随春官，日晏归穿卫士班。\n平生抵死怜神骏，绝艺那能不细看。\n不学阎公伏池侧，仓皇丹粉供宣索。\n他年乘兴试追寻，妙处祇须凭子墨。\n十六蹄翻意态真，罄控应节顾眄亲。\n当时骑士尽应尔，尚想元丰兵制新。\n慨今多事困供亿，养兵殆且殚民力。\n未闻士歌马腾槽，安得从容观戏剧。",
        "dynasty": "宋",
        "collection_info": null
    },
    {
        "title": "和林择之齐山韵",
        "author": "蔡幼学",
        "content": "褰裳涉秋浦，散策上齐山。\n盼往谢尘嚣，瞻新得层峦。\n万象翕呈露，跬步不可间。\n下巧瞰坤轴，高奇仰天剜。\n硿矼禹所穴，巀嶭秦开关。\n始探困伛偻，徐行快平宽。\n斲凤扣危壁，登虬俯澄湾。\n突然出鰲背，但见江漫漫。\n匪特激愚懦，且以订羣顽。",
        "dynasty": "宋",
        "collection_info": null
    },
    {
        "title": "早至湖心小园",
        "author": "蔡幼学",
        "content": "凉月在木末，我行出林垧。\n林垧何所事，爱此朝气清。\n池荇浥风露，洒洒醉梦醒。\n来禽俯清泚，相照脸色頳。\n悠然到瓜田，鈎蔓亦轩腾。\n万物咸得宜，吾生亦何营。",
        "dynasty": "宋",
        "collection_info": null
    },
    {
        "title": "浮家",
        "author": "蔡幼学",
        "content": "春风扫积素，春雨涨新綵。\n再行适良愿，及此嘉致足。\n溪桃绽腮红，溪柳起肤粟。\n万物欣向荣，吾生亦从欲。\n浮家信所之，懽意到僮仆。\n行乐人有言，未省我心曲。\n忆昔西湖春，安舆探芳谷。\n綵舫漾晴漪，名园玩清缛。\n星郎引羣雏，戏舞衣裻裻。\n归来夜未央，清话屡更烛。\n只今天一涯，把酒远相属。\n富贵竟何时，一官乃覊束。\n法喜闻我言，低回若惊辱。\n一笑强相酬，归装宜早促。",
        "dynasty": "宋",
        "collection_info": null
    },
    {
        "title": "月夜赠项子谦",
        "author": "蔡幼学",
        "content": "月色凈加水，奈此清兴何。\n谁人当领此，隔屋呼项佗。\n驾言先我出，追随费经过。\n履声适相逢，欢然憇亭荷。\n干坤何浩荡，水月光相磨。\n醉归巷无人，羣儿自前呵。",
        "dynasty": "宋",
        "collection_info": null
    },
    {
        "title": "晚泊",
        "author": "蔡幼学",
        "content": "落日维舟处，沙头望眼平。\n牛羊分陇下，灯火隔林明。\n人散村墟静，溪寒风浪生。\n渔翁醉眠稳，小艇任斜横。",
        "dynasty": "宋",
        "collection_info": null
    },
    {
        "title": "田园",
        "author": "蔡幼学",
        "content": "野水萍无主，清风草自香。\n庭阴新似染，物色去如忙。\n岸树鱼依绿，畦花蝶斗黄。\n家园向来梦，静数四年强。",
        "dynasty": "宋",
        "collection_info": null
    },
    {
        "title": "泽卿示兰亭考作萧翼取兰亭辞",
        "author": "黄畴若",
        "content": "长廊睥睨来者谁，出门解后渠得知。\n不言使者求遗书，只言浴茧当及时。\n从容与语益款洽，论到翰墨尤瑰奇。\n山僧技痒不自禁，稍出修禊兰亭词。\n启函展玩未及竟，袖有黄纸天庭追。\n口呿气褫僵欲死，一骑趣向咸阳驰。\n虬鬚天子喜折屐，诏许两禁同观之。\n龙腾凤集在御榻，平生触眼何曾窥。\n自从茧纸归昭陵，宝气夜夜光陆离。\n千年议论经几手，极力追仿分毫釐。\n博闻强志子桑子，上下纂辑无或遗。\n清臞不满六尺长，中有文字无津涯。\n归君此编忽自笑，山东学究真黠儿，而今御史还书痴。",
        "dynasty": "宋",
        "collection_info": null
    },
    {
        "title": "柴门春昼",
        "author": "吴柔胜",
        "content": "深巷寂无人，鸟声花坞春。\n荜门长日掩，天地一闲身。",
        "dynasty": "宋",
        "collection_info": null
    },
    {
        "title": "唐人挟弹图",
        "author": "吴柔胜",
        "content": "嚙膝嘶风径奔駻，花前挟弹回头看。\n一鸟不鸣春昼闲，野水清清绿阴暗。",
        "dynasty": "宋",
        "collection_info": null
    },
    {
        "title": "三友图",
        "author": "吴柔胜",
        "content": "髯龙嘶风山石裂，玉人影断横斜月。\n一声翠羽琅玕东，罗浮梦断微茫中。",
        "dynasty": "宋",
        "collection_info": null
    },
    {
        "title": "送林明府",
        "author": "吴柔胜",
        "content": "拟续宣城志，难忘令尹贤。\n庭空无狱讼，斋静有诗篇。\n心比秋云远，政如霜月悬。\n活人最多处，饥岁作丰年。",
        "dynasty": "宋",
        "collection_info": null
    },
    {
        "title": "牧亭秋色",
        "author": "吴柔胜",
        "content": "丹枫酣霜压林丘，黄叶老尽岩西头。\n不应蔓草烟漠漠，併作粉绘苍山秋。",
        "dynasty": "宋",
        "collection_info": null
    },
    {
        "title": "句",
        "author": "商侑",
        "content": "地俯梅溪新栋宇，源通橘井近烟霞。",
        "dynasty": "宋",
        "collection_info": null
    },
    {
        "title": "隆州",
        "author": "赵善诏",
        "content": "三山高峭拔，鼎峙各争雄。\n秀气钟英物，衣冠盛蜀中。",
        "dynasty": "宋",
        "collection_info": null
    },
    {
        "title": "句  其一",
        "author": "赵善诏",
        "content": "仁寿州如斗，分符愧罔功。",
        "dynasty": "宋",
        "collection_info": null
    },
    {
        "title": "句  其二",
        "author": "赵善诏",
        "content": "谁谓山城僻，伦魁此破荒。",
        "dynasty": "宋",
        "collection_info": null
    },
    {
        "title": "释宗显重修宝梵院",
        "author": "陈祖仁",
        "content": "身浮沤□草头露，实见卓立中流柱。\n世网走逃如脱兔，菩提了了无他路。\n迷人捐躯大火聚，自灼自焚甘自苦。\n诸佛菩萨慈悯故，教以一舍无復取。\n显公超然知落处，功德销磨赀万数。\n一箪一钵朝昏度，佛事日富贫非虑。\n如是降心如是住，呕哕自蓄与虫蠹。\n风清松竹相尔汝，谁其嗣之需一悟。",
        "dynasty": "宋",
        "collection_info": null
    },
    {
        "title": "句  其一",
        "author": "颜棫",
        "content": "未厌慇懃达曙看。",
        "dynasty": "宋",
        "collection_info": null
    },
    {
        "title": "句  其二",
        "author": "颜棫",
        "content": "眼明喜见晓光舒。",
        "dynasty": "宋",
        "collection_info": null
    },
    {
        "title": "句  其三",
        "author": "颜棫",
        "content": "衰草连天惨淡黄。",
        "dynasty": "宋",
        "collection_info": null
    },
    {
        "title": "句  其四",
        "author": "颜棫",
        "content": "一带溪山画不如。",
        "dynasty": "宋",
        "collection_info": null
    },
    {
        "title": "遣怀五首寄致道  其一",
        "author": "谢直",
        "content": "贫者士之常，富亦我所欲。\n得常讵可厌，逐欲何由足。\n荒哉化蝶翁，微欤监河粟。\n人生命如綫，日须不盈匊。\n俯仰天地间，何由谢羁束。",
        "dynasty": "宋",
        "collection_info": null
    },
    {
        "title": "遣怀五首寄致道  其二",
        "author": "谢直",
        "content": "时命各有遇，何言富与贫。\n有来疾雷电，决去微埃尘。\n坐令区区者，视此为鬼神。\n既有得失患，自忘情性真。\n所以首阳山，昔有饿死人。",
        "dynasty": "宋",
        "collection_info": null
    },
    {
        "title": "遣怀五首寄致道  其三",
        "author": "谢直",
        "content": "君子不谋食，士固食于人。\n饥饿自有责，何足烦吾神。\n拂几展我书，熟读困蹇屯。\n羲文与周孔，可鉴道屈信。\n叹叹眼中事，悠悠尘间身。",
        "dynasty": "宋",
        "collection_info": null
    },
    {
        "title": "遣怀五首寄致道  其四",
        "author": "谢直",
        "content": "生当益于人，为道固不同。\n赐也乃结驷，回也乃屡空。\n忆昔年少壮，未知理穷通。\n收身百忧余，自置寂寞中。\n饘粥傥可继，当为七十翁。",
        "dynasty": "宋",
        "collection_info": null
    },
    {
        "title": "遣怀五首寄致道  其五",
        "author": "谢直",
        "content": "在昔营居巢，首尾三十年。\n高邻念羁旅，分我佳林泉。\n自从仓幕归，亦买半顷田。\n坐念颜太师，粥竭祇益煎。\n不如边孝先，昼眠腹便便。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其一",
        "author": "谢直",
        "content": "寒光转南陆，夕景上乔木。\n层柯荫修径，疏密散金绿。\n缅怀载酒人，萝蔓记遐躅。\n行行出林表，烟莽际童牧。\n时有种麦儿，挥鉏电翻覆。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其二",
        "author": "谢直",
        "content": "老树谁所栽，及兹上交盖。\n峥嵘仰巨樟，秀发怜稚桧。\n悠然搅心思，慨我百年外。\n我怀引以长，天色惨欲晦。\n投床闻夕钟，拥衾不成醉。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其三",
        "author": "谢直",
        "content": "长怀邴曼容，远慕蘧伯玉。\n养志则安能，寡过亦所欲。\n邈哉误儒冠，坐使衣食促。\n籝书不论金，终身未易读。\n洒扫惭老僧，日食纔一粥。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其四",
        "author": "谢直",
        "content": "先公为直言，蔡林古无书。\n家贫卖窗箔，编箨聚所余。\n取之写文字，琐细行虫蛆。\n遂令后奕世，衣冠出门闾。\n今为执政孙，学与不学欤。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其五",
        "author": "谢直",
        "content": "小夫智解短，锥刀竞其身。\n养志与养体，孰为能事亲。\n堂堂父母躯，浩浩仁义贫。\n此贫不以道，此乐岂非真。\n我知我天分，人言葛天民。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其六",
        "author": "谢直",
        "content": "昔在井田日，一民本非四。\n农隙或工商，其秀乃称士。\n是知桑禾间，可以寄书史。\n时非长桀耦，时得伊傅事。\n卒岁优游哉，吾道甚简易。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其七",
        "author": "谢直",
        "content": "渊明真学者，余事聊为诗。\n我读命子篇，怆彼已焉辞。\n后来杜陵翁，自笑身长儿。\n我昔过庭日，教诲真严师。\n哀哀蓼莪泪，洒洒坟树枝。",
        "dynasty": "宋",
        "collection_info": null
    },
    {
        "title": "辰十月八日同希周扫松灵石晚步松下怆然有怀以数诗示儿侄辈邀希周同赋时阿同在新城他日当寄之  其八",
        "author": "谢直",
        "content": "长怀际天渊，短怀在眉睫。\n吾门起典午，台徙今五叶。\n中原气象属，前辈风流接。\n柰何不竟书，而欲事作业。\n感此怀短长，赋诗写胸胁。",
        "dynasty": "宋",
        "collection_info": null
    },
    {
        "title": "诗一首",
        "author": "谢直",
        "content": "上有皇天下后土，此身不患无归所。\n凭谁说与清河公，何苦为人作黄祖。",
        "dynasty": "宋",
        "collection_info": null
    },
    {
        "title": "山居二首寄朝中故旧  其一",
        "author": "谢直",
        "content": "苒苒年华渐向西，可能回脚下涂泥。\n静收营虑还书卷，少有工夫入菜畦。\n洁甚水蒲边白鸟，翩然风柳下黄鹂。\n犹嫌宿处闻鸡犬，更待移深过虎蹊。",
        "dynasty": "宋",
        "collection_info": null
    },
    {
        "title": "山居二首寄朝中故旧  其二",
        "author": "谢直",
        "content": "造化涵洪靡不容，近分一谷着愚公。\n地因沙涨偏宜竹，山为岩多却碍松。\n夜静图书天晓睡，腊寒薪火暑天风。\n独惭道学工夫浅，却比先师不屡空。",
        "dynasty": "宋",
        "collection_info": null
    },
    {
        "title": "挽刘省庵",
        "author": "谢直",
        "content": "敢谓曾同学，巍科尚累君。\n世须存我辈，天乃误斯文。\n乡国缘当尽，衣冠哭忍闻。\n何当车挽什，刻石累高坟。",
        "dynasty": "宋",
        "collection_info": null
    },
    {
        "title": "陪邑大夫登西岘峰",
        "author": "许中应",
        "content": "晴暾发轻暑，惠风荡繁林。\n驱车青郊路，举跐西山岑。\n随流翫回转，就阴便清深。\n子规续哀响，仓庚流好音。\n侧径既窈窕，层崖亦岖嵚。\n石泉潄琼瑶，松风戞璆琳。\n云间渺虚旷，恍若韶濩临。\n水乐名其亭，上有坡仙吟。\n泉甘瀹新茗，芹香侑清斟。\n攀跻岂不劳，景胜忘所任。\n夕阳忽在山，清兴浩难禁。\n山灵应有约，何时重来寻。",
        "dynasty": "宋",
        "collection_info": null
    },
    {
        "title": "涵碧亭",
        "author": "许中应",
        "content": "清泚何妨一整巾，苍崖先自怯登临。\n泛现人物几荣悴，祗有林泉无古今。\n万个倘容参直节，一泓端欲印无心。\n苍颜还许交同老，罗隠书堂尚可寻。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "王益祥",
        "content": "丈室无余地，生涯小有天。\n推窗成旷阔，俯槛遶清涟。\n载酒日边客，闻歌柳外船。\n隔墙人易与，剩着买山钱。",
        "dynasty": "宋",
        "collection_info": null
    },
    {
        "title": "入余杭县",
        "author": "高似孙",
        "content": "明发遵西陆，驱车月流光。\n佳山迎车来，知是古余杭。\n危树露如雨，平野日未阳。\n支流滀清源，弱羽无高翔。\n人家丛灌下，世载山水乡。\n扣门作午憩，白饭羞文鲂。\n邂逅有足欢，离合非其常。\n主人不予鄙，予留亦徜徉。",
        "dynasty": "宋",
        "collection_info": null
    },
    {
        "title": "憩昌化民家",
        "author": "高似孙",
        "content": "晚程息劳辙，白日流西晖。\n水鸟得鱼去，耘夫荷锄归。\n川原杳仟绵，林野杂依霏。\n一来扣竹馆，相邀入荆扉。\n重岩吐清溜，澄阴布残菲。\n曰予考此室，十世相因依。\n左右桑果足，岁日鸡豚肥。\n丰犹未至裕，歉亦无能饥。\n予闻良自惬，欲谋北山薇。\n有田可同耕，有蚕当共衣。\n车夫猝无情，此志仍重违。",
        "dynasty": "宋",
        "collection_info": null
    },
    {
        "title": "答李才翁",
        "author": "高似孙",
        "content": "素意杳难寻，残鑪属晚阴。\n花知西洛事，雁叫北人心。\n客共艰难尽，诗随老大深。\n金陵书不到，消息又沉沉。",
        "dynasty": "宋",
        "collection_info": null
    },
    {
        "title": "宋江都研",
        "author": "高似孙",
        "content": "数寸清纯玉不如，入波陶髮冷萧疏。\n千金烂抵荆山鹊，一璞深刳渭水鱼。\n墨带花香临近涧，泓沉灯影了残书。\n从来端歙难优劣，名下真成士不虚。",
        "dynasty": "宋",
        "collection_info": null
    },
    {
        "title": "答宇文文学",
        "author": "高似孙",
        "content": "无能应俗苦皇皇，诗不惊人笔事荒。\n天下无山如饭颗，人间有水自沧浪。\n左杯右蟹一舟足，早韭晚菘三亩强。\n莫谓觉来亡可嗜，逢人犹自觅花忙。",
        "dynasty": "宋",
        "collection_info": null
    },
    {
        "title": "燕文贵山水图",
        "author": "高似孙",
        "content": "道山堂上御府画，展卷犹能记老燕。\n十日何由办水石，千金乃可分江天。\n楚湘两岸风落木，海岳三秋雁度川。\n大山小山俱好隠，江南梦去曲肱眠。",
        "dynasty": "宋",
        "collection_info": null
    },
    {
        "title": "答武昌吴广文",
        "author": "高似孙",
        "content": "平生不识武昌楼，官柳青青好在不。\n庾亮笛吹黄鹄月，简栖碑驳碧苔秋。\n山横赤壁含情断，水出瞿唐快意流。\n何处叫君同一醉，并舟秦女擘箜篌。",
        "dynasty": "宋",
        "collection_info": null
    },
    {
        "title": "丹砂歌谢胡史君惠砂床",
        "author": "高似孙",
        "content": "宜州丹砂产旸谷，不比辰溪攒箭镞。\n素霓深抱赤城霞，斩猩半染于阗玉。\n海日下照珊瑚红，化为姹女金芙蓉。\n一从擘华分禹璞，犹有绛气埋云峰。\n铸鼎泥坛有消息，坐看光辉成五色。\n淮南鸡犬亦同升，九转真能生羽翼。",
        "dynasty": "宋",
        "collection_info": null
    },
    {
        "title": "琵琶引",
        "author": "高似孙",
        "content": "人生聚散难为别，何况匆匆作胡越。\n梅梢带雪下昭阳，明朝便隔关山月。\n长城不战四夷平，臣妾一死鸿毛轻。\n回凭汉使报天子，为妾奏此琵琶声。\n长安城中百万户，家家竞学琵琶谱。\n酸声苦调少人知，食雪天山忆苏武。\n西风吹霜雁飞飞，汉宫月照秋砧衣。\n嫖姚已死甲兵老，公主公主何时归。",
        "dynasty": "宋",
        "collection_info": null
    },
    {
        "title": "铜雀砚歌",
        "author": "高似孙",
        "content": "曹公夜讌凌云台，一言契阔含余哀。\n分香老伎各云雨，歌舞不尽埋蒿莱。\n漠漠颓基邺山下，万里烟尘无一瓦。\n井干罇酒自平生，乌鹊飞南播遗雅。\n老农垦雨开荒寒，一砾千金苔未干。\n世人好奇不好近，直比周簋仍商盘。\n老璞浑浑殊质鲁，得水犹能发妍妩。\n更与人间作瓌古，月明夜盗西陵土。",
        "dynasty": "宋",
        "collection_info": null
    },
    {
        "title": "黄居中潇湘图歌",
        "author": "高似孙",
        "content": "天晴而雨断兮，作苍梧九疑之高。\n秋风行而川怒兮，泄潇湘洞庭之奔流。\n树不知名兮山抱复岭，沙不计程兮水趋它洲。\n波作止兮蛟舞蛟蛰，云晦明兮猿呼猿愁。\n原不可作兮兰亦尘土，贾傅归汉兮鵩其何尤。\n谁呼鱼兮北澨有酒，谁鼓枻兮南津有舟。\n怀斯人兮杳霭千里，目怅望兮吾其归休。",
        "dynasty": "宋",
        "collection_info": null
    },
    {
        "title": "寄吴钤干",
        "author": "高似孙",
        "content": "有伟千人杰，能为万里游。\n挂帆春背雁，问驿夜惊鸥。\n道路空留滞，文章莫暗投。\n九疑生雨遍，三峡带寒流。\n采药青神观，题诗白帝楼。\n干坤供烂醉，星斗照闲愁。\n汉已归萧相，天难寿武侯。\n词人头欲雪，壮士泪如秋。\n中下犹须策，西南夙倚筹。\n有钱书尽买，灭虏志终酬。\n猿破高唐梦，龙驯滟滪舟。\n行人定安稳，夏近可归不。",
        "dynasty": "宋",
        "collection_info": null
    },
    {
        "title": "骑鸾引赠句曲山吴道士",
        "author": "高似孙",
        "content": "夜骑白鸾出琳阙，三万仙官锵佩玦。\n云雷帖妥过刚风，左推日九右扶月。\n一息瑶池翠水家，阿母迎谒龙驱车。\n青娥弹丝玉妃酒，坼尽蟠桃红玉花。\n九天丈人来问道，太极之前天不老。\n丹霞一气玉枢宫，宝笈绳金容探讨。\n井君沐浴波五色，洞房光芒上奔日。\n天上传呼六丁直，星斗离离碍鸾翼。",
        "dynasty": "宋",
        "collection_info": null
    },
    {
        "title": "聚景园",
        "author": "高似孙",
        "content": "翠华不向苑中来，可是年年惜露台。\n水际春风寒漠漠，官梅却作野梅开。",
        "dynasty": "宋",
        "collection_info": null
    },
    {
        "title": "四圣观",
        "author": "高似孙",
        "content": "水明一色抱神州，雨压轻尘不敢浮。\n山北山南人唤酒，春前春后客凭楼。\n射熊馆暗花投扆，下鹄池深柳拂舟。\n白髮邦人能道旧，君王曾奉上皇游。",
        "dynasty": "宋",
        "collection_info": null
    },
    {
        "title": "石楠",
        "author": "高似孙",
        "content": "自随野意订山行，香浸楠花白水生。\n借得风来帆便饱，隔溪新度一声鶑。",
        "dynasty": "宋",
        "collection_info": null
    },
    {
        "title": "木香",
        "author": "高似孙",
        "content": "下帘深与意商量，无酒何如此夜长。\n一树木丝仙有分，依然只作秘书香。",
        "dynasty": "宋",
        "collection_info": null
    },
    {
        "title": "梅",
        "author": "高似孙",
        "content": "舍南舍北雪犹存，山外斜阳不到门。\n一夜冷香清入梦，野梅千树月明村。",
        "dynasty": "宋",
        "collection_info": null
    },
    {
        "title": "纪梦",
        "author": "高似孙",
        "content": "翠峰嵯峨三十六，寒泉落空响哀玉。\n岩花石路势萦纡，玉阑干护修筠绿。\n雪髯老人负紫瓢，金丝麈尾遥相招。\n红螺酌酒湛湛碧，坐倚苍石吹洞箫。\n孤鹤来传天上诏，老人挽予偕一到。\n飘飘高举凌青冥，直过罡风履黄道。\n祥光楼阁倚峥嵘，神虎守阙森卫兵。\n双阖朱扉忽微启，中有灵官来远迎。\n绛衣持斧立丹陛，玉皇手中玉如意。\n云璈风瑟自宫商，天声清越非人世。\n帝旁青童传帝宣，文华宫中呼谪仙。\n谪仙顾余笑且言，子宜亟返来他年。\n探怀赠我五色笔，子当宝之慎勿失。\n浓香氤氲迷帝所，长揖老人下西庑。\n身从日月上头行，俯视斗杓分子午。\n云气相随步武生，过耳但觉松风鸣。\n觉来握笔纪佳梦，月明楼鼓挝三更。",
        "dynasty": "宋",
        "collection_info": null
    },
    {
        "title": "蟹包",
        "author": "高似孙",
        "content": "妙手能夸薄样梢，桂香分入蟹为包。\n也知不枉持螯手，便是持螯亦草茅。",
        "dynasty": "宋",
        "collection_info": null
    },
    {
        "title": "富次律送蟳",
        "author": "高似孙",
        "content": "鳞甲错夏物，怀青莫如蟳。\n苏公今张华，何微不知音。\n入手巨螯健，斫雪隽莫禁。\n宛然如玠辈，曾是秉玉心。\n蟹因龟蒙杰，酒与毕郎深。\n二者不可律，食之当酌斟。",
        "dynasty": "宋",
        "collection_info": null
    },
    {
        "title": "赵嘉甫致松江蟹",
        "author": "高似孙",
        "content": "雁知枫已落松江，催得书来急蟹纲。\n消一两螯如斲雪，强三百橘未经霜。\n无诗莫学天随子，有酒当呼吏部郎。\n不解持经聊戒杀，省嫌无板去烧汤。",
        "dynasty": "宋",
        "collection_info": null
    },
    {
        "title": "李迅甫送蟹  其一",
        "author": "高似孙",
        "content": "小橘枚枚菊未黄，蟹肥全不待些霜。\n莫嫌草草相知少，犹是曾为吏部郎。",
        "dynasty": "宋",
        "collection_info": null
    },
    {
        "title": "李迅甫送蟹  其二",
        "author": "高似孙",
        "content": "平生嗜此龟蒙蟹，便无钱也多多买。\n瞥见风姿已潇潇，一呷橙虀酒如澥。",
        "dynasty": "宋",
        "collection_info": null
    },
    {
        "title": "誓蟹羹",
        "author": "高似孙",
        "content": "年年作誓蟹为羹，倦不能支畧放行。\n但是草泥行郭索，莫愁豕腹胀膨亨。\n酒今到此都空了，诗亦随渠太瘦生。\n吏部一生豪到底，此时得意孰为争。",
        "dynasty": "宋",
        "collection_info": null
    },
    {
        "title": "赵嘉父送松江蟹",
        "author": "高似孙",
        "content": "青天肯为蟹飞霜，蟹亦贪诗老更狂。\n枫叶已随诗共冷，菊花能为酒先忙。\n平生尔雅谁能熟，此去玄经孰敢荒。\n剪去吴淞半江水，渔翁不敢叫沧浪。",
        "dynasty": "宋",
        "collection_info": null
    },
    {
        "title": "同父送松江蟹",
        "author": "高似孙",
        "content": "人间宁有几松江，蟹到强时橙也黄。\n非是龟蒙无此隽，自从茂世孰为忙。\n干坤大半渔为宅，雪月从头笔做床。\n不读晋书谁了此，晋书曾读也苍茫。",
        "dynasty": "宋",
        "collection_info": null
    },
    {
        "title": "赵广德送松江蟹",
        "author": "高似孙",
        "content": "江空蟹急窘于蒐，满腹清凉做尽秋。\n茶竈笔床新意思，寝香卫戟战风流。\n生拚不入吴王鲙，死亦相寻越女舟。\n得一好诗无可憾，无诗也不作骚愁。",
        "dynasty": "宋",
        "collection_info": null
    },
    {
        "title": "赵崇晖送鱼蟹",
        "author": "高似孙",
        "content": "秋驱雁至至犹稀，且馔新篘理旧衣。\n蟹为龟蒙何惜死，鲈非张翰且休肥。\n五湖已去无遗恨，三径方归有昨非。\n更欲借渠茶竈火，萧萧叶满洞庭芦。",
        "dynasty": "宋",
        "collection_info": null
    },
    {
        "title": "赵君海惠蟳",
        "author": "高似孙",
        "content": "早挥鲙手作云鳌，雪带晴飞且拍熬。\n安得轮囷如此壮，也知郭索许多骚。\n翰林风月从来别，太史江山一味豪。\n今夜笔床船上去，已输吏部十分高。",
        "dynasty": "宋",
        "collection_info": null
    },
    {
        "title": "江寺丞送蟹",
        "author": "高似孙",
        "content": "苦无多雨便重阳，忆杀池头煮蟹凉。\n政用此时消几辈，菊花先作故山香。",
        "dynasty": "宋",
        "collection_info": null
    },
    {
        "title": "吴中致蟹",
        "author": "高似孙",
        "content": "天雨洞庭霜，寒驱蟹力忙。\n全然空俗味，只是作诗香。\n酒已方纔熟，橙犹未肯黄。\n让渠茶竈火，和月煮沧浪。",
        "dynasty": "宋",
        "collection_info": null
    },
    {
        "title": "汪彊仲郎中送蟹",
        "author": "高似孙",
        "content": "连日天街候驾归，且呼酒对早梅飞。\n从来吏部高情别，右手分将老蟹肥。",
        "dynasty": "宋",
        "collection_info": null
    },
    {
        "title": "答癯庵致糟蟹",
        "author": "高似孙",
        "content": "秋入丹枫声怒号，吴儿得志飞轻舠。\n纬以万竹澜寒涛，有法如兵勇于鏊。\n彼蟹甚武殊驿骚，一霜二霜如此膏。\n物生固忌风味高，最以风味无一逃。\n葬之酒乡泣醨糟，一醉竟死俱陶陶。\n了我一身凡几醪，死生大矣惟所遭。\n饮中诸公人中豪，左手酒杯右手螯。\n醉魂浩荡不可招，为君以酒博葡卜。\n世间万事真牛毛，一醉一死俱蓬蒿。\n恭惟不杀心忉忉，视民如蟹呜呼饕。",
        "dynasty": "宋",
        "collection_info": null
    },
    {
        "title": "䤌蟹",
        "author": "高似孙",
        "content": "西风送冷出湖田，一梦酣春落酒泉。\n介甲尽为香玉软，脂膏犹作紫霞坚。\n魂迷杨柳滩头月，身老松花瓮裏天。\n不是无肠贪曲糵，要将风味与人传。",
        "dynasty": "宋",
        "collection_info": null
    },
    {
        "title": "九怀",
        "author": "高似孙",
        "content": "望九疑兮云雨，心惨惨兮思君。\n冉冉兮愁痕，楚波深兮斑竹活。\n历嵯峩兮极眺，讯遐心兮谁将。\n蛟何跃兮衝波，鸿何惊兮离网。\n湘有苹兮渚有荃，欲将诚兮无能宣。\n苍莽兮何之，孰亮余兮㛹娟。\n羽何音兮锵锵，凤何仪兮济济。\n朝腾余轫兮梧阴，夕娱兮清澧。\n蹇踌躇兮自喜，遡清川兮如洗。\n植馆兮云中，树之兮石磊。\n磊贝阙兮鳞堂，杂青枫兮始霜。\n芷路兮蘅薄，桂飞橑兮兰房。\n相芰荷兮可衣，美秋菊兮曾粮。\n瑶华兮在席，江有蓠兮吐芳。\n被薜兮带萝，表之兮以兰香。\n彙众卉兮扬徽，贮芳辛兮同熏。\n哀絃切兮入云，灵来下兮缤纷。\n捐余珰兮中流，遗余玦兮北渚。\n俨奉君兮嘉荐，乃遗余兮芳杜。\n时契阔兮难再，聊歌风兮自语。",
        "dynasty": "宋",
        "collection_info": null
    },
    {
        "title": "九怀 苍梧帝",
        "author": "高似孙",
        "content": "揽九州兮余忧，民将鱼兮谁瘳。\n水受令兮安流，菱芃芃兮方秋。\n老帝力兮茫茫，射神鱼兮飞舟。\n朝帝君兮不下，莽故疆兮生埃。\n踏苍龙兮倏东，栖灵游兮故宫。\n擢桂栋兮兰房，蕙帱兮荃床。\n翳残书兮罅𦉟，杳空山兮神扬。\n神扬兮何极，有人来兮为之太息。\n湿刓石兮酒寒，隠怀君兮伤恻。\n荪桡兮桂檝，海若兮献月。\n采水碧兮紫渊，弄蠙珠兮冰穴。\n无一芳兮可酬，心难吐兮犹咽。\n砥柱兮汤汤，龙门兮阻长。\n事难古兮悲伤，迹苍奔兮蹇余以何往。\n朝欲逝兮河津，夕濯衣兮西溆。\n花涨兮波恶，鱼斗兮云舞。\n沐余冠兮嵯嵯，濯予珰兮楚楚。\n灵心怿兮来下，乃遗余兮芳杜。\n玩芳杜兮三嗅，时不来兮孰与。",
        "dynasty": "宋",
        "collection_info": null
    },
    {
        "title": "九怀 思禹",
        "author": "高似孙",
        "content": "草长兮菲菲，越山青兮霏微。\n玉在佩兮欲语，望故宫兮如归。\n酒阔兮犹香，僾流光兮庭帏。\n芳俎进兮兰藉，玉鳞寒兮牲肥。\n灵翱兮醉只，笙嘘云兮霑衣。\n鼓轻舠兮无留，月共载兮依依。\n乐莫乐兮知几，哀莫哀兮别离。\n鹧鸪愁兮忘飞。",
        "dynasty": "宋",
        "collection_info": null
    },
    {
        "title": "九怀 越王台",
        "author": "高似孙",
        "content": "江欲冷兮丹枫，月将缺兮初鸿。\n天如仄兮沉波，檝有声兮追风。\n易莫易兮谋功，难莫离兮图终。\n东山兮谁作，若斯人兮犹穷。\n水下鹥兮溶溶，山插云兮丛丛。\n叫夫君兮不闻，拊遗声兮如空。\n君不来兮谁晤，余心忧兮冲冲。",
        "dynasty": "宋",
        "collection_info": null
    },
    {
        "title": "九怀 鸱夷子皮",
        "author": "高似孙",
        "content": "越山兮青青，江波兮喷薄。\n万里兮长风，引惊澜兮去之。\n夫君兮以渊为期，水何为兮劳苦。\n越山兮升云，江水兮未平。\n举酒兮讯君，将与余兮心倾。\n若有人兮飐云旗，舞神鱼兮踏文螭。\n奏水星兮叫冰夷，横壮气兮海为飞。\n麋台兮生草，言如毛兮人杲杲。\n夕宿兮江皋，越兵西兮如拉槁。\n一沐浴兮九江，水扬波兮淙淙。\n飞余桡兮雁渚，舍余珰兮渔矼。\n望美人兮未来，心不怡兮难降。\n有酒兮如冰，呼脍具兮鱼龙腥。\n浇磊块兮洗磅礴，有老父兮愁偏醒。",
        "dynasty": "宋",
        "collection_info": null
    },
    {
        "title": "九怀 浙水府",
        "author": "高似孙",
        "content": "君之来兮鞭潮，令冰夷兮毋骄。\n抚余车兮安驱，海难填兮魂销。\n龙翼辀兮既东，旌翠昏兮生埃。\n蛟抗刃兮波赤，嚥雾光兮蓬莱。\n乐莫乐兮佳游，哀莫哀兮忘归。\n箫钟兮铙鼓，吴歌兮楚舞。\n鱼飞兮雁奔，君之乐兮俣俣。\n憩跸兮嵯峩，陈席兮楚楚。\n撰德兮苍崖，秦夸声兮豪诩。\n骑杂沓兮銮玲珑，穷禹迹兮窥践宫。\n民如蟹兮谁能聪，海水作兮号鱼龙。\n欢未殚兮乐未终，金母号兮汉旌红。",
        "dynasty": "宋",
        "collection_info": null
    },
    {
        "title": "九怀 秦游",
        "author": "高似孙",
        "content": "江上兮青山，水既去兮復还。\n引微风兮无澜，擢桂桨兮闲闲。\n望美人兮来下，灵翩翩兮从女。\n劈中流兮扬舲，雁邕邕兮遵渚。\n玉衣兮画裳，御清气兮前青凤。\n穆川后兮静波，湘君遗兮兰芳。\n行贞兮昭昭，珰明兮玉娟。\n天门兮为开，万夫哀兮惟女贤。\n翠帷下兮沉沉，花饮露兮阴阴。\n素鳞寒兮不动，寄风瑟兮瑶音。\n涉江兮采苹，剪绡兮蠲尘。\n奉瑶华兮结辞，灵不见兮愁人。\n愁人兮柰何，目眇眇兮微波。\n路杳霭兮修长，其柰何兮夕歌。",
        "dynasty": "宋",
        "collection_info": null
    },
    {
        "title": "九怀 江夫人",
        "author": "高似孙",
        "content": "若有人兮山阿，乐莫乐兮在薖。\n絜余佩兮有兰，惬余裳兮有萝。\n凌八荒兮骋望，怅山河兮悲壮。\n倒天汉兮濯江淮，眇风云兮晤怀。\n竹树兮冥蒙，海月兮朣胧。\n君何为兮山中，鸿奔南兮逼轻舟。\n歌闻天兮击中流，气浩浩兮横九州。\n山冉冉兮生雨，水汪汪兮迷浦。\n鴂一叫兮花愁，期美人兮春渚。",
        "dynasty": "宋",
        "collection_info": null
    },
    {
        "title": "九怀 东山",
        "author": "高似孙",
        "content": "砥苍崖兮燕危盘，枕渊洄兮夏留寒。\n谷怀烟兮川引雾，出渔乡兮入樵路。\n屋如悬兮石将危，荡兰舟兮扬桂旗。\n江有蓠兮溪有荪，沙一抹兮云垂垂。\n耒宜雨兮帆宜风，香在垆兮各为功。\n村醪熟兮春无度，水羞香兮雪登俎。\n晴阴节兮花乱飞，老渔歌兮野巫舞。\n灵埃乐兮憺忘归，人无忘兮雨而雨。\n维余舟兮款神关，石𦉟𦉟兮萝漫漫。\n帷之褰兮风毳急，石可憇兮苔痕斑。\n潭中人兮夜渔急，神鱼舞兮阴妃泣，报灵君兮千罟集。\n水如练兮月冥冥，若月絃兮作湘声。\n舟欲去兮且復留，耿不寐兮空隠忧。",
        "dynasty": "宋",
        "collection_info": null
    },
    {
        "title": "九怀 嶀山雨",
        "author": "高似孙",
        "content": "无诗文。",
        "dynasty": "宋",
        "collection_info": null
    },
    {
        "title": "山中楚辞  其一",
        "author": "高似孙",
        "content": "山如罨兮栖柔烟，鸟徘徊兮翠如褰。\n荫松柏兮牵丹泉，猿在上兮鹤在前。\n拍浮丘兮延偓佺，话坎离兮生坤干。\n问山月兮今何年，月得道兮玄之玄。",
        "dynasty": "宋",
        "collection_info": null
    },
    {
        "title": "山中楚辞  其二",
        "author": "高似孙",
        "content": "月澄午兮收云，嚼鲜芳兮予酒。\n朝列宿兮将举，炯其北兮惟斗。\n斡四令兮无惰，活元气兮眑眑。\n一罍兮上诉，思超凡兮辞垢。",
        "dynasty": "宋",
        "collection_info": null
    },
    {
        "title": "山中楚辞  其三",
        "author": "高似孙",
        "content": "穆东皇兮受命，乐山中兮俱春。\n风引树兮欣欣，雨生波兮粼粼。\n天有心兮康予，朝復朝兮趋新。\n春空劳兮又去，山青青兮予亲。",
        "dynasty": "宋",
        "collection_info": null
    },
    {
        "title": "山中楚辞  其四",
        "author": "高似孙",
        "content": "若古兮多奇，御夏兮高明。\n蹇千山兮在下，石吐泉兮泠泠。\n采新果兮半熟，被疏絺兮全轻。\n非老子兮孰悟，亦晋人兮予盟。\n风来南兮洗琴，棋落落兮争声。\n心有官兮自玉，天相知兮同醒。",
        "dynasty": "宋",
        "collection_info": null
    },
    {
        "title": "山中楚辞  其五",
        "author": "高似孙",
        "content": "桂树兮团栾，篱菊兮可采。\n石磊磊兮沿荔，雁嗷嗷兮离叆。\n人心悽兮易凉，时令迁兮谁縡。\n揽古昔兮自怅，视彭殇兮何待。\n吁嗟秋兮，不以悲而能轻，不以愁而为怠。\n若得意兮骚者，酒淋骚兮如海。",
        "dynasty": "宋",
        "collection_info": null
    },
    {
        "title": "山中楚辞  其六",
        "author": "高似孙",
        "content": "木蔌蔌兮皆冬，汛山林兮迎雪。\n匠此妙兮磅礴，信天人兮豪杰。\n当是时雁分黯淡之云，花弄扶疏之月。\n酒涉隽兮少对，诗造微兮自悦。\n天山兮谁饥，蔡州兮谁决。\n眇斯人兮毋作，雪霏霏兮空洁。",
        "dynasty": "宋",
        "collection_info": null
    },
    {
        "title": "欵乃辞",
        "author": "高似孙",
        "content": "帝子降兮北渚，目眇眇兮愁予。\n袅袅兮秋风，洞庭波兮木叶下。\n揭揭兮寒菼，濊濊兮轻罛。\n有鹈兮在梁，鸿何为兮离网。\n白苹深兮骋望，水之清兮濯缨。\n翁不语兮嗔偏醒，欵乃一声兮天水渌。",
        "dynasty": "宋",
        "collection_info": null
    },
    {
        "title": "后欵乃辞",
        "author": "高似孙",
        "content": "洞庭潇湘白雪中，中有云气随飞龙。\n渔父天寒网罟冻，山木尽亚洪涛风。\n渔翁暝踏孤舟立，沧浪水深青冥阔。\n不见湘妃鼓瑟时，至今斑竹临江活。\n渔翁夜傍西岩宿，晓汲清湘燃楚竹。\n烟销日出不见人，欵乃一声山水渌。",
        "dynasty": "宋",
        "collection_info": null
    },
    {
        "title": "嶀台神絃曲  其一",
        "author": "高似孙",
        "content": "迅双桨兮刊中流，风与力兮帆无留。\n瞥逝鸿兮呵慵虬，芷泣香兮木鸣樛。\n宛有人兮山之幽，翠翦字兮旌柔柔。\n朝阳澨兮夕阴洲，月不动兮雪霜浮。\n期灵君兮一徕游，虚谷应兮寒飕飕。\n酒可醺兮苹可羞，灵不鄙兮摅吾愁。",
        "dynasty": "宋",
        "collection_info": null
    },
    {
        "title": "嶀台神絃曲  其二",
        "author": "高似孙",
        "content": "水清清兮石凿凿，浪攻崖兮风洗壑。\n天飞凉兮众木作，元气涌兮鱼龙恶。\n若有人兮老丛崿，跨黄罴兮度蘅幄。\n夕鸿溟兮晓名岳，怀霖雨兮时电雹。\n灵来娭兮瑟兰勺，水光开兮烟罢漠。\n律予辞兮征眇邈，林划啸兮灵欤乐。",
        "dynasty": "宋",
        "collection_info": null
    },
    {
        "title": "花飞引",
        "author": "高似孙",
        "content": "花少思兮离离，企佳人兮不来。\n风袅袅兮吹愁，绿满树兮香在苔。\n鴂哀兮山裂，芳菲兮今歇。\n杳新知兮谁悦，期佳人兮柰何别。",
        "dynasty": "宋",
        "collection_info": null
    },
    {
        "title": "蓬莱游  其一",
        "author": "高似孙",
        "content": "绿连雾兮窈窕，翠生香兮轻浮。\n花得道兮无妍，鸟涉仙兮何愁。\n心太平兮太平，功如水兮先秋。\n乔松来兮乐余，蓬莱乐兮堪游。",
        "dynasty": "宋",
        "collection_info": null
    },
    {
        "title": "蓬莱游  其二",
        "author": "高似孙",
        "content": "木采采兮交荫，灵飞来兮随鹤。\n月欲去兮仍西，风吹花兮未落。\n花未落兮犹春，酒依依兮如昨。\n王与谢兮让余，蓬莱游兮堪乐。",
        "dynasty": "宋",
        "collection_info": null
    },
    {
        "title": "秋兰辞",
        "author": "高似孙",
        "content": "秋兰兮青青，得道兮如素。\n娟娟兮好修，行隠隠兮不渝。\n夫人兮孰怀，美兰何为兮覩处。\n秋兰兮英英，含章兮自明。\n山中兮无人，其与谁兮晤倾。\n悲復乐兮乐復悲，怅来者兮不可期。\n悲莫悲兮有所思，乐莫乐兮心相知。\n赠子兮杂佩，朝能来兮夕能会。\n暮雨兮生愁，心缭悷兮何能嘅。\n讯苍苍兮如何，天不语兮云嵯嵯。\n吐琬琰兮自通，宛清扬兮山之阿。\n望美人兮不来，閴寥寥兮浩歌。\n云裾兮风裳，引沆瀣兮朝阳。\n澹自乐兮僾尚羊，岂无人兮而不香。",
        "dynasty": "宋",
        "collection_info": null
    },
    {
        "title": "小山丛桂",
        "author": "高似孙",
        "content": "桂树丛生兮山之幽，匽蹇布濩兮翠交流。\n壑溪错互兮云崒霄，石戋戋兮溜鸣瑶。\n鹤阴阴兮猿嗷嗷，攀援桂枝兮聊佳留。\n聊佳留兮迟迟，讯有华兮东篱。\n风景兮不可支，襟将舒兮孰怡。\n碕兮曲，山崒屼，揽赜邃兮心愰惚。\n潏兮沕，寥兮瑟，柽萝密丛灌盘纡兮杳藏日。\n嶙峋凿落兮蕫茏回复，榛薄葐蒀兮葩华棻郁。\n青萝素蔓兮薇芜彧毓，兕勇熊遒兮来啸来伏。\n山中崊崊兮嵬嵬，泠泠兮济济。\n蛩唧兮禽嘶，秋风兮自来。\n攀桂枝兮聊须留。\n桂花开兮芙蓉寒，桂花落兮芰荷干。\n若人兮悲秋，山中兮胡为不可留。",
        "dynasty": "宋",
        "collection_info": null
    },
    {
        "title": "朝丹霞  其一",
        "author": "高似孙",
        "content": "沐佳施兮清灵，涤三生兮无腥。\n迅玄挺兮嘉会，蜕吾骨兮坯吾形。",
        "dynasty": "宋",
        "collection_info": null
    },
    {
        "title": "朝丹霞  其二",
        "author": "高似孙",
        "content": "杳倏驾兮潜青宜，舞刚风兮鹄分翎。\n上何有兮无能名，老积气兮寒泠泠。",
        "dynasty": "宋",
        "collection_info": null
    },
    {
        "title": "朝丹霞  其三",
        "author": "高似孙",
        "content": "窈復窈兮流火庭，物受炼兮愁六丁。\n烁此鼎兮神无停，雪尽垢兮朝朱陵。",
        "dynasty": "宋",
        "collection_info": null
    },
    {
        "title": "朝丹霞  其四",
        "author": "高似孙",
        "content": "转璇枢兮上亭亭，一语契兮惊群星。\n味清浄兮不可经，玄復玄兮发新硎。",
        "dynasty": "宋",
        "collection_info": null
    },
    {
        "title": "朝丹霞  其五",
        "author": "高似孙",
        "content": "画琳琅兮黄金绳，帝监观兮燕清宁。\n闻不闻兮皦无际，毛髮竦兮心为冰。",
        "dynasty": "宋",
        "collection_info": null
    },
    {
        "title": "朝丹霞  其六",
        "author": "高似孙",
        "content": "井有波兮通沧溟，玉抱德兮谁能铭。\n憺来归兮析然醒，道有成兮其当升。",
        "dynasty": "宋",
        "collection_info": null
    },
    {
        "title": "由校中秘书授徽倅道出金陵投留守吴公琚",
        "author": "高似孙",
        "content": "四朝渥遇鬓微丝，多少恩荣世少知。\n长乐花深春侍宴，重华香暖夕论诗。\n黄金籯满无心爱，古锦囊归有字奇。\n一笑难陪珠履客，看临古帖对梅枝。",
        "dynasty": "宋",
        "collection_info": null
    },
    {
        "title": "杨嗣勋惠茯苓",
        "author": "高似孙",
        "content": "道是青神谷，元通白帝崖。\n有松如壮士，其魄化婴儿。\n云湿侵鸦嘴，天寒翦兔丝。\n尧初香摘髓，秦后雪凝脂。\n穴动龙蛇窘，山空鸟兽悲。\n惟将千岁力，白了一生奇。",
        "dynasty": "宋",
        "collection_info": null
    },
    {
        "title": "都下",
        "author": "高似孙",
        "content": "柳生春思拂京华，不管閒人也忆家。\n添尽好香那睡得，月良如水浸梨花。",
        "dynasty": "宋",
        "collection_info": null
    },
    {
        "title": "中秋夜登秀台二绝  其一",
        "author": "高似孙",
        "content": "青冥风露无人管，醉力飞昇入桂台。\n月过斗西亲挽住，伴人骑鹤去蓬莱。",
        "dynasty": "宋",
        "collection_info": null
    },
    {
        "title": "中秋夜登秀台二绝  其二",
        "author": "高似孙",
        "content": "冰娥看尽人间世，好事如公不数枚。\n却唤清罍相揖酌，汝听下界息成雷。",
        "dynasty": "宋",
        "collection_info": null
    },
    {
        "title": "梨花",
        "author": "高似孙",
        "content": "殿头催引上清华，独奏春词喝赐茶。\n带月归来仙骨冷，梦魂全不到梨花。",
        "dynasty": "宋",
        "collection_info": null
    },
    {
        "title": "晚泊江口",
        "author": "高似孙",
        "content": "白鹭青烟剡江口，梅六七分经雪后。\n月肯流连相伴酒，隔岸呼船有鱼否。",
        "dynasty": "宋",
        "collection_info": null
    },
    {
        "title": "答辛幼安",
        "author": "高似孙",
        "content": "青天不惜日，壮士偏知秋。\n自古有奇画，如今空白头。\n彼时当再来，吾老不可留。\n天推璧月上，星入银河流。\n躔度若此急，人生与之浮。\n终夜自起舞，无人共登楼。\n典谟有陈言，河洛非故州。\n黄鹤呼不来，谁能理残裘。",
        "dynasty": "宋",
        "collection_info": null
    },
    {
        "title": "寄桐柏山王尊师",
        "author": "高似孙",
        "content": "犹道中峰浅，重新入翠微。\n读书呼鹤听，洗砚待猨归。\n近瀑青松湿，朝阳紫朮肥。\n逢仙归又晚，行得健如飞。",
        "dynasty": "宋",
        "collection_info": null
    },
    {
        "title": "桑世昌泽卿归天台",
        "author": "高似孙",
        "content": "且入西陵抖素衣，寒灯犹有雁相依。\n月僵积雪和梅冻，天拆残星背斗飞。\n书策不堪供世用，江山何肯笑人归。\n赤城仙伯皆吾辈，为带诗行问子微。",
        "dynasty": "宋",
        "collection_info": null
    },
    {
        "title": "夜宿金庭洞",
        "author": "高似孙",
        "content": "夙闻桐柏山，下入金庭洞。\n五云所出没，千翠相迎送。\n川明芝自烨，夏冷雪犹冻。\n沙泉注阳穴，水碧孕阴峒。\n天光抱琼室，神力扶兰栋。\n其左斗苍虬，其西翔紫凤。\n中穿穴窈复，傍见石阙空。\n青烟溜松髓，白水鸣醴瓮。\n怪草不知名，珍禽时曳弄。\n石蜜吐岩房，琪芳突苔缝。\n星君时一游，仙翁亦参从。\n或乘玄鹤来，或并青鸾控。\n香趋玉女跪，丹走山灵恸。\n谷神元不死，玄根在深种。\n谁其握性命，于此破昏梦。\n世人少知几，何能测天用。",
        "dynasty": "宋",
        "collection_info": null
    },
    {
        "title": "次韵沈台州游桐柏山",
        "author": "高似孙",
        "content": "中天积翠玉台遥，昆阆吹风下赤霄。\n鹤护青松生老珀，龙归丹井应寒潮。\n三台自逐玑衡转，玉帝常同海岳朝。\n休道人间仙骨少，功成也会作松乔。",
        "dynasty": "宋",
        "collection_info": null
    },
    {
        "title": "桐柏山琼台",
        "author": "高似孙",
        "content": "翠岳竦神秀，玉衡直三台。\n上有长生君，含光赤城台。\n阳崖烨金芝，阴壑生碧苔。\n独立云在下，一啸仙俱来。\n丹郎醉不醒，玉女声如孩。\n帝乡风自寒，洞口花长开。\n所嗟尘埃中，那有神仙才。\n秦皇漫东海，汉武空蓬莱。",
        "dynasty": "宋",
        "collection_info": null
    },
    {
        "title": "夜宿桐柏",
        "author": "高似孙",
        "content": "月到中峰碧峭深，露桃微重鹤移阴。\n隔松听得仙官话，句句皆非世上音。",
        "dynasty": "宋",
        "collection_info": null
    },
    {
        "title": "琼台西路",
        "author": "高似孙",
        "content": "一夜天台雨，青鞋蹋尽沙。\n添将清瀑水，湿尽碧桃花。\n涉涧鉏生朮，和云嚼野茶。\n便无仙骨分，不敢更思家。",
        "dynasty": "宋",
        "collection_info": null
    },
    {
        "title": "桐柏观阅藏经",
        "author": "高似孙",
        "content": "天人皆奇人，一以文为主。\n至今昆崙山，犹有羣玉府。\n虚无天之根，清浄道所祖。\n也知自羲翁，此妙洩盘古。\n老氏启藏室，八神负猛虡。\n玉垂太上篇，金写神仙语。\n舜璇奔一机，汉宫凿万户。\n璆谐玉女下，雷吼苍龙舞。\n侍晨校琅简，玉卿譔瑶谱。\n两垣协躔度，四溟节风雨。\n恭惟上帝骘，哀此下民苦。\n昭昭悬朗监，历历开蒙瞽。\n粤从擘混沌，孰不趋子午。\n六爻本乎健，五行依乎土。\n神机迭经纬，和应相律吕。\n子能发此钥，太微开帝宇。",
        "dynasty": "宋",
        "collection_info": null
    },
    {
        "title": "清晓昇琼台顶石崖有仙人脚迹",
        "author": "高似孙",
        "content": "乱石排天倚岚壁，苔痕不犯松乔迹。\n上通羣帝集台斗，下凿十洲通碣石。\n树呼清风杂今古，山遗宿润从开闢。\n丹翁曾同玉女醉，樵者亦见仙人弈。\n云飞磴道晴掩冉，露湿衣裳香滴沥。\n洞中灵君来不来，鹤归衝落桃花碧。",
        "dynasty": "宋",
        "collection_info": null
    },
    {
        "title": "桐柏山黄法师斋",
        "author": "高似孙",
        "content": "羽人归丹丘，轻房冒苍顶。\n云飞北斗坛，瀑洗洪崖井。\n三更火交坎，八十雪垂领。\n深香熨玉釜，淑气回丹鼎。\n彼空此亦无，物动我自静。\n灼知乔松辈，元涉羲老境。\n一来受清涤，内悟开微儆。\n请添无为香，上有萧台景。",
        "dynasty": "宋",
        "collection_info": null
    },
    {
        "title": "桐柏山郑先生斋",
        "author": "高似孙",
        "content": "凿石引幽路，傍崖开碧庭。\n棋留樵客坐，鹅博老君经。\n竹榻朝吞日，松坛夜拜星。\n山中有公事，鹤触杏花零。",
        "dynasty": "宋",
        "collection_info": null
    },
    {
        "title": "万年山",
        "author": "高似孙",
        "content": "依松屈曲疑无路，十里廿里香深冱。\n殿台平入蓬莱图，人烟尽属天台赋。\n山奔万马逼人立，泉吼晴雷半天注。\n乱峰发地翠参错，沓嶂参差龙屈怒。\n阴磴仍遗前腊雪，阳崖竞拔千年树。\n亦容羽客卖丹来，更有神僧飞锡渡。\n佛界焚香玉女跪，海舟献宝胡儿踞。\n未午催敲集梵钟，随云共展升堂具。\n冥搜穷日不知极，妙尽所历何容遽。\n平生略持山水眼，是处且了林泉素。\n挥支公钱极易事，分庞翁榻良难遇。\n青山不是世閒无，山若识人人也住。",
        "dynasty": "宋",
        "collection_info": null
    },
    {
        "title": "石桥歌",
        "author": "高似孙",
        "content": "一石上负昆崙柱，一水西奔牛女渚。\n玉斡狞鳞万松古，夜夜神光干帝宇。\n石滑苔危冰一缕，四海长依开闢雨。\n月落未落逢诺矩，两足敲泉龙罢舞。",
        "dynasty": "宋",
        "collection_info": null
    },
    {
        "title": "国清寺泉时有绿蟾蹲崖石西",
        "author": "高似孙",
        "content": "崖腰溜清水，素光摇玉宇。\n其阴透碧海，有石如砥柱。\n心知老龙都，直入蓬莱府。\n仙云荡凉润，积雪明深暑。\n阴阳若在兹，嘘吸多成雨。\n孤花栖暗芳，瘦木垂梢古。\n娟娟绿蟾蜍，曾识广寒女。\n深疑珠宫物，内敬不敢侮。\n山僧惜一茶，自碾仍自煮。\n相从有觉意，两悟无凡语。\n欲分鲜花屏，稍筑松风庑。\n铜缾取明月，洗此文字苦。",
        "dynasty": "宋",
        "collection_info": null
    },
    {
        "title": "栖霞宫山斋",
        "author": "高似孙",
        "content": "山栖极造理，其北恰岚壁。\n下吞泉数斗，中有蒲数脊。\n崖留未化雪，竹迸将崩石。\n不为世所熏，直入玄之寂。\n道人无一吝，近我如相识。\n忽然问周易，再三说太极。\n言清嚼冰雪，事奥通金碧。\n吐纳少滞咽，导引多精色。\n阴火养阳鼎，黄云生宝鬲。\n定是西母池，佳桃已中食。",
        "dynasty": "宋",
        "collection_info": null
    },
    {
        "title": "参政钱公山园",
        "author": "高似孙",
        "content": "朝廷文物自昇平，公主园林尚典刑。\n山好尽强金谷涧，客来且上翠微亭。\n鹤鸣欲说前时事，花在非如旧日馨。\n多少唐人诗意思，无人知得更冥冥。",
        "dynasty": "宋",
        "collection_info": null
    },
    {
        "title": "浮冈",
        "author": "高似孙",
        "content": "山含宿冻未曾销，鸟去仍迴水路遥。\n千树梅花三尺雪，一帆风力半江潮。",
        "dynasty": "宋",
        "collection_info": null
    },
    {
        "title": "天台渡",
        "author": "高似孙",
        "content": "一江夹清浑，只向青村注。\n余云拖薄润，远霭飞轻素。\n船轻顺流下，石狭奔湍怒。\n苍阴布仙迹，野芳生幽趣。\n山色各有旧，春情宛如诉。\n徘徊良自得，泱漭又将暮。\n遐瞻金碧庭，可入丹泉路。\n今夜宿桃花，切莫匆匆去。",
        "dynasty": "宋",
        "collection_info": null
    },
    {
        "title": "天台道中",
        "author": "高似孙",
        "content": "落花入溪口，山山皆可佳。\n横矼碧水急，后峰白云霾。\n野药缀殷子，危松换新钗。\n鱼轻争凑石，兰瘦深依涯。\n此处若有仙，欲留殊未阶。\n一来爱清气，全是牵幽怀。\n空色下映水，风声高在崖。\n草草亦难通，借泉洗青鞋。",
        "dynasty": "宋",
        "collection_info": null
    },
    {
        "title": "再至桐柏山",
        "author": "高似孙",
        "content": "此山即蓬莱，其下通弱水。\n万里奏上帝，一岳留仙史。\n逍遥丹霞上，出没流精裏。\n夜子鹤又叫，月晕风欲起。\n自从西磵去，復见东峰峙。\n松施神农萝，石护尧时髓。\n无中犹有象，玄外更无旨。\n略闻赤松道，浩劫不可纪。",
        "dynasty": "宋",
        "collection_info": null
    },
    {
        "title": "桐柏台夜作",
        "author": "高似孙",
        "content": "东崖紫云飞，西壁白雪炯。\n洞口一何邃，人閒无此静。\n松风翻瀑怒，梅月逼鹤警。\n苔污断阙石，茶注彭亨鼎。\n丈人极好生，生神最澄景。\n且修黄房诀，夜向香心永。",
        "dynasty": "宋",
        "collection_info": null
    },
    {
        "title": "鹿郎中山居",
        "author": "高似孙",
        "content": "非是拜庞公，何繇识此峰。\n自唐无两见，如汉有高踪。\n径吐归来菊，山连种老松。\n轻飞云似健，精炼玉为容。\n鹤要亲题竹，猨常认击筇。\n花深多不见，叶响却相逢。\n天最知陶亮，人难揖戴颙。\n一来非小事，吝到此皆溶。",
        "dynasty": "宋",
        "collection_info": null
    },
    {
        "title": "巾山雪",
        "author": "高似孙",
        "content": "携诗来做台州雪，台州雪好无人说。\n一峰玉削昆崙柱，一天冰夹蓬莱阙。\n大江不动网罟冻，众壑皆声松竹折。\n村无人行太清浄，树无鸟栖俱峭绝。\n丹天仙君谒帝回，赤脚泠泠踏寒月。\n不管飞残水帝魂，从头尽笑春风拙。\n绿华之女素霓衣，从以广寒太阴妃。\n法曲导引青鸾飞，仙人仙人胡不归。",
        "dynasty": "宋",
        "collection_info": null
    },
    {
        "title": "王清叔舍人玉寒堂",
        "author": "高似孙",
        "content": "只为襟怀别，全然少俗埃。\n山林非细事，天地有奇才。\n泉石皆经画，松梅不妄栽。\n何销嵩洛去，嵩洛在天台。",
        "dynasty": "宋",
        "collection_info": null
    },
    {
        "title": "寄天台萧练师",
        "author": "高似孙",
        "content": "已是成仙了，全然得道长。\n石坚松结髓，山暖朮生香。\n近瀑衣裳冷，和云笔砚凉。\n傍崖修碧宇，何日奏寥阳。",
        "dynasty": "宋",
        "collection_info": null
    },
    {
        "title": "石桥纹蕈",
        "author": "高似孙",
        "content": "绝冥万丈深，积翠凌空危。\n清涧月自浴，孤芳人不知。\n石骨溜香髓，松苓涌凉脂。\n忽然青云阴，见此白玉姿。\n冉冉露痕重，漼漼雪花滋。\n淑气注阳鼎，甘津灌华池。\n开经拜修静，得道推安期。\n聊欲燕其阳，饱食五色芝。",
        "dynasty": "宋",
        "collection_info": null
    },
    {
        "title": "简石桥僧璧晖",
        "author": "高似孙",
        "content": "只在閒云裏，房虚湿翠屏。\n童归收晚果，客至歇残经。\n月落千峰黑，龙归白水腥。\n关门无一事，草木共冥冥。",
        "dynasty": "宋",
        "collection_info": null
    },
    {
        "title": "桐柏郑练师归故山",
        "author": "高似孙",
        "content": "元与玄俱妙，全无事可轻。\n路依苍石转，房与碧云平。\n鹤露收残梦，桃风析晚酲。\n西窗留与我，却去事弥明。",
        "dynasty": "宋",
        "collection_info": null
    },
    {
        "title": "分绣阁夜作二首  其一",
        "author": "高似孙",
        "content": "一灯炯微明，敲尽寒更永。\n老蛩泣月罅，脆叶鸣霜井。\n此事谁主宰，凡物皆动静。\n不了达者观，却似醉难醒。\n久无谢安石，况復陶弘景。\n残书非一慨，孤钟但深省。\n梅生雪后花，雁叫云西影。\n他心不可度，此语堪自警。",
        "dynasty": "宋",
        "collection_info": null
    },
    {
        "title": "分绣阁夜作二首  其二",
        "author": "高似孙",
        "content": "识字始多忧，悟理良自苦。\n少小习句读，岂解工训诂。\n一从入老大，甚觉悔雕组。\n人生各用命，何乃太知古。\n典谟必皋契，诗句须李杜。\n生居诸公后，已觉万事忤。\n勤妇少完袄，惰农甘莽卤。\n八卦不可推，天意眇如许。",
        "dynasty": "宋",
        "collection_info": null
    },
    {
        "title": "别天台",
        "author": "高似孙",
        "content": "早乘霞气入蓬莱，不识神仙也不来。\n曾与赤松游数日，自携玉女上西台。\n当时共说黄房事，回首空惊碧海埃。\n前度刘郎今得度，桃花一一为郎开。",
        "dynasty": "宋",
        "collection_info": null
    },
    {
        "title": "和居简师韵  其一",
        "author": "高似孙",
        "content": "恨不相从早，分渠月半寮。\n墨飞春涧石，茶衮夕铛潮。\n诗到如今瘦，情从此处消。\n为君料理极，参透碧寥寥。",
        "dynasty": "宋",
        "collection_info": null
    },
    {
        "title": "和居简师韵  其二",
        "author": "高似孙",
        "content": "忆昔相寻处，时今可更么。\n春愁侵磊隗，晚步隔坡陀。\n风入唐声妥，山函蜀气多。\n一春听尽雨，此意与谁歌。",
        "dynasty": "宋",
        "collection_info": null
    },
    {
        "title": "水西",
        "author": "高似孙",
        "content": "抱崖一水限僧居，空翠溟蒙画不如。\n落日游人山窈窕，清风啼鸟竹萧疎。",
        "dynasty": "宋",
        "collection_info": null
    },
    {
        "title": "次韵陈校书送鹤竹笋诗",
        "author": "高似孙",
        "content": "竹如鹤脚瘦交加，惊识英英玉露沙。\n一见已知仙骨健，高于越箭更无差。",
        "dynasty": "宋",
        "collection_info": null
    },
    {
        "title": "游九锁  其一",
        "author": "高似孙",
        "content": "洞门金画翠琅玕，杏不多花月溜寒。\n借得御书经自读，松风浄洗石棋盘。",
        "dynasty": "宋",
        "collection_info": null
    },
    {
        "title": "游九锁  其二",
        "author": "高似孙",
        "content": "云气常常在上峰，松生仙骨尽成龙。\n不通名姓谁谈道，却得云边两度逢。",
        "dynasty": "宋",
        "collection_info": null
    },
    {
        "title": "扬州官满辞后土题玉立亭",
        "author": "高似孙",
        "content": "且更淮南了岁华，天香深窈竹西家。\n忽然踏碎琼楼月，相伴夫人暮倚花。",
        "dynasty": "宋",
        "collection_info": null
    },
    {
        "title": "天台渡",
        "author": "高似孙",
        "content": "歇程偏惜来时路，白鸟相随呼野渡。\n一树桃花碧云暮，过了溪西却飞去。",
        "dynasty": "宋",
        "collection_info": null
    },
    {
        "title": "济钱清江",
        "author": "高似孙",
        "content": "潮分残力引船飞，一道浮晖入杳微。\n可惜梅皆容易落，相将雁又接连归。\n依前清洛情犹在，觉道离骚事已非。\n倚枕但看王导传，困来不復解春衣。",
        "dynasty": "宋",
        "collection_info": null
    },
    {
        "title": "红梅花",
        "author": "高似孙",
        "content": "带雪匆匆别楚云，天寒依约见湘君。\n只疑不合瑶池去，引得春风八九分。",
        "dynasty": "宋",
        "collection_info": null
    },
    {
        "title": "小阁",
        "author": "高似孙",
        "content": "料理闲如旧，依还略似家。\n自添磨砚水，多买入瓶花。\n有客谈游墅，催奴设赐茶。\n悠悠江海意，风雪满兼葭。",
        "dynasty": "宋",
        "collection_info": null
    },
    {
        "title": "任贤良归蜀",
        "author": "高似孙",
        "content": "衮衮江来急建瓴，一西还有几长亭。\n峨眉雪罢添巴水，玉垒云空见蜀星。\n白浪不侵鱼復阵，青苔犹护剑关铭。\n堂堂功业今皆在，天意何时更一醒。",
        "dynasty": "宋",
        "collection_info": null
    },
    {
        "title": "蔡山渡",
        "author": "高似孙",
        "content": "江上人家破竹门，潮来水长浸篱根。\n鮆鱼一尺枇杷小，放溜船来酒满尊。",
        "dynasty": "宋",
        "collection_info": null
    },
    {
        "title": "别云门",
        "author": "高似孙",
        "content": "回首云边更看松，风流王谢旧行踪。\n不知谁继诸贤后，夜半来听六寺钟。",
        "dynasty": "宋",
        "collection_info": null
    },
    {
        "title": "句  其一",
        "author": "高似孙",
        "content": "砚湿舂锄雨，垆腥郭索泥。",
        "dynasty": "宋",
        "collection_info": null
    },
    {
        "title": "句  其二",
        "author": "高似孙",
        "content": "鱼带淞江月盈缶，隽处依稀开蟹斗。",
        "dynasty": "宋",
        "collection_info": null
    },
    {
        "title": "句  其三",
        "author": "高似孙",
        "content": "僧釜菘分甲，渔篝蟹斗脐。",
        "dynasty": "宋",
        "collection_info": null
    },
    {
        "title": "句  其四",
        "author": "高似孙",
        "content": "有桂丛生须让菊，为鲈归去也输螯。",
        "dynasty": "宋",
        "collection_info": null
    },
    {
        "title": "句  其五",
        "author": "高似孙",
        "content": "小山花落渠如别，右手螯香我欠肥。",
        "dynasty": "宋",
        "collection_info": null
    },
    {
        "title": "句  其六",
        "author": "高似孙",
        "content": "菊报酒初熟，橙催蟹又肥。",
        "dynasty": "宋",
        "collection_info": null
    },
    {
        "title": "句  其七",
        "author": "高似孙",
        "content": "有鱼有蟹美如玉，胡不醉呼黄鹤楼。",
        "dynasty": "宋",
        "collection_info": null
    },
    {
        "title": "句  其八",
        "author": "高似孙",
        "content": "有晋风姿如此蟹，箇箇能空无能解。",
        "dynasty": "宋",
        "collection_info": null
    },
    {
        "title": "句  其九",
        "author": "高似孙",
        "content": "蟹遁迫众隙，鹤饥拳两阶。",
        "dynasty": "宋",
        "collection_info": null
    },
    {
        "title": "句  其一○",
        "author": "高似孙",
        "content": "簖头蟹大须都买，篘下醪香且竟酣。",
        "dynasty": "宋",
        "collection_info": null
    },
    {
        "title": "句  其一一",
        "author": "高似孙",
        "content": "水生奔蟹簄，树杂荫鱼床。",
        "dynasty": "宋",
        "collection_info": null
    },
    {
        "title": "句  其一二",
        "author": "高似孙",
        "content": "明夜定依渔父宿，簄头呼蟹碧丸丸。",
        "dynasty": "宋",
        "collection_info": null
    },
    {
        "title": "句  其一三",
        "author": "高似孙",
        "content": "自携笔具呼西舟，好风吹蟹归鱼篝。",
        "dynasty": "宋",
        "collection_info": null
    },
    {
        "title": "句  其一四",
        "author": "高似孙",
        "content": "山梅能摘索，溪蟹更清癯。",
        "dynasty": "宋",
        "collection_info": null
    },
    {
        "title": "句  其一五",
        "author": "高似孙",
        "content": "蟹生溪味爽，梅报野香疏。",
        "dynasty": "宋",
        "collection_info": null
    },
    {
        "title": "句  其一六",
        "author": "高似孙",
        "content": "翠惊苕影乱，蟹过石阴空。",
        "dynasty": "宋",
        "collection_info": null
    },
    {
        "title": "句  其一七",
        "author": "高似孙",
        "content": "秋兰临涧活，石蟹带霜饥。",
        "dynasty": "宋",
        "collection_info": null
    },
    {
        "title": "句  其一八",
        "author": "高似孙",
        "content": "蟹遨离罅石，翠狎跂枯莲。",
        "dynasty": "宋",
        "collection_info": null
    },
    {
        "title": "句  其一九",
        "author": "高似孙",
        "content": "沙清幽蟹露，树蔚野禽留。",
        "dynasty": "宋",
        "collection_info": null
    },
    {
        "title": "句  其二○",
        "author": "高似孙",
        "content": "相次西风吹蟹老，眼前且作鲙残图。",
        "dynasty": "宋",
        "collection_info": null
    },
    {
        "title": "句  其二一",
        "author": "高似孙",
        "content": "大川足鳬雁，蟹老鱼亦老。",
        "dynasty": "宋",
        "collection_info": null
    },
    {
        "title": "句  其二二",
        "author": "高似孙",
        "content": "菊报香篘熟，橙催宿蟹肥。",
        "dynasty": "宋",
        "collection_info": null
    },
    {
        "title": "句  其二三",
        "author": "高似孙",
        "content": "夏蟹新中食，初菘脆入虀。",
        "dynasty": "宋",
        "collection_info": null
    },
    {
        "title": "句  其二四",
        "author": "高似孙",
        "content": "不是桂菊蟹，如何能好秋。",
        "dynasty": "宋",
        "collection_info": null
    },
    {
        "title": "句  其二五",
        "author": "高似孙",
        "content": "风流夸老看元宵。",
        "dynasty": "宋",
        "collection_info": null
    },
    {
        "title": "句  其二六",
        "author": "高似孙",
        "content": "砚八百年今懒进，蟹一尺大何能烹。",
        "dynasty": "宋",
        "collection_info": null
    },
    {
        "title": "句  其二七",
        "author": "高似孙",
        "content": "壮尺大贪持蟹匡，十分香怜破橙黄。",
        "dynasty": "宋",
        "collection_info": null
    },
    {
        "title": "句  其二八",
        "author": "高似孙",
        "content": "月洗黄芦雪，天生紫蟹秋。",
        "dynasty": "宋",
        "collection_info": null
    },
    {
        "title": "句  其二九",
        "author": "高似孙",
        "content": "雁愁奔旧菊，蟹健敌新醪。",
        "dynasty": "宋",
        "collection_info": null
    },
    {
        "title": "句  其三○",
        "author": "高似孙",
        "content": "蟹与人同健，诗如酒怕陈。",
        "dynasty": "宋",
        "collection_info": null
    },
    {
        "title": "句  其三一",
        "author": "高似孙",
        "content": "笑逼花皆立，骚添蟹越遒。",
        "dynasty": "宋",
        "collection_info": null
    },
    {
        "title": "句  其三二",
        "author": "高似孙",
        "content": "最觉黄花如有意，却怜豪蟹欲相疎。",
        "dynasty": "宋",
        "collection_info": null
    },
    {
        "title": "句  其三三",
        "author": "高似孙",
        "content": "沙空擒逸蟹，泉熟煮寒青。",
        "dynasty": "宋",
        "collection_info": null
    },
    {
        "title": "句  其三四",
        "author": "高似孙",
        "content": "菊纔重九破，蟹却十分遨。",
        "dynasty": "宋",
        "collection_info": null
    },
    {
        "title": "句  其三五",
        "author": "高似孙",
        "content": "迴舟指淞江，径奔鱼蟹海。",
        "dynasty": "宋",
        "collection_info": null
    },
    {
        "title": "句  其三六",
        "author": "高似孙",
        "content": "多买潮来蟹，催烹带得鱼。",
        "dynasty": "宋",
        "collection_info": null
    },
    {
        "title": "句  其三七",
        "author": "高似孙",
        "content": "近涧取白水，初篘烹石蟹。",
        "dynasty": "宋",
        "collection_info": null
    },
    {
        "title": "句  其三八",
        "author": "高似孙",
        "content": "天差鹤管烹茶水，风夹花吹煮蟹烟。",
        "dynasty": "宋",
        "collection_info": null
    },
    {
        "title": "句  其三九",
        "author": "高似孙",
        "content": "蟹纔逢毕卓，酒不了刘伶。",
        "dynasty": "宋",
        "collection_info": null
    },
    {
        "title": "句  其四○",
        "author": "高似孙",
        "content": "小山花落渠如别，右手螯香我欠肥。",
        "dynasty": "宋",
        "collection_info": null
    },
    {
        "title": "句  其四一",
        "author": "高似孙",
        "content": "折得花相伴，消渠酒拍浮。",
        "dynasty": "宋",
        "collection_info": null
    },
    {
        "title": "句  其四二",
        "author": "高似孙",
        "content": "未教剪初韭，全如持左螯。",
        "dynasty": "宋",
        "collection_info": null
    },
    {
        "title": "句  其四三",
        "author": "高似孙",
        "content": "雁老已忘苏武节，蟹危犹爱毕郎奇。",
        "dynasty": "宋",
        "collection_info": null
    },
    {
        "title": "句  其四四",
        "author": "高似孙",
        "content": "啜醨正自强持酒，众醉如何敢独醒。",
        "dynasty": "宋",
        "collection_info": null
    },
    {
        "title": "句  其四五",
        "author": "高似孙",
        "content": "笋早趋禽腹，橙香适蟹虀。",
        "dynasty": "宋",
        "collection_info": null
    },
    {
        "title": "句  其四六",
        "author": "高似孙",
        "content": "莼逢鲈始服，橙入蟹偏香。",
        "dynasty": "宋",
        "collection_info": null
    },
    {
        "title": "句  其四七",
        "author": "高似孙",
        "content": "蟹豪留客饭，芎细约僧茶。",
        "dynasty": "宋",
        "collection_info": null
    },
    {
        "title": "句  其四八",
        "author": "高似孙",
        "content": "老蟹自应强隽逸，壮蛑还只象膏粱。",
        "dynasty": "宋",
        "collection_info": null
    },
    {
        "title": "句  其四九",
        "author": "高似孙",
        "content": "斫雪蝤蛑鲙，生香茉莉杯。",
        "dynasty": "宋",
        "collection_info": null
    },
    {
        "title": "句  其五○",
        "author": "高似孙",
        "content": "豆蔻雨分霁，翠蟳雪炊香。",
        "dynasty": "宋",
        "collection_info": null
    },
    {
        "title": "句  其五一",
        "author": "高似孙",
        "content": "蟳肥和雪鲙，梅早夹春篘。",
        "dynasty": "宋",
        "collection_info": null
    },
    {
        "title": "句  其五二",
        "author": "高似孙",
        "content": "无诗如郑谷，有髮似冯唐。",
        "dynasty": "宋",
        "collection_info": null
    },
    {
        "title": "句  其五三",
        "author": "高似孙",
        "content": "风稳琛舟引，春归卉服衙。",
        "dynasty": "宋",
        "collection_info": null
    },
    {
        "title": "句  其五四",
        "author": "高似孙",
        "content": "上皇今百岁，近侍不多人。",
        "dynasty": "宋",
        "collection_info": null
    },
    {
        "title": "句  其五五",
        "author": "高似孙",
        "content": "鹿采花修供，猨分石坐禅。",
        "dynasty": "宋",
        "collection_info": null
    },
    {
        "title": "句  其五六",
        "author": "高似孙",
        "content": "梦无全觉久，诗只半聊奇。",
        "dynasty": "宋",
        "collection_info": null
    },
    {
        "title": "句  其五七",
        "author": "高似孙",
        "content": "竹大时闻折，梅明不受霾。",
        "dynasty": "宋",
        "collection_info": null
    },
    {
        "title": "句  其五八",
        "author": "高似孙",
        "content": "今古凭诗了，干坤頼酒浇。\n忙犹输使砚，懒尚事持茶。",
        "dynasty": "宋",
        "collection_info": null
    },
    {
        "title": "句  其五九",
        "author": "高似孙",
        "content": "汾献升云鼎，秦遗蚀雪碑。",
        "dynasty": "宋",
        "collection_info": null
    },
    {
        "title": "句  其六○",
        "author": "高似孙",
        "content": "沙冷雁三二，天长帆有无。",
        "dynasty": "宋",
        "collection_info": null
    },
    {
        "title": "句  其六一",
        "author": "高似孙",
        "content": "题遍蛟绡干碧海，吹将鹤笛上青天。",
        "dynasty": "宋",
        "collection_info": null
    },
    {
        "title": "句  其六二",
        "author": "高似孙",
        "content": "太乙神仙游册府，秦王学士凭阑干。",
        "dynasty": "宋",
        "collection_info": null
    },
    {
        "title": "句  其六三",
        "author": "高似孙",
        "content": "已是飞来鶗鴂了，可能落到牡丹开。",
        "dynasty": "宋",
        "collection_info": null
    },
    {
        "title": "句  其六四",
        "author": "高似孙",
        "content": "东西都汉犹司马，三百年唐只次山。",
        "dynasty": "宋",
        "collection_info": null
    },
    {
        "title": "句  其六五",
        "author": "高似孙",
        "content": "晋书好传偏安石，唐世诸人且乐天。",
        "dynasty": "宋",
        "collection_info": null
    },
    {
        "title": "句  其六六",
        "author": "高似孙",
        "content": "龙尾石须分几寸，牡丹花不望头纲。",
        "dynasty": "宋",
        "collection_info": null
    },
    {
        "title": "句  其六七",
        "author": "高似孙",
        "content": "旋作池来分剡曲，略教花处似苏堤。",
        "dynasty": "宋",
        "collection_info": null
    },
    {
        "title": "句  其六八",
        "author": "高似孙",
        "content": "相依岂恨移来晚，欲诉犹须说到明。",
        "dynasty": "宋",
        "collection_info": null
    },
    {
        "title": "句  其六九",
        "author": "高似孙",
        "content": "花开纔一信，人日故多阴。",
        "dynasty": "宋",
        "collection_info": null
    },
    {
        "title": "题南山",
        "author": "石应孙",
        "content": "孤鹜去边天浩渺，万家穷处水湾环。\n岭外此州为道院，风烟殊弗类南蛮。",
        "dynasty": "宋",
        "collection_info": null
    },
    {
        "title": "游黄山",
        "author": "石应孙",
        "content": "山川形胜雄江东，九华辉映天都峰。\n传闻早已荡胸臆，恨不插翼长相从。\n朅来随牒官秋浦，城郭奔驰厌尘土。\n絜家捧檄过临城，偷閒两作烟霞主。\n黄山登览原无由，何期易地太平游。\n清池轩豁日舒丽，突兀楼观撑深幽。\n凭高徙倚敞心目，绝壁半天横碧玉。\n迴溪千里指顾间，螺髻分明三十六。\n壮怀高向紫霄悬，俯视培塿真一拳。\n古今秀色餐不尽，笔端收拾生云烟。\n萍踪倘未逐流水，古剎相望二三里。\n暇时风月得交游，鸥鹭同眠勿惊起。",
        "dynasty": "宋",
        "collection_info": null
    },
    {
        "title": "石花洞",
        "author": "石应孙",
        "content": "我试问阳和，洞间谁是主。\n尽日立东风，百花无一语。",
        "dynasty": "宋",
        "collection_info": null
    },
    {
        "title": "桃花洞",
        "author": "石应孙",
        "content": "桃花五色四时开，片片香随磵水来。\n况是轩辕曾手植，紫烟深处有楼台。",
        "dynasty": "宋",
        "collection_info": null
    },
    {
        "title": "水帘洞",
        "author": "石应孙",
        "content": "珠帘巧费水晶裁，万古垂垂浅碧苔。\n几度月鈎鈎不上，孤云能入此中来。",
        "dynasty": "宋",
        "collection_info": null
    },
    {
        "title": "九折岩  其一",
        "author": "张声道",
        "content": "池绕九岩边，鸳鸯自在眠。\n圆荷浮簇簇，翠葆静涓涓。\n霑足三春雨，清和四月天。\n庭空无一事，真乐付诗篇。",
        "dynasty": "宋",
        "collection_info": null
    },
    {
        "title": "九折岩  其二",
        "author": "张声道",
        "content": "酒送钟声随晚照，雨添竹色荐新凉。\n栏干烛影水波静，帘捲杯深荷度香。",
        "dynasty": "宋",
        "collection_info": null
    },
    {
        "title": "游石桥至塔头路",
        "author": "徐大受",
        "content": "招手晴云豁，妙高峰顶头。\n竹舆摇午梦，茗椀唤春愁。\n俎豆罗千嶂，虚空起一沤。\n危栏闲徙倚，万象入冥搜。",
        "dynasty": "宋",
        "collection_info": null
    },
    {
        "title": "入石桥路林木蓊鬰但闻涧声潺潺忽惊湍飞雹骇绿纷红杂然而下口占二绝句  其一",
        "author": "徐大受",
        "content": "畧彴微分碧玉湾，杖藜穿破鬰蓝天。\n山深草木春无路，时有藤花一树妍。",
        "dynasty": "宋",
        "collection_info": null
    },
    {
        "title": "入石桥路林木蓊鬰但闻涧声潺潺忽惊湍飞雹骇绿纷红杂然而下口占二绝句  其二",
        "author": "徐大受",
        "content": "琮琤林涧只听闻，想见萦崖络石纹。\n忽作惊湍溅飞雹，半随花雨落纷纷。",
        "dynasty": "宋",
        "collection_info": null
    },
    {
        "title": "方外诗友机空二禅娄诧莲峰五月梅雨深林丛薄中娑罗花特异每以未见为恨夏初过此而桥东是花豫开岂应真大士出此以相劳耶",
        "author": "徐大受",
        "content": "九葩一萼鹤翎红，开落梅黄烟雨中。\n千叶青莲无路到，不知春在石桥东。",
        "dynasty": "宋",
        "collection_info": null
    },
    {
        "title": "入万年谒简庵清老追和曾使君诗板韵",
        "author": "徐大受",
        "content": "踏破深崖苍石棱，八峰来谒简庵清。\n山花照座一两点，雪狖叫云三四声。\n诗带烟霞藏旧刻，门开楼阁见经行。\n平田浅草归时路，风月依然度百城。",
        "dynasty": "宋",
        "collection_info": null
    },
    {
        "title": "归路过福圣观瀑布辉老踞坐盘石二绝题飞雨亭  其一",
        "author": "徐大受",
        "content": "电激河翻白雨飞，青烟紫雾落斜晖。\n山中道士秘泉石，只到此亭牵客衣。",
        "dynasty": "宋",
        "collection_info": null
    },
    {
        "title": "归路过福圣观瀑布辉老踞坐盘石二绝题飞雨亭  其二",
        "author": "徐大受",
        "content": "一水高悬千尺梭，空林终日影婆娑。\n仰天雄踞盘陀石，尊者真身诺巨那。",
        "dynasty": "宋",
        "collection_info": null
    },
    {
        "title": "送辉老自赤城住圣水",
        "author": "徐大受",
        "content": "道人去住本无心，云出空山鹤在阴。\n试问白莲同浄社，何如赤壁卧青林。\n叫羣孤雁水天阔，啼雪冷猿岩洞深。\n要勘山门骑佛殿，春风杖锡傥来临。",
        "dynasty": "宋",
        "collection_info": null
    },
    {
        "title": "题林咏道浮江别业",
        "author": "徐大受",
        "content": "密林凝昼寂，一叶动须惊。\n砌浄飞花影，池深落果声。\n正宜铺枕簟，且復倒瓶罂。\n向晚催归急，烟江野艇横。",
        "dynasty": "宋",
        "collection_info": null
    },
    {
        "title": "岩桂花",
        "author": "徐大受",
        "content": "重重帘幕护金猊，小树花开逼麝脐。\n寒色十分新疹粟，春心一点暗通犀。\n香延棋畔仙人斧，影射灯前太乙藜。\n从此再週花甲子，伴公长醉玉东西。",
        "dynasty": "宋",
        "collection_info": null
    },
    {
        "title": "使金",
        "author": "傅諴",
        "content": "霜明玉节映寒流，马渡芦沟向上头。\n万里河山观古塞，百年荆棘嘆神州。\n要临瀚海铭燕石，莫上新亭作楚囚。\n多少遗民思旧俗，可怜金帛岁包羞。",
        "dynasty": "宋",
        "collection_info": null
    },
    {
        "title": "东京道上口占",
        "author": "傅諴",
        "content": "宫阙岧峣俯碧空，九门未晓月朦胧。\n马嘶南陌东风远，回首神京一梦中。",
        "dynasty": "宋",
        "collection_info": null
    },
    {
        "title": "澹岩纪游  其一",
        "author": "洪彦华",
        "content": "闻说澹岩天下稀，乘闲得得叩岩扉。\n中虚上透真奇观，□□□□□悟机。",
        "dynasty": "宋",
        "collection_info": null
    },
    {
        "title": "澹岩纪游  其二",
        "author": "洪彦华",
        "content": "朝阳岩自次山显，钴鉧潭由子厚彰。\n山水得人名始重，不元不柳□逢黄。",
        "dynasty": "宋",
        "collection_info": null
    },
    {
        "title": "澹岩纪游  其三",
        "author": "洪彦华",
        "content": "辟秦人去几千年，介石于今尚块然。\n指□载鱼行播□，争如流水亦称贤。",
        "dynasty": "宋",
        "collection_info": null
    },
    {
        "title": "澹岩纪游  其四",
        "author": "洪彦华",
        "content": "暗岩别是洞中天，石臼石棋仍石田。\n因□岩扃知命戒，贪□□□復言旋。",
        "dynasty": "宋",
        "collection_info": null
    },
    {
        "title": "澹岩纪游  其五",
        "author": "洪彦华",
        "content": "老僧持钵傍山门，古寺萧然一味清。\n骨相山林非富贵，不应曾有训狐鸣。",
        "dynasty": "宋",
        "collection_info": null
    },
    {
        "title": "涵碧亭",
        "author": "葛洪",
        "content": "雨歇留蒸湿，明来得翳凉。\n双嬉鱼欲动，万箇竹添长。\n景到烦诗答，欢多厄日忙。\n兹游端胜绝，不是学高阳。",
        "dynasty": "宋",
        "collection_info": null
    },
    {
        "title": "中兴寺琼翠阁次乔梦符韵",
        "author": "葛洪",
        "content": "兰若凭高处，风虚阁自凉。\n川林输望迥，日月对闲长。\n洒落幽人暇，奔驰俗累忙。\n何时足生理，卜筑并山阳。",
        "dynasty": "宋",
        "collection_info": null
    },
    {
        "title": "游天宫寺",
        "author": "葛洪",
        "content": "昔日经游处，如今意已荒。\n知君曾命驾，为恨失褰裳。\n境好因人胜，诗看着脚忙。\n会须重定约，暇日共相徉。",
        "dynasty": "宋",
        "collection_info": null
    },
    {
        "title": "癸丑腊大暖志之",
        "author": "葛洪",
        "content": "岁晏风裂肉，今乃顿和柔。\n玄冥在何许，而使威令收。\n阴冰澌已泮，础柱汗交流。\n敝扇出故箧，老体捐轻裘。\n细人幸煦燠，君子深噍啁。\n天地有正气，来往无停辀。\n春蚕而冬敖，夏假而秋揫。\n此候或云舛，厥证良不瘳。\n念昔有名相，死人遗道周。\n睠焉不敢忽，顾逮一喘牛。\n彼诚知所职，岂伊调燮羞。\n嗟予寡所恃，隔绝明与幽。\n罪戾不自省，胡为忧人忧。",
        "dynasty": "宋",
        "collection_info": null
    },
    {
        "title": "翠云山",
        "author": "张元观",
        "content": "未了人间朱墨缘，强颜荒邑又三年。\n填胸瞇目皆尘土，直到峰头始豁然。",
        "dynasty": "宋",
        "collection_info": null
    },
    {
        "title": "续和漕司高斋韵",
        "author": "薛绂",
        "content": "坦情渠侬嫌我真，斗升谁给太仓陈。\n悠悠江汉飘零客，落落干坤老病身。\n心历百艰弥感奋，诗留千古越清新。\n高斋高处齐文焰，付与从今仰止人。",
        "dynasty": "宋",
        "collection_info": null
    },
    {
        "title": "题巫山瞻华亭",
        "author": "邓谏从",
        "content": "崚嶒玉削三千丈，翠泼岚光冷相向。\n风含太古云气长，变化溟蒙纷万象。\n阴晴一日具四时，天籁壑深虚自响。\n神山娟妙擢群参，锦绣铺张献奇状。\n蟠根积铁汇百川，龙矫蛟翻饶跌宕。\n势连三楚此开国，故垒荒宫带溪瀼。\n楼台井邑老风烟，环佩清闻驻仙仗。\n竹林风味便读易，久与江山为辈行。\n鸣絃余暇豁心眼，戏着飞阑云雨上。\n爽明自可达壅蔽，野获又何劳草创。\n政和民气长似春，景迥心平过于掌。\n征鸿明灭志何杳，黄鹄追随意尤放。\n当年李杜经行处，太史银鈎刻青嶂。\n宝刀珠瑟出耕垦，曲水纤腰迷草莽。\n牢盆古隶杂秦篆，飞动閒摹永平样。\n珊瑚交柯炯不蚀，髣髴将军勋业壮。\n英雄繁盛随流水，时有竹枝赓牧唱。\n孔泉文物起骚经，国色明妃守孤尚。\n我家峨眉紫翠间，为爱奇峰甘蒟醤。\n秋风野水忆丝莼，击汰夷犹理烟榜。",
        "dynasty": "宋",
        "collection_info": null
    },
    {
        "title": "还桑泽卿兰亭考二首  其一",
        "author": "叶时",
        "content": "书法光芒晋永和，后来摹写不胜多。\n考论又得桑夫子，兰渚风流转不磨。",
        "dynasty": "宋",
        "collection_info": null
    },
    {
        "title": "还桑泽卿兰亭考二首  其二",
        "author": "叶时",
        "content": "自从茧纸殉昭陵，定武流传剩得名。\n总辑旧闻为博议，即今真贋不难凭。",
        "dynasty": "宋",
        "collection_info": null
    },
    {
        "title": "挽东莱先生  其一",
        "author": "杨诚之",
        "content": "德性天然具，文章少已工。\n淳明范太史，简澹小臾公。\n圣学骊珠贯，人材水镜空。\n膏车轻万里，垂发哭途穷。",
        "dynasty": "宋",
        "collection_info": null
    },
    {
        "title": "挽东莱先生  其二",
        "author": "杨诚之",
        "content": "宇量诸公上，声名一世宗。\n平生无一愧，度外有兼容。\n绠断一寻井，萝枯百尺松。\n纷纷湖海士，末路更谁从。",
        "dynasty": "宋",
        "collection_info": null
    },
    {
        "title": "挽东莱先生  其三",
        "author": "杨诚之",
        "content": "久属苍生望，温然两玉人。\n长沙纔赋鵩，绝笔遽伤麟。\n自牖无遗纳，遭时有未信。\n万牛回首处，深谷卧轮囷。",
        "dynasty": "宋",
        "collection_info": null
    },
    {
        "title": "挽东莱先生  其四",
        "author": "杨诚之",
        "content": "共惜堂堂去，真成种种休。\n中原渺归计，清洛更东流。\n锻炼言犹在，从谷志未酬。\n何心诵遗草，有路恸西州。",
        "dynasty": "宋",
        "collection_info": null
    },
    {
        "title": "黄山采药歌",
        "author": "汪雄图",
        "content": "黄山青兮峛崺，三十六峰兮森起。\n草芸芸兮金吐华，石浥浥兮玉成髓。\n若有人兮薜荔衣，掬芳润兮凌险巇。\n朝撷英兮岩窦，夕揽秀兮溪湄。\n招浮邱兮为侣，岂刘阮兮自迷。\n疗膏肓兮下土，陪轩辕兮与归。",
        "dynasty": "宋",
        "collection_info": null
    },
    {
        "title": "南湖",
        "author": "赵汝谈",
        "content": "每忆西湖上，青帘卖酒亭。\n柳条鱼颊翠，花片马蹄馨。\n寒食经行路，晴窗入梦屏。\n因循春又晚，风絮搅空冥。",
        "dynasty": "宋",
        "collection_info": null
    },
    {
        "title": "灵谷",
        "author": "赵汝谈",
        "content": "灵谷神仙宅，言归肆目新。\n山光远如画，秋色老于人。\n世事棋争劫，人心海变尘。\n功成思范蠡，湖上一閒身。",
        "dynasty": "宋",
        "collection_info": null
    },
    {
        "title": "翠蛟亭和巩丰韵",
        "author": "赵汝谈",
        "content": "幽亭枕苍峡，云窦通曲水。\n百折如建瓴，㶁㶁鸣不止。\n客来一抽钥，白雾噀岩底。\n欻翕千丈蛟，拏空翠涛起。\n天开混沌窍，日洗盘古髓。\n谅匪畜池鳞，多应化雷尾。\n冯陵气易壮，怖荡辞难侈。\n日假金洞光，景逾瑶池泚。\n谁云游方外，巧异缁尘裏。\n坡仙颇年数，觌面犹尺咫。\n采句贵自然，巩言良是已。\n琁题豁灵界，篆出蕃君里。\n物生亦倚数，有形必有靡。\n道人亦多事，浮念何时死。\n余生嗜泉薮，痼习牵研几。\n太息动静机，于何寄真理。\n醉倒和沧浪，烦君更详此。",
        "dynasty": "宋",
        "collection_info": null
    },
    {
        "title": "环锦亭  其一",
        "author": "赵汝谈",
        "content": "与子乡邻信有年，故王遗事到今传。\n爽鸠邑改风烟在，散骑园分水竹偏。\n高架插书供夜读，满堂成綵敌春妍。\n相如可是区区者，戏笔题桥亦偶然。",
        "dynasty": "宋",
        "collection_info": null
    },
    {
        "title": "环锦亭  其二",
        "author": "赵汝谈",
        "content": "枌社交阴旧有缘，蹇馿那得到亭前。\n青山谢傅携樽地，白水钱王守冢田。\n尚友诗书厪暇日，养亲豚韭乐丰年。\n异时驷马荣归里，虚左相迎更可贤。",
        "dynasty": "宋",
        "collection_info": null
    },
    {
        "title": "题谢一犁春雨图",
        "author": "赵汝谈",
        "content": "久客长安思野人，今年籴贵更愁新。\n江芜漠漠春多少，展卷聊寻梦裏身。",
        "dynasty": "宋",
        "collection_info": null
    },
    {
        "title": "洞霄观水",
        "author": "赵汝谈",
        "content": "峡口苍苍放水时，干风吹落面前诗。\n可怜无地遮秋色，流出千山也自奇。",
        "dynasty": "宋",
        "collection_info": null
    },
    {
        "title": "寄赵昌父",
        "author": "赵汝谈",
        "content": "杨柳风吹神雨晴，樱桃花发野塘春。\n归来依旧青山好，白髮看山有几人。",
        "dynasty": "宋",
        "collection_info": null
    },
    {
        "title": "翠蛟亭酬和  其一",
        "author": "赵汝谈",
        "content": "多病思君秋水深，好风忽送雁来音。\n相逢四句山中偈，说尽君心见我心。",
        "dynasty": "宋",
        "collection_info": null
    },
    {
        "title": "翠蛟亭酬和  其二",
        "author": "赵汝谈",
        "content": "闻道今晨看洞回，老龙眠处宝千堆。\n灵珠已落君侯手，枉着明驼夜半催。",
        "dynasty": "宋",
        "collection_info": null
    },
    {
        "title": "翠蛟亭酬和  其三",
        "author": "赵汝谈",
        "content": "衣上缤翂云欲生，一山果熟看猿登。\n亦闻鰲背通朱关，几拟追寻竟未曾。",
        "dynasty": "宋",
        "collection_info": null
    },
    {
        "title": "次曾景建和谢康乐华子冈诗韵",
        "author": "赵汝谈",
        "content": "君言华子冈，遗迹在兹山。\n阴雾虎啸谷，熙旸乌浴泉。\n划疑易区界，遐集古圣贤。\n丹井砂荡潏，玉林桂葱阡。\n或时吹箫子，来往倏飞烟。\n征谢靡不验，叩玄发奇筌。\n先畴乐斯隠，荒始规后传。\n小子夙慕遁，驰心结绳前。\n仙路邈难期，矫首涕潺湲。\n谒予愿有术，投翰三喟然。",
        "dynasty": "宋",
        "collection_info": null
    },
    {
        "title": "次曾景建红泉碧涧韵  其一",
        "author": "赵汝谈",
        "content": "诗评明水好，笑我尚逶迤。\n丹穴三千仞，苍藤千万枝。\n谷耕闻好鸟，社饮见庞眉。\n他日烦君指，书堂与佛祠。",
        "dynasty": "宋",
        "collection_info": null
    },
    {
        "title": "次曾景建红泉碧涧韵  其二",
        "author": "赵汝谈",
        "content": "石不能言语，云如过去身。\n意求虽彷佛，事往或湮沦。\n洞壑龙离隠，池塘草得春。\n山民忽惊避，吾此岸乌巾。",
        "dynasty": "宋",
        "collection_info": null
    },
    {
        "title": "次曾景建红泉精舍韵",
        "author": "赵汝谈",
        "content": "康乐秀髯长拂巾，伐山走鹿辟车尘。\n才毫并触当时祸，物色分留后代人。\n环涧已为僧去碣，红泉今与子通邻。\n着书万卷精庐裏，成佛生天自致身。",
        "dynasty": "宋",
        "collection_info": null
    },
    {
        "title": "资圣寺",
        "author": "周牧",
        "content": "点点晴光滴翠岚，参天松干影毵毵。\n穿云日阅客十数，汲水时闻僧两三。\n俗子遶登山勒马，禅心常共丹同龛。\n烹茶汲取盈瓯雪，一味清霜齿颊寒。",
        "dynasty": "宋",
        "collection_info": null
    },
    {
        "title": "超览亭",
        "author": "周牧",
        "content": "翠微深处着亭台，抖擞红尘双眼开。\n岚影剩添杯色好，泉声不带市喧来。\n竹间啼鸟破山寂，天际孤舟界浪回。\n占断鹞峰无限景，何妨杖屦日徘徊。",
        "dynasty": "宋",
        "collection_info": null
    },
    {
        "title": "漳河疑冢",
        "author": "俞应符",
        "content": "生前欺天绝汉统，死后欺人设疑冢。\n人生用智死即休，何有余机到丘垄。\n人言疑冢我不疑，我有一法君未知。\n直须尽发疑冢七十二，必有一冢藏君尸。",
        "dynasty": "宋",
        "collection_info": null
    },
    {
        "title": "玉蕊花",
        "author": "郑域",
        "content": "维扬后土庙琼花，安业唐昌宫玉蕊。\n判然二物本不同，唤作一般良未是。\n琼花雪白轻压枝，大率形模八仙耳。\n山溪野路多见之，樵夫摧残如狝薙。\n比之玉蕊似实非，金粟冰丝那有此。\n花鬚中有碧胆瓶，别出珑璁高半指。\n清馨静夜衝九天，招隠瑶台女仙子。\n乘风跃马汗漫游，偷折繁香分月姊。\n紫茎柘叶荼䕷条，少到寻常人眼底。\n翰林内苑集贤阁，雨露承天近尺咫。\n后生不识天上花，又把山矾轻比拟。\n叶酸而涩供染黄，不着霜缣偏入纸。\n江乡老少知此名，郑榐玚音无正字。\n方言土谚随舌讹，乌马成焉固应尔。",
        "dynasty": "宋",
        "collection_info": null
    },
    {
        "title": "山丹花",
        "author": "郑域",
        "content": "团栾蜂蕊簇枝间，铅鼎成丹七返还。\n乞与幽人伴幽壑，不妨相对两朱颜。",
        "dynasty": "宋",
        "collection_info": null
    },
    {
        "title": "茉莉花  其一",
        "author": "郑域",
        "content": "风韵传天竺，随经入汉京。\n香飘山麝馥，露染雪衣轻。",
        "dynasty": "宋",
        "collection_info": null
    },
    {
        "title": "茉莉花  其二",
        "author": "郑域",
        "content": "玉瑳莲子作尖丸，龙脑熏香簇满冠。\n好是莹无红一点，苦教红却不堪看。",
        "dynasty": "宋",
        "collection_info": null
    },
    {
        "title": "素馨花",
        "author": "郑域",
        "content": "妙香真色得之天，羞御铅华学女妍。\n只向温柔乡裏活，怕寒不许上林传。",
        "dynasty": "宋",
        "collection_info": null
    },
    {
        "title": "阇提花",
        "author": "郑域",
        "content": "此花移种自招提，借佛为名识者希。\n优钵曼陀果何似，併参香争问因依。",
        "dynasty": "宋",
        "collection_info": null
    },
    {
        "title": "槟榔",
        "author": "郑域",
        "content": "海角人烟百万家，蛮风未变事堪嗟。\n果堆羊豕乌青榄，菜饤丁香紫白茄。\n杨枣实酸薄蒳子，山荼无叶木棉花。\n一般气味真难学，日啖槟榔当啜茶。",
        "dynasty": "宋",
        "collection_info": null
    },
    {
        "title": "题灵惠",
        "author": "郑域",
        "content": "高山如逸民，不肯近人迹。\n孤峭尺五天，空洞容数百。\n不招龙自来，其下为窟宅。\n天下待霖雨，胡为躭睡癖。\n我今唤飞廉，驾汝上空碧。\n吾鞭不妄施，慎勿惮劳瘠。",
        "dynasty": "宋",
        "collection_info": null
    },
    {
        "title": "游黄杨岩",
        "author": "郑域",
        "content": "暮秋访幽隠，谢屐凌崩空。\n行到山顶间，还与平地同。\n举手抉层云，下视无高峰。\n疏藤挂赤虬，粘苔糁青茸。\n面首三神山，缥缈沧海东。\n指点笑语高，吹声半天中。\n安得大鹏背，载我游无穷。",
        "dynasty": "宋",
        "collection_info": null
    },
    {
        "title": "题法相岩",
        "author": "郑域",
        "content": "法相具诸相，宝方无定方。\n突兀虎豹立，嵌空蛟龙藏。\n入地转轮远，透天圆窦光。\n何人凿混沌，掷弃官路傍。",
        "dynasty": "宋",
        "collection_info": null
    },
    {
        "title": "句  其一",
        "author": "郑域",
        "content": "九里花田地。",
        "dynasty": "宋",
        "collection_info": null
    },
    {
        "title": "句  其二",
        "author": "郑域",
        "content": "槟榔共聘币。",
        "dynasty": "宋",
        "collection_info": null
    },
    {
        "title": "句  其三",
        "author": "郑域",
        "content": "果子庵摩勒。",
        "dynasty": "宋",
        "collection_info": null
    },
    {
        "title": "句  其四",
        "author": "郑域",
        "content": "旅程一见错欢喜，彷佛吾乡茉莉花。",
        "dynasty": "宋",
        "collection_info": null
    },
    {
        "title": "题西湖山岩二首  其一",
        "author": "林㟽",
        "content": "咫尺移文唤即应，此亭便可配韩亭。\n溪流横过一湾碧，山色平分两岸青。\n落日钟声鸣远树，半空塔影倒寒汀。\n云烟满目皆亲种，留与邦人作画屏。",
        "dynasty": "宋",
        "collection_info": null
    },
    {
        "title": "题西湖山岩二首  其二",
        "author": "林㟽",
        "content": "坐对高舂放晚衙，舂米和石也穿芽。\n鸥边云阔三千顷，树杪烟横数万家。\n贮月未圆松琐碎，怯风无力竹欹斜。\n叮咛好护湖山景，养得阴成宿莫鸦。",
        "dynasty": "宋",
        "collection_info": null
    },
    {
        "title": "登潮阳东山",
        "author": "林㟽",
        "content": "小雨上东山，层层着意看。\n寻泉行处僻，就石坐来寒。\n赤舄归周旦，苍山起谢安。\n功能成底事，一抹莫云残。",
        "dynasty": "宋",
        "collection_info": null
    },
    {
        "title": "九日题潮阳县斋",
        "author": "林㟽",
        "content": "去岁重阳尚故乡，今朝官舍又重阳。\n人情不似黄花好，处处相逢一种香。",
        "dynasty": "宋",
        "collection_info": null
    },
    {
        "title": "重闢西湖  其一",
        "author": "林㟽",
        "content": "镜奁平处小桥西，桥外轻鸥掠镜飞。\n凿破青云放山出，拨开碧藓引湖归。\n带烟插柳阴虽瘦，趁雨栽荷绿已肥。\n欲借禽鱼祝君寿，君恩宽大此情微。",
        "dynasty": "宋",
        "collection_info": null
    },
    {
        "title": "重闢西湖  其二",
        "author": "林㟽",
        "content": "新堤喜绕几纡萦，挈榼携壶出满城。\n萍破烟纹容棹过，石开云罅看人行。\n亭浮横照波中影，僧拾残霞树杪声。\n不必凤凰山上问，此山东向面湖平。",
        "dynasty": "宋",
        "collection_info": null
    },
    {
        "title": "铁瓮洞",
        "author": "陈唐佐",
        "content": "云端象鼻通，一瓮自冲融。\n岂是干坤小，当知造化工。\n灵泉猿不饮，丹气鹤常充。\n仙子乘鸾去，何年返故宫。",
        "dynasty": "宋",
        "collection_info": null
    },
    {
        "title": "诗一首",
        "author": "醉客",
        "content": "行尽蓬莱弱水源，今朝忍渴过昆崙。\n兴来莫问酒中圣，且把金杯和月吞。",
        "dynasty": "宋",
        "collection_info": null
    },
    {
        "title": "送奚宰二首  其一",
        "author": "陆埈",
        "content": "茂宰慈祥意，三年只似初。\n折腰宁而米，掣肘固难书。\n机静波浮鸟，刑疏网漏鱼。\n终然清议在，褒字到公车。",
        "dynasty": "宋",
        "collection_info": null
    },
    {
        "title": "送奚宰二首  其二",
        "author": "陆埈",
        "content": "失学儿俱懒，师资点化开。\n砭针瘳痼疾，膏馥起枯荄。\n授□方知绪，从游奈溯洄。\n武城门下士，应许厕澹台。",
        "dynasty": "宋",
        "collection_info": null
    },
    {
        "title": "丑梨",
        "author": "陆埈",
        "content": "灰貌凝清古，霜津溢澹甜。\n面嫌汤后白，心慰邑中黔。\n美实种寒谷，珍尝近御奁。\n彼姝徒冠玉，争得似无盐。",
        "dynasty": "宋",
        "collection_info": null
    },
    {
        "title": "和奚宰春风楼即事",
        "author": "陆埈",
        "content": "恍然楹桷架虚空，意象经营九仞功。\n三载笑谈杯酒裏，一时人物画图中。\n金兰託契从今始，玉烛迎和与众同。\n却笑楚台雕篆客，强生分别诧雄风。",
        "dynasty": "宋",
        "collection_info": null
    },
    {
        "title": "和太白感秋",
        "author": "谯令宪",
        "content": "余年四十九，滥分盆城竹。\n悠然望匡庐，秀色良可掬。\n缅思二先生，风流昔所独。\n紫极感秋吟，北窗和月宿。\n兹余还一来，契合若龟卜。\n行年适相同，妙语难再復。\n杖屦兼经从，陈迹犹可覆。\n怀人夜永叹，归欤清睡熟。",
        "dynasty": "宋",
        "collection_info": null
    },
    {
        "title": "题三轩",
        "author": "谯令宪",
        "content": "回头四十九年非，又向盆城把一麾。\n苏子北窗明月夜，谪仙紫极感秋时。\n来游偶契二贤迹，欲赋难酬五字诗。\n前辈风流沦落尽，何人为种玉田芝。",
        "dynasty": "宋",
        "collection_info": null
    },
    {
        "title": "句",
        "author": "叶延年",
        "content": "一夜西风惊客枕，满堤杨柳作秋声。",
        "dynasty": "宋",
        "collection_info": null
    },
    {
        "title": "题环锦亭",
        "author": "赵善卞",
        "content": "百世垂芳在一经，茂林修竹读书声。\n园池日涉皆成趣，景物天然分外清。\n聊復垂纶藏渭钓，等閒释耒起莘耕。\n知君自有真良贵，岂羡斯亭锦得名。",
        "dynasty": "宋",
        "collection_info": null
    },
    {
        "title": "经由天台刘阮洞以雨作不及游",
        "author": "顾士龙",
        "content": "松形夭矫学飞鸾，怪石苍崖藓晕团。\n地僻不容人迹到，云深更觉客衣单。\n春归不见桃干树，月冷空余水一滩。\n欲问神仙向何处，山风吹雨作朝寒。",
        "dynasty": "宋",
        "collection_info": null
    },
    {
        "title": "西峰山",
        "author": "顾士龙",
        "content": "三十六溪清浅水，二十四重高下山。\n卓锡自无风雨厄，不然俗驾便须还。",
        "dynasty": "宋",
        "collection_info": null
    },
    {
        "title": "与郭敬叔",
        "author": "单炜",
        "content": "兰亭一入昭陵后，笔法于今未易回。\n谁识定斋三昧笔，又传璧坼到江梅。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其一",
        "author": "姜夔",
        "content": "滔滔沔鄂留，有腼三宿桑。\n持钵了白日，事贱丸蛣蜣。\n念当去石友，烟席凌江湘。\n为君试歌商，歌短意则长。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其二",
        "author": "姜夔",
        "content": "佳人鲁山下，日弄清汉波。\n促絃调宝瑟，哀思感人多。\n咬哇秦缶击，冷落郢客歌。\n知音良不易，如此粲者何。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其三",
        "author": "姜夔",
        "content": "英英白龙孙，眉目古人气。\n拮据营数椽，下帘草生砌。\n文章作径庭，功用见造次。\n无庸垂罄嗟，遗安鹿门意。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其四",
        "author": "姜夔",
        "content": "诗人辛国士，句法似阿驹。\n别墅沧浪曲，绿阴禽鸟呼。\n颇参金粟眼，渐造文字无。\n儿辈例学语，屋壁祝蒲卢。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其五",
        "author": "姜夔",
        "content": "山阴千载人，挥洒照八极。\n只今定武刻，犹带龙虎笔。\n单侯出机杼，岂自剑舞得。\n余波入竹石，绝叹咄咄逼。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其六",
        "author": "姜夔",
        "content": "异时之罘君，在涅守曰颢。\n黄钟欠牛铎，淋漓弔遗稿。\n有子殊可人，特未见此老。\n客来请论文，但道曲肱好。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其七",
        "author": "姜夔",
        "content": "中郎逝千霜，曲高復谁为。\n庞翁趣无絃，郑伯功斲鼻。\n春风桃花溪，寒渌绕苍翠。\n何当从两君，放浪讨幽事。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其八",
        "author": "姜夔",
        "content": "宦达羞故妻，贱贫厌丘嫂。\n上书云雨迥，还舍笋蕨老。\n江皋鉏带经，决计恨不早。\n士无五羖皮，没世抱枯槁。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其九",
        "author": "姜夔",
        "content": "伐木响虚牝，我愿友褐夫。\n九关呀虎豹，何时内高袪。\n黄鹄眇云树，鹦鹉澹烟芜。\n倚杖得清赏，洗心观本初。",
        "dynasty": "宋",
        "collection_info": null
    },
    {
        "title": "以长歌意无极好为老夫听为韵奉别沔鄂亲友  其一○",
        "author": "姜夔",
        "content": "孤鸿度关山，风霜摧翅瓴。\n影低白云莫，哀噭那忍听。\n士生有如此，储粟不满瓶。\n着书穷愁滨，可续离骚经。",
        "dynasty": "宋",
        "collection_info": null
    },
    {
        "title": "过湘阴寄千岩",
        "author": "姜夔",
        "content": "眇眇临风思美人，荻花枫叶带离声。\n夜深吹笛移船去，三十六湾秋月明。",
        "dynasty": "宋",
        "collection_info": null
    },
    {
        "title": "雁图",
        "author": "姜夔",
        "content": "万里晴沙夕照西，此心唯有断云知。\n年年数尽秋风字，想见江南摇落时。",
        "dynasty": "宋",
        "collection_info": null
    },
    {
        "title": "赤松图",
        "author": "姜夔",
        "content": "山东隆准公，未语心已解。\n按剑堂下人，成事汝应退。\n非无带砺约，政尔有恩害。\n平生三寸舌，松间漱寒濑。",
        "dynasty": "宋",
        "collection_info": null
    },
    {
        "title": "送朝天续集归诚斋时在金陵",
        "author": "姜夔",
        "content": "翰墨场中老斲轮，真能一笔扫千军。\n年年花月无闲日，处处山川怕见君。\n箭在的中非尔力，风行水上自成文。\n先生只可三千首，回施江东日暮云。",
        "dynasty": "宋",
        "collection_info": null
    },
    {
        "title": "送王孟玉归山阴",
        "author": "姜夔",
        "content": "淮南雪落云绕戍，王郎鸣鞭猎狐兔。\n问君本是山阴人，何不扁舟剡溪去。\n人生乐事将无同，知君此心如太空。\n只今去踏龙尾道，也似寒江蓑笠翁。\n鑑湖一曲荷花浦，君不归来花有语。\n旧宅应添竹几竿，到家不觉秋如许。\n十年雪裏看淮南，聚米能作淮南山。\n筹边妙处须急吐，政自不容修竹间。\n人道长江无六月，日光正射青芦叶。\n何以赠君濯炎热，雪即是诗诗是雪。",
        "dynasty": "宋",
        "collection_info": null
    },
    {
        "title": "除夜自石湖归苕溪  其一",
        "author": "姜夔",
        "content": "细草穿沙雪半销，吴宫烟冷水迢迢。\n梅花竹裏无人见，一夜吹香过石桥。",
        "dynasty": "宋",
        "collection_info": null
    },
    {
        "title": "除夜自石湖归苕溪  其二",
        "author": "姜夔",
        "content": "美人台上昔欢娱，今日空台望五湖。\n残雪未融青草死，苦无麋鹿过姑苏。",
        "dynasty": "宋",
        "collection_info": null
    },
    {
        "title": "除夜自石湖归苕溪  其三",
        "author": "姜夔",
        "content": "黄帽传呼睡不成，投篙细细激流冰。\n分明旧泊江南岸，舟尾春风飐客灯。",
        "dynasty": "宋",
        "collection_info": null
    },
    {
        "title": "除夜自石湖归苕溪  其四",
        "author": "姜夔",
        "content": "千门列炬散林鸦，儿女相思未到家。\n应是不眠非守岁，小窗春意入灯花。",
        "dynasty": "宋",
        "collection_info": null
    },
    {
        "title": "除夜自石湖归苕溪  其五",
        "author": "姜夔",
        "content": "三生定自陆天随，又向吴松作客归。\n已拚新年舟上过，倩人和雪洗征衣。",
        "dynasty": "宋",
        "collection_info": null
    },
    {
        "title": "除夜自石湖归苕溪  其六",
        "author": "姜夔",
        "content": "沙尾风回一棹寒，椒花今夕不登盘。\n百年草草都如此，自琢春词剪烛看。",
        "dynasty": "宋",
        "collection_info": null
    },
    {
        "title": "除夜自石湖归苕溪  其七",
        "author": "姜夔",
        "content": "笠泽茫茫雁影微，玉峰重迭护云衣。\n长桥寂寞春寒夜，只有诗人一舸归。",
        "dynasty": "宋",
        "collection_info": null
    },
    {
        "title": "除夜自石湖归苕溪  其八",
        "author": "姜夔",
        "content": "桑间篝火却宜蚕，风土相传我未谙。\n但得明年少行役，只裁白纻作春衫。",
        "dynasty": "宋",
        "collection_info": null
    },
    {
        "title": "除夜自石湖归苕溪  其九",
        "author": "姜夔",
        "content": "少小知名翰墨场，十年心事只凄凉。\n旧时曾作梅花赋，研墨于今亦自香。",
        "dynasty": "宋",
        "collection_info": null
    },
    {
        "title": "除夜自石湖归苕溪  其一○",
        "author": "姜夔",
        "content": "环玦随波冷未销，古苔留雪卧墙腰。\n谁家玉笛吹春怨，看见鹅黄上柳条。",
        "dynasty": "宋",
        "collection_info": null
    },
    {
        "title": "悼石湖三首  其一",
        "author": "姜夔",
        "content": "身退诗仍健，官高病已侵。\n江山平日眼，花鸟暮年心。\n九转终无助，三高竟欲寻。\n尚留巾垫角，胡虏有知音。",
        "dynasty": "宋",
        "collection_info": null
    },
    {
        "title": "悼石湖三首  其二",
        "author": "姜夔",
        "content": "未作龙蛇梦，惊闻露电身。\n百年无此老，千首属何人。\n安得公长健，那知事转新。\n酸风忧国泪，高冢卧麒麟。",
        "dynasty": "宋",
        "collection_info": null
    },
    {
        "title": "悼石湖三首  其三",
        "author": "姜夔",
        "content": "未定情钟痛，何堪更悼亡。\n遣书知伏枕，来吊只空堂。\n雪裏评诗句，梅边按乐章。\n沉思酒杯落，天阔意茫茫。",
        "dynasty": "宋",
        "collection_info": null
    },
    {
        "title": "临安旅邸答苏虞叟",
        "author": "姜夔",
        "content": "垂杨风雨小楼寒，宋玉秋词不忍看。\n万里青山无处隠，可怜投老客长安。",
        "dynasty": "宋",
        "collection_info": null
    },
    {
        "title": "张平甫哀挽",
        "author": "姜夔",
        "content": "将军家世出臞儒，合上青云作计疎。\n吴下宅成花未种，湖边地吉草新锄。\n空嗟过隙催人世，頼有提孩读父书。\n它日石羊芳草路，弟兄来此一沾裾。",
        "dynasty": "宋",
        "collection_info": null
    },
    {
        "title": "题华亭钱参园池",
        "author": "姜夔",
        "content": "花裏藏仙宅，帘边驻客舟。\n浦涵沧海润，云接洞庭秋。\n草木山山秀，阑干处处幽。\n机云韬世业，暇日此夷犹。",
        "dynasty": "宋",
        "collection_info": null
    },
    {
        "title": "寄上张参政",
        "author": "姜夔",
        "content": "姑苏台下梅花树，应为调羹故早开。\n燕寝休夸香雾重，鸳行却望衮衣来。\n前时甲第仍垂柳，今度沙堤已种槐。\n应念无枝夜飞鹊，月寒风劲羽毛摧。",
        "dynasty": "宋",
        "collection_info": null
    },
    {
        "title": "雪中访石湖",
        "author": "姜夔",
        "content": "雪矸如玉城，偏师敢轻犯。\n黄芦阵野鹜，我自将十万。\n三战渠未降，北面石湖范。\n先生霸越手，定目一笑粲。",
        "dynasty": "宋",
        "collection_info": null
    },
    {
        "title": "京口留别张思顺",
        "author": "姜夔",
        "content": "伯劳飞燕若为忙，还忆东斋夜共床。\n别后无书非弃我，春前会面却它乡。\n连宵为说经忧患，异日相逢各老苍。\n更欲少留天不许，晓风吹艇入垂杨。",
        "dynasty": "宋",
        "collection_info": null
    },
    {
        "title": "虞美人草",
        "author": "姜夔",
        "content": "夜阑浩歌起，玉帐生悲风。\n江东可千里，弃妾蓬蒿中。\n化石那解语，作草犹可舞。\n陌上望骓来，翻愁不相顾。",
        "dynasty": "宋",
        "collection_info": null
    },
    {
        "title": "姑苏怀古",
        "author": "姜夔",
        "content": "夜暗归云绕柂牙，江涵星影鹭眠沙。\n行人怅望苏台柳，曾与吴王扫落花。",
        "dynasty": "宋",
        "collection_info": null
    },
    {
        "title": "次韵德久",
        "author": "姜夔",
        "content": "篱落青青花倒垂，避人黄鸟雨中飞。\n西郊寂寞无车马，时有溪童卖菜归。",
        "dynasty": "宋",
        "collection_info": null
    },
    {
        "title": "华藏寺云海亭望具区",
        "author": "姜夔",
        "content": "茫茫復茫茫，中有山苍苍。\n大哉夫差国，坐断天一方。\n夫差醉莲宫，大浪摇不醒。\n越师何从来，夺我玉万顷。\n年年亭上秋，一笛千古愁。\n谁能知许事，飞下双白鸥。",
        "dynasty": "宋",
        "collection_info": null
    },
    {
        "title": "次朴翁游兰亭韵",
        "author": "姜夔",
        "content": "亚字桥亭面面风，六人同坐树阴中。\n松交归路如留客，石碍流杯故恼公。\n山色最怜秦望绿，野花只作晋时红。\n夕阳啼鸟人将散，俛仰兴怀自昔同。",
        "dynasty": "宋",
        "collection_info": null
    },
    {
        "title": "同朴翁登卧龙山",
        "author": "姜夔",
        "content": "龙尾回平野，檐牙出翠微。\n望山怜绿远，坐树觉春归。\n草合平吴路，鸥忘覇越机。\n午凉松影乱，白羽对禅衣。",
        "dynasty": "宋",
        "collection_info": null
    },
    {
        "title": "次韵胡仲方因杨伯子见寄",
        "author": "姜夔",
        "content": "此去庐陵定几程，向来筇杖未经行。\n悬知征棹云边集，大有吟情雪裏生。\n楚渡食萍应甚美，舜祠吹玉直能清。\n二君即日青冥上，唯我春山带雨耕。",
        "dynasty": "宋",
        "collection_info": null
    },
    {
        "title": "次石湖书扇韵",
        "author": "姜夔",
        "content": "桥西一水曲通村，岸阁浮萍绿有痕。\n家住石湖人不到，藕花多处别开门。",
        "dynasty": "宋",
        "collection_info": null
    },
    {
        "title": "夏日寄朴翁朴时在灵隠",
        "author": "姜夔",
        "content": "风吹松树枝，怀我松间友。\n云从北山来，令我屡回首。\n山灵夜夜起，山雨侵人衣。\n遥知竹窗裏，自吟新雨诗。",
        "dynasty": "宋",
        "collection_info": null
    },
    {
        "title": "竹友为徐南卿作  其一",
        "author": "姜夔",
        "content": "髮已星星带已宽，徐郎犹自客长安。\n家山竹好无由看，谩种庭心一两竿。",
        "dynasty": "宋",
        "collection_info": null
    },
    {
        "title": "竹友为徐南卿作  其二",
        "author": "姜夔",
        "content": "世路苍黄总是愁，暮年须得小优游。\n如今渐觉知心少，剩种青青伴白头。",
        "dynasty": "宋",
        "collection_info": null
    },
    {
        "title": "贺张肖翁参政",
        "author": "姜夔",
        "content": "太一图书客屡谈，已知上相出淮南。\n银台日月非虚过，金鼎功名得细参。\n从此与人为雨露，应怜有客卧云岚。\n明朝起为苍生贺，旋着藤冠紫竹簪。",
        "dynasty": "宋",
        "collection_info": null
    },
    {
        "title": "同潘德久作明妃作  其一",
        "author": "姜夔",
        "content": "明妃未嫁时，满宫妬蛾眉。\n一朝辞玉陛，人人泪双垂。",
        "dynasty": "宋",
        "collection_info": null
    },
    {
        "title": "同潘德久作明妃作  其二",
        "author": "姜夔",
        "content": "年年心随雁，日日穹庐中。\n遥见沙上月，忽忆建章宫。",
        "dynasty": "宋",
        "collection_info": null
    },
    {
        "title": "同潘德久作明妃作  其三",
        "author": "姜夔",
        "content": "身同汉使来，不同汉使归。\n虽为胡中妇，只着汉家衣。",
        "dynasty": "宋",
        "collection_info": null
    },
    {
        "title": "乌夜啼",
        "author": "姜夔",
        "content": "老乌栖栖飞且号，晨来枝上啄楮桃。\n楮桃已空楮叶死，犹啄枯枝觅虫蚁。\n老乌赋分何其贫，未啼已被邻公嗔。\n吁嗟老乌不自省，墙头屋上纷成羣。\n吴中贵游重鹦鹉，千金远致能言语。\n花底红绦郑袖擎，盘中碧果秦宫取。\n天生灵物得人怜，过者须来鹦鹉边。\n老乌事事无足录，人间犹传夜啼曲。",
        "dynasty": "宋",
        "collection_info": null
    },
    {
        "title": "寿朴翁",
        "author": "姜夔",
        "content": "与师同月不同年，归墨归儒各自缘。\n想得山中无寿酒，但携茶到菊花前。",
        "dynasty": "宋",
        "collection_info": null
    },
    {
        "title": "湖上寓居杂咏  其一",
        "author": "姜夔",
        "content": "荷叶披披一浦凉，青芦奕奕夜吟商。\n平生最识江湖味，听得秋声忆故乡。",
        "dynasty": "宋",
        "collection_info": null
    },
    {
        "title": "湖上寓居杂咏  其二",
        "author": "姜夔",
        "content": "湖上风恬月澹时，卧看云影入玻璃。\n轻舟忽向窗边过，摇动青芦一两枝。",
        "dynasty": "宋",
        "collection_info": null
    },
    {
        "title": "湖上寓居杂咏  其三",
        "author": "姜夔",
        "content": "秋云低结乱山愁，千顷银波凝不流。\n堤畔画船堤上马，绿杨风裏两悠悠。",
        "dynasty": "宋",
        "collection_info": null
    },
    {
        "title": "湖上寓居杂咏  其四",
        "author": "姜夔",
        "content": "处处虚堂望眼宽，荷花荷叶过栏干。\n游人去后无歌鼓，白水青山生晚寒。",
        "dynasty": "宋",
        "collection_info": null
    },
    {
        "title": "湖上寓居杂咏  其五",
        "author": "姜夔",
        "content": "辇路垂杨两行栽，苑门秋水欲平阶。\n朝朝南望宫云起，白鸟一双山下来。",
        "dynasty": "宋",
        "collection_info": null
    },
    {
        "title": "湖上寓居杂咏  其六",
        "author": "姜夔",
        "content": "微波衝得绿萍开，数点青青粘石阶。\n绿葑自来还自去，来时须载白鸥来。",
        "dynasty": "宋",
        "collection_info": null
    },
    {
        "title": "湖上寓居杂咏  其七",
        "author": "姜夔",
        "content": "布衣何用揖王公，归向芦根濯软红。\n自觉此心无一事，小鱼跳出绿萍中。",
        "dynasty": "宋",
        "collection_info": null
    },
    {
        "title": "湖上寓居杂咏  其八",
        "author": "姜夔",
        "content": "囊封万字总空言，露滴桐枝欲断絃。\n时事悠悠吾亦懒，卧看秋水浸山烟。",
        "dynasty": "宋",
        "collection_info": null
    },
    {
        "title": "湖上寓居杂咏  其九",
        "author": "姜夔",
        "content": "苑墙曲曲柳冥冥，人静山空见一灯。\n荷叶似云香不断，小船摇曳入西陵。",
        "dynasty": "宋",
        "collection_info": null
    },
    {
        "title": "湖上寓居杂咏  其一○",
        "author": "姜夔",
        "content": "处士风流不并时，移家相近若依依。\n夜凉一舸孤山下，林黑草深萤火飞。",
        "dynasty": "宋",
        "collection_info": null
    },
    {
        "title": "湖上寓居杂咏  其一一",
        "author": "姜夔",
        "content": "卧榻看山绿涨天，角门长泊钓鱼船。\n而今渐欲抛尘事，未了菟裘一怅然。",
        "dynasty": "宋",
        "collection_info": null
    },
    {
        "title": "湖上寓居杂咏  其一二",
        "author": "姜夔",
        "content": "钓窗不忍见南山，下有三雏骨未寒。\n惆怅古今同此味，二陵风雨晋师还。",
        "dynasty": "宋",
        "collection_info": null
    },
    {
        "title": "湖上寓居杂咏  其一三",
        "author": "姜夔",
        "content": "柳下轩窗枕水开，画船忽载故人来。\n与君同过西城路，却指烟波独自回。",
        "dynasty": "宋",
        "collection_info": null
    },
    {
        "title": "湖上寓居杂咏  其一四",
        "author": "姜夔",
        "content": "指点移舟着柳堤，美人相顾復相携。\n上桥更觉秋香重，花在西陵小苑西。",
        "dynasty": "宋",
        "collection_info": null
    },
    {
        "title": "坐上和约斋",
        "author": "姜夔",
        "content": "句入冰轮冷，愁因玉宇开。\n可无如此客，犹恨不能杯。\n好句长城立，寒鸦结阵来。\n箜篌莫停手，拚却断肠回。",
        "dynasty": "宋",
        "collection_info": null
    },
    {
        "title": "出北关",
        "author": "姜夔",
        "content": "吴儿临水宅，四面见行舟。\n蒲叶浸鹅项，杨枝蘸马头。\n年年人去国，夜夜月窥楼。\n传语城中客，功名半是愁。",
        "dynasty": "宋",
        "collection_info": null
    },
    {
        "title": "平甫见招不欲往  其一",
        "author": "姜夔",
        "content": "老去无心听管絃，病来杯酒不相便。\n人生难得秋前雨，乞我虚堂自在眠。",
        "dynasty": "宋",
        "collection_info": null
    },
    {
        "title": "平甫见招不欲往  其二",
        "author": "姜夔",
        "content": "楼阁万重秋雨裏，峰峦四合暮潮边。\n凤城今夕凉如水，多少人家试管絃。",
        "dynasty": "宋",
        "collection_info": null
    },
    {
        "title": "三高祠",
        "author": "姜夔",
        "content": "越国霸来头已白，洛京归后梦犹惊。\n沉思只羡天随子，蓑笠寒江过一生。",
        "dynasty": "宋",
        "collection_info": null
    },
    {
        "title": "过桐庐",
        "author": "姜夔",
        "content": "横看山色仰看云，十幅风帆不藉人。\n记取合江江畔树，他年此处好垂纶。",
        "dynasty": "宋",
        "collection_info": null
    },
    {
        "title": "登乌石寺观张魏公刘安成岳武穆留题刘云侍儿意真奉命题记",
        "author": "姜夔",
        "content": "诸老凋零极可哀，尚留名字压崔嵬。\n刘郎可是疎文墨，几点烟脂污绿苔。",
        "dynasty": "宋",
        "collection_info": null
    },
    {
        "title": "过垂虹",
        "author": "姜夔",
        "content": "自作新词韵最娇，小红低唱我吹箫。\n曲终过尽松陵路，回首烟波十四桥。",
        "dynasty": "宋",
        "collection_info": null
    },
    {
        "title": "访费山人",
        "author": "姜夔",
        "content": "稻丛茁茁欲齐肩，杨柳僛僛不蔽蝉。\n忽忆石头城下路，槿花斜压钓鱼船。",
        "dynasty": "宋",
        "collection_info": null
    },
    {
        "title": "牛渚",
        "author": "姜夔",
        "content": "牛渚矶边渺渺秋，笛声吹月下中流。\n西风不识张京兆，画得蛾眉如许愁。",
        "dynasty": "宋",
        "collection_info": null
    },
    {
        "title": "武康丞宅同朴翁咏牵牛",
        "author": "姜夔",
        "content": "青花绿叶上疎篱，别有长条竹尾垂。\n老觉淡粧差有味，满身秋露立多时。",
        "dynasty": "宋",
        "collection_info": null
    },
    {
        "title": "朴公悼牵牛甚奇余亦作",
        "author": "姜夔",
        "content": "不见青青绕竹生，西风篱落抱枯藤。\n道人一任空花过，愁杀山阴觅句僧。",
        "dynasty": "宋",
        "collection_info": null
    },
    {
        "title": "春日书怀四首  其一",
        "author": "姜夔",
        "content": "九真何苍苍，乃在清汉尾。\n衡茅依草木，念远独伯姊。\n春来众芳滋，春去众芳委。\n兄弟各天涯，啼鴂见料理。\n汉江出巨鱼，风雷入驱使。\n安得挟我辀，西征二千里。",
        "dynasty": "宋",
        "collection_info": null
    },
    {
        "title": "春日书怀四首  其二",
        "author": "姜夔",
        "content": "春云驿路暗，游子眇归程。\n永怀故山下，风雨悲柏庭。\n翁仲不解语，幽鸟时时鸣。\n人家插垂柳，客裏又清明。",
        "dynasty": "宋",
        "collection_info": null
    },
    {
        "title": "春日书怀四首  其三",
        "author": "姜夔",
        "content": "垂杨大别寺，春草郎官湖。\n家巷有石友，合并不待呼。\n瘦藤倚花树，花片藉玉壶。\n老郑谈绝妙，辛杨句敷腴。\n平生子姚子，貌古心甚儒。\n时邀野僧语，间与琴工俱。\n酒阑兴未了，左转城南隅。\n大江围楚碧，烟水入玄虚。\n留落不自恨，惟嗟故人疎。\n一月三见梦，梦中相与娱。\n日日潮风起，怅望武昌鱼。",
        "dynasty": "宋",
        "collection_info": null
    },
    {
        "title": "春日书怀四首  其四",
        "author": "姜夔",
        "content": "武昌十万家，落日紫烟低。\n亭亭头陀塔，高处白鸟栖。\n白鸟忽飞去，春山空四围。\n南楼有佳人，再召且再辞。\n闭门课文事，撄物深天机。\n斯人不可致，白鸟会来归。",
        "dynasty": "宋",
        "collection_info": null
    },
    {
        "title": "过德清  其一",
        "author": "姜夔",
        "content": "木末谁家缥缈亭，画堂临水更虚明。\n经过此处无相识，塔下秋云为我生。",
        "dynasty": "宋",
        "collection_info": null
    },
    {
        "title": "过德清  其二",
        "author": "姜夔",
        "content": "溪上佳人看客舟，舟中行客思悠悠。\n烟波渐远桥东去，犹见阑干一点愁。",
        "dynasty": "宋",
        "collection_info": null
    },
    {
        "title": "予居苕溪上与白石洞天为邻潘德久字余曰白石道人且以诗见畀其词曰人间官爵似樗蒲采到枯松亦大夫白石道人新拜号断无缴驳任称呼予以长句报贶",
        "author": "姜夔",
        "content": "南山仙人何所食，夜夜山中煮白石。\n世人唤作白石仙，一生费齿不费钱。\n仙人食罢腹便便，七十二峰生肺肝。\n真租只在南山南，我欲从之不惮远。\n无方煮石何由软。\n佳名锡我何敢辞，但愁自比长苦饥。\n囊中只有转庵诗，便当掬水三嚥之。",
        "dynasty": "宋",
        "collection_info": null
    },
    {
        "title": "箜篌引",
        "author": "姜夔",
        "content": "箜篌且勿弹，老夫不可听。\n河边风浪起，亦作箜篌声。\n古人抱恨死，今人抱恨生。\n南邻卖妻者，秋夜难为情。\n长安买歌舞，半是良家妇。\n主人虽爱怜，贱妾那久住。\n缘贫来卖身，不缘触夫怒。\n日日登高楼，怅望宫南树。",
        "dynasty": "宋",
        "collection_info": null
    },
    {
        "title": "陈君玉以小集见归用余还诚斋朝天续集韵作七字夔报贶",
        "author": "姜夔",
        "content": "笔陈无功汗左轮，而今老去不能军。\n水边白鸟闲于我，窗外梅花疑是君。\n欲向江湖行此话，可无朋友託斯文。\n新篇大是相料理，因忆西山扬子云。",
        "dynasty": "宋",
        "collection_info": null
    },
    {
        "title": "丁巳七月望湖上书事",
        "author": "姜夔",
        "content": "白天碎碎如析绵，黑天昧昧如陈玄。\n白黑破处青天出，海月飞来光尚湿。\n是夜太史奏月蚀，三家各自矜算术。\n或云七分或食既，或云食昼不在夕。\n上令御史登吴山，下视海门监月出。\n年来历失无人修，三家之说谁为优。\n乍如破镜光炯炯，渐若小儿初食餠。\n时方下令严禁铜，破镜何为来海东。\n天边有餠不可食，闻说饥民满淮北。\n是镜是餠且勿论，须臾还我黄金盆。\n金盆当空四山静，平波倒浸云天影。\n下连八表共此光，上接银河通一冷。\n御史归家太史眠，人间不闻钟鼓传。\n白石道人呼钓船，一瓢欲酌湖中天。\n荷叶摆头君睡去，西风急送敲窗句。",
        "dynasty": "宋",
        "collection_info": null
    },
    {
        "title": "项里项王之里也在山阴西南二十余里地多杨梅苔梅皆妙天下王性之赋项里杨梅云只今枝头万颗红犹似咸阳三月火予近得苔梅一枝古怪特甚为作七言",
        "author": "姜夔",
        "content": "旧国婆娑几树梅，将军逐鹿未归来。\n江东父老空相忆，枝上年年长绿苔。",
        "dynasty": "宋",
        "collection_info": null
    },
    {
        "title": "寄田郎",
        "author": "姜夔",
        "content": "楚楚田郎亦大奇，少年风味我曾知。\n春城寒食谁相伴，夜月梨花有所思。\n剪烛屡呼金凿落，倚窗闲品玉参差。\n含情不拟逢人说，鹦鹉能歌自作词。",
        "dynasty": "宋",
        "collection_info": null
    },
    {
        "title": "待千岩  其一",
        "author": "姜夔",
        "content": "搴裳望洞庭，眼过天一角。\n初别未甚愁，别久今始觉。\n作笺非无笔，寒雁不肯落。\n芦花待挐音，怪底北风恶。",
        "dynasty": "宋",
        "collection_info": null
    },
    {
        "title": "待千岩  其二",
        "author": "姜夔",
        "content": "若人金石心，试命洞庭浪。\n传闻下巴陵，沥酒喜无恙。\n我行丹枫林，屡骋白苹望。\n乌鹊不可嗔，论功当坐上。",
        "dynasty": "宋",
        "collection_info": null
    },
    {
        "title": "古乐府  其一",
        "author": "姜夔",
        "content": "裁衣赠所欢，曲领再三安。\n欢出无人试，闺中自着看。",
        "dynasty": "宋",
        "collection_info": null
    },
    {
        "title": "古乐府  其二",
        "author": "姜夔",
        "content": "甚欲逐郎行，畏人笑无媒。\n日日东风起，西家桃李开。",
        "dynasty": "宋",
        "collection_info": null
    },
    {
        "title": "古乐府  其三",
        "author": "姜夔",
        "content": "令我歌一曲，曲终郎见留。\n万一不当意，翻作平生羞。",
        "dynasty": "宋",
        "collection_info": null
    },
    {
        "title": "赋千岩曲水",
        "author": "姜夔",
        "content": "红雨洒溪流，下濑仍小驻。\n鱼队猎残香，故故作吞吐。\n老子把一杯，微风忽吹去。",
        "dynasty": "宋",
        "collection_info": null
    },
    {
        "title": "李陵台",
        "author": "姜夔",
        "content": "李陵归不得，高筑望乡台。\n长安一万里，鸿雁隔年回。\n望望虽不见，时时一上来。",
        "dynasty": "宋",
        "collection_info": null
    },
    {
        "title": "送王德和提举淮东",
        "author": "姜夔",
        "content": "京尘吹帽汗淋衣，相见频年只道归。\n省裏移文那得了，家边持节未为非。\n煮干碧海知谁用，割尽黄云尚告饥。\n可得不为根本计，秋风还见雁南飞。",
        "dynasty": "宋",
        "collection_info": null
    },
    {
        "title": "寄时父",
        "author": "姜夔",
        "content": "迟君日日数归程，到得君归我已行。\n一路好山思共看，半年有酒不同倾。\n吾侪政坐清贫累，各自而今白髮生。\n人物眇然须强饭，天工应不负才名。",
        "dynasty": "宋",
        "collection_info": null
    },
    {
        "title": "雪中六解  其一",
        "author": "姜夔",
        "content": "塞草汀云护玉鞍，连天花落路漫漫。\n如今却忆当时健，下马题诗不道寒。",
        "dynasty": "宋",
        "collection_info": null
    },
    {
        "title": "雪中六解  其二",
        "author": "姜夔",
        "content": "黄鹤矶边晚渡时，柳花风急片帆飞。\n一声长笛鱼龙舞，白浪如山不肯归。",
        "dynasty": "宋",
        "collection_info": null
    },
    {
        "title": "雪中六解  其三",
        "author": "姜夔",
        "content": "万马行空转屋檐，高寒屡索酒杯添。\n故人家住吴山上，借得西湖自卷帘。",
        "dynasty": "宋",
        "collection_info": null
    },
    {
        "title": "雪中六解  其四",
        "author": "姜夔",
        "content": "曾泛扁舟诣石湖，恍然坐我范宽图。\n天寒远挂一行雁，三十六峰生玉壶。",
        "dynasty": "宋",
        "collection_info": null
    },
    {
        "title": "雪中六解  其五",
        "author": "姜夔",
        "content": "万壑千岩一样寒，城中别有玉龙蟠。\n旧人秉兴扁舟处，今日诗仙戴笠看。",
        "dynasty": "宋",
        "collection_info": null
    },
    {
        "title": "雪中六解  其六",
        "author": "姜夔",
        "content": "沉香火裏笙箫合，暖玉鞍边雉兔空。\n办得煎茶有骄色，先生只合作诗穷。",
        "dynasty": "宋",
        "collection_info": null
    },
    {
        "title": "送李万顷",
        "author": "姜夔",
        "content": "猛相思裏得君来，政喜欢时却便回。\n别路苦无青柳折，到家应有小桃开。\n起居五马兼堂上，问讯千岩及阿灰。\n儿女痴顽夫妇健，漂零何日共尊罍。",
        "dynasty": "宋",
        "collection_info": null
    },
    {
        "title": "送陈敬甫",
        "author": "姜夔",
        "content": "十年所闻溢吾耳，去年诵君书一纸。\n古人三语得奇士，况此磊落数百字。\n相逢千岩万壑裏，有客如君请兄事。\n才高自古人所忌，论高不售反惊世，好诗取客如券契。\n我无三者犹至是，如君之贫不可避。\n如君之贫不可避，呼舟径渡寒潮外。",
        "dynasty": "宋",
        "collection_info": null
    },
    {
        "title": "越中士女春游",
        "author": "姜夔",
        "content": "秦山越树两依依，闲倚阑干看落晖。\n杨柳梢头春又暗，玉箫声裏夜游归。",
        "dynasty": "宋",
        "collection_info": null
    },
    {
        "title": "送彭仲讷往合肥三首  其一",
        "author": "姜夔",
        "content": "壮志只便鞍马上，客梦长到江淮间。\n谁能辛苦运河裏，夜与商人争往还。",
        "dynasty": "宋",
        "collection_info": null
    },
    {
        "title": "送彭仲讷往合肥三首  其二",
        "author": "姜夔",
        "content": "我家曾住赤栏桥，邻里相过不寂寥。\n君若到时秋已半，西风门巷柳萧萧。",
        "dynasty": "宋",
        "collection_info": null
    },
    {
        "title": "送彭仲讷往合肥三首  其三",
        "author": "姜夔",
        "content": "小帘灯火屡题诗，回首青山失后期。\n未老刘郎定重到，烦君说与故人知。",
        "dynasty": "宋",
        "collection_info": null
    },
    {
        "title": "下孤城",
        "author": "姜夔",
        "content": "人家多住竹篱中，杨柳疎疎尚带风。\n记得下孤城下路，白云依旧两三篷。",
        "dynasty": "宋",
        "collection_info": null
    },
    {
        "title": "平甫放三十二鸥于吴松余不及与盟",
        "author": "姜夔",
        "content": "桥下松陵绿浪横，来迟不与白鸥盟。\n知君久对青山立，飞尽梨花好句成。",
        "dynasty": "宋",
        "collection_info": null
    },
    {
        "title": "萧山",
        "author": "姜夔",
        "content": "归心已逐晚云轻，又见越中长短亭。\n十里水边山下路，桃花无数麦青青。",
        "dynasty": "宋",
        "collection_info": null
    },
    {
        "title": "生云轩",
        "author": "姜夔",
        "content": "在山长与云同斋，出山忆云云不来。\n千金买得太湖石，数峰相对寒崔嵬。\n朝来忽觉青苔湿，叆叆如炊石间出。\n白云何处不相逢，却怪年年枉相忆。\n王郎胸中横一丘，在山出山云与游。\n更呼白面老居士，来倚云根吟七字。",
        "dynasty": "宋",
        "collection_info": null
    },
    {
        "title": "戊午春帖子",
        "author": "姜夔",
        "content": "晴窗日日拟雕虫，惆怅明时不易逢。\n二十五絃人不识，淡黄杨柳舞春风。",
        "dynasty": "宋",
        "collection_info": null
    },
    {
        "title": "送项平甫倅池阳",
        "author": "姜夔",
        "content": "项侯声名天宇窄，与君俱是荆湖客。\n向来相闻不相值，长安城中乃相识。\n论文要得文中天，邯郸学步终不然。\n知君笔墨与性合，妙处突过苏李前。\n我如切切秋虫语，自诡平生用心苦。\n神凝或与元气接，屡举似君君亦许。\n西湖一曲古墙阴，清坐论诗夜向深。\n见谓人间有公等，不知来者不如今。\n干坤虽大知者少，君不见古人拙处今人巧。\n我徂山林口挂壁，如君合救狂澜倒。\n石渠春水绿泱泱，阁下无人白日长。\n万里江湖入归梦，子云不愿校书郎。\n九华山色梅根渡，半日风帆即秋浦。\n六条察吏安用许，幸有千岩作诗侣。",
        "dynasty": "宋",
        "collection_info": null
    },
    {
        "title": "偶题",
        "author": "姜夔",
        "content": "阿八宫中酒未醒，天风吹髮夜泠泠。\n归时只怕扶桑暖，赤脚横骑太一鲸。",
        "dynasty": "宋",
        "collection_info": null
    },
    {
        "title": "陈日华侍儿读书",
        "author": "姜夔",
        "content": "绎句寻章久未休，花房日晏不梳头。\n谁教郎主能多事，乞与冥冥千古愁。",
        "dynasty": "宋",
        "collection_info": null
    },
    {
        "title": "女郎山",
        "author": "姜夔",
        "content": "不见郢中能赋客，可怜负此女郎山。\n冰魂寂寞无归处，独宿鸳鸯沙水寒。",
        "dynasty": "宋",
        "collection_info": null
    },
    {
        "title": "金神夜猎图二首  其一",
        "author": "姜夔",
        "content": "夜半金神羽猎，奔走山川百灵。\n云气旌旗来下，飒然已入青冥。",
        "dynasty": "宋",
        "collection_info": null
    },
    {
        "title": "金神夜猎图二首  其二",
        "author": "姜夔",
        "content": "后宫婵娟玉女，自鞚八尺飞龙。\n两两鸣鞭争导，绿云斜坠春风。",
        "dynasty": "宋",
        "collection_info": null
    },
    {
        "title": "书乞米帖后",
        "author": "姜夔",
        "content": "银鈎铁画太师字，从人乞米亦可怜。\n五仓空虚胃神哭，竟日悄悄无炊烟。\n仙人留书说服气，道士辟谷期引年。\n人生不食浪自苦，独不见子桑鼓琴十日雨。",
        "dynasty": "宋",
        "collection_info": null
    },
    {
        "title": "次韵鸳鸯梅  其一",
        "author": "姜夔",
        "content": "晴日小溪沙暖，春梦怜渠颈交。\n只怕笛声惊散，费人月咏风嘲。",
        "dynasty": "宋",
        "collection_info": null
    },
    {
        "title": "次韵鸳鸯梅  其二",
        "author": "姜夔",
        "content": "漠漠江南烟雨，于飞似报初春。\n折过女郎山下，料应愁杀佳人。",
        "dynasty": "宋",
        "collection_info": null
    },
    {
        "title": "呈徐通仲兼简仲锡通仲与诚斋为乡人近来赴调而诚斋去国又通仲久与千岩有苕霅之约而未至余挽通仲欲与同归千岩故末章及之",
        "author": "姜夔",
        "content": "斯文准干坤，作者难屈指。\n我从李郎游，知有徐孺子。\n春风橘洲前，白月太湖尾。\n怀哉来无期，玉唾炯在纸。\n去年识仲氏，何啻空谷喜。\n合并忽自天，倾倒见底裏。\n维君天下士，竹箭东南美。\n胡不在石渠，诸公当料理。\n千岩今林宗，泉石助风轨。\n示疾不下堂，有句高八米。\n此老笔砚交，诚斋古元礼。\n毫端洒秋露，去国词愈伟。\n属闻都门别，回首即桑梓。\n独怜苕溪上，垂榻俟行李。\n烟波肯寻盟，归棹为君舣。",
        "dynasty": "宋",
        "collection_info": null
    },
    {
        "title": "答沈器之二首  其一",
        "author": "姜夔",
        "content": "江汉乘流客，干坤不繫舟。\n玉琴虚素月，金剑落清秋。\n野鹿知随草，饥鹰故上鞴。\n风流大堤曲，一唱使人愁。",
        "dynasty": "宋",
        "collection_info": null
    },
    {
        "title": "答沈器之二首  其二",
        "author": "姜夔",
        "content": "涉远身良苦，登高望欲迷。\n试吟青玉案，不似白铜鞮。\n露下秋虫怨，风高北马嘶。\n槎头有新味，人在太湖西。",
        "dynasty": "宋",
        "collection_info": null
    },
    {
        "title": "鈎雪亭",
        "author": "姜夔",
        "content": "阑干风冷雪漫漫，惆怅无人把钓竿。\n时有官船桥畔过，白鸥飞去落前滩。",
        "dynasty": "宋",
        "collection_info": null
    },
    {
        "title": "马上值牧儿",
        "author": "姜夔",
        "content": "马背何如牛背，短衣落日空山。\n只么身归盘谷，未须名满人间。",
        "dynasty": "宋",
        "collection_info": null
    },
    {
        "title": "契丹歌",
        "author": "姜夔",
        "content": "契丹家住云沙中，耆车如水马若龙。\n春来草色一万里，芍药牡丹相间红。\n大胡牵车小胡舞，弹胡琵琶调胡女。\n一春浪宕不归家，自有穹庐障风雨。\n平沙软草天鹅肥，胡儿千骑晓打围。\n皂旗低昂围渐急，惊作羊角凌空飞。\n海东健鹘健如许，鞴上风生看一举。\n万里追奔未可知，划见纷纷落毛羽。\n平章俊味天下无，年年海上驱群胡。\n一鹅先得金百两，天使走送贤王庐。\n天鹅之飞铁为翼，射生小儿空看得。\n腹中惊怪有新姜，元是江南经宿食。",
        "dynasty": "宋",
        "collection_info": null
    },
    {
        "title": "绿萼梅",
        "author": "姜夔",
        "content": "黄云承袜知何处，招得冰魂付北枝。\n金谷楼高愁欲坠，断肠谁把玉龙吹。",
        "dynasty": "宋",
        "collection_info": null
    },
    {
        "title": "次韵千岩杂谣",
        "author": "姜夔",
        "content": "平生中散七不堪，凤麈时时伴燕谈。\n道士有神传火枣，故人无字入云蓝。\n雨凉竹叶宜三酌，日落荷花倚半酣。\n极欲扁舟南荡去，冷鸥轻燕略相谙。",
        "dynasty": "宋",
        "collection_info": null
    },
    {
        "title": "寄上郑郎中",
        "author": "姜夔",
        "content": "梅根东望九华云，中有风流衣绣人。\n名下一生劳梦想，尊前数语倍情亲。\n节旄在道催归汉，花鸟留君且作春。\n见说祥风挟时雨，故园松菊亦精神。",
        "dynasty": "宋",
        "collection_info": null
    },
    {
        "title": "送左真州还长沙",
        "author": "姜夔",
        "content": "吴儿牵挽醉莼鲈，今日西归略自如。\n别路冷云随驿马，望乡乔木记吾庐。\n湘中花月偏怜酒，淮左儿童待拥车。\n凡我旧游君更历，橘洲相见讶无书。",
        "dynasty": "宋",
        "collection_info": null
    },
    {
        "title": "禽言如曰哥哥",
        "author": "姜夔",
        "content": "君不见苕溪西南石鼓山，鸟如鸜鹆啼其间。\n土人相传是阿弟，千呼万唤云復还。\n身为独雁失俦侣，所愧鹡鸰图急难。\n绕林哀哀诉明月，夜阑月落声渐咽。\n天地阔远兄不闻，苍崖下泪山竹裂。\n岂无鸦舅与鹁姑，人各有心非友于，陟冈四顾空欷歔。\n君不见江南望夫谁家子，登山化石不得语。",
        "dynasty": "宋",
        "collection_info": null
    },
    {
        "title": "次韵诚斋送仆往见石湖长句",
        "author": "姜夔",
        "content": "客来读赋作雌蜺，平生未闻衡说诗。\n省中诗人官事了，狎鸥入梦心无机。\n韵高落落悬清月，铿锵妙语春冰裂。\n一自长安识子云，三叹郢中无白雪。\n范公萧爽思出尘，有客如此渠不贫。\n堂堂五字作城守，平章劲敌君在口。\n二公句法妙万夫，西罩来橐中藏鲁玙。\n只今击节乌栖曲，不愧当年贺鑑湖。",
        "dynasty": "宋",
        "collection_info": null
    },
    {
        "title": "与和甫时甫分题画卷夔得剡溪图",
        "author": "姜夔",
        "content": "枯槎啅干鹊，交臂失夫君。\n柰此一尊酒，凭高空水云。",
        "dynasty": "宋",
        "collection_info": null
    },
    {
        "title": "东堂联句",
        "author": "姜夔",
        "content": "金风凉夜深，吹我萧萧髮。\n起折丹桂枝，惊落花上月。",
        "dynasty": "宋",
        "collection_info": null
    },
    {
        "title": "次韵武伯",
        "author": "姜夔",
        "content": "杨柳风微约暮寒，野禽容与只波间。\n道人心性如天马，可爱青丝十二闲。",
        "dynasty": "宋",
        "collection_info": null
    },
    {
        "title": "观灯口号  其一",
        "author": "姜夔",
        "content": "世间形象尽成灯，烘火旋沙巧思生。\n列肆又多看不遍，游人一一把灯行。",
        "dynasty": "宋",
        "collection_info": null
    },
    {
        "title": "观灯口号  其二",
        "author": "姜夔",
        "content": "市楼歌鼓太諠譁，灯若连珠照万家。\n太守令严君莫舞，游人空戴玉梅花。",
        "dynasty": "宋",
        "collection_info": null
    },
    {
        "title": "观灯口号  其三",
        "author": "姜夔",
        "content": "游人总戴孟家蝉，争托星毬万眼圆。\n闹裏传呼大官过，后车多少尽婵娟。",
        "dynasty": "宋",
        "collection_info": null
    },
    {
        "title": "观灯口号  其四",
        "author": "姜夔",
        "content": "花帽笼头几岁儿，女儿学着内人衣。\n灯前月下无归路，不到天明亦不归。",
        "dynasty": "宋",
        "collection_info": null
    },
    {
        "title": "观灯口号  其五",
        "author": "姜夔",
        "content": "好灯须买不论钱，别有玻璃价百千。\n教下贵人多预赏，买时长在一阳前。",
        "dynasty": "宋",
        "collection_info": null
    },
    {
        "title": "观灯口号  其六",
        "author": "姜夔",
        "content": "珠络玻璃到地垂，凤头衔带玉交枝。\n君王不赏无人进，天竺堂深夜雨时。",
        "dynasty": "宋",
        "collection_info": null
    },
    {
        "title": "观灯口号  其七",
        "author": "姜夔",
        "content": "纷纷铁马小回旋，幻出曹公大战年。\n若使英雄知□事，不教儿女戏灯前。",
        "dynasty": "宋",
        "collection_info": null
    },
    {
        "title": "观灯口号  其八",
        "author": "姜夔",
        "content": "贵客鈎帘看御街，市中珍品一□□。\n帘前花架无行路，不得金钱不肯回。",
        "dynasty": "宋",
        "collection_info": null
    },
    {
        "title": "观灯口号  其九",
        "author": "姜夔",
        "content": "修内司人偏戏鼓，辇官营裏独烧灯。\n春风到处皆君赐，金柳丝丝满凤城。",
        "dynasty": "宋",
        "collection_info": null
    },
    {
        "title": "观灯口号  其一○",
        "author": "姜夔",
        "content": "正好嬉游天作魔，翠裙无奈雨沾何。\n御街暗裏无灯火，处处但闻楼上歌。",
        "dynasty": "宋",
        "collection_info": null
    },
    {
        "title": "和转庵丹桂韵",
        "author": "姜夔",
        "content": "野人復何知，自谓山泽好。\n来裨奉常议，识笳鼓羽葆。\n谁怜老垂垂，却入闹浩浩。\n营巢犹是寓，学圃何不早。\n淮桂手所植，汉瓮躬自抱。\n花开不忍出，花落不忍扫。\n佳客夜深来，清尊月中倒。\n一禅两居士，更约践幽讨。",
        "dynasty": "宋",
        "collection_info": null
    },
    {
        "title": "陪张平甫游禹庙",
        "author": "姜夔",
        "content": "镜裏山林绿到天，春风只在禹祠前。\n一声何处提壶鸟，猛省红尘二十年。",
        "dynasty": "宋",
        "collection_info": null
    },
    {
        "title": "乍凉寄朴翁",
        "author": "姜夔",
        "content": "前日松间步屧归，更将荷叶障秋晖。\n如今城裏抛团扇，应是山中试夹衣。\n水有秋容莲渐少，树含凉气鸟慵飞。\n炎天既懒趋城市，从此尤须恋翠微。",
        "dynasty": "宋",
        "collection_info": null
    },
    {
        "title": "寄俞子  其一",
        "author": "姜夔",
        "content": "此郎都无子弟气，夜对黄奶笼青灯。\n只今落脚堕鸢外，欲往从之叹未能。",
        "dynasty": "宋",
        "collection_info": null
    },
    {
        "title": "寄俞子  其二",
        "author": "姜夔",
        "content": "郎罢才名今白髮，佐州亦復坐穷边。\n甚欲出手相料理，东南风高难寄笺。",
        "dynasty": "宋",
        "collection_info": null
    },
    {
        "title": "昔游诗  其一",
        "author": "姜夔",
        "content": "洞庭八百里，玉盘盛水银。\n长虹忽照影，大哉五色轮。\n我舟渡其中，晁晁惊我神。\n朝发黄陵祠，暮至赤沙曲。\n借问此何处，沧湾三十六。\n青芦望不尽，明月耿如烛。\n湾湾无人家，只就芦边宿。",
        "dynasty": "宋",
        "collection_info": null
    },
    {
        "title": "昔游诗  其二",
        "author": "姜夔",
        "content": "放舟龙阳县，洞庭包五河。\n汹汹不得道，茫茫将奈何。\n篙师请小泊，石矴沉泥沙。\n是中太无岸，强指苇与莎。\n滞留三四晨，大浪山嵯峨。\n同舟总下泪，自谓餧鼋鼍。\n白水日以长，仅存青草芽。\n转盼又已没，但见千顷波。\n此时羡白鸟，飞入青山阿。",
        "dynasty": "宋",
        "collection_info": null
    },
    {
        "title": "昔游诗  其三",
        "author": "姜夔",
        "content": "九山如马首，一一奔洞庭。\n小舟过其下，幸哉波浪平。\n大风忽怒起，我舟如叶轻。\n或升千丈坡，或落千丈坑。\n回望九马山，政与大浪争。\n如飞鹅车礮，乱打睢阳城。\n又如白狮子，山下跳鬇鬡。\n须臾入别浦，万死得一生。\n始知茵席湿，尽覆杯中羹。",
        "dynasty": "宋",
        "collection_info": null
    },
    {
        "title": "昔游诗  其四",
        "author": "姜夔",
        "content": "萧萧湘阴县，寂寂黄陵祠。\n乔木荫楼殿，画壁半倾欹。\n芦洲雨中淡，渔网烟外归。\n重华不可见，但见江鸥飞。\n假令无恨事，过此亦依依。",
        "dynasty": "宋",
        "collection_info": null
    },
    {
        "title": "昔游诗  其五",
        "author": "姜夔",
        "content": "我乘五板船，将入沌河口。\n大江风浪起，夜黑不见手。\n同行子周子，渠胆大如斗。\n长竿插芦席，船作野马走。\n不知何所诣，生死付之偶。\n忽闻入草声，灯火亦稍有。\n杙船遂登岸，急买野家酒。",
        "dynasty": "宋",
        "collection_info": null
    },
    {
        "title": "昔游诗  其六",
        "author": "姜夔",
        "content": "天寒白马渡，落日山阳村。\n是时无霜雪，万里风奔奔。\n外旃吹已透，内纩冰不温。\n吹马马欲倒，吹笠任飞翻。\n不见行路人，但见草木蕃。\n忽看野烧起，大焰烧干坤。\n声如震雷震，势若江湖吞。\n虎豹走散乱，麋鹿不足言。\n夜投野店宿，无壁亦无门。\n此行值三厄，幸得躯命存。\n明发见老姊，斗酒为招魂。",
        "dynasty": "宋",
        "collection_info": null
    },
    {
        "title": "昔游诗  其七",
        "author": "姜夔",
        "content": "扬舲下大江，日日风雨雪。\n留滞鳌背洲，十日不得发。\n岸冰一尺厚，刀剑触舟楫。\n岸雪一丈深，屹如玉城堞。\n同舟二三士，颇壮不恐慑。\n蒙毡闭篷卧，波裏任倾攧。\n晨兴视毡上，积雪何皎洁。\n欲上不得梯，欲留岸频裂。\n攀援始得上，幸有人见接。\n荒村三两家，寒苦衣食缺。\n买猪祭波神，入市路已绝。\n如今得安坐，闲对妻儿说。",
        "dynasty": "宋",
        "collection_info": null
    },
    {
        "title": "昔游诗  其八",
        "author": "姜夔",
        "content": "青草长沙境，洞庭渺相连。\n洞庭西北角，云梦更无边。\n復有白湖沌，渺莽里数千。\n岂惟大盗窟，神龙所盘旋。\n白湖辛巳岁，忽堕死蜿蜒。\n一鳞大如箕，一髯大如椽。\n白身青鬐鬛，两角上梢天。\n半体卧沙上，半体犹沉渊。\n里正闻之官，官使吏致虔。\n作斋为禳禬，观者足阗阗。\n敛席覆其体，数里闻腥羶。\n一夕雷雨过，此物忽已迁。\n遗迹陷成川，中可行大船。\n是年虏亮至，送死江之壖。\n或云祖龙谶，诡异非偶然。\n近日山阳人，采菱不知还。\n望见三龙浮，目若电火燃。\n见龙多见尾，少见四体全。\n一龙已为异，三者亦罕传。\n又因渔湖侧，水中忽生烟。\n烟中一馿出，绕身步蹁跹。\n俄随霹雳去，欲诘无由缘。\n我闻语此事，乘舟往观焉。\n径往枯葭浦，白鹭争相先。\n湖有刘备庙，实司浩渺权。\n裴回无所见，归棹月明前。",
        "dynasty": "宋",
        "collection_info": null
    },
    {
        "title": "昔游诗  其九",
        "author": "姜夔",
        "content": "昔游桃源山，先次白马渡。\n渡头何清深，鸿鹄在高树。\n白马亦洞天，昔人有奇遇。\n洞门不可见，但闻水声怒。\n瞻彼羽人宅，乃乘方船渡。\n修廊夹五殿，重阁映千树。\n规模象魏壮，回合绿阴护。\n山椒望五溪，壶头入指顾。\n故宫在其北，屋瓦带松雾。\n古杉晋时物，中空野人住。\n外围四十尺，内可十客聚。\n我游瞿仙馆，坛上表遗步。\n却下八迭坡，一亭众妙具。\n两山抱澄潭，老木枝榦互。\n瞻前秀而迥，坐久凛难驻。\n桃源独不见，僻在宫南路。\n山行转深邃，狙猿纷上下。\n石窦出微涓，令我意犹豫。\n昔闻渔舟子，水际见洞户。\n今看去溪远，定自后人误。\n惆怅却归来，此游不得屡。\n于今二十年，历历经行处。",
        "dynasty": "宋",
        "collection_info": null
    },
    {
        "title": "昔游诗  其一○",
        "author": "姜夔",
        "content": "昔游衡山下，看水入朱陵。\n半空扫积雪，万万玉花凝。\n或如生绡挂，或作薄雾横。\n纷纷虎豹吼，往往蛟龙惊。\n人语不相闻，溅雹漂我缨。\n有鱼缘峭壁，上上终不停。\n此中有神物，雷雨周八纮。",
        "dynasty": "宋",
        "collection_info": null
    },
    {
        "title": "昔游诗  其一一",
        "author": "姜夔",
        "content": "昔游衡山上，未晓入幽谷。\n欲识所坐舆，横版挂两竹。\n状如秋千垂，高下不倾覆。\n登山九千丈，中道多佛屋。\n一峰高一峰，峰峰秀林木。\n仰看同来客，木末见冠服。\n高台石桥路，寻常云所宿。\n下方雷雨时，此上自晴旭。\n紫盖何突兀，万里在一目。\n余峰六七十，仅如翠浪矗。\n北有懒瓒岩，大石庇樵牧。\n下窥半崖花，杯盂琢红玉。\n飞云身畔过，揽之不盈掬。\n祝融最高绝，紫盖不足录。\n俯视同仰观，苍苍万形伏。\n惟余岣嵝峰，南睇半空绿。\n彷佛认潇湘，向岳流屈曲。\n高处惊我魂，幡思宅平陆。\n其东有雷穴，灵异谨勿触。\n云来绵世界，云去一峰独。\n僧窗或留罅，云入不可逐。\n绝顶横石渠，仙人有遗躅。\n山多金光草，夜半如列烛。\n灵药不可寻，吁嗟归太速。",
        "dynasty": "宋",
        "collection_info": null
    },
    {
        "title": "昔游诗  其一二",
        "author": "姜夔",
        "content": "濠梁四无山，坡陀亘长野。\n吾披紫茸毡，纵饮面微赭。\n自矜意气豪，敢骑雪中马。\n行行逆风去，初亦畧霑洒。\n疾风吹大片，忽若乱飘瓦。\n侧身当其衝，丝鞚袖中把。\n重围万箭急，驰突更叱咤。\n酒力不支吾，数里进一斝。\n燎茅烘湿衣，客有见留者。\n裴回望神州，沉叹英雄寡。",
        "dynasty": "宋",
        "collection_info": null
    },
    {
        "title": "昔游诗  其一三",
        "author": "姜夔",
        "content": "既离湖口县，未至落星湾。\n舟中三两程，程程见庐山。\n庐山遮半天，五老云为冠。\n朝看金迭迭，暮看紫巉巉。\n瀑布在山半，彷佛认一斑。\n庐山忽不见，云雨满人间。",
        "dynasty": "宋",
        "collection_info": null
    },
    {
        "title": "昔游诗  其一四",
        "author": "姜夔",
        "content": "雪霁下扬子，闲望江上山。\n山山如白玉，日照金孱颜。\n是时江水浄，影落清镜寒。\n潮催庾信老，云送佛狸还。\n万古感心事，惆怅垂杨湾。",
        "dynasty": "宋",
        "collection_info": null
    },
    {
        "title": "昔游诗  其一五",
        "author": "姜夔",
        "content": "衡山为真宫，道士饮我酒。\n共坐有何人，山中白衣叟。\n问叟家何在，近住山洞口。\n殷勤起见邀，徐步入林薮。\n云深险径黑，石乱湍水吼。\n寻源行渐远，茅屋剪如帚。\n老烹茶味苦，野琢琴形丑。\n叟云司马僊，学道此居久。\n屋东大盘石，棋画今尚有。\n古木庇覆之，清泉石根走。\n因悲百年内，汲汲成白首。\n僊人固难值，隠者亦可偶。\n追惟恍如梦，欲画无好手。",
        "dynasty": "宋",
        "collection_info": null
    },
    {
        "title": "题杨冠卿客亭类稿",
        "author": "姜夔",
        "content": "杨侯笔力天下奇，早岁豪彦相追随。\n一班略见客亭稿，文采炳蔚惊羣儿。\n长安城中择幽栖，静退不愿时人知。\n大书前荣号雾隠，意与风虎云龙期。\n人皆炫耀身陆离，见草而悦忘皋比。\n南山十日不下食，君子一变谁能窥。\n正论不作世道微，通都大邑多狐狸。\n惜君爪牙不得施，公超五里亦奚为。",
        "dynasty": "宋",
        "collection_info": null
    },
    {
        "title": "琵琶洲",
        "author": "姜夔",
        "content": "行尽江南最远山，却寻干越上清滩。\n秋清云锦溪中过，玉石瑰奇一万般。",
        "dynasty": "宋",
        "collection_info": null
    },
    {
        "title": "桂花",
        "author": "姜夔",
        "content": "空山寻桂树，折香思故人。\n故人隔秋水，一望一回颦。\n南山北山路，载花如行云。\n阑干望双桨，秾枝储待君。\n西泠荫歌舞，夜夜明月嗔。\n弃捐頳玉佩，香尽作秋尘。\n楚调秋更苦，寂寥无復闻。\n来吟绿丛下，凉风吹练裙。",
        "dynasty": "宋",
        "collection_info": null
    },
    {
        "title": "郊祀后景灵宫恭谢纪事  其一",
        "author": "姜夔",
        "content": "六军文武浩如云，花簇头冠样样新。\n惟有至尊浑不戴，尽将春色赐羣臣。",
        "dynasty": "宋",
        "collection_info": null
    },
    {
        "title": "郊祀后景灵宫恭谢纪事  其二",
        "author": "姜夔",
        "content": "万数簪花满御街，圣人先自景灵回。\n不知后面花多少，但见红云冉冉来。",
        "dynasty": "宋",
        "collection_info": null
    },
    {
        "title": "灯词  其一",
        "author": "姜夔",
        "content": "南陌东城尽舞儿，画金刺绣满罗衣。\n也知爱惜春游夜，舞落银蟾不肯归。",
        "dynasty": "宋",
        "collection_info": null
    },
    {
        "title": "灯词  其二",
        "author": "姜夔",
        "content": "灯已阑珊月色寒，舞儿往往夜深还。\n只因不尽婆娑意，更向街心弄影看。",
        "dynasty": "宋",
        "collection_info": null
    },
    {
        "title": "灯词  其三",
        "author": "姜夔",
        "content": "沙河云合无行处，惆怅来游路已迷。\n却入静坊灯火空，门门相似列蛾眉。",
        "dynasty": "宋",
        "collection_info": null
    },
    {
        "title": "灯词  其四",
        "author": "姜夔",
        "content": "游人归后天街静，坊陌人家未闭门。\n帘裏垂灯照尊俎，坐中嬉笑觉春温。",
        "dynasty": "宋",
        "collection_info": null
    },
    {
        "title": "送王简卿归天台二首  其一",
        "author": "姜夔",
        "content": "迎风吹白髮，送客向黄岩。\n在事何为尔，如君自不凡。\n城阴当復会，诗卷可频缄。\n纵别无多久，江沙望远帆。",
        "dynasty": "宋",
        "collection_info": null
    },
    {
        "title": "送王简卿归天台二首  其二",
        "author": "姜夔",
        "content": "雠书虽不愿，治粟亦何为。\n夜月同游处，春潮独往时。\n无心资造化，任运有成亏。\n护冷加餐食，幽居且自怡。",
        "dynasty": "宋",
        "collection_info": null
    },
    {
        "title": "菖蒲",
        "author": "姜夔",
        "content": "岳麓溪毛秀，湘滨玉水香。\n灵苗怜劲直，达节着芬芳。\n岂谓盘盂小，而忘臭味长。\n拳山并勺水，所至未能量。",
        "dynasty": "宋",
        "collection_info": null
    },
    {
        "title": "嘲林可山称和靖七世孙",
        "author": "姜夔",
        "content": "和靖当年不娶妻，因何七世有孙儿。\n若非鹤种并龙种，定是瓜皮搭李皮。",
        "dynasty": "宋",
        "collection_info": null
    },
    {
        "title": "三高祠",
        "author": "姜夔",
        "content": "不贪名爵伐功劳，勇退深虞祸患遭。\n甫里閒居耕钓乐，范张高处陆犹高。",
        "dynasty": "宋",
        "collection_info": null
    },
    {
        "title": "和王秘书游水乐洞",
        "author": "姜夔",
        "content": "自是瀛洲客，还因野趣来。\n解衣吟寂寞，携酒上崔嵬。\n石洞山山秀，栀花树树开。\n只应岩下水，相送上船回。",
        "dynasty": "宋",
        "collection_info": null
    },
    {
        "title": "嘉泰壬戌上元日访全老于浄林广福院观沈传师碑隆茂宗画赠诗二首  其一",
        "author": "姜夔",
        "content": "深衣跨羸骖，杳杳春山路。\n入寺君未知，閒看移桂树。",
        "dynasty": "宋",
        "collection_info": null
    },
    {
        "title": "嘉泰壬戌上元日访全老于浄林广福院观沈传师碑隆茂宗画赠诗二首  其二",
        "author": "姜夔",
        "content": "沈碑含秀润，隆画出神奇。\n道人那得此，老子乃躭之。",
        "dynasty": "宋",
        "collection_info": null
    },
    {
        "title": "斋后与全老铦朴翁聪自闻酌龙井而归  其一",
        "author": "姜夔",
        "content": "四人松下共盘桓，笔砚花壶石上安。\n今日兴怀同此味，老仙留字在孱颜。",
        "dynasty": "宋",
        "collection_info": null
    },
    {
        "title": "斋后与全老铦朴翁聪自闻酌龙井而归  其二",
        "author": "姜夔",
        "content": "年时六月海扬尘，遥见青山起白云。\n闻有高僧来诵咒，岩前抛珓问龙君。",
        "dynasty": "宋",
        "collection_info": null
    },
    {
        "title": "自题画像",
        "author": "姜夔",
        "content": "鹤氅如烟羽扇风，赋情芳草绿阴中。\n黑头办了人间事，来看凌霜数点红。",
        "dynasty": "宋",
        "collection_info": null
    },
    {
        "title": "寺中",
        "author": "姜夔",
        "content": "幸自不居城，西风觉又生。\n空山多雨气，废寺少人声。\n髮为忧时白，吟因入夜清。\n推窗问天色，犹有佛灯明。",
        "dynasty": "宋",
        "collection_info": null
    },
    {
        "title": "有送",
        "author": "姜夔",
        "content": "怜君归橐路迢迢，到得茅斋转寂寥。\n应叹药栏经雨烂，土肥抽尽缩砂苗。",
        "dynasty": "宋",
        "collection_info": null
    },
    {
        "title": "于越亭",
        "author": "姜夔",
        "content": "松尾飕飕石浪寒，胡啼番曲转声酸。\n人间无此春风手，应是江妃夜夜弹。",
        "dynasty": "宋",
        "collection_info": null
    },
    {
        "title": "句  其一",
        "author": "姜夔",
        "content": "小山不能云，大山半为天。",
        "dynasty": "宋",
        "collection_info": null
    },
    {
        "title": "句  其二",
        "author": "姜夔",
        "content": "屋角红梅树，花前白石生。",
        "dynasty": "宋",
        "collection_info": null
    },
    {
        "title": "句  其三",
        "author": "姜夔",
        "content": "梅花竹裏无人见，一夜吹香过石桥。",
        "dynasty": "宋",
        "collection_info": null
    },
    {
        "title": "句  其四",
        "author": "姜夔",
        "content": "中兴无限艰难意，日暮湖平力士归。",
        "dynasty": "宋",
        "collection_info": null
    },
    {
        "title": "春怀",
        "author": "葛天民",
        "content": "向晚一鸠鸣，道人春睡足。\n无处写幽怀，巡檐数修竹。",
        "dynasty": "宋",
        "collection_info": null
    },
    {
        "title": "绝句",
        "author": "葛天民",
        "content": "夜雨涨波高二尺，失却捣衣平正石。\n天明水落石依然，老夫一夜空相忆。",
        "dynasty": "宋",
        "collection_info": null
    },
    {
        "title": "看山",
        "author": "葛天民",
        "content": "我本田夫作比丘，也知骑马胜骑牛。\n如今马上看山色，不似骑牛得自由。",
        "dynasty": "宋",
        "collection_info": null
    },
    {
        "title": "寄杨诚斋",
        "author": "葛天民",
        "content": "参禅学诗无两法，死蛇解弄活鱍鱍。\n气正心空眼自高，吹毛不动全生杀。\n生机熟语却不俳，近代独有杨诚斋。\n才名万古付公论，风月四时输好怀。\n知公别具顶门窍，参得彻兮吟得到。\n赵州禅在口皮边，渊明诗写胸中妙。\n用则致君尧舜前，舍时便灌庐陵园。\n六十四卦只两画，三百五篇惟一言。\n我与诚斋略相识，亦不知他好官职。\n但知拚得忍饥七十年，脊梁如铁心如石。\n不曾屈膝不皱眉，不把文章做出诗。\n玉川后身却不怪，乐天再世尤能奇。\n隔千里兮共明月，何似寒灰相对拨。\n公亦何须要我知，我只欠公头上髮。",
        "dynasty": "宋",
        "collection_info": null
    },
    {
        "title": "醉书酒肆",
        "author": "葛天民",
        "content": "碧床酒盎香拍浮，吴姬粉醉不识愁。\n黄金手挥博歌头，夜半春回杨柳楼。",
        "dynasty": "宋",
        "collection_info": null
    },
    {
        "title": "竺涧梅",
        "author": "葛天民",
        "content": "龙脊桥边鹤膝幽，一枝斜亚水横流。\n自从识破胡笳曲，吹彻黄昏不解愁。",
        "dynasty": "宋",
        "collection_info": null
    },
    {
        "title": "谢文思徐敬伯见访",
        "author": "葛天民",
        "content": "半山徐敬伯，薄宦在中都。\n柳舍偷闲到，村醪就近酤。\n易添诗债负，难得醉工夫。\n却羡渔樵叟，虽贫一事无。",
        "dynasty": "宋",
        "collection_info": null
    },
    {
        "title": "即事",
        "author": "葛天民",
        "content": "春涨侵高岸，春云裹乱山。\n倒迁杨柳活，斜倚桔槔闲。\n世味老方淡，花时晴最悭。\n东风嗔懒动，故故撼柴关。",
        "dynasty": "宋",
        "collection_info": null
    },
    {
        "title": "重访白右",
        "author": "葛天民",
        "content": "长安唯白石，与我最相关。\n每到难逢面，翻思懒下山。\n欲归愁路远，小住待君还。\n尽日看幽桂，无人似我闲。",
        "dynasty": "宋",
        "collection_info": null
    },
    {
        "title": "达磨渡芦像",
        "author": "葛天民",
        "content": "一言已出驷难追，頼得君王放过伊。\n杨子江心杭折苇，浪头何似问头危。",
        "dynasty": "宋",
        "collection_info": null
    },
    {
        "title": "收白匾豆因得二首  其一",
        "author": "葛天民",
        "content": "齿髮中年态，丘园素隠心。\n因栽白匾豆，欲当紫团参。\n筐筥收繁荚，窗扉失茂阴。\n萧萧檐外竹，抱蔓替予吟。",
        "dynasty": "宋",
        "collection_info": null
    },
    {
        "title": "收白匾豆因得二首  其二",
        "author": "葛天民",
        "content": "古香无伴侣，一榻共云分。\n磵水塘头过，樵歌枕上闻。\n余生聊自适，此意与谁论。\n落叶如相委，时敲月下门。",
        "dynasty": "宋",
        "collection_info": null
    },
    {
        "title": "仲春初二绝  其一",
        "author": "葛天民",
        "content": "落梅如雪雨如麻，最怕春寒是杏花。\n病后不能涓滴饮，可怜芳信到贫家。",
        "dynasty": "宋",
        "collection_info": null
    },
    {
        "title": "仲春初二绝  其二",
        "author": "葛天民",
        "content": "初交二月草蒙茸，邻里纷纷去折蓬。\n柳下闭门非懒出，苦无筋力趁儿童。",
        "dynasty": "宋",
        "collection_info": null
    },
    {
        "title": "湖上夜归",
        "author": "葛天民",
        "content": "陌上红尘歇，湖中翠霭生。\n定钟山寺迥，新月夜船清。\n蛙乱鸣方急，鸥闲睡不惊。\n儿曹知我到，认得打门声。",
        "dynasty": "宋",
        "collection_info": null
    },
    {
        "title": "闻鸠",
        "author": "葛天民",
        "content": "蛰动犹寒在，鸠鸣恰睡余。\n素传鹰羽化，多占鹊巢居。\n报我晴何用，怜渠拙自如。\n年年偏感处，风急杏花初。",
        "dynasty": "宋",
        "collection_info": null
    },
    {
        "title": "迎燕",
        "author": "葛天民",
        "content": "咫尺春三月，寻常百姓家。\n为迎新燕入，不下旧帘遮。\n翅湿沾微雨，泥香带落花。\n巢成鶵长大，相伴过年华。",
        "dynasty": "宋",
        "collection_info": null
    },
    {
        "title": "玩蝶",
        "author": "葛天民",
        "content": "粉翅来何许，春风卒未休。\n众芳皆旧识，微雨是新愁。\n斗舞围墙角，贪香缀蘂头。\n与花俱不语，相可自风流。",
        "dynasty": "宋",
        "collection_info": null
    },
    {
        "title": "闻杜鹃",
        "author": "葛天民",
        "content": "望帝知何苦，催归不自禁。\n窜身依树密，啼血染花深。\n细雨离人泪，游丝荡子心。\n青山明月夜，老耳最知音。",
        "dynasty": "宋",
        "collection_info": null
    },
    {
        "title": "湖上观柳偶记龙泉先生勾春柳一丝之句感而有述",
        "author": "葛天民",
        "content": "断槎无叶又无枝，得似勾春柳一丝。\n不是画船栖泊处，白鸥飞下立多时。",
        "dynasty": "宋",
        "collection_info": null
    },
    {
        "title": "尝青梅",
        "author": "葛天民",
        "content": "疎影横斜处，匆匆入夏看。\n绿阴遮得暗，青子结来酸。\n因病全疎酒，如痴犹凭栏。\n杨花无藉在，风急正漫漫。",
        "dynasty": "宋",
        "collection_info": null
    },
    {
        "title": "开井",
        "author": "葛天民",
        "content": "小圃新穿土，中藏一丈空。\n山腰泉脉透，井口树阴蒙。\n浇药先资用，煎茶已见功。\n甘凉羞自荐，汲许四邻同。",
        "dynasty": "宋",
        "collection_info": null
    },
    {
        "title": "龙井",
        "author": "葛天民",
        "content": "龙护深潭草木昏，断碑元佑典刑存。\n蜀仙已去吴僧少，岭上松篁亦断魂。",
        "dynasty": "宋",
        "collection_info": null
    },
    {
        "title": "江山",
        "author": "葛天民",
        "content": "连天芳草雨漫漫，赢得鸥边野水宽。\n花欲尽时风扑起，柳绵无力护春寒。",
        "dynasty": "宋",
        "collection_info": null
    },
    {
        "title": "望越怀亲",
        "author": "葛天民",
        "content": "高帝陵边我故庐，白云惨淡带苍梧。\n归心政与江流动，更着青山隔岸呼。",
        "dynasty": "宋",
        "collection_info": null
    },
    {
        "title": "寄辅汉卿",
        "author": "葛天民",
        "content": "忆杀平生辅汉卿，武夷山裏话寒更。\n不知新岁还家未，白髮衝冠有几茎。",
        "dynasty": "宋",
        "collection_info": null
    },
    {
        "title": "访端叔提干",
        "author": "葛天民",
        "content": "月趁潮头上，山随柁尾行。\n大江中夜满，双橹半空鸣。\n鴈冷来无几，鸥清睡不成。\n平生师友地，此夕最关情。",
        "dynasty": "宋",
        "collection_info": null
    },
    {
        "title": "山中题古墓",
        "author": "葛天民",
        "content": "冢荒无树亦无碑，土面砖痕似灼龟。\n坏道尚存翁仲守，传家知是子孙谁。\n又成东海终难料，欲锢南山最可悲。\n要寄此情浮世去，临流说与落花知。",
        "dynasty": "宋",
        "collection_info": null
    },
    {
        "title": "题谢耕道一犁春雨图",
        "author": "葛天民",
        "content": "耿耿思田舍，攸攸倚钓竿。\n一犁歌短阕，十口饭长安。\n老觉驱驰倦，生知稼穑难。\n画图诗卷在，留与后人看。",
        "dynasty": "宋",
        "collection_info": null
    },
    {
        "title": "即事",
        "author": "葛天民",
        "content": "暮年居柳下，终日闭柴门。\n壁为题诗暗，池因洗砚浑。\n闲知真冨贵，醉到古干坤。\n回首长安道，无言只断魂。",
        "dynasty": "宋",
        "collection_info": null
    },
    {
        "title": "偶成",
        "author": "葛天民",
        "content": "始参龙象种，终现马牛身。\n再整衝冠髻，难忘漉酒巾。\n散花天上女，拨草道中人。\n寄语林和靖，非翁不卜邻。",
        "dynasty": "宋",
        "collection_info": null
    },
    {
        "title": "竹",
        "author": "葛天民",
        "content": "此君别后稍添丁，留得清风镇户庭。\n老鬓不禁霜点缀，旧邻多似树凋零。\n一竿带雪寒垂钓，数亩连苔昼掩扃。\n此话有谁堪委似，几回无语向青青。",
        "dynasty": "宋",
        "collection_info": null
    },
    {
        "title": "蓬居咏枇杷",
        "author": "葛天民",
        "content": "早诵相如赋，知渠旧姓卢。\n花香冰裏见，风味药中须。\n细雨同梅熟，清声混乐呼。\n山禽嗔老子，拍竹护金珠。",
        "dynasty": "宋",
        "collection_info": null
    },
    {
        "title": "元夕",
        "author": "葛天民",
        "content": "天街夜鼓彻云霄，一望星河影动摇。\n佳节无如元夕盛，老怀不似少年豪。\n红尘巷陌青丝鞚，明月楼台紫玉箫。\n谁料南坡招野叟，诗肩相对两峰高。",
        "dynasty": "宋",
        "collection_info": null
    },
    {
        "title": "简道安",
        "author": "葛天民",
        "content": "相将除夜南风起，鴈已声声向北飞。\n骤暖定知为雪骨，瘦年终不似冬肥。\n日来病可方开酒，节下春回稍减衣。\n正好伴公湖上去，孤山观裏看梅归。",
        "dynasty": "宋",
        "collection_info": null
    },
    {
        "title": "涧泉招饮次日乃生朝",
        "author": "葛天民",
        "content": "平生南磵古遗民，初度招呼我辈人。\n每听谑谈须绝倒，极知老气政轮囷。\n杯盘满坐添灯火，儿女成行劝主宾。\n但愿吾侪似梅柳，年年相见一回新。",
        "dynasty": "宋",
        "collection_info": null
    },
    {
        "title": "平居遣兴",
        "author": "葛天民",
        "content": "隔篱人语自喧嘲，紧闭苔扉不许敲。\n谈麈带尘悬屋角，牵牛承露上林梢。\n投闲得计心常足，拟古成编手自抄。\n风雨欲来偏感处，蚁先移穴鹊移巢。",
        "dynasty": "宋",
        "collection_info": null
    },
    {
        "title": "桃花",
        "author": "葛天民",
        "content": "洞裏桃花自古初，人间尘事几乘除。\n重来渔父难相觅，前度刘郎未忍疎。\n画檝迎逢春女渡，采符供奉岁朝书。\n嫣然似共幽篁语，占尽风光奈得渠。",
        "dynasty": "宋",
        "collection_info": null
    },
    {
        "title": "偶题",
        "author": "葛天民",
        "content": "绿树何稠迭，清风稍羡余。\n枕萦云片片，帘透雨疎疎。\n修笕通泉壑，残碑出野鉏。\n丘陵知几变，耕稼杂陶渔。",
        "dynasty": "宋",
        "collection_info": null
    },
    {
        "title": "西湖泛舟入灵隠山",
        "author": "葛天民",
        "content": "晴岚漠漠水溶溶，落叶遮船翠盖重。\n秋色尽为渔者占，山光多向道人浓。\n云连合抱前村树，磵绕飞来小朵峰。\n送罢夕阳迎素月，楼台高下自鸣钟。",
        "dynasty": "宋",
        "collection_info": null
    },
    {
        "title": "梅花",
        "author": "葛天民",
        "content": "寄远含芳别陇头，胡沙漠漠去无休。\n谁招青冢千年魄，散作黄昏万斛愁。\n画角霜清肠屡断，花光墨淡影空留。\n年年最忆前村夜，一段孤明雪亦羞。",
        "dynasty": "宋",
        "collection_info": null
    },
    {
        "title": "幽居",
        "author": "葛天民",
        "content": "远怀日与静相宜，山色窥帘涧撼扉。\n野草自花聊献笑，重云不雨谩垂衣。\n人间事业难争长，睡裏工夫独造微。\n却怪蒙庄犹寐语，梦为胡蝶未忘机。",
        "dynasty": "宋",
        "collection_info": null
    },
    {
        "title": "秋日西湖闲泛",
        "author": "葛天民",
        "content": "雨洗千峰晓，波涵万顷秋。\n菱花开古镜，莲叶度轻舟。\n思远人谁识，身闲世不收。\n望中时得句，倚棹杂吴讴。",
        "dynasty": "宋",
        "collection_info": null
    },
    {
        "title": "郊园避暑",
        "author": "葛天民",
        "content": "有暑犹当避，无忧可得忘。\n竹疏身共瘦，湖近意先凉。\n静胜宁须弈，幽酣不待觞。\n还同残梦乐，炙背负朝阳。",
        "dynasty": "宋",
        "collection_info": null
    },
    {
        "title": "小峰行乐却望北山",
        "author": "葛天民",
        "content": "霜高群木落，湖上数峰秋。\n野笛归牛径，烟蓑宿鹭洲。\n望中多隠约，佳处小迟留。\n百岁无虚日，能堪几度游。",
        "dynasty": "宋",
        "collection_info": null
    },
    {
        "title": "蝶",
        "author": "葛天民",
        "content": "黛拂双眉粉衬毫，翅烘晴日伴相遭。\n戏勾穉子从花远，恐惹游丝莫斗高。\n栩栩倏来仍易散，深深交舞为谁劳。\n吴王花草滕王笔，千载风流敌楚骚。",
        "dynasty": "宋",
        "collection_info": null
    },
    {
        "title": "杏花",
        "author": "葛天民",
        "content": "陌上春泥苦未干，绛唇渐吐不禁寒。\n海棠尚晚教谁伴，山帽衝风每自看。\n声好最怜清晓卖，味甘长记绿阴团。\n年年过雨臙脂落，时序关心有几般。",
        "dynasty": "宋",
        "collection_info": null
    },
    {
        "title": "林间石",
        "author": "葛天民",
        "content": "摩挲只作钓矶看，相伴秦翁且住山。\n霜洗旧棱人共瘦，藓侵孤韵鹤同闲。\n因思樵牧分争处，已过唐虞揖逊间。\n风月满林时憇寂，三生幽事梦中还。",
        "dynasty": "宋",
        "collection_info": null
    },
    {
        "title": "小隠自题",
        "author": "葛天民",
        "content": "水拍荒篱外，山攒落照边。\n鸦鸦乘犊去，鸭鸭伴鸥眠。\n思淡秋云薄，情高陇月圆。\n武陵知避世，初不为求仙。",
        "dynasty": "宋",
        "collection_info": null
    },
    {
        "title": "夏日池上",
        "author": "葛天民",
        "content": "微波漾漾雨蒙蒙，岸脚烟莎间水葓。\n照影已无双鬓绿，关心犹有一丝风。\n鸳鸯对浴红衣扑，菡萏相亲翠盖笼。\n醉舞梦吟皆胜处，箇中非异亦非同。",
        "dynasty": "宋",
        "collection_info": null
    },
    {
        "title": "孤山后写望",
        "author": "葛天民",
        "content": "凭高每嘆昔人非，空有群峰碍落晖。\n大雅风流谁举似，长安秋草又衰微。\n寒花负约开犹懒，幽鸟忘机趁不飞。\n来往半生堪记处，西村灯火夜船归。",
        "dynasty": "宋",
        "collection_info": null
    },
    {
        "title": "小舟",
        "author": "葛天民",
        "content": "万顷波中独钓身，短仓低屋旧丝纶。\n自怜清夜歌明月，谁共沧洲采白苹。",
        "dynasty": "宋",
        "collection_info": null
    },
    {
        "title": "梅花",
        "author": "葛天民",
        "content": "桃李粗疎合负荆，岁寒标格许谁并。\n花中有道须称最，天下无香可斗清。\n倚竹向人如少诉，临流窥影更多情。\n何当唤取湘纍起，伴我空山茹落英。",
        "dynasty": "宋",
        "collection_info": null
    },
    {
        "title": "孤山后舟中写望",
        "author": "葛天民",
        "content": "水接遥空分外宽，孤山月出静中看。\n疑从弱水移圆峤，似共姮娥住广寒。\n秋雨秋风初过后，荷花荷叶半凋残。\n西村数点归鸦湿，老子新题墨未干。",
        "dynasty": "宋",
        "collection_info": null
    },
    {
        "title": "酬画上人石湖春望",
        "author": "葛天民",
        "content": "荡荡春风草木香，茫茫泽国水云长。\n鶑来占柳为歌院，蝶去寻花作醉乡。\n闲与物情聊品带，老于文字懒巡行。\n望中别有关情处，几度朝阳又夕阳。",
        "dynasty": "宋",
        "collection_info": null
    },
    {
        "title": "湖村晚兴",
        "author": "葛天民",
        "content": "残霞伴孤鹜，远烧杂斜晖。\n秋向诗中出，人从画裏归。\n柳塘双桨急，茅舍一灯微。\n小艇穿篱入，蒲蓬正拥扉。",
        "dynasty": "宋",
        "collection_info": null
    },
    {
        "title": "雪后  其一",
        "author": "葛天民",
        "content": "雪中多日静，湖上少人游。\n秃树花为市，断槎鸥当舟。\n一杯残腊酒，万古夕阳愁。\n富贵非吾愿，葛天云正浮。",
        "dynasty": "宋",
        "collection_info": null
    },
    {
        "title": "雪后  其二",
        "author": "葛天民",
        "content": "冷蕊通幽信，孤山欠几遭。\n杯因寒更满，句到淡方高。\n雪滴晴檐雨，松翻夜壑涛。\n布衾虽似铁，犹念早趋朝。",
        "dynasty": "宋",
        "collection_info": null
    },
    {
        "title": "腊雪",
        "author": "葛天民",
        "content": "片片嘉平瑞，无声有耿光。\n来虽成顷刻，酿亦费商量。\n天阔花无頼，风休絮不狂。\n孤山林处士，魂在陇头香。",
        "dynasty": "宋",
        "collection_info": null
    },
    {
        "title": "和子舒冷泉夜坐",
        "author": "葛天民",
        "content": "亭空山尽入，人静夜初分。\n乔木阴遮月，清泉影浸云。\n不题波上叶，只采磵中芹。\n涧水令人忆，何当入郡闻。",
        "dynasty": "宋",
        "collection_info": null
    },
    {
        "title": "宿裴庵",
        "author": "葛天民",
        "content": "一径松杉迥，成阴见日稀。\n山晴僧尽出，风暖燕交飞。\n结子花抛树，拦人犬护扉。\n闲看山月上，清坐更添衣。",
        "dynasty": "宋",
        "collection_info": null
    },
    {
        "title": "答赵紫芝",
        "author": "葛天民",
        "content": "九月离东嘉，长安了岁华。\n未登杨子渡，先访葛翁家。\n天作今朝雪，灯开昨夜花。\n一杯能强饮，不必问丹砂。",
        "dynasty": "宋",
        "collection_info": null
    },
    {
        "title": "简赵紫芝",
        "author": "葛天民",
        "content": "紫芝虽漫仕，五字已专城。\n清坐有仙骨，苦吟无宦情。\n囊因诗句重，分与酒杯轻。\n所好煎茶外，烧香过一生。",
        "dynasty": "宋",
        "collection_info": null
    },
    {
        "title": "清明前四日泛湖",
        "author": "葛天民",
        "content": "绕岸堆青嶂，游船满绿波。\n楼台临水近，杨柳占春多。\n老去谁同调，尊前且放歌。\n韶华能几日，随棹已新荷。",
        "dynasty": "宋",
        "collection_info": null
    },
    {
        "title": "送薛予舒船官",
        "author": "葛天民",
        "content": "忆君江上去，船重载书多。\n学乃从吾好，闲应喜客过。\n熏风新绿树，明月旧沧波。\n自古关情处，相思入咏歌。",
        "dynasty": "宋",
        "collection_info": null
    },
    {
        "title": "访紫芝回与子舒集",
        "author": "葛天民",
        "content": "君参唐句法，亲得浪仙衣。\n薄宦因吟苦，高风与世违。\n春寒留夜饮，月黑借灯归。\n共隠知何日，空山老蕨薇。",
        "dynasty": "宋",
        "collection_info": null
    },
    {
        "title": "即事用天竺韵",
        "author": "葛天民",
        "content": "寒食少逢天气佳，十朝九日雨如麻。\n新巢唯有燕生子，小巷已无人卖花。",
        "dynasty": "宋",
        "collection_info": null
    },
    {
        "title": "夏日",
        "author": "葛天民",
        "content": "晓荷承坠露，晚岫障斜阳。\n树下地常荫，水边风最凉。\n蝉移惊鹊近，鹭起得鱼忙。\n独坐观群动，闲消夏日长。",
        "dynasty": "宋",
        "collection_info": null
    },
    {
        "title": "杂诗",
        "author": "葛天民",
        "content": "下竺山前打一遭，丁宁门子看溪桥。\n恐惊绕磵梅花落，莫遣行人语笑高。",
        "dynasty": "宋",
        "collection_info": null
    },
    {
        "title": "雨中",
        "author": "葛天民",
        "content": "梅雨朝仍暮，莲塘夏似秋。\n水高侵树脚，屋漏滴人头。\n歇昼厨烟出，占晴础汗收。\n群山思会面，扶病一登楼。",
        "dynasty": "宋",
        "collection_info": null
    },
    {
        "title": "元夕",
        "author": "葛天民",
        "content": "元宵有月便无愁，已是新年第一筹。\n说与素娥从此去，只须依样做中秋。",
        "dynasty": "宋",
        "collection_info": null
    },
    {
        "title": "送薛子舒  其一",
        "author": "葛天民",
        "content": "南渡今何似，中流欲济船。\n虽凭人击楫，要若水行川。\n竹木如山积，桑田与海连。\n吴宫犹可问，白鸟暮推烟。",
        "dynasty": "宋",
        "collection_info": null
    },
    {
        "title": "送薛子舒  其二",
        "author": "葛天民",
        "content": "海邑青龙镇，船官野鹤身。\n谁知贵公子，却是苦吟人。\n二陆多遗迹，三高属近邻。\n新篇因吊古，时寄葛天民。",
        "dynasty": "宋",
        "collection_info": null
    },
    {
        "title": "次紫芝韵",
        "author": "葛天民",
        "content": "钦羡私居好，楼深夏必凉。\n小窗通远岫，古木蔽斜阳。\n露槛安花斛，尘编满竹床。\n如君清到骨，只合静焚香。",
        "dynasty": "宋",
        "collection_info": null
    },
    {
        "title": "小亭",
        "author": "葛天民",
        "content": "小亭终日对幽丛，兀坐无言似定中。\n苍藓静连湘竹紫，绿阴深映蜀葵红。\n猫来戏捉穿花蝶，雀下偷衔卷叶虫。\n斜照尚多高柳少，明年更欲种梧桐。",
        "dynasty": "宋",
        "collection_info": null
    },
    {
        "title": "上巳呈严叟",
        "author": "葛天民",
        "content": "时俗常谈已断霜，雨寒翻着絮衣裳。\n花枝照眼堂堂去，茗椀关心故故香。\n杨柳稍传鶑割据，茅茨敢望燕商量。\n旧游莫诵兰亭语，自觉中年易感伤。",
        "dynasty": "宋",
        "collection_info": null
    },
    {
        "title": "荷叶浦中",
        "author": "葛天民",
        "content": "急雨捎荷分外奇，珠玑狼籍锦纷披。\n下塘六月关心处，西塞扁舟入手时。\n却傍青芦深处宿，还思白石去年诗。\n平生浩荡烟波趣，月淡风微只自知。",
        "dynasty": "宋",
        "collection_info": null
    },
    {
        "title": "赠眇目道人说相",
        "author": "葛天民",
        "content": "道人只具一隻眼，觌面全提格外机。\n尘裏神仙谁做得，归来试举问麻衣。",
        "dynasty": "宋",
        "collection_info": null
    },
    {
        "title": "戊辰夏五过抱朴岩",
        "author": "葛天民",
        "content": "北窗隠隠透南熏，老子全身是此君。\n冷入鱼腮池面雨，静连禽语树头云。\n苔因觅句行来破，石为观空坐得温。\n时事自多无耳听，长安虽近不曾闻。",
        "dynasty": "宋",
        "collection_info": null
    },
    {
        "title": "元夕西陵桥观月",
        "author": "葛天民",
        "content": "年头半月雪漫漫，养就姮娥玉一团。\n老子今宵奇绝处，西陵桥上独凭栏。",
        "dynasty": "宋",
        "collection_info": null
    },
    {
        "title": "雨中郊外",
        "author": "葛天民",
        "content": "暖气先回宿草根，青青行可藉芳尊。\n未须着意催花柳，且为干坤补烧痕。",
        "dynasty": "宋",
        "collection_info": null
    },
    {
        "title": "正月二日",
        "author": "葛天民",
        "content": "小巷春阴独掩扉，峭寒着尽过冬衣。\n老来情绪无多子，禁得梅花似雪飞。",
        "dynasty": "宋",
        "collection_info": null
    },
    {
        "title": "正月二十七雨中过苏堤",
        "author": "葛天民",
        "content": "一堤杨柳占春风，柳外群山细雨中。\n人苦未晴浑不到，只宜老眼看空蒙。",
        "dynasty": "宋",
        "collection_info": null
    },
    {
        "title": "清明日访白石不值",
        "author": "葛天民",
        "content": "花荠悬灯柳插檐，老怀那得似饧甜。\n画船已载先生去，燕子无人自入帘。",
        "dynasty": "宋",
        "collection_info": null
    },
    {
        "title": "送刘僧善行",
        "author": "葛天民",
        "content": "西望群山碧入吴，故人一笠片云俱。\n东风不断村村柳，展尽阳关送客图。",
        "dynasty": "宋",
        "collection_info": null
    },
    {
        "title": "湖堤晚步",
        "author": "葛天民",
        "content": "照影怜寒水，关情奈夕阳。\n雪悭天欠冷，年近日添长。\n好句谁相寄，浮生各自忙。\n有身聊顿放，亡事可思量。",
        "dynasty": "宋",
        "collection_info": null
    },
    {
        "title": "怀天竺磵梅",
        "author": "葛天民",
        "content": "根在岩边结，枝从水际横。\n此花殊近道，凡木欠修行。\n密雪笼幽片，疎篁倚瘦茎。\n那时香不浅，忆我话无生。",
        "dynasty": "宋",
        "collection_info": null
    },
    {
        "title": "柳下即事",
        "author": "葛天民",
        "content": "老柳中间野岸滨，水清常照村边身。\n白鸥黄鸟相忘久，来往如今不避人。",
        "dynasty": "宋",
        "collection_info": null
    },
    {
        "title": "睡少",
        "author": "葛天民",
        "content": "睡少秋难晓，吟多食愈贫。\n南柯无近阙，差尽梦中人。",
        "dynasty": "宋",
        "collection_info": null
    },
    {
        "title": "湖上新秋",
        "author": "葛天民",
        "content": "十里荷风盖尽倾，城中忆杀水边清。\n催诗末用西湖雨，且送新凉入帝城。",
        "dynasty": "宋",
        "collection_info": null
    },
    {
        "title": "六月一日同姜白石泛湖",
        "author": "葛天民",
        "content": "六月西湖带雨山，小舟终日傍鸥闲。\n风烟如许关情甚，宾主相推下语难。\n几点送君归大雅，一凉今夜满长安。\n江湖远思知多少，归去风前各倚栏。",
        "dynasty": "宋",
        "collection_info": null
    },
    {
        "title": "正月十二日夜姚江",
        "author": "葛天民",
        "content": "断岸春风峭，江空夜雨清。\n萧疎蓬上点，彷佛叶间声。\n今古双眸冷，干坤一棹轻。\n鬓从湖海白，谁识谢郎情。",
        "dynasty": "宋",
        "collection_info": null
    },
    {
        "title": "雨中独酌",
        "author": "葛天民",
        "content": "平生寡合虽竭斗，几曾自饮一杯酒。\n不因风月与湖山，更为松篁与花柳。\n今夕何夕风雨来，知侬渴肺生秋埃。\n曲生三缄忽自荐，请为风雨聊一开。\n老夫呼前呼未了，死生脱帽倾怀抱。\n风雨横斜入坐中，宾主淋漓俱醉倒。\n须臾风止雨亦休，主人送客凝双眸。\n葛天无怀不可状，但觉两耳风飕飕。\n匆匆便是中秋节，更与曲生潜地说。\n此夜宁容着杂宾，一尊只办浇明月。",
        "dynasty": "宋",
        "collection_info": null
    },
    {
        "title": "水仙",
        "author": "葛天民",
        "content": "玉涧金寒窈窕身，翩翩翠袖挽青春。\n水晶宫裏成仙女，香醉山中得道人。\n朔雪几回埋不死，南洲一出浄无尘。\n朴翁老矣谁同调，相对无言意转亲。",
        "dynasty": "宋",
        "collection_info": null
    },
    {
        "title": "丈亭馆",
        "author": "葛天民",
        "content": "青山历历映江流，半是明州半越州。\n亭下寒潮亭上客，不知来往几时休。",
        "dynasty": "宋",
        "collection_info": null
    },
    {
        "title": "绝句",
        "author": "葛天民",
        "content": "二十四友金谷宴，千三百里锦帆游。\n人间无此春风乐，乐极人间无此愁。",
        "dynasty": "宋",
        "collection_info": null
    },
    {
        "title": "尝北梨",
        "author": "葛天民",
        "content": "每到年头感物华，新尝梨到野人家。\n甘酸尚带中原味，肠断春风不见花。",
        "dynasty": "宋",
        "collection_info": null
    },
    {
        "title": "船子钧滩",
        "author": "葛天民",
        "content": "泽国茫茫水接天，孰云无法与人传。\n见成风月难迴避，尽在华亭一钓船。",
        "dynasty": "宋",
        "collection_info": null
    },
    {
        "title": "题南翔寺",
        "author": "葛天民",
        "content": "南翔建自梁天监，白鹤不归江自转。\n深禅空忆祖师齐，昔有老堪今有远。\n我趁江鸥访远公，远公不有湖天晚。\n七岁驱鳬有几房，三百苾蒭无半面。\n殿阁参差高入云，一堂可着千僧饭。\n古柏槎牙不记年，柯如屈铁色苍藓。\n古意偏关倦客怀，归舟有句无人遣。\n明日中流遇阿英，连宵细说南翔院。\n少待崇莲宝塔成，春风共看巢梁燕。\n我欲婆娑借数椽，子当力学如吾愿。\n一任江花恼杀人，閒边自数飞花片。",
        "dynasty": "宋",
        "collection_info": null
    },
    {
        "title": "和葛天民南翔寺韵",
        "author": "释普洽",
        "content": "白鹤南翔何日返，香云不动春风转。\n屋为鳞次枕江安，江作蛇行到门远。\n的的明灯金殿寒，沉沉复道长廊晚。\n老翁矍铄皎须眉，爱客将迎笑盈面。\n自言天监拓基来，食指数千犹共饭。\n断碑壁下试摩挲，龟趺剥落生苔藓。\n茫茫往事比寒潮，苍烟落日愁难遣。\n遣中何处惬深深，玉甃新池开别院。\n二齐已去老堪殂，故垒空来巢旧燕。\n吾宗有弟知此怀，炊黍功名岂云愿。\n便呼阿买写新诗，研池涩拥清冰片。",
        "dynasty": "宋",
        "collection_info": null
    },
    {
        "title": "绍熙辛亥岁迁居星洲述怀",
        "author": "朱权",
        "content": "别墅今为宅，芳洲古号星。\n一溪萦似带，羣岫列如屏。\n缭绕蟠龙势，迴旋翥凤形。\n紫峰钟美瑞，秀丽炳神灵。\n峻岭通山去，寒潭对剎渟。\n高岩双杰出，斜谷独深扃。\n鸥鹭遵幽渚，牛羊散远汀。\n春花纷外野，秋月可中庭。\n筑室歌鸿雁，谋邻咏鹡鸰。\n来居犹未久，补弊不遑宁。\n爱竹留新笋，看松养茯苓。\n采山收美茹，钓水得鲜鲭。\n檠短亲诸子，窗明勘六经。\n桂香思璧水，槐影记枫庭。\n事业姑藏器，功名会发铏。\n岂无牙父志，当遇子期听。\n鵰鹗须逢运，骅骝岂恋垧。\n祇今时合待，拄笏谩名亭。",
        "dynasty": "宋",
        "collection_info": null
    },
    {
        "title": "象耳山",
        "author": "袁倚",
        "content": "昔闻神龙蟠九渊，今睹大象扶诸天。\n何年幻此一佛国，两耳不动山苍然。\n上乘菩萨踞其上，妙千手眼化大千。\n众生颠倒梦始觉，热病得汗诸魔跧。\n两客游山饮崖泉，拍手唤醒书台仙。\n一邱一壑傥如愿，同竟大悲香火缘。",
        "dynasty": "宋",
        "collection_info": null
    },
    {
        "title": "句",
        "author": "袁倚",
        "content": "江头晓夜日月出，九顶三峨相吐吞。",
        "dynasty": "宋",
        "collection_info": null
    },
    {
        "title": "十二峰 望霞",
        "author": "阎伯敏",
        "content": "东皇君来流晓霞，莫看西北王母家。\n云华夫人王母女，肯为庙食留三巴。",
        "dynasty": "宋",
        "collection_info": null
    },
    {
        "title": "十二峰 翠屏",
        "author": "阎伯敏",
        "content": "秋山黄落春山青，不识仙家云锦屏。\n六铢天衣下拂石，香风馥郁朝真亭。",
        "dynasty": "宋",
        "collection_info": null
    },
    {
        "title": "十二峰 朝云",
        "author": "阎伯敏",
        "content": "山头行云自朝朝，阳台莫色联云霄。\n朝来莫去变云雨，送老行客无回桡。",
        "dynasty": "宋",
        "collection_info": null
    },
    {
        "title": "十二峰 松峦",
        "author": "阎伯敏",
        "content": "舟船摇摇大巫前，松间丝萝望缠绵。\n屏风角转恰匝背，心在山头人倚船。",
        "dynasty": "宋",
        "collection_info": null
    },
    {
        "title": "十二峰 集仙",
        "author": "阎伯敏",
        "content": "绿蓑鞋紧青行缠，束薪藴火开山田。\n云间仰听仙佩响，蓬鬓拂掠烧畬烟。",
        "dynasty": "宋",
        "collection_info": null
    },
    {
        "title": "十二峰 聚鹤",
        "author": "阎伯敏",
        "content": "望夫石女春復秋，巴歌楚舞随遨游。\n夜深九皇清唳响，仙禽亦替离人愁。",
        "dynasty": "宋",
        "collection_info": null
    },
    {
        "title": "十二峰 浄坛",
        "author": "阎伯敏",
        "content": "山头枝枝竹扫坛，舟子竹枝歌上滩。\n炷香上庙掷杯珓，但乞如愿舟平安。",
        "dynasty": "宋",
        "collection_info": null
    },
    {
        "title": "十二峰 上昇",
        "author": "阎伯敏",
        "content": "黄麾白马功告成，云华夫人朝玉京。\n虞后夏后引音节，高低峡船摇艣声。",
        "dynasty": "宋",
        "collection_info": null
    },
    {
        "title": "十二峰 起云",
        "author": "阎伯敏",
        "content": "钗头袅袅山花枝，裙尾旧缬山麻衣。\n朝随云起采薪去，莫趁女伴穿云归。",
        "dynasty": "宋",
        "collection_info": null
    },
    {
        "title": "十二峰 栖凤",
        "author": "阎伯敏",
        "content": "山头凤鸣求其凰，山前家家背凤筐。\n竹花结实未忍食，刀耕火种五里香。",
        "dynasty": "宋",
        "collection_info": null
    },
    {
        "title": "十二峰 登龙",
        "author": "阎伯敏",
        "content": "散而成章合为龙，回风混合游鸿蒙。\n舟人上下神女供，俗粧铅粉臙脂红。",
        "dynasty": "宋",
        "collection_info": null
    },
    {
        "title": "十二峰 圣泉",
        "author": "阎伯敏",
        "content": "云源一派瑶池分，洒落掉石随东奔。\n楚人但忧香溪水，溪边惟有昭君村。",
        "dynasty": "宋",
        "collection_info": null
    },
    {
        "title": "送王木叔黄州教职",
        "author": "戴溪",
        "content": "龙飞乙科郎，白面如琢玉。\n去作幕下士，年少二十六。\n壮心直如弦，不耐公事曲。\n宁知太守尊，棰吏惊羣目。\n太守岂不贤，去郡秉钧轴。\n铨曹有格法，那肯烦荐牍。\n依然旧官职，再傍天之麓。\n六考未作县，冷官到淮服。\n向来豪气举，斟酒能半斛。\n只今长说病，伏饮在胸腹。\n皇皇一世忧，隠隠两眉蹙。\n中年苦节省，未必不为福。\n我生更迂阔，立意要违俗。\n误使尘网缨，同君被缠束。\n两家各生子，丁壬合天禄。\n但得佳儿妇，两翁志愿足。\n岷山有旧约，相从结□□。\n明朝江上馆，持被共君宿。",
        "dynasty": "宋",
        "collection_info": null
    },
    {
        "title": "养蚕行",
        "author": "姚寅",
        "content": "南村老婆头欲雪，晓傍墙阴采桑叶。\n我行其野偶见之，试问春蚕何日结。\n老婆敛手復低眉，未足四眠那知得。\n自从纸上扫青子，朝夕餧饲如婴儿。\n只今上筐十日许，食叶如风响如雨。\n夜深人静不敢眠，自遶床头逐饥鼠。\n又闻野祟能相侵，典衣买纸烧蚕神。\n一家心在阴雨裏，只恐叶湿缲难匀。\n明朝满簇收银茧，轧轧车声快如剪。\n小姑促汤娘剥纰，嬉嬉始觉双眉展。\n缲成白雪不敢闲，锦上织成双凤团。\n天寒尺寸不得着，尽与乃翁输县官。\n君不见长安女儿嫩如水，十指不动衣罗绮。\n我曹辛苦徒尔耳，依旧绩麻冬日裏。",
        "dynasty": "宋",
        "collection_info": null
    },
    {
        "title": "投戴岷隠分教",
        "author": "姚寅",
        "content": "重席先生间世才，相逢青眼必须开。\n手遮红日汗如雨，不是雪中乘兴来。",
        "dynasty": "宋",
        "collection_info": null
    },
    {
        "title": "梅花",
        "author": "王默",
        "content": "知己林和靖，论心何水曹。\n平生怀玉雪，独立占风骚。\n月落香方觉，天寒韵更高。\n冥搜吟未就，清梦满江皋。",
        "dynasty": "宋",
        "collection_info": null
    },
    {
        "title": "春花叹",
        "author": "王默",
        "content": "春花復春花，红红间白白。\n相看待明发，已不如昨日。\n雨露费濡染，秉芳几何时。\n姚魏殿春事，浓绿已盈枝。\n长安池馆多，新故如转烛。\n所以山中人，但种松与竹。",
        "dynasty": "宋",
        "collection_info": null
    },
    {
        "title": "春雪",
        "author": "陈洪",
        "content": "光映粧楼月，花承歌扇风。\n欲妬梅将柳，故落早春中。",
        "dynasty": "宋",
        "collection_info": null
    },
    {
        "title": "椒溪滩",
        "author": "李镗",
        "content": "一梁中截两山连，雪布寒飞几窍穿。\n深凿却疑通禹穴，长流应不比潮泉。\n崆峒影裏分三峡，太极图中会百川。\n神斧何年平石壁，新题许我得深镌。",
        "dynasty": "宋",
        "collection_info": null
    },
    {
        "title": "金紫岩",
        "author": "李鐊",
        "content": "百尺云岩道院边，晓钟疎磬思悠然。\n荷间酌酒和清露，石上题诗染翠烟。\n半岭泉鸣通古涧，数家秋尽隔寒川。\n西风似欲吹人起，去逐骑鲸汗漫仙。",
        "dynasty": "宋",
        "collection_info": null
    },
    {
        "title": "挽蔡西山先生",
        "author": "吴雅",
        "content": "天乎不可问，吾道是耶非。\n国论成贝锦，台评及布衣。\n干坤岂终否，泉壤再生辉。\n遗恨舂陵路，生存不见归。",
        "dynasty": "宋",
        "collection_info": null
    },
    {
        "title": "小亭",
        "author": "任希夷",
        "content": "幅巾清晓入西园，春动园林物物鲜。\n却想小亭纔日出，海棠花发麝香眠。",
        "dynasty": "宋",
        "collection_info": null
    },
    {
        "title": "花",
        "author": "任希夷",
        "content": "今年轻作东风客，愁紫愁红满故园。\n邂逅妖娆成一笑，待归端有几枝存。",
        "dynasty": "宋",
        "collection_info": null
    },
    {
        "title": "牡丹",
        "author": "任希夷",
        "content": "沉香亭北露华春，曾识霓裳第一人。\n千载不归罗袜梦，绿枝红艷只如新。",
        "dynasty": "宋",
        "collection_info": null
    },
    {
        "title": "海棠",
        "author": "任希夷",
        "content": "海棠花上问春归，岂料春风雪满枝。\n应为红粧太妖艳，故施微粉着胭脂。",
        "dynasty": "宋",
        "collection_info": null
    },
    {
        "title": "垂丝海棠",
        "author": "任希夷",
        "content": "宛转风前不自持，妖娆微傅淡胭脂。\n花如剪綵层层见，枝似轻丝袅袅垂。",
        "dynasty": "宋",
        "collection_info": null
    },
    {
        "title": "海棠二首  其一",
        "author": "任希夷",
        "content": "山碧花尤好，径长人自閒。\n锦围春照耀，红雨暮阑斑。",
        "dynasty": "宋",
        "collection_info": null
    },
    {
        "title": "海棠二首  其二",
        "author": "任希夷",
        "content": "红粧翠袖一番新，又向园林作好春。\n却笑华清夸睡足，只今罗袜久无尘。",
        "dynasty": "宋",
        "collection_info": null
    },
    {
        "title": "莲",
        "author": "任希夷",
        "content": "五月荷池未见花，但擎余盖碧参差。\n何人唤起凌波步，要见晨粧出晓霞。",
        "dynasty": "宋",
        "collection_info": null
    },
    {
        "title": "赏桂  其一",
        "author": "任希夷",
        "content": "人间植物月中根，碧树分敷散宝熏。\n自是庄严等金粟，不将妖艳比红裙。",
        "dynasty": "宋",
        "collection_info": null
    },
    {
        "title": "赏桂  其二",
        "author": "任希夷",
        "content": "金英翠叶庇灵根，吹作清秋宝篆熏。\n四客对花飞玉斚，八眉和叶舞红裙。",
        "dynasty": "宋",
        "collection_info": null
    },
    {
        "title": "竹  其一",
        "author": "任希夷",
        "content": "数十琅玕足辟尘，何须千亩比封君。\n一从清士心相许，眼看浮花薄似云。",
        "dynasty": "宋",
        "collection_info": null
    },
    {
        "title": "竹  其二",
        "author": "任希夷",
        "content": "挺挺霜中节，沉沉日下阴。\n试裁苍玉管，吹作紫鸾音。",
        "dynasty": "宋",
        "collection_info": null
    },
    {
        "title": "荷花",
        "author": "任希夷",
        "content": "无正文。",
        "dynasty": "宋",
        "collection_info": null
    },
    {
        "title": "杨柳",
        "author": "任希夷",
        "content": "袅袅吴兴柳满城，春光浓处白苹亭。\n来时金缕黄尤浅，看得枝枝叶叶青。",
        "dynasty": "宋",
        "collection_info": null
    },
    {
        "title": "乌衣巷",
        "author": "任希夷",
        "content": "羊车暇日劳挥麈，玉树春风自满庭。\n欲问乌衣旧时事，静无秋燕有秋萤。",
        "dynasty": "宋",
        "collection_info": null
    },
    {
        "title": "青溪  其一",
        "author": "任希夷",
        "content": "蛾眉流落碧流中，走马来时事已空。\n此日不能留妲己，他年谁敢忆高公。",
        "dynasty": "宋",
        "collection_info": null
    },
    {
        "title": "青溪  其二",
        "author": "任希夷",
        "content": "青溪不见丽华留，遗恨空余故国羞。\n璧月只应明结绮，春风吹不上迷楼。",
        "dynasty": "宋",
        "collection_info": null
    },
    {
        "title": "青溪  其三",
        "author": "任希夷",
        "content": "闭门忽忆东风面，步向青溪绕碧湾。\n淡白深红了无迹，绿杨烟外一钟山。",
        "dynasty": "宋",
        "collection_info": null
    },
    {
        "title": "白鹭亭",
        "author": "任希夷",
        "content": "江水悠悠淮水流，台城寂寂石城留。\n凄凉白鹭洲头月，曾照前朝玉树秋。",
        "dynasty": "宋",
        "collection_info": null
    },
    {
        "title": "白下亭",
        "author": "任希夷",
        "content": "金銮殿下脱靴去，白下门东索酒尝。\n一自青山冥漠后，何人来道柳花香。",
        "dynasty": "宋",
        "collection_info": null
    },
    {
        "title": "凤凰台",
        "author": "任希夷",
        "content": "只为羊车恋靓粧，仓皇合殿烛无光。\n宫中不解嫁鹦鹉，台上安能来凤凰。",
        "dynasty": "宋",
        "collection_info": null
    },
    {
        "title": "南朝故迹惟天禧凤凰台鹿苑寺郗氏窟为最久",
        "author": "任希夷",
        "content": "有泉何取台仪凤，事佛空教后作蛇。\n狐穴蚁巢零落尽，却能留此梵王家。",
        "dynasty": "宋",
        "collection_info": null
    },
    {
        "title": "行宫口号二首  其一",
        "author": "任希夷",
        "content": "绛阙前头天阙横，春烟收尽两峰青。\n中流淮水成河汉，旁列钟山作御屏。",
        "dynasty": "宋",
        "collection_info": null
    },
    {
        "title": "行宫口号二首  其二",
        "author": "任希夷",
        "content": "新青染徧金堤柳，废绿羞开玉树花。\n今代离宫呈气象，六朝荒址满桑麻。",
        "dynasty": "宋",
        "collection_info": null
    },
    {
        "title": "石头城",
        "author": "任希夷",
        "content": "石城只解着王苏，漫说夷吾计亦疏。\n尽使西风能举扇，可堪重见伯仁书。",
        "dynasty": "宋",
        "collection_info": null
    },
    {
        "title": "城东怀古",
        "author": "任希夷",
        "content": "谢安游处犹留墅，李白吟边亦有亭。\n两地东山春寂寂，至今白下柳青青。",
        "dynasty": "宋",
        "collection_info": null
    },
    {
        "title": "钟山",
        "author": "任希夷",
        "content": "城如虎踞来擒虎，山号盘龙属卧龙。\n天险不能回运去，地灵元自要人雄。",
        "dynasty": "宋",
        "collection_info": null
    },
    {
        "title": "同刘武子孙季和游钟山和刘武子韵",
        "author": "任希夷",
        "content": "有客新从蜀道还，共招北隠步松间。\n何人写出秋风句，付与淮南大小山。",
        "dynasty": "宋",
        "collection_info": null
    },
    {
        "title": "台城",
        "author": "任希夷",
        "content": "隋家耕垄徧陈宫，留得钟山蒋郡东。\n只怕东南分王气，那知零落锦帆风。",
        "dynasty": "宋",
        "collection_info": null
    },
    {
        "title": "题谢氏山居",
        "author": "任希夷",
        "content": "风流谁自谢家安，不爱苍生只爱闲。\n今日云孙仍不恶，一间茅屋尚东山。",
        "dynasty": "宋",
        "collection_info": null
    },
    {
        "title": "钟山春游  其一",
        "author": "任希夷",
        "content": "青楼醽醁客中圣，碧苑秋韆人半仙。\n春满江南佳丽地，绿杨芳草思娟娟。",
        "dynasty": "宋",
        "collection_info": null
    },
    {
        "title": "钟山春游  其二",
        "author": "任希夷",
        "content": "柳边淮水一般绿，花底钟山分外青。\n闲趁游丝不知远，夕阳纔过已疏星。",
        "dynasty": "宋",
        "collection_info": null
    },
    {
        "title": "请御明堂斋殿",
        "author": "任希夷",
        "content": "肇举明禋预戒期，请临斋殿御帘帷。\n廊头万旅皆花帽，殿下千官尽绛衣。\n玉辂时严三岁礼，庆霄遥望五云飞。\n小臣头白供笾豆，亲见虞廷览德辉。",
        "dynasty": "宋",
        "collection_info": null
    },
    {
        "title": "元日班贺",
        "author": "任希夷",
        "content": "百华照晓岁更初，黼座当中列辟趋。\n舞蹈三回严赞唱，虔恭百拜听传呼。\n麾旗簇仗朝仪肃，韎韐班庭远意孚。\n元会五逢叨侍从，欲陈嘉颂愧才粗。",
        "dynasty": "宋",
        "collection_info": null
    },
    {
        "title": "上寿大宴二首  其一",
        "author": "任希夷",
        "content": "昔年玉瑞下层霄，今日瑶池预祝尧。\n负扆当阳天子坐，称觞颛面宰臣朝。\n九重陛下听鸣跸，万岁山前看舞韶。\n持橐五人沾镐饮，独怜蒲柳望秋凋。",
        "dynasty": "宋",
        "collection_info": null
    },
    {
        "title": "上寿大宴二首  其二",
        "author": "任希夷",
        "content": "霜晴宝殿转春风，潋滟金卮酒色浓。\n百戏丛中呈雾豹，万花深处仰云龙。\n笙簧对御呈三弄，鼓吹成行迭几重。\n衰落谬令陪翰苑，小臣何以寓形容。",
        "dynasty": "宋",
        "collection_info": null
    },
    {
        "title": "赴御宴",
        "author": "任希夷",
        "content": "新元六日三陪宴，黼扆前头御榻横。\n紫袖旁阑宣乐节，金貂当殿赐杯行。\n四夷来致三呼祝，万舞驩同九奏声。\n谬忝词臣无补报，丰年惟愿稼如京。",
        "dynasty": "宋",
        "collection_info": null
    },
    {
        "title": "左史待班二首  其一",
        "author": "任希夷",
        "content": "虎旅分行铁作檛，殿前拜舞一声譁。\n辅臣对罢无公事，日照金铺扇影斜。",
        "dynasty": "宋",
        "collection_info": null
    },
    {
        "title": "左史待班二首  其二",
        "author": "任希夷",
        "content": "阊阖新开露气清，举鞭联骑入承明。\n丝絇同傍瑶墀立，广殿前瞻御榻横。",
        "dynasty": "宋",
        "collection_info": null
    },
    {
        "title": "德寿宫即事六首  其一",
        "author": "任希夷",
        "content": "金爵觚棱晓色开，三朝喜气一时回。\n圣人先御红鸾扇，天子龙舆万骑来。",
        "dynasty": "宋",
        "collection_info": null
    },
    {
        "title": "德寿宫即事六首  其二",
        "author": "任希夷",
        "content": "霜晓君王出问安，宝香随辇护朝寒。\n五云深处三宫宴，九奏声中二圣懽。",
        "dynasty": "宋",
        "collection_info": null
    },
    {
        "title": "德寿宫即事六首  其三",
        "author": "任希夷",
        "content": "宴归还驾七香车，一夕天开六出花。\n瑞色先凝紫宸殿，春光重到玉皇家。",
        "dynasty": "宋",
        "collection_info": null
    },
    {
        "title": "德寿宫即事六首  其四",
        "author": "任希夷",
        "content": "慈福修龄八十春，微阳纔动宝书新。\n天家庆事古无有，奕叶重光似显仁。",
        "dynasty": "宋",
        "collection_info": null
    },
    {
        "title": "德寿宫即事六首  其五",
        "author": "任希夷",
        "content": "万年觞举庆重华，百辟需云始拜嘉。\n寿宴开时先雪宴，天花舞罢带宫花。",
        "dynasty": "宋",
        "collection_info": null
    },
    {
        "title": "德寿宫即事六首  其六",
        "author": "任希夷",
        "content": "直前论奏极精神，柱下霜髯侍从臣。\n归美意中规谏切，华封人是颍封人。",
        "dynasty": "宋",
        "collection_info": null
    },
    {
        "title": "宿直",
        "author": "任希夷",
        "content": "金门攒点鼓初停，禁柝犹传第四声。\n不省人閒一回夜，如何天上两般更。\n书生持被苦无寐，圣主求衣率未明。\n惭媿论思真忝窃，何时边徼尽销兵。",
        "dynasty": "宋",
        "collection_info": null
    },
    {
        "title": "赋梅下小池",
        "author": "任希夷",
        "content": "眼见梅花照玉堂，只今浓绿覆宫墙。\n樛枝偃盖云千迭，下荫清池玉一方。",
        "dynasty": "宋",
        "collection_info": null
    },
    {
        "title": "郊祀庆成三首  其一",
        "author": "任希夷",
        "content": "紫坛熙事乐高张，天胙皇家福简穰。\n六奏声中来象物，万灯明处望龙章。\n星珠月璧清宵丽，风马云车碧落翔。\n屡有诏书崇简约，只将诚意动苍苍。",
        "dynasty": "宋",
        "collection_info": null
    },
    {
        "title": "郊祀庆成三首  其二",
        "author": "任希夷",
        "content": "温温和气袭龙斿，薄晚轻云忽便收。\n穆若清躬升午陛，烂然华月满圆丘。\n烛光不动风前影，星彩交辉冕上旒。\n拜贶益恭形圣语，卜年增永禄增遒。",
        "dynasty": "宋",
        "collection_info": null
    },
    {
        "title": "郊祀庆成三首  其三",
        "author": "任希夷",
        "content": "广乐锵鸣列炬燃，礼成犹想吉初蠲。\n鸳班夜贺天颜喜，宝仗朝回物采鲜。\n万姓竦瞻双凤阙，一封飞下九重天。\n干坤清晏欢声满，今次郊禋尽胜前。",
        "dynasty": "宋",
        "collection_info": null
    },
    {
        "title": "郊坛斋宫七首  其一",
        "author": "任希夷",
        "content": "郊禋从昔重升中，八陛崇尊典礼隆。\n圣主寅恭先事举，云阳新筑望祠宫。",
        "dynasty": "宋",
        "collection_info": null
    },
    {
        "title": "郊坛斋宫七首  其二",
        "author": "任希夷",
        "content": "上林日射苍龙阙，九陌风清野马尘。\n恰似楼台临渭水，未饶桃李满天津。",
        "dynasty": "宋",
        "collection_info": null
    },
    {
        "title": "郊坛斋宫七首  其三",
        "author": "任希夷",
        "content": "玉津宏建中兴初，禁籞风光胜两都。\n惭愧逢辰瞻蠖濩，却思归老卧廜㢝。",
        "dynasty": "宋",
        "collection_info": null
    },
    {
        "title": "郊坛斋宫七首  其四",
        "author": "任希夷",
        "content": "荣路辉辉日月依，云霄奕奕孔鸾飞。\n辅臣对罢升金殿，日日丝絇侍衮衣。",
        "dynasty": "宋",
        "collection_info": null
    },
    {
        "title": "郊坛斋宫七首  其五",
        "author": "任希夷",
        "content": "当日金阶白玉堂，不知春事到垂杨。\n休惊冉冉花飞片，正爱青青麦耀芒。",
        "dynasty": "宋",
        "collection_info": null
    },
    {
        "title": "郊坛斋宫七首  其六",
        "author": "任希夷",
        "content": "帝籍傍连茧馆桑，禁林乔木昼阴凉。\n却从射殿临江阁，中有通衢夹苑墙。",
        "dynasty": "宋",
        "collection_info": null
    },
    {
        "title": "郊坛斋宫七首  其七",
        "author": "任希夷",
        "content": "汉苑空传承露盘，不闻临幸又春残。\n吾君恭俭前无比，只向郊祠响玉銮。",
        "dynasty": "宋",
        "collection_info": null
    },
    {
        "title": "明堂庆成五首  其一",
        "author": "任希夷",
        "content": "国重明禋预戒期，九筵宏敞肃宗祈。\n阶前万旅皆花帽，庭下千官尽绛衣。\n三日斋心严殿宿，一声清跸响帘帏。\n圣躬靡恃皇天眷，夙夜寅恭但畏威。",
        "dynasty": "宋",
        "collection_info": null
    },
    {
        "title": "明堂庆成五首  其二",
        "author": "任希夷",
        "content": "芝房羽驾备通宵，昧爽天兴辇路遥。\n原庙出游卑汉祀，太清先献踵唐朝。\n冕旒穆穆升前殿，钟石锵锵达九霄。\n谬忝侍臣分奏告，嘉觞肃荐徧宗祧。",
        "dynasty": "宋",
        "collection_info": null
    },
    {
        "title": "明堂庆成五首  其三",
        "author": "任希夷",
        "content": "合宫三岁缛仪收，太室先期肇自周。\n玉瓒黄流躬祼鬯，大圭玄冕荐嘉羞。\n灵台毕举三千礼，銮路安行十二斿。\n导从却归斋殿去，诘朝牡璧对天休。",
        "dynasty": "宋",
        "collection_info": null
    },
    {
        "title": "明堂庆成五首  其四",
        "author": "任希夷",
        "content": "仲辛肆事展明堂，磬管锵鸣更令芳。\n苍璧肃陈勤圣主，二觞嘉荐属储皇。\n云车天上纷纷下，月鑑庭中穆穆光。\n八举亲祠俱响答，吾皇诚意感穹苍。",
        "dynasty": "宋",
        "collection_info": null
    },
    {
        "title": "明堂庆成五首  其五",
        "author": "任希夷",
        "content": "紫宸朝罢御端门，天宇澄清景气温。\n丹凤楼中黄伞立，金鸡竿上綵旗翻。\n万人耸听风雷号，四海均霑雨露恩。\n须信卑宫勤肆祀，君王本意在元元。",
        "dynasty": "宋",
        "collection_info": null
    },
    {
        "title": "扈从朝献四首  其一",
        "author": "任希夷",
        "content": "齐宿连宵凤掖西，纔交五鼓着朝衣。\n明当接盏天兴殿，免从金舆入殿帏。",
        "dynasty": "宋",
        "collection_info": null
    },
    {
        "title": "扈从朝献四首  其二",
        "author": "任希夷",
        "content": "夕郎同列升金殿，分立虚皇宝座前。\n天子参神来缛位，侍臣夹跪御炉边。",
        "dynasty": "宋",
        "collection_info": null
    },
    {
        "title": "扈从朝献四首  其三",
        "author": "任希夷",
        "content": "扈从齐宫每赐茶，玉瓯常瀹建溪芽。\n今朝值雨传宣免，只向阶前侍翠华。",
        "dynasty": "宋",
        "collection_info": null
    },
    {
        "title": "扈从朝献四首  其四",
        "author": "任希夷",
        "content": "礼官前导赭黄袍，陟降灵宫九陛高。\n二十七筵俱再拜，精虔不惮圣躬劳。",
        "dynasty": "宋",
        "collection_info": null
    },
    {
        "title": "接盏天兴殿",
        "author": "任希夷",
        "content": "遥望黄袍赭色鲜，微臣先已立钧天。\n褥旁跪接金杯酒，衣上浓熏宝篆烟。\n阊阖纔回红曲盖，琐扉亟骤锦鞍鞯。\n今晨特为君王霁，羽仗方停又沛然。",
        "dynasty": "宋",
        "collection_info": null
    },
    {
        "title": "后省紫薇花",
        "author": "任希夷",
        "content": "清晓开轩俯凤池，小山经雨石增辉。\n琉璃叶底珊瑚榦，立出池边是紫薇。",
        "dynasty": "宋",
        "collection_info": null
    },
    {
        "title": "检院即事",
        "author": "任希夷",
        "content": "禁路风清飞蚤鸦，官卑难望紫宸衙。\n了无公事钩帘坐，一本冬青落细花。",
        "dynasty": "宋",
        "collection_info": null
    },
    {
        "title": "摄鼓院",
        "author": "任希夷",
        "content": "分曹正在壁门东，兼假犹惭两院通。\n谏鼓无声谁讼枉，匦函有疏为平戎。\n柳分御路晓烟碧，花遶宫墙初日红。\n退食心閒了无补，西风吹影鬓如蓬。",
        "dynasty": "宋",
        "collection_info": null
    },
    {
        "title": "礼闱奏号毕呈天官侍郎",
        "author": "任希夷",
        "content": "奉诏程文阅四旬，纷来万卷日横陈。\n怜渠灯火勤三岁，恼我帘帷度一春。\n胜日鶑花辜乐事，它年桃李识何人。\n遥知吏部寻春徧，红紫芳菲得句新。",
        "dynasty": "宋",
        "collection_info": null
    },
    {
        "title": "太乙宫迎驾",
        "author": "任希夷",
        "content": "侵夕犹烦雨洒尘，銮舆纔御霁光分。\n龙颜喜动双黄伞，花帽装成五采云。\n清跸一声天下喜，箫韶九奏世閒闻。\n侍臣扈从沾天宴，亲举尧觞更一欣。",
        "dynasty": "宋",
        "collection_info": null
    },
    {
        "title": "聚景园宴集",
        "author": "任希夷",
        "content": "晚排阊阖披云雾，身蹑仙修游禁宇。\n始知天上自清凉，不信人閒有炎暑。\n庭前青松笙竽声，望处红蕖锦绣云。\n月卿领客意缱绻，冰盘照坐光缤纷。\n熏堂尽却蒲葵扇，瑶阶细展桃枝簟。\n加笾新采波上菱，如珠更剥盘中芡。\n老罢惭无翰墨功，臭味喜入芝兰丛。\n二妙不偕阿凤至，四老但许商山同。\n明当入直须随仗，夕阳未下催归桨。\n重城街鼓已冬冬，举头桂魄层霄上。",
        "dynasty": "宋",
        "collection_info": null
    },
    {
        "title": "宴玉津园江楼七首  其一",
        "author": "任希夷",
        "content": "风静潮痕减，江空夕照多。\n星星波上艇，隠隠岸边莎。",
        "dynasty": "宋",
        "collection_info": null
    },
    {
        "title": "宴玉津园江楼七首  其二",
        "author": "任希夷",
        "content": "风光连北阙，景物傍西湖。\n禁籞涛江上，兹楼天下无。",
        "dynasty": "宋",
        "collection_info": null
    },
    {
        "title": "宴玉津园江楼七首  其三",
        "author": "任希夷",
        "content": "虚斋留御榻，小径近层崖。\n再拜观奎画，浑疑侍玉阶。",
        "dynasty": "宋",
        "collection_info": null
    },
    {
        "title": "宴玉津园江楼七首  其四",
        "author": "任希夷",
        "content": "参天宫柏翠，布地禁花红。\n台沼如文囿，规摹有汴风。",
        "dynasty": "宋",
        "collection_info": null
    },
    {
        "title": "宴玉津园江楼七首  其五",
        "author": "任希夷",
        "content": "浙江天阙下，波恶祖龙知。\n在汉如西渭，于周比右伊。",
        "dynasty": "宋",
        "collection_info": null
    },
    {
        "title": "宴玉津园江楼七首  其六",
        "author": "任希夷",
        "content": "翼翼瞻斋殿，深严步苑廊。\n三人俱汉杰，一老玷周行。",
        "dynasty": "宋",
        "collection_info": null
    },
    {
        "title": "宴玉津园江楼七首  其七",
        "author": "任希夷",
        "content": "柳花驰道雪，樱子上林红。\n留得青春住，从教白髮翁。",
        "dynasty": "宋",
        "collection_info": null
    },
    {
        "title": "游水乐洞诗",
        "author": "任希夷",
        "content": "万舞列帝所，九韶奏虞庭。\n羣公日拱北，星斗光荧荧。\n兹辰适休沐，联骑来郊垧。\n爱此一泓玉，中有太古声。\n细响叶宫祉，大音希咸茎。\n自然天籁鸣，独许幽耳听。\n镇以潜虬灵，卫以石兽狞。\n佳哉乐兹游，驩言举彼觥。\n谁欤昔经始，今已归明廷。\n巨丽所未覩，幻眇真难名。\n健笔哦五字，当代推善鸣。\n清幽极模写，细读令人醒。",
        "dynasty": "宋",
        "collection_info": null
    },
    {
        "title": "赠卜者丁生",
        "author": "任希夷",
        "content": "谁识辽东丁令威，眼看世事熟兴衰。\n百年判我天休问，一笑相逢酒共持。",
        "dynasty": "宋",
        "collection_info": null
    },
    {
        "title": "植芙蓉有怀",
        "author": "任希夷",
        "content": "为爱秋花霜后红，故栽千树待西风。\n却思少日拊头语，泪落花前鬓影髼。",
        "dynasty": "宋",
        "collection_info": null
    },
    {
        "title": "读壬子以前诗",
        "author": "任希夷",
        "content": "一览欲销忧，万感纷如昨。\n兰萱新去丛，棠□无留萼。\n哀哉谁与言，泪雨九河落。",
        "dynasty": "宋",
        "collection_info": null
    },
    {
        "title": "谢和崇阳旧诗",
        "author": "任希夷",
        "content": "若效飞鳬客，多惭击剑仙。\n闲吟五字句，近得故人编。\n方愧雷门鼓，俄挥草圣烟。\n侍郎诗思敏，百斛似泉渊。",
        "dynasty": "宋",
        "collection_info": null
    },
    {
        "title": "游陶仙观林公辨诗  其一",
        "author": "任希夷",
        "content": "偶来殊恨酒尊空，只有青山对秃翁。\n细把故人诗卷读，却疑谈笑在闽中。",
        "dynasty": "宋",
        "collection_info": null
    },
    {
        "title": "游陶仙观林公辨诗  其二",
        "author": "任希夷",
        "content": "木落风高八月天，山荒屋老意萧然。\n道人香火但灰冷，何处如今更有仙。",
        "dynasty": "宋",
        "collection_info": null
    },
    {
        "title": "毛诗",
        "author": "任希夷",
        "content": "三百诗删麟笔前，周家积累瓞绵绵。\n须知正始基王化，只在关雎第一篇。",
        "dynasty": "宋",
        "collection_info": null
    },
    {
        "title": "观连江林宰诗卷有怀赵紫芝",
        "author": "任希夷",
        "content": "小小吟哦不足云，更怜蛙蚓漫纷纷。\n紫芝一去斋房后，谁忆青山空白云。",
        "dynasty": "宋",
        "collection_info": null
    },
    {
        "title": "与毛茶干赵司法游东湖四首  其一",
        "author": "任希夷",
        "content": "野迥尘襟豁，湖平望眼宽。\n山蹊新雪润，木叶半霜干。\n岁晚成三友，清游集四难。\n乐哉忘尔汝，臭味本芝兰。",
        "dynasty": "宋",
        "collection_info": null
    },
    {
        "title": "与毛茶干赵司法游东湖四首  其二",
        "author": "任希夷",
        "content": "湖晓冰澌结，江寒烟霭收。\n喜陪谢公屐，疑共李膺舟。\n醉袖翩翩举，词源衮衮流。\n兴酣思夜猎，不用设罝罘。",
        "dynasty": "宋",
        "collection_info": null
    },
    {
        "title": "与毛茶干赵司法游东湖四首  其三",
        "author": "任希夷",
        "content": "才隽真龙种，官闲似马曹。\n班扬趋后胜，李杜漫残膏。\n阿阁宜巢凤，词林合跨鳌。\n未应久留滞，湖海只诗豪。",
        "dynasty": "宋",
        "collection_info": null
    },
    {
        "title": "与毛茶干赵司法游东湖四首  其四",
        "author": "任希夷",
        "content": "颖出三十客，今趋万里程。\n才高官未称，词与笔俱精。\n珠玉忘形秽，江山共眼明。\n莫嫌巴蜀远，扬马各文鸣。",
        "dynasty": "宋",
        "collection_info": null
    },
    {
        "title": "中澣西湖之集斯远有诗辄奉同游一笑",
        "author": "任希夷",
        "content": "志士不厌朝市喧，幽人终爱山林静。\n一生遑遑为斗食，匪石有怀徒烱烱。\n今朝结客来西湖，翛然会心尘虑屏。\n珠宫贝阙同天游，阆风玄圃非人境。\n留连山色即传觞，眷恋柳阴还繫艇。\n诸公湖海气不除，万里昂昂羽毛整。\n岂但笑语同娱嬉，正须乐石相箴警。\n东坡仙去今几时，寥落风烟谁与领。\n浪言夏日如许长，乐哉未央等俄顷。\n不堪归骑催入关，清梦犹应在云岭。",
        "dynasty": "宋",
        "collection_info": null
    },
    {
        "title": "湖口县斋即事",
        "author": "任希夷",
        "content": "门直九江水，人闲五柳家。\n晓看沙上雾，暮对淮南霞。\n几席堕山影，轩窗临浪花。\n悠悠寄食客，坐愁霜鬓华。",
        "dynasty": "宋",
        "collection_info": null
    },
    {
        "title": "仲一弟梅花一绝併简丘玉父",
        "author": "任希夷",
        "content": "粲粲霜林白玉围，谁将红糁乱青枝。\n天怜粉面太孤绝，故遣施朱出一奇。",
        "dynasty": "宋",
        "collection_info": null
    },
    {
        "title": "绿萼梅二首  其一",
        "author": "任希夷",
        "content": "绿趺黄蕊衬瑶华，霜雪林中自一家。\n最好月寒迷粉素，翠钿依约独横斜。",
        "dynasty": "宋",
        "collection_info": null
    },
    {
        "title": "绿萼梅二首  其二",
        "author": "任希夷",
        "content": "萼绿华堂艮岳东，梅花万数绕离宫。\n宣和旧事无人记，粉面含凄向朔风。",
        "dynasty": "宋",
        "collection_info": null
    },
    {
        "title": "题蓝道人画梅诗轴  其一",
        "author": "任希夷",
        "content": "湖海知君岁月多，欲寻笙鹤问烟萝。\n相逢一笑江南陌，听彻丝桐听踏歌。",
        "dynasty": "宋",
        "collection_info": null
    },
    {
        "title": "题蓝道人画梅诗轴  其二",
        "author": "任希夷",
        "content": "我家樵水东边住，手种寒梢一万栽。\n客路十年清梦断，谁将疏影巷中来。",
        "dynasty": "宋",
        "collection_info": null
    },
    {
        "title": "人间",
        "author": "任希夷",
        "content": "人间无处着东风，万紫千红扫地空。\n寂寞园林晴日永，柳花零落绿荫中。",
        "dynasty": "宋",
        "collection_info": null
    },
    {
        "title": "重五日出都门诗",
        "author": "任希夷",
        "content": "客路逢重五，吾年已半百。\n颜羞綵缕红，鬓与香蒲白。\n功名来何时，岁月等虚掷。\n常于沐芳辰，每念怀沙客。\n今年拜天恩，列邸缀朝蹟。\n趋班犹须时，俶载且行役。\n徊徨金闺辞，咫尺青门隔。\n短棹泛涛江，清觞懽祖席。\n后期邈岁年，宾言在朝夕。\n将扶鹤髮来，须徐幸毋迫。",
        "dynasty": "宋",
        "collection_info": null
    },
    {
        "title": "重五出都门后一日效乐府作",
        "author": "任希夷",
        "content": "沧江丽晴晖，扬铃出王畿。\n双阙望中远，片帆波上飞。\n殷雷车马隔，遏云歌吹希。\n归东水浩浩，拱北心依依。\n难云周行寘，犹恨天颜违。\n年华易婉晚，何日当旋归。",
        "dynasty": "宋",
        "collection_info": null
    },
    {
        "title": "盘沙行",
        "author": "任希夷",
        "content": "钱塘江狭沙成路，潮水来时人欲渡。\n沙随浪没未容知，人恐潮迴且争去。\n仓皇竞同蜂螘奔，只尺直恐蛟鼍怒。\n狂风一作浪如屋，可怜有时迫昏暮。\n长江渺渺前无航，平沙茫茫绝归处。\n几人到此不復反，海水西来更东注。\n君不见祖龙英雄吞九州，临此江波尚怀惧。\n济川舟楫果何人，莫说稻穰与芒履。\n庞公今为鹿门行，将归更作盘沙赋。\n我衰绝望钓连鳌，三復君诗返予步。",
        "dynasty": "宋",
        "collection_info": null
    },
    {
        "title": "野花",
        "author": "任希夷",
        "content": "野径风来阵阵香，名花未省植何方。\n却思一卉何能尔，应是春原集众芳。",
        "dynasty": "宋",
        "collection_info": null
    },
    {
        "title": "宝钟院",
        "author": "任希夷",
        "content": "九江渊轮彭蠡东，江濆上下悬石钟。\n洪炉大冶见奇怪，千仞硉矹云涛衝。\n旁罗簨虡万石从，侧立跂行势飞动。\n螭蟠蛇结增层崖，神剜鬼划森幽洞。\n有如万钧陈未央，猛兽怒翅将腾骧。\n岂同九耳丰山上，欲鸣犹待天雨霜。\n南音函胡北清越，未许人人尽幽绝。\n小声镗鞳大噌𠴈，留与坡仙泛明月。\n长风巨浪相吐吞，金镛自奏天然声。\n非雷非霆中清浊，龙渊蛟窟惊铿鍧。\n献子歌钟景无射，千载寥寥声寂寂。\n此石长留天地间，海若冯夷能拊击。",
        "dynasty": "宋",
        "collection_info": null
    },
    {
        "title": "遗安堂",
        "author": "任希夷",
        "content": "苴茅动龚胜，屠昼恐王蠋。\n二君夭天年，千载叹莫赎。\n今代史伯存，危行光往躅。\n繄昔开禧年，狂童叛吾蜀。\n非招讵肯往，全身不受辱。\n平林萃羣鸮，高飞独黄鹄。\n屹如中流柱，烱若昆山玉。\n元气頼以存，余风厉颓俗。\n平生慕庞公，以安贻嗣续。\n岂为万钟加，居然一丘足。\n晚山云自归，春风草还绿。\n代谢纷吾前，灵台独无欲。\n一从身落南，先庐蜀江曲。\n中间乱离瘼，几人惠文触。\n烂额皆论功，考槃终不告。\n临风一长谣，白驹在空谷。",
        "dynasty": "宋",
        "collection_info": null
    },
    {
        "title": "付二郎",
        "author": "任希夷",
        "content": "望前一日正芳春，我祖当年庆诞辰。\n奕叶有孙同此日，吾门他日宠光新。",
        "dynasty": "宋",
        "collection_info": null
    },
    {
        "title": "闻橹声",
        "author": "任希夷",
        "content": "屡督篙师趁月明，忽忽灯火过临平。\n兼程不敢稽王事，坐听邻舟伊轧声。",
        "dynasty": "宋",
        "collection_info": null
    },
    {
        "title": "五日东宫赐酒肴",
        "author": "任希夷",
        "content": "重来六泛菖蒲酒，储禁黄封岁岁攽。\n遥想三宫天上宴，肯分余沥到人间。",
        "dynasty": "宋",
        "collection_info": null
    },
    {
        "title": "题义亭铺",
        "author": "任希夷",
        "content": "昨侍吾翁一再经，眼中历历短长亭。\n五年人事随陵谷，今夕重来泪雨零。",
        "dynasty": "宋",
        "collection_info": null
    },
    {
        "title": "假面铺",
        "author": "任希夷",
        "content": "圣朝久变文身俗，四海谁非革面人。\n此地胡为名未改，犹胜酬僞必言真。",
        "dynasty": "宋",
        "collection_info": null
    },
    {
        "title": "寿丞相  其一",
        "author": "任希夷",
        "content": "春到三旬物物鲜，桃花如锦柳如绵。\n千春乐事生中旦，长占中和一日前。",
        "dynasty": "宋",
        "collection_info": null
    },
    {
        "title": "寿丞相  其二",
        "author": "任希夷",
        "content": "何许生贤踵世官，十洲风物四明山。\n股肱光辅唐虞际，衮绣亲传父子间。",
        "dynasty": "宋",
        "collection_info": null
    },
    {
        "title": "寿丞相  其三",
        "author": "任希夷",
        "content": "秉轴持衡岁五周，从今千载国同休。\n汾阳谩校中书考，安得如公尚黑头。",
        "dynasty": "宋",
        "collection_info": null
    },
    {
        "title": "书故三司副使陈公诗轴后",
        "author": "任希夷",
        "content": "如彼泉流必有源，陈家诗律自专门。\n后山得法因盐铁，不减唐朝杜审言。",
        "dynasty": "宋",
        "collection_info": null
    },
    {
        "title": "句  其一",
        "author": "任希夷",
        "content": "绿柳阴中狮子巷，白苹亭畔骆驼桥。",
        "dynasty": "宋",
        "collection_info": null
    },
    {
        "title": "句  其二",
        "author": "任希夷",
        "content": "二三疏竹夏无暑，一两残僧昼掩门。",
        "dynasty": "宋",
        "collection_info": null
    },
    {
        "title": "偈颂二十五首  其一",
        "author": "释普岩",
        "content": "豁开户牖，直出直入。\n鮎鱼上竹竿，俊鹘趁不及。",
        "dynasty": "宋",
        "collection_info": null
    },
    {
        "title": "偈颂二十五首  其二",
        "author": "释普岩",
        "content": "出现杨州，坐断寿丘。\n脚跟不点地，赢得一身愁，不是冤家不聚头。",
        "dynasty": "宋",
        "collection_info": null
    },
    {
        "title": "偈颂二十五首  其三",
        "author": "释普岩",
        "content": "日面月面，霹雳闪电。\n直下来也，急着眼看。",
        "dynasty": "宋",
        "collection_info": null
    },
    {
        "title": "偈颂二十五首  其四",
        "author": "释普岩",
        "content": "马头回，牛头没。\n一字入公门，九牛曳不出。",
        "dynasty": "宋",
        "collection_info": null
    },
    {
        "title": "偈颂二十五首  其五",
        "author": "释普岩",
        "content": "箇样皮毛，千化万变。\n黄梅鹫头，谩自流传。\n后代儿孙，可贵可贱。",
        "dynasty": "宋",
        "collection_info": null
    },
    {
        "title": "偈颂二十五首  其六",
        "author": "释普岩",
        "content": "坐而不住，住而不坐。\n滴水生冰，因风吹火。",
        "dynasty": "宋",
        "collection_info": null
    },
    {
        "title": "偈颂二十五首  其七",
        "author": "释普岩",
        "content": "此香堪笑又堪悲，刚把愁肠说向谁。\n冶父山前曾落节，千钧之重一毫釐。",
        "dynasty": "宋",
        "collection_info": null
    },
    {
        "title": "偈颂二十五首  其八",
        "author": "释普岩",
        "content": "离四句，绝百非。\n清寥寥，白滴滴。\n直透万重关，不住青霄外。\n千手大悲提不起，烁迦罗眼莫能窥。",
        "dynasty": "宋",
        "collection_info": null
    },
    {
        "title": "偈颂二十五首  其九",
        "author": "释普岩",
        "content": "风云合匝，龙虎交驰。\n一进一退，各适其宜。\n丛林烜赫，慧命流辉。\n寿丘面皮厚多少，惟许通方作者知。",
        "dynasty": "宋",
        "collection_info": null
    },
    {
        "title": "偈颂二十五首  其一○",
        "author": "释普岩",
        "content": "入院数日来，人事闹鬨鬨。\n两脚走如烟，眼不见鼻孔。",
        "dynasty": "宋",
        "collection_info": null
    },
    {
        "title": "偈颂二十五首  其一一",
        "author": "释普岩",
        "content": "归来出去，迦叶贫，阿难富。\n出去归来，南天台，北五台。\n目前包裹，满面尘埃。\n禹力不到处，河声流向西。",
        "dynasty": "宋",
        "collection_info": null
    },
    {
        "title": "偈颂二十五首  其一二",
        "author": "释普岩",
        "content": "近之不逊，远之则怨。\n无义无情，可贵可贱。\n一年一度雪深冤，毕竟无人是的传。",
        "dynasty": "宋",
        "collection_info": null
    },
    {
        "title": "偈颂二十五首  其一三",
        "author": "释普岩",
        "content": "故人方外来，相见便相悉。\n倒指三十年，道义同一日。\n铁壁银山，十分狼藉。\n直得同声相应，同气相求，西河师子在汾州。",
        "dynasty": "宋",
        "collection_info": null
    },
    {
        "title": "偈颂二十五首  其一四",
        "author": "释普岩",
        "content": "毒攻毒，楔出楔。\n老曹山，不识别。\n那裏是者僧吃酒处。",
        "dynasty": "宋",
        "collection_info": null
    },
    {
        "title": "偈颂二十五首  其一五",
        "author": "释普岩",
        "content": "令不虚行，箭不虚发。\n傥或踌躇，二九十八。",
        "dynasty": "宋",
        "collection_info": null
    },
    {
        "title": "偈颂二十五首  其一六",
        "author": "释普岩",
        "content": "洞门无钥，剑阁崔嵬。\n风露高寒，且非人世。\n是则是，天上人间知几几。\n者僧一问不将来，黄蘗通身是泥水。",
        "dynasty": "宋",
        "collection_info": null
    },
    {
        "title": "偈颂二十五首  其一七",
        "author": "释普岩",
        "content": "一阳生也，树头惊起双双鱼，石上迸出长长笋。\n即日伏惟两序，高人现前清众。\n履兹长至，倍膺戬谷。\n喝一喝，俗气未除。",
        "dynasty": "宋",
        "collection_info": null
    },
    {
        "title": "偈颂二十五首  其一八",
        "author": "释普岩",
        "content": "季春渐暄，鸟啼花笑。\n恒沙数见闻觉知，悉皆了了。",
        "dynasty": "宋",
        "collection_info": null
    },
    {
        "title": "偈颂二十五首  其一九",
        "author": "释普岩",
        "content": "一叶落，天下秋。\n一尘起，大地收。\n临济掌黄蘗，南泉唤赵州。\n开口不在舌头上，夜涛催发海南舟。",
        "dynasty": "宋",
        "collection_info": null
    },
    {
        "title": "偈颂二十五首  其二○",
        "author": "释普岩",
        "content": "显慈鼻祖，诺庵法兄。\n机如电掣，辩似河倾。\n无心相撞着，分外得人憎。\n彼此不堪为种草，先师之道转竛竮。",
        "dynasty": "宋",
        "collection_info": null
    },
    {
        "title": "偈颂二十五首  其二一",
        "author": "释普岩",
        "content": "断杨歧正脉，坏临济纲宗。\n赤土涂牛奶，密室不通风。\n身前身后不了，深瘗白云之中。\n非父非子，狭路相逢。\n涧藻溪苹相钝置，谢郎错认钓鱼船。",
        "dynasty": "宋",
        "collection_info": null
    },
    {
        "title": "偈颂二十五首  其二二",
        "author": "释普岩",
        "content": "老讷今朝死，老岩今日生。\n二俱无伎俩，有梦不同床。\n夤缘继踵，香火荒凉。\n肝肠铁作也须裂，骊屎如何比麝香。",
        "dynasty": "宋",
        "collection_info": null
    },
    {
        "title": "偈颂二十五首  其二三",
        "author": "释普岩",
        "content": "老洞山玷辱宗风，泰首座埋没自己。\n双双绣出鸳鸯，千古扶持不起。",
        "dynasty": "宋",
        "collection_info": null
    },
    {
        "title": "偈颂二十五首  其二四",
        "author": "释普岩",
        "content": "四年承乏云峰寺，暗写秋肠寄阿谁。\n每到十一月初五，一狐疑了一狐疑。\n故我开山伏虎禅师，指柳駡杨，伤龟恕鼈，你死我活。\n莫说一碗粗茶一炷香，也胜和盲㪍诉瞎。",
        "dynasty": "宋",
        "collection_info": null
    },
    {
        "title": "偈颂二十五首  其二五",
        "author": "释普岩",
        "content": "项短耳聩，千妖百怪。\n如是三十年，续东山正脉。\n我也错商量，三拜一炉香，一任傍人说短长。",
        "dynasty": "宋",
        "collection_info": null
    },
    {
        "title": "观音大士赞",
        "author": "释普岩",
        "content": "草木丘陵，风雷云气。\n具足妙相尊，证入三摩地。\n万象森罗从鼎沸。",
        "dynasty": "宋",
        "collection_info": null
    },
    {
        "title": "达磨大师赞",
        "author": "释普岩",
        "content": "苇航身险，风急水寒。\n九年面壁，用尽心肝。\n大唐人不识隻履过西天，单传直指待馿年。",
        "dynasty": "宋",
        "collection_info": null
    },
    {
        "title": "百丈大师赞",
        "author": "释普岩",
        "content": "亲见马簸箕，面目甚奇怪。\n鼻痛野鸭飞，漆桶好不快。\n只见祥麟一角尖，定知罪犯弥天大。",
        "dynasty": "宋",
        "collection_info": null
    },
    {
        "title": "布袋和尚赞",
        "author": "释普岩",
        "content": "山月未出，海云忽飘。\n瞑目而坐，归路迢迢。\n布袋裏头无长物，许谁胡蝶梦溪桥。",
        "dynasty": "宋",
        "collection_info": null
    },
    {
        "title": "济颠书记赞",
        "author": "释普岩",
        "content": "毁不得，赞不得，天台出得箇般僧，一似青天轰霹雳。\n走京城，无处觅。\n业识忙忙，风流则剧。\n末后筋斗背翻，煅出水连天碧。\n稽首济颠，不识不识。\n狭路相逢捻鼻头，也是普州人送贼。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释普岩",
        "content": "自谓五更侵早起，谁知更有夜行人。\n条风块雨今非昔，尧舜垂衣万国宾。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释普岩",
        "content": "抬头霹雳不容追，缺齿胡僧陷铁围。\n六合空空风悄悄，杜鹃啼月不如归。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释普岩",
        "content": "月淡江空泛小舟，唱歌和月看江流。\n更深欹枕梦何处，两峰清霜晓未收。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释普岩",
        "content": "铁壁银山几万重，有无之字若为通。\n斩关岂在搴旗手，枉有虚名落汉中。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释普岩",
        "content": "洗钵家家事一同，新罗不在海门东。\n因行掉臂赵州老，身在烟萝第几重。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释普岩",
        "content": "搽抔抹粉没人猜，五百生中与么来。\n觌体风流有多少，不知何处可安排。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释普岩",
        "content": "百骸一物贞熏天，风起今朝病一般。\n酷恨双双医不得，枕边空听鴈声寒。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释普岩",
        "content": "等闲提起七斤衫，多少禅和着意参。\n尽向青州做窠窟，不知春色在江南。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释普岩",
        "content": "洗肠换骨老芭蕉，拄杖拈来价转高。\n卖与买人人不买，翻令平地起波涛。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释普岩",
        "content": "如是如何正法眼，蓦然突出破沙盆。\n依稀渭北春天树，彷佛江东日暮云。",
        "dynasty": "宋",
        "collection_info": null
    },
    {
        "title": "大义渡",
        "author": "释普岩",
        "content": "孩儿不见弃浑身，可惜婆婆眼不亲。\n白浪洪波无了日，至今愁杀渡头人。",
        "dynasty": "宋",
        "collection_info": null
    },
    {
        "title": "大藏主号镜中",
        "author": "释普岩",
        "content": "孤光不堕有无间，碧落衝开万象寒。\n扑破果然亡朕迹，从教大地黑漫漫。",
        "dynasty": "宋",
        "collection_info": null
    },
    {
        "title": "寄天目礼书记闽回",
        "author": "释普岩",
        "content": "爪牙消息露三山，勘破曾郎想不难。\n一啸归来千嶂晓，于菟不似旧时斑。",
        "dynasty": "宋",
        "collection_info": null
    },
    {
        "title": "寄太白幸首座",
        "author": "释普岩",
        "content": "粪火堆头潦倒身，且无花鸟闹芳春。\n口边白醭心如铁，甘作丛林不义人。",
        "dynasty": "宋",
        "collection_info": null
    },
    {
        "title": "题戢庵居士竹亭",
        "author": "释普岩",
        "content": "疎疎绿叶起清风，屈指巡檐数不穷。\n幽致果然难比况，此君未必在其中。",
        "dynasty": "宋",
        "collection_info": null
    },
    {
        "title": "送僧见孟侍郎",
        "author": "释普岩",
        "content": "三秋月冷半山云，来谒维摩必有因。\n特见岭梅开一朶，也应知道不干春。",
        "dynasty": "宋",
        "collection_info": null
    },
    {
        "title": "乘禅者归蜀",
        "author": "释普岩",
        "content": "出剑门兮入剑门，眼空寰宇一闲身。\n杖挑一滴江南水，散作西川劫外春。",
        "dynasty": "宋",
        "collection_info": null
    },
    {
        "title": "送洪维那",
        "author": "释普岩",
        "content": "笑把虚空一口吞，髑髅瞥转振干坤。\n破沙盆有儿孙在，玉笛横吹出海门。",
        "dynasty": "宋",
        "collection_info": null
    },
    {
        "title": "自赞",
        "author": "释普岩",
        "content": "断杨岐正脉，灭临济纲宗。\n猿啼碧嶂，月锁千峰。\n影落于阗国，人在大辽东。\n应缘淡泊，无分从容。\n谓是运庵真面目，澄潭不许卧苍龙。",
        "dynasty": "宋",
        "collection_info": null
    },
    {
        "title": "又",
        "author": "释普岩",
        "content": "妙在转处，密在汝边。\n绘予面目，正中乖偏。\n踏翻却谢郎船。\n不拨万象，火冷灰寒。\n我有丰子分，谁道不完全。\n十分狼藉难收拾，微风吹动碧琅玕。",
        "dynasty": "宋",
        "collection_info": null
    },
    {
        "title": "运庵普岩禅师像赞",
        "author": "梦庵在居士",
        "content": "松源嫡嗣，伏虎后身。\n接物有验，见地不亲。\n丛林沾润恩波阔，万古云峰翠色新。",
        "dynasty": "宋",
        "collection_info": null
    },
    {
        "title": "感怀",
        "author": "赵轸",
        "content": "羣鳞戏清波，天青云影白。\n濯足歌沧浪，一笑天地窄。\n山色秀而深，都言秘神物。\n眼底有真龙，何必云中觅。",
        "dynasty": "宋",
        "collection_info": null
    },
    {
        "title": "登雁门山绝顶",
        "author": "朱庆朝",
        "content": "万丈仙山望欲寒，白云中断出栏干。\n登登忽向峰头立，好与凡人地上看。",
        "dynasty": "宋",
        "collection_info": null
    },
    {
        "title": "从先生明哲道中呈伯广炳道",
        "author": "时澜",
        "content": "燕子杨花各自飞，雨干溪路绿初肥。\n无人会得风雩意，可是千年瑟竟希。",
        "dynasty": "宋",
        "collection_info": null
    },
    {
        "title": "宿荚道驿",
        "author": "时澐",
        "content": "笋舆倦长途，夜投村邸宿。\n市井倚峦冈，人烟半樵牧。\n茅檐俯清流，翠巘出前屋。\n山月照人寒，有意怜幽独。",
        "dynasty": "宋",
        "collection_info": null
    },
    {
        "title": "题竹斋指南诗",
        "author": "李燔",
        "content": "元量清标酷似僧，诗情书意两相承。\n于今自有高人处，不尚空窗尚巽升。",
        "dynasty": "宋",
        "collection_info": null
    },
    {
        "title": "芦江八咏 东桥柳色",
        "author": "罗仲舒",
        "content": "河桥数株柳，偏受东风多。\n柔条慎勿折，生意全天和。",
        "dynasty": "宋",
        "collection_info": null
    },
    {
        "title": "芦江八咏 西浦潮痕",
        "author": "罗仲舒",
        "content": "潮涨復潮退，盈缩痕常存。\n渡口孤舟横，济川应有人。",
        "dynasty": "宋",
        "collection_info": null
    },
    {
        "title": "芦江八咏 前野耕云",
        "author": "罗仲舒",
        "content": "春雨鸣布谷，土膏三月足。\n举趾事深耕，竟亩水云绿。",
        "dynasty": "宋",
        "collection_info": null
    },
    {
        "title": "芦江八咏 后江钓月",
        "author": "罗仲舒",
        "content": "先将补衮线，绾作钓鳌丝。\n投向苍江月，经纶小试之。",
        "dynasty": "宋",
        "collection_info": null
    },
    {
        "title": "芦江八咏 义塾书灯",
        "author": "罗仲舒",
        "content": "夜深展书读，伊吾声比屋。\n掩映杖头光，穿破西园竹。",
        "dynasty": "宋",
        "collection_info": null
    },
    {
        "title": "芦江八咏 祠堂议礼",
        "author": "罗仲舒",
        "content": "春秋思报本，忠孝原有祠。\n仪物修孔时，击鼓吹豳诗。",
        "dynasty": "宋",
        "collection_info": null
    },
    {
        "title": "芦江八咏 芦山樵唱",
        "author": "罗仲舒",
        "content": "秋山草木落，樵夫日相寻。\n幽歌出空谷，金石有余音。",
        "dynasty": "宋",
        "collection_info": null
    },
    {
        "title": "芦江八咏 竹林梵钟",
        "author": "罗仲舒",
        "content": "晨昏礼法供，击鼓齐七众。\n堪笑木兰僧，饭了空声送。",
        "dynasty": "宋",
        "collection_info": null
    },
    {
        "title": "与张枢密",
        "author": "罗仲舒",
        "content": "孤愤全凭尺素书，一官牢落竟何如。\n兵威似火难言熄，世事犹棋祇报输。\n鱼弃青蒲归浅渚，鸟忘白粒堕枯株。\n杞人纵有忧天志，忍见鸱夷赐子胥。",
        "dynasty": "宋",
        "collection_info": null
    },
    {
        "title": "失题",
        "author": "罗仲舒",
        "content": "世情落落疏，林树森森密。\n乘兴一登临，峭然风景别。\n飞云去不停，狂涧流无歇。\n巢许是何人，万古称豪杰。",
        "dynasty": "宋",
        "collection_info": null
    },
    {
        "title": "跋兰亭考",
        "author": "杨长孺",
        "content": "石更青白故兼新，字看由中总是真。\n毕子一生三百纸，楼公四句几千春。\n从来考古难题处，直到名流下笔亲。\n奄有山阴多宝藏，草庵外面更无人。",
        "dynasty": "宋",
        "collection_info": null
    },
    {
        "title": "代民输租",
        "author": "杨长孺",
        "content": "两年枉了鬓霜华，照管南人没一些。\n七百万钱都不要，脂膏留放小民家。",
        "dynasty": "宋",
        "collection_info": null
    },
    {
        "title": "别石门",
        "author": "杨长孺",
        "content": "石门得得泊归舟，江水依依别故侯。\n拟把片香投赠汝，这回欲带忘来休。",
        "dynasty": "宋",
        "collection_info": null
    },
    {
        "title": "贻罗竹谷",
        "author": "杨长孺",
        "content": "与世长多忤，持身转觉孤。\n夤缘新齿舌，收拾老头颅。\n我已诃泷吏，君谁诵子虚。\n同归灯火读，家裏石渠书。",
        "dynasty": "宋",
        "collection_info": null
    },
    {
        "title": "跋大人论配享书稿",
        "author": "杨长孺",
        "content": "覆羹真得皂囊书，锦水元来胜石渠。\n但宝银鈎并铁画，何须玉带与金鱼。",
        "dynasty": "宋",
        "collection_info": null
    },
    {
        "title": "题湖州画像",
        "author": "杨长孺",
        "content": "面有忧民色，天知报国心。\n三年风月少，两鬓雪霜深。\n更莫留形迹，何曾废古今。\n不如随我去，相伴老山林。",
        "dynasty": "宋",
        "collection_info": null
    },
    {
        "title": "和徐思叔题贫乐图",
        "author": "杨长孺",
        "content": "三间破屋一床书，锦心绣口冰肌肤。\n自纫枯叶作袴襦，此君便是长鬚奴。",
        "dynasty": "宋",
        "collection_info": null
    },
    {
        "title": "和曾无疑",
        "author": "杨长孺",
        "content": "雪舟不肯半涂回，直到荒林意盛哉。\n篱菊苞时披宿雾，木犀香裏绝纤埃。\n锦心绣口垂金薤，月露天浆贮玉杯。\n八十仙翁能许健，片云得得出巢来。",
        "dynasty": "宋",
        "collection_info": null
    },
    {
        "title": "王蕊花",
        "author": "杨长孺",
        "content": "纔入平园便有声，唐昌观裏久知名。\n已堆玉琖分金粟，更插银花小翠罂。\n萝蔓春风藤薜长，山矾香气晋齐盟。\n世间百卉应无恨，不遇王公枉一生。",
        "dynasty": "宋",
        "collection_info": null
    },
    {
        "title": "茨菰花",
        "author": "杨长孺",
        "content": "折来趁得未晨光，清露晞风带月凉。\n长叶剪刀廉不割，小花茉莉淡无香。\n稀疏略糁瑶台雪，升降常涵翠管浆。\n恰恨山中穷到骨，茨菰也遣入诗囊。",
        "dynasty": "宋",
        "collection_info": null
    },
    {
        "title": "送胡季昭窜象郡二首  其一",
        "author": "杨长孺",
        "content": "新来消息使人疑，一网如何尽去之。\n元佑祇今为绍圣，姬周嫠妇谩深悲。",
        "dynasty": "宋",
        "collection_info": null
    },
    {
        "title": "送胡季昭窜象郡二首  其二",
        "author": "杨长孺",
        "content": "世事昏昏酒正酣，苦言难药盗言甘。\n李庭男子真奇绝，便是吾乡小澹庵。",
        "dynasty": "宋",
        "collection_info": null
    },
    {
        "title": "梨",
        "author": "杨长孺",
        "content": "想像含消与接枝，英华集裏脆香诗。\n外披翠羽中怀玉，嚼出清泉上满池。\n溢齿应餐多正好，堆盘尽饤老将宜。\n炎蒸时节还能洗，不是梨侯更有谁。",
        "dynasty": "宋",
        "collection_info": null
    },
    {
        "title": "一滴泉",
        "author": "杨长孺",
        "content": "法眼三泓井，曹溪一滴泉。\n经秋杜宇血，遗老径山禅。\n衲子非常释，丛林别是天。\n诸方多少泪，分洒汝江边。",
        "dynasty": "宋",
        "collection_info": null
    },
    {
        "title": "题两翁相见图",
        "author": "杨长孺",
        "content": "侍讲朱颜映白髮，尚书野服接通衢。\n德星聚处人争看，画作两翁相见图。",
        "dynasty": "宋",
        "collection_info": null
    },
    {
        "title": "题匡山瑞木图二首  其一",
        "author": "杨长孺",
        "content": "孤根初作两枝荣，五朵终连独榦明。\n看取松楸天瑞好，如何草木世人轻。\n春花秋叶垂千载，雁字鸰原了一生。\n孝友编中图画底，子孙忽自占清名。",
        "dynasty": "宋",
        "collection_info": null
    },
    {
        "title": "题匡山瑞木图二首  其二",
        "author": "杨长孺",
        "content": "仙李从来别有源，手提造化发生权。\n冰霜不到云间树，风日偏和雨外阡。\n四海几人传盛事，一家双美两臞仙。\n同生同死仍同纪，花萼犹应照九泉。",
        "dynasty": "宋",
        "collection_info": null
    },
    {
        "title": "小飞来亭二首  其一",
        "author": "杨长孺",
        "content": "阴森古木石心栽，清澈寒溪镜面开。\n斗起孤峰三百尺，从今唤作小飞来。",
        "dynasty": "宋",
        "collection_info": null
    },
    {
        "title": "小飞来亭二首  其二",
        "author": "杨长孺",
        "content": "拔地齐天可上不，倚岩危栈半空浮。\n偶然忆得垂堂戒，前猛还成新懦休。",
        "dynasty": "宋",
        "collection_info": null
    },
    {
        "title": "句  其一",
        "author": "杨长孺",
        "content": "地老天荒元子宅，烟霏雾结鲁公碑。",
        "dynasty": "宋",
        "collection_info": null
    },
    {
        "title": "句  其二",
        "author": "杨长孺",
        "content": "不浓不淡匀脂粉，半醉半醒媚雨风。",
        "dynasty": "宋",
        "collection_info": null
    },
    {
        "title": "句  其三",
        "author": "杨长孺",
        "content": "过眼一春春又夏，开残芍药更无花。",
        "dynasty": "宋",
        "collection_info": null
    },
    {
        "title": "句  其四",
        "author": "杨长孺",
        "content": "浅着燕支调淡粉，细将玛瑙碎铺茸。",
        "dynasty": "宋",
        "collection_info": null
    },
    {
        "title": "句  其五",
        "author": "杨长孺",
        "content": "灵均九畹应无此，福地三茅浪自夸。",
        "dynasty": "宋",
        "collection_info": null
    },
    {
        "title": "句  其六",
        "author": "杨长孺",
        "content": "平林常常谈俚蛮，玉山之产升金盘。\n其中一树断崖立，石乳荫根多岁寒。",
        "dynasty": "宋",
        "collection_info": null
    },
    {
        "title": "句  其七",
        "author": "杨长孺",
        "content": "一封无己帖，两首乐天诗。",
        "dynasty": "宋",
        "collection_info": null
    },
    {
        "title": "句  其八",
        "author": "杨长孺",
        "content": "清如玉壶冰，澹若朱弦瑟。",
        "dynasty": "宋",
        "collection_info": null
    },
    {
        "title": "句",
        "author": "福州幕官",
        "content": "从渠腰下有金带，何处山中无菜羹。",
        "dynasty": "宋",
        "collection_info": null
    },
    {
        "title": "句",
        "author": "湖州士子",
        "content": "可怜戴工部，独树不成林。",
        "dynasty": "宋",
        "collection_info": null
    },
    {
        "title": "赠谈命余圆机",
        "author": "蔡渊",
        "content": "甲子难周日与时，不拘全阙是圆机。\n只将八字纵横看，祸福无差妙太虚。",
        "dynasty": "宋",
        "collection_info": null
    },
    {
        "title": "自咏",
        "author": "蔡渊",
        "content": "屈指抠衣四十年，自怜鬚鬓已皤然。\n久知轩冕应无分，但觉西山若有缘。\n下学功夫惭未到，先天事业敢轻传。\n祇今已饱烟霞疾，更乞清溪着钓船。",
        "dynasty": "宋",
        "collection_info": null
    },
    {
        "title": "仲弟未归岁晚有怀",
        "author": "蔡渊",
        "content": "明月照席寒，生我愁百端。\n冉冉岁云徂，游子不顾还。\n相送荷花碧，相望枫叶丹。\n高楼日千回，散步东林隈。\n攀条復揽秀，日暮空徘徊。\n金杯白玉台，犹能对寒梅。\n寄书岂不早，三月千里道。\n敢怨归轩迟，但念堂中老。\n春风萱草生，更树堂前庭。",
        "dynasty": "宋",
        "collection_info": null
    },
    {
        "title": "初度谩成",
        "author": "蔡渊",
        "content": "揆予初度又今时，老桂吹香满翠微。\n回首六千余里外，惊心四十九年非。\n閒寻旧藁黏吟卷，怕损团花理战衣。\n一饭君恩何以报，貔貅按堵马秋肥。",
        "dynasty": "宋",
        "collection_info": null
    },
    {
        "title": "垂虹亭",
        "author": "陈直卿",
        "content": "西望洞庭突兀，东连仙里人家。\n笑指阑干三百，醉来就此乘槎。",
        "dynasty": "宋",
        "collection_info": null
    },
    {
        "title": "和太白感秋诗韵",
        "author": "易祓",
        "content": "我无适俗韵，滥剖江成竹。\n惟有南山云，对之若可掬。\n秋堂风露清，岂不念羁独。\n行年四十九，亦復此栖宿。\n二子亦有契，兹期定前卜。\n泛观穹壤间，物剥继以復。\n消息固常然，天地非反覆。\n姑置勿復言，新篘已清熟。",
        "dynasty": "宋",
        "collection_info": null
    },
    {
        "title": "和黄山谷龟殻诗韵二首  其一",
        "author": "易祓",
        "content": "一枝自足鹪鹩巢，一居犹胜蜗牛屋。\n道人身外本无求，况有龟轩可栖宿。",
        "dynasty": "宋",
        "collection_info": null
    },
    {
        "title": "和黄山谷龟殻诗韵二首  其二",
        "author": "易祓",
        "content": "支床纳息三百年，也胜刳赐贮金屋。\n问子多智亦多穷，何如莲叶安巢宿。",
        "dynasty": "宋",
        "collection_info": null
    },
    {
        "title": "和黄山谷琼芝诗韵",
        "author": "易祓",
        "content": "千岁蟾蜍犹得仙，百年枸杞足延命。\n也须点铁自成金，未信磨砖能作镜。",
        "dynasty": "宋",
        "collection_info": null
    },
    {
        "title": "浯溪中兴颂",
        "author": "易祓",
        "content": "湘江东西直浯溪，上有十丈中兴碑。\n谁凿丰碑镇山曲，溪边美人美如玉。\n想当歌颂大业时，胸蟠星斗光陆离。\n蚕须虿尾更清劲，凛凛襟怀冰雪莹。\n水部之文鲁公书，两翁寥寥千载余。\n后来更有黄太史，健笔题诗起翁死。\n一派溪流彻底清，溪边镜石坚而明。\n我思古人不可见，水石犹作琼瑰声。\n朅来名山访遗蹟，烟雨凄迷山路湿。\n野叟蒙头看打碑，君其问诸水边石。",
        "dynasty": "宋",
        "collection_info": null
    },
    {
        "title": "读唐中兴颂",
        "author": "易祓",
        "content": "唐家基业重于山，宁许胡雏据九关。\n当日人心旋□堵，异时世变却循环。\n壤分旄钺谁能制，政出貂珰不復还。\n千古高崖锁苍藓，空留遗蹟蹈元颜。",
        "dynasty": "宋",
        "collection_info": null
    },
    {
        "title": "寄御史节判陶岑",
        "author": "易祓",
        "content": "我醉欲眠君罢休，谁能倚杖听江流。\n蕉花当户不知午，梧叶满庭疑是秋。\n吾道从来无物累，此心何处不天游。\n鸿边幸有音书至，春在江南云梦洲。",
        "dynasty": "宋",
        "collection_info": null
    },
    {
        "title": "悬钟石",
        "author": "易祓",
        "content": "不今不古不朝昏，只与南山伴白云。\n我既无声亦无臭，众生当以不闻闻。",
        "dynasty": "宋",
        "collection_info": null
    },
    {
        "title": "示从侄茂",
        "author": "易祓",
        "content": "万事皆从忙处错，寂然不动乃能通。\n君看开济规模事，却属南阳高卧翁。",
        "dynasty": "宋",
        "collection_info": null
    },
    {
        "title": "题识山楼",
        "author": "易祓",
        "content": "山外如何便识山，白云出岫鸟知还。\n更看面目知端的，却在先生几格閒。",
        "dynasty": "宋",
        "collection_info": null
    },
    {
        "title": "安灵龙潭",
        "author": "易祓",
        "content": "流水淼无际，其源徧坤舆。\n压之以山麓，壅淤谁与疏。\n神物夜相宅，风雷发欷歔。\n擘开苍玉峡，泻作清泠渠。\n安得探其穴，扁舟武陵渔。\n吾闻覆载閒，不过一身如。\n九窍互开閤，血肤乃张舒。\n其閒或积滞，气鬰成痈疽。\n山泽本通气，自然厥中虚。\n明河转地轴，乔岳并郊墟。\n脉络无不寓，地行乃其余。\n请观千丈瀑，高出康谷庐。",
        "dynasty": "宋",
        "collection_info": null
    },
    {
        "title": "对雪",
        "author": "易祓妻",
        "content": "纷纷瑞雪压山河，特出新奇和郢歌。\n乐道幽人方闭户，高歌渔父正披蓑。\n自嗟老景光阴速，谁使佳时感怆多。\n更念鳏居憔悴客，映书无寐奈愁何。",
        "dynasty": "宋",
        "collection_info": null
    },
    {
        "title": "池荷",
        "author": "乔行简",
        "content": "萱草轩窗处处幽，酒中不着客中愁。\n芭蕉叶上无多雨，分与池荷一半秋。",
        "dynasty": "宋",
        "collection_info": null
    },
    {
        "title": "游三丘山",
        "author": "乔行简",
        "content": "疑是乘风到九天，不知身在此山巅。\n万家攒簇炊烟底，一水萦纡去鸟边。\n便觉尘缘轻似羽，何妨诗意涌如泉。\n停杯更待林梢月，归去家僮想未眠。",
        "dynasty": "宋",
        "collection_info": null
    },
    {
        "title": "书怀",
        "author": "赵子觉",
        "content": "柳影槐阴绿遶村，日长细得话诗情。\n迎风紫燕忽双去，隔雨黄鹂又一声。\n笔墨生涯成冷淡，笋蔬盘馔易经营。\n世间微利真刀蜜，有底驱驰取重轻。",
        "dynasty": "宋",
        "collection_info": null
    },
    {
        "title": "句",
        "author": "宇文绍节",
        "content": "过口此舟方属汝，行人何用较锥刀。",
        "dynasty": "宋",
        "collection_info": null
    },
    {
        "title": "踏碛",
        "author": "宇文绍庄",
        "content": "八阵图前凛古风，武侯英烈岂怱怱。\n江流千载长呜咽，山插孤云亦蒨葱。\n陡觉新春忘病思，喜陪高论自情钟。\n典刑前辈今能几，岁晚相期华髮同。",
        "dynasty": "宋",
        "collection_info": null
    },
    {
        "title": "秋日郊居",
        "author": "郭秉哲",
        "content": "一叶惊初下，烦襟喜復清。\n云边开岫色，风外送溪声。\n菊引陶潜兴，莼牵张翰情。\n迎眸秋色远，顿觉杖藜轻。",
        "dynasty": "宋",
        "collection_info": null
    },
    {
        "title": "题画",
        "author": "郭秉哲",
        "content": "萧萧风雨声，一夜入修竹。\n中有遗世人，归云掩茅屋。",
        "dynasty": "宋",
        "collection_info": null
    },
    {
        "title": "飞来峰",
        "author": "张履信",
        "content": "飞来何处峰，木杪夜千尺。\n愁猿唤不譍，月色同一白。",
        "dynasty": "宋",
        "collection_info": null
    },
    {
        "title": "冷泉亭",
        "author": "张履信",
        "content": "水石一栏干，僧归四山静。\n携琴谱涧泉，月浸夜深冷。",
        "dynasty": "宋",
        "collection_info": null
    },
    {
        "title": "翠微亭",
        "author": "张履信",
        "content": "朝朝乌北出，夜夜乌南归。\n所谋在一食，所息在一枝。\n人生竟何得，与乌同此机。\n身世忽过虑，泉石良自怡。\n月上飞来峰，更谁登翠微。",
        "dynasty": "宋",
        "collection_info": null
    },
    {
        "title": "访丹阳玉乳泉已变昏黑因赋诗",
        "author": "张履信",
        "content": "观音寺裏泉经品，今日唯存玉乳名。\n定是年来无陆子，甘香收入柳枝缾。",
        "dynasty": "宋",
        "collection_info": null
    },
    {
        "title": "淳熙十三年六月中使奉德寿宫命捕金银鱼",
        "author": "胡某",
        "content": "千顷山高六十里，上有寒潭清且泚。\n神龙久向此中蟠，作霖肯为苍生起。\n羣鱼从之时浮沈，噞喁光彩岁月深。\n自然形质异凡鬣，或如美玉或如金。\n或青或红或閒色，纵使丹青模不得。\n几年潜伏少人知，一旦声名动京国。\n皇家太平端好奇，麟欲效瑞凤欲仪。\n白环银瓮争走献，岂得汝辈藏洿池。\n深山大泽多遗宝，纡余卓荦皆娟好。\n愿移网罟聊一施，崭然头角趋明时。",
        "dynasty": "宋",
        "collection_info": null
    },
    {
        "title": "题龙隠岩",
        "author": "王迤祖",
        "content": "龙蟠此地不知年，飞去穿成万仞渊。\n霖雨四方今欲遍，后人空自想蜿蜒。",
        "dynasty": "宋",
        "collection_info": null
    },
    {
        "title": "五言二首  其一",
        "author": "王淹",
        "content": "一雨日夜零，阶前草更青。\n西风忽萧飒，残月照空庭。",
        "dynasty": "宋",
        "collection_info": null
    },
    {
        "title": "五言二首  其二",
        "author": "王淹",
        "content": "钟鼎山林事，都卢一梦中。\n观音门裏去，叶叶响悲风。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其一",
        "author": "王淹",
        "content": "秋风一夕来，木落江水波。\n相将鴈南翔，奈有孤飞何。\n四海兄弟少，百年离别多。\n傥坚归来心，富贵尔则那。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其二",
        "author": "王淹",
        "content": "送君南浦上，风烟惨前知。\n当时长江水，已与沧溟期。\n海经远山外，人在高楼时。\n潮来君莫忘，中有清泪滋。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其三",
        "author": "王淹",
        "content": "我家尺五天，行人指城东。\n老槐阅世故，高荫自清风。\n叵量陵谷变，犹叹斤斧空。\n故国岂乔木，遂应人与同。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其四",
        "author": "王淹",
        "content": "先人昔营菟，嵩少买别墅。\n后生久逸乐，稍识田家苦。\n平生十具牛，独立方寸土。\n至今龙门滩，犹梦秋夜雨。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其五",
        "author": "王淹",
        "content": "雨叶收余音，寒虫怨遥夜。\n向来十年灯，致论秦屡借。\n白头错料事，抱璞睎世价。\n出门已绝倒，一字不堪藉。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其六",
        "author": "王淹",
        "content": "母慈怀远音，积雨人未復。\n朝来鸟鹊喜，门外书一幅。\n小邦王事繁，夜食忘归沐。\n何处望飞鳬，山中酒初熟。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其七",
        "author": "王淹",
        "content": "安道乐东山，少游志乡里。\n二龙各同渊，屈信有彼此。\n何年金华客，异世赤松子。\n此谋非人决，头颅当自揣。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其八",
        "author": "王淹",
        "content": "膏以明自销，翟以文故翳。\n两苏事业远，卒与忧患对。\n夕阳西州道，江海怆余悔。\n九折更徐驱，前有覆轨在。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其九",
        "author": "王淹",
        "content": "田园久芜没，何适为故乡。\n眷兹南阳阡，松柏日苍苍。\n但恨云边茅，无地安藜床。\n采蕨饮江水，此人那得忘。",
        "dynasty": "宋",
        "collection_info": null
    },
    {
        "title": "吾兄文夫宦游天台余将官于江左不胜感离之情用韦苏州那知风雨夜復此对床眠为韵作十诗以寄  其一○",
        "author": "王淹",
        "content": "小草有远志，大樗可长年。\n山林自相许，风雨堪独眠。\n稍须三径资，莫问五湖船。\n从今坐右铭，可刻招隠篇。",
        "dynasty": "宋",
        "collection_info": null
    },
    {
        "title": "寄仲子",
        "author": "王淹",
        "content": "汝生十七年，不离父母膝。\n抗言求自试，立意坚且必。\n父母不汝拒，汝志诚少匹。\n束书下扁舟，挂席飞鸟疾。\n书来报善达，授馆亦云佚。\n进修不多言，祝汝慎非一。",
        "dynasty": "宋",
        "collection_info": null
    },
    {
        "title": "秋浦见陆次川会其有广德之役同游齐山而别既归以诗寄之",
        "author": "王淹",
        "content": "我车疾驱无停辀，君马既秣犹少留。\n客怀那更见行色，胜地不能成纵游。\n君去我愁归路远，黄叶霜风山意晚。\n几时云外有音来，早送文书遮病眼。",
        "dynasty": "宋",
        "collection_info": null
    },
    {
        "title": "寄蒋季庄",
        "author": "王淹",
        "content": "桃花水起问行舟，时不能留迹自留。\n何有声名呼子慎，傥能饥渴念之罘。\n前车或向中涂废，古井难持短绠求。\n闻说下帷书已就，愿从繁露识春秋。",
        "dynasty": "宋",
        "collection_info": null
    },
    {
        "title": "次韵文夫兄病目新起",
        "author": "王淹",
        "content": "胸中眸子坦何疑，不见妖蟇叹月诗。\n牛背神光元我在，虎头墨妙敢吾欺。\n竞看投杖行成矩，会起弯弨满中规。\n可惜平生忧国泪，眼明犹及见清时。",
        "dynasty": "宋",
        "collection_info": null
    },
    {
        "title": "次袁尚书巫山十二峰二十五韵",
        "author": "钱鍪",
        "content": "文昌仙伯天人姿，爱山寻胜如书痴。\n忽摩台符历参井，麾幢泝峡春迟迟。\n山林川后总效职，万壑千岩俱献奇。\n就中巫山绝雄胜，插天紫翠相参差。\n神妃来下佩声远，驻此名地相安之。\n峰旋地转自前后，屹立万马如追随。\n两山有川幻天巧，禹功到此神应疲。\n仰天照眼如匹练，舟行电掣翻云旗。\n迅帆竞惜峰峦过，艅艎望眼裳褰帷。\n悬崖下有欲落石，古木上有参天枝。\n龙登鹤聚仙既集，云昇雨暗天如低。\n从来三峡号至险，高牙稳泛如游嬉。\n扬旌一览天下胜，词源倒峡知优为。\n尝闻奇观天亦惜，遇贤辄与因其时。\n少陵遇此虽穷寂，妙语惊人多在兹。\n雕镌万象发天閟，衙官屈宋声争驰。\n公今曳履星辰上，调元妙手行将施。\n天教来作东道主，欢声和气生江湄。\n公来顿觉雪山重，青城增气联峨眉。\n首驱巫阳入新句，一洗前作堪解颐。\n英词从此徧蜀道，迥出尘表无纤缁。\n尝忧此地难久驻，转首绝境成嗟嘻。\n直欲使拂素练图翠嶷，写松峦起云之状，模翠屏栖凤之嵋。\n终朝诵公有声画，却来看此无声诗。",
        "dynasty": "宋",
        "collection_info": null
    },
    {
        "title": "大涤洞留题  其一",
        "author": "黄敏德",
        "content": "九锁山深断世踪，云霞堆裏着瑶宫。\n千年地胜身纔到，一柱峰高路忽通。\n据石漱泉消俗念，扪萝扣洞挹仙风。\n直疑凡骨今朝换，不假金丹屡转功。",
        "dynasty": "宋",
        "collection_info": null
    },
    {
        "title": "大涤洞留题  其二",
        "author": "黄敏德",
        "content": "忆昨朝真暂憇留，清宵澒洞乳泉流。\n重来人在山尤好，剩喜凉生暑顿收。\n玉柱擎天高拔地，翠蛟拥日冷涵秋。\n蝇头蜗角如饴美，林下谁能一转头。",
        "dynasty": "宋",
        "collection_info": null
    },
    {
        "title": "入洞霄九锁路间",
        "author": "黄敏德",
        "content": "绿萝垂地白日暗，落叶满径行人稀。\n青童走入报迎客，惊罢先生一局棋。",
        "dynasty": "宋",
        "collection_info": null
    },
    {
        "title": "舞翠亭观泉",
        "author": "黄敏德",
        "content": "坐来毛骨觉萧然，百尺飞流下碧天。\n杯酒未终身世换，尽移三峡到尊前。",
        "dynasty": "宋",
        "collection_info": null
    },
    {
        "title": "上李郎中嘉言二首  其一",
        "author": "曹彦约",
        "content": "莽莽出北门，迢迢伍牙山。\n伍牙何崔嵬，羣岑间孤峦。\n望之蔚然秀，岂无草与菅。\n中有百尺松，可憩不可攀。\n六月久不雨，祝融奋其官。\n行人渴欲死，班荆此盘旋。\n往来得所託，感慨为长叹。\n况尔山上苗，久荫无弃捐。",
        "dynasty": "宋",
        "collection_info": null
    },
    {
        "title": "上李郎中嘉言二首  其二",
        "author": "曹彦约",
        "content": "桐川出幽谷，等彼江汉深。\n修然一派横，清澈寒士心。\n有时对日光，圭棱灿星金。\n沙砾谩自苦，安能蔽清泠。\n我行正寒风，欲涤如烦襟。\n念彼濯缨人，千载求知音。",
        "dynasty": "宋",
        "collection_info": null
    },
    {
        "title": "喜雪次倅车韵呈使君",
        "author": "曹彦约",
        "content": "使君轶何武，未去民先思。\n平生爱我意，玉立无玷疵。\n迩来祁寒咨，已赋白雪词。\n阳春有脚来，云意夜四垂。\n天公亦小儿，布置人未知。\n美满丰年意，万里光陆离。\n璇题庾亮楼，柳絮习家池。\n监州有佳思，往往似佺期。\n格律前缓声，比兴莫相疑。\n平分风月余，时吟冰柱诗。\n明年朝雪宫，同上万寿巵。",
        "dynasty": "宋",
        "collection_info": null
    },
    {
        "title": "雪中同赵仓从之泛舟饯钱宪文季酒中剧谈汉事临别文季索诗赋四十韵以寄",
        "author": "曹彦约",
        "content": "冬序玄以冥，闭塞乃其职。\n巧作六花飞，与天为粉泽。\n初舞若狂然，既定稍真积。\n坐令宇宙间，万象变颜色。\n霜肃特加厚，月皎更留迹。\n晚节答造化，有此足清白。\n今日此何日，双艣鸣大舶。\n清溪照红粧，醴酒障行客。\n莫言山水兴，萧散竟何益。\n莫作儿女恋，黯然空戚戚。\n有诏起闻人，意远理可即。\n王所切经纶，言路倚忠直。\n锄梃弄湘南，铁甲泠河北。\n仓廪竭江外，蒙袂窘朝籴。\n隠忧关念虑，閒暇已偪仄。\n忽作一尺围，此事费紬绎。\n先生持论高，践履我所识。\n酒酣技已痒，汉事多发擿。\n仲舒智似愚，纾缓却端的。\n公孙巧乃拙，迎合屡倾侧。\n缟衣纷陆离，见睍立消释。\n惟有真实在，拍拍满胸臆。\n雄辩醉得醒，温言寒褪力。\n谁知百丈外，霏屑散珠璧。\n须臾鼎分袂，眷恋语离席。\n篙师与徒御，酥酪在肘腋。\n此行朝雪宫，忧乐任指摘。\n表沴戒袤丈，呈瑞伫盈尺。\n勿棹子猷船，忽穿东郭屐。\n高卧更何为，精神见肝膈。\n归来情绪恶，胶舟隠沙砾。\n辗转意悠哉，隠几不能息。\n明年兆多黍，今年滋宿麦。\n我居官得禄，我去家可食。\n俯仰足欢颜，广厦庇仁宅。\n想见燮调人，谠议进君德。\n先生训故考，微小发幽赜。\n七篇粗可意，余子无为役。\n持此力行之，愿以间谗慝。\n盛哉孔孟心，万世信经籍。",
        "dynasty": "宋",
        "collection_info": null
    },
    {
        "title": "水北民家窗间有题夜深短檠灯功名平生心者戏成平侧诗二首  其一",
        "author": "曹彦约",
        "content": "诗书穷年灯，功名平生心。\n辛勤鶑迁乔，哀鸣猿投林。\n兰膏谁为容，朱絃无知音。\n安能如蜉蝣，随时安其阴。",
        "dynasty": "宋",
        "collection_info": null
    },
    {
        "title": "水北民家窗间有题夜深短檠灯功名平生心者戏成平侧诗二首  其二",
        "author": "曹彦约",
        "content": "竹外两县境，水北一草舍。\n蔀屋日见斗，韫椟玉待价。\n祸福自倚伏，得失忽昼夜。\n子盍去墨守，我亦入远社。",
        "dynasty": "宋",
        "collection_info": null
    },
    {
        "title": "知县次韵来復寄二首  其一",
        "author": "曹彦约",
        "content": "亭亭青琅玕，冰霜崔嵬心。\n虽无桃李姿，知非柴荆林。\n凉风西南来，清圆弹空音。\n其谁齐彭殇，相从山之阴。",
        "dynasty": "宋",
        "collection_info": null
    },
    {
        "title": "知县次韵来復寄二首  其二",
        "author": "曹彦约",
        "content": "得志鸟择木，失喜鵩入舍。\n但协孔氏性，忍索少室价。\n小草有远志，积李欲缟夜。\n所觊匠伯顾，不復弃栎社。",
        "dynasty": "宋",
        "collection_info": null
    },
    {
        "title": "知县再次韵不作平侧体復次韵二首  其一",
        "author": "曹彦约",
        "content": "步出山前坂，遥望徒惊心。\n下无百尺流，上无千岁林。\n至人有遗言，三叹金玉音。\n莫饮盗泉水，莫息恶木阴。",
        "dynasty": "宋",
        "collection_info": null
    },
    {
        "title": "知县再次韵不作平侧体復次韵二首  其二",
        "author": "曹彦约",
        "content": "和氏得荆璞，眩走数百舍。\n谓足奉至尊，过眼不售价。\n有时置箧笥，光彩忽惊夜。\n持归弄儿女，足以照里社。",
        "dynasty": "宋",
        "collection_info": null
    },
    {
        "title": "赠日者",
        "author": "曹彦约",
        "content": "我本无能人，简册强缠绕。\n饶舌苦譊譊，外貌似了了。\n应酬聊復尔，懒惰亦不少。\n眨眼鼻如雷，黄昏到天晓。",
        "dynasty": "宋",
        "collection_info": null
    },
    {
        "title": "上周益公",
        "author": "曹彦约",
        "content": "荒村建午月，斯螽动股鸣。\n借问暑方炽，何意作秋声。\n自言本寒族，四海无令名。\n振羽每自叹，在野神屡惊。\n常恐向寒时，风霜莽飘零。\n忆昨寒谷中，春风全我生。\n赠我百草芳，遄我趯趯征。\n是时木未茁，及此堇向荣。\n感彼蟋蟀歌，日月遒以倾。\n促织未成章，凄切难为听。\n愿言日载阳，有鸣随仓庚。",
        "dynasty": "宋",
        "collection_info": null
    },
    {
        "title": "老梅晦父改韵见贻走笔奉和",
        "author": "曹彦约",
        "content": "有酒且莫斟，听我歌一曲。\n所歌无长语，江梅倚修竹。\n炯炯寒露冰，皎皎白驹谷。\n粲粲能赋人，日日对高躅。\n诗如何水曹，发兴扬州牧。\n味入傅岩翁，调鼎国受福。\n桃李岂不华，入景混凡木。\n偃蹇有长松，穷年相照瞩。",
        "dynasty": "宋",
        "collection_info": null
    },
    {
        "title": "赠别徐秀",
        "author": "曹彦约",
        "content": "出京纔四日，雨雪日一县。\n行徧淛江头，梦识庐山面。\n相逢兄弟欢，莫作儿女恋。\n归计动心旌，春风摇柳线。",
        "dynasty": "宋",
        "collection_info": null
    },
    {
        "title": "赠别潘汉臣",
        "author": "曹彦约",
        "content": "宦薄鱼上竿，地左猿择木。\n经过还似旧，笑语何时足。\n留君潘鬓在，许我曹装趣。\n三年却归来，此梦如何续。",
        "dynasty": "宋",
        "collection_info": null
    },
    {
        "title": "偶成",
        "author": "曹彦约",
        "content": "道心非动静，学者何难易。\n痴云欲扫除，迅霆无拟议。\n无妄而微疾，勿药斯有喜。\n一轮秋月明，云为岂思虑。",
        "dynasty": "宋",
        "collection_info": null
    },
    {
        "title": "春日奉陪韩签虞丞解监修禊事即席中所有虾菜梨枣分韵得虾字",
        "author": "曹彦约",
        "content": "雨余春水压堤沙，柳未花飞蒲茁芽。\n清流激湍石佛寺，崇山峻岭野人家。\n大酉之山檀溪壑，秦俗未改书成车。\n居夷骤得羣贤集，惠风鼓动生精华。\n去年可疑张进士，市人物色争矜夸。\n今年舣棹无所适，坐看孤鹜齐落霞。\n长官敏者唐吏部，八龙受种今渥洼。\n两年分韵得此老，未觉景物相宠嘉。\n世南弄笔好商搉，宴客自许穷珍鲑。\n万金鼎至我亦喜，便欲染指鱼与虾。\n汉司隶后最静者，家有白璧无点瑕。\n扣之清越声韵响，满座失喜相叹呀。\n怪予穷陋一不有，冠者八九乃独髽。\n归而谋妇得斗酒，夜韭可剪鱼可叉。\n偶欲占射酒似阙，自觉辈晚无肩差。\n暗中曹刘不易得，屈宋未死甘押衙。\n自从修禊卜师友，一洗万古况两蜗。\n但恐朝家用贤急，去我便立文石花。\n泮宫先生坐官舍，意此四子穷骄奢。\n年前共得石居士，留客嵌空到日斜。",
        "dynasty": "宋",
        "collection_info": null
    },
    {
        "title": "帅相泛巨舟东下水浅不可进盘旋三日仅至菱黄浦率同行就此作别简以小诗",
        "author": "曹彦约",
        "content": "半日冬冬离岸鼓，万斛龙骧发南浦。\n戈鋋照日牙纛明，百丈咿哑更双艣。\n眼前突兀胜华屋，前厅中堂后圊浴。\n主人燕坐拥歌舞，昼捧金樽夜银烛。\n吴人余皇那可比，汉家楼船聊尔耳。\n有时但可济舟师，无事只堪横野水。\n太平州县边无譁，行所朝夕如居家。\n恩光草际碧弄色，心事柳梢黄茁芽。\n我亦同时浮一叶，葭苇作篙蒲作楫。\n坐久欠身头触篷，卧多辗转衣成摺。\n旁瞻画鹢如飞动，绝似茅茨望梁栋。\n春光娇面秋月眉，争妍不到书生梦。\n谁知浅水鸡笼山，顺风不下留惊滩。\n津人用尽如神力，长年三老忘朝餐。\n呜呼材具各有用，秔稻不生穜稑种。\n涸辙聊濡鲋鱼沫，大壑方观巨鳞纵。\n我生简便非惮烦，坐观燕蝠争晨昏。\n瞥然便转子猷棹，明朝直到章江门。",
        "dynasty": "宋",
        "collection_info": null
    },
    {
        "title": "陪漕使春日吴江之集戏赠元理森父",
        "author": "曹彦约",
        "content": "垂虹夜吸吴侬水，画鹢朝飞张翰里。\n护客归来玉节閒，隠隠春光动浮蚁。\n倾盖鲈鱼故交蛎，可人森父佳元理。\n着我中间醉却醒，旧管新收几年纪。",
        "dynasty": "宋",
        "collection_info": null
    },
    {
        "title": "次韵使君湖庄歌",
        "author": "曹彦约",
        "content": "使君德量湖水宽，和气袭人春避寒。\n山川自古穷绝处，铸铁点顽成转丹。\n频作好诗醇似酒，妃子斗妍西子丑。\n人生行乐只花时，更吸西江斟一斗。",
        "dynasty": "宋",
        "collection_info": null
    },
    {
        "title": "次韵蔡元简麒湖庄之句",
        "author": "曹彦约",
        "content": "鸡本惮牺先断尾，燕粗能巢聊葺垒。\n漫郎无用却归来，得熟道傍真苦李。\n谁家买田绿当户，何人种花红照水。\n君诗读罢已忘机，扑漉沙鸥随处起。",
        "dynasty": "宋",
        "collection_info": null
    },
    {
        "title": "大雪感怀",
        "author": "曹彦约",
        "content": "翻云覆雨纷轻薄，万瑞不如三白乐。\n岁事相关国重轻，天意亦知人忖度。\n前年不雨旱为祟，今年不旱螟为恶。\n造物与人着力深，一饱年来何落落。\n宜春先生古君子，撑肠万卷一丘壑。\n吟哦乍拟柳飞絮，感慨相辉花有萼。\n商量雪意驰一骑，改变天容翔万鹤。\n翻思五十干道年，是非一律无今昨。\n日月逝矣几丰耗，人物眇然增索寞。\n吹箎寡唱气欲竭，陟屺何心泪犹阁。\n再拜珠玑卜来岁，十袭藏之富囊橐。",
        "dynasty": "宋",
        "collection_info": null
    },
    {
        "title": "季直经干喜得三白次师绎韵见饷走笔奉和",
        "author": "曹彦约",
        "content": "三农一命如纸薄，已定盖藏犹不乐。\n年来悭雪意如何，抟空岁事堪隃度。\n新夸两白已呈祥，数日天工还作恶。\n栽培玉屑界琼田，指顾同云藏碧落。\n万象改容龙战野，满船空载鱼纵壑。\n诗才唤起金闺人，坡上传香梅缀萼。\n明当改选岁又稔，扬州骑得缠腰鹤。\n家有灵光独岿然，事感鸰原惊已昨。\n岂无他人和者寡，不有阿咸几落寞。\n关心不见九华楼，旧游莫叹登云阁。\n与我新诗字字奇，珠玉盈怀分陆橐。",
        "dynasty": "宋",
        "collection_info": null
    },
    {
        "title": "陪使者护客晚发京口",
        "author": "曹彦约",
        "content": "拖船鸟惊兽骇奔，追夫雷动云作屯。\n前日生辰使者去，贺正又出丹阳门。\n欲上未上军人马，似响不响县官喏。\n穷冬闸闭水不行，深夜火明山欲赭。\n尚书太尉传语来，夫船未足官须催。\n敌使三节能几耳，客载万舸何为哉。\n甘心事仇谁作俑，耻不自羞犹怂慂。\n古来秦祸不须胡，蒙恬斥外斯高宠。",
        "dynasty": "宋",
        "collection_info": null
    },
    {
        "title": "次韵李晦父炎早梅",
        "author": "曹彦约",
        "content": "华颠淡色催人老，造化无功春不早。\n翰林风月恣推排，万马一空三峡倒。\n冷暖从渠入世情，孤真为我参幽抱。\n单于未觉鼎鼐催，不与人间障烦恼。",
        "dynasty": "宋",
        "collection_info": null
    },
    {
        "title": "交代赵从之善石见和次韵奉答",
        "author": "曹彦约",
        "content": "诗来格律辞皆老，却恨有砖抛不早。\n只因清兴与花同，千咏昔闻今健倒。\n君家装额要冰肌，我圃耐寒夸合抱。\n秀色孤根各自宜，玉堂茅舍俱相恼。",
        "dynasty": "宋",
        "collection_info": null
    },
    {
        "title": "有怀昌谷老梅再次晦父韵兼赠仲元弟",
        "author": "曹彦约",
        "content": "水边篱落西湖老，结伴寒标归计早。\n月昏香动幅巾时，铁石广平犹压倒。\n新来昌谷闢藩墙，密花疎榦添环抱。\n等閒诗酒奉周旋，何似文书频苦恼。",
        "dynasty": "宋",
        "collection_info": null
    },
    {
        "title": "泛舟萧公陂",
        "author": "曹彦约",
        "content": "山水遶青鑪鞴红，花开絮乱春欲空。\n太白酌酒尘世外，小舟荡桨农事中。\n筑堤溉田十里同，居民举手称萧公。\n萧公有惠何时穷，十里穮蔉无凶丰。",
        "dynasty": "宋",
        "collection_info": null
    },
    {
        "title": "景仁寄和萧公陂诗次其韵",
        "author": "曹彦约",
        "content": "照眼石榴裙褶红，回头浪蘂随春空。\n春归湓浦风尘外，诗到淮南烟雨中。\n护田将绿一水同，造化夺巧非天公。\n锦囊不尽思无穷，我欲从之歌元丰。",
        "dynasty": "宋",
        "collection_info": null
    },
    {
        "title": "方南康席上观赣妓秀英作墨梅竹",
        "author": "曹彦约",
        "content": "南州佳人号秀英，窃弄毛颕亲儒生。\n解衣傍若无我辈，疎梅矮竹真天成。\n公主朝粧弄眉墨，误作铅华污宫额。\n此君剑器藏锋铓，张颠幻出公孙娘。\n我来忽见惊心目，张八何生魏何熟。\n酒酣耳热且勿喧，为我慇懃写双幅。",
        "dynasty": "宋",
        "collection_info": null
    },
    {
        "title": "次韵魏君宝光黄云观古风",
        "author": "曹彦约",
        "content": "重湖镜展心生凉，五老壁立背负芒。\n中间只作如许屋，一观虽小意堂堂。\n书生相业綫不绝，故侯墨妙灯不灭。\n与山三好孰四之，毕万有孙胸次阔。\n抛梁不须伟儿郎，黄云高举天颉颃。\n从龙作霖皆是物，迩来一足飞商羊。",
        "dynasty": "宋",
        "collection_info": null
    },
    {
        "title": "次韵赵使君师夏谒白鹿游栖贤长句",
        "author": "曹彦约",
        "content": "三峡移名涧响空，中着一桥如饮虹。\n旁连溅瀑龙所宫，谓佛有力真冥蒙。\n非造物意无禹功，一綫偶达成巨谼。\n可怪一律人聩聋，助桀唱和更撞舂。\n或者误信晨暮钟，万有一幸相际逢。\n吾儒自有名教踪，壁立万古涧底松。\n异端琐细秋后蛩，一物不格皆妄庸。\n谁知健者此山中，朴实可乱田舍翁。\n出郊小队不妨农，黄岩意与考亭通。\n长养此道如种穜，骏发尔私雨我公，穮蔉虽馑亦有丰。\n常行万世无污隆，行健不息人中龙。\n不妨更击白鹿鼓，扣之大小皆舂容。",
        "dynasty": "宋",
        "collection_info": null
    },
    {
        "title": "同景辅登楼约集少陵句  其一",
        "author": "曹彦约",
        "content": "徐步移斑杖，登临意惘然。\n云霄遗暑湿，楼閤倚山巅。\n薄劣惭真隠，虚空不离禅。\n我生无倚着，自有一山川。",
        "dynasty": "宋",
        "collection_info": null
    },
    {
        "title": "同景辅登楼约集少陵句  其二",
        "author": "曹彦约",
        "content": "开闢当天险，分明在眼前。\n野桥齐度马，森木乱鸣蝉。\n稠迭多幽事，凄凉忆去年。\n何时一樽酒，恣意向江天。",
        "dynasty": "宋",
        "collection_info": null
    },
    {
        "title": "送十三郎赴尉汉阳二首  其一",
        "author": "曹彦约",
        "content": "宦路今如此，亲闱望已深。\n是谁门户责，慰我父兄心。\n镜裏休频看，杯中但浅斟。\n前贤官业处，端的要追寻。",
        "dynasty": "宋",
        "collection_info": null
    },
    {
        "title": "送十三郎赴尉汉阳二首  其二",
        "author": "曹彦约",
        "content": "此地关情久，淳庞好士民。\n向来同患难，今历几秋春。\n綵棒迎新尉，绨袍说旧人。\n为言昌谷老，寄语益相亲。",
        "dynasty": "宋",
        "collection_info": null
    },
    {
        "title": "出郊偶成呈府判知县三丈二首  其一",
        "author": "曹彦约",
        "content": "奉行三尺令，问讯十分春。\n鸡犬柴门晓，牛羊草径新。\n远投双岭寺，频见耦耕人。\n我亦江南客，为农颇识真。",
        "dynasty": "宋",
        "collection_info": null
    },
    {
        "title": "出郊偶成呈府判知县三丈二首  其二",
        "author": "曹彦约",
        "content": "去郭喧嚣远，空江气象宽。\n柳舒含絮媚，梅褪着枝酸。\n物外登山好，公余尽日欢。\n归迟应犯夜，暝色占江干。",
        "dynasty": "宋",
        "collection_info": null
    },
    {
        "title": "寒露日阻风雨左里诗",
        "author": "曹彦约",
        "content": "久谓热当雨，兹来归近家。\n露寒迟应节，天变勇飞沙。\n瓮白应浮酒，篱黄可着花。\n一江三十里，直欲问仙槎。",
        "dynasty": "宋",
        "collection_info": null
    },
    {
        "title": "亲友冯仪之运干挽章三首  其一",
        "author": "曹彦约",
        "content": "闻道江西使，宾筵陨德星。\n失声归士友，短气动朝廷。\n屡选非无意，迟行若有灵。\n忍令清燕处，我辈尚谈经。",
        "dynasty": "宋",
        "collection_info": null
    },
    {
        "title": "亲友冯仪之运干挽章三首  其二",
        "author": "曹彦约",
        "content": "有学关时用，无心与物驰。\n已称黄髮老，犹似綵衣时。\n世道空机穽，襟期自坦夷。\n只今风月夜，犹足想清规。",
        "dynasty": "宋",
        "collection_info": null
    },
    {
        "title": "亲友冯仪之运干挽章三首  其三",
        "author": "曹彦约",
        "content": "子也吾尝友，天乎独异渠。\n仕无通籍禄，家有厚斋书。\n讲说来匡鼎，风骚藉子虚。\n争荣森窦桂，训不负蕃畬。",
        "dynasty": "宋",
        "collection_info": null
    },
    {
        "title": "挽致政朝散王大夫章二首  其一",
        "author": "曹彦约",
        "content": "风流江左后，今不愧诸王。\n弓冶儒非误，衣冠晚见偿。\n当时独立处，千载状元乡。\n天定常如此，三槐有二郎。",
        "dynasty": "宋",
        "collection_info": null
    },
    {
        "title": "挽致政朝散王大夫章二首  其二",
        "author": "曹彦约",
        "content": "子贵人间有，亲难及盛年。\n出藩先使节，入从冠经筵。\n问政承颜日，归乡属纩前。\n谁能碑有道，还合传先贤。",
        "dynasty": "宋",
        "collection_info": null
    },
    {
        "title": "同知枢密程公挽章二首  其一",
        "author": "曹彦约",
        "content": "用尽文章力，多驰剸拨声。\n一朝归禁近，再岁即钧衡。\n遇合功名迫，哀荣日月倾。\n盐梅空有志，缩手未调羹。",
        "dynasty": "宋",
        "collection_info": null
    },
    {
        "title": "同知枢密程公挽章二首  其二",
        "author": "曹彦约",
        "content": "忆昔都城会，论交戊午班。\n故书虽绝迹，晚景自贪閒。\n契阔形骸外，参差出处间。\n重来风作恶，黯淡宝莲山。",
        "dynasty": "宋",
        "collection_info": null
    },
    {
        "title": "挽蔡祭酒诗二首  其一",
        "author": "曹彦约",
        "content": "旧说乘骢老，新来衣绣人。\n眷方隆嗣圣，世已厌成均。\n景晚迟鹓序，边秋忆虎臣。\n家声传庆历，忠惠岂前身。",
        "dynasty": "宋",
        "collection_info": null
    },
    {
        "title": "挽蔡祭酒诗二首  其二",
        "author": "曹彦约",
        "content": "昔缔金昆好，慈恩有旧题。\n及今如社燕，与子共朝鸡。\n未见星常北，相逢日易西。\n定应湖上路，塞色黯招提。",
        "dynasty": "宋",
        "collection_info": null
    },
    {
        "title": "宿苏坊",
        "author": "曹彦约",
        "content": "客久嚣尘外，冬深驿舍前。\n乱山宽处日，野水暮时烟。\n契分新篘酒，生涯旧物毡。\n悠然归兴动，依约探梅天。",
        "dynasty": "宋",
        "collection_info": null
    },
    {
        "title": "致政检法牛公挽章三首  其一",
        "author": "曹彦约",
        "content": "结屋明经好，经明身欲修。\n平生仓廪实，不为稻粱谋。\n宦路门方盛，容台志已酬。\n莫言余八袠，犹欠少迟留。",
        "dynasty": "宋",
        "collection_info": null
    },
    {
        "title": "致政检法牛公挽章三首  其二",
        "author": "曹彦约",
        "content": "瘠甚都昌境，民无晚种田。\n乐输虽欲速，乞籴最堪怜。\n帅阃施长技，王人改旧弦。\n本原谁任责，阴德至今传。",
        "dynasty": "宋",
        "collection_info": null
    },
    {
        "title": "致政检法牛公挽章三首  其三",
        "author": "曹彦约",
        "content": "门户关州县，交游及弟昆。\n每于尊俎后，窥见典刑存。\n岂不昏姻重，常疎药石言。\n矧闻丹旐发，心绪正沄沄。",
        "dynasty": "宋",
        "collection_info": null
    },
    {
        "title": "夏日漫兴",
        "author": "曹彦约",
        "content": "广厦仍炎热，疎慵疾病中。\n赋诗当夏日，鼓棹近南风。\n自觉尘氛少，依然乐事同。\n夜来凭眺处，明月隠墙东。",
        "dynasty": "宋",
        "collection_info": null
    },
    {
        "title": "龙会遇雪",
        "author": "曹彦约",
        "content": "出门能几里，风雪故相随。\n新岁自有巧，旧寒犹绝痴。\n自天藏瓦砾，与客照鬚眉。\n甲冷殊关念，丰年却在兹。",
        "dynasty": "宋",
        "collection_info": null
    },
    {
        "title": "中和后一日吴门阻雪距春分纔三日",
        "author": "曹彦约",
        "content": "梅容惨不竞，鸟语噤无声。\n二月朔已告，三日春当分。\n寒余凌暖律，雪后更同云。\n但恐严凝误，阳和欲奏勋。",
        "dynasty": "宋",
        "collection_info": null
    },
    {
        "title": "桂阳走笔呈以道",
        "author": "曹彦约",
        "content": "别后蓬丘老，分杯岁又阑。\n髮因求道白，心但济时丹。\n疟鬼三秋热，河鱼六月寒。\n不图梅影夜，对榻共平安。",
        "dynasty": "宋",
        "collection_info": null
    },
    {
        "title": "龙游道中得家信",
        "author": "曹彦约",
        "content": "幸自居家乐，何须遣信来。\n声闻先陨穫，书至尚惊猜。\n问仆心方定，开缄色渐回。\n寄言重九日，扫凈玉京台。",
        "dynasty": "宋",
        "collection_info": null
    },
    {
        "title": "闻官军收復新息",
        "author": "曹彦约",
        "content": "降敌知无日，和戎事已休。\n百年艰国步，九世忆家雠。\n获蔡驰新捷，收京有定谋。\n可无蜂虿虑，马健更防秋。",
        "dynasty": "宋",
        "collection_info": null
    },
    {
        "title": "再至淮南",
        "author": "曹彦约",
        "content": "湓浦经从后，淮壖欲到时。\n江山春自改，风雨日相随。\n泥滑禽犹诉，崖悬马欲疑。\n解鞍聊间息，造物本无私。",
        "dynasty": "宋",
        "collection_info": null
    },
    {
        "title": "书彭仲诚诗卷后",
        "author": "曹彦约",
        "content": "惠养无他务，廉勤以自持。\n能宽三邑责，不为一州私。\n逮此来归日，还如始至时。\n士民难借寇，唯有召棠思。",
        "dynasty": "宋",
        "collection_info": null
    },
    {
        "title": "冬至留滞舒州有怀岁旦泊舟平江门外",
        "author": "曹彦约",
        "content": "舒郡惊冬节，吴门忆岁时。\n天寒城闭早，冻合水行迟。\n再拜为兄寿，同声念母慈。\n穷年终是客，至日始题诗。",
        "dynasty": "宋",
        "collection_info": null
    },
    {
        "title": "惊蛰后雪访徐孟坚不遇坐待甚久",
        "author": "曹彦约",
        "content": "忽忽弄明珠，纷纷拥塞酥。\n都忘春老大，復作冷工夫。\n甲拆迟先达，芳菲约后图。\n兴来还兴尽，呵手復须臾。",
        "dynasty": "宋",
        "collection_info": null
    },
    {
        "title": "遣将追贼何公桥",
        "author": "曹彦约",
        "content": "迟尔停车久，偷生恐未然。\n皇威三令后，民瘼万端前。\n貔虎烟尘地，猩鼯雨雾天。\n监官有老眼，巢幕暂狂颠。",
        "dynasty": "宋",
        "collection_info": null
    },
    {
        "title": "子敬作诗已久不以见示忽出一卷共有四十字乃相陪避暑三峡桥之作戏次其韵",
        "author": "曹彦约",
        "content": "乃有诗如此，清新思涌泉。\n夤缘尘外景，发露性中天。\n旧事惊陈迹，新功喜盛年。\n当流欹枕处，醒得困时眠。",
        "dynasty": "宋",
        "collection_info": null
    },
    {
        "title": "二郎之官房陵作五言唐律两章送之  其一",
        "author": "曹彦约",
        "content": "入幕曾霑禄，之官始问津。\n边城甘冷淡，世路识艰辛。\n责重杯柈省，公余简册频。\n先人清白意，百世尚书绅。",
        "dynasty": "宋",
        "collection_info": null
    },
    {
        "title": "二郎之官房陵作五言唐律两章送之  其二",
        "author": "曹彦约",
        "content": "制阃今梁栋，霜台昔范模。\n近书先问汝，远念早宽吾。\n众论宜迁木，官常合守株。\n房陵有佳处，稳稳问征涂。",
        "dynasty": "宋",
        "collection_info": null
    },
    {
        "title": "虞司理留同官麵饭",
        "author": "曹彦约",
        "content": "玉版初参后，桄榔半醉中。\n谁知三里外，有此五人同。\n移座淋头雨，开窗拂坐风。\n明朝公事了，假道访虞公。",
        "dynasty": "宋",
        "collection_info": null
    },
    {
        "title": "上巳日舍舟丰城",
        "author": "曹彦约",
        "content": "路出丰城县，篮舆了夕阳。\n何人共列坐，胜事忆流觞。\n帝里衣冠近，家山念虑长。\n慇懃楼下水，今夜到吾乡。",
        "dynasty": "宋",
        "collection_info": null
    },
    {
        "title": "萧散",
        "author": "曹彦约",
        "content": "风日倚余勇，扶春不自由。\n在家曾半面，随我到他州。\n絮后酴醾约，鶑前杜宇愁。\n新来无吏责，萧散更何求。",
        "dynasty": "宋",
        "collection_info": null
    },
    {
        "title": "雪中领客湖庄",
        "author": "曹彦约",
        "content": "天上琼林会，人间瑞物图。\n山藏真面目，地涌巧工夫。\n领客惊闾巷，携家窘仆奴。\n却思边戍地，着铁更弯弧。",
        "dynasty": "宋",
        "collection_info": null
    },
    {
        "title": "连雨坐湖庄",
        "author": "曹彦约",
        "content": "泥泞政如许，出门安所之。\n龙公无倦日，老子有閒时。\n适意家常酒，忘怀独自棋。\n困来饶一睡，百虑本何思。",
        "dynasty": "宋",
        "collection_info": null
    },
    {
        "title": "春问湖庄",
        "author": "曹彦约",
        "content": "问讯湖庄事，经年意若何。\n为渠魂入梦，老我鬓添皤。\n雪霁春应好，山明水渐多。\n遣儿征仆役，除道莫蹉跎。",
        "dynasty": "宋",
        "collection_info": null
    },
    {
        "title": "深春挈家下湖庄  其一",
        "author": "曹彦约",
        "content": "去郭不三里，将家踰十年。\n转添身散诞，况乃足蹁跹。\n九迭春宜老，羣芳晚更妍。\n得閒无一事，倚杖看秋韆。",
        "dynasty": "宋",
        "collection_info": null
    },
    {
        "title": "深春挈家下湖庄  其二",
        "author": "曹彦约",
        "content": "我生聊自乐，人意适相随。\n郊外有行处，春中无倦时。\n虽知攀折苦，未觉燕游衰。\n更欲添桃李，初心不在兹。",
        "dynasty": "宋",
        "collection_info": null
    },
    {
        "title": "师绎题宫姊夫惠示湖庄佳句辄次韵  其一",
        "author": "曹彦约",
        "content": "愿学言诗赐，降心识字雄。\n绝尘嗟莫及，雅趣喜相同。\n任性天怜老，贪閒鬼笑穷。\n可堪香火分，误入武陵中。",
        "dynasty": "宋",
        "collection_info": null
    },
    {
        "title": "师绎题宫姊夫惠示湖庄佳句辄次韵  其二",
        "author": "曹彦约",
        "content": "车马喧人境，茅茨弃道旁。\n无心天外得，有玉椟中藏。\n领略烦诗将，勾收入醉乡。\n会从盘谷老，野处日徜徉。",
        "dynasty": "宋",
        "collection_info": null
    },
    {
        "title": "湖庄杂诗  其一",
        "author": "曹彦约",
        "content": "万顷苍茫外，三年种植初。\n路回深吠犬，藻密暗游鱼。\n旧酒春同盎，新茶雪不如。\n稍修遗老传，忘答故人书。",
        "dynasty": "宋",
        "collection_info": null
    },
    {
        "title": "湖庄杂诗  其二",
        "author": "曹彦约",
        "content": "野水平湖阔，云山迭嶂深。\n一溪横驿道，两岸挟神林。\n乱石通人迹，孤舟繫客心。\n几年茅苇地，松桧已侵寻。",
        "dynasty": "宋",
        "collection_info": null
    },
    {
        "title": "故邕管安抚李思永挽章三首  其一",
        "author": "曹彦约",
        "content": "发廪宁忧岁，防边不待秋。\n古来汉循吏，今说李成州。\n劲气横关陇，神光射斗牛。\n竹林天下士，一第可无求。",
        "dynasty": "宋",
        "collection_info": null
    },
    {
        "title": "故邕管安抚李思永挽章三首  其二",
        "author": "曹彦约",
        "content": "义利明千古，躬行勇不疑。\n涧瀍穷正脉，张陆是吾师。\n仕与儒先会，官从党论卑。\n所施纔一障，声闻彻华夷。",
        "dynasty": "宋",
        "collection_info": null
    },
    {
        "title": "故邕管安抚李思永挽章三首  其三",
        "author": "曹彦约",
        "content": "念昔浮湘乐，论交一世豪。\n味同江左右，人忘品卑高。\n庇我渠渠屋，关心恋恋袍。\n延津龙化后，流水但空号。",
        "dynasty": "宋",
        "collection_info": null
    },
    {
        "title": "和赵振文太社邮筒远寄",
        "author": "曹彦约",
        "content": "天与容台掾，田园早得归。\n杯中宁有影，海上息忘机。\n世路閒身好，人生静者稀。\n更于蘐草处，静看老莱衣。",
        "dynasty": "宋",
        "collection_info": null
    },
    {
        "title": "陈氏夫人挽章",
        "author": "曹彦约",
        "content": "受氏推玄女，来嫔得召南。\n躬行其诫七，礼尽所从三。\n孝养衣皆綵，权舆色已蓝。\n霜风吟木末，哀怨不能堪。",
        "dynasty": "宋",
        "collection_info": null
    },
    {
        "title": "送以道赴汉东兵官因呈绣使吴胜之同年兼简李伯行检法许定夫军使三首  其一",
        "author": "曹彦约",
        "content": "久入功名会，新携辟召书。\n忠勤曾策励，奋迅此权舆。\n当路心知己，长城指望渠。\n只将真实地，持守足安居。",
        "dynasty": "宋",
        "collection_info": null
    },
    {
        "title": "送以道赴汉东兵官因呈绣使吴胜之同年兼简李伯行检法许定夫军使三首  其二",
        "author": "曹彦约",
        "content": "仗斧暴公子，酌泉吴隠之。\n斯人未易得，于我最相知。\n见义为常勇，求贤信不疑。\n典刑今在此，此去有余师。",
        "dynasty": "宋",
        "collection_info": null
    },
    {
        "title": "送以道赴汉东兵官因呈绣使吴胜之同年兼简李伯行检法许定夫军使三首  其三",
        "author": "曹彦约",
        "content": "李许相从久，时方混武文。\n议刑新幕府，保塞旧将军。\n二士俱人物，三贤更主君。\n春兰秋菊意，他日共风云。",
        "dynasty": "宋",
        "collection_info": null
    },
    {
        "title": "秘阁修撰雷文卿挽章二首  其一",
        "author": "曹彦约",
        "content": "殄瘁连乡党，凋零及老成。\n玉亡修水秀，星掩寿沙明。\n不上论思直，空余馈饟名。\n盖棺隆眷在，论譔见哀荣。",
        "dynasty": "宋",
        "collection_info": null
    },
    {
        "title": "秘阁修撰雷文卿挽章二首  其二",
        "author": "曹彦约",
        "content": "访我鸣琴日，闻公吐屑言。\n循良临武政，忠愤大奚冤。\n厥后依英簜，新来近达尊。\n却归桑梓路，忍对建昌门。",
        "dynasty": "宋",
        "collection_info": null
    },
    {
        "title": "右史殿撰吴之平挽章二首  其一",
        "author": "曹彦约",
        "content": "阃制恩威足，边防戍守牢。\n政平多暇日，民费绝秋毫。\n豹尾天光近，螭头地势高。\n孰令黄石水，旦旦只空号。",
        "dynasty": "宋",
        "collection_info": null
    },
    {
        "title": "右史殿撰吴之平挽章二首  其二",
        "author": "曹彦约",
        "content": "生长均江左，游从集豫章。\n官曹推扫溉，人望极轩昂。\n谠论暌违后，休声涕泪傍。\n凤池纶綍手，挥翰发幽光。",
        "dynasty": "宋",
        "collection_info": null
    },
    {
        "title": "故殿撰修史李舍人挽章二首  其一",
        "author": "曹彦约",
        "content": "四戒从谁得，忠勤与孝廉。\n本原来简册，膏润到闾阎。\n仕久机锋熟，时来智虑添。\n平生真售用，家法有森严。",
        "dynasty": "宋",
        "collection_info": null
    },
    {
        "title": "故殿撰修史李舍人挽章二首  其二",
        "author": "曹彦约",
        "content": "丁未慈恩盛，从容最后来。\n一从辞墨绶，三徙入鸟台。\n记动时方好，持衡去不回。\n恩荣频出綍，晚遇有余哀。",
        "dynasty": "宋",
        "collection_info": null
    },
    {
        "title": "故福建提刑钟编修挽章二首  其一",
        "author": "曹彦约",
        "content": "问俗周方国，推贤汉吏师。\n立朝天有喜，仗节玉无疵。\n得自南轩学，亲承北面师。\n更无工部句，可继八哀诗。",
        "dynasty": "宋",
        "collection_info": null
    },
    {
        "title": "故福建提刑钟编修挽章二首  其二",
        "author": "曹彦约",
        "content": "江汉迎归客，潇湘问故人。\n锦衣新炫昼，绣使近行春。\n坐对长沙酒，空伤夜雨神。\n南楼风月下，霏屑易成尘。",
        "dynasty": "宋",
        "collection_info": null
    },
    {
        "title": "薛端明挽章三首  其一",
        "author": "曹彦约",
        "content": "讲学声名早，飞腾蔼士林。\n九重嗟见晚，诸老愿交深。\n时有亨嘉会，天无平治心。\n每于当用处，梁父又重吟。",
        "dynasty": "宋",
        "collection_info": null
    },
    {
        "title": "薛端明挽章三首  其二",
        "author": "曹彦约",
        "content": "谏诤严凝地，论思咫尺天。\n直弦宜问俗，曲突却临边。\n儒道终期用，皇威可得宣。\n视仪虽两地，难到玉阶前。",
        "dynasty": "宋",
        "collection_info": null
    },
    {
        "title": "薛端明挽章三首  其三",
        "author": "曹彦约",
        "content": "客本何为者，逢公幕府开。\n兵间虽有志，度外本非才。\n流水音何在，高风首屡迴。\n只今岩石望，宁忍泰山颓。",
        "dynasty": "宋",
        "collection_info": null
    },
    {
        "title": "故殿撰侍郎赵公挽章三首  其一",
        "author": "曹彦约",
        "content": "惠国垂芳久，泸南锡第初。\n诗书今有此，衣钵正关渠。\n业大喧朝野，儒酸羡里闾。\n只言三桂盛，五桂尚权舆。",
        "dynasty": "宋",
        "collection_info": null
    },
    {
        "title": "故殿撰侍郎赵公挽章三首  其二",
        "author": "曹彦约",
        "content": "边锁求良牧，京华倚重臣。\n抚摩中有备，发擿静无尘。\n效着龙颜动，班疑豹尾真。\n讣闻遗憾见，进秩有明纶。",
        "dynasty": "宋",
        "collection_info": null
    },
    {
        "title": "故殿撰侍郎赵公挽章三首  其三",
        "author": "曹彦约",
        "content": "早岁灯窗密，中年宦海遥。\n相看嗟落寞，晚復共渔樵。\n已矣耆英会，居然一叶凋。\n岂无朋友念，人物叹公朝。",
        "dynasty": "宋",
        "collection_info": null
    },
    {
        "title": "后溪先生刘阁学挽章三首  其一",
        "author": "曹彦约",
        "content": "早际龙光渥，中更贝锦伤。\n升沈关运数，变故识忠良。\n天定当持国，时来倚干方。\n至今羊叔子，名绕岘山傍。",
        "dynasty": "宋",
        "collection_info": null
    },
    {
        "title": "后溪先生刘阁学挽章三首  其二",
        "author": "曹彦约",
        "content": "任重行吾道，忧心属鉅公。\n三朝千载遇，一代数人中。\n笔健心犹壮，名高晚更穹。\n差肩谁许似，八秩有初终。",
        "dynasty": "宋",
        "collection_info": null
    },
    {
        "title": "后溪先生刘阁学挽章三首  其三",
        "author": "曹彦约",
        "content": "忆奉巴西燕，工歌到鹿鸣。\n西清多学士，南省旧门生。\n属耳灵光在，惊心砥柱倾。\n湖庄空望眼，读记若为情。",
        "dynasty": "宋",
        "collection_info": null
    },
    {
        "title": "总领户部杨公挽诗  其一",
        "author": "曹彦约",
        "content": "华显世儒业，循良今吏师。\n未应州县薄，能简庙堂知。\n沃辔歌周雅，含香问汉仪。\n经纶殊未展，曛景迫崦嵫。",
        "dynasty": "宋",
        "collection_info": null
    },
    {
        "title": "总领户部杨公挽诗  其二",
        "author": "曹彦约",
        "content": "赪尾劳民久，青天转粟艰。\n三年流马运，一笑狎鸥閒。\n天远才多阨，功深报肯悭。\n勒铭周伏柱，何恨掩丘山。",
        "dynasty": "宋",
        "collection_info": null
    },
    {
        "title": "总领户部杨公挽诗  其三",
        "author": "曹彦约",
        "content": "二昆同唱第，短世不堪言。\n生晚欣亲炙，谦撝过抚存。\n里门重拥篲，秀野祇空园。\n零落西归藁，谁能作九原。",
        "dynasty": "宋",
        "collection_info": null
    },
    {
        "title": "故经略华文赵郎中崇宪挽章三首  其一",
        "author": "曹彦约",
        "content": "国是归宗相，儒科看嫡传。\n与时常落落，持论极拳拳。\n柄用无韩范，师承有涧瀍。\n衣冠何足论，父子世称贤。",
        "dynasty": "宋",
        "collection_info": null
    },
    {
        "title": "故经略华文赵郎中崇宪挽章三首  其二",
        "author": "曹彦约",
        "content": "出处权轻重，几微见老成。\n我官浑漫浪，公道要分明。\n忠定名先正，奸谀魄自惊。\n翻思元佑事，千古欠哀荣。",
        "dynasty": "宋",
        "collection_info": null
    },
    {
        "title": "故经略华文赵郎中崇宪挽章三首  其三",
        "author": "曹彦约",
        "content": "世路平平好，民庸处处高。\n入朝宁却步，及物自忘劳。\n系望人宗主，为仪国羽毛。\n修文纔下寿，天亦负英豪。",
        "dynasty": "宋",
        "collection_info": null
    },
    {
        "title": "挽宁宗皇帝词二首  其一",
        "author": "曹彦约",
        "content": "百六消氛雾，东南立际蟠。\n统传三圣后，枕奠百年安。\n不识游畋乐，深知稼穑难。\n何人青史上，敢作汉唐看。",
        "dynasty": "宋",
        "collection_info": null
    },
    {
        "title": "挽宁宗皇帝词二首  其二",
        "author": "曹彦约",
        "content": "混一开羣策，忧勤损万年。\n衣冠藏禹穴，历数袭尧天。\n密定诒谋议，难留厌世仙。\n乌号攀莫及，有泪彻渊泉。",
        "dynasty": "宋",
        "collection_info": null
    },
    {
        "title": "故丞相忠定赵沂公挽章三首  其一",
        "author": "曹彦约",
        "content": "对策飞龙日，宗卿夙所期。\n时来人激烈，身定国危疑。\n一德三朝老，孤忠百世师。\n是非空贝锦，铭篆有钟彝。",
        "dynasty": "宋",
        "collection_info": null
    },
    {
        "title": "故丞相忠定赵沂公挽章三首  其二",
        "author": "曹彦约",
        "content": "盐筴宽闽甚，兵权虑蜀多。\n闽民今可矣，蜀事竟如何。\n便好尸而祝，初无玷可磨。\n繄谁求径捷，行陆强风波。",
        "dynasty": "宋",
        "collection_info": null
    },
    {
        "title": "故丞相忠定赵沂公挽章三首  其三",
        "author": "曹彦约",
        "content": "谫谫羣情便，嶤嶤俗眼惊。\n此身无利钝，于国要忠诚。\n得力平生学，求仁死后名。\n登门非雅素，持论略公平。",
        "dynasty": "宋",
        "collection_info": null
    },
    {
        "title": "戏集少陵句",
        "author": "曹彦约",
        "content": "山晚浮云合，天寒鸧鸹呼。\n世人共卤莽，行路日荒芜。\n衰谢身何补，低垂气不苏。\n所过凭问讯，似欲慰穷途。",
        "dynasty": "宋",
        "collection_info": null
    },
    {
        "title": "郭承禧同年解倅印趋朝  其一",
        "author": "曹彦约",
        "content": "昔在慈恩会，交新意已亲。\n相逢游宦处，不比后来人。\n共度衡阳夏，平分岳麓春。\n夤缘如此少，欲别倍伤神。",
        "dynasty": "宋",
        "collection_info": null
    },
    {
        "title": "郭承禧同年解倅印趋朝  其二",
        "author": "曹彦约",
        "content": "仕路何曾乐，迎亲却是荣。\n诸公新引类，难弟久专城。\n便恐班朝着，无劳仗友生。\n长沙风月夜，炯炯自清明。",
        "dynasty": "宋",
        "collection_info": null
    },
    {
        "title": "张行父大监出镇章贡舣舟来索诗",
        "author": "曹彦约",
        "content": "颇觉邅迴甚，由来去就轻。\n坐曹虽冷淡，出位极精明。\n我老犹贪禄，君行已问程。\n虎头虽好郡，朝路忆峥嵘。",
        "dynasty": "宋",
        "collection_info": null
    },
    {
        "title": "中秋后一夕独卧月台",
        "author": "曹彦约",
        "content": "分得秋容半，添来爽气深。\n静中无罣碍，此处好登临。\n老景当风卧，平生爱月心。\n几回乌鹊动，晓色上平林。",
        "dynasty": "宋",
        "collection_info": null
    },
    {
        "title": "春到湖庄",
        "author": "曹彦约",
        "content": "饱绿匀杨柳，殷红茁海棠。\n将春到昌谷，及早下湖庄。\n祠事三年乐，边心万里长。\n新来和气好，吉报已占祥。",
        "dynasty": "宋",
        "collection_info": null
    },
    {
        "title": "奉济驿次杜老送严公韵",
        "author": "曹彦约",
        "content": "奉济传芳久，当年折柳情。\n来赓工部句，去作锦官行。\n诗妙将安仿，吾衰及此荣。\n草堂修旧否，得见慰平生。",
        "dynasty": "宋",
        "collection_info": null
    },
    {
        "title": "江村散步",
        "author": "曹彦约",
        "content": "已落无边木，犹诛不尽茅。\n沙光迎远景，风力闹寒稍。\n牧处高低路，渔时远近郊。\n竹篱茅舍外，门闭可推敲。",
        "dynasty": "宋",
        "collection_info": null
    },
    {
        "title": "晚晴",
        "author": "曹彦约",
        "content": "剩水浸秋碧，余霞占晚红。\n浩歌鸣鹤后，柔橹泛鸥中。\n酒戒情难遣，诗吟老未工。\n怀哉真面目，助顺企清风。",
        "dynasty": "宋",
        "collection_info": null
    },
    {
        "title": "闻道旁有死于贼者",
        "author": "曹彦约",
        "content": "义气穷羣策，妖氛惨一隅。\n分忧吾弗职，殊死尔何辜。\n智者连千虑，天乎媿匹夫。\n诸军犹请战，此道不榛芜。",
        "dynasty": "宋",
        "collection_info": null
    },
    {
        "title": "送真希元侍郎得祠西归",
        "author": "曹彦约",
        "content": "愿治方凝竚，求归竟得閒。\n空令如我辈，忍媿尚朝班。\n望重忠嘉上，身轻去就间。\n渺然人物虑，少壮亦衰颜。",
        "dynasty": "宋",
        "collection_info": null
    },
    {
        "title": "红梅",
        "author": "曹彦约",
        "content": "雪月共高寒，求多意未阑。\n林逋五品服，宋璟九还丹。\n老友松筠健，贤宗鼎鼐酸。\n任渠蜂蝶闹，难作武陵看。",
        "dynasty": "宋",
        "collection_info": null
    },
    {
        "title": "暮春",
        "author": "曹彦约",
        "content": "春尽无何耳，客行犹及之。\n水光风约束，山貌雨矜持。\n物态从前好，官身到底痴。\n只言餐秀色，十口政忧饥。",
        "dynasty": "宋",
        "collection_info": null
    },
    {
        "title": "社日热甚中夜得雨",
        "author": "曹彦约",
        "content": "蛆蚁开新盎，鸡豚落社锅。\n草衰秋水浄，木脱暮山多。\n颢气时应爽，骄阳老更苛。\n依然霖雨在，暑酷要消磨。",
        "dynasty": "宋",
        "collection_info": null
    },
    {
        "title": "得雨",
        "author": "曹彦约",
        "content": "跼蹐民无地，焦熬岁不天。\n雨方宽赵日，数已入汤年。\n调饷今方尔，蠲租恐未然。\n古来勋业盛，根本讳沉绵。",
        "dynasty": "宋",
        "collection_info": null
    },
    {
        "title": "舟中连雨",
        "author": "曹彦约",
        "content": "客裏逢连雨，龙公不贷人。\n一蓬遮晦朔，万虑入悲辛。\n忽忽淹吾道，堂堂送此春。\n谁欤讼风伯，挥扫鑑中尘。",
        "dynasty": "宋",
        "collection_info": null
    },
    {
        "title": "盘谷胡季随挽章二首  其一",
        "author": "曹彦约",
        "content": "天地开南学，葵轩接五峰。\n淳熙亡一鑑，盘谷有真踪。\n庭立心传鲤，门乘玉润龙。\n风流遮不断，堂斧若为封。",
        "dynasty": "宋",
        "collection_info": null
    },
    {
        "title": "盘谷胡季随挽章二首  其二",
        "author": "曹彦约",
        "content": "我负光华遣，君从恳请来。\n人如九鼎重，席为百泉开。\n梁坏帡幪屋，星移绛帐台。\n湘西明在眼，欲渡不堪哀。",
        "dynasty": "宋",
        "collection_info": null
    },
    {
        "title": "陈伯量挽诗二首  其一",
        "author": "曹彦约",
        "content": "朴茂开城府，师资足楷模。\n官卑虽晚境，子仕却亨途。\n不酒陈惊座，无金疏大夫。\n何人碑有道，老手看慈湖。",
        "dynasty": "宋",
        "collection_info": null
    },
    {
        "title": "陈伯量挽诗二首  其二",
        "author": "曹彦约",
        "content": "我晚惭初学，公才又壮年。\n同盟觉山寺，共饮玉溪泉。\n薄宦身常隔，高怀骨易仙。\n伤心风作恶，不助过湖船。",
        "dynasty": "宋",
        "collection_info": null
    },
    {
        "title": "赵知宗挽诗三首  其一",
        "author": "曹彦约",
        "content": "壮日民师帅，中年国典刑。\n六分名郡竹，两粲使华星。\n綵戏方娱侍，丹旌忽篆铭。\n空余泉一滴，万古叹清泠。",
        "dynasty": "宋",
        "collection_info": null
    },
    {
        "title": "赵知宗挽诗三首  其二",
        "author": "曹彦约",
        "content": "三桂先猷远，公来应瑞芝。\n子能传世业，令欲徧孙枝。\n笏盛床应满，端闿橐已持。\n挂冠犹进秩，天意卜深知。",
        "dynasty": "宋",
        "collection_info": null
    },
    {
        "title": "赵知宗挽诗三首  其三",
        "author": "曹彦约",
        "content": "汇水夸同邑，桐江事事贤。\n骨寒谁与地，言重却笺天。\n游宦常千里，归来共一川。\n西门今日路，忍泪入资延。",
        "dynasty": "宋",
        "collection_info": null
    },
    {
        "title": "彭师泰挽章",
        "author": "曹彦约",
        "content": "家世文为富，居寒地不寒。\n诸昆亲受业，二祖昔闿端。\n属耳青云杳，惊心逝水湍。\n后来方屹立，天不误儒冠。",
        "dynasty": "宋",
        "collection_info": null
    },
    {
        "title": "黄季通挽章",
        "author": "曹彦约",
        "content": "世务经心早，乡评好弟昆。\n但为三径乐，无间一家言。\n已作贤关梦，争如藻鑑冤。\n霜严中夏发，桑柘老南园。",
        "dynasty": "宋",
        "collection_info": null
    },
    {
        "title": "读乞归不允诏",
        "author": "曹彦约",
        "content": "有赫丝纶宠，空贻老病羞。\n命从今日下，事比去年愁。\n已向祠官去，犹为讲席留。\n谁知蝴蝶梦，栩栩到吾州。",
        "dynasty": "宋",
        "collection_info": null
    },
    {
        "title": "课园丁洗竹",
        "author": "曹彦约",
        "content": "种竹年华晚，新添数百竿。\n低垂非我好，冗长要人删。\n直节心期露，疎行眼界宽。\n从兹风月夜，清白足相安。",
        "dynasty": "宋",
        "collection_info": null
    },
    {
        "title": "邵武赵使君挽章二首  其一",
        "author": "曹彦约",
        "content": "近代金枝裏，何人桂籍传。\n祖孙三世盛，文武两科全。\n日月开宏业，山川哭盛年。\n天高无可问，有德在民编。",
        "dynasty": "宋",
        "collection_info": null
    },
    {
        "title": "邵武赵使君挽章二首  其二",
        "author": "曹彦约",
        "content": "脱白同辛丑，苍黄共丙寅。\n京华夸俊逸，鄂渚话酸辛。\n谓上樵川最，还登要路津。\n邻墙摧一柱，岁晚倍伤神。",
        "dynasty": "宋",
        "collection_info": null
    },
    {
        "title": "道中遣兴",
        "author": "曹彦约",
        "content": "游宦何曾乐，佳时又出门。\n春深花处处，社近鼓村村。\n天地一羁旅，江山千吐吞。\n平生黄奶误，今日曲生尊。",
        "dynasty": "宋",
        "collection_info": null
    },
    {
        "title": "潘景泰知县挽章",
        "author": "曹彦约",
        "content": "甚矣吾衰久，犹能诔故人。\n爱贤高赞画，造士忆同寅。\n道丧悭人物，才难泣搢绅。\n颇闻兰玉秀，天不误儒身。",
        "dynasty": "宋",
        "collection_info": null
    },
    {
        "title": "岳德器远来见访袖出六年前所赋湖庄诗次韵答之",
        "author": "曹彦约",
        "content": "巴蜀归才子，江湖枉使车。\n久吟工部句，新寄子公书。\n面对花应笑，眉开柳为舒。\n苦无杯酒暇，人事正纷如。",
        "dynasty": "宋",
        "collection_info": null
    },
    {
        "title": "羣山阁",
        "author": "曹彦约",
        "content": "万里云萍一酉阳，便将和气压荒凉。\n挽回梅萼依明烛，管领椒花入寿觞。\n笑裏不知熊轼重，醉余犹记博山香。\n只因腊雪成佳集，等到春来味更长。",
        "dynasty": "宋",
        "collection_info": null
    },
    {
        "title": "雨后早行",
        "author": "曹彦约",
        "content": "鼓钲攒点担先行，未报平安睡已惊。\n灯火避明天弄晓，鸟乌无乐雨悭晴。\n唤来野渡水新涨，饱得晨炊烟自横。\n驿使岭头无一信，笋舆咿轧强贪程。",
        "dynasty": "宋",
        "collection_info": null
    },
    {
        "title": "和西园胡季履见寄  其一",
        "author": "曹彦约",
        "content": "衣冠叶叶着师儒，创见皇家异代无。\n前事盛哉申国吕，近时继者武夷胡。\n累朝经学堪贻厥，三世名家列友于。\n莫道新来凋一萼，西园老柏更清癯。",
        "dynasty": "宋",
        "collection_info": null
    },
    {
        "title": "和西园胡季履见寄  其二",
        "author": "曹彦约",
        "content": "百年几见弦三叹，万事相违臂一交。\n道合不知身隠见，诗来如见手推敲。\n我仪图此藏周庙，人实云何滞楚包。\n无奈庐山归梦急，遣书空报白云巢。",
        "dynasty": "宋",
        "collection_info": null
    },
    {
        "title": "饮良父弟横舟",
        "author": "曹彦约",
        "content": "簿书日月费消磨，华鄂归来乐事多。\n已涉一川舟自在，相安众口曲平和。\n人生正好乘流止，尘世相逢对酒歌。\n欲泛五湖真浪语，浮家犹足镇风波。",
        "dynasty": "宋",
        "collection_info": null
    },
    {
        "title": "连雨中买归舟",
        "author": "曹彦约",
        "content": "泛菊囊萸事已休，光阴无脚驶如流。\n更无出入消磨雨，只有悲凉断送秋。\n戴屋未停持伞手，买舟先办打篷头。\n悬知明镜重飞处，昵昵灯前问鄂州。",
        "dynasty": "宋",
        "collection_info": null
    },
    {
        "title": "迎寺丞舅归舟",
        "author": "曹彦约",
        "content": "桂林使者赤松人，争得匡庐自在身。\n蝉蜕一官惊俗子，鹳鸣双艣压江神。\n人生到此方为乐，世路新来可具陈。\n开尽朱门无锁钥，满城桃李万家春。",
        "dynasty": "宋",
        "collection_info": null
    },
    {
        "title": "送雷赴漕召  其一",
        "author": "曹彦约",
        "content": "诏书隠隠下穹窿，已觉朝廷后此翁。\n儒雅久称唐吏部，典刑今对汉申公。\n熏风使者驱驰外，暇日斯民长养中。\n麦陇秧田政如许，定应归报不言功。",
        "dynasty": "宋",
        "collection_info": null
    },
    {
        "title": "送雷赴漕召  其二",
        "author": "曹彦约",
        "content": "几年分阃作遨头，又拥皇华岁两周。\n岂有休声勤注倚，尚持英簜但咨诹。\n只今衮职须谁补，自古官身可自由。\n相业青徐宁有定，好将功业张吾州。",
        "dynasty": "宋",
        "collection_info": null
    },
    {
        "title": "送雷赴漕召  其三",
        "author": "曹彦约",
        "content": "我生虽晚亦匡庐，得见先生喜有余。\n止为包荒安邸舍，敢将入幕论乡闾。\n一官贪禄无他望，四海安身即定居。\n幽谷若因明主问，莫言臣邑有相如。",
        "dynasty": "宋",
        "collection_info": null
    },
    {
        "title": "送萧季然倅均州",
        "author": "曹彦约",
        "content": "持家远与立朝同，善继何人似乃翁。\n国史但书萧傅直，乡评更仰伯夷风。\n只今边备艰难际，自古官箴谨饬中。\n四袠亲朋今健者，尚看褒诏诧江东。",
        "dynasty": "宋",
        "collection_info": null
    },
    {
        "title": "送绵竹王主簿",
        "author": "曹彦约",
        "content": "渴想才名不计年，得诗甜处彻中边。\n知君眼裏藏青白，託意杯中别圣贤。\n万里偶逢多幸耳，一朝相别两茫然。\n荣归蜀道川涂稳，莫漫嚱吁信谪仙。",
        "dynasty": "宋",
        "collection_info": null
    },
    {
        "title": "送赵主簿",
        "author": "曹彦约",
        "content": "新诗燕婉似花繁，好在鹓行接羽翰。\n一笑相逢江海客，三年犹老簿书官。\n见闻我阙犹干禄，矍铄君能欲据鞍。\n却似岑参寮友会，阳春一曲和皆难。",
        "dynasty": "宋",
        "collection_info": null
    },
    {
        "title": "送易彦章以太学正召",
        "author": "曹彦约",
        "content": "涵养书生二百春，为渠文物有经纶。\n只今领袖贤关地，畴昔锱铢舍法人。\n吾道年来多落落，士风从此却彬彬。\n不应小折陈蕃角，谩谓朝家弃直臣。",
        "dynasty": "宋",
        "collection_info": null
    },
    {
        "title": "为谢府题制锦堂",
        "author": "曹彦约",
        "content": "锦江新制夺春妍，物采名堂意晓然。\n应有五纹供帝衮，曾无一缕费民编。\n年来抚字谁高手，古道循良此比肩。\n经纬一同余事耳，清朝昼绣说家传。",
        "dynasty": "宋",
        "collection_info": null
    },
    {
        "title": "漫成寄朱伯海主簿",
        "author": "曹彦约",
        "content": "幸拜恩纶强自宽，穷居寒士忝微官。\n风霜迢递踰千里，晨夕间关历万端。\n一片山城常寂寞，几宵灯火忆团栾。\n当年别后伤心处，极目君峰草木寒。",
        "dynasty": "宋",
        "collection_info": null
    },
    {
        "title": "陪总卿路钤相麦观花修出郊故事",
        "author": "曹彦约",
        "content": "二月春光最恼人，不禁春恼更寻春。\n关心秀入青青陇，适意红临滟滟津。\n开阖雨晴天气巧，铺张桃李世情均。\n病夫已作庐山梦，尚拥篮舆託后尘。",
        "dynasty": "宋",
        "collection_info": null
    },
    {
        "title": "秋日出郊",
        "author": "曹彦约",
        "content": "早是清和便束装，只今庭叶报新凉。\n山应险尽饶宽大，水欲平来尚激昂。\n已服官常犹潦草，未纾民力要商量。\n鲜于司马经行处，文物彬彬意绪长。",
        "dynasty": "宋",
        "collection_info": null
    },
    {
        "title": "送湖口尉王德高解印东归",
        "author": "曹彦约",
        "content": "笑解龟符指郑乡，应从凤口得书忙。\n平生璧水功名志，壮岁钟山姓字香。\n恶少何人窥瓮牖，长官无事燕琴堂。\n从今我亦南州吏，乞取梅仙已验方。",
        "dynasty": "宋",
        "collection_info": null
    },
    {
        "title": "程宰虞簿和县庠老桂诗见贻再赋以谢",
        "author": "曹彦约",
        "content": "风流人物冠瀛寰，折桂曾惊咫尺颜。\n肯赋摽梅深有味，已标仙籍正相关。\n一枝笑入絃歌裏，千古名传俎豆间。\n欲搅枯肠追妙语，飞来双鹤杳难攀。",
        "dynasty": "宋",
        "collection_info": null
    },
    {
        "title": "龙游道中即事",
        "author": "曹彦约",
        "content": "几年舟楫便吾曹，步入龙游记所遭。\n激水代舂城旦坐，叉松亲爨店人劳。\n屏除车马肩舆冗，料理泥沙甃甓高。\n忙裏着晴天意好，坐令行客兴滔滔。",
        "dynasty": "宋",
        "collection_info": null
    },
    {
        "title": "送腊",
        "author": "曹彦约",
        "content": "谓向年前稍自宽，恼人时序故多端。\n几回水落还添浦，百样天晴却转寒。\n未有梅开供探讨，若无酒遣太衰残。\n明朝便是春来处，暖律丁宁着眼看。",
        "dynasty": "宋",
        "collection_info": null
    },
    {
        "title": "家本谯人得奉祠亳州喜赋述怀",
        "author": "曹彦约",
        "content": "宦游随喜亦云聊，笔橐何官晚见招。\n已定秦关无论蜀，好恢汤亳却归谯。\n雪边庐岳云千岭，雨后湖庄水一腰。\n买得扁舟能着我，便无西子也逍遥。",
        "dynasty": "宋",
        "collection_info": null
    },
    {
        "title": "送钱文季国博赴召  其一",
        "author": "曹彦约",
        "content": "每向招贤看典刑，中间人物似零丁。\n只因朋党排诸老，无復纷纶任五经。\n一节何如归帝所，赐环元不为郎星。\n古来官职论车斗，只有忠嘉可篆铭。",
        "dynasty": "宋",
        "collection_info": null
    },
    {
        "title": "送钱文季国博赴召  其二",
        "author": "曹彦约",
        "content": "衝暑相迎慰寂寥，忍寒为别助萧条。\n笑谈但喜频挥麈，梦想何尝到续貂。\n已办犁锄供老圃，尚乘轺传託公朝。\n班联若问官联旧，说与思归不自聊。",
        "dynasty": "宋",
        "collection_info": null
    },
    {
        "title": "春到湖庄",
        "author": "曹彦约",
        "content": "堤南堤北水溶溶，旁倚羣山不碍风。\n收拾田园供老境，栽培桃李课新功。\n墙头向长千章耸，润下潜流一线通。\n脚力尚堪行乐在，年来天不负衰翁。",
        "dynasty": "宋",
        "collection_info": null
    },
    {
        "title": "湖庄述怀  其一",
        "author": "曹彦约",
        "content": "昌谷喧声渐屏除，湖庄新意亦空疎。\n远栽夏木来鸣鸟，短截寒谼纵小鱼。\n架有空籤聊贮药，楼无他用只储书。\n病来得惰因成趣，此外于人百不如。",
        "dynasty": "宋",
        "collection_info": null
    },
    {
        "title": "湖庄述怀  其二",
        "author": "曹彦约",
        "content": "门无宾客愧朋侪，冷淡何人谅此怀。\n随意作诗无唱和，等閒沽酒不安排。\n每扶短杖行方稳，欲泛扁舟计未谐。\n访得庐山与彭蠡，不论晴日杂阴霾。",
        "dynasty": "宋",
        "collection_info": null
    },
    {
        "title": "湖庄春晚",
        "author": "曹彦约",
        "content": "栽种成阴恰十年，水光山色静无边。\n杏桃赏徧春容老，松竹添多晚力坚。\n向有味中求冷淡，好宽怀处且盘旋。\n干戈渐说边尘息，朽木因依得昼眠。",
        "dynasty": "宋",
        "collection_info": null
    },
    {
        "title": "使君领客访湖庄分简斋茂林当日映羣贤之句得羣字",
        "author": "曹彦约",
        "content": "风流人物总能文，洗我榛芜久离羣。\n意气扫除投老障，浩歌惊起住山云。\n风迎小队春三月，天与湖庄景十分。\n七子赋诗皆宠武，刳肠犹不报慇懃。",
        "dynasty": "宋",
        "collection_info": null
    },
    {
        "title": "九日领诸子同季明泛舟之湖庄",
        "author": "曹彦约",
        "content": "为酬佳节访江皋，短棹能宽脚力劳。\n把菊未遑忧岁恶，爱松相与叹风饕。\n雨余得水三湖阔，天静无尘九迭高。\n老病不将诗领会，新来能赋属儿曹。",
        "dynasty": "宋",
        "collection_info": null
    },
    {
        "title": "十月一日陪使君领客之湖庄",
        "author": "曹彦约",
        "content": "鹳鸣双艣压中流，断送余分不尽秋。\n石罅有声轰壮语，风骄无计尼真游。\n江神自合供如愿，艇子尤能送莫愁。\n却笑湖庄真落莫，但留斜日照归驺。",
        "dynasty": "宋",
        "collection_info": null
    },
    {
        "title": "送权次翁赴湖北计幕",
        "author": "曹彦约",
        "content": "万竈貔貅趣上边，皇华新遣墨犹鲜。\n何人共了飞刍事，有客同称入幕贤。\n举酒便惊分袂处，挂帆直到赏音前。\n不妨勋业高前哲，却与山寮作后编。",
        "dynasty": "宋",
        "collection_info": null
    },
    {
        "title": "送章致远贤良赴招抚司机幕",
        "author": "曹彦约",
        "content": "穷经知国更知兵，梁楚中间播此声。\n唐幕亟招温处士，汉廷徐策董先生。\n平时未识人贤否，用处方关国重轻。\n露布便多机事少，寄书因到武昌城。",
        "dynasty": "宋",
        "collection_info": null
    },
    {
        "title": "答傅宪",
        "author": "曹彦约",
        "content": "妙语差肩落燕泥，亨涂骧首化龙堤。\n敢酬阁老惭非杜，适见夷吾不为齐。\n趣觐可无三节召，送行那有一钱赍。\n功名自是平生志，旃罽为庭正可犁。",
        "dynasty": "宋",
        "collection_info": null
    },
    {
        "title": "次耿令君药名韵",
        "author": "曹彦约",
        "content": "赋分微官即忍冬，衣单无计可防风。\n四方远志从头去，一水空青到底穷。\n地骨自寒谁与祛，天门欲到愧无功。\n是谁直上凌羊角，却更从容使脱空。",
        "dynasty": "宋",
        "collection_info": null
    },
    {
        "title": "再次韵熟药名",
        "author": "曹彦约",
        "content": "善保生经莫怨冬，心存和气自消风。\n谁能聚宝徒夸富，粗有千金不诉穷。\n未许二仙为圣散，且将一字见神功。\n何时相对清凉饮，越舞齐讴酒不空。",
        "dynasty": "宋",
        "collection_info": null
    },
    {
        "title": "雨雪中岁享卧病不能陪位令诸子代拜",
        "author": "曹彦约",
        "content": "岁事无多世事忙，病夫终日卧藤床。\n雪积易消春已近，雨来无节昼偏长。\n朝仪尚想三迴舞，岁享难持一瓣香。\n莫道盖棺便无事，义方犹欲训诸郎。",
        "dynasty": "宋",
        "collection_info": null
    },
    {
        "title": "首春课湖庄种植",
        "author": "曹彦约",
        "content": "买橘求杉答履端，尚虞霜雪重遮阑。\n桃蹊上下全锄麦，梅岭中边杂艺兰。\n鉅竹栽成千百箇，野花留取两三般。\n生平只有田园乐，昼短还须秉烛看。",
        "dynasty": "宋",
        "collection_info": null
    },
    {
        "title": "师绎再赋湖庄雨后佳句有惜春之意復次其韵",
        "author": "曹彦约",
        "content": "委曲东风满万家，家培桃李恣雄夸。\n先生客裏观时态，老子诗中感物华。\n雨后有花须领略，春归无策可拦遮。\n山行忘却芳菲趣，把玩珠玑到日斜。",
        "dynasty": "宋",
        "collection_info": null
    },
    {
        "title": "子山见和去年湖庄春晚诗仍次前韵",
        "author": "曹彦约",
        "content": "笔砚论交半百年，中间摇落更临边。\n寻盟花木春犹在，结友松筠晚益坚。\n雪霁万峰开紫翠，江空一水恣回旋。\n何时共我湖庄乐，醒后吟诗醉后眠。",
        "dynasty": "宋",
        "collection_info": null
    },
    {
        "title": "明之亦和诗来復次前韵",
        "author": "曹彦约",
        "content": "当年莫逆尚忘年，今日霜蓬入鬓边。\n已歃花盟犹习惰，骤迎诗敌敢攻坚。\n依栖有幸乌南绕，会合难并蚁左旋。\n着我画图添李邵，丹青那復起龙眠。",
        "dynasty": "宋",
        "collection_info": null
    },
    {
        "title": "师绎诺湖庄之约畏风色不果来以诗见饷次其韵",
        "author": "曹彦约",
        "content": "宴集惭非左氏庄，妄行村落似猖狂。\n人生适意真难遇，天意悭晴未易量。\n可但客衣吹杲杲，只愁春色去堂堂。\n辍行句好犹追逐，驽蹇奔波怯乘黄。",
        "dynasty": "宋",
        "collection_info": null
    },
    {
        "title": "送魏使君归宛陵二首  其一",
        "author": "曹彦约",
        "content": "姓名久已御屏间，合上锋车入帝关。\n岂有荐书喧笔橐，但留声价惠江山。\n簿书袖手诗还在，出处忘情意自閒。\n不分爱江楼下水，隔人无计可追攀。",
        "dynasty": "宋",
        "collection_info": null
    },
    {
        "title": "送魏使君归宛陵二首  其二",
        "author": "曹彦约",
        "content": "我无郡绩合归与，君有时名孰舍诸。\n其事颇同人颇异，此心相照亦相疎。\n一时风力天容改，后夜月华云气舒。\n同是江南易回首，人来多寄一行书。",
        "dynasty": "宋",
        "collection_info": null
    },
    {
        "title": "次韵葛丞至节见邀踏雪",
        "author": "曹彦约",
        "content": "照人好语妙阳台，佳节相随七日来。\n甚欲去陪桃竹杖，可怜消尽豆稭灰。\n喜君天上星辰次，赠我人间锦绣堆。\n小试平章和气动，他年台鼎要盐梅。",
        "dynasty": "宋",
        "collection_info": null
    },
    {
        "title": "和衮子冰诗",
        "author": "曹彦约",
        "content": "畏折绵霜已不胜，加工寒裏立威棱。\n争明日月天无色，遏住江湖晓作层。\n欲倚为山忧晛见，不如吟柱得诗能。\n规恢可但滹沱事，只任贤能也中兴。",
        "dynasty": "宋",
        "collection_info": null
    },
    {
        "title": "鹿鸣小集奉饯赴省诸公",
        "author": "曹彦约",
        "content": "便从场屋了经纶，看取朝家诏选抡。\n天赋忠良须努力，人生温饱岂荣身。\n鼎来时事方忧国，到底儒冠不误人。\n青紫拾来余事耳，直应尊主庇斯民。",
        "dynasty": "宋",
        "collection_info": null
    },
    {
        "title": "昌化朱浪潘子云汉臣季子也汉臣既物故持其季父圣与诗来因问堪村徐季登其健如昔昔戊戌省试后道出昌化馆于汉臣一日同访季登遇榜下第于渡口今三纪矣因子云告别有感前事作此章以饯之为我谢圣与兼简季登",
        "author": "曹彦约",
        "content": "朱浪山春啼杜鹃，溪南溪北刺舠船。\n人生几度年三十，世路重逢事百千。\n客已倦游今老矣，君须揖别故凄然。\n从容有问居閒意，为说湖庄水一川。",
        "dynasty": "宋",
        "collection_info": null
    },
    {
        "title": "送陈彦功入都",
        "author": "曹彦约",
        "content": "握手论心九历年，中间多难不堪传。\n相亲幕府分襟后，说到铜官制锦前。\n访我田园犹命驾，爱贤时节好加鞭。\n别怀莫问书疎数，老病无端日昼眠。",
        "dynasty": "宋",
        "collection_info": null
    },
    {
        "title": "方孚若惠端溪砚",
        "author": "曹彦约",
        "content": "不宜磨墨谩论车，风字偏坳玉斗斜。\n喜有山灵藏旧物，幻成蟾影照圆沙。\n活鸜眼好童谣误，死马肝真帝语赊。\n辜负海深天阔样，玉堂何似竹篱家。",
        "dynasty": "宋",
        "collection_info": null
    },
    {
        "title": "题汉李固太尉庙",
        "author": "曹彦约",
        "content": "生死忠邪未易穷，其如国脉是非中。\n谁知刺骨翻为福，不念捐躯有此忠。\n一日太阿归跋扈，百年黄钺授姦雄。\n不然彼亦何为者，敢肇兵端起邺宫。",
        "dynasty": "宋",
        "collection_info": null
    },
    {
        "title": "同儿辈食雪和兖子韵",
        "author": "曹彦约",
        "content": "天然高洁淡为真，似蜜增甜亦可人。\n不分瑶花惊俗眼，更招琼液到吾唇。\n取来酒后团栾夜，压尽人间瘴疠春。\n遥想嚼毡清到骨，古来持节要忠臣。",
        "dynasty": "宋",
        "collection_info": null
    },
    {
        "title": "子敬见和食雪诗仍次前韵",
        "author": "曹彦约",
        "content": "色如姑射未全真，消得新诗脍炙人。\n冰不待藏须洁齿，冻何须解要濡唇。\n烹茶尚有虀盐味，食蘗难夸曲米春。\n剩欲清凉非内热，不应宴赏羡诸臣。",
        "dynasty": "宋",
        "collection_info": null
    },
    {
        "title": "病中有感欲落不落雪旧事偶成唐律",
        "author": "曹彦约",
        "content": "东皇雅欲破玄冥，滕六终怀可否情。\n岂不愿丰招瑞气，又虞加力困饥氓。\n柳虽阁絮心犹壮，梅不能粧意自倾。\n只恐玉龙禁不得，便输鳞甲赋羣英。",
        "dynasty": "宋",
        "collection_info": null
    },
    {
        "title": "惊蛰后雪作未已阻之湖庄",
        "author": "曹彦约",
        "content": "甲拆多应满药栏，跨骡心已拂轻鞍。\n正疑阴固仍飞雪，岂有春中却冱寒。\n启蛰候虫犹自闭，向阳梅子自能酸。\n误成严冷非天意，说与人心作好看。",
        "dynasty": "宋",
        "collection_info": null
    },
    {
        "title": "登復州城",
        "author": "曹彦约",
        "content": "李子园边水满洲，当年桑土欠绸缪。\n城分南北平腰束，湖号东西拍面浮。\n马健独能全上幕，水清元不污贤侯。\n满城山色春何在，小立无言万象秋。",
        "dynasty": "宋",
        "collection_info": null
    },
    {
        "title": "见梅有感",
        "author": "曹彦约",
        "content": "莫把夭妍等重轻，赋成千韵况难名。\n看来好处非因色，敢向春前似有情。\n奈老不成三弄笛，济时还拟一杯羹。\n清标实用何人可，只合差肩宋广平。",
        "dynasty": "宋",
        "collection_info": null
    },
    {
        "title": "次仁季咏梅韵",
        "author": "曹彦约",
        "content": "误分符竹建星台，官事萦心不到梅。\n粉面莫惊公主艷，铁心曾对广平开。\n託身冰雪刚而栗，取友松筠晚不回。\n已向箇中怀鼎味，直须魁占百花来。",
        "dynasty": "宋",
        "collection_info": null
    },
    {
        "title": "再次仁季咏梅韵  其一",
        "author": "曹彦约",
        "content": "衙官桃李列芳台，岂有凡花敢并梅。\n雅健巧妨羣动息，参差能作数番开。\n争先照眼春无限，索笑关心日几回。\n莫道暗香非是雪，许多蜂蝶不知来。",
        "dynasty": "宋",
        "collection_info": null
    },
    {
        "title": "再次仁季咏梅韵  其二",
        "author": "曹彦约",
        "content": "水边得月共楼台，此处风光可认梅。\n万态争如疎影好，一尊何惜笑颜开。\n东君为尔饶先着，俗子逢之倒射回。\n莫恨陇寒无驿使，江南衝暖望归来。",
        "dynasty": "宋",
        "collection_info": null
    },
    {
        "title": "仁季再赋亦再赋二首  其一",
        "author": "曹彦约",
        "content": "昔年远访鬰孤台，止渴曾询庾岭梅。\n别后只从忙裏过，到今多见旅中开。\n是非汩没身添老，寒暑侵陵首屡回。\n却忆故园松竹外，朔风吹雪亚枝来。",
        "dynasty": "宋",
        "collection_info": null
    },
    {
        "title": "仁季再赋亦再赋二首  其二",
        "author": "曹彦约",
        "content": "何物清高称月台，雪天佳客照江梅。\n谢家玉树庭前发，后土琼花岁裏开。\n朝日何郎吟未彻，晚风姑射宴方回。\n横抛珠玉人间世，只恐花神驾鹤来。",
        "dynasty": "宋",
        "collection_info": null
    },
    {
        "title": "章泉言语妙天下知仆无诗能且未识面乃时以佳篇见饷何也不敢再虚盛意勉次韵二篇以谢  其一",
        "author": "曹彦约",
        "content": "珍重章泉辱寄书，应疑不復梦康庐。\n本无学术安时论，误入班行拱帝居。\n老矣应招宁为禄，时乎归钓亦非渔。\n宦情山色常如此，欲去迟行媿二疏。",
        "dynasty": "宋",
        "collection_info": null
    },
    {
        "title": "章泉言语妙天下知仆无诗能且未识面乃时以佳篇见饷何也不敢再虚盛意勉次韵二篇以谢  其二",
        "author": "曹彦约",
        "content": "吟罢新诗却看书，先生必自爱吾庐。\n天开上寿供椽笔，地出佳泉相广居。\n自古莘耕怀道义，只今舜德起陶渔。\n直须大老归来好，莫道高情与世疏。",
        "dynasty": "宋",
        "collection_info": null
    },
    {
        "title": "况子沿檄来归舟过淮右绣衣左国录赠行以诗因及衰朽次韵奉酬三首  其一",
        "author": "曹彦约",
        "content": "况也来从班马傍，泛舟千里尚醲香。\n庭虽过鲤元无异，桴偶乘由得问强。\n亲见治民如治眼，归谈勤贼定勤王。\n翻思父子寒如此，孤负珠玑富墨庄。",
        "dynasty": "宋",
        "collection_info": null
    },
    {
        "title": "况子沿檄来归舟过淮右绣衣左国录赠行以诗因及衰朽次韵奉酬三首  其二",
        "author": "曹彦约",
        "content": "金石为心锦作肠，案前合侍玉皇香。\n只因淮蔡须裴度，不为并州戏葛强。\n绣斧迩来新遣使，毡裘从此尽输王。\n功成远勒燕然石，閒却江西左氏庄。",
        "dynasty": "宋",
        "collection_info": null
    },
    {
        "title": "况子沿檄来归舟过淮右绣衣左国录赠行以诗因及衰朽次韵奉酬三首  其三",
        "author": "曹彦约",
        "content": "忆昨相逢是豫章，笑谈亲接齿牙香。\n如今但有心期在，不似当初脚力强。\n投老颇能安晚境，祝釐聊以报明王。\n简编未了平生债，冷淡犹能读老庄。",
        "dynasty": "宋",
        "collection_info": null
    },
    {
        "title": "使君见示鹿鸣诗走笔奉和",
        "author": "曹彦约",
        "content": "眼明及见决科文，发策当书第一勋。\n八句催行歌白雪，一言合意定青云。\n君今去亦朝天上，主圣还须对夜分。\n遥想朱华传敕处，九重春色醉朝曛。",
        "dynasty": "宋",
        "collection_info": null
    },
    {
        "title": "四明赵添监连日惠诗不能尽继匠手次唐律韵以谢",
        "author": "曹彦约",
        "content": "马口为衔不自宁，辙环唯笔可深耕。\n门迎沧海襟期阔，地逼天潢句法清。\n吾道本无青白眼，世情休叹短长檠。\n珠玑肯袖来昌谷，不道陈人畏后生。",
        "dynasty": "宋",
        "collection_info": null
    },
    {
        "title": "陈倅寄惠四诗用昌黎和裴相韵愧不能当也走笔赋二章以谢  其一",
        "author": "曹彦约",
        "content": "两岁驱驰马首东，曾微一战可论功。\n因人偶尔成擒蔡，无计降之媿伐崇。\n万竈炊烟归塞下，十分农事到湟中。\n酸寒伎俩纔如此，辜负新诗託至公。",
        "dynasty": "宋",
        "collection_info": null
    },
    {
        "title": "陈倅寄惠四诗用昌黎和裴相韵愧不能当也走笔赋二章以谢  其二",
        "author": "曹彦约",
        "content": "近来人物眇江东，况也书生责勇功。\n痛定却思三策谬，归来犹想万山崇。\n谁从荀伯官寮裏，赋入昌黎句法中。\n戎事尚多心事少，苦无佳语可酬公。",
        "dynasty": "宋",
        "collection_info": null
    },
    {
        "title": "偶成  其一",
        "author": "曹彦约",
        "content": "春入园林种种奇，化工施巧太精微。\n山禽说我胸中事，烟柳藏他物外机。\n既遣杏桃空际发，又令蜂蝶近前飞。\n如何有眼无人见，只解西郊看落晖。",
        "dynasty": "宋",
        "collection_info": null
    },
    {
        "title": "偶成  其二",
        "author": "曹彦约",
        "content": "脚踏和风步步春，石鱼楼上等閒人。\n兴来衝口都成句，老去游山不动尘。\n李白谁知他意思，桃红漏洩我精神。\n忽逢借问难酬对，只恐流鶑说得真。",
        "dynasty": "宋",
        "collection_info": null
    },
    {
        "title": "摄守汉阳次韵项平父饯行之句",
        "author": "曹彦约",
        "content": "我计短于头触篷，公才高似目飞鸿。\n已驰骓马雄西楚，尚引蜉蝣缀国风。\n愿伯明年终惠我，以曹为解可无公。\n欲持枉尺归绳墨，祇恐旁观血指红。",
        "dynasty": "宋",
        "collection_info": null
    },
    {
        "title": "用四明刘聘君古风四韵赋唐律",
        "author": "曹彦约",
        "content": "错落珠玑满袖倾，百年初见媿生平。\n人从伊傅平头数，句似阴何彻骨清。\n惠我善隣天有意，惜君横道世无情。\n曲终狗尾那能续，欲附曹刘万古名。",
        "dynasty": "宋",
        "collection_info": null
    },
    {
        "title": "章泉赵昌父频数寄诗再次韵一首",
        "author": "曹彦约",
        "content": "斗南独立章泉老，四海神交可得亲。\n适意不忘新进客，作诗时託远来人。\n报无琼玖衰缘病，保此珠玑富不贫。\n命驾已孤千里志，挂冠今欲致为臣。",
        "dynasty": "宋",
        "collection_info": null
    },
    {
        "title": "谭仁季以二诗见贻走笔次韵  其一",
        "author": "曹彦约",
        "content": "风声久想杜陵珂，坐对忘年可烂柯。\n但觉清谈挥玉柄，也知文律敌金科。\n螳螂欲振难当辙，鼹鼠终微漫饮河。\n从此巽堂风月好，满腔茅塞半消磨。",
        "dynasty": "宋",
        "collection_info": null
    },
    {
        "title": "谭仁季以二诗见贻走笔次韵  其二",
        "author": "曹彦约",
        "content": "诗才清不羡沧浪，曾向欧曾接瓣香。\n万里相逢书逊志，百年几见易含章。\n君温有脚开春盎，我暗无心得夜光。\n可奈文场催战急，阵云飞动正堂堂。",
        "dynasty": "宋",
        "collection_info": null
    },
    {
        "title": "次韵清卿用使君鹿鸣韵见贻",
        "author": "曹彦约",
        "content": "甲戌家声仅有传，等閒膏泽下云天。\n苦无事业荣宗党，强把忠勤了岁年。\n往事纷纭几折角，后来奔轶要加鞭。\n得时自古无淹速，却与亨涂作寿仙。",
        "dynasty": "宋",
        "collection_info": null
    },
    {
        "title": "送友人",
        "author": "曹彦约",
        "content": "药裹包回碾臼声，得閒消息病先轻。\n谓予不信看舟楫，之死无他况利名。\n积雨晴边花蔕耐，好风吹外叶声平。\n只愁岸送樯留后，却忆湘南老友生。",
        "dynasty": "宋",
        "collection_info": null
    },
    {
        "title": "冬至伊迩滞留桂阳有感",
        "author": "曹彦约",
        "content": "如此生涯任转蓬，几年漂泊羡归鸿。\n凄凉落日荒山外，黯澹愁云暮霭中。\n丛菊乍残秋色远，岭梅将放雪光融。\n枯肠索尽浑无事，诗句粗成付碧筒。",
        "dynasty": "宋",
        "collection_info": null
    },
    {
        "title": "忆归口号  其一",
        "author": "曹彦约",
        "content": "壮年梁父粗成吟，亦谓逢时可尽心。\n过了许多空日月，得来轻弃旧山林。\n平生简册心犹壮，晚岁规模力不任。\n何事一来何事去，去来端的要知音。",
        "dynasty": "宋",
        "collection_info": null
    },
    {
        "title": "忆归口号  其二",
        "author": "曹彦约",
        "content": "初无警策骤惊人，亦不媕婀巧进身。\n每向经筵持正论，愿于国脉奬忠臣。\n昔从新政趋严召，今为衰年避要津。\n陛下果能行古道，虽閒犹是太平民。",
        "dynasty": "宋",
        "collection_info": null
    },
    {
        "title": "忆归口号  其三",
        "author": "曹彦约",
        "content": "漫说湖庄水与山，不因松菊便求閒。\n月中休沐纔三日，殿外经从仅百间。\n但有心期思报主，苦无脚力强趋班。\n得归便欲疎宾客，本意刘伶不闭关。",
        "dynasty": "宋",
        "collection_info": null
    },
    {
        "title": "春至",
        "author": "曹彦约",
        "content": "闰后阳和乐不禁，还将动静印天心。\n借留腊意梅藏玉，指点春容柳转金。\n冗夺渐疏诗领略，情钟须索酒追寻。\n玉京山色䢼亭水，自与丝桐作赏音。",
        "dynasty": "宋",
        "collection_info": null
    },
    {
        "title": "谢朱鹤皋招饮",
        "author": "曹彦约",
        "content": "里巷浮沉适自由，江城久住似菟裘。\n广文活计贫无那，好客情怀挽不留。\n满院竹风吹酒面，两株榴火发诗愁。\n料应此外无佳致，人物相看总上游。",
        "dynasty": "宋",
        "collection_info": null
    },
    {
        "title": "旬休日遣怀招陈德温饮",
        "author": "曹彦约",
        "content": "拥鼻南窗对晚阴，自怜终日坐萧森。\n相如未遂题桥志，工部虚劳恋阙心。\n尽办赤心遭白眼，聊将綵服照青衿。\n东隣况有陈惊座，时得花前一盍簪。",
        "dynasty": "宋",
        "collection_info": null
    },
    {
        "title": "谢罗醴陵宏材乐府见寄",
        "author": "曹彦约",
        "content": "自别湘中首屡迴，漏传春信一枝梅。\n固知我老何须此，不与时同亦壮哉。\n百里去思民父母，三年归作国台莱。\n更将余力哦新调，三百篇中着意来。",
        "dynasty": "宋",
        "collection_info": null
    },
    {
        "title": "云隠李季可挽诗二首  其一",
        "author": "曹彦约",
        "content": "云卷云舒好静观，谓宜隠者似无端。\n谁知天上为霖用，竟作人间出岫看。\n万里功名当进步，诸昆时节合弹冠。\n只因自得无心趣，三度归来现宰官。",
        "dynasty": "宋",
        "collection_info": null
    },
    {
        "title": "云隠李季可挽诗二首  其二",
        "author": "曹彦约",
        "content": "当年棋酒漫追攀，幕府承平白昼閒。\n帅事却来兵革后，官身唯冗簿书间。\n壮怀日者论交旧，末路天乎与寿悭。\n风急浪高云黯淡，讣书新到落星湾。",
        "dynasty": "宋",
        "collection_info": null
    },
    {
        "title": "魏总干嘉父以果斋求诗为赋二章  其一",
        "author": "曹彦约",
        "content": "请言山下出泉蒙，蒙养从来有圣功。\n三德知仁非好勇，六爻险止要时中。\n申枨有慾刚安在，曾子无仁毅不洪。\n以果名斋兼众德，力行方见古人风。",
        "dynasty": "宋",
        "collection_info": null
    },
    {
        "title": "魏总干嘉父以果斋求诗为赋二章  其二",
        "author": "曹彦约",
        "content": "偶向斋名见一斑，其中蓄德尚多端。\n讲明自有安心要，出处还须中节看。\n持以赠君成我拙，归而求此有兄难。\n当年射策封章意，暴虎如由胆亦寒。",
        "dynasty": "宋",
        "collection_info": null
    },
    {
        "title": "遣吏约同官弈棋议事知有苏山之游不果来晚使君载酒见过遂赋此诗",
        "author": "曹彦约",
        "content": "索居谁復共前筹，坐想苏山最上头。\n并辔水兼天共远，孤吟棋与酒皆愁。\n孰令客裏挤排老，不分军前断送秋。\n却有邻翁惊笑语，夜来尊俎对贤侯。",
        "dynasty": "宋",
        "collection_info": null
    },
    {
        "title": "使君黄秘书上印有期闻严召已得好语赋唐律送之",
        "author": "曹彦约",
        "content": "五十莱衣宦海荣，每将忠谠报平生。\n暂分竹去宽宵旰，又赐环归近圣明。\n人物渺然须引类，东南竭矣愿休兵。\n功名自重囊中物，感悟从来看积诚。",
        "dynasty": "宋",
        "collection_info": null
    },
    {
        "title": "上湖广总领赵郎中  其一",
        "author": "曹彦约",
        "content": "总角为儿百未更，已陪先进识英名。\n惯闻似觉雄风近，因问从知看日明。\n千里未迎天子诏，一同先说长官清。\n吏师况有桐川旧，敢向题舆问去程。",
        "dynasty": "宋",
        "collection_info": null
    },
    {
        "title": "上湖广总领赵郎中  其二",
        "author": "曹彦约",
        "content": "春风湓浦驻行轩，独许愚儒夜叩关。\n六路方迎新遣使，五年犹念旧登门。\n薄缘未许南楼分，归梦唯惊丙夜魂。\n幸自秋江好天色，一帆风月际真源。",
        "dynasty": "宋",
        "collection_info": null
    },
    {
        "title": "上湖广总领赵郎中  其三",
        "author": "曹彦约",
        "content": "岂无山水惮登临，未话平生语欲清。\n得马经营今搏手，伤弓忧患几惊心。\n所思未觉荆山远，欲往宁辞沔水深。\n山水有情絃未绝，请从千里抱鸣琴。",
        "dynasty": "宋",
        "collection_info": null
    },
    {
        "title": "次韵赵俞宣德石博山香台",
        "author": "曹彦约",
        "content": "水骨苔痕洞穴开，龙腾波涌碧崔嵬。\n烟云静向林中起，风雨飞从海上来。\n江外庐峰倾瀑布，日边鳌顶对蓬莱。\n几经兵火今犹在，拂拭还看贮劫灰。",
        "dynasty": "宋",
        "collection_info": null
    },
    {
        "title": "送赵侍郎被召  其一",
        "author": "曹彦约",
        "content": "大纛高牙古帅垣，甘泉人物帝王孙。\n文如贺白尤寒素，政似龚黄更本原。\n岁课未书先报政，诏封频趣定调元。\n欲知惠爱今多少，水满长川月满村。",
        "dynasty": "宋",
        "collection_info": null
    },
    {
        "title": "送赵侍郎被召  其二",
        "author": "曹彦约",
        "content": "祇为分忧辍近臣，不应持久费经纶。\n暂来制阃无多日，归去朝天及早春。\n红旆绿油生羽翼，落霞秋水动精神。\n行行但说长安近，辜负攀留几许人。",
        "dynasty": "宋",
        "collection_info": null
    },
    {
        "title": "送赵侍郎被召  其三",
        "author": "曹彦约",
        "content": "忆昨东来护印章，又从此去饯朝装。\n辛勤行李知身老，幸会依莲到骨香。\n五十功名犹落寞，百千怀抱转荒唐。\n而今亲见为霖雨，野草幽花特地芳。",
        "dynasty": "宋",
        "collection_info": null
    },
    {
        "title": "薛侍郎移镇合肥被命入觐赋唐律诗二章  其一",
        "author": "曹彦约",
        "content": "经济蜚声数十年，只今韫椟固依然。\n老于思虑惟忧国，好在功名更守边。\n人望鼎来须易地，春风早去便朝天。\n汉家老将辉千古，只有留屯服罕幵。",
        "dynasty": "宋",
        "collection_info": null
    },
    {
        "title": "薛侍郎移镇合肥被命入觐赋唐律诗二章  其二",
        "author": "曹彦约",
        "content": "平生惟仰薛居州，病渴寻梅正所求。\n风送有时参画鹢，幕开无路到青油。\n百年万事常交臂，一代数人今白头。\n帷幄得贤如此好，貂蝉元不在兜鍪。",
        "dynasty": "宋",
        "collection_info": null
    },
    {
        "title": "送胡倅辟书不遂復到选部",
        "author": "曹彦约",
        "content": "便饱蒲帆纵木兰，王阳时节好弹冠。\n官身台历星迟速，世路天香篆屈盘。\n人去边头三策在，春回天上五溪寒。\n归飞未戢青冥翅，却与朝廷作羽翰。",
        "dynasty": "宋",
        "collection_info": null
    },
    {
        "title": "祷雨阳山  其一",
        "author": "曹彦约",
        "content": "暮投突兀浄为坊，早踏崎岖翠作冈。\n露气失凉风带暑，岚阴欺晓日韬光。\n不忧时事禽空语，可怪凶年草更芳。\n欲问行人祈祷意，日来钲鼓渐凄凉。",
        "dynasty": "宋",
        "collection_info": null
    },
    {
        "title": "祷雨阳山  其二",
        "author": "曹彦约",
        "content": "所以登山不惮烦，为藏云气达泉源。\n多峰岂炫千岩秀，一綫纔通万壑奔。\n其在兹乎须出岫，此时何不早翻盆。\n名高已到岩瞻地，只有为霖可养尊。",
        "dynasty": "宋",
        "collection_info": null
    },
    {
        "title": "课花木",
        "author": "曹彦约",
        "content": "旋饰芳菲真草莱，强加湔祓敌尘埃。\n春将紫翠笼丹桂，晚觉苍黄植绿槐。\n鼻观已通蜂蝶闹，酒杯频到燕鶑猜。\n官居未胜閒居乐，乞得三年野兴来。",
        "dynasty": "宋",
        "collection_info": null
    },
    {
        "title": "序斋丁主簿挽章",
        "author": "曹彦约",
        "content": "诗礼彬彬到古风，月桥人物序斋中。\n郑公宅畔乡仍在，马氏台前帐已空。\n万事可堪评夜旦，九泉终不盖英雄。\n只今家学方如此，犹喜先生易未东。",
        "dynasty": "宋",
        "collection_info": null
    },
    {
        "title": "一碧万顷堂",
        "author": "曹彦约",
        "content": "乞得湖光万顷多，傍招九迭更嵯峨。\n百年未死须閒在，一日不来如景何。\n意远已知贪雪月，身安犹欲镇风波。\n只愁顽似云间石，更有何人为琢磨。",
        "dynasty": "宋",
        "collection_info": null
    },
    {
        "title": "宝泰寺读曾鸿父侍郎留题有感次韵作侍郎挽歌",
        "author": "曹彦约",
        "content": "斯人千古閟音尘，绝妙肝肠好受辛。\n四袠升沉悬日月，百年修短误君亲。\n天边尚记丝纶手，地上今无磊砢人。\n对此感怀非为此，赎之空拟百其身。",
        "dynasty": "宋",
        "collection_info": null
    },
    {
        "title": "陪总卿戎帅登高因至郊外",
        "author": "曹彦约",
        "content": "万木阴阴覆女萝，一川佳处宝峰多。\n因晴领客催萸菊，恐雨妨农访麦禾。\n付我江山须领略，可人时节易蹉跎。\n心閒更了官中事，未必秋风奈老何。",
        "dynasty": "宋",
        "collection_info": null
    },
    {
        "title": "海棠  其一",
        "author": "曹彦约",
        "content": "彼美花兮宜晚春，柔姿淑艷是何人。\n十分国色粧须淡，数点臙脂画未匀。\n带雨容开浑是恨，出墙头望恰如真。\n几时谪下蓬莱岛，霞染仙衣痕尚新。",
        "dynasty": "宋",
        "collection_info": null
    },
    {
        "title": "海棠  其二",
        "author": "曹彦约",
        "content": "一度相逢一度春，不知名姓是何人。\n十分国色粧须淡，数点臙脂画未匀。\n好把东皇为上客，便堪宋玉作西邻。\n临邛道士今何在，说与唐宗是太真。",
        "dynasty": "宋",
        "collection_info": null
    },
    {
        "title": "九江郡斋分韵送魏六兄好文游鄂渚得阳字",
        "author": "曹彦约",
        "content": "倦客寻閒误入忙，飘然上水击浔阳。\n铃斋有伴期三友，玉德何人似六郎。\n千里江山时聚散，满城风月夜凄凉。\n西风隠作中秋会，莫恋南楼醉武昌。",
        "dynasty": "宋",
        "collection_info": null
    },
    {
        "title": "送蓬丘山人张以道归吉州",
        "author": "曹彦约",
        "content": "山人曾着宰官衫，了事还为马口衔。\n别我三年无瞬息，思君一节尚巉岩。\n人生契合常如此，吾道年来见大凡。\n雨后只愁风力健，江空无计款归帆。",
        "dynasty": "宋",
        "collection_info": null
    },
    {
        "title": "代送礼部杨侍郎帅江陵  其一",
        "author": "曹彦约",
        "content": "鼎鼐真才笔橐声，清朝人物独先生。\n从来马老荆州望，可但元公礼部名。\n谋帅直须医国手，辍贤何以慰人情。\n送春又数春回处，忍更堂堂背我行。",
        "dynasty": "宋",
        "collection_info": null
    },
    {
        "title": "代送礼部杨侍郎帅江陵  其二",
        "author": "曹彦约",
        "content": "慈恩一集成三纪，朝路相从不半年。\n託荫身如松下草，愿交身已社中莲。\n一时事体公轻重，到处参辰我后先。\n折赠不须门外柳，病怀落寞正如绵。",
        "dynasty": "宋",
        "collection_info": null
    },
    {
        "title": "弈棋戏作",
        "author": "曹彦约",
        "content": "人皆託物涤尘襟，我亦于棋了寸阴。\n散诞不知身老大，从容聊与世浮沉。\n诸君误作机关说，老子初无胜负心。\n收拾定应全局在，清风明月照书林。",
        "dynasty": "宋",
        "collection_info": null
    },
    {
        "title": "次韵长沙郑监庙公选  其一",
        "author": "曹彦约",
        "content": "先生清德彻寒泉，应俗周旋更折旋。\n游宦向来徒溷耳，盛名今得孰多焉。\n诗严尚作蜂腰格，志大宁忧马腹鞭。\n却似周公勤小物，乱挥珠玉掷忘年。",
        "dynasty": "宋",
        "collection_info": null
    },
    {
        "title": "次韵长沙郑监庙公选  其二",
        "author": "曹彦约",
        "content": "已废诗坛罢酒兵，更无余力敌分阴。\n两章句好惊霏屑，千里神交信断金。\n如弈棋然随手着，效颦眉亦捻鬚吟。\n不图病客甘投老，敢与诗人作赏音。",
        "dynasty": "宋",
        "collection_info": null
    },
    {
        "title": "喜晴  其一",
        "author": "曹彦约",
        "content": "捷书迟报已惊神，不分龙公巧障人。\n倾倒从头悭涩雨，破除当面艷阳春。\n有园未赏阴连屋，无地言归水拍津。\n报道纤埃归洞壑，本来山色任横陈。",
        "dynasty": "宋",
        "collection_info": null
    },
    {
        "title": "喜晴  其二",
        "author": "曹彦约",
        "content": "醉入机缄喜不胜，几多风雨一番晴。\n扫除氛祲干坤大，拂试光辉日月明。\n万计官逋纾吏责，十分灯夕看人情。\n熙熙不但春台乐，从此东南说建平。",
        "dynasty": "宋",
        "collection_info": null
    },
    {
        "title": "春雪初霁",
        "author": "曹彦约",
        "content": "已通消息变垂杨，又忍须臾困海棠。\n雪意疎时风自恶，云根好处日争光。\n威严冷到汉三辅，艷冶春归唐六郎。\n四者欲并从古少，便将樽酒问羣芳。",
        "dynasty": "宋",
        "collection_info": null
    },
    {
        "title": "雨中同官游野园",
        "author": "曹彦约",
        "content": "忙了三年乍得閒，便乘风雨看溪山。\n可怜过眼事多少，都不关心春往还。\n老至但惊霜上鬓，兴来聊復酒开颜。\n如今便作游人唤，更欲徜徉紫翠间。",
        "dynasty": "宋",
        "collection_info": null
    },
    {
        "title": "诸丈和野园之诗乃復次韵",
        "author": "曹彦约",
        "content": "骧首弥年闭六关，倦飞今日徧千山。\n也知心醉非从事，顿觉身轻有大还。\n酒债人生频检点，宦情山色正孱颜。\n不须作恶悲儿女，更放羁人到席间。",
        "dynasty": "宋",
        "collection_info": null
    },
    {
        "title": "陪李监税饮刘园",
        "author": "曹彦约",
        "content": "剩栽花木闹低墙，满刻诗文榜画堂。\n郁李齐开枝尚弱，牡丹垂谢蕊犹香。\n书生野趣人间少，游子佳时客裏忙。\n准拟灯前儿女问，得君全不负春光。",
        "dynasty": "宋",
        "collection_info": null
    },
    {
        "title": "重阳湖庄无菊走笔招赵季清黄一之登高",
        "author": "曹彦约",
        "content": "摇落江村菊就荒，苦无节物报重阳。\n病来欲废传杯旧，老去唯思着帽强。\n已变枫丹秋尽力，仅存萸紫晚添香。\n登高有景那能赋，唤取骚人赵与黄。",
        "dynasty": "宋",
        "collection_info": null
    },
    {
        "title": "次韵黄一之",
        "author": "曹彦约",
        "content": "芜尽田园学亦荒，衰年无復梦张阳。\n起予节裏心期合，及此年时脚力强。\n万古推迁陵谷变，几人登览姓名香。\n欲追奔逸惭驽蹇，始信人间有乘黄。",
        "dynasty": "宋",
        "collection_info": null
    },
    {
        "title": "九日遣兴",
        "author": "曹彦约",
        "content": "散诞平生百不忧，未应摇落学悲秋。\n傥来节物知寒暖，泛应宾朋任去留。\n落帽粗豪非宿好，插花姿媚怯英游。\n不如只把茱萸看，免叹尊前岁月流。",
        "dynasty": "宋",
        "collection_info": null
    },
    {
        "title": "次韵隆庆杨使君送别之章  其一",
        "author": "曹彦约",
        "content": "倾盖星桥忆去年，官联预说使君贤。\n别来风送空中月，此去云开剑裏天。\n治效龚黄方侧耳，交情嵇吕好差肩。\n相逢便作阳关曲，数日销魂正黯然。",
        "dynasty": "宋",
        "collection_info": null
    },
    {
        "title": "次韵隆庆杨使君送别之章  其二",
        "author": "曹彦约",
        "content": "细读君诗字字新，巧将盐豉入羹莼。\n也知世路催行客，更遣工歌劳使臣。\n千里身心空晤对，五经怀抱想纷纶。\n他年宛水昭亭外，把玩犹能绝点尘。",
        "dynasty": "宋",
        "collection_info": null
    },
    {
        "title": "春同伯中之栎田",
        "author": "曹彦约",
        "content": "莅卜他年正首丘，尚乘风日逐英游。\n平分正月春犹浅，断送元宵冷未休。\n藕断山钟黄蘗外，枝分水转石榴头。\n卷帘隠几俱为乐，付与涪翁闷得不。",
        "dynasty": "宋",
        "collection_info": null
    },
    {
        "title": "东庵新闢云栈",
        "author": "曹彦约",
        "content": "步出东门苇不航，以云名栈正相当。\n地临空阔天成险，水到回旋石作梁。\n万顷波涛一丘壑，百年官吏几循良。\n古来勿翦甘棠意，此地风流未可量。",
        "dynasty": "宋",
        "collection_info": null
    },
    {
        "title": "送赵安卿召除考功  其一",
        "author": "曹彦约",
        "content": "秉节归来乍赐环，握兰高处自催班。\n身趋地禁严凝上，名在湘清欵乃间。\n万竈艰难宽国步，一星咫尺近天颜。\n席前若问长沙事，只有深仁渗百蛮。",
        "dynasty": "宋",
        "collection_info": null
    },
    {
        "title": "送赵安卿召除考功  其二",
        "author": "曹彦约",
        "content": "五老重湖一腐儒，强令随牒应时须。\n杜陵身世霜前鬓，陶令田园雨后芜。\n梅菊满怀忧岁晚，松楸关念怯春濡。\n知音自是调元手，乞与还山护命符。",
        "dynasty": "宋",
        "collection_info": null
    },
    {
        "title": "次知县花名诗韵",
        "author": "曹彦约",
        "content": "天不长春又入冬，可能含笑拒霜风。\n凌霄器宇随时见，茉莉生涯到处穷。\n但可怜花成后约，莫将荳蔻掩前功。\n人生且进蔷微露，滴滴金钱总是空。",
        "dynasty": "宋",
        "collection_info": null
    },
    {
        "title": "晚登县陴",
        "author": "曹彦约",
        "content": "楼橹宽閒事力劳，新来人物旧蓬蒿。\n占留古意梅根老，压断寒声樠木高。\n地迥山川含鼓角，夜明星斗助弓刀。\n当时爱得莲无恙，一段清流绕屋敖。",
        "dynasty": "宋",
        "collection_info": null
    },
    {
        "title": "廖子晦以通书及龟山道乡晦庵帖见惠",
        "author": "曹彦约",
        "content": "文公垂宪墨淋浪，鼎立龟山更道乡。\n家有一焉犹冠绝，宝兹三者见珍藏。\n来从迭嶂层峦裏，置在光风霁月傍。\n收拾兵戎无一物，满船空载有归装。",
        "dynasty": "宋",
        "collection_info": null
    },
    {
        "title": "雨行宿高冈人家戏成口号",
        "author": "曹彦约",
        "content": "过了一坡更一坡，中间田道水成涡。\n雨来更骤担肩重，泥滑不休行步多。\n奈老杉松犹偃蹇，趋时桃李暂蹉跎。\n炊烟恋屋不肯出，夜宿人家烧薜萝。",
        "dynasty": "宋",
        "collection_info": null
    },
    {
        "title": "静坐对茶花偶作",
        "author": "曹彦约",
        "content": "菊后梅前冷落时，剪檀雕蜡酪为肌。\n人从老处亲平淡，花向无中补阙亏。\n地暖不忧春近远，窗空惟映月参差。\n病夫久废卢仝椀，鼻观从容圣得知。",
        "dynasty": "宋",
        "collection_info": null
    },
    {
        "title": "次韵晦父喜雨诗",
        "author": "曹彦约",
        "content": "何处鸣鸠只好音，谁家孝妇有冤心。\n古来禋祀关仍叔，今日兵饥忆华歆。\n王制不堪乖用仂，春秋从此却书霖。\n君诗好似灵湫水，清绝无人测浅深。",
        "dynasty": "宋",
        "collection_info": null
    },
    {
        "title": "同官约赋红梅成五十六字",
        "author": "曹彦约",
        "content": "淡中着色似狂颠，心与梅同迹不然。\n夺我焉支宁免俗，岂无膏沐独争先。\n辨桃认杏何人拙，压雪欺霜政自妍。\n只恐东君招不得，好修犹在竹篱边。",
        "dynasty": "宋",
        "collection_info": null
    },
    {
        "title": "落星寺",
        "author": "曹彦约",
        "content": "好风好雨旧关情，落在江心不强名。\n地尽匡庐犹变现，水连彭蠡略峥嵘。\n金山但设鱼龙险，滟滪空闻象马惊。\n争似清晖楼上好，重湖九迭互分明。",
        "dynasty": "宋",
        "collection_info": null
    },
    {
        "title": "送子通司法之官括苍",
        "author": "曹彦约",
        "content": "议礼蠲租两有声，老坡元不计身荣。\n为民受屈今谁似，有子能传近得名。\n此去掾曹无暖席，是中科律定持衡。\n公余更欲翻经籍，古道时才孰重轻。",
        "dynasty": "宋",
        "collection_info": null
    },
    {
        "title": "答赵守见贻之韵",
        "author": "曹彦约",
        "content": "已报新题下紫泥，尚留佳谶筑新堤。\n一心国事忉忉在，万口民歌剪剪齐。\n惜去辙须田父卧，催归诏有内臣赍。\n舍人若问朝天日，割尽黄云水满犁。",
        "dynasty": "宋",
        "collection_info": null
    },
    {
        "title": "送赵户侍出守镇江",
        "author": "曹彦约",
        "content": "都人车马闹城闉，似惜民曹更牧民。\n到处忠勤无粉饰，入朝言语有经纶。\n只今次辅须贤帅，自古维城必懿亲。\n报政不须三五月，姓名端的记严宸。",
        "dynasty": "宋",
        "collection_info": null
    },
    {
        "title": "和三十郎蜡梅韵",
        "author": "曹彦约",
        "content": "官黄新赐极恩荣，花不同梅与共名。\n颇谓寒中宜作伴，想因开早更为兄。\n世间何物疑真蜡，海上新来染碎琼。\n体得自香天分好，金涂铜砌却峥嵘。",
        "dynasty": "宋",
        "collection_info": null
    },
    {
        "title": "久雨叹",
        "author": "曹彦约",
        "content": "谁为戎首起边功，万里生灵一掷中。\n天为忧之连作雨，人无识者骤歌风。\n所期闢地今城守，不善因粮却火攻。\n古道君师意深远，改絃端的奏肤公。",
        "dynasty": "宋",
        "collection_info": null
    },
    {
        "title": "秋分后十日得暴雨",
        "author": "曹彦约",
        "content": "负固骄阳不忍回，执迷凉意误惊猜。\n倾盆雨势疑飞瀑，揭地风声敌迅雷。\n阶下决明添意气，庭前甘菊剩胚胎。\n可怜岁事今如此，麦壠蔬畦尚可培。",
        "dynasty": "宋",
        "collection_info": null
    },
    {
        "title": "豫章贺丁漕建台宴口号",
        "author": "曹彦约",
        "content": "车马盈门拨不开，綵衣新着绣衣来。\n壮怀风月归英簜，满意江山入酒杯。\n便觉阳和通嶰竹，已知春信到官梅。\n西江岂是留人处，筑得沙堤唤得回。",
        "dynasty": "宋",
        "collection_info": null
    },
    {
        "title": "晚梅",
        "author": "曹彦约",
        "content": "去年浮月动微熏，陨箨忧寒正杂羣。\n今日得春张万玉，采繁迎暖尚从军。\n花时十月连正月，岁事三分占一分。\n酒煮和羹还好在，预除芜秽莫纷纷。",
        "dynasty": "宋",
        "collection_info": null
    },
    {
        "title": "湖庄谢客",
        "author": "曹彦约",
        "content": "渐撤疎篱短作垣，与春期约老田园。\n晴多易得花开早，地迥难藏鸟语喧。\n我欲偷安频谢客，人谁见许数敲门。\n定知桃李平生误，下已成蹊漫不言。",
        "dynasty": "宋",
        "collection_info": null
    },
    {
        "title": "朔日迎客之章诸贤多有和者使君再赋仍次韵以谢",
        "author": "曹彦约",
        "content": "霜清石出水分流，邂逅骚人得志秋。\n落日断霞增逸气，小窗低户媿英游。\n苦无酒量能陪饮，只有诗盟可避愁。\n此地何哉添此瑞，建章新识九牙驺。",
        "dynasty": "宋",
        "collection_info": null
    },
    {
        "title": "飘飘台",
        "author": "曹彦约",
        "content": "清风怒折腰，断送斜川归。\n吾今已归了，无用频吹衣。",
        "dynasty": "宋",
        "collection_info": null
    },
    {
        "title": "经丘台",
        "author": "曹彦约",
        "content": "寻壑初不惮，经丘亦忘疲。\n人见崎岖处，不知心坦夷。",
        "dynasty": "宋",
        "collection_info": null
    },
    {
        "title": "祁门道中即事  其一",
        "author": "曹彦约",
        "content": "识面山川尚可寻，跳丸日月更相侵。\n语音改道家山近，行色不知春事深。",
        "dynasty": "宋",
        "collection_info": null
    },
    {
        "title": "祁门道中即事  其二",
        "author": "曹彦约",
        "content": "社雨初晴旧燕归，春膏潜动小鲜肥。\n桃花未必随人去，飞向行人行处飞。",
        "dynasty": "宋",
        "collection_info": null
    },
    {
        "title": "祁门道中即事  其三",
        "author": "曹彦约",
        "content": "餠饵商量全孕麦，衣裳消息半芽桑。\n山堂草色梦魂远，官路柳丝心绪长。",
        "dynasty": "宋",
        "collection_info": null
    },
    {
        "title": "祁门道中即事  其四",
        "author": "曹彦约",
        "content": "为爱幽乡度远村，支颐竚立爱山矾。\n栗留尚惜轻求友，反舌纷纷亦巧言。",
        "dynasty": "宋",
        "collection_info": null
    },
    {
        "title": "祁门道中即事  其五",
        "author": "曹彦约",
        "content": "修竹围墙草护阶，赏花庭院已安排。\n洛阳忠孝家何在，不贡姚黄更缅怀。",
        "dynasty": "宋",
        "collection_info": null
    },
    {
        "title": "祁门道中即事  其六",
        "author": "曹彦约",
        "content": "嶂迭峦层巧送青，一溪幽处小园亭。\n谁能换得王维手，洗我尘埃作画屏。",
        "dynasty": "宋",
        "collection_info": null
    },
    {
        "title": "祁门道中即事  其七",
        "author": "曹彦约",
        "content": "絃诵琅琅两岸闻，此风尤足张吾军。\n儿童相顾惊相问，莫是当年旧主人。",
        "dynasty": "宋",
        "collection_info": null
    },
    {
        "title": "祁门道中即事  其八",
        "author": "曹彦约",
        "content": "山木阴阴繫晚牛，水田漠漠任春鸥。\n长歌大笑却归去，长在农家今白头。",
        "dynasty": "宋",
        "collection_info": null
    },
    {
        "title": "祁门道中即事  其九",
        "author": "曹彦约",
        "content": "半沦溪谷半山冈，地狭民多尽盖藏。\n争道去年小丰稔，至今租米正输王。",
        "dynasty": "宋",
        "collection_info": null
    },
    {
        "title": "祁门道中即事  其一○",
        "author": "曹彦约",
        "content": "古来遗逸野人家，石磴崎岖阁道斜。\n犬吠人行都不问，杉篱空掩刺桐花。",
        "dynasty": "宋",
        "collection_info": null
    },
    {
        "title": "夜坐",
        "author": "曹彦约",
        "content": "道人心事略幽閒，落在星流羽檄间。\n吏退灯明书到眼，袖炉烘暖鹧鸪斑。",
        "dynasty": "宋",
        "collection_info": null
    },
    {
        "title": "偶成  其一",
        "author": "曹彦约",
        "content": "曩疑先贤啬于言，何不明明细细传。\n今省从前都错认，更加详后即纷然。",
        "dynasty": "宋",
        "collection_info": null
    },
    {
        "title": "偶成  其二",
        "author": "曹彦约",
        "content": "夫子文章不用为，从心到口没参差。\n咄哉韩子休污我，却道诗葩与易奇。",
        "dynasty": "宋",
        "collection_info": null
    },
    {
        "title": "偶成  其三",
        "author": "曹彦约",
        "content": "雪月风花总不知，雕奇镂巧学支离。\n四时多少閒光景，无箇閒人领略伊。",
        "dynasty": "宋",
        "collection_info": null
    },
    {
        "title": "偶成  其四",
        "author": "曹彦约",
        "content": "勿学唐人李杜痴，作诗须作古人诗。\n世传李杜文章伯，问着关雎恐不知。",
        "dynasty": "宋",
        "collection_info": null
    },
    {
        "title": "偶成  其五",
        "author": "曹彦约",
        "content": "诗痴正自不烦攻，只为英才辄堕中。\n今日已成风俗后，后生箇箇入樊笼。",
        "dynasty": "宋",
        "collection_info": null
    },
    {
        "title": "偶成  其六",
        "author": "曹彦约",
        "content": "儒风一变至于道，此是尧夫未识儒。\n除却儒风如更有，将馿骑了復寻馿。",
        "dynasty": "宋",
        "collection_info": null
    },
    {
        "title": "偶成  其七",
        "author": "曹彦约",
        "content": "当敬不敬谓之悖，当正不正谓之谀。\n是中适莫俱难着，意态微生已觉疏。",
        "dynasty": "宋",
        "collection_info": null
    },
    {
        "title": "偶成  其八",
        "author": "曹彦约",
        "content": "桃红柳绿簇春华，燕语鶑啼尽日嘉。\n谁信声声沂水咏，又知处处杏坛家。",
        "dynasty": "宋",
        "collection_info": null
    },
    {
        "title": "偶成  其九",
        "author": "曹彦约",
        "content": "可惜有生都衮衮，如何终日只纷纷。\n满前妙景无人识，到处清音独我闻。",
        "dynasty": "宋",
        "collection_info": null
    },
    {
        "title": "偶成  其一○",
        "author": "曹彦约",
        "content": "我吟诗处鶑啼处，我起行时蝶舞时。\n踏着此机何所似，陶然如醉又如痴。",
        "dynasty": "宋",
        "collection_info": null
    },
    {
        "title": "偶成  其一一",
        "author": "曹彦约",
        "content": "此道元来即是心，人人抛却去求深。\n不知求却翻成外，若是吾心底用寻。",
        "dynasty": "宋",
        "collection_info": null
    },
    {
        "title": "偶成  其一二",
        "author": "曹彦约",
        "content": "谁省吾心即是仁，荷他先哲为人深。\n分明说了犹疑在，更问如何是本心。",
        "dynasty": "宋",
        "collection_info": null
    },
    {
        "title": "偶成  其一三",
        "author": "曹彦约",
        "content": "若问如何是此心，能思能索又能寻。\n汝心底用他人说，只是寻常用底心。",
        "dynasty": "宋",
        "collection_info": null
    },
    {
        "title": "偶成  其一四",
        "author": "曹彦约",
        "content": "此心用处没踪由，拟待思量是讨愁。\n但只事亲兼事长，只如此去莫回头。",
        "dynasty": "宋",
        "collection_info": null
    },
    {
        "title": "偶成  其一五",
        "author": "曹彦约",
        "content": "可笑禅流错用心，或思或罢两追寻。\n穷年费煞精神后，陷入泥涂辗转深。",
        "dynasty": "宋",
        "collection_info": null
    },
    {
        "title": "偶成  其一六",
        "author": "曹彦约",
        "content": "心裏虚明象太空，干坤日月总包笼。\n从来箇片閒田地，难定西南与北东。",
        "dynasty": "宋",
        "collection_info": null
    },
    {
        "title": "偶成  其一七",
        "author": "曹彦约",
        "content": "莫将爱敬復雕镌，一片真纯得自全。\n待得将心去鈎索，旋栽荆棘向芝田。",
        "dynasty": "宋",
        "collection_info": null
    },
    {
        "title": "偶成  其一八",
        "author": "曹彦约",
        "content": "忽认胸中一团气，一团气裏空无地。\n既空无地更何义，此无广狭无一二。",
        "dynasty": "宋",
        "collection_info": null
    },
    {
        "title": "偶成  其一九",
        "author": "曹彦约",
        "content": "恶习起时能自讼，谁知此是天然勇。\n多少禅流妄诋诃，不知此勇元不动。",
        "dynasty": "宋",
        "collection_info": null
    },
    {
        "title": "偶成  其二○",
        "author": "曹彦约",
        "content": "回心三月不违仁，已后元曾小失真。\n一片云花轻着水，冥冥不復省漓醇。",
        "dynasty": "宋",
        "collection_info": null
    },
    {
        "title": "偶成  其二一",
        "author": "曹彦约",
        "content": "有心切勿去鈎玄，鈎得玄来在外边。\n何似罢休依本分，孝慈忠信乃天然。",
        "dynasty": "宋",
        "collection_info": null
    },
    {
        "title": "伯量同二弟欲见访湖庄以诗告至褒拂过情辄次其韵  其一",
        "author": "曹彦约",
        "content": "清江一曲界间关，倚作琴声上下滩。\n鹊报主人知有喜，惠然金玉总称难。",
        "dynasty": "宋",
        "collection_info": null
    },
    {
        "title": "伯量同二弟欲见访湖庄以诗告至褒拂过情辄次其韵  其二",
        "author": "曹彦约",
        "content": "笑杀商山绮与园，几年烦使护风寒。\n只今勋业纔如此，孤负衰颜镜裏看。",
        "dynasty": "宋",
        "collection_info": null
    },
    {
        "title": "伯量同二弟欲见访湖庄以诗告至褒拂过情辄次其韵  其三",
        "author": "曹彦约",
        "content": "年来夺锦马羣空，而况君家有八龙。\n传与乡人经济策，问焉何惜少舂容。",
        "dynasty": "宋",
        "collection_info": null
    },
    {
        "title": "水仙",
        "author": "曹彦约",
        "content": "盈盈蝶粉衬蜂黄，水国仙人内样粧。\n同在寒梅应媿死，枯枝犹说傲冰霜。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其一",
        "author": "曹彦约",
        "content": "立说招携与殪戎，两端蛮触互论功。\n古来帝力通南北，山过焉支岭度葱。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其二",
        "author": "曹彦约",
        "content": "逢危无策媿时才，怀抱何曾得好开。\n衮衮捷书来不断，活人基本要深培。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其三",
        "author": "曹彦约",
        "content": "羽檄交驰骇电奔，诏书频下想天恩。\n旧时懒惰如魔去，祇有书生习尚存。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其四",
        "author": "曹彦约",
        "content": "营垒家家说望夫，将军志远在余吾。\n从来万甲千金费，曾有因粮事也无。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其五",
        "author": "曹彦约",
        "content": "我句拙于贫女粧，尊前替戾敢承当。\n何人错比罗敷艳，枉赋诗人陌上桑。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其六",
        "author": "曹彦约",
        "content": "特特新诗满意来，中间华藻任铺排。\n不知养拙干戈裏，但觉愁端变好怀。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其七",
        "author": "曹彦约",
        "content": "孤负灵蓍续短蓬，宠光枯枿附春藂。\n他年贾至岑参句，得入诗编託杜公。",
        "dynasty": "宋",
        "collection_info": null
    },
    {
        "title": "韩耕道次八绝句韵见寄因和答之  其八",
        "author": "曹彦约",
        "content": "昌黎世有简编孙，邺下常传慷慨言。\n忆得此公端的健，但将忠力復名门。",
        "dynasty": "宋",
        "collection_info": null
    },
    {
        "title": "湖庄杂诗  其一",
        "author": "曹彦约",
        "content": "雨后人家菜麦香，旋涡流水乱横塘。\n青春未有阑珊意，付与游人自此忙。",
        "dynasty": "宋",
        "collection_info": null
    },
    {
        "title": "湖庄杂诗  其二",
        "author": "曹彦约",
        "content": "家家有分閒桃李，岁岁相亲旧燕鶑。\n老子今年风味恶，稻针麻甲尚关情。",
        "dynasty": "宋",
        "collection_info": null
    },
    {
        "title": "横舟弟相别年余阻一江之水彼此皆病未有可会之日向得一两诗多悼亡感慨不忍和答今乃粲然盈册老眼增明适兹喜雨取登楼喜雨之作先次韵三章不能多也  其一",
        "author": "曹彦约",
        "content": "好诗好雨适相逢，抖尽襟怀要折衝。\n自古天人无间断，宁因水旱辍良农。",
        "dynasty": "宋",
        "collection_info": null
    },
    {
        "title": "横舟弟相别年余阻一江之水彼此皆病未有可会之日向得一两诗多悼亡感慨不忍和答今乃粲然盈册老眼增明适兹喜雨取登楼喜雨之作先次韵三章不能多也  其二",
        "author": "曹彦约",
        "content": "阻饥传播骨先寒，愁把台评子细看。\n頼有重霉三日雨，向来枯涸已瀰漫。",
        "dynasty": "宋",
        "collection_info": null
    },
    {
        "title": "横舟弟相别年余阻一江之水彼此皆病未有可会之日向得一两诗多悼亡感慨不忍和答今乃粲然盈册老眼增明适兹喜雨取登楼喜雨之作先次韵三章不能多也  其三",
        "author": "曹彦约",
        "content": "我有鸰原或尼之，一江横绝谩涟漪。\n幸哉未隔池塘梦，鼎脔初尝豹一窥。",
        "dynasty": "宋",
        "collection_info": null
    },
    {
        "title": "三绝句赋和靖梅  其一",
        "author": "曹彦约",
        "content": "落在西湖有岁年，不因和靖独争妍。\n谁知道尽香和影，万古新诗不在编。",
        "dynasty": "宋",
        "collection_info": null
    },
    {
        "title": "三绝句赋和靖梅  其二",
        "author": "曹彦约",
        "content": "人如和靖清难比，花似寒梅秀可餐。\n却问荔支何所似，江瑶初雪水晶盘。",
        "dynasty": "宋",
        "collection_info": null
    },
    {
        "title": "三绝句赋和靖梅  其三",
        "author": "曹彦约",
        "content": "观莳芬芳也自奇，汉壶贮水最相宜。\n只应卧我明窗下，不似湖边纵鹤时。",
        "dynasty": "宋",
        "collection_info": null
    },
    {
        "title": "毛希元提干有庐山癖既卜筑居之又作卧龙楼与玉京道院一时诸老皆为赋诗矣知贱子非所长而亦令赋何也作三绝句资一笑  其一",
        "author": "曹彦约",
        "content": "锦绣裁成九迭山，山山佳处水萦环。\n无心但有云来往，看得高人取次閒。",
        "dynasty": "宋",
        "collection_info": null
    },
    {
        "title": "毛希元提干有庐山癖既卜筑居之又作卧龙楼与玉京道院一时诸老皆为赋诗矣知贱子非所长而亦令赋何也作三绝句资一笑  其二",
        "author": "曹彦约",
        "content": "卧龙消息合为霖，别派先通一綫心。\n若向祁山听响震，定知梁父不须吟。",
        "dynasty": "宋",
        "collection_info": null
    },
    {
        "title": "毛希元提干有庐山癖既卜筑居之又作卧龙楼与玉京道院一时诸老皆为赋诗矣知贱子非所长而亦令赋何也作三绝句资一笑  其三",
        "author": "曹彦约",
        "content": "玉京仙境发山谣，未把芙蓉意已消。\n此处尚堪诗兴在，当年行乐亦云聊。",
        "dynasty": "宋",
        "collection_info": null
    },
    {
        "title": "望庐山",
        "author": "曹彦约",
        "content": "暮年秋色恋江乡，酒熟鱼肥蟹着黄。\n已见庐山非入梦，一帆风稳称归航。",
        "dynasty": "宋",
        "collection_info": null
    },
    {
        "title": "游惠山观第二泉  其一",
        "author": "曹彦约",
        "content": "僧人颜似松杉老，斋饭味知泉石多。\n我不能茶有风冷，爱山成癖欠消磨。",
        "dynasty": "宋",
        "collection_info": null
    },
    {
        "title": "游惠山观第二泉  其二",
        "author": "曹彦约",
        "content": "自逢陆老问君名，又见苏公记此行。\n从此却归庐阜去，岂无声寄谷帘兄。",
        "dynasty": "宋",
        "collection_info": null
    },
    {
        "title": "蜀海棠",
        "author": "曹彦约",
        "content": "西蜀佳人巧欲言，红酣犹带醉时魂。\n子规叫断黄昏后，却忆乡情染露痕。",
        "dynasty": "宋",
        "collection_info": null
    },
    {
        "title": "余干史子固本知县趋朝便舟见访以四绝句叙旧次其韵  其一",
        "author": "曹彦约",
        "content": "再拜新篇极主臣，咏真何必更寻真。\n论心十八年前事，诗律交情更可人。",
        "dynasty": "宋",
        "collection_info": null
    },
    {
        "title": "余干史子固本知县趋朝便舟见访以四绝句叙旧次其韵  其二",
        "author": "曹彦约",
        "content": "虎榜初传淡墨名，饶山何重泰山轻。\n日边未得春风力，江右惟高月旦评。",
        "dynasty": "宋",
        "collection_info": null
    },
    {
        "title": "余干史子固本知县趋朝便舟见访以四绝句叙旧次其韵  其三",
        "author": "曹彦约",
        "content": "仕已都无喜愠三，有弦不解但操南。\n归来稳上论思直，政尔民情已熟谙。",
        "dynasty": "宋",
        "collection_info": null
    },
    {
        "title": "余干史子固本知县趋朝便舟见访以四绝句叙旧次其韵  其四",
        "author": "曹彦约",
        "content": "岂无鱼鴈懒传书，枯枿春风不用嘘。\n只有简编遮眼在，马牛犹得远襟裾。",
        "dynasty": "宋",
        "collection_info": null
    },
    {
        "title": "迎春花  其一",
        "author": "曹彦约",
        "content": "锦作熏笼越样新，迎春犹及送还春。\n花时色与香如此，花后娟娟更可人。",
        "dynasty": "宋",
        "collection_info": null
    },
    {
        "title": "迎春花  其二",
        "author": "曹彦约",
        "content": "睡入华胥日未曛，博山何在宝香闻。\n觉来但有南窗静，叶瘦花肥醉锦熏。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其一",
        "author": "曹彦约",
        "content": "照人精采驻元戎，与我驱驰录近功。\n想见玉箫声远夜，乱芟篁竹剉春葱。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其二",
        "author": "曹彦约",
        "content": "新来鈇钺授当才，岳下浮云日日开。\n易得成功难更好，鼎和诸将熟栽培。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其三",
        "author": "曹彦约",
        "content": "谩捐儋耳非长策，便戮先零亦少恩。\n整了六师须禁暴，本朝元气要长存。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其四",
        "author": "曹彦约",
        "content": "深居处女静无粧，脱兔飞时势莫当。\n已捷不须三舍避，便将战处入耕桑。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其五",
        "author": "曹彦约",
        "content": "争先报国耻非夫，过后论功失故吾。\n志士斗量贤士少，赤松游处智名无。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其六",
        "author": "曹彦约",
        "content": "并辔游人任往来，透墙春色已安排。\n花时却记梅前事，秀水如何不永怀。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其七",
        "author": "曹彦约",
        "content": "忧世愁肠转断蓬，趋时好色上芳藂。\n古来只有春平直，披拂年来也不公。",
        "dynasty": "宋",
        "collection_info": null
    },
    {
        "title": "奉陪黄帅机访问元夕战场归涂见人家园池花木相与叹息既帅机书前所作八诗示滕审言不及予也枕上不能记韵效唐人和诗体自赋八绝句因以寓意  其八",
        "author": "曹彦约",
        "content": "为渠着姓黄山谷，结友齐名杜审言。\n领略残膏沾丐我，彊书酬唱入坡门。",
        "dynasty": "宋",
        "collection_info": null
    },
    {
        "title": "催花",
        "author": "曹彦约",
        "content": "催花径裏日千回，祗恐催开落又催。\n老性只宜风雨后，绿阴青子款相陪。",
        "dynasty": "宋",
        "collection_info": null
    },
    {
        "title": "道傍得熟人家",
        "author": "曹彦约",
        "content": "旧雨留烟饰短垣，浅沙催水撼衡门。\n旗帘动眼新迎客，䆉䅉关心故弄孙。",
        "dynasty": "宋",
        "collection_info": null
    },
    {
        "title": "县郭新居人家",
        "author": "曹彦约",
        "content": "苟简诛茅胜野盘，託身城郭爱平安。\n五更人语惊鸡犬，壁漏檐疎共一寒。",
        "dynasty": "宋",
        "collection_info": null
    },
    {
        "title": "荷花",
        "author": "曹彦约",
        "content": "写遍阶头万叶红，不成无味只书空。\n绛绡剥尽红酥凸，给与烦襟作冷风。",
        "dynasty": "宋",
        "collection_info": null
    },
    {
        "title": "汉阴县驿有连理山茶旧尝远送上官扰及百姓根条槎牙邻于戕贼干道初有使者沮其事今婆娑蓊蔚为一邑壮观因见何令壁间所书赋二十八字",
        "author": "曹彦约",
        "content": "逞艷呈祥祇自歼，何人攫取更趋炎。\n只将勿剪看君子，爱物安民处己廉。",
        "dynasty": "宋",
        "collection_info": null
    },
    {
        "title": "谢朱鹤皋招饮四诗  其一",
        "author": "曹彦约",
        "content": "过雨桃花坠晚红，及时庭草翠翻风。\n倚窗细究天人理，六籍元无一字空。",
        "dynasty": "宋",
        "collection_info": null
    },
    {
        "title": "谢朱鹤皋招饮四诗  其二",
        "author": "曹彦约",
        "content": "东皇无意染青红，长养犹资五日风。\n收拾英华入新句，祥云蔼蔼媚春空。",
        "dynasty": "宋",
        "collection_info": null
    },
    {
        "title": "谢朱鹤皋招饮四诗  其三",
        "author": "曹彦约",
        "content": "石火能留几许红，人生南北马牛风。\n春光倒指无多日，相遇休辞酒盏空。",
        "dynasty": "宋",
        "collection_info": null
    },
    {
        "title": "谢朱鹤皋招饮四诗  其四",
        "author": "曹彦约",
        "content": "六年奔走汗颜红，此日行吟两袖风。\n俗虑湔磨有诗册，凈看明月照长空。",
        "dynasty": "宋",
        "collection_info": null
    },
    {
        "title": "偶作  其一",
        "author": "曹彦约",
        "content": "此天然处不亦妙，费尽思量却不到。\n有时父召急趋前，不觉不知造渊奥。\n此时合勒承认状，从古痴顽何不晓。",
        "dynasty": "宋",
        "collection_info": null
    },
    {
        "title": "偶作  其二",
        "author": "曹彦约",
        "content": "太极奚河图，河图非太极。\n矧復赘无极，哀哉何太息。\n何不观古圣，一一已默识。\n□湖为作图，交扰而曲屈。\n是孰知五行，五行皆妙质。\n不可离合论，浑浑体自一。\n安得孔子生，邪说俱荡涤。\n哀哉復哀哉，太息復太息。",
        "dynasty": "宋",
        "collection_info": null
    },
    {
        "title": "朝梳怨",
        "author": "曹彦约",
        "content": "朝梳九迭云，到暮不成雨。\n一日变千丝，只作愁机杼。\n愁至云成幕，小雨和丝落。\n愁去脸成霞，雨霁庭下花。\n折花愁雨湿，护惜鲛绡立。\n蜂蝶爱花红，花心应未同。",
        "dynasty": "宋",
        "collection_info": null
    },
    {
        "title": "酬杨伯洪",
        "author": "曹彦约",
        "content": "扁舟下峡七经年，犹忆西民困备边。\n已病一夫空有议，误谋元帅本非贤。\n公朝虑蜀天常近，之子忧时火未然。\n遇合却留经济用，此行应不媿登仙。",
        "dynasty": "宋",
        "collection_info": null
    },
    {
        "title": "借诗话于应祥弟有不许点抹之约作诗戏之",
        "author": "危稹",
        "content": "我有读书癖，每喜以笔界。\n抹黄饰句眼，施朱表事派。\n此手定权衡，众理析畎浍。\n历历灿可观，开卷如画绘。\n知君笃友于，因从借诗话。\n过手有约言，不许一笔坏。\n自语落我耳，便觉意生械。\n明朝试静观，议论颇澎湃。\n读到会意处，时时欲犯戒。\n将举手復止，火侧禁搔疥。\n技痒无所施，闷怀时一噫。\n只可捲还君，如此读不快。\n千驷容可轻，君抱亦少隘。\n昨问鸡林人，尚有此编卖。\n典衣须一收，吾炙当痛嘬。",
        "dynasty": "宋",
        "collection_info": null
    },
    {
        "title": "上隆兴赵帅",
        "author": "危稹",
        "content": "买宅须买千万邻，季雅喜得王僧珍。\n买山百万復谁与，襄阳节度真主人。\n我生兀兀钻蠹简，不肯低头植资产。\n缀名虎榜二十年，依旧酸寒广文饭。\n绿鬓半作星星华，岂堪风雨犹无家。\n大鹏小鷃各自适，只有鸿鴈长汀沙。\n弟昆团栾虽足乐，老屋萧条不堪着。\n玉堂便是无骨相，也合专侬一丘壑。\n近来卜筑穷冥搜，十里而近依松楸。\n骊龙塘上邓家丘，半山老人所钓游。\n半山天下文章伯，邓家声名亦辉赫。\n断碑犹在古墙阴，好句曾经写山色。\n买邻得此天所予，独欠山资无觅处。\n平生駡钱作阿堵，仓卒呼渠宁肯顾。\n君侯地位高入云，笔所到处皆成春。\n万间广厦芘许远，岂无一室栖贫身。\n王邓故处为邻曲，更得赵侯钱买屋。\n便哦诗句谢山神，饮水也胜樽酒绿。",
        "dynasty": "宋",
        "collection_info": null
    },
    {
        "title": "鹤",
        "author": "危稹",
        "content": "楚楚雪衣明，烟霞径裏行。\n不管陶令野，有节伯夷清。\n一见消尘虑，相亲长道情。\n秋风着梧叶，时作九皋声。",
        "dynasty": "宋",
        "collection_info": null
    },
    {
        "title": "王架阁夙有棋癖尝于和篇中讥其不工架阁颇讳恶其说復次韵戏之",
        "author": "危稹",
        "content": "刘伶耽于酒，渊明玩于菊。\n君乃癖于文，爱棋尤更笃。\n文高新掌故，棋只前秘读。\n我昨却莱兵，书法谨夹谷。\n不知君讳之，护名如护玉。\n耻鼓赵王瑟，欲举渐离筑。\n明发疾呼予，开枰数反覆。\n盛气欲吞敌，厉响亦惊俗。\n失利頳凑颊，得隽喜填腹。\n势固健于常，手终弱于仆。\n君名高天下，此特一不足。\n小负毋重争，旁观有静瞩。\n大明昧于小，月固不胜烛。\n切勿罪刘五，此笔兢所录。",
        "dynasty": "宋",
        "collection_info": null
    },
    {
        "title": "题杨妃牙痛图",
        "author": "危稹",
        "content": "痛入香龈是不禁，三郎心痛亦何深。\n当时更有唇亡处，自是君王不动心。",
        "dynasty": "宋",
        "collection_info": null
    },
    {
        "title": "挽同年胡司门",
        "author": "危稹",
        "content": "期集盟惟旧，交承契更深。\n雨声春共酌，灯影夜同吟。\n接武方尧殿，招魂遽楚音。\n尤怜哭君日，来纳惜时金。",
        "dynasty": "宋",
        "collection_info": null
    },
    {
        "title": "藕花中未开之荷穿叶而出",
        "author": "危稹",
        "content": "风清宴瑶池，正拥万姬醉。\n忽有青衫人，穿仗献封事。",
        "dynasty": "宋",
        "collection_info": null
    },
    {
        "title": "春日有感三首  其一",
        "author": "危稹",
        "content": "春入长安百万家，湖边无日不香车。\n一株柳色吾无分，看杀庭前荠菜花。",
        "dynasty": "宋",
        "collection_info": null
    },
    {
        "title": "春日有感三首  其二",
        "author": "危稹",
        "content": "看书数叶眼花旋，推过熏炉去打眠。\n五十压头衰白尽，书无灵圣事茫然。",
        "dynasty": "宋",
        "collection_info": null
    },
    {
        "title": "春日有感三首  其三",
        "author": "危稹",
        "content": "情知老却流鶑了，争奈狂如蛱蝶何。\n尚有紫薇红药在，佳人休唱怨春歌。",
        "dynasty": "宋",
        "collection_info": null
    },
    {
        "title": "上雷漕",
        "author": "危稹",
        "content": "破裘芒履晚山前，手抱乌桐白玉絃。\n闻道知音在高处，一声弹入紫微天。",
        "dynasty": "宋",
        "collection_info": null
    },
    {
        "title": "经从丰城谒于房州于令侍姬歌舞进酒二首  其一",
        "author": "危稹",
        "content": "蛾眉对歌舞凉伊，舞身还逐歌声齐。\n捲花万段忽进酒，斗高蝴蝶飞来低。",
        "dynasty": "宋",
        "collection_info": null
    },
    {
        "title": "经从丰城谒于房州于令侍姬歌舞进酒二首  其二",
        "author": "危稹",
        "content": "更有佳人在空谷，能唱春风天上曲。\n何时得上金玉堂，一声飞度龙吟竹。",
        "dynasty": "宋",
        "collection_info": null
    },
    {
        "title": "送刘帅归蜀",
        "author": "危稹",
        "content": "万水朝东弱水西，先生归去老峨眉。\n人閒那得楼千尺，望得峨眉山见时。",
        "dynasty": "宋",
        "collection_info": null
    },
    {
        "title": "赠书肆陈解元  其一",
        "author": "危稹",
        "content": "巽斋幸自少人知，饭饱官闲睡转宜。\n刚被旁人去饶舌，刺桐花下客求诗。",
        "dynasty": "宋",
        "collection_info": null
    },
    {
        "title": "赠书肆陈解元  其二",
        "author": "危稹",
        "content": "兀坐书林自切磋，阅人应似阅书多。\n未知买得君书去，不负君书人几何。",
        "dynasty": "宋",
        "collection_info": null
    },
    {
        "title": "题吴淑妃真子",
        "author": "危稹",
        "content": "海静江澄玉雪腮，何年和月下瑶台。\n卷中不敢端详看，曾得君王一笑来。",
        "dynasty": "宋",
        "collection_info": null
    },
    {
        "title": "春日即事",
        "author": "危稹",
        "content": "麦风翻陇泼浓绿，花露滴枝粘老红。\n小立楼头检春事，一丝暖日坠青虫。",
        "dynasty": "宋",
        "collection_info": null
    },
    {
        "title": "闻鶑",
        "author": "危稹",
        "content": "天上金衣侣，还能贶草莱。\n风流晋王谢，言语汉邹枚。\n公等久安在，今从何处来。\n山禽正嘈杂，慰我日徘徊。",
        "dynasty": "宋",
        "collection_info": null
    },
    {
        "title": "送孙行之出守衡阳",
        "author": "危稹",
        "content": "日日江头送客行，况闻君去作专城。\n心存臣子无中外，士繫朝廷有重轻。\n谏疏满怀催上道，中原万事想关情。\n戎葵到底还倾日，侧耳衡阳来鴈声。",
        "dynasty": "宋",
        "collection_info": null
    },
    {
        "title": "挽月湖二首  其一",
        "author": "危稹",
        "content": "天胡夺我老先生，轩冕丛中玉雪清。\n英石数拳归艇重，月湖千顷世缘轻。\n云山买得无余俸，句法流将不尽名。\n头白贾生非不遇，所言向已略施行。",
        "dynasty": "宋",
        "collection_info": null
    },
    {
        "title": "挽月湖二首  其二",
        "author": "危稹",
        "content": "诏书屡趣入承明，黄阁前头不肯登。\n苦欲归休同野老，本来清浄是禅僧。\n苔生文塔今成古，影挂山房唤不譍。\n犹想经行泉石处，倚岩憔悴一枯藤。",
        "dynasty": "宋",
        "collection_info": null
    },
    {
        "title": "送晁告院得南康",
        "author": "危稹",
        "content": "我是康庐旧冷官，梦魂今尚忆云端。\n山将草色到天碧，泉带松声出谷寒。\n仙观几年留鹤隠，古潭有日起龙蟠。\n史君肯着诗料理，乞我蛮笺半幅看。",
        "dynasty": "宋",
        "collection_info": null
    },
    {
        "title": "上赵总领",
        "author": "危稹",
        "content": "一见烦公道眼明，悬知彻底五湖清。\n岂期天上张公子，犹记当年刘更生。\n几度夜深流水操，无人心认断肠声。\n平生不面却相识，黄鹤楼前今一鸣。",
        "dynasty": "宋",
        "collection_info": null
    },
    {
        "title": "接客篇",
        "author": "危稹",
        "content": "接客接客，高亦接，低亦接。\n大儿稳善会传茶，小儿踉蹡能作揖。\n家人不用翦髻云，我典唐书充馔设。\n唐书典了犹可赎，宾客不来门户俗。",
        "dynasty": "宋",
        "collection_info": null
    },
    {
        "title": "郭公篇",
        "author": "危稹",
        "content": "郭公郭公，闻尔失国春秋时，何事到此犹悲啼。\n郭公前言亡国故，当时只缘臣子误。\n百年社稷不得归，而今家住柘冈西。\n满目春风都是恨，声声说与齐侯知。\n国亡矣，君勉之。",
        "dynasty": "宋",
        "collection_info": null
    },
    {
        "title": "妇叹",
        "author": "危稹",
        "content": "记得萧郎登第时，谓言即日凤皇池。\n而今老等閒官职，日欠人钱夜欠诗。",
        "dynasty": "宋",
        "collection_info": null
    },
    {
        "title": "牵牛花",
        "author": "危稹",
        "content": "青青柔蔓遶修篁，刷翠成花着处芳。\n应是折从河鼓手，天孙斜插鬓云香。",
        "dynasty": "宋",
        "collection_info": null
    },
    {
        "title": "送柴中行出守章贡",
        "author": "危稹",
        "content": "力为君王乞得州，补天未了石还收。\n人才自系国轻重，吾道亦关公去留。\n殿角纔辞槐影日，船头便转荻花秋。\n竞夸祖帐都门外，谁识眉攒杜甫愁。",
        "dynasty": "宋",
        "collection_info": null
    },
    {
        "title": "寄真西山",
        "author": "危稹",
        "content": "有美真夫子，平生心泰和。\n令名香宇宙，厚德福山河。\n有客湖湘至，谈公政化多。\n莫侵霜鬓否，书至报如何。",
        "dynasty": "宋",
        "collection_info": null
    },
    {
        "title": "句  其一",
        "author": "危稹",
        "content": "马嵬路险失妃子，金谷楼高堕绿珠。",
        "dynasty": "宋",
        "collection_info": null
    },
    {
        "title": "句  其二",
        "author": "危稹",
        "content": "梅以白为正，菊以黄为正。",
        "dynasty": "宋",
        "collection_info": null
    },
    {
        "title": "碧岩吟",
        "author": "金朋说",
        "content": "苍苍岩上树，夜气积而然。\n念彼人之学，盈科为有源。",
        "dynasty": "宋",
        "collection_info": null
    },
    {
        "title": "积学吟",
        "author": "金朋说",
        "content": "莠除苗自长，醅化醴方醇。\n学至盎然后，眼前皆是春。",
        "dynasty": "宋",
        "collection_info": null
    },
    {
        "title": "诚意吟",
        "author": "金朋说",
        "content": "正心谨独时，笃实惟精一。\n克念寸不欺，充然四端立。",
        "dynasty": "宋",
        "collection_info": null
    },
    {
        "title": "正心吟",
        "author": "金朋说",
        "content": "明诚道不离，知格无邪僞。\n中正着吾心，毋为私欲蔽。",
        "dynasty": "宋",
        "collection_info": null
    },
    {
        "title": "自欺吟",
        "author": "金朋说",
        "content": "揠苗昧所养，乞祭骄其妻。\n诡遇得禽者，宁无惭嬖奚。",
        "dynasty": "宋",
        "collection_info": null
    },
    {
        "title": "读书吟",
        "author": "金朋说",
        "content": "读书本卫道，何以道欺人。\n古害称杨墨，而今害益深。",
        "dynasty": "宋",
        "collection_info": null
    },
    {
        "title": "闲居吟",
        "author": "金朋说",
        "content": "斗室安居广，炉香乐性闲。\n不欺幽独境，无愧两仪间。",
        "dynasty": "宋",
        "collection_info": null
    },
    {
        "title": "芸禾吟",
        "author": "金朋说",
        "content": "芸禾雨苦连，草秽何能蠲。\n借问司农者，俱云不得天。",
        "dynasty": "宋",
        "collection_info": null
    },
    {
        "title": "修身吟",
        "author": "金朋说",
        "content": "克己工夫熟，磋磨日日新。\n形端仪表正，汤圣自盘铭。",
        "dynasty": "宋",
        "collection_info": null
    },
    {
        "title": "齐家吟",
        "author": "金朋说",
        "content": "齐家先正己，标准自吾身。\n动息从心裏，规模卫武箴。",
        "dynasty": "宋",
        "collection_info": null
    },
    {
        "title": "省斋吟",
        "author": "金朋说",
        "content": "修己师曾子，为人谋必忠。\n信诚交以道，传习熟加工。",
        "dynasty": "宋",
        "collection_info": null
    },
    {
        "title": "夏日山居",
        "author": "金朋说",
        "content": "时当夏日临，酷暑避无地。\n唯对碧岩山，清凉又安逸。",
        "dynasty": "宋",
        "collection_info": null
    },
    {
        "title": "种豆吟",
        "author": "金朋说",
        "content": "南亩种豆苗，苗稀草犹胜。\n农人费锄耘，凶秽何不凈。",
        "dynasty": "宋",
        "collection_info": null
    },
    {
        "title": "种柳吟",
        "author": "金朋说",
        "content": "种柳护吾庐，无妨隠者居。\n绿酬一樽酒，青映五车书。",
        "dynasty": "宋",
        "collection_info": null
    },
    {
        "title": "赋归吟",
        "author": "金朋说",
        "content": "松菊存陶径，弦歌绝武城。\n江东新发棹，僮仆笑相迎。",
        "dynasty": "宋",
        "collection_info": null
    },
    {
        "title": "冬雪吟",
        "author": "金朋说",
        "content": "彤云垂四野，六出舞漫天。\n却笑广文郑，严寒无坐毡。",
        "dynasty": "宋",
        "collection_info": null
    },
    {
        "title": "种桃吟",
        "author": "金朋说",
        "content": "分种玄都观，移根出武陵。\n河阳花满县，曾历避狂秦。",
        "dynasty": "宋",
        "collection_info": null
    },
    {
        "title": "种梅吟",
        "author": "金朋说",
        "content": "栽梅沿屋角，幽趣少人知。\n雪后月明夜，孤芳吐几枝。",
        "dynasty": "宋",
        "collection_info": null
    },
    {
        "title": "种松吟",
        "author": "金朋说",
        "content": "人皆爱桃李，我爱种青松。\n桃李易凋谢，青松却耐寒。",
        "dynasty": "宋",
        "collection_info": null
    },
    {
        "title": "种竹吟",
        "author": "金朋说",
        "content": "种竹清无俗，虚心耐岁寒。\n凭窗风日爽，诗酒可盘桓。",
        "dynasty": "宋",
        "collection_info": null
    },
    {
        "title": "种菊吟",
        "author": "金朋说",
        "content": "众卉竞春妍，芬芳无彼此。\n霜寒摇落时，独秀何如尔。",
        "dynasty": "宋",
        "collection_info": null
    },
    {
        "title": "晨鸡吟",
        "author": "金朋说",
        "content": "司晨兼五德，曾伴宋宗窗。\n日攘能防慎，终当免镬汤。",
        "dynasty": "宋",
        "collection_info": null
    },
    {
        "title": "持敬斋吟",
        "author": "金朋说",
        "content": "恭己时存养，敬以充四端。\n唯狂能克念，作圣抑何难。",
        "dynasty": "宋",
        "collection_info": null
    },
    {
        "title": "止斋吟",
        "author": "金朋说",
        "content": "知止于至善，修身止用诚。\n五伦止此定，明德日新民。",
        "dynasty": "宋",
        "collection_info": null
    },
    {
        "title": "戒五荒",
        "author": "金朋说",
        "content": "重色躭沉湎，娱音乐侈华。\n禽荒迷不返，未有不亡家。",
        "dynasty": "宋",
        "collection_info": null
    },
    {
        "title": "春日吟",
        "author": "金朋说",
        "content": "柳塘花坞矮垣墙，帘捲东风砌草芳。\n天理流行随处见，盈虚伸缩可消详。",
        "dynasty": "宋",
        "collection_info": null
    },
    {
        "title": "游山吟",
        "author": "金朋说",
        "content": "蹑屐山行日看花，春前桃李属谁家。\n千红万紫争妍媚，不似青松耐岁华。",
        "dynasty": "宋",
        "collection_info": null
    },
    {
        "title": "春山吟",
        "author": "金朋说",
        "content": "岧峣嫩绿间妖红，碧树琼花潋滟中。\n一段天机犹织就，宜为宅畔锦屏风。",
        "dynasty": "宋",
        "collection_info": null
    },
    {
        "title": "海棠吟",
        "author": "金朋说",
        "content": "艳质妖娜放早春，谁教帝主溺初心。\n椒房一睡纔扶起，彻动渔阳鼙鼓声。",
        "dynasty": "宋",
        "collection_info": null
    },
    {
        "title": "牡丹吟",
        "author": "金朋说",
        "content": "娇姿艳质号花王，魏砌姚阶羡紫黄。\n更有一株何处种，天然标格出扶桑。",
        "dynasty": "宋",
        "collection_info": null
    },
    {
        "title": "芍药吟",
        "author": "金朋说",
        "content": "画阑倚玉对偎红，娜嬝翻阶放艷秾。\n自笑主人无个事，年年携酒祝东风。",
        "dynasty": "宋",
        "collection_info": null
    },
    {
        "title": "蔷薇吟",
        "author": "金朋说",
        "content": "涂朱抹粉吐芳馨，倚架依阑承露新。\n腻白妖红谁不惜，樽前莫负插花吟。",
        "dynasty": "宋",
        "collection_info": null
    },
    {
        "title": "茉莉吟",
        "author": "金朋说",
        "content": "一种秋容淡素粧，西风吹破几枝芳。\n琼葩玉蕊金飙夜，疑是梅花入梦香。",
        "dynasty": "宋",
        "collection_info": null
    },
    {
        "title": "木槿花",
        "author": "金朋说",
        "content": "夜合朝开秋露新，幽庭雅称画屏清。\n果然蠲得人间忿，何必当年宠太真。",
        "dynasty": "宋",
        "collection_info": null
    },
    {
        "title": "木樨吟",
        "author": "金朋说",
        "content": "月窟移来种异常，金英玉糁散天香。\n年年八月中秋节，赏尽诗翁酒几缸。",
        "dynasty": "宋",
        "collection_info": null
    },
    {
        "title": "菊花吟",
        "author": "金朋说",
        "content": "金葩玉蘂破寒霜，北径东篱艷吐芳。\n自惜彊腰翁去后，几人能共对重阳。",
        "dynasty": "宋",
        "collection_info": null
    },
    {
        "title": "梅花吟",
        "author": "金朋说",
        "content": "傲雪含芳破五花，水村山郭傍诗家。\n本为金鼎调羹物，寥落山林老岁华。",
        "dynasty": "宋",
        "collection_info": null
    },
    {
        "title": "山茶花",
        "author": "金朋说",
        "content": "严寒瑞雪正飘飘，布满干坤似玉浇。\n独见墙头倾赤艷，鲜红几朶破琼瑶。",
        "dynasty": "宋",
        "collection_info": null
    },
    {
        "title": "莲花吟",
        "author": "金朋说",
        "content": "夐出涟漪不染泥，浓粧淡抹总相宜。\n六郎莫恃人怜惜，君子名称更绝奇。",
        "dynasty": "宋",
        "collection_info": null
    },
    {
        "title": "葵花吟",
        "author": "金朋说",
        "content": "绛萼纍纍承晓露，含英藴质并朱云。\n庙廊忠梗谁堪比，能展丹心向日倾。",
        "dynasty": "宋",
        "collection_info": null
    },
    {
        "title": "赏桃吟",
        "author": "金朋说",
        "content": "瑶池结实几千春，曾种河阳花满城。\n若问武陵先日事，相逢俱是避秦人。",
        "dynasty": "宋",
        "collection_info": null
    },
    {
        "title": "赏李吟",
        "author": "金朋说",
        "content": "雅缀琼林伴召棠，梨花综错影琳琅。\n惭无廊庙调羹味，莫惜区区弃路旁。",
        "dynasty": "宋",
        "collection_info": null
    },
    {
        "title": "赏柳吟",
        "author": "金朋说",
        "content": "舞翠垂丝夹小桥，春风庭院鸟声娇。\n自从靖节萧踈后，復许谁人不折腰。",
        "dynasty": "宋",
        "collection_info": null
    },
    {
        "title": "赏松吟",
        "author": "金朋说",
        "content": "岩谷虽芜松尚存，溪门僮仆伺朝昏。\n林泉清兴真飘逸，月满轩窗酒满罇。",
        "dynasty": "宋",
        "collection_info": null
    },
    {
        "title": "赏竹吟",
        "author": "金朋说",
        "content": "放鹤空庭竹似宾，轻风晴日绿筛金。\n幽人宁使食无肉，不可轩墀少此君。",
        "dynasty": "宋",
        "collection_info": null
    },
    {
        "title": "幽居吟",
        "author": "金朋说",
        "content": "种竹为垣护草堂，面山临水纳幽芳。\n从容泉石无牵绊，不似从前志庙廊。",
        "dynasty": "宋",
        "collection_info": null
    },
    {
        "title": "新秋即事",
        "author": "金朋说",
        "content": "池塘高柳噪新蝉，庭馆秋风初入弦。\n抚罢瑶琴金井畔，不堪梧叶落翩翩。",
        "dynasty": "宋",
        "collection_info": null
    },
    {
        "title": "秋日书怀",
        "author": "金朋说",
        "content": "夜合花开放晓晴，凉飙新爽小池亭。\n幽人雅称林泉兴，弄月吟风乐更清。",
        "dynasty": "宋",
        "collection_info": null
    },
    {
        "title": "七夕吟",
        "author": "金朋说",
        "content": "银河东达鹊桥西，织女牛郎会晤时。\n纔得欢娱又离别，相逢拟待隔年期。",
        "dynasty": "宋",
        "collection_info": null
    },
    {
        "title": "中秋夜偕朱表侄题月",
        "author": "金朋说",
        "content": "晴空光溢玉盘鲜，银汉斓斒斗柄旋。\n此夕共为攀桂问，姮娥着付与谁先。",
        "dynasty": "宋",
        "collection_info": null
    },
    {
        "title": "秋山吟",
        "author": "金朋说",
        "content": "浓淡霜林入望中，天工施巧染秋容。\n秋容犹胜春光好，翠叶烧丹绿树红。",
        "dynasty": "宋",
        "collection_info": null
    },
    {
        "title": "冬日忆友",
        "author": "金朋说",
        "content": "寥落园林度小春，枝头橙橘摘黄金。\n蟹螯樽俎新豊美，剪烛连宵忆故人。",
        "dynasty": "宋",
        "collection_info": null
    },
    {
        "title": "冬日幽居",
        "author": "金朋说",
        "content": "炉煨榾柮雪煎茶，松竹环居耐岁华。\n窗外玉梅疏弄影，助人诗兴两三花。",
        "dynasty": "宋",
        "collection_info": null
    },
    {
        "title": "雪山",
        "author": "金朋说",
        "content": "耸翠摩苍列画图，彤云作雪满天铺。\n青山莫谓长无老，一夜飞琼尽白颅。",
        "dynasty": "宋",
        "collection_info": null
    },
    {
        "title": "咏朱默斋山茶花",
        "author": "金朋说",
        "content": "谁掇孤根墙角栽，天然秾艷衬瑶台。\n岁寒松柏如相问，一点丹红雪裏开。",
        "dynasty": "宋",
        "collection_info": null
    },
    {
        "title": "题吴表兄雪鹤山茶图",
        "author": "金朋说",
        "content": "飘然六出舞长空，四顾楼台玉砌中。\n却被两般来点破，鹤呈丹顶树头红。",
        "dynasty": "宋",
        "collection_info": null
    },
    {
        "title": "乐渔吟",
        "author": "金朋说",
        "content": "桃花涧底频垂钓，蓼子滩头稳繫舟。\n取得鱼来换美酒，清风明月兴悠悠。",
        "dynasty": "宋",
        "collection_info": null
    },
    {
        "title": "乐樵吟",
        "author": "金朋说",
        "content": "木美牛山斤斧息，烂柯林下度长年。\n有时岩底问渔者，利害相论理豁然。",
        "dynasty": "宋",
        "collection_info": null
    },
    {
        "title": "乐耕吟",
        "author": "金朋说",
        "content": "黄鹂语后麦初熟，鸿雁来时稻正香。\n但获新仓丰稔足，床头新酿酒盈缸。",
        "dynasty": "宋",
        "collection_info": null
    },
    {
        "title": "乐牧吟",
        "author": "金朋说",
        "content": "牛背日高方睡熟，横吹短笛不成腔。\n毛球打罢归来晚，古木寒鸦又夕阳。",
        "dynasty": "宋",
        "collection_info": null
    },
    {
        "title": "夏日幽居",
        "author": "金朋说",
        "content": "小隠楼台绿树中，藕塘花艳散香风。\n纶巾羽扇熏风坐，逸兴飘飘迥不同。",
        "dynasty": "宋",
        "collection_info": null
    },
    {
        "title": "泰伯虞仲祠",
        "author": "金朋说",
        "content": "阅墙兄弟不相容，尺布犹怜尚可缝。\n让位介然如弃屣，盛哉至德厚无穷。",
        "dynasty": "宋",
        "collection_info": null
    },
    {
        "title": "闵子骞",
        "author": "金朋说",
        "content": "名称大孝世之难，袄絮芦花岂耐寒。\n宁使一身甘冻死，肯教三子受衣单。",
        "dynasty": "宋",
        "collection_info": null
    },
    {
        "title": "漂母堂",
        "author": "金朋说",
        "content": "恻隠殊无一念仁，谁能推食食王孙。\n纷纷天下奇男子，不及淮阴一妇人。",
        "dynasty": "宋",
        "collection_info": null
    },
    {
        "title": "折槛吟",
        "author": "金朋说",
        "content": "折槛当年世丈夫，上方谁肯借昆吾。\n虽然未克诛奸佞，万古人臣可范模。",
        "dynasty": "宋",
        "collection_info": null
    },
    {
        "title": "汉党锢",
        "author": "金朋说",
        "content": "坑士焚书已促秦，前途覆辙又因循。\n范滂一命何须惜，可叹颠危汉室倾。",
        "dynasty": "宋",
        "collection_info": null
    },
    {
        "title": "诸葛武侯",
        "author": "金朋说",
        "content": "南阳高卧隠人龙，出处躬耕莘野同。\n讨贼祁山声大义，至今史册播丹忠。",
        "dynasty": "宋",
        "collection_info": null
    },
    {
        "title": "荀彧饮药",
        "author": "金朋说",
        "content": "管仲尊周昔相桓，当年文若附曹瞒。\n匡朝宁国言虽正，始比高光孰发端。",
        "dynasty": "宋",
        "collection_info": null
    },
    {
        "title": "赤壁鏖兵",
        "author": "金朋说",
        "content": "西北楼船烈焰中，周瑜于此破曹公。\n孙郎不是刘豚犬，百万兵消一阵风。",
        "dynasty": "宋",
        "collection_info": null
    },
    {
        "title": "司马昭弒魏主",
        "author": "金朋说",
        "content": "曹操师模司马昭，镕成成弒济君刀。\n恢恢天网原无漏，报施何曾差一毫。",
        "dynasty": "宋",
        "collection_info": null
    },
    {
        "title": "司马温公帝魏",
        "author": "金朋说",
        "content": "春秋大义经中史，司马当年失董狐。\n昭烈本为炎汉后，何书僣国列于吴。",
        "dynasty": "宋",
        "collection_info": null
    },
    {
        "title": "李密陈情表",
        "author": "金朋说",
        "content": "乌鸟私情虽孝恳，谀人藐主岂忠诚。\n堂堂大汉天潢派，何必陈情以僞名。",
        "dynasty": "宋",
        "collection_info": null
    },
    {
        "title": "建康怀古",
        "author": "金朋说",
        "content": "石头城下炬烧寒，司马东来骨肉残。\n可惜六朝花粉地，年年风雨草漫漫。",
        "dynasty": "宋",
        "collection_info": null
    },
    {
        "title": "苻坚伐晋",
        "author": "金朋说",
        "content": "南国山河不易图，投鞭欲使断江流。\n骄兵百万填淝水，狼狈归来国已休。",
        "dynasty": "宋",
        "collection_info": null
    },
    {
        "title": "唐太宗",
        "author": "金朋说",
        "content": "唐世闺门少谨严，三纲浊乱有由然。\n晋阳挟父私宫妾，巢剌王妃不可言。",
        "dynasty": "宋",
        "collection_info": null
    },
    {
        "title": "武则天",
        "author": "金朋说",
        "content": "唐代司晨有牝鸡，灭残宗室殆无遗。\n若非仁杰擎天力，李鼎将移属武媚。",
        "dynasty": "宋",
        "collection_info": null
    },
    {
        "title": "杨贵妃",
        "author": "金朋说",
        "content": "倾国娇容启色荒，能移帝主堕三纲。\n荔枝嚬笑虽甘美，马践嵬坡促命亡。",
        "dynasty": "宋",
        "collection_info": null
    },
    {
        "title": "张忠靖",
        "author": "金朋说",
        "content": "尽职倾忠世所稀，舍生取义重伦彜。\n昭昭名节标青史，万古流芳天下奇。",
        "dynasty": "宋",
        "collection_info": null
    },
    {
        "title": "李谪仙",
        "author": "金朋说",
        "content": "笔端文彩辉星斗，怀抱诗豪泣鬼神。\n超迈英才贯绝世，明皇宠异贵无伦。",
        "dynasty": "宋",
        "collection_info": null
    },
    {
        "title": "韩昌黎",
        "author": "金朋说",
        "content": "世降文衰失正儒，韩公卫道辟杨朱。\n诚通衡岳开云阵，义信遐荒化鳄鱼。",
        "dynasty": "宋",
        "collection_info": null
    },
    {
        "title": "唐宪宗",
        "author": "金朋说",
        "content": "能询天宝乱从生，林甫专权罢九龄。\n刺史权纔除柳泌，金丹燥发命随倾。",
        "dynasty": "宋",
        "collection_info": null
    },
    {
        "title": "裴垍",
        "author": "金朋说",
        "content": "竭诚佐理奬言司，先正君心帝者师。\n举荐不为盲宰相，尽供乃职日孜孜。",
        "dynasty": "宋",
        "collection_info": null
    },
    {
        "title": "李绛裴度",
        "author": "金朋说",
        "content": "辅主中兴划懋功，削平僣叛一循公。\n自怜党起群邪进，王业萧条不克终。",
        "dynasty": "宋",
        "collection_info": null
    },
    {
        "title": "唐穆宗",
        "author": "金朋说",
        "content": "燥发金丹柳泌诛，长生妙药已成虚。\n穆宗心眼何昏惑，不省张皋覆辙书。",
        "dynasty": "宋",
        "collection_info": null
    },
    {
        "title": "唐敬宗",
        "author": "金朋说",
        "content": "丹扆六箴真药石，童君不饵夭天年。\n宴游亵狎比羣小，灭烛筵边血溅鲜。",
        "dynasty": "宋",
        "collection_info": null
    },
    {
        "title": "唐文宗  其一",
        "author": "金朋说",
        "content": "耻为凡主冀明良，摈出贤才事可伤。\n若用刘蕡救时策，何须醇酒烂霞觞。",
        "dynasty": "宋",
        "collection_info": null
    },
    {
        "title": "唐文宗  其二",
        "author": "金朋说",
        "content": "贤良策举厌刘蕡，报献徒悲自比伦。\n直疏李邵言不用，宁从甘露祸金门。",
        "dynasty": "宋",
        "collection_info": null
    },
    {
        "title": "悉怛谋降唐",
        "author": "金朋说",
        "content": "祖宗疆域陷西戎，得復来归悉怛谋。\n不受生降唯守信，死年褒赠復何忧。",
        "dynasty": "宋",
        "collection_info": null
    },
    {
        "title": "唐宣宗饵药",
        "author": "金朋说",
        "content": "长生妄诞诳愚言，覆辙前途不自悛。\n若饵金丹人不死，北邙青冢尽神仙。",
        "dynasty": "宋",
        "collection_info": null
    },
    {
        "title": "歇后宰相",
        "author": "金朋说",
        "content": "歇后诗人何志诚，自量心迹甚详明。\n世多觊窦穿窬者，对尔宁无愧赧情。",
        "dynasty": "宋",
        "collection_info": null
    },
    {
        "title": "唐阉宦",
        "author": "金朋说",
        "content": "握兵定策擅朝权，天子门生任劫迁。\n教党愚君为得志，他年类灭是谁愆。",
        "dynasty": "宋",
        "collection_info": null
    },
    {
        "title": "五季梁主",
        "author": "金朋说",
        "content": "弒君杀父乱纲常，弟戮其兄促灭亡。\n上下交征仁义绝，背违天理应难昌。",
        "dynasty": "宋",
        "collection_info": null
    },
    {
        "title": "五季石晋  其一",
        "author": "金朋说",
        "content": "父礼契丹输左袵，尊夷割地表称臣。\n降戎借势冠裳倒，万古春秋一罪人。",
        "dynasty": "宋",
        "collection_info": null
    },
    {
        "title": "五季石晋  其二",
        "author": "金朋说",
        "content": "石晋尊夷取帝华，如何两世覆邦家。\n杀胡林下天还报，剖腹盐心归帝羓。",
        "dynasty": "宋",
        "collection_info": null
    },
    {
        "title": "五季相冯道",
        "author": "金朋说",
        "content": "历代成规知谨守，五朝八姓诰封新。\n改辞易面何无耻，视古夷齐不愧心。",
        "dynasty": "宋",
        "collection_info": null
    },
    {
        "title": "和金表叔中秋夜题月",
        "author": "朱申首",
        "content": "平分秋半月华圆，玉碾无声静转旋。\n月桂从攀由我捷，姮娥不解是谁先。",
        "dynasty": "宋",
        "collection_info": null
    },
    {
        "title": "枕流轩",
        "author": "郭绰",
        "content": "招提避雨寄孤眠，夜静溪声到枕边。\n引得五湖清入梦，拍天波浪一渔船。",
        "dynasty": "宋",
        "collection_info": null
    },
    {
        "title": "百万湖  其一",
        "author": "王𨗨",
        "content": "台下瀰漫百万湖，丛生异常苇伴菰蒲。\n自从围作民田后，每遇凶年一物无。",
        "dynasty": "宋",
        "collection_info": null
    },
    {
        "title": "百万湖  其二",
        "author": "王𨗨",
        "content": "农人今岁不施功，浸撒田中谷自丰。\n极目黄云无际限，只将晴色望天公。",
        "dynasty": "宋",
        "collection_info": null
    },
    {
        "title": "题景吕堂",
        "author": "霍权",
        "content": "佞人巧求售，富贵一息顷。\n千古名不磨，寸心犹耿耿。\n伟哉正惠孙，疾恶何勇猛。\n平生历宦途，南台与东省。\n初着獬豸冠，排击首权倖。\n姦雄始萌蘗，忠愤已骨鲠。\n一片忠义心，皦皦从簿领。\n涵养老益壮，大节兼晚景。\n若人久云亡，冰魂嗟已冷。\n羡慕徒驰神，反身盍三省。",
        "dynasty": "宋",
        "collection_info": null
    },
    {
        "title": "秋兴亭",
        "author": "孙杓",
        "content": "前有长江后有湖，天将此景属吾徒。\n当时想未见秋兴，谩说南楼天下无。",
        "dynasty": "宋",
        "collection_info": null
    },
    {
        "title": "登第诗",
        "author": "王容",
        "content": "天上催班晓色晴，五星伏尽极星明。\n奎章读罢三千字，胪唱传来第一声。\n名实两言虽朴语，始终一节悉真诚。\n圣恩深厚难图报，愿罄愚衷毕此生。",
        "dynasty": "宋",
        "collection_info": null
    },
    {
        "title": "同林逢吉过小溪寺二首  其一",
        "author": "王居安",
        "content": "方岩胜处是仙家，时有轻云薄雾遮。\n我欲去时君共去，遡流而上看山花。",
        "dynasty": "宋",
        "collection_info": null
    },
    {
        "title": "同林逢吉过小溪寺二首  其二",
        "author": "王居安",
        "content": "浓阴阁雨未全收，屈指相将禊事修。\n不必山阴寻故地，小溪曲水更清幽。",
        "dynasty": "宋",
        "collection_info": null
    },
    {
        "title": "送刘改之二首  其一",
        "author": "王居安",
        "content": "刘子堂堂七尺躯，高谈世事奋髯鬚。\n观渠论到前贤处，据我看来近世无。\n出语令人惊辟易，处穷无鬼敢揶揄。\n徜徉闹市浑无畏，要是人间烈丈夫。",
        "dynasty": "宋",
        "collection_info": null
    },
    {
        "title": "送刘改之二首  其二",
        "author": "王居安",
        "content": "不识刘郎莫便语，酒酣耳热未全疎。\n士当穷困能无慊，我自斟量愧不如。\n横槊赋诗俱有分，轻裘缓带特其余。\n当今四野无尘土，宜有奇才在草庐。",
        "dynasty": "宋",
        "collection_info": null
    },
    {
        "title": "游委羽山",
        "author": "王居安",
        "content": "几日山不到，到山心自清。\n棱棱有方石，拾得通仙灵。",
        "dynasty": "宋",
        "collection_info": null
    },
    {
        "title": "考试当涂次池阳崎岖山行石多可爱因用袁席之韵",
        "author": "王居安",
        "content": "平生爱奇石，如见古君子。\n一卷窗牖间，时復为隠几。\n兹行池阳路，终日乱山裏。\n道傍石丛生，牛羊乱虎兕。\n中有篆籀文，鼎彝间罍洗。\n纵横列簨虡，埋没见追蠡。\n嗟予心好之，愧恨无能徙。\n着手为摩挲，却立復睥睨。\n有似南阳公，可就不可致。\n是宜米元章，一见辄下拜。\n倘可从予招，安车更加礼。",
        "dynasty": "宋",
        "collection_info": null
    },
    {
        "title": "潘德久有龙眠三马而失其一俾予赋诗",
        "author": "王居安",
        "content": "三马往往皆龙驹，神骏肯与凡马俱。\n忽不见者其前驱，定应飞上天之衢。\n君得其二已有余，我欲与君分此图。\n驽才患多不患无，四十万疋将何如。\n龙眠已往不可呼，愈少愈贵宜宝储。",
        "dynasty": "宋",
        "collection_info": null
    },
    {
        "title": "送刘改之",
        "author": "王居安",
        "content": "名满江湖刘改之，半生穷困只吟诗。\n人言季布恐难近，我谓郑老真吾师。\n试令满饮至酩酊，愈觉高论生神奇。\n豪家有财不识宝，贫者识之空嗟咨。",
        "dynasty": "宋",
        "collection_info": null
    },
    {
        "title": "句  其一",
        "author": "王居安",
        "content": "高下水痕元自定，后先花信不须催。",
        "dynasty": "宋",
        "collection_info": null
    },
    {
        "title": "句  其二",
        "author": "王居安",
        "content": "祇教人种菜，莫误客看花。",
        "dynasty": "宋",
        "collection_info": null
    },
    {
        "title": "句  其三",
        "author": "王居安",
        "content": "只为人前呈颜色，天工罚取不教香。",
        "dynasty": "宋",
        "collection_info": null
    },
    {
        "title": "仙水洞",
        "author": "朱庆弼",
        "content": "冰凝石乳寒流竭，霜打孤岩苔髮结。\n鲛绡洞底织欲成，飕飕风从洞口出。",
        "dynasty": "宋",
        "collection_info": null
    },
    {
        "title": "一线泉",
        "author": "李志甫",
        "content": "蓬莱顶上几相逢，常恨山高目力穷。\n此地纡迴泉一线，蓬莱却在有无中。",
        "dynasty": "宋",
        "collection_info": null
    },
    {
        "title": "遇灾报应诗",
        "author": "缪瑜",
        "content": "鬰攸属者潜煽灾，蜚廉纵风相与偕。\n林林生齿七万户，连甍接栋烧成灰。\n如何老翁一区宅，间不以寸独不㶼。\n玉石俱焚势应尔，岂有幻术能然哉。\n闻之翁乃好善者，平时事佛经卷开。\n有余必以济贫乏，不以利欲萦其怀。\n仓卒遂蒙鬼神护，万目注视咸惊猜。\n厥初巨燄爇天起，左顾右盼如燔柴。\n翁知无脱免，委身甘作烬与煨。\n麾儿与妇令亟走，誓死不去无违乖。\n全家酣寝越信宿，如闻大浪声喧豗。\n及其梦觉火亦息，依然一室当崔嵬。\n微如蒲萄不熏灼，而况梁栋与桷榱。\n苍苍表善有如此，余自作孽何足哀。\n作诗志往劝来者，勿以斯语同优俳。",
        "dynasty": "宋",
        "collection_info": null
    },
    {
        "title": "钓台  其一",
        "author": "缪瑜",
        "content": "王阳在位贡公喜，何况故人作天子。\n掉头不肯从渠游，却把丝竿钓江水。\n欲将此意问遗灵，寂寞江山唤不应。\n至今桐江一拳石，留得人间千古名。",
        "dynasty": "宋",
        "collection_info": null
    },
    {
        "title": "钓台  其二",
        "author": "缪瑜",
        "content": "桐庐江中秋水清，富春山中秋月明。\n钓竿千尺无恙在，持竿我欲从先生。\n先生岂是傲当世，鄙夫患失滔滔是。\n狂澜既倒挽之回，持报故人惟此尔。\n衮衣不博一羊裘，事往台空江自流。\n遂令千古重名节，于乎先生真汉杰。",
        "dynasty": "宋",
        "collection_info": null
    },
    {
        "title": "句  其一",
        "author": "缪瑜",
        "content": "有客去游丞相阁，无人来问孝廉船。",
        "dynasty": "宋",
        "collection_info": null
    },
    {
        "title": "句  其二",
        "author": "缪瑜",
        "content": "亭台十二眼双明，一幅画图开水墨。",
        "dynasty": "宋",
        "collection_info": null
    },
    {
        "title": "句  其三",
        "author": "缪瑜",
        "content": "栖鸦照日黄。",
        "dynasty": "宋",
        "collection_info": null
    },
    {
        "title": "句  其四",
        "author": "缪瑜",
        "content": "勋业转悠悠。",
        "dynasty": "宋",
        "collection_info": null
    },
    {
        "title": "句  其五",
        "author": "缪瑜",
        "content": "解缆浙江头。",
        "dynasty": "宋",
        "collection_info": null
    },
    {
        "title": "句  其六",
        "author": "缪瑜",
        "content": "寒盟得问鸥。",
        "dynasty": "宋",
        "collection_info": null
    },
    {
        "title": "句  其七",
        "author": "缪瑜",
        "content": "野田流水溅溅白。",
        "dynasty": "宋",
        "collection_info": null
    },
    {
        "title": "句  其八",
        "author": "缪瑜",
        "content": "游人柳叶蹙秋韆。",
        "dynasty": "宋",
        "collection_info": null
    },
    {
        "title": "水仙王庙辞",
        "author": "袁韶",
        "content": "桂水阔兮仙宫，今何为兮山之中。\n羌时俗兮改错，寄嘉名兮土龙。\n卜中洲兮芷闾，仙归兮故居。\n旗夫容兮兰枻，诏冯夷兮先驱。\n杜蘅纷兮旅庭，酌寒泉兮秋英。\n福帝郊兮尘清，终万古兮扬灵。",
        "dynasty": "宋",
        "collection_info": null
    },
    {
        "title": "题林和靖像",
        "author": "袁韶",
        "content": "避影林壑，清畏人知。\n尔梅多事，漏吾天机。\n长风孤骞，秋鹤与飞。\n山高水深，无成无亏。",
        "dynasty": "宋",
        "collection_info": null
    },
    {
        "title": "句",
        "author": "袁韶",
        "content": "宴堂联族子，讲席后诸生。",
        "dynasty": "宋",
        "collection_info": null
    },
    {
        "title": "玉笥山",
        "author": "萧逵",
        "content": "涪翁笔下千钧重，赵尹胸中万里宽。\n宝墨几年藏瑞气，新亭今日敞奇观。\n翠屏远带斜阳淡，素练光涵夜月寒。\n苔碧印文公事少，谩寻诗句立栏干。",
        "dynasty": "宋",
        "collection_info": null
    },
    {
        "title": "忆东山",
        "author": "杜思恭",
        "content": "上山月正高，下山月已黑。\n谢公风流远，抵掌慨陈迹。\n楸枰一局笑未阑，捷书喜报收河山。\n我今念此几废食，诸公都作新亭泣。",
        "dynasty": "宋",
        "collection_info": null
    },
    {
        "title": "题韩任道寓轩",
        "author": "林宗放",
        "content": "坤作基，天作宇，架以虹霓鳌作柱。\n入窗秦云连楚雨，六合为邻谁障堵。\n试问绳床供仰俯，是处江山子作主。\n云梦胸中着千古，明月清风左右取。\n客来问君此为寓，莫遣漆园漫无据。",
        "dynasty": "宋",
        "collection_info": null
    },
    {
        "title": "钱倅生日",
        "author": "林宗放",
        "content": "煌煌我宋开鳌极，坐揽舆图朝列辟。\n玉帛争先万国趋，吴越归心天下一。\n圣神论报天与同，富贵不独昌其躬。\n建隆以来二百载，是家与国方延洪。\n三光五岳谁言裂，秀气依然贯吴越。\n荀家苗裔何多龙，萧氏衣冠知几叶。\n贤王忠孝横古今，文采到公仍映人。\n一段清冰出秋壑，笑言满腹多精神。\n胸中色丝经纬密，华衮政须烦黼黻。\n会看玄髮映貂蝉，岂久银章佩朱绂。\n转头玉树森琳琅，渥洼之种俱颙昂。\n斑斑久矣伏艺苑，秋风忽起催腾骧。\n黄金铸印大如斗，世世纍纍还繫肘。\n笑摩铜狄向他年，颇记淮山风月否。",
        "dynasty": "宋",
        "collection_info": null
    },
    {
        "title": "剧暑不可耐戏作冷语排之呈国威同舍兄",
        "author": "林宗放",
        "content": "云师怒挟风伯狂，排山立海恣披猖。\n斯须委雪一丈强，杀气吞日埋扶桑。\n平时身热号炎荒，冰山亦復连穹苍。\n翔风健儿材武良，堕指十五半在亡。\n岩谷不问歼虎狼，冻合瀛海蛟龙僵。\n苍生似落冰蚕乡，一气如缕何可长。\n翻思蹈火勇赴汤，谁能排云挈太阳，稍与万物回精光。\n客来征此疑荒唐，乌有先生投予方。\n端居炎赫汗反浆，试想幻境生清凉。",
        "dynasty": "宋",
        "collection_info": null
    },
    {
        "title": "饯使君",
        "author": "林宗放",
        "content": "始听歌来暮，还闻说去思。\n但知忧国计，那肯问家为。\n跨竹儿童集，携书父子随。\n谢城攀恋处，争作画图披。",
        "dynasty": "宋",
        "collection_info": null
    },
    {
        "title": "贽奉使总领大卿",
        "author": "林宗放",
        "content": "昔贤两手并擎天，鳌极功成势晏然。\n宗庙鼎彜刊祖烈，相门衣钵付家传。\n蓝田种玉连连好，沧海遗珠颗颗圆。\n六合共知推昼锦，云来重为拂青毡。",
        "dynasty": "宋",
        "collection_info": null
    },
    {
        "title": "贺俞婺州除左史",
        "author": "林宗放",
        "content": "报政天边美誉新，十行细札下严宸。\n逢人政尔询司马，从俗何由借寇恂。\n制胜万全端有道，折衝一点是精神。\n向来鲁国多男子，此日朝家特用真。",
        "dynasty": "宋",
        "collection_info": null
    },
    {
        "title": "次宣州太守韵  其一",
        "author": "林宗放",
        "content": "双旌迎晓指林庐，五马逢辰政得舆。\n西掖旧裁天子诏，名山今睹帝王书。\n胸中霁月何明甚，笔底清风更穆如。\n衮职还须补天手，征黄那復更踌躇。",
        "dynasty": "宋",
        "collection_info": null
    },
    {
        "title": "次宣州太守韵  其二",
        "author": "林宗放",
        "content": "肯将苛政削民庐，好把宽仁答乘舆。\n襦袴剩夸今日富，春秋欣见有年书。\n门施水薤何须尔，庭卧桁杨只晏如。\n拟颂中和献天子，鲰生无语却踌躇。",
        "dynasty": "宋",
        "collection_info": null
    },
    {
        "title": "和龚太守巡江回署之作",
        "author": "林宗放",
        "content": "防秋纔过又防春，帅守忧边笑亦颦。\n五马去循江路稳，一帆回带雨潮新。\n知兵儒将功无敌，有道诸侯守在邻。\n筹胜名楼瞻手泽，阿翁世业肯沉沦。",
        "dynasty": "宋",
        "collection_info": null
    },
    {
        "title": "食兔",
        "author": "林宗放",
        "content": "弱质司明视，虚名直望舒。\n轶群辞上蔡，能事到中书。\n狡计空多窟，珍盘竟付厨。\n独将毫末效，曾纪汗青余。",
        "dynasty": "宋",
        "collection_info": null
    },
    {
        "title": "会文昌宫",
        "author": "林宗放",
        "content": "文曜炳天府，司禄辅时雍。\n妥灵俨宫宇，垂光耀词锋。\n牲齐蠲谷旦，英髦翕来宗。\n桂旗降剡剡，瑶席瞻颙颙。\n克诚致昭享，受嘏欣满容。\n宾筵列左右，旅觯欢横纵。\n美矣席上珍，何异金在镕。\n联举属兹岁，青云升九重。",
        "dynasty": "宋",
        "collection_info": null
    },
    {
        "title": "赋应斋卷后",
        "author": "林宗放",
        "content": "软红尘裏独君醒，拂袖归来醉六经。\n白雪阳春真寡和，高山流水要人听。\n平生艺圃头将白，依旧昭亭眼最青。\n莫问培风恣鹏运，只须隠几送鸿冥。",
        "dynasty": "宋",
        "collection_info": null
    },
    {
        "title": "和府判给事登迭嶂楼喜雨韵",
        "author": "林宗放",
        "content": "风流不独占才名，水镜冰壶表裏清。\n千里溪山娱暇日，一天风雨送秋声。\n饱聆玉屑霏谈麈，灿覩骊珠出管城。\n卧辙遮留能几日，捲帘烟景若为情。",
        "dynasty": "宋",
        "collection_info": null
    },
    {
        "title": "陪郡守游西园",
        "author": "林宗放",
        "content": "倒影扶阑印碧溪，玻璃盘上玉东西。\n落红那得愁如海，举白难逃醉似泥。\n郎宿高明香雾起，客星华耀烛花低。\n波心夜半鱼龙舞，都转天风入鼓鼙。",
        "dynasty": "宋",
        "collection_info": null
    },
    {
        "title": "北楼次韵",
        "author": "林宗放",
        "content": "浮空紫翠扑层台，谢守吟窗一夜开。\n云影四垂高捲□，□痕浑落浅胶杯。\n红莲绿水嘉簪盍，白鸟孤云八句来。\n缓□笙歌下楼去，凉州重听彻崔嵬。",
        "dynasty": "宋",
        "collection_info": null
    },
    {
        "title": "题漱玉轩",
        "author": "杨祖尧",
        "content": "危石欲阽力自支，罅空引溜日夜垂。\n空阶滴雨幽梦觉，孤蓬澎浪惊魂飞。\n直疑丹液閟石骨，饮此合仙寿无期。\n又疑龙宫流润泽，膏沐万物皆含滋。\n终古不受一尘涴，六月可逃三伏威。\n濯我尘缨洗两耳，审听广乐音声希。\n盥颒半生尘俗面，要离仙仗翻云旗。\n仁智所观自有感，物理天理常参稽。\n华池神水倘若此，圣功合发天人机。\n湔涤众生业障尽，更与大地荡劫灰。",
        "dynasty": "宋",
        "collection_info": null
    },
    {
        "title": "重建神秀楼追和忠定公韵",
        "author": "赵汝遇",
        "content": "峨峨城南楼，缔创知几时。\n楼前中津水，潮来復潮归。\n眷此云海区，襟带东西溪。\n图牒考往事，杳杳孤鸿飞。\n传闻昔芜城，陋若枳棘篱。\n鼎新頼宗衮，欲与千年期。\n纪事属东莱，字字皆吾师。\n甲子甫一周，孙枝继成规。\n壁垒访遗蹟，阑干纳余晖。\n农隙既閒暇，溟波日平夷。\n班春布宽大，谕俗无浇漓。\n乔木有世臣，惟有乃似之。\n此段信奇事，今昨何是非。\n指顾旧观还，略不烦文移。\n落成当元夜，月华流客衣。\n前作信高韵，新篇实英词。\n却笑岘山语，登临何足悲。",
        "dynasty": "宋",
        "collection_info": null
    },
    {
        "title": "木寂院",
        "author": "叶槐",
        "content": "为爱莲塘水石幽，画桥斜日任迟留。\n两山云出□□雨，一叶风来断送秋。\n滚滚流年愁裏度，凄凄明月暗中投。\n何时谷口归耕去，种得黄粱饱即休。",
        "dynasty": "宋",
        "collection_info": null
    },
    {
        "title": "漳浦偶成",
        "author": "陈德翔",
        "content": "秋日已过半，林无一叶飞。\n晓岚须阖户，夜冷旋添衣。\n阴壑桄榔瘦，阳坡荜拨肥。\n每传邻壤警，行客往来稀。",
        "dynasty": "宋",
        "collection_info": null
    },
    {
        "title": "和邻僧韵",
        "author": "陈德翔",
        "content": "七八年来住水心，喜邻萧寺共僧吟。\n古池暗有泉相接，春地从教笋自侵。\n兴到浓时因坐久，交于淡处见情真。\n极怜对立河梁暮，海月初生日正沉。",
        "dynasty": "宋",
        "collection_info": null
    },
    {
        "title": "龟山",
        "author": "陈龟年",
        "content": "山是东南第一峰，长淮古汴渺连空。\n登临不是观泉石，心折神皋指顾中。",
        "dynasty": "宋",
        "collection_info": null
    },
    {
        "title": "游浄社寺",
        "author": "陈龟年",
        "content": "古寺何年斲，山空一片云。\n乔松含晚翠，修竹洒清阴。\n老衲朝阳缀，雎鸠带雨吟。\n俗缘何日了，借榻浄尘心。",
        "dynasty": "宋",
        "collection_info": null
    },
    {
        "title": "浯溪",
        "author": "林伯成",
        "content": "读时方喜能戡乱，责备犹疑过颂功。\n归美纵来臣子事，谁歌宋德乃心同。",
        "dynasty": "宋",
        "collection_info": null
    },
    {
        "title": "乘鸾峰",
        "author": "郑访",
        "content": "山形鸾羽族，仙子驭翱翔。\n琪树烟霞冷，蓬壶日月长。\n来仪当日瑞，览德应时祥。\n何处得环佩，乘游入岳阳。",
        "dynasty": "宋",
        "collection_info": null
    },
    {
        "title": "元旦",
        "author": "何汝樵",
        "content": "腊尽寒犹厉，春来雪未干。\n流年怜易失，为客敢求安。\n故里屠苏酒，新年柏叶盘。\n嗟哉老兄弟，谁与共清欢。",
        "dynasty": "宋",
        "collection_info": null
    },
    {
        "title": "句",
        "author": "张世英",
        "content": "霅溪深极地根清，四水交流激射声。",
        "dynasty": "宋",
        "collection_info": null
    },
    {
        "title": "过盱眙",
        "author": "张孝忠",
        "content": "淮海无波塞不尘，题诗因得弔遗民。\n山河信美今戎索，耆老虽存亦外臣。",
        "dynasty": "宋",
        "collection_info": null
    },
    {
        "title": "过峡",
        "author": "张孝忠",
        "content": "出入黄牛峡，江声昼夜腾。\n猿啼愁不住，何日下彝陵。",
        "dynasty": "宋",
        "collection_info": null
    },
    {
        "title": "輓吕东莱  其一",
        "author": "康文虎",
        "content": "中兴以后谁堪数，名满东南震昔贤。\n旧论当时存喘息，微波今日塞天渊。\n承平格力回全盛，人物风流继往年。\n太息何人知所自，此心时復一潸然。",
        "dynasty": "宋",
        "collection_info": null
    },
    {
        "title": "輓吕东莱  其二",
        "author": "康文虎",
        "content": "国尚有人悲此老，天其丧我泣吾曹。\n平生心事知谁与，怅望今人论太高。\n便欲卑心随故步，岂期中路丧连鳌。\n先生已死吾何望，举眼犹知有凤毛。",
        "dynasty": "宋",
        "collection_info": null
    },
    {
        "title": "挽吕东莱  其一",
        "author": "唐季渊",
        "content": "方振河汾业，云胡不假年。\n斯文今已丧，此道后谁传。\n秘馆藏新史，门人缉旧编。\n未明修短理，昂首问苍天。",
        "dynasty": "宋",
        "collection_info": null
    },
    {
        "title": "挽吕东莱  其二",
        "author": "唐季渊",
        "content": "忆昔精蓝舍，提撕意颇浓。\n笑谈犹在耳，趋步遽无踪。\n万里悲风翮，中宵寤岁龙。\n百身嗟莫赎，涕泪洒寒松。",
        "dynasty": "宋",
        "collection_info": null
    },
    {
        "title": "挽东莱先生  其一",
        "author": "邵度",
        "content": "雨化三吴士，风行万古书。\n石渠功不细，凤阁位方虚。\n梁木何摧地，泉台欲驾舆。\n来观自燕者，顽懦亦欷歔。",
        "dynasty": "宋",
        "collection_info": null
    },
    {
        "title": "挽东莱先生  其二",
        "author": "邵度",
        "content": "玉石明胸次，风云在笔端。\n教常先慷慨，门不弃蹒跚。\n籍湜疑培植，房陈似羽翰。\n中兴依日月，遗像圣王叹。",
        "dynasty": "宋",
        "collection_info": null
    },
    {
        "title": "挽东莱先生  其三",
        "author": "邵度",
        "content": "岐嶷称前辈，渊源便老成。\n及门多兑说，在寝已蒙亨。\n麟笔空遗恨，笺诗正用情。\n谁知两楹梦，湖海哭书生。",
        "dynasty": "宋",
        "collection_info": null
    },
    {
        "title": "挽东莱先生  其四",
        "author": "邵度",
        "content": "鼻祖雍熙政，三传寿国医。\n至今称巨室，有子号宗师。\n白璧埋黄壤，朱门罢素丝。\n脊令临祖道，无计驻灵輀。",
        "dynasty": "宋",
        "collection_info": null
    },
    {
        "title": "挽东莱先生  其五",
        "author": "邵度",
        "content": "名士闻风起，英声逐电飞。\n卜邻谯子至，闲道洛人依。\n共叹斯人疾，何心入揖归。\n七分书策在，马鬣向斜晖。",
        "dynasty": "宋",
        "collection_info": null
    },
    {
        "title": "挽东莱先生  其六",
        "author": "邵度",
        "content": "鼓箧胶庠日，公方属外艰。\n抠衣天不遇，攻玉理应难。\n问我好何学，逢人察所安。\n由今无拂士，孤陋入心酸。",
        "dynasty": "宋",
        "collection_info": null
    },
    {
        "title": "挽东莱先生",
        "author": "邵津",
        "content": "□□感易极，学成功未施。\n彼苍胡用问，吾党竟谁资。\n道在漫今昨，人间忽喜悲。\n百年总埋玉，千古敬丰碑。",
        "dynasty": "宋",
        "collection_info": null
    },
    {
        "title": "挽东莱先生  其一",
        "author": "孟行古",
        "content": "道学方勤绩，亨途渐致身。\n苍天倾我泪，今日丧斯人。\n弟子群经富，先生一语真。\n发挥余事业，何处不书绅。",
        "dynasty": "宋",
        "collection_info": null
    },
    {
        "title": "挽东莱先生  其二",
        "author": "孟行古",
        "content": "义路资开拓，愀然惊奠亡。\n吾侪自如失，夫子独何伤。\n往日知鬷蔑，逢人傲子方。\n哭君心欲折，迥立向苍苍。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "孟行古",
        "content": "脱略嚣尘处，清游兴已先。\n人行九锁路，洞引十洲仙。\n云势生山石，雷声发涧泉。\n长吟动尊俎，林影月娟娟。",
        "dynasty": "宋",
        "collection_info": null
    },
    {
        "title": "挽陈有功",
        "author": "朱黼",
        "content": "生平不肯负所学，高洁清风自凛如。\n逆孺殿岩辞特荐，暱交戚畹绝私书。\n不矜虏馆穿正鹄，甘向蛮溪佩左鱼。\n沅芷澧兰香满路，万人恸哭护灵舆。",
        "dynasty": "宋",
        "collection_info": null
    },
    {
        "title": "淳熙丁未初伏奉亲避暑中岩  其一",
        "author": "杨光",
        "content": "伽陀坐断碧岩阴，手眼无非利物心。\n借我初庚涤袢暑，泠风美荫木千寻。",
        "dynasty": "宋",
        "collection_info": null
    },
    {
        "title": "淳熙丁未初伏奉亲避暑中岩  其二",
        "author": "杨光",
        "content": "山下芙蕖云锦裳，宝瓶浄供坐生凉。\n南熏真是社中友，清润时飘衣袂香。",
        "dynasty": "宋",
        "collection_info": null
    },
    {
        "title": "淳熙丁未初伏奉亲避暑中岩  其三",
        "author": "杨光",
        "content": "禅榻阴森五月秋，井泉甘洌近林幽。\n助翁燕坐清凉境，茶具随行试一瓯。",
        "dynasty": "宋",
        "collection_info": null
    },
    {
        "title": "隠居凤山清明寺  其一",
        "author": "楼淳",
        "content": "凤鸟久不至，哲人叹已矣。\n空留千载名，寂寞残阳裏。",
        "dynasty": "宋",
        "collection_info": null
    },
    {
        "title": "隠居凤山清明寺  其二",
        "author": "楼淳",
        "content": "日上钟未鸣，老僧睡犹熟。\n谁是山中人，长享清明福。",
        "dynasty": "宋",
        "collection_info": null
    },
    {
        "title": "清明寺",
        "author": "楼淳",
        "content": "风尘满天下，此地独清明。\n神州何处是，有泪落新亭。",
        "dynasty": "宋",
        "collection_info": null
    },
    {
        "title": "水国",
        "author": "郑括苍",
        "content": "水国烟霞客，春来始定居。\n老逢人事懒，贫觉旧交疎。\n隙影窥蟾滴，芸香散箧书。\n西湖风月好，不到一年余。",
        "dynasty": "宋",
        "collection_info": null
    },
    {
        "title": "哭大愚吕公",
        "author": "汪大章",
        "content": "一封朝奏夕南迁，抖擞精神笑出关。\n只有诗书来眼底，更无侪辈敢通函。\n圣恩宽大时时降，天意难明特地悭。\n鬻药买田非立异，甘心只作林泉计。\n所求于世如斯尔，造物云何降毒厉。\n嗟哉我公虽下世，万古千秋未尝逝。\n家庭学问诚难继，我公超道独能诣。\n日月有光还有翳，行人潸然咸出涕。\n嗟哉我公虽下世，万古千秋未尝逝。\n往年苍天夭伯氏，归咎云发千圣秘。\n迁客萧寺独羁寄，未知曷犯苍天意。\n嗟哉我公虽下世，万古千秋未尝逝。",
        "dynasty": "宋",
        "collection_info": null
    },
    {
        "title": "呈徐宪应特",
        "author": "陈应龙",
        "content": "弱冠弄笔砚，耻为章句儒。\n夜半剑气发，精光射天衢。\n欲分天子忧，张灯阅地图。\n七闽山水秀，我亦思故庐。\n世事苦龃龉，吾道宁踌蹰。\n一官如涕唾，焉能轻重吾。",
        "dynasty": "宋",
        "collection_info": null
    },
    {
        "title": "九日南山",
        "author": "万某",
        "content": "南山何峩峩，群峰秀色聚。\n朝晖与夕霭，无□□去住。\n徘徊九折险，萦曲一川注。\n悬崖置屋少，□穴亦可度。\n苍然老楠木，几阅风霜斁。\n孙枝长□许，老干未肯仆。\n昔年重九日，来者必三顾。\n题诗刻峭壁，皆欲寄□□。\n念我独何人，今日追故步。\n凌晨出南门，风雨怯行路。\n不惮登涉难，恐失此日故。\n造物亦随人，晴明送日暮。\n徐行两柏间，杯盘共草具。\n宾僚不鄙我，笑语露情愫。\n他时傥再来，莫指桃源误。",
        "dynasty": "宋",
        "collection_info": null
    },
    {
        "title": "郑氏馆中书事",
        "author": "王介",
        "content": "今年移砚席，又上白云边。\n夜气清于水，春愁薄似烟。\n庭前松已脑，门外柳应绵。\n尤喜安床处，更深无杜鹃。",
        "dynasty": "宋",
        "collection_info": null
    },
    {
        "title": "句",
        "author": "杨介如",
        "content": "酒量春吞海，诗肩夜耸山。",
        "dynasty": "宋",
        "collection_info": null
    },
    {
        "title": "句",
        "author": "吴景",
        "content": "楚山连白帝，蜀道控乌蛮。",
        "dynasty": "宋",
        "collection_info": null
    },
    {
        "title": "题吴氏四贤堂  其一",
        "author": "罗鑑",
        "content": "河汾续经罢，洙泗还清风。\n深衣大带垂，身退道则丰。\n一编通言在，万古无盲聋。\n遗像今伟然，吾敬环溪公。",
        "dynasty": "宋",
        "collection_info": null
    },
    {
        "title": "题吴氏四贤堂  其二",
        "author": "罗鑑",
        "content": "经济学有用，宁与占毕同。\n集英晨唱第，夕对蓬莱宫。\n儒林急渊源，不遣朔庭空。\n遗像今伟然，吾敬国子公。",
        "dynasty": "宋",
        "collection_info": null
    },
    {
        "title": "题吴氏四贤堂  其三",
        "author": "罗鑑",
        "content": "中兴洪韩吕，文章之鉅工。\n密年徧参请，一镞直箭锋。\n锦帐与画戟，稽古似不蒙。\n遗像今伟然，吾敬吏部公。",
        "dynasty": "宋",
        "collection_info": null
    },
    {
        "title": "题吴氏四贤堂  其四",
        "author": "罗鑑",
        "content": "敬斋一则话，传自南轩翁。\n于湖金玉之，诸老归下风。\n不使掌帝制，嗟哉吾道穷。\n遗像今伟然，吾敬司封公。",
        "dynasty": "宋",
        "collection_info": null
    },
    {
        "title": "诮陈贾",
        "author": "淳熙太学生",
        "content": "周公大圣犹遭谤，伊洛名贤亦被讥。\n堪叹古今两陈贾，如何专把圣贤非。",
        "dynasty": "宋",
        "collection_info": null
    },
    {
        "title": "和杨伯子",
        "author": "左次魏",
        "content": "銮坡蓬监两封书，道院东西各付渠。\n干道圣人无固必，是非付与直哉鱼。",
        "dynasty": "宋",
        "collection_info": null
    },
    {
        "title": "南中题壁",
        "author": "方武子",
        "content": "明月照齐州，玉龙栖欲起。\n壮士肠夜回，寒衾泼秋水。",
        "dynasty": "宋",
        "collection_info": null
    },
    {
        "title": "题龙津亭",
        "author": "方武子",
        "content": "龙津亭下水漫漫，坐久凝神杳霭间。\n说道浙江人不信，向南全似越州山。",
        "dynasty": "宋",
        "collection_info": null
    },
    {
        "title": "回憩翠蛟亭",
        "author": "孔元忠",
        "content": "引领篮舆上翠微，众山回首觉平低。\n栖真洞口云初合，大涤峰头日未西。\n新笋暗抽穿木叶，古藤虬结跨沙堤。\n蛟亭雨后泉声急，万鼓喧豗拥涧蹊。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "蔡沆",
        "content": "人生何事最为亲，不看春容不识真。\n岸柳细摇多意思，野花初破足精神。\n精神识后施为别，意思到时言语新。\n为报同侪须急赏，莫教春去始伤春。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "蔡沆",
        "content": "楼上从容晓日明，春风随意动郊垧。\n定知有象根冲漠，未信至精惟杳冥。\n万化淳时春蔼蔼，一元亨处雨零零。\n忘言共倚栏干曲，绿满周原水满汀。",
        "dynasty": "宋",
        "collection_info": null
    },
    {
        "title": "登高",
        "author": "蔡沆",
        "content": "九日登高庙阁阴，山间犬吠白云深。\n清秋空谷寒侵夜，绕屋幽林翠满岑。\n佳景随开陶令兴，雅怀犹负远公心。\n年来名利都抛却，唯有游观到处寻。",
        "dynasty": "宋",
        "collection_info": null
    },
    {
        "title": "游白鹿洞",
        "author": "蔡沆",
        "content": "古洞云封山正阴，攀藤负石此登临。\n双峰削剑雄中外，五老当头壮古今。\n入室颙瞻先圣像，登台惭愧昔时心。\n十年梦寐今方见，终老生涯只处寻。",
        "dynasty": "宋",
        "collection_info": null
    },
    {
        "title": "坐龙池观瀑布泉",
        "author": "蔡沆",
        "content": "一上巍峰独枕流，匡山爽气为君收。\n泉飞直下三千丈，池喷奔分数百州。\n浄练银河辉映阁，烟凝碧树吐成楼。\n先师巨笔悬崖石，文物风光度几秋。",
        "dynasty": "宋",
        "collection_info": null
    },
    {
        "title": "游西山",
        "author": "蔡沆",
        "content": "闻道西山胜，今朝始见山。\n鹤鸣双剑动，龙喷紫霄寒。\n人去台空古，墨灰沼未干。\n紫阳招不作，登眺共谁看。",
        "dynasty": "宋",
        "collection_info": null
    },
    {
        "title": "自咏二首  其一",
        "author": "蔡沆",
        "content": "青春不可再，白髮两三茎。\n得句非诗史，为文学雅成。\n愁多凭酒散，老至逐人行。\n开卷无相似，长吁负此生。",
        "dynasty": "宋",
        "collection_info": null
    },
    {
        "title": "自咏二首  其二",
        "author": "蔡沆",
        "content": "一病观书歇，终朝药饵亲。\n焚香葆静性，咬菜适清神。\n落燕巢低屋，饥乌噪近人。\n觅仙难换骨，贫瘦得吾真。",
        "dynasty": "宋",
        "collection_info": null
    },
    {
        "title": "闲游",
        "author": "蔡沆",
        "content": "缓步荒郊外，杖藜看耨锄。\n蓑衣蒙短褐，野饭摘残蔬。\n雨过苗花湿，云深草树疏。\n敲门无犬吠，何处觅樵渔。",
        "dynasty": "宋",
        "collection_info": null
    },
    {
        "title": "夜行舟",
        "author": "蔡沆",
        "content": "霞晚临江岸，云深不见星。\n鸟栖沙篆暗，山远暮钟鸣。\n燃火移村色，号风晚度声。\n船窗迷漏鼓，独立向天明。",
        "dynasty": "宋",
        "collection_info": null
    },
    {
        "title": "示儿",
        "author": "洪钺",
        "content": "豫章实佳木，寻丈早异众。\n匠石虽未顾，终解作梁栋。\n社栎大蔽牛，不资世所用。\n弃置成散材，岁久即空洞。\n诚由天所产，亦在德者种。\n吾儿豫章流，丱角不好弄。\n经训虽未通，数过辄成诵。\n只今十五六，举止颇持重。\n仰頼师友功，缀缉成赋颂。\n积丝未盈尺，粗喜入机综。\n胡为不自量，将使应乡贡。\n文场倍千数，作者岂倖中。\n而子于其间，燕雀杂鸾凤。\n铅刀未易割，庶可供一鬨。\n造物果何如，往往形吉梦。\n天其助我心，勿使汝放纵。\n业贵精于勤，耐取晓窗冻。\n文章实公器，妙语世人共。\n岁朝哦此诗，洗醆揭春瓮。\n吾家有阴德，行矣光炎宋。",
        "dynasty": "宋",
        "collection_info": null
    },
    {
        "title": "和儿咨夔夜坐韵",
        "author": "洪钺",
        "content": "楼底雪千峰，楼头着寓翁。\n梅方开萼绿，桃已亚枝红。\n斟浅偏劳劝，眠迟不受烘。\n锦城春在眼，何暇问蚕丛。",
        "dynasty": "宋",
        "collection_info": null
    },
    {
        "title": "送时漕大卿淮西检法  其一",
        "author": "崔与之",
        "content": "卿月高华照楚墟，澄清雅意见登车。\n星分屯垒云中戍，风引艅艎塞下储。\n十二聚民行惠政，三千议狱谨刑书。\n最声烜赫流聪纩，圣诏今朝下玉除。",
        "dynasty": "宋",
        "collection_info": null
    },
    {
        "title": "送时漕大卿淮西检法  其二",
        "author": "崔与之",
        "content": "越山辉映绣衣鲜，屈指重来是几年。\n濡辔按行方易地，追锋趣召已朝天。\n步趋接武星辰上，献纳依光日月边。\n到得中流须砥柱，功名事业要双全。",
        "dynasty": "宋",
        "collection_info": null
    },
    {
        "title": "送时漕大卿淮西检法  其三",
        "author": "崔与之",
        "content": "十年宦海任飘零，岂料光华伴使星。\n落魄半生头已白，爬沙一见眼长青。\n天涯明月方依树，淮上长风忽散萍。\n别泪谁能效儿女，不堪官柳暗长亭。",
        "dynasty": "宋",
        "collection_info": null
    },
    {
        "title": "寿李参政壁",
        "author": "崔与之",
        "content": "青牛老仙紫云旄，函关西度天风高。\n手携柱下五千卷，来擅一世文章豪。\n玻璃江头梅欲蕾，蟆颐山麓寒方鏖。\n飈车羽轮下霄汉，从以万鹤如云涛。\n参天挺特有乔木，大地负荷须巨鳌。\n百斛篆鼎笔端斡，五色瑞茧胸底缫。\n笑谈更化定大计，干机坤轴回钧陶。\n苍生脱险诞登岸，沙觜闲此杭川艘。\n雁湖风物午桥似，满引凿落歌离骚。\n酒酣耳热自击缶，世閒万事轻鸿毛。\n涂炭未苏兵未洗，云雷可使屯其膏。\n玉堂昨夜进麻草，延英趣对猩红袍。\n太平事业有所属，北卷燕蓟西临洮。\n扶持世极寿国脉，突兀一柱擎天牢。\n五羊僊客起为寿，安期大枣东方桃。",
        "dynasty": "宋",
        "collection_info": null
    },
    {
        "title": "寿邕州赵守",
        "author": "崔与之",
        "content": "大厦开朱明，物态丰且硕。\n熏絃发新奏，生意转无极。\n间气清而和，融结赋有德。\n碧梧挺幽榦，旷度漫九泽。\n富哉学古胸，仁义供服食。\n浑朴希世珍，外温而内直。\n骅骝开道路，声光日斯赫。\n九关通籍初，南来坠双舄。\n片心清彻底，杯水饯泥轼。\n京兆入幕宾，去天不盈尺。\n佳最入聪纩，行行陟文石。\n邕为五管雄，地控西南域。\n专阃难其人，弄印无以易。\n袖却经纶手，天边树牙戟。\n猩獠丛篁中，深栖而屏息。\n夜月照铜柱，警囊声寂寂。\n边人解带卧，危地成乐国。\n屏风御墨鲜，早晚来召驿。\n媿我朴樕才，潦雾甘远役。\n题坐遇知己，孤根费培植。\n崧高生申甫，好语諠井陌。\n碧油塞云端，阻莫陪贺客。\n歌咏淇奥诗，清修如圭璧。\n他年玉班头，苍髯而赤黻。",
        "dynasty": "宋",
        "collection_info": null
    },
    {
        "title": "张进武善风鑑谓予豸骨日耸早晚入台求诗赠之  其一",
        "author": "崔与之",
        "content": "荧荧碧眼照人寒，一别重逢岁又残。\n老去但求閒处乐，君来尚作向时看。\n谁将伏豸夸颅骨，我有盟鸥託肺肝。\n坎止流行随所遇，何须觅梦到邯郸。",
        "dynasty": "宋",
        "collection_info": null
    },
    {
        "title": "张进武善风鑑谓予豸骨日耸早晚入台求诗赠之  其二",
        "author": "崔与之",
        "content": "瘦插秋山耸两肩，荒寥不直半文钱。\n孤山放鹤林和靖，风雪骑馿孟浩然。\n万事转头浑是梦，一身安分总由天。\n烦君束起前途事，我欲沧江买钓船。",
        "dynasty": "宋",
        "collection_info": null
    },
    {
        "title": "题吉水鼋潭李氏仁寿堂",
        "author": "崔与之",
        "content": "拙直多忤物，孤根徒自危。\n祈闲三扣阍，天远不我知。\n尺书趣入觐，君命其可违。\n火云正烧空，短篷气如炊。\n修途久困顿，病骨尤支离。\n奄奄尚残息，舣棹江之湄。\n来登三元山，炎歊顿无威。\n徘徊古亭上，好风吹客衣。\n聊为三日留，食斯眠于斯。\n涧泉㶁㶁鸣，四山翠屏围。\n夜深松桂寒，朝瀣生林霏。\n李君亦达士，与我真忘机。\n乃于山之巅，预作佳城基。\n生则此其乐，死则此其归。\n采药求长年，华髮世所希。\n荷锸欲自埋，不以遗体为。\n要皆非中道，识者之所嗤。\n知命故不忧，李君其庶几。\n触目此境界，陡悟昔者非。\n更作首丘想，行色应迟迟。\n还游仁寿庵，细玩渊明诗。\n寓形復几时，皇皇欲何之。\n富贵非吾愿，帝乡不可期。\n自怜一身孤，蒲柳先秋衰。\n百念尽灰冷，故园劳所思。\n我有石壁山，亩计十有奇。\n归去营一窟，曲肱送斜晖。\n培植先人树，投老长相依。\n清泉白石盟，甘心天一涯。",
        "dynasty": "宋",
        "collection_info": null
    },
    {
        "title": "送聂侍郎子述  其一",
        "author": "崔与之",
        "content": "碧幢红旆白貂裘，去踏西风万里秋。\n要得处方医坏证，便须投矢负全筹。\n百年机会真难遇，一线光阴更易流。\n早办出师诸葛表，祁山斜谷鬰绸缪。",
        "dynasty": "宋",
        "collection_info": null
    },
    {
        "title": "送聂侍郎子述  其二",
        "author": "崔与之",
        "content": "吴蜀相通一水长，闻公西土意差彊。\n人谋合处天心顺，民力宽时国势张。\n参井光芒摇戟纛，关河事业耀旗常。\n雪山自是西人重，赤舄归来早趣装。",
        "dynasty": "宋",
        "collection_info": null
    },
    {
        "title": "扬州官满辞后土题玉立亭",
        "author": "崔与之",
        "content": "天上人间一树花，五年于此驻高牙。\n不随红药矜春色，为爱霜筠耐岁华。\n四塞风沈天籁寂，半庭月冷市尘赊。\n临行更致平安祝，一炷清香十万家。",
        "dynasty": "宋",
        "collection_info": null
    },
    {
        "title": "嘉定甲戌正月以金部郎分阃东淮正当金虏弃巢南奔之时人不愿往以君命不敢辞首尾五年而不得代戊寅腊月以少蓬召而病且衰矣自知不堪世用决意南归舟次豫章三疏丐闲而不得请幡然东下舣棹南康重湖阁夜梦人告之曰死于庐山之下觉而识其事并以小诗谢山神",
        "author": "崔与之",
        "content": "来到庐山日日阴，斜风细雨乱云深。\n移舟夜壑人閒世，荷锸春郊物外心。\n要把封疆安社稷，谁教轩冕换山林。\n殷勤招隠知深意，五老朝来露玉簪。",
        "dynasty": "宋",
        "collection_info": null
    },
    {
        "title": "送袁校书赴湖州别驾",
        "author": "崔与之",
        "content": "奎壁光芒久聚东，奏篇入献大明宫。\n胸中抱负经纶业，笔下铺张造化功。\n四海高名如日揭，一襟和气与春融。\n谁知正大传家学，惟有擎拳体国忠。\n华践峻登羣玉表，清修屹立急流中。\n校讐正对青藜月，关陕俄分画戟风。\n自喜合簪方衮衮，不堪分袂大怱怱。\n送君怅望云帆别，顾我凋残雪鬓蓬。\n戢羽孤栖怜鹤病，脱身高举羡冥鸿。\n星躔已应魁三象，天路须知尺五通。\n箬水腊前新蚁绿，橘洲霜后巨螯红。\n清谈岸帻聊游戏，献纳归班万口同。",
        "dynasty": "宋",
        "collection_info": null
    },
    {
        "title": "柴秘书分符章贡同舍饯别用蔡君谟世閒万事皆尘土留取功名久远看之句分韵赋诗得世字",
        "author": "崔与之",
        "content": "玉立蓬山巅，声望高一世。\n清秋玉壶露，耿耿无纤翳。\n中流屹砥柱，愈激而愈厉。\n平生学古胸，非为资身计。\n中边事方殷，命脉实关繫。\n忧世危明主，谁流洛阳涕。\n直谏逆批鳞，言言皆献替。\n胡为厌承明，退飞勇且锐。\n有山鬰而孤，雄踞虎头势。\n兆民困科扰，椎剥已无艺。\n猩獠丛篁中，跳梁无虚岁。\n弄印无以易，要起百年弊。\n西风吹马耳，新凉雨初霁。\n尺札闻先声，远氓已怀惠。\n旌旗簇小队，画戟森兵卫。\n一方覆盂安，中原谁共济。\n顾我亦漫仕，空山老松桂。\n倦悔作归梦，乞身尚濡滞。\n着鞭公已先，脂秣以相继。",
        "dynasty": "宋",
        "collection_info": null
    },
    {
        "title": "陈秘书分符星渚同舍饯别用杜甫老手便剧郡之句分韵赋诗得老字",
        "author": "崔与之",
        "content": "天生一代奇，人瑞国之宝。\n少游翰墨场，声誉日杲杲。\n蟠胸三万卷，致君应有道。\n怀璧掩其光，几书州县考。\n翩翩凤新雏，飞上羣玉岛。\n郎星粲光躔，同舍未为老。\n自诡乘一障，决计何太早。\n分以星子符，庐阜足幽讨。\n荣途竞奔逐，砥柱迴澜倒。\n自顾孤危踪，归意尤浩浩。\n白头频送客，何以慰离抱。\n江头潮正平，西风一帆好。",
        "dynasty": "宋",
        "collection_info": null
    },
    {
        "title": "危大着出守潮阳同舍饯别用杜工部北风随爽气南斗近文星分韵赋诗得北字",
        "author": "崔与之",
        "content": "天地清淑气，人才随所得。\n君独禀其全，济之以学力。\n苍皮四十围，直干二百尺。\n填胸书万卷，绚采云五色。\n清和閒韶濩，劲直沮金石。\n间气之所钟，表表才称德。\n韫藏不自衒，况復耐官职。\n颓波正流靡，不濡而不激。\n平生忧国心，一语三叹息。\n着庭史笔健，寒芒照东壁。\n画省方翱翔，忽厌青绫直。\n揭阳落天南，自诡何太啬。\n东风吹马耳，刍秣甘远役。\n时事棼如丝，宵衣尚顾北。\n袖藏医国方，何以寿其脉。\n行行无疾驱，有诏且前席。",
        "dynasty": "宋",
        "collection_info": null
    },
    {
        "title": "张秘书分符星渚同舍饯别用山谷晚风池莲香度晓日宫槐影西分韵赋诗得晚字",
        "author": "崔与之",
        "content": "堂堂间世英，大名赫而烜。\n全才得之天，学力培其本。\n孤高壁万仞，清郁兰九畹。\n胸中富甲兵，驰骤菁华苑。\n文武康济才，孤忠尤蹇蹇。\n入可运筹幄，出可临边阃。\n自许何太廉，一麾江湖远。\n我来陪隽游，方恨合并晚。\n盍簪遽分袂，此情殊缱绻。\n高牙奉亲行，天凉綵舆稳。\n庐山横几案，道院庶嘉遯。\n金弧夜腾光，三边兵未偃。\n岂不念王室，罄此忠赤悃。\n当馈屡兴叹，追锋必于反。\n江梅小春时，斑衣照归衮。",
        "dynasty": "宋",
        "collection_info": null
    },
    {
        "title": "李大着赴豫章别驾同舍饯别用杜工部天上秋期近人閒月影清之句分韵赋诗得天字",
        "author": "崔与之",
        "content": "精神烱烱一癯仙，弭笔蓬莱最上颠。\n光大声名揭如日，老臣议论可回天。\n星辰直上亨衢稳，风月平分去意坚。\n愧我衰颜归未得，两旬三作送行篇。",
        "dynasty": "宋",
        "collection_info": null
    },
    {
        "title": "嘉定庚辰正月二日杨尚书率同年团拜于西湖因为游湖之集适湖水四合乘兴凿冰泛舟如所约也杜侍郎赋诗和之",
        "author": "崔与之",
        "content": "雪裏同骑白玉鳌，湖山人物一时高。\n银潢下泻波千顷，宝鑑旁开水半篙。\n我欲乘风惊老大，谁将翦水戏儿曹。\n梅花纸帐扁舟梦，但觉归心长羽毛。",
        "dynasty": "宋",
        "collection_info": null
    },
    {
        "title": "答李侍郎嘉定庚辰冬之官成都至城外驿侍郎亦赴镇常得相遇于道惠诗答之",
        "author": "崔与之",
        "content": "柏竹老岁寒，梅矾澹春风。\n邂逅万里桥，相对双鬓蓬。\n论心岂无酒，举盏不忍空。\n恐渠道旁嗤，咄咄醉颊红。\n送以静观颐，答以晦养蒙。\n障尘马上去，意气如飞鸿。\n荆州旧分虎，武陵世凭熊。\n所至相劳苦，父老携儿童。\n地偏舞袖长，鸡脊牛鼎丰。\n甘棠子孙枝，蒙密成芳丛。\n闻之白玉堂，起草谁其工。\n要为官择人，颇牧还禁中。\n胸藏经济方，医国收全功。\n世事俱尘土，惟有汗竹公。\n雨足芎茁苗，风暖蒲长茸。\n离索抱孤影，目断三峡东。",
        "dynasty": "宋",
        "collection_info": null
    },
    {
        "title": "寄黄州赵别驾庚辰入蜀舟次黄冈适赵倅奇夫沿檄行边不遇以诗寄之",
        "author": "崔与之",
        "content": "铜梁玉垒碧云端，尺舸西风两鬓残。\n世道多岐今已惯，人生一见古来难。\n丈夫不作谋身计，巧匠那能袖手看。\n月白风清雪堂梦，银波万顷卧龙寒。",
        "dynasty": "宋",
        "collection_info": null
    },
    {
        "title": "送魏秘书赴召  其一",
        "author": "崔与之",
        "content": "万里修门道，谁传桂子来。\n好将真积力，为作太平媒。\n大易机缄露，中庸气脉回。\n须知经济学，元不堕秦灰。",
        "dynasty": "宋",
        "collection_info": null
    },
    {
        "title": "送魏秘书赴召  其二",
        "author": "崔与之",
        "content": "国论参稽定，人材护养成。\n古来同此恨，老去向谁倾。\n太白云犹湿，瞿塘水正生。\n挂帆干斗极，属耳凤凰鸣。",
        "dynasty": "宋",
        "collection_info": null
    },
    {
        "title": "送夔门丁帅赴召  其一",
        "author": "崔与之",
        "content": "忆昔扪三峡，班荆拥暮寒。\n宦情双鬓底，世事两眉端。\n坏证扶须力，危机发更难。\n胸中经济学，为国好加餐。",
        "dynasty": "宋",
        "collection_info": null
    },
    {
        "title": "送夔门丁帅赴召  其二",
        "author": "崔与之",
        "content": "议论方前席，功名早上坡。\n去帆瓜蔓水，遗爱竹枝歌。\n同志晨星少，孤愁暮雨多。\n倚风穷望眼，碧色渺平莎。",
        "dynasty": "宋",
        "collection_info": null
    },
    {
        "title": "送成嘉父",
        "author": "崔与之",
        "content": "诸老不敢吏，我来容友之。\n调高械夏曲，局熟弈秋棋。\n南斗捩船柁，西风吹鬓丝。\n莫将金玉质，膏沐画长眉。",
        "dynasty": "宋",
        "collection_info": null
    },
    {
        "title": "送范漕赴召  其一",
        "author": "崔与之",
        "content": "汲古千寻绠，通今八面窗。\n相逢俱气许，未语已心降。\n分镇中边蜀，归途内外江。\n禁城风雨夜，应念鹿门庞。",
        "dynasty": "宋",
        "collection_info": null
    },
    {
        "title": "送范漕赴召  其二",
        "author": "崔与之",
        "content": "棋于观局易，药到处方难。\n休戚君眉睫，安危我肺肝。\n别来年事晚，病起面华寒。\n东望彊人意，天风送健翰。",
        "dynasty": "宋",
        "collection_info": null
    },
    {
        "title": "送洪旸岩赴班",
        "author": "崔与之",
        "content": "法吏了繁剧，儒生擅文墨。\n世多兼两长，远到须器识。\n昔在晋魏公，曾此趋幕职。\n一逢龚庄敏，期以柱天极。\n紫微得夫君，嘉禾乏栽植。\n广城底山川，融结此英特。\n精神天独饶，醉盎春可即。\n读书细妍磨，作文工组织。\n庭隅立两造，片言分曲直。\n疾顽戒已甚，争事退如默。\n武库物兼蓄，沧海蠡莫测。\n同僚总称好，载路誉声塞。\n五羊书筵重，济物多阴德。\n荣通付傥来，荐剡岂求得。\n熏凉快马耳，汗漫捧鹏翼。\n归装可对人，南物毫不殖。\n二同羞着我，握手倒巾帻。\n幽栖泉石边，喜在文溪侧。\n平章诗浩荡，指点碁黑白。\n此乐竟何如，满怀春拍拍。\n咳唾落珠玑，襟期重胶漆。\n高诵归去辞，永守兔园册。\n焉知暮岁后，苦被功名迫。\n终能幡然起，行矣各努力。\n长途希树阴，萧邸谨服食。\n悬知风月宵，定启山夫忆。",
        "dynasty": "宋",
        "collection_info": null
    },
    {
        "title": "嘉定甲申以礼部尚书得请便道还家作此诗",
        "author": "崔与之",
        "content": "九重天上别龙颜，万里江南衣锦还。\n圣主有怜双鬓白，老臣长抱寸心丹。\n短篷疎雨春听浪，瘦马轻寒晓度关。\n何处好寻幽隠地，长松流水白云閒。",
        "dynasty": "宋",
        "collection_info": null
    },
    {
        "title": "金精山",
        "author": "崔与之",
        "content": "翠壁丹崖倚碧穹，一壶天地画图中。\n青鸾有路三山远，玉洞无尘万虑空。\n虚室尚留丹竈冷，灵泉直与海波通。\n客游到此应忘返，始觉仙凡迥不同。",
        "dynasty": "宋",
        "collection_info": null
    },
    {
        "title": "哭赵清之  其一",
        "author": "崔与之",
        "content": "天南□□□重临，遗爱犹存蔽□阴。\n鼓角三城新令肃，袴襦万井旧恩深。\n养民但积和平福，莅事常持敬简心。\n远业设施殊未老，巨川东逝日西沉。",
        "dynasty": "宋",
        "collection_info": null
    },
    {
        "title": "哭赵清之  其二",
        "author": "崔与之",
        "content": "老来心事向谁论，每见移时话肺肝。\n黄甲同登今有几，白头相对古来难。\n死生转盼星辰坠，聚散酸心幕雨寒。\n病裏不堪闻楚些，海山望断泪汍澜。",
        "dynasty": "宋",
        "collection_info": null
    },
    {
        "title": "峡山飞来寺",
        "author": "崔与之",
        "content": "万里星槎海上旋，名山今喜得攀援。\n猿挥孙恪千年泪，月照维摩半夜禅。\n磴长荒苔人迹少，崖攒古树鹊巢悬。\n江流上溯曹溪水，时送钟声到寺前。",
        "dynasty": "宋",
        "collection_info": null
    },
    {
        "title": "季春",
        "author": "周南",
        "content": "初篁欲迸箨，晚风微过之。\n斑苞初委地，永与琅玕辞。\n篁生五丈高，凤吹鸣参差。\n陨箨膜已朽，不恨见竹迟。\n物成亦大艰，搔绝谁当奇。\n誓同初生竹，长护幽贞姿。",
        "dynasty": "宋",
        "collection_info": null
    },
    {
        "title": "暮春",
        "author": "周南",
        "content": "兹辰如翻车，其行靡脱毂。\n春无十日妍，见此条蔓绿。\n苍苔拾落花，天膏尚如沐。\n足身岂不好，反覆看已熟。\n惟有白石子，粲粲菖蒲斛。",
        "dynasty": "宋",
        "collection_info": null
    },
    {
        "title": "八月七日与吴沈二道人同过书坞时山堂初成",
        "author": "周南",
        "content": "暋阳收晶荧，清舫度林彙。\n坡陀认槿篱，屋角初涂塈。\n入门露荫竹，走鞭土为沸。\n橘栾尚小涩，菊柄已幽毅。\n少纾趺坐筋，渐出穹隙味。\n疎丛石贞瘦，密樾尘髣髴。\n成余独往愿，劳我慈亲费。\n亲年合几何，倏已近喜畏。\n我髮白满把，晚食迟下胃。\n一岁能几来，每来时自慰。\n不雨已经旬，长道熠饥蜚。\n竹檐出山泉，草根坌土气。\n长愿居此劳，州里未为贵。",
        "dynasty": "宋",
        "collection_info": null
    },
    {
        "title": "咏史",
        "author": "周南",
        "content": "客婴义主臣，销骨事未竟。\n臼友雠诺责，斯义在项领。\n惟臼秉纯心，遑恤身后事。\n惟婴抱遗育，不以后死愧。\n嗟乎古人达，树德见衷则。\n并驱不同逵，存殁事愿毕。\n兹事亦大难，义竭斯近仁。\n孤成死不死，太息难重陈。",
        "dynasty": "宋",
        "collection_info": null
    },
    {
        "title": "博鸡",
        "author": "周南",
        "content": "庆元夏四月，所至喧博鸡。\n小市车不通，引首望其逵。\n鸡笼三尺高，鸡价千钱提。\n苦云输钱少，取取斗样归。\n小儿博手短，颠走歌呼齐。\n搜携遍村墅，往往空其栖。\n或买鹅代之，亦取鸡为辞。\n仆夫告我言，官人那未知。\n聚呶已跨日，来初知为谁。\n余无五行学，觉有纤芥疑。\n老距不可臛，利觜长安施。\n更讶十钱片，一博多得之。\n归寻故老问，始云眼见希。\n因之互猜愕，传来又夸毗。\n或谓近鸡祸，或言鸡者饥。\n岁行将在酉，事应恐在兹。\n圣明攸好德，百祲潜光辉。\n蠢兹朱衣者，万万不关时。\n但疑一种类，争雄无兼雌。\n更恐坊市内，相望野鸡啼。\n岂将有微沴，神者预启其。\n乖风感乖气，朗鉴尚表微。\n人言良过矣，邦禁亦未非。\n我欲效风人，聊赋博鸡诗。",
        "dynasty": "宋",
        "collection_info": null
    },
    {
        "title": "呈赵蹈中",
        "author": "周南",
        "content": "赵子面白如玉傞，定须逃得文儒饿。\n经年忆破古人心，近日妹夫初病可。\n忽然到门已惊骇，令我失喜多两拜。\n君来看我还看亲，我顾不能君莫怪。\n自云曾见杭州火，说着红湖先泪堕。\n水衡支散新铸钱，诏书未御正朝坐。\n向来送我龙泉器，秋色新蔬恰相似。\n且将浊酒慰营魂，多留几日论文字。\n取诗须取杜正传，寻到岑参高适边。\n转处正须宽一步，只今且向晚唐前。",
        "dynasty": "宋",
        "collection_info": null
    },
    {
        "title": "卓文君",
        "author": "周南",
        "content": "旷代佳人十六七，肤如凝脂髮抹漆。\n芙蓉为脸玉为容，淡拂眉尖远山色。\n夜梧月落秋夜长，孤鸾三迭传高堂。\n琐窗认得琴心怨，直恐韶华不得当。\n瑶环潜送慇懃意，只今犹记来时事。\n杀身不赎父兄羞，图得岁寒成共蒂。\n阳昌市裏鹔鹴裘，鸾鑑相看未白头。\n试拈玉轸拢金拨，新声比似旧声愁。\n世间恩爱何时尽，流水落花皆往恨。\n不愁归避茂陵人，羞逢往日临邛令。\n鸳鸯并翅双飞宿，欲话衷肠歌不足。\n古来应有白头吟，谁念妾身今再辱。",
        "dynasty": "宋",
        "collection_info": null
    },
    {
        "title": "十月十日立冬",
        "author": "周南",
        "content": "立冬前一夕，聒地起寒风。\n律吕看交会，衣裳出褚中。\n骭疡时作尰，怀抱岁将终。\n汗手污牙笔，晴檐共秃翁。",
        "dynasty": "宋",
        "collection_info": null
    },
    {
        "title": "入梅",
        "author": "周南",
        "content": "地湿衣生醭，天凉葛未裁。\n暴暄偏坏药，微洒似成梅。\n苦笋相将尽，良朋久不来。\n若无书作伴，那得好怀开。",
        "dynasty": "宋",
        "collection_info": null
    },
    {
        "title": "石湖",
        "author": "周南",
        "content": "作者看胸臆，泠然接大荒。\n云溪收浩荡，海观度沧凉。\n故国余丘壑，春船落艷阳。\n百年看俯仰，越燕又空梁。",
        "dynasty": "宋",
        "collection_info": null
    },
    {
        "title": "姑苏台",
        "author": "周南",
        "content": "辍杵余千禩，丛台此旧都。\n冰花销窳瓦，组练入瀰湖。\n浩荡春风在，荒亡霸业芜。\n往来吴父老，藉草话城郛。",
        "dynasty": "宋",
        "collection_info": null
    },
    {
        "title": "庭燎",
        "author": "周南",
        "content": "种髮看如约，松明又送寒。\n颇哀黧老健，慨我穫薪干。\n小市街声沸，明河小雾漫。\n卖痴儿女唤，更作夜来看。",
        "dynasty": "宋",
        "collection_info": null
    },
    {
        "title": "读史",
        "author": "周南",
        "content": "条综都遗忘，翻收乱贮储。\n据梧甘抵滞，抚卷涉伸歔。\n老去从萤槁，昏来着茗祛。\n缅怀千载上，知读几年书。",
        "dynasty": "宋",
        "collection_info": null
    },
    {
        "title": "登阊阖城",
        "author": "周南",
        "content": "阊阖开城郭，东南见此州。\n尊安山体奠，柔静土田收。\n易野曾兴国，崩台早得秋。\n閒民无职事，力食愧锄耰。",
        "dynasty": "宋",
        "collection_info": null
    },
    {
        "title": "秋日步至湖桑埭西",
        "author": "周南",
        "content": "伏枕衰方剧，搘筇气忽增。\n细泉鸣暗窦，疎树映孤灯。\n断鴈寒依渚，长鱼健脱罾。\n行缠已无用，却作在家僧。",
        "dynasty": "宋",
        "collection_info": null
    },
    {
        "title": "赋里人亭前三立石",
        "author": "周南",
        "content": "昔人藏巧拙，收拾老亭云。\n雨溜漫天凿，年侵见石心。\n支撑非尔力，秉执俨如临。\n亦有浑浑气，唯嗟骨未任。",
        "dynasty": "宋",
        "collection_info": null
    },
    {
        "title": "山居晚步  其一",
        "author": "周南",
        "content": "蔬肠消谷暖，拄杖出林深。\n犊背斜阳在，蛩声暮气侵。\n岗峦舒伏脉，松菊会归心。\n墟落函寒早，山曛日未沉。",
        "dynasty": "宋",
        "collection_info": null
    },
    {
        "title": "山居晚步  其二",
        "author": "周南",
        "content": "步担腰鎌急，平畴沥稻稀。\n水云漫白道，烓竈起青霏。\n缝塔随烟暝，巢乌择木飞。\n年丰閒正少，乘屋匠人归。",
        "dynasty": "宋",
        "collection_info": null
    },
    {
        "title": "山居",
        "author": "周南",
        "content": "燏火烧乌桕，敲冰煮石楠。\n烈风冬日夜，短褐野人庵。\n麦地宜秧谷，香栾记接柑。\n山中无槷具，日影渐移南。",
        "dynasty": "宋",
        "collection_info": null
    },
    {
        "title": "山家",
        "author": "周南",
        "content": "小麦连湖熟，黄梅作弹飞。\n穿林青犊过，触柁白鱼肥。\n子男输绢急，姑妇插秧归。\n枳花茶似雪，留客共湘瓷。",
        "dynasty": "宋",
        "collection_info": null
    },
    {
        "title": "驱傩",
        "author": "周南",
        "content": "高明纾鬼责，奥渫费谁何。\n儿女今无恙，街坊又进傩。\n流年荧惑过，队仗史巫多。\n求福吾能记，门前不用呵。",
        "dynasty": "宋",
        "collection_info": null
    },
    {
        "title": "奉问座主丘侍郎  其一",
        "author": "周南",
        "content": "早岁虚仁鉴，频年阔素书。\n斯文谁后死，甲子正安居。\n公馆初阳动，江沙海气淤。\n近传肝液少，岁晚更何如。",
        "dynasty": "宋",
        "collection_info": null
    },
    {
        "title": "奉问座主丘侍郎  其二",
        "author": "周南",
        "content": "故老凄其甚，嗟余尚庶几。\n勋庸迟琬琰，顾盼有晶威。\n伯氏供为子，诸生记摄衣。\n凄凉葑菲恨，图得诲言归。",
        "dynasty": "宋",
        "collection_info": null
    },
    {
        "title": "送邻守邂逅祭酒李公",
        "author": "周南",
        "content": "早作将吴守，临分御李侯。\n清醇瞻耈老，省素共晨羞。\n乡里终全活，人家更小留。\n腐儒疎懒意，白水看行舟。",
        "dynasty": "宋",
        "collection_info": null
    },
    {
        "title": "怀友人赵蹈中  其一",
        "author": "周南",
        "content": "妙质端能劲，除官正尔迟。\n和歌谁与共，掺别可无饥。\n俗学訾豪夺，家人怨绝痴。\n相看又秋暮，未敢嘆余衰。",
        "dynasty": "宋",
        "collection_info": null
    },
    {
        "title": "怀友人赵蹈中  其二",
        "author": "周南",
        "content": "虚想怜神怒，端颐护暑侵。\n父兄宽众责，寝饭验初心。\n夜气收肝膈，晨窗得笑吟。\n生年推我长，蓺殖可能深。",
        "dynasty": "宋",
        "collection_info": null
    },
    {
        "title": "孟良甫别一岁无书有怀寄之",
        "author": "周南",
        "content": "孟氏好兄弟，相从隣巷居。\n一穷吾得忍，千里意何如。\n夜雨看僵仆，家儿不詈予。\n丰年民瘼少，莫厌故人书。",
        "dynasty": "宋",
        "collection_info": null
    },
    {
        "title": "示子",
        "author": "周南",
        "content": "编轴初黏饰，窗堂略净蠲。\n师前无脱履，弟幼与随肩。\n苦柰休多食，精絺不耐撋。\n迟明吾语汝，欲睡更来前。",
        "dynasty": "宋",
        "collection_info": null
    },
    {
        "title": "闻馆客病侵晓得小马亟归",
        "author": "周南",
        "content": "蒙蒙露气白，耿耿东方明。\n马捉步犹碎，乌营食又鸣。\n倏过黄岘岭，遥见阖闾城。\n欲问儿曹懒，前虞禄命轻。",
        "dynasty": "宋",
        "collection_info": null
    },
    {
        "title": "哭同年友冯校书  其一",
        "author": "周南",
        "content": "叔常双骭骨，客死汉江中。\n忆昨烦忧甚，知吾友道穷。\n远游那知已，即愿得纯终。\n他日论巴产，东西有二冯。",
        "dynasty": "宋",
        "collection_info": null
    },
    {
        "title": "哭同年友冯校书  其二",
        "author": "周南",
        "content": "病父沈挛久，扶行未有孙。\n寡妻持酹酒，巴月旅归魂。\n摧落收威暑，兢危过峡门。\n铭旌今远近，到日败垣存。",
        "dynasty": "宋",
        "collection_info": null
    },
    {
        "title": "偕蹈中过书坞归二十韵",
        "author": "周南",
        "content": "我坞须君到，兹行说几时。\n喜来衣裹少，勇出岸头维。\n篙节探渠溜，灯笼上酒瓻。\n乱蛙嘈沮洳，警犬候笆篱。\n阙白瞻林罅，排苍架月规。\n澣絺櫺易透，洁榻帚难施。\n落弹如梅熟，抛簪似笋遗。\n橘包收夕润，杉彩漾朝曦。\n漆椀湖鱼莹，瓷瓯釜粥糜。\n弛肩高木荫，安膝下亭茨。\n散地今兹见，荒蹊过者谁。\n诡求诸老记，留下故人诗。\n惫干宵中復，佳眠旦起迟。\n衣篝宽女送，药剂切兄医。\n仆点昏来窊，船桩泊定移。\n句材当面逼，天巧古人窥。\n还往枫桥路，低徊泰伯祠。\n比君多数岁，把卷忆吾师。\n八月登秔稻，西风理钓丝。\n未嫌墟曲小，来赴野塘期。",
        "dynasty": "宋",
        "collection_info": null
    },
    {
        "title": "余杜门兀坐三年壬申六月九日出弔平望归途阻风第四桥余曰是特偶相值尔不然岂造物者出门即相料理耶舟人曰然因识之",
        "author": "周南",
        "content": "地借沮龙宅，堤横海蜃楼。\n马蹄翻震雹，沙觜更生洲。\n云壑悬绳渡，天风激箭抽。\n湿霖平衍沃，暗井灭夫沟。\n蹴起争桥齿，撺来似海鰌。\n浪花将岸飐，塔影听桴浮。\n却忆衔枚地，曾驱缟练舟。\n谩云天设险，岂是水为柔。\n无事人千古，逃荣茗一瓯。\n川灵工阅世，翻覆几时休。",
        "dynasty": "宋",
        "collection_info": null
    },
    {
        "title": "春日即事",
        "author": "周南",
        "content": "料理清明天气催，搀先几日柁船开。\n六朝事往余簪塔，百草春回上舞台。\n巢燕争迎华屋去，海潮犹傍故城来。\n主人两鬓千丝雪，更斸青冥出稚栽。",
        "dynasty": "宋",
        "collection_info": null
    },
    {
        "title": "后过书坞夜坐",
        "author": "周南",
        "content": "下驾官桥黄岘东，二十五里名新丰。\n慈竹色如芦苇白，石楠顶结樱朱红。\n纸灰养火冬将尽，趺坐看书暖渐融。\n且蓄春雷归地底，放令晴雪满山中。",
        "dynasty": "宋",
        "collection_info": null
    },
    {
        "title": "九日祁城外",
        "author": "周南",
        "content": "清晨驱马出重闉，渐有狂花似小春。\n草市丰年声洩洩，官河霁色水粼粼。\n山林送老无予罪，物色愁人逐岁新。\n便拟移家去城郭，可无萸菊慰慈亲。",
        "dynasty": "宋",
        "collection_info": null
    },
    {
        "title": "泛舟游虎丘",
        "author": "周南",
        "content": "水遶朱门宿海槎，山沉海月上晨霞。\n鸟啼烟树雨初歇，钟度云楣日未斜。\n僧俯剑池看贝叶，人追寒食衮杨花。\n西子年侵丘谷换，女墙还有旧宫鸦。",
        "dynasty": "宋",
        "collection_info": null
    },
    {
        "title": "过虎丘  其一",
        "author": "周南",
        "content": "勾吴霸业竟谁成，留得崇丘岁一登。\n玉鴈已随黄壤尽，铁花空向碧潭凝。\n空中有塔掀铃语，台上无僧唤石应。\n踏尽苍苔春老去，但余落日与寒藤。",
        "dynasty": "宋",
        "collection_info": null
    },
    {
        "title": "过虎丘  其二",
        "author": "周南",
        "content": "狐埋狐搰已无成，春去春来几度登。\n海涌名山真幻出，酒酣看剑已尘凝。\n鸥陂人远台空在，鶑谷声残鸟倦应。\n越绝兴亡俱一梦，为君同弔剡溪藤。",
        "dynasty": "宋",
        "collection_info": null
    },
    {
        "title": "晚出至湖桑埭",
        "author": "周南",
        "content": "残年孤寂不堪言，时唤平头驾短辕。\n老气犹能作罴卧，壮怀谁復记鸿轩。\n棹歌缥缈城西路，烟树参差埭北村。\n堪笑怪奇消未尽，夜来还梦属櫜鞬。",
        "dynasty": "宋",
        "collection_info": null
    },
    {
        "title": "送林潮州",
        "author": "周南",
        "content": "谁把科名误寘君，不教献纳近华勋。\n一麾暂远长安日，六月先清瘴海氛。\n马首喜无泷吏问，笔端应有鳄鱼文。\n明年胜日知无限，还记江东日暮云。",
        "dynasty": "宋",
        "collection_info": null
    },
    {
        "title": "乙卯之秋送项秘书倅池阳是时教官之阙尚在来春",
        "author": "周南",
        "content": "诸老纷纷去不留，之人也作翠微游。\n要看绿字封苍藓，须趁黄花插满头。\n秋水隔人犹有恨，春山得伴更何求。\n九华楼上新风月，不学诗人赋隠忧。",
        "dynasty": "宋",
        "collection_info": null
    },
    {
        "title": "送项倅  其一",
        "author": "周南",
        "content": "衡岳山头唤下来，高人不肯住蓬莱。\n先秋手得平分月，当暑身无半点埃。\n世事相逢休挂口，吾侪一见且衔杯。\n夜阑约立银河表，阊阖天门次第开。",
        "dynasty": "宋",
        "collection_info": null
    },
    {
        "title": "送项倅  其二",
        "author": "周南",
        "content": "昨者搜贤诏下来，旌蒲纷沓起蒿莱。\n谁人肯厌承明直，我辈世俗埃。\n天近须回宣室召，时难倍怆渭城杯。\n殷勤为诵江湖句，少立斜阳舟未开。",
        "dynasty": "宋",
        "collection_info": null
    },
    {
        "title": "送江陵牧次对贰卿",
        "author": "周南",
        "content": "梦断江湖绝寄声，不图犹见老成人。\n白头未觉相从晚，青眼何繇此会频。\n自古荆襄俱重镇，今公羊陆是前身。\n六千里地无非郢，宽着恩波浸远人。",
        "dynasty": "宋",
        "collection_info": null
    },
    {
        "title": "岁杪送同官趋朝",
        "author": "周南",
        "content": "异县飘零兴已阑，更来楼上说加餐。\n不知壮日消磨已，也似中年赋别难。\n酒尽沙头悲夜永，书来日脚是春残。\n人生涂辙嗟何限，好在分携恰岁寒。",
        "dynasty": "宋",
        "collection_info": null
    },
    {
        "title": "谢友人见过",
        "author": "周南",
        "content": "岁暮寒风易中人，对床谁与话情真。\n平生知我无如子，此度相看又隔旬。\n世味惯看如嚼蜡，寒窗痴坐正痴尘。\n只今便拟高轩过，饮水毋嫌仲叔贫。",
        "dynasty": "宋",
        "collection_info": null
    },
    {
        "title": "和史君喜雨  其一",
        "author": "周南",
        "content": "通宵奠玉乞移灾，阊阖天门午夜开。\n屏翳不随风伯住，雷车争逐阿香来。\n送神曲奏争加额，喜雨诗成巧夺胎。\n闻说阪田犹未插，更须精意斡天回。",
        "dynasty": "宋",
        "collection_info": null
    },
    {
        "title": "和史君喜雨  其二",
        "author": "周南",
        "content": "蚕筐无叶不成眠，瞇眼黄沙障麦天。\n谁遣炉烟生湿雾，立翻江水沃桑田。\n雹飞邻壤同时事，春入民襦頼吏贤。\n欲把丰年占覆斗，寸心应向碧霄悬。",
        "dynasty": "宋",
        "collection_info": null
    },
    {
        "title": "和史君喜雨  其三",
        "author": "周南",
        "content": "百万疲氓饥欲啼，阴灵一夕靡云旗。\n谷芒绿润沾天泽，梅子黄肥带雨时。\n薄宦经时谁举手，丰年重见且信眉。\n诸生未用歌华黍，得熟民贫未可知。",
        "dynasty": "宋",
        "collection_info": null
    },
    {
        "title": "挽耿侍郎",
        "author": "周南",
        "content": "给事初为畿县令，姓名直彻阜陵前。\n后来佩尽名藩印，死去家无数顷田。\n留与道涂歌长者，未调鼎铉合长年。\n龚黄只取优称去，更有云台论百篇。",
        "dynasty": "宋",
        "collection_info": null
    },
    {
        "title": "同年葛签挽章  其一",
        "author": "周南",
        "content": "杏园张饮上晴湖，忆在团司识面初。\n二纪年光何忽忽，五更春梦已蘧蘧。\n彯缨曾识飞鳬舄，折狱争驰荐鹗书。\n可惜佳城萦蔓草，只教绿水泛红蕖。",
        "dynasty": "宋",
        "collection_info": null
    },
    {
        "title": "同年葛签挽章  其二",
        "author": "周南",
        "content": "少年并马曲江游，曾到慈恩塔上头。\n过眼流光真露电，惊心宦海半沉浮。\n君今又隔重泉梦，世事嗟伤逝水流。\n独立东风数华髮，不堪春草起离愁。",
        "dynasty": "宋",
        "collection_info": null
    },
    {
        "title": "挽秘撰赵郡运子固",
        "author": "周南",
        "content": "旧学虚蒙一字褒，暮年曾得拜江皋。\n丹砂雅意成前约，玩印连章避左曹。\n事业略曾随手见，死生应嘆有身劳。\n只今蜕迹西林去，始得先生蚤退高。",
        "dynasty": "宋",
        "collection_info": null
    },
    {
        "title": "阙题  其一",
        "author": "周南",
        "content": "天怜羁迹寄诸侯，付与危栏早得秋。\n相见便知悬榻意，阚亡时得挟书游。\n山容老去苍崖在，水潦痕存浅碧收。\n高我儒冠无用世，不应更蹑九华楼。",
        "dynasty": "宋",
        "collection_info": null
    },
    {
        "title": "阙题  其二",
        "author": "周南",
        "content": "天怜羁迹寄诸侯，差近危栏付与秋。\n风物捲帘都在眼，湖山如画恰当头。\n征鸿已作随阳计，社燕能为几日留。\n頼有楚天凉夜月，二年相伴上谯楼。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "周南",
        "content": "路寝朝元早，条风应律初。\n八荒跻寿域，一札下宽书。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "周南",
        "content": "玉烛天时正，金穰岁兆丰。\n华封遥上祝，圣德与天通。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "周南",
        "content": "禁籞希临幸，宵衣戒未明。\n余閒寓弧矢，劝讲只儒生。",
        "dynasty": "宋",
        "collection_info": null
    },
    {
        "title": "皇太后閤春帖子  其一",
        "author": "周南",
        "content": "迟日回苍陆，祥霏下庆霄。\n灵椿储寿嘏，宝册迨琼瑶。",
        "dynasty": "宋",
        "collection_info": null
    },
    {
        "title": "皇太后閤春帖子  其二",
        "author": "周南",
        "content": "官梅犹注萼，御柳渐垂丝。\n太母如任姒，深居宝俭慈。",
        "dynasty": "宋",
        "collection_info": null
    },
    {
        "title": "皇太后閤春帖子  其三",
        "author": "周南",
        "content": "内殿家人礼，猩袍奉玉巵。\n椒盘勤盥馈，百世有孙支。",
        "dynasty": "宋",
        "collection_info": null
    },
    {
        "title": "阻风",
        "author": "周南",
        "content": "野鷄尘掠起，大舶势方张。\n客子双篙弱，回风得岸当。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "周南",
        "content": "晓漏催班拱至尊，千官绮胜簇金旛。\n紫皇恭俭忧民切，未祝椒盘祝兽樽。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "周南",
        "content": "玉宇朝来变好春，都传塞上已和亲。\n中天日月无私照，万国耕桑雨露均。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "周南",
        "content": "万里长城汉有人，羽书渐少捷书频。\n君王轸念春寒重，更解貂裘赐将臣。",
        "dynasty": "宋",
        "collection_info": null
    },
    {
        "title": "皇太后閤春帖子  其一",
        "author": "周南",
        "content": "三朝备福尊寿乐，七秩修龄古更稀。\n问寝龙楼家法在，鷄鸣步辇过慈帏。",
        "dynasty": "宋",
        "collection_info": null
    },
    {
        "title": "皇太后閤春帖子  其二",
        "author": "周南",
        "content": "当年三殿瑶池会，天仗将回乐未央。\n献岁东朝还大内，仙韶迟上万年觞。",
        "dynasty": "宋",
        "collection_info": null
    },
    {
        "title": "皇太后閤春帖子  其三",
        "author": "周南",
        "content": "濯龙宫馆漏声徐，閒把黄庭味道腴。\n侍女不持珠玉玩，争传文母澣衣图。",
        "dynasty": "宋",
        "collection_info": null
    },
    {
        "title": "九日有菊",
        "author": "周南",
        "content": "此花每岁须霜后，素节今年置闰深。\n流转风光须好在，只愁人老鬓毛侵。",
        "dynasty": "宋",
        "collection_info": null
    },
    {
        "title": "咏梅  其一",
        "author": "周南",
        "content": "此君一日不可欠，独尔梅花动隔年。\n更有晦冥风雨在，可能相见不依然。",
        "dynasty": "宋",
        "collection_info": null
    },
    {
        "title": "咏梅  其二",
        "author": "周南",
        "content": "此花高是少人知，步到乔林始见之。\n老我怕风并怕雨，一年过了又无诗。",
        "dynasty": "宋",
        "collection_info": null
    },
    {
        "title": "咏梅  其三",
        "author": "周南",
        "content": "不是衝寒欲避春，古来辞富不辞贫。\n高之孤竹求仁辈，卑是羊裘钓雪人。",
        "dynasty": "宋",
        "collection_info": null
    },
    {
        "title": "咏梅  其四",
        "author": "周南",
        "content": "诗在溪桥兴在人，年来遶树费追寻。\n何人炼得冰霜骨，调出孤山韶濩音。",
        "dynasty": "宋",
        "collection_info": null
    },
    {
        "title": "过霅溪",
        "author": "周南",
        "content": "晴溪帆卷艣声柔，两岸青红湿未收。\n欲问三吴清绝处，碧澜堂下采莲舟。",
        "dynasty": "宋",
        "collection_info": null
    },
    {
        "title": "宿春谷",
        "author": "周南",
        "content": "猘儿总角交孙策，牛渚明年得小乔。\n邂逅英雄谁似此，向来州县岂徒劳。",
        "dynasty": "宋",
        "collection_info": null
    },
    {
        "title": "游石湖",
        "author": "周南",
        "content": "晓日曈眬水雾开，自吹清管过湖来。\n阖闾城下青青草，又染裙腰上舞台。",
        "dynasty": "宋",
        "collection_info": null
    },
    {
        "title": "观钓鱼",
        "author": "周南",
        "content": "凑饵惊跳去復迴，直疑芒粒是浮埃。\n江湖多少潜渊地，何事持身水面来。",
        "dynasty": "宋",
        "collection_info": null
    },
    {
        "title": "南仲将至荷叶浦舟人忧鼠窃不敢宿浦下迨晓方渡闻久无荷矣",
        "author": "周南",
        "content": "晴波绿净渺如湖，认得荷花似子都。\n疑是天孙憎俗驾，急收云锦长萑蒲。",
        "dynasty": "宋",
        "collection_info": null
    },
    {
        "title": "过齐门友人居",
        "author": "周南",
        "content": "药栏园户是邻家，破板门开两髻丫。\n瓦斛子中柑落尽，腊前寻访白山茶。",
        "dynasty": "宋",
        "collection_info": null
    },
    {
        "title": "过青阳齐丘旧隠  其一",
        "author": "周南",
        "content": "旧学纵横术已精，不妨高卧且辞荣。\n可怜三别秦淮路，不得终南处士名。",
        "dynasty": "宋",
        "collection_info": null
    },
    {
        "title": "过青阳齐丘旧隠  其二",
        "author": "周南",
        "content": "利尽渔民五季年，谁蠲丁口亩输钱。\n不将公量收家邑，漫把征贤改应天。",
        "dynasty": "宋",
        "collection_info": null
    },
    {
        "title": "赠上人",
        "author": "周南",
        "content": "上人梦裏营诗思，比似看经僧更忙。\n包山寺裏秋晴后，霜未浓时橘正香。",
        "dynasty": "宋",
        "collection_info": null
    },
    {
        "title": "又赠上人  其一",
        "author": "周南",
        "content": "八十诗僧岁莫閒，又随白浪上包山。\n青霜四面橙栾熟，独步三门独自还。",
        "dynasty": "宋",
        "collection_info": null
    },
    {
        "title": "又赠上人  其二",
        "author": "周南",
        "content": "八十高僧不诵经，挑单又发洞庭程。\n包山雪裏三门上，吟就橙诗立又行。",
        "dynasty": "宋",
        "collection_info": null
    },
    {
        "title": "又赠上人  其三",
        "author": "周南",
        "content": "橙橘青时最有香，包山架后两番霜。\n上人梦裏营诗思，比似看经僧更忙。",
        "dynasty": "宋",
        "collection_info": null
    },
    {
        "title": "酌第四桥水有怀陆羽",
        "author": "周南",
        "content": "未必茶瓯胜酒醒，且将衰髮戴寒星。\n太湖西与松江接，不碍幽人第水经。",
        "dynasty": "宋",
        "collection_info": null
    },
    {
        "title": "横山寺楞伽塔诗  其一",
        "author": "周南",
        "content": "白傅游春得几迴，寺门还对海门开。\n行人莫问横山塔，曾见开皇混一来。",
        "dynasty": "宋",
        "collection_info": null
    },
    {
        "title": "横山寺楞伽塔诗  其二",
        "author": "周南",
        "content": "姑苏台畔千年土，斸作牛羊出没行。\n惟有江山怀故国，五湖犹遶越东城。",
        "dynasty": "宋",
        "collection_info": null
    },
    {
        "title": "横山寺楞伽塔诗  其三",
        "author": "周南",
        "content": "吴越台池大业城，如今花鸟故时春。\n思量却是楞伽塔，曾见苏州六代人。",
        "dynasty": "宋",
        "collection_info": null
    },
    {
        "title": "寒食怀游诚之",
        "author": "周南",
        "content": "清溪寒食水瀰漫，忆在齐山约共观。\n便着窄衫鞭马去，路傍惊讶是文官。",
        "dynasty": "宋",
        "collection_info": null
    },
    {
        "title": "十九日初程至青阳赵令尹遣妓出迎自至池不赴乐饮至此望见令却之",
        "author": "周南",
        "content": "飘泊寒城两岁年，巧粧那记紫微篇。\n毛嫱不用惊飞鸟，买药韩休更可怜。",
        "dynasty": "宋",
        "collection_info": null
    },
    {
        "title": "重赋三高  其一",
        "author": "周南",
        "content": "着就农夫谷不收，江湖着我繫虚舟。\n渔樵拍手应相笑，不得长鲸取次休。",
        "dynasty": "宋",
        "collection_info": null
    },
    {
        "title": "重赋三高  其二",
        "author": "周南",
        "content": "儿女呻吟岁又穷，也应无语对西风。\n向来一箸鲈鱼意，赢得寒亭四壁空。",
        "dynasty": "宋",
        "collection_info": null
    },
    {
        "title": "重赋三高  其三",
        "author": "周南",
        "content": "千金孰与此身多，惭愧君王用已过。\n乞得头颅江海去，一生辛苦几渔簑。",
        "dynasty": "宋",
        "collection_info": null
    },
    {
        "title": "寄友人",
        "author": "周南",
        "content": "生前何事苦收身，身后浮名底样荣。\n只得太湖三万顷，与君亭下作真清。",
        "dynasty": "宋",
        "collection_info": null
    },
    {
        "title": "怀友人赵蹈中",
        "author": "周南",
        "content": "水宿山行可煞劳，山川应是怕才豪。\n诗人只好游湘水，上却巴陵恐是骚。",
        "dynasty": "宋",
        "collection_info": null
    },
    {
        "title": "读信州赵昌甫诗",
        "author": "周南",
        "content": "斯文世不收，未绝仅如缕。\n哦君古律诗，思君用心苦。\n廪钱能几何，茅舍月有取。\n怀哉斯人欤，被褐止衡堵。",
        "dynasty": "宋",
        "collection_info": null
    },
    {
        "title": "蚕妇怨",
        "author": "周南",
        "content": "去年蹉却沤麻时，寒女卒岁号无衣。\n今年无叶蚕眠迟，五月簇茧方缲丝。\n丝成那望衣儿女，且织霜缣了官赋。\n不愁织尽杼轴空，只恐精麤不中度。\n寒女寒女无重叹，且将败缕缝新绽。\n愿得明年蚕叶平，剜肉医疮为汝办。",
        "dynasty": "宋",
        "collection_info": null
    },
    {
        "title": "呈南安孟使君",
        "author": "周南",
        "content": "使君四十铜虎符，一矢曾识金仆姑。\n唐三百年进士举，不再鼓之终非夫。\n西风笼槐桂扶疎，笔势汹如涛江驱。\n知君三昧等游戏，我欲一言口嗫嚅。\n元凯登庸用谱系，稷契虽贤名第无。\n当时未有明光赋，致君大略到唐虞。\n君家六戟联椒涂，身无一点熏香污。\n颇疑膏粱逼寒畯，顾欲场屋争分铢。\n高山深林百年余，大夏生殖雨露濡。\n其间吾疑有栝柏，根蟠拟作轮囷株。\n尚能尔雅注虫鱼，下同年少争得途。\n极知文章君之余，何爱漏刻收桑榆。\n但疑入山见成鐻，可惜弹雀烦明珠。\n大夫当据要地居，仕宦须作执金吾。\n治经博士苟无命，不妨饿死同侏儒。\n君不见德裕生无不读书，死不肯与诸生俱。\n期君事业如韩吕，何嫌门地用崔卢。\n我尝一掷色得卢，盘中双陆万人呼。\n只今欲学支离疏，徒嗟七十战匈奴。",
        "dynasty": "宋",
        "collection_info": null
    },
    {
        "title": "过田家",
        "author": "周南",
        "content": "得麦儿今喜，无梅雨又愆。\n翁身今七十，眼见几般年。\n连年增口数，再世种人田。\n机上畸零绢，今当数百钱。",
        "dynasty": "宋",
        "collection_info": null
    },
    {
        "title": "扫地",
        "author": "周南",
        "content": "滑几悬游气，磨砖出寸光。\n及时须敝帚，措影见胡床。\n拱揖延书入，澄收得虑庄。\n苍头拥箕袂，持礼老夫旁。",
        "dynasty": "宋",
        "collection_info": null
    },
    {
        "title": "追送友人李季允归蜀三首併寄所怀  其一",
        "author": "周南",
        "content": "独往知心在，晨风忆缆开。\n江涛宽屡涉，山鬼讯重来。\n甲子悲麟去，林庐有鴈回。\n赠言吾岂敢，遗药可无猜。",
        "dynasty": "宋",
        "collection_info": null
    },
    {
        "title": "追送友人李季允归蜀三首併寄所怀  其二",
        "author": "周南",
        "content": "保终无智力，丽泽慨重湖。\n白水当门户，清秋送舳舻。\n他山藏实录，稚子狎长途。\n自古多零落，空悲永夜徂。",
        "dynasty": "宋",
        "collection_info": null
    },
    {
        "title": "追送友人李季允归蜀三首併寄所怀  其三",
        "author": "周南",
        "content": "西州余一老，六月上穷山。\n仲子何时到，三吴说鬓斑。\n土风添药费，圣代有生还。\n归梦商于近，音书报是间。",
        "dynasty": "宋",
        "collection_info": null
    },
    {
        "title": "伍相庙",
        "author": "周南",
        "content": "封域依神保，遗哀记属镂。\n荒庭垂白露，古屋换爰乌。\n配食虚神果，除坛欠阖闾。\n向来存二庙，犹得慰三吴。",
        "dynasty": "宋",
        "collection_info": null
    },
    {
        "title": "又题伍相庙",
        "author": "周南",
        "content": "废堞披榛旧，羁臣毕命心。\n江湖吞故壑，貌相匪斯今。\n激烈功名在，低徊岁月深。\n胥门沙衍浅，碑首未应沉。",
        "dynasty": "宋",
        "collection_info": null
    },
    {
        "title": "夏中兄病关心復了一二小书稍凉薾然有白髮坐念力衰而学晚慨然有感",
        "author": "周南",
        "content": "凉飔侵病榻，鬒髮减玄膏。\n长得承亲健，宁辞煮药劳。\n书程贪昼永，心量怯年高。\n艾耋犹知礼，昏明在所操。",
        "dynasty": "宋",
        "collection_info": null
    },
    {
        "title": "刮釜",
        "author": "周南",
        "content": "刮釜嗟邻母，经旬值湿薪。\n煎磨知物性，丰大转民贫。\n康食心知愧，哀嚣听颇亲。\n稻花伤昼雨，愁杀看书人。",
        "dynasty": "宋",
        "collection_info": null
    },
    {
        "title": "夏日游太湖  其一",
        "author": "周南",
        "content": "荒莽残唐寺，前通霸越江。\n茭芦私井税，钟鼓助舂撞。\n大壑容渔户，残碑寄石幢。\n好山三四十，浮入两僧窗。",
        "dynasty": "宋",
        "collection_info": null
    },
    {
        "title": "夏日游太湖  其二",
        "author": "周南",
        "content": "气逼梅天溽，衣霑溜雨篷。\n暗潮留地灢，阔水架天风。\n黯黑初星出，颠狂一瓠空。\n孙翁无片纸，说得五湖同。",
        "dynasty": "宋",
        "collection_info": null
    },
    {
        "title": "随太守送神归而有感",
        "author": "周南",
        "content": "泌水洋洋可乐饥，强寻囊粟止儿啼。\n自怜蠹简为儒误，也逐鸣笳到佛祠。\n文字不堪供吏役，姓名渐喜少人知。\n一廛未办归耕计，坐看槐堂绿荫移。",
        "dynasty": "宋",
        "collection_info": null
    },
    {
        "title": "太平州陈大监挽章  其一",
        "author": "周南",
        "content": "老去无成久索居，尚能林下听除书。\n百年门地推鸿绪，三月春江照隼旟。\n云路修程惊折轴，昔游风谊记回车。\n绿阴春草佳城暮，无计亲陈野客蔬。",
        "dynasty": "宋",
        "collection_info": null
    },
    {
        "title": "太平州陈大监挽章  其二",
        "author": "周南",
        "content": "人称扁画更传诗，飞到青冥却自迟。\n今代人门能有几，伤心年寿遽如斯。\n百年乔木虬枝在，千里棠阴晓角悲。\n日暮佳城春草碧，生刍遥奠野人巵。",
        "dynasty": "宋",
        "collection_info": null
    },
    {
        "title": "丘都督枢密挽章  其一",
        "author": "周南",
        "content": "曩时威凤览辉初，独对丹霄耸万夫。\n千载阜陵嗟见晚，百年乔木有神扶。\n只将囊底安江左，不见天中运斗枢。\n圣主恩深臣命薄，悔今强敌尚逋诛。",
        "dynasty": "宋",
        "collection_info": null
    },
    {
        "title": "丘都督枢密挽章  其二",
        "author": "周南",
        "content": "淮水尘清小使归，坏梁俄嘆哲人萎。\n江山收泪还风景，草木知名怖鼓旗。\n生惜勋庸专管葛，死余忠信压边陲。\n南州十月停砧杵，料得闻丧处处悲。",
        "dynasty": "宋",
        "collection_info": null
    },
    {
        "title": "二月五日发舟",
        "author": "周南",
        "content": "此行休羡得閒高，也莫徘徊过二毛。\n破砚无由赊一饭，且携黄牒拜南曹。",
        "dynasty": "宋",
        "collection_info": null
    },
    {
        "title": "春日迓新使君  其一",
        "author": "周南",
        "content": "半生穷巷抱遗经，多谢诸公说姓名。\n四十头颅成底事，五更炊黍学将迎。",
        "dynasty": "宋",
        "collection_info": null
    },
    {
        "title": "春日迓新使君  其二",
        "author": "周南",
        "content": "云幕初收未肯晴，又将风雨做清明。\n阴沉天气浑无頼，更兀篮舆梦裏行。",
        "dynasty": "宋",
        "collection_info": null
    },
    {
        "title": "池阳春日迓新使君",
        "author": "周南",
        "content": "东风捲地滚尘沙，扶起垂杨损尽花。\n留意野棠无意度，淡红疎蕾当年华。",
        "dynasty": "宋",
        "collection_info": null
    },
    {
        "title": "读唐诗  其一",
        "author": "周南",
        "content": "一日勾消两卷诗，趁忙抄得是灯时。\n隔窗一鬨狂风雨，无数啁啾冻雀儿。",
        "dynasty": "宋",
        "collection_info": null
    },
    {
        "title": "读唐诗  其二",
        "author": "周南",
        "content": "自分余工督小儿，更抄两卷晚唐诗。\n勾消日力跏趺坐，欲写凄凉神已疲。",
        "dynasty": "宋",
        "collection_info": null
    },
    {
        "title": "读唐诗  其三",
        "author": "周南",
        "content": "一般生态几人描，砑尽吴笺秃尽毫。\n却是晚唐工状物，手调烟露染天膏。",
        "dynasty": "宋",
        "collection_info": null
    },
    {
        "title": "听湖州歌",
        "author": "周南",
        "content": "十五隣家女末行，棹歌端的诉衷情。\n试将月出株林比，应有齐风檃未成。",
        "dynasty": "宋",
        "collection_info": null
    },
    {
        "title": "柬龚立道",
        "author": "周南",
        "content": "不课木奴千树入，却夸蠹简百年余。\n先生不要金花帖，只借耕田觅饭书。",
        "dynasty": "宋",
        "collection_info": null
    },
    {
        "title": "筇竹杖",
        "author": "周南",
        "content": "四十龙钟欠一年，不应鹤骨会乘轩。\n杖头无用燃藜烛，倚向荒畦印屐痕。",
        "dynasty": "宋",
        "collection_info": null
    },
    {
        "title": "答静翁并以筇竹杖一枝赠行颂  其一",
        "author": "周南",
        "content": "南鸿北鴈年年客，有箇生涯主不知。\n撼动从来忧乐事，夜窗风叶响棠梨。",
        "dynasty": "宋",
        "collection_info": null
    },
    {
        "title": "答静翁并以筇竹杖一枝赠行颂  其二",
        "author": "周南",
        "content": "栽松道者身先老，放下锄头好再来。\n八万四千关捩子，与公一箇锁匙开。",
        "dynasty": "宋",
        "collection_info": null
    },
    {
        "title": "答静翁并以筇竹杖一枝赠行颂  其三",
        "author": "周南",
        "content": "一筇九节添行李，用得人间处处尊。\n只要上山行饱饭，莫将风雪打人门。",
        "dynasty": "宋",
        "collection_info": null
    },
    {
        "title": "答静翁并以筇竹杖一枝赠行颂  其四",
        "author": "周南",
        "content": "万事实头方稳当，十分足陌莫跷除。\n困来展席日裏睡，读尽空中鸟迹书。",
        "dynasty": "宋",
        "collection_info": null
    },
    {
        "title": "途中赋落梅",
        "author": "周南",
        "content": "一段幽奇破腊忙，只将迟暮了年光。\n从教篱落飘零尽，也胜房栊半面粧。",
        "dynasty": "宋",
        "collection_info": null
    },
    {
        "title": "冻藕",
        "author": "周南",
        "content": "雪藕前身玉井莲，与泥俱出又经年。\n长卿渴杀郫筒酿，乞与春塘范堰船。",
        "dynasty": "宋",
        "collection_info": null
    },
    {
        "title": "游山寺",
        "author": "周南",
        "content": "山寺清明蛱蝶飞，中庭古佛供琉璃。\n僧房也有追游市，瓦狗泥车诳小儿。",
        "dynasty": "宋",
        "collection_info": null
    },
    {
        "title": "喜鹊  其一",
        "author": "周南",
        "content": "檐牙唤起前时梦，远信凭君便有期。\n岁暮柴门今事少，寒暄音问不须知。",
        "dynasty": "宋",
        "collection_info": null
    },
    {
        "title": "喜鹊  其二",
        "author": "周南",
        "content": "火龟已食幽贞墨，干鹊犹将吉语传。\n高处营巢君自好，张罗门外尔徒喧。",
        "dynasty": "宋",
        "collection_info": null
    },
    {
        "title": "瓶中花",
        "author": "周南",
        "content": "清晓铜瓶沃井华，青葱绿玉紫兰芽。\n鬓毛白尽心情在，不分看花学养花。",
        "dynasty": "宋",
        "collection_info": null
    },
    {
        "title": "咏史 郭汾阳女许桥神",
        "author": "周南",
        "content": "汾阳蒲镇造浮桥，女许桥神水患消。\n河渎亲家从此号，正人夫岂自兴妖。",
        "dynasty": "宋",
        "collection_info": null
    },
    {
        "title": "咏史 陈茂呵水神",
        "author": "周南",
        "content": "东都陈茂航海时，藐尔阳侯敢肆欺。\n拔剑一呼风浪息，大贤行处有天随。",
        "dynasty": "宋",
        "collection_info": null
    },
    {
        "title": "孔村",
        "author": "周南",
        "content": "辙环死只欠居夷，此地传讹且阙疑。\n坏屋无烟桑柘少，绝怜犹似厄陈时。",
        "dynasty": "宋",
        "collection_info": null
    },
    {
        "title": "千金村",
        "author": "周南",
        "content": "种豆燃萁地力劳，更将菜甲压豨膏。\n豪家粔籹消多少，切莫煎熬到老饕。",
        "dynasty": "宋",
        "collection_info": null
    },
    {
        "title": "行役",
        "author": "裘万顷",
        "content": "宿雾锁山椒，落月挂林侧。\n崎岖历冈峦，彷佛辨阡陌。\n秋高风露寒，道远时序迫。\n安得归故园，篝灯理书册。",
        "dynasty": "宋",
        "collection_info": null
    },
    {
        "title": "武阳渡",
        "author": "裘万顷",
        "content": "一舟小如叶，横在波涛中。\n纷纷川上人，欲渡愁北风。\n有帆天际来，渐近葭苇丛。\n寄声与问讯，恐是陶朱公。",
        "dynasty": "宋",
        "collection_info": null
    },
    {
        "title": "宿佛头塔",
        "author": "裘万顷",
        "content": "孤村三四家，篱下尽禾忝。\n主人惯入市，能作市井语。\n开窗对竹山，揖客治尊俎。\n白云忽在眼，客泪堕如雨。",
        "dynasty": "宋",
        "collection_info": null
    },
    {
        "title": "罗溪桥",
        "author": "裘万顷",
        "content": "我来从西昌，日日困尘土。\n谁知罗溪桥，净若初过雨。\n长松列左右，清风奏宫羽。\n薄暮舍篮舆，扁舟渡溪去。",
        "dynasty": "宋",
        "collection_info": null
    },
    {
        "title": "别友",
        "author": "裘万顷",
        "content": "清宵月满梁，相思几搔首。\n不图尘土中，得共一尊酒。\n人事好乖甚，随復而分手。\n惟有管鲍心，明明若箕斗。",
        "dynasty": "宋",
        "collection_info": null
    },
    {
        "title": "次许秀才韵二首  其一",
        "author": "裘万顷",
        "content": "痴儿欲了事，事竟莫之了。\n崇朝弄朱墨，校勘是与否。\n徐观鴈鹜行，大半落渠手。\n败羣虽已去，考牧未有道。",
        "dynasty": "宋",
        "collection_info": null
    },
    {
        "title": "次许秀才韵二首  其二",
        "author": "裘万顷",
        "content": "拙工不量力，自谓中了了。\n高谈盖一座，众可己独否。\n斯须临斧斤，汗背血两手。\n旁观信善斲，莫肯告以道。",
        "dynasty": "宋",
        "collection_info": null
    },
    {
        "title": "病中闻伯量相访寄之二首  其一",
        "author": "裘万顷",
        "content": "我屋修竹根，身閒境逾静。\n维摩本无心，谁令示人病。\n夕阳耿疎林，影落莓苔径。\n伫立有所怀，高人傥乘兴。",
        "dynasty": "宋",
        "collection_info": null
    },
    {
        "title": "病中闻伯量相访寄之二首  其二",
        "author": "裘万顷",
        "content": "高人在城郭，应酬颇纷如。\n忆我烟霞栖，遗我一纸书。\n雨余窗户凉，蛩声满阶除。\n相过有成言，何时命巾车。",
        "dynasty": "宋",
        "collection_info": null
    },
    {
        "title": "次范光伯泛江韵",
        "author": "裘万顷",
        "content": "夫君陶阮徒，俗子所不快。\n屹然颓其中，特立盖甚介。\n平生江湖乐，欲去不得迈。\n何当从君游，渔钓寄吾解。",
        "dynasty": "宋",
        "collection_info": null
    },
    {
        "title": "螘运",
        "author": "裘万顷",
        "content": "知战不能损，檀氏所以亡。\n吾媿与敌槐，将何固封疆。\n及此閒暇时，相与积乃仓。\n不须更他骛，富国兵自强。",
        "dynasty": "宋",
        "collection_info": null
    },
    {
        "title": "次伯仁善利阁小室韵",
        "author": "裘万顷",
        "content": "山林吾所庐，夜月但对影。\n焉知江上人，一日了万境。\n褰裳步崇台，有室妍且静。\n徘徊不能去，坐见四山暝。",
        "dynasty": "宋",
        "collection_info": null
    },
    {
        "title": "见雪",
        "author": "裘万顷",
        "content": "玄冥当语谁，饷我一檐雪。\n吾庐本来静，得此更清绝。\n遥怜北海上，往往已盈尺。\n啮毡人在否，毋凌汉臣节。",
        "dynasty": "宋",
        "collection_info": null
    },
    {
        "title": "出门",
        "author": "裘万顷",
        "content": "出门復入门，吾行竟安之。\n携书北窗下，翻阅聊自怡。\n有怀千载人，掩卷还歔欷。\n采采首阳薇，恋恋商山芝。\n一裘或终身，欣然钓江湄。\n斯人不可作，斯道日湮微。\n目前稻梁谋，凫鴈方齐飞。\n青田寂无音，岁晚将畴依。\n慎勿出门去，尘埃染人衣。",
        "dynasty": "宋",
        "collection_info": null
    },
    {
        "title": "菖蒲",
        "author": "裘万顷",
        "content": "康庐入吾怀，十载驰梦魂。\n踵门者何人，遗予以芳荪。\n欢然得其趣，如对五老言。\n幽姿出岩谷，常带冰雪痕。\n尘容为一洗，两目不復昏。\n忽思三峡流，褰衣涉潺湲。\n因仍一寸石，浸润九节根。\n人言可扶老，岁月须其蕃。\n兹理谅不诬，吾将从绮园。",
        "dynasty": "宋",
        "collection_info": null
    },
    {
        "title": "宿田家竹亭",
        "author": "裘万顷",
        "content": "我家西山巅，四壁皆此君。\n朅来事奔驰，日与茅苇亲。\n方思坡仙诗，恐入俗士羣。\n止我宿者谁，此君满其门。\n颀然千百夫，一见若故人。\n夜深清风来，好音梦中闻。\n呼童启北窗，为渠炷炉芬。",
        "dynasty": "宋",
        "collection_info": null
    },
    {
        "title": "送诗僧如师西游",
        "author": "裘万顷",
        "content": "乡来诗坛上，权可声籍籍。\n君虽后两翁，而已分半席。\n主人龙门高，宜有如此客。\n横行翰墨场，往往一当百。\n挟是今西游，吐谈取双璧。\n要须早归来，成就法王宅。",
        "dynasty": "宋",
        "collection_info": null
    },
    {
        "title": "从人觅墨梅",
        "author": "裘万顷",
        "content": "熏炉束诗魂，茗碗驱睡思。\n掩关寂无营，翰墨自娱戏。\n山寒溪正清，月澹雪初霁。\n横斜两三枝，见说可人意。\n天机如胸中，出手特余事。\n何时翦冰纨，来对病居士。",
        "dynasty": "宋",
        "collection_info": null
    },
    {
        "title": "睡起",
        "author": "裘万顷",
        "content": "疾去得安卧，寒宵不知长。\n邻鸡忽闻声，曙色侵我床。\n人生孰无营，晨兴固其常。\n奈何以一身，投之百忧场。\n吾方休吾心，与世长相忘。\n适逢希夷翁，授我枕中方。\n意行到华胥，日昃犹徜徉。\n回观一世人，扰扰良可伤。\n谁能从我游，要须留春皇。",
        "dynasty": "宋",
        "collection_info": null
    },
    {
        "title": "读邸报",
        "author": "裘万顷",
        "content": "纷纷天下事，翻覆良难期。\n不知窈冥中，主张者云谁。\n工拙判两涂，人谋岂容施。\n得非欲平治，机缄遂潜移。\n目前三四公，并用无一遗。\n毋嫌滞一州，民实邦之基。\n乡来番江头，亲见国子师。\n德行渊与骞，千载如同时。\n斯人使临民，儿不頼母慈。\n人言致泰和，须索登皋夔。\n位崇泽斯均，否则失所宜。\n天乎傥人从，何时可臻兹。",
        "dynasty": "宋",
        "collection_info": null
    },
    {
        "title": "次伯量赠别诗韵",
        "author": "裘万顷",
        "content": "我生既驽下，且復寡见闻。\n时时警其愚，姻党頼有君。\n自惭将且疲，不足张此军。\n君乃不我弃，欢然与同羣。\n愿学如之何，此志亦已勤。\n正坐未知方，所得不足云。\n人生所好杂，其力用是分。\n词章末技耳，安能媲皇坟。\n而况字书学，兀兀纂说文。\n曷若鞭吾心，或有汗马勋。\n请益恨未能，别君大江濆。\n长吟昌黎诗，安得身登云。",
        "dynasty": "宋",
        "collection_info": null
    },
    {
        "title": "老农叹",
        "author": "裘万顷",
        "content": "霜耕冰在趾，雨种泥没膝。\n旱魃忽为虐，耕种谩劳力。\n去年幸一稔，今岁免艰食。\n细听老农语，令我三叹息。\n但愿从此去，龙骨长挂壁。\n大田多黍稌，高廪若山积。\n或云谷大丰，则恐钱转啬。\n夏租星火急，处此未有策。\n细民一钱税，往往亦追索。\n谷贱反伤农，此语传自昔。\n语客且勿忧，新丝尚堪质。",
        "dynasty": "宋",
        "collection_info": null
    },
    {
        "title": "送范光伯北行",
        "author": "裘万顷",
        "content": "玄冥将归休，勾芒已促装。\n江边疎柳青，江上寒梅香。\n有客当此时，中流驾风樯。\n欲学太史公，穷汶泗沅湘。\n吾闻帝王州，雄丽几钱塘。\n畴昔驻六龙，至今绘未央。\n鹭洲横渺瀰，凤台摩青苍。\n名山与大川，往往遥相望。\n是间或小留，不妨月徜徉。\n平生学屠龙，袖手五字章。\n兹逢贤主人，定知奏宫商。\n追李逐杜陵，相与升其堂。\n要令千万篇，金薤垂琳琅。\n秋风鸿鴈来，因之东南翔。\n写君磊磈胸，慰我离别肠。",
        "dynasty": "宋",
        "collection_info": null
    },
    {
        "title": "安乐窝示元德弟二首  其一",
        "author": "裘万顷",
        "content": "往时病僧寮，今为安乐窝。\n昔病而今安，所得良已多。\n百年直须臾，一丘且婆娑。\n倦翼栖茂林，潜鳞渺重波。\n方欣随所愿，岂復知其他。\n朝来启南窗，羣山鬰嵯峨。\n上有无心云，乘风远相过。\n却观声利场，纷纷正横戈。\n到头蛮与触，胜负能几何。\n曷若休吾心，考槃依涧阿。\n孟夏草木繁，雨余气清和。\n四壁环断碑，经史星宿罗。\n幅巾据胡床，翛然自吟哦。\n因之成此诗，要使儿童歌。",
        "dynasty": "宋",
        "collection_info": null
    },
    {
        "title": "安乐窝示元德弟二首  其二",
        "author": "裘万顷",
        "content": "清泉出石窦，白云卧山窝。\n淋淫乍开霁，原野欢声多。\n吾庐近西峰，其下林婆娑。\n解衣坐盘石，持竿钓清波。\n主人忘机心，鸥鸟亦无他。\n东鲁与南郭，泰山等峩峩。\n周子何人哉，自许不啻过。\n一朝离草堂，山英遂横戈。\n折辕不得还，如此俗驾何。\n仰视前修翁，铅刀比太阿。\n予弟山林人，心平气自和。\n懽然乐箪瓢，笑彼荤羶罗。\n好书不厌观，佳句时一哦。\n烦赓紫芝曲，为我醉时歌。",
        "dynasty": "宋",
        "collection_info": null
    },
    {
        "title": "题余仲祥松斋",
        "author": "裘万顷",
        "content": "芳妍桃李场，纷趋欻成蹊。\n长松坐偃蹇，遂尔不见知。\n平生异时人，不与俗转移。\n萧然尘埃中，擅此丘壑奇。\n窗空境逾清，四壁风来吹。\n抱琴揖苍髯，喜气掀两眉。\n臭味既与同，相亲不相违。\n直期阅岁寒，可但忘朝饥。\n斯正如乃翁，过处更过之。\n直比千丈干，历落不受羁。\n只恐大厦成，梁栋各有施。\n出处初何心，山灵勿疑渠。",
        "dynasty": "宋",
        "collection_info": null
    },
    {
        "title": "题伯量春风堂",
        "author": "裘万顷",
        "content": "未登春风堂，尝读春风诗。\n春风不易得，令人每怀思。\n一堂谁独无，所至皆有之。\n奈何堂中人，此意多背驰。\n听雨不对床，煮豆先燃萁。\n宁赓粟布歌，不肯吹埙箎。\n和气自此伤，怨怒无休时。\n遂令君家堂，独立修江湄。\n昔我尝宦游，兄弟轻别离。\n自从失予季，忧闷鬓成丝。\n仲叔幸无他，相从日怡怡。\n数榻松竹间，颇与我辈宜。\n浊醪无独斟，陈编有同披。\n从今当杜门，共试春风词。\n燕谷恐尚寒，暖律冀一吹。\n君能不靳否，春风元不私。",
        "dynasty": "宋",
        "collection_info": null
    },
    {
        "title": "钱塘别吴长文司理",
        "author": "裘万顷",
        "content": "同心而异乡，既见復轻别。\n岂终无会期，南北渺难必。\n邮亭君与我，强饭再三说。\n此意非不领，欲话声已咽。\n肩舆使前驱，分手大江侧。\n升高辄回首，犹拟望颜色。\n予家古南州，胜友固不乏。\n如君相知深，千百未见一。\n君才十倍我，君德更刚直。\n赠行诗满纸，字字良有益。\n谁与趣我去，胡不缓旬浃。\n噬脐怅弗及，写心寄愁绝。",
        "dynasty": "宋",
        "collection_info": null
    },
    {
        "title": "咨咨草根虫",
        "author": "裘万顷",
        "content": "咨咨草根虫，瑟瑟叶上雨。\n休休退食人，落落谁与语。\n陈编竟日披，陋室随时处。\n此心苟自乐，贫贱亦得所。\n夷齐虽饿死，清风冠千古。\n颜子瓢屡空，宣父极称许。\n但当守吾仁，晋楚何足数。\n试看松与柏，矫矫傲寒暑。",
        "dynasty": "宋",
        "collection_info": null
    },
    {
        "title": "夜坐荐福寺次王成之韵",
        "author": "裘万顷",
        "content": "鞭鸾未暇相追逐，且向祇园止君宿。\n清谈待得月华生，窗户明明耿残烛。\n谁令泉石堕吾前，洗净人间丝与竹。\n风帆明发君不留，此乐只应吾所独。",
        "dynasty": "宋",
        "collection_info": null
    },
    {
        "title": "厌原山中晓行",
        "author": "裘万顷",
        "content": "碧鸡夜半声啁哳，唤起幽人步林樾。\n秋高风露着羣木，无数寒花泣明月。\n松篁一径宛如画，石溜涓涓更清绝。\n山巅便好结茅庐，莫待他年鬓成雪。",
        "dynasty": "宋",
        "collection_info": null
    },
    {
        "title": "秋试示诸儿",
        "author": "裘万顷",
        "content": "漠漠轻云弄寒影，霏霏小雨生秋兴。\n黄槐开尽举子心，丹桂喜传仙籍信。\n竹斋双手缩袖间，坐看羣儿鏖一战。\n春风跃马不为难，此去毋言日边远。",
        "dynasty": "宋",
        "collection_info": null
    },
    {
        "title": "十二月大雨",
        "author": "裘万顷",
        "content": "一冬都无五日寒，赤日杲杲后土干。\n水官丐归帝弗许，诘朝不雨吾戮汝。\n斯须便放大瓢倾，一洗万里尘埃清。\n不妨更作尺深雪，桑榆之功尚堪说。",
        "dynasty": "宋",
        "collection_info": null
    },
    {
        "title": "灯下偶次前韵",
        "author": "裘万顷",
        "content": "北风吹雨夜正寒，北窗吟诗舌欲干。\n千辛万苦浪如许，饭颗山头谁着汝。\n何如一尊随意倾，酒酣不问浊与清。\n明朝纵有三尺雪，灞陵诗句无庸说。",
        "dynasty": "宋",
        "collection_info": null
    },
    {
        "title": "赠拂云主人",
        "author": "裘万顷",
        "content": "十年作计须种木，一日不可使无竹。\n道人于此得三昧，绿雾中间着苍玉。\n拂云谁为名其居，我亦心同云卷舒。\n相期直觅飞霞佩，不用重拈种树书。",
        "dynasty": "宋",
        "collection_info": null
    },
    {
        "title": "次余主簿仲庸梅韵",
        "author": "裘万顷",
        "content": "春醪欲冰木欲折，急雨风吹不成雪。\n玉妃夜堕广寒宫，开作寒花赛清绝。\n未须千树插山巅，且要几枝横水边。\n暗香疎影尚无恙，凭谁唤起西湖仙。\n不妨琢句更驰送，一洗十年尘土梦。\n铁心元不为渠回，眼底珠玑聊簸弄。",
        "dynasty": "宋",
        "collection_info": null
    },
    {
        "title": "再呈仲庸",
        "author": "裘万顷",
        "content": "芳枝莫遣风吹折，要看枝头千点雪。\n孤山畴昔盛开时，十里香飔飞不绝。\n蹇馿乌帽照霜颠，长吟竟日溪桥边。\n自从和靖收声后，一时翰墨归坡仙。\n只今往事飞鸿送，寂寞西湖投老梦。\n花开花落谩伤心，明月清湍谁与弄。",
        "dynasty": "宋",
        "collection_info": null
    },
    {
        "title": "赠仙茅道士",
        "author": "裘万顷",
        "content": "茅斋高卧日将午，自起鈎帘试香缕。\n门前剥啄谁叩门，杖履萧然颜貌古。\n亟呼儿童延入座，饷以清风涤袢暑。\n论医说相俱第一，触热远来寻我语。\n嗟哉人生浪辛苦，到头事事皆尘土。\n万钱鼎食吾无取，君有仙茅幸分与。",
        "dynasty": "宋",
        "collection_info": null
    },
    {
        "title": "寄题胡穑斋盆池",
        "author": "裘万顷",
        "content": "穑斋主人嗜泉石，一舸来家楚江侧。\n水光山色晴逼人，中有轩窗更清绝。\n汲泉为池良不恶，坐见涟漪照金碧。\n奁开宝鑑大如许，月堕冰轮光欲溢。\n何须泰华寻玉井，谩说仇池有仙穴。\n箇中风露无处着，长为昭华洗炎热。\n嗟予疎懒真成癖，想像哦诗竟何益。\n安得身为穑斋客，醉卧池边听锦瑟。",
        "dynasty": "宋",
        "collection_info": null
    },
    {
        "title": "雨后",
        "author": "裘万顷",
        "content": "秋事雨已毕，秋容晴为妍。\n新香浮䆉䅉，余润溢潺湲。\n机杼蛩声裏，犁锄鹭影边。\n吾生一何幸，田里又丰年。",
        "dynasty": "宋",
        "collection_info": null
    },
    {
        "title": "凉风",
        "author": "裘万顷",
        "content": "凉风几时动，日暮已秋声。\n稍稍月华白，纷纷林影清。\n予怀元不恶，世事巧相撄。\n所愿西成后，边头息戍兵。",
        "dynasty": "宋",
        "collection_info": null
    },
    {
        "title": "用郑浮梁韵简圜师二首  其一",
        "author": "裘万顷",
        "content": "杖屦山蹊窄，钟鱼佛界深。\n寒梅残屋角，春荠老墙阴。\n一水元无恙，扁舟尚可寻。\n烦师掬清溜，为我洗尘心。",
        "dynasty": "宋",
        "collection_info": null
    },
    {
        "title": "用郑浮梁韵简圜师二首  其二",
        "author": "裘万顷",
        "content": "古寺规模壮，空山岁月深。\n春排千树绿，云堕一溪阴。\n地僻人稀到，官闲我得寻。\n归来诧清赏，未觉负初心。",
        "dynasty": "宋",
        "collection_info": null
    },
    {
        "title": "次黄存之韵",
        "author": "裘万顷",
        "content": "客宦何时了，官居又岁余。\n归心五湖梦，病眼一床书。\n近作君能富，新功我略无。\n不妨赋游猎，会有荐相如。",
        "dynasty": "宋",
        "collection_info": null
    },
    {
        "title": "旸谷偶成",
        "author": "裘万顷",
        "content": "爱日袪愁雾，微和散积阴。\n一窗尘外趣，万竹岁寒心。\n士要崇清节，吾将老故林。\n抱琴聊一醉，何用觅知音。",
        "dynasty": "宋",
        "collection_info": null
    },
    {
        "title": "书率更西林碑",
        "author": "裘万顷",
        "content": "冉冉老将至，区区心已疲。\n文章非世用，字画谩儿嬉。\n庐阜多名剎，隋人有断碑。\n骊黄虽易辩，堂奥未容窥。",
        "dynasty": "宋",
        "collection_info": null
    },
    {
        "title": "晚岁送馆人归省",
        "author": "裘万顷",
        "content": "不厌冰霜路，衝寒办一归。\n晨鸡戒鞍马，春酒寿庭闱。\n灯火知辛苦，云霄会奋飞。\n相期纡绿绶，非但戏斑衣。",
        "dynasty": "宋",
        "collection_info": null
    },
    {
        "title": "别敬叔",
        "author": "裘万顷",
        "content": "笔砚君无间，冰霜岁又除。\n诸生得模范，六艺共耕锄。\n松菊渊明宅，蓬蒿仲蔚居。\n相望傥相忆，时寄数行书。",
        "dynasty": "宋",
        "collection_info": null
    },
    {
        "title": "赠画工",
        "author": "裘万顷",
        "content": "綵笔三生梦，春莲万叶花。\n笑人为市道，随分足生涯。\n山路净如水，溪流浅见沙。\n能来良不恶，看我傲烟霞。",
        "dynasty": "宋",
        "collection_info": null
    },
    {
        "title": "次胡伯仁韵",
        "author": "裘万顷",
        "content": "山长飞鸟急，江阔去帆微。\n唱晚几渔笛，凭高一钓矶。\n从君濯冰雪，满袖得珠玑。\n三叹不能已，归来吟夕晖。",
        "dynasty": "宋",
        "collection_info": null
    },
    {
        "title": "书晁文元道院集",
        "author": "裘万顷",
        "content": "华屋金狨座，雕鞍驷马车。\n才堪夸世俗，早已落丘墟。\n此病久沈痼，无人解扫除。\n千年子晁子，道院有遗书。",
        "dynasty": "宋",
        "collection_info": null
    },
    {
        "title": "送范二丈入蓝田书院二首  其一",
        "author": "裘万顷",
        "content": "今代崔斯立，才高不负丞。\n君方为重客，人谓得良朋。\n敏捷朝千字，辛勤夜一灯。\n明年冠秋试，万里看飞腾。",
        "dynasty": "宋",
        "collection_info": null
    },
    {
        "title": "送范二丈入蓝田书院二首  其二",
        "author": "裘万顷",
        "content": "君在淳熙日，尝师陆监丞。\n今为后死者，乐有远来朋。\n此道未坠地，他时要续灯。\n病夫力不足，拱立看鶱腾。",
        "dynasty": "宋",
        "collection_info": null
    },
    {
        "title": "夜坐再用韵二首  其一",
        "author": "裘万顷",
        "content": "洪井今真隠，长沙昔谩丞。\n余生付岩壑，拙宦愧交朋。\n饭菜浑忘肉，囊萤足代灯。\n诗成夜将半，云际月腾腾。",
        "dynasty": "宋",
        "collection_info": null
    },
    {
        "title": "夜坐再用韵二首  其二",
        "author": "裘万顷",
        "content": "家有辋川集，人如王右丞。\n琴书多暇日，觞咏尽高朋。\n拟脱云山屐，来分夜案灯。\n新诗要传写，病眼任瞢腾。",
        "dynasty": "宋",
        "collection_info": null
    },
    {
        "title": "送胡仲立入京",
        "author": "裘万顷",
        "content": "昔对延英日，诸公叹弗如。\n敢言天下事，不负案头书。\n此去朝双阙，悬知有异除。\n荣途方着脚，未用曳长裾。",
        "dynasty": "宋",
        "collection_info": null
    },
    {
        "title": "次施真人韵",
        "author": "裘万顷",
        "content": "素韠方多难，丹砂傥一逢。\n勿疑蕉覆鹿，会见竹成龙。\n涧水远仍洁，岩花幽更浓。\n行行望仙宇，知在最高峰。",
        "dynasty": "宋",
        "collection_info": null
    },
    {
        "title": "偶成",
        "author": "裘万顷",
        "content": "松径烦风扫，柴门为雨扃。\n行携道院集，坐对敬斋铭。\n好事心常记，闲谈耳不听。\n观空为时悞，无异醉初醒。",
        "dynasty": "宋",
        "collection_info": null
    },
    {
        "title": "老屋",
        "author": "裘万顷",
        "content": "老屋久欹侧，随宜聊拄撑。\n吾今且共住，缘尽会须行。\n雨打从教坏，风摇不用惊。\n世间虚幻相，聚散本无情。",
        "dynasty": "宋",
        "collection_info": null
    },
    {
        "title": "留浅沙",
        "author": "裘万顷",
        "content": "故山岂不好，萧寺亦堪居。\n作意多成碍，无心始自如。\n钟鱼饱香积，枕簟熟华胥。\n但惜诗成后，旁无阿买书。",
        "dynasty": "宋",
        "collection_info": null
    },
    {
        "title": "寄题喻高士澹轩",
        "author": "裘万顷",
        "content": "世事邯郸枕，生涯老子书。\n能知澹中味，雅称竹间居。\n石径排云入，霜根带月锄。\n纷华不到眼，赢得玩清虚。",
        "dynasty": "宋",
        "collection_info": null
    },
    {
        "title": "晚步",
        "author": "裘万顷",
        "content": "日落欲闭户，风清聊杖藜。\n千山犹带雨，一径已无泥。\n㶁㶁水声急，悠悠云影低。\n催归缘底事，着意旁人啼。",
        "dynasty": "宋",
        "collection_info": null
    },
    {
        "title": "荣侄试周",
        "author": "裘万顷",
        "content": "汝生方满岁，伯髮已星星。\n桑苎甘投老，兰荪喜向荣。\n席间无一印，帷下有诸经。\n莫学鱼儿戏，来年快聚萤。",
        "dynasty": "宋",
        "collection_info": null
    },
    {
        "title": "题洪内翰爽榭",
        "author": "裘万顷",
        "content": "雾阁云窗天外安，悬知幽趣胜人间。\n帘栊夜月浮银海，桃李春风醉玉山。\n自笑红尘无暇日，浪凭清梦觅商颜。\n何如飞佩随君后，细看匡庐紫翠鬟。",
        "dynasty": "宋",
        "collection_info": null
    },
    {
        "title": "次元德弟示从龙入学",
        "author": "裘万顷",
        "content": "生儿虽小莫怜渠，学问工夫在谨初。\n今日从师良不恶，他年闭户反成疎。\n双亲未老身无事，诸父能文家有书。\n好与汝兄俱努力，后生丛裏试羣居。",
        "dynasty": "宋",
        "collection_info": null
    },
    {
        "title": "次洪内相菊亭",
        "author": "裘万顷",
        "content": "诗僊种菊未多时，因菊名亭早有诗。\n欲为寒花标晚节，故将新句寄东篱。\n平生未省翻三峡，高处那能赞一辞。\n便得从容侍公侧，回头已是十年迟。",
        "dynasty": "宋",
        "collection_info": null
    },
    {
        "title": "次洪内相梅亭",
        "author": "裘万顷",
        "content": "人间多是梅开后，旋踵东篱事故常。\n那得红帘卷朱户，细看素质傲清霜。\n一生寄兴云山外，几度搔头江路傍。\n咫尺名园身未到，夜窗羞对返魂香。",
        "dynasty": "宋",
        "collection_info": null
    },
    {
        "title": "夜坐",
        "author": "裘万顷",
        "content": "炉火篝灯孰与同，此心吾欲付冥鸿。\n茅檐已作十旬雨，蕙帐不禁连夜风。\n一段清愁诗句裏，十分寒事酒杯中。\n溪云未用安排雪，且听梅花试小红。",
        "dynasty": "宋",
        "collection_info": null
    },
    {
        "title": "雪",
        "author": "裘万顷",
        "content": "天花一夜泄春机，飞坠人间片片奇。\n有色有光欺柳絮，无声无臭点梅枝。\n纵横万舞风回处，表裏双清月霁时。\n此景惟诗可摹写，却怜老去不工诗。",
        "dynasty": "宋",
        "collection_info": null
    },
    {
        "title": "寄高菊磵谢惠诗集",
        "author": "裘万顷",
        "content": "高名如斗夜垂天，无地追思每自怜。\n正欲为君寻五老，乃蒙因我到双泉。\n新诗妙绝閒方就，稚子携归喜欲颠。\n此去湖边不多远，秋风当觅钓鱼船。",
        "dynasty": "宋",
        "collection_info": null
    },
    {
        "title": "寄元龄弟",
        "author": "裘万顷",
        "content": "夜床风雨梦到处，东湖西山如接连。\n安信喜随乌鹊后，雅怀知寄白鸥边。\n轩窗春动花阴满，图史香浮墨色鲜。\n个裏诗书应有味，不妨兼读养生篇。",
        "dynasty": "宋",
        "collection_info": null
    },
    {
        "title": "次元德弟",
        "author": "裘万顷",
        "content": "宁逐春风上下狂，懒从桃李借恩光。\n只应朝市风波恶，不似山林气味长。\n莫惜举杯邀太白，要看骑马似知章。\n南征他日如相忆，诗句还须付革囊。",
        "dynasty": "宋",
        "collection_info": null
    },
    {
        "title": "玉山道中时赴掌故之命",
        "author": "裘万顷",
        "content": "麦苗堆绿菜花黄，一簇人家古道傍。\n酒熟不妨邀里巷，年丰赢得事农桑。\n世情只说宦游好，客裏那知归兴长。\n我有平生蓑笠在，钓丝何日理斜阳。",
        "dynasty": "宋",
        "collection_info": null
    },
    {
        "title": "端午上饶道中",
        "author": "裘万顷",
        "content": "一春留滞在京华，午日依前未到家。\n细葛香罗素无望，黄尘乌帽亦堪嗟。\n争舟野渡人如簇，立马邮亭日欲斜。\n遥想埙箎献亲寿，綵衣罗拜酌流霞。",
        "dynasty": "宋",
        "collection_info": null
    },
    {
        "title": "临安别余求之",
        "author": "裘万顷",
        "content": "长安车盖喜如云，邂逅惟君是故人。\n风月满怀情洒落，珠玑撒纸句清新。\n携来客裏一尊酒，洗尽湖边十里尘。\n富贵功名丈夫事，别离无用泪沾巾。",
        "dynasty": "宋",
        "collection_info": null
    },
    {
        "title": "乡人罗朝宗与兵部尚书京公有旧将往见之遇予于乐平因饯别",
        "author": "裘万顷",
        "content": "四时成岁秋云暮，九月肃霜天渐寒。\n有客褰裳涉鄱水，逢人剧口话长安。\n悬知欲听星辰履，厌见从来苜蓿盘。\n姑举一觞饯行色，无鱼长铗切休弹。",
        "dynasty": "宋",
        "collection_info": null
    },
    {
        "title": "旸谷偶成",
        "author": "裘万顷",
        "content": "竹近颇忻衣袂爽，苔深长恐履痕侵。\n夜灯四壁图书影，晓日一床花木阴。\n载酒只今谁好事，绝弦从昔为知音。\n区区外物成何用，慎勿缘渠愁此心。",
        "dynasty": "宋",
        "collection_info": null
    },
    {
        "title": "入京道中风雨因赋此遂退休",
        "author": "裘万顷",
        "content": "新筑书堂壁未干，马蹄催我上长安。\n儿时只道为官好，老去方知行路难。\n千里关山千里梦，一番风雨一番寒。\n何如静坐茅斋下，翠竹苍梧仔细看。",
        "dynasty": "宋",
        "collection_info": null
    },
    {
        "title": "闲居",
        "author": "裘万顷",
        "content": "闲居最与性相便，勤即翻书懒即眠。\n终日闭门真省事，有时面壁似耽禅。\n大椿岁籥祈亲寿，断简生涯听子传。\n待问洪崖觅丹诀，白云深处引寒泉。",
        "dynasty": "宋",
        "collection_info": null
    },
    {
        "title": "松花开竹笋茂喜而咏之",
        "author": "裘万顷",
        "content": "繁花密笋暮春时，妆点园林一段奇。\n金粉生香风细细，斑衣留润露垂垂。\n品高宜入神僊药，节劲终全冰雪姿。\n笑彼杏桃儿女态，谩争艳冶媚山歧。",
        "dynasty": "宋",
        "collection_info": null
    },
    {
        "title": "睡起书怀时诸公相勉再出",
        "author": "裘万顷",
        "content": "北窗终日废书眠，一枕清风直万钱。\n云度茅檐轻冉冉，泉生石砌净涓涓。\n不嫌雨脚花间注，要听秋声屋外传。\n三径初成吾欲老，幕中何用泛红莲。",
        "dynasty": "宋",
        "collection_info": null
    },
    {
        "title": "有感时与李弘斋有约",
        "author": "裘万顷",
        "content": "去年今日西归客，曝背茅檐又一冬。\n岁月催人虽迅速，简编于我却从容。\n知名焉用诗千首，养病聊须酒一钟。\n早晚杖藜修水去，故人有约许相从。",
        "dynasty": "宋",
        "collection_info": null
    },
    {
        "title": "用前韵谢伯量过访山中",
        "author": "裘万顷",
        "content": "胜游千里笑谈中，雪片梅花正仲冬。\n肯向席门寻孺子，更能草具重茅容。\n春风顿觉生寒谷，夜榻惟愁听晓钟。\n半世坡梅门下客，乃今何幸得过从。",
        "dynasty": "宋",
        "collection_info": null
    },
    {
        "title": "送胡仲衡",
        "author": "裘万顷",
        "content": "忆昔樵江一见君，喜君吃吃善谈文。\n别来岁月今如许，书裏工夫想得勤。\n近世起家多白屋，几人驰志在青云。\n穑斋已踏贤关路，更有诸孙策异勋。",
        "dynasty": "宋",
        "collection_info": null
    },
    {
        "title": "喜范光伯相过",
        "author": "裘万顷",
        "content": "章江东下几湾洄，谁伴臞僊夜探梅。\n离别不禁诗社冷，遭逢莫放酒船回。\n冰霜满眼岁将换，花柳转头春又来。\n安得飞腾九霄外，鞭鸾笞凤日相陪。",
        "dynasty": "宋",
        "collection_info": null
    },
    {
        "title": "怀范光伯再用韵",
        "author": "裘万顷",
        "content": "梅边流水碧洄洄，都把相思付折梅。\n十载不禁双泪落，一尊期慰九肠回。\n惊残蝶梦鹊空喜，望断马蹄人不来。\n咫尺云山尚如此，天涯那解得追陪。",
        "dynasty": "宋",
        "collection_info": null
    },
    {
        "title": "次光伯韵",
        "author": "裘万顷",
        "content": "竹径当年手自开，只今无处着莓苔。\n绝怜此地过从少，頼有高人时復来。\n篱下久霜犹有菊，水边近腊正多梅。\n我云眷眷三年别，君莫怱怱一夕回。",
        "dynasty": "宋",
        "collection_info": null
    },
    {
        "title": "钱塘次孙教南韵",
        "author": "裘万顷",
        "content": "簿领归来得泮宫，一时衮衮任诸公。\n市朝竞逐利名走，草木谁为臭味同。\n霅水不妨披宿雾，蓬山正要挹清风。\n尘埃不得从君后，岂但他时媿两翁。",
        "dynasty": "宋",
        "collection_info": null
    },
    {
        "title": "次朱震远韵",
        "author": "裘万顷",
        "content": "芳池绿水自生肥，上有轩窗隠翠微。\n花竹旧尝开小径，门阑今又启重扉。\n直须阊阖排云去，要看长安跃马归。\n词赋合魁天下士，春光端不负刘辉。",
        "dynasty": "宋",
        "collection_info": null
    },
    {
        "title": "次王成之咏梅",
        "author": "裘万顷",
        "content": "谁遣冰魂照夕阳，摇摇一任北风凉。\n眼前共有几多蕊，鼻观胡为如此香。\n佳实会须归列鼎，孤标已自压羣芳。\n濡毫我欲从君赋，未害平生铁石肠。",
        "dynasty": "宋",
        "collection_info": null
    },
    {
        "title": "读伯仁诗卷",
        "author": "裘万顷",
        "content": "忆昔从君渔钓时，小舟行徧楚江湄。\n僧房夜月琴三迭，客舍秋风酒一巵。\n别后相思梅折尽，书成欲寄鴈来迟。\n蛩声惊觉寒窗梦，自起挑灯读旧诗。",
        "dynasty": "宋",
        "collection_info": null
    },
    {
        "title": "不雨",
        "author": "裘万顷",
        "content": "农时阅月天不雨，嘉谷丛中龟兆生。\n云势只随风聚散，鸠声空报客阴晴。\n半生忧国髮欲白，一饱无期心屡惊。\n尚愿秋阳化甘澍，稍苏枯槁望西成。",
        "dynasty": "宋",
        "collection_info": null
    },
    {
        "title": "乙亥六月乡民祈雨寿春祠下嘉澍既降槁苗尽兴万口一辞颂神之德予喜聊成俚语以书祠壁",
        "author": "裘万顷",
        "content": "忧时曾上天庭疏，悯物今为旱岁霖。\n一夕风霆百川水，四郊香火万民心。\n山巅定有烟霞宅，夜半常闻钟磬音。\n傥许尘踪拜仙驭，愿营茅屋老云岑。",
        "dynasty": "宋",
        "collection_info": null
    },
    {
        "title": "郊行即事",
        "author": "裘万顷",
        "content": "病来多日废将迎，试命巾车作此行。\n稻实满田秋事了，松阴堆径午凉生。\n数山见我争倾盖，一水邀人请濯缨。\n却忆吾庐南浦外，何时得与白鸥盟。",
        "dynasty": "宋",
        "collection_info": null
    },
    {
        "title": "兀坐有感",
        "author": "裘万顷",
        "content": "忘言编简倦三復，适意丝桐聊再行。\n已共白云论久要，更寻青鸟问长生。\n按行泉石苔侵屦，披拂松篁露湿缨。\n此事洪崖知我旧，归与端合与同盟。",
        "dynasty": "宋",
        "collection_info": null
    },
    {
        "title": "有感",
        "author": "裘万顷",
        "content": "政尔双泉忆旧游，柳江闻又有归舟。\n谁能不作千年调，梦断真成万事休。\n倾盖向来情莫逆，奠刍无计泪空流。\n重云已失鵾鹏影，愁绝沧浪一白鸥。",
        "dynasty": "宋",
        "collection_info": null
    },
    {
        "title": "送张高安入京",
        "author": "裘万顷",
        "content": "青衫十载蟾宫客，黑绶三年凤岭头。\n循吏声名武阳令，故家风味富平侯。\n江边休叹双鳬去，天上行看一网收。\n八簉鹓班立仙仗，莫忘回首顾沙鸥。",
        "dynasty": "宋",
        "collection_info": null
    },
    {
        "title": "用黄子益韵二首  其一",
        "author": "裘万顷",
        "content": "青衫日日困尘沙，安用浮名与世夸。\n已过半生真似梦，未荒三径且还家。\n恨无沈水纡香穗，喜有寒泉瀹茗花。\n袖却西归遮日手，园林幽处看桑麻。",
        "dynasty": "宋",
        "collection_info": null
    },
    {
        "title": "用黄子益韵二首  其二",
        "author": "裘万顷",
        "content": "睡起忻然思虑少，病余犹觉应酬艰。\n招摇风月聊须竹，收拾云烟幸有山。\n但要世缘随手断，莫忧诗债几时还。\n追奔富贵非吾事，且占林泉一味闲。",
        "dynasty": "宋",
        "collection_info": null
    },
    {
        "title": "寄刘择之新居成",
        "author": "裘万顷",
        "content": "西风吹鴈过吾庐，特地传君一纸书。\n九载不须论旧事，万金良喜得新居。\n春回院落花侵座，雨过池塘水遶除。\n我欲退之门下去，却愁无处觅金鱼。",
        "dynasty": "宋",
        "collection_info": null
    },
    {
        "title": "题怀秀堂",
        "author": "裘万顷",
        "content": "莫教满地长莓苔，杖屦从今日日来。\n曲径要随松巷转，柴门须对石桥开。\n墙头花木因时种，案上图书任意堆。\n幸有林泉可投老，忍将双脚踏尘埃。",
        "dynasty": "宋",
        "collection_info": null
    },
    {
        "title": "竹斋述事",
        "author": "裘万顷",
        "content": "梦魂惊断渺难续，卧听竹裏风泠泠。\n寒蛩争鸣遶四壁，缺月半堕横疎櫺。\n平生细字髮欲白，午夜短檠灯尚青。\n稻粱作计吾不愿，愿学沧海鸿飞冥。",
        "dynasty": "宋",
        "collection_info": null
    },
    {
        "title": "大雪用前韵五首  其一",
        "author": "裘万顷",
        "content": "雨师风伯妙天机，幻出干坤一段奇。\n晚对青山浑似画，夜看黄卷可忘饥。\n金貂换酒非吾事，铁甲屯边正此时。\n失国残胡应冻死，书生犹赋采薇诗。",
        "dynasty": "宋",
        "collection_info": null
    },
    {
        "title": "大雪用前韵五首  其二",
        "author": "裘万顷",
        "content": "天孙云裏散支机，飞坠人间分外奇。\n勾引芳尊留客醉，栽培玉粒疗民饥。\n幅巾篱落寻梅处，一舸江湖钓月时。\n妙处惟诗可摹写，却怜老去不工诗。",
        "dynasty": "宋",
        "collection_info": null
    },
    {
        "title": "大雪用前韵五首  其三",
        "author": "裘万顷",
        "content": "谁扶天女下冰机，翦水成花片片奇。\n影落池塘波不动，寒侵鸥鹭色皆饥。\n纵横万舞风回处，表裏双清月霁时。\n浪战未能无寸铁，对人羞诵醉翁诗。",
        "dynasty": "宋",
        "collection_info": null
    },
    {
        "title": "大雪用前韵五首  其四",
        "author": "裘万顷",
        "content": "伊人元不堕危机，踏冻衝寒正自奇。\n只怪飞花无处避，都忘炊玉有时饥。\n月明剡水回舟夜，岁暮梁园作赋时。\n一段风流谁得似，只今王谢却能诗。",
        "dynasty": "宋",
        "collection_info": null
    },
    {
        "title": "大雪用前韵五首  其五",
        "author": "裘万顷",
        "content": "谁知天巧出玄机，但怪飞璚过眼奇。\n暝立风枝寒雀倦，愁吟冰谷晓猨饥。\n芦花洲渚月明夜，柳絮池塘春暮时。\n此景人间不长有，写真传影正须诗。",
        "dynasty": "宋",
        "collection_info": null
    },
    {
        "title": "题小桃源",
        "author": "裘万顷",
        "content": "半月池边倚瘦藤，望仙台上岸乌巾。\n尘埃一点不到地，花木四时长是春。\n载酒岂无好事者，烂柯应有着棋人。\n请君更种桃千树，准拟渔郎来问津。",
        "dynasty": "宋",
        "collection_info": null
    },
    {
        "title": "次伯仁善利阁",
        "author": "裘万顷",
        "content": "看经堂中钟磬鸣，看经堂外水云清。\n山连远渚鸟飞急，风入轻帆舟去平。\n烟树不妨留夕照，尘缨正欲濯寒泓。\n凭谁为我问造物，乞与少陵常眼明。",
        "dynasty": "宋",
        "collection_info": null
    },
    {
        "title": "輓霞溪高县丞二首  其一",
        "author": "裘万顷",
        "content": "少年挟策上金銮，三拜郎官鬓未斑。\n不说知音在霄汉，但知投老向云山。\n柳丝阴裏陶潜乐，花锦香中潘岳闲。\n逝者不堪人事异，洪崖亭下水潺潺。",
        "dynasty": "宋",
        "collection_info": null
    },
    {
        "title": "輓霞溪高县丞二首  其二",
        "author": "裘万顷",
        "content": "公家原在洪崖宅，自是洪崖向上人。\n嗜酒一生真简淡，风标八袠更精神。\n纷纷偶厌人间事，去去归寻洞裏春。\n朱绂只今无觅处，但余佳句镇长新。",
        "dynasty": "宋",
        "collection_info": null
    },
    {
        "title": "善利阁次伯仁所题赵子良画四首  其一",
        "author": "裘万顷",
        "content": "箜篌君乡来，分明记江树。\n想君诗成时，梦作白鸥去。",
        "dynasty": "宋",
        "collection_info": null
    },
    {
        "title": "善利阁次伯仁所题赵子良画四首  其二",
        "author": "裘万顷",
        "content": "平生交游间，吾帻盖屡岸。\n区区稻粱谋，君亦逐鸿鴈。",
        "dynasty": "宋",
        "collection_info": null
    },
    {
        "title": "善利阁次伯仁所题赵子良画四首  其三",
        "author": "裘万顷",
        "content": "风檐手君诗，心迹已清绝。\n何当更长吟，坐对澄江雪。",
        "dynasty": "宋",
        "collection_info": null
    },
    {
        "title": "善利阁次伯仁所题赵子良画四首  其四",
        "author": "裘万顷",
        "content": "扁舟两渔翁，清唱发日暮。\n安得如鸱夷，相与五湖去。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其一",
        "author": "裘万顷",
        "content": "平生不量力，妄意希前修。\n懵懵虽无见，拳拳未敢休。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其二",
        "author": "裘万顷",
        "content": "狂澜涌如此，砥柱其谁为。\n天意必有在，吾身姑自持。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其三",
        "author": "裘万顷",
        "content": "考亭无恙时，从游孰非贤。\n岁寒万木雕，松柏始杰然。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其四",
        "author": "裘万顷",
        "content": "圣贤去我远，何者名事业。\n吾欲到彼岸，须君借舟楫。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其五",
        "author": "裘万顷",
        "content": "过从资直谅，夫岂势利交。\n谓朋党者谁，仁人姑听教。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其六",
        "author": "裘万顷",
        "content": "人生天地间，离别安能无。\n莫作儿女态，相期烈丈夫。",
        "dynasty": "宋",
        "collection_info": null
    },
    {
        "title": "饯吴长文司理用修持贤业教无欠为韵  其七",
        "author": "裘万顷",
        "content": "君姿正而刚，名节非所欠。\n临歧赠一言，惟有学不厌。",
        "dynasty": "宋",
        "collection_info": null
    },
    {
        "title": "自警",
        "author": "裘万顷",
        "content": "俗尘易污人，胸次须自洁。\n君看四明老，冰壶浸秋月。",
        "dynasty": "宋",
        "collection_info": null
    },
    {
        "title": "题苏希亮画",
        "author": "裘万顷",
        "content": "石梁渡山涧，上有秦人居。\n岁寒不种桃，汲泉灌佳蔬。",
        "dynasty": "宋",
        "collection_info": null
    },
    {
        "title": "兀坐",
        "author": "裘万顷",
        "content": "息绵绵而不绝，心了了以常明。\n静室我方燕坐，傍人唤作修行。",
        "dynasty": "宋",
        "collection_info": null
    },
    {
        "title": "保福寺对橙菊有感",
        "author": "裘万顷",
        "content": "平生爱菊陶彭泽，清夜移橙杜草堂。\n千载诗魂招不得，独留风味在僧房。",
        "dynasty": "宋",
        "collection_info": null
    },
    {
        "title": "兀坐有感",
        "author": "裘万顷",
        "content": "意行曾到楚江皋，占得双泉第一寮。\n窗户邃深钟磬远，客尘都向静中消。",
        "dynasty": "宋",
        "collection_info": null
    },
    {
        "title": "癸亥夜梦",
        "author": "裘万顷",
        "content": "丙夜清眠正熟时，梦魂飞去拜丹墀。\n小臣乍得披肝胆，感慨分明涕泪垂。",
        "dynasty": "宋",
        "collection_info": null
    },
    {
        "title": "次洪内翰十月桃韵三首  其一",
        "author": "裘万顷",
        "content": "千红万蕊雕零尽，安得枝头数点红。\n疑是神人写春色，镇长留影在屏风。",
        "dynasty": "宋",
        "collection_info": null
    },
    {
        "title": "次洪内翰十月桃韵三首  其二",
        "author": "裘万顷",
        "content": "旧日骊山宫殿中，玉妃无数舞衫红。\n只因归去蓬莱后，梦作寒花笑北风。",
        "dynasty": "宋",
        "collection_info": null
    },
    {
        "title": "次洪内翰十月桃韵三首  其三",
        "author": "裘万顷",
        "content": "不须羯鼓促春工，一树霜边取意红。\n寄语玄冥为收拾，莫教人恨五更风。",
        "dynasty": "宋",
        "collection_info": null
    },
    {
        "title": "次洪内相双竹韵三首  其一",
        "author": "裘万顷",
        "content": "延平两龙几年卧，欻尔化作寒枝双。\n春桧长松皆敌国，会须因垒一时降。",
        "dynasty": "宋",
        "collection_info": null
    },
    {
        "title": "次洪内相双竹韵三首  其二",
        "author": "裘万顷",
        "content": "婵娟两枝翠可掬，绝胜白璧南金双。\n留与先生作椽笔，诗坛八面受人降。",
        "dynasty": "宋",
        "collection_info": null
    },
    {
        "title": "次洪内相双竹韵三首  其三",
        "author": "裘万顷",
        "content": "管鲍交情真耐久，夷齐义气更无双。\n虚花满眼风号怒，一节青青终不降。",
        "dynasty": "宋",
        "collection_info": null
    },
    {
        "title": "荐福寺次许师咏竹",
        "author": "裘万顷",
        "content": "浮云踪迹任西东，翰墨场中且用功。\n时对此君哦七字，也胜痴坐辩幡风。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一",
        "author": "裘万顷",
        "content": "飞花数点雨初歇，啼鸟一声春正长。\n读罢黄庭了无事，旋安银叶试炉香。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其二",
        "author": "裘万顷",
        "content": "古木阴阴六月凉，幽花藉藉四时香。\n丝桐清夜作三弄，明月入帘风拂床。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其三",
        "author": "裘万顷",
        "content": "烂熳花阴覆短墙，花开时候日偏长。\n道人不被春勾引，到处惟闻薝卜香。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其四",
        "author": "裘万顷",
        "content": "不见诗仙何逊来，春风几度早梅开。\n竹篱茅舍自清绝，未用移根东阁栽。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其五",
        "author": "裘万顷",
        "content": "恰则梅边春意萌，困人天气又清明。\n炉熏茗碗北窗下，卧听绵蛮黄鸟声。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其六",
        "author": "裘万顷",
        "content": "已着遗经洗此心，更寻流水濯吾襟。\n经旬不涉溪边路，荇带苔钱如许深。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其七",
        "author": "裘万顷",
        "content": "雾阁云窗先自幽，水声那更绕源流。\n春深红雨落桃径，昼永清风生茗瓯。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其八",
        "author": "裘万顷",
        "content": "杨柳阴中啼杜鹃，梧桐枝上噪玄蝉。\n篇章满眼无人会，赢得诗翁取意编。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其九",
        "author": "裘万顷",
        "content": "纷纷眼底正争驰，我独冥心绝五綦。\n说与傍人俱不信，故山惟有白云知。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一○",
        "author": "裘万顷",
        "content": "争春桃李太怱怱，随手飘零逐晓风。\n冰雪不侵尘不污，可人惟有岁寒松。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一一",
        "author": "裘万顷",
        "content": "颜杨翰墨今谁解，陶谢篇章古所无。\n安得金丹换凡骨，白头深恐媿吾夫。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一二",
        "author": "裘万顷",
        "content": "平池春去水溶溶，人在笙歌一部中。\n柳叶翻风罗带绿，荷花着雨锦衣红。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一三",
        "author": "裘万顷",
        "content": "檐间新燕几时来，檐外闲花往岁栽。\n丹杏碧桃浑落尽，绿阴低处结青梅。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一四",
        "author": "裘万顷",
        "content": "淡月笼花花映窗，好风吹竹竹浮香。\n梦回何处一声笛，人静山幽天正凉。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一五",
        "author": "裘万顷",
        "content": "无所用心鱼在沼，居然生子燕成窠。\n谁言春去花事歇，萱草石榴情更多。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一六",
        "author": "裘万顷",
        "content": "为怜风雨趣春回，故着秋花到处栽。\n兰菊从来盛风味，不妨环绕读书斋。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一七",
        "author": "裘万顷",
        "content": "白云殊不作俗态，流水更似知人心。\n溪边濯足溪上坐，樵唱一声秋满林。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一八",
        "author": "裘万顷",
        "content": "坡谷遗书那復有，向来一纸抵千金。\n谁知悬腕与卧笔，如用大都留此心。",
        "dynasty": "宋",
        "collection_info": null
    },
    {
        "title": "次余仲庸松风阁韵十九首  其一九",
        "author": "裘万顷",
        "content": "俗书本作于湖样，野鹜家鸡强自分。\n王氏无人鲁公死，只今何处觅云仍。",
        "dynasty": "宋",
        "collection_info": null
    },
    {
        "title": "松斋秋吟",
        "author": "裘万顷",
        "content": "骄阳赫赫转秋阴，便觉萧然鬓影侵。\n世事炎凉俄忽尔，闲来物理静推寻。",
        "dynasty": "宋",
        "collection_info": null
    },
    {
        "title": "宿翠岩寺呈李弘斋签判",
        "author": "裘万顷",
        "content": "匡庐胜处君曾到，谁是渊明与远公。\n幸有和陶诗卷在，好依莲社此山中。",
        "dynasty": "宋",
        "collection_info": null
    },
    {
        "title": "同李签判山行午饭野店檐外羣蜂翂翂因成绝句",
        "author": "裘万顷",
        "content": "脱略人间势利场，来寻泉石共徜徉。\n饭余小立茅檐外，试问羣蜂有底忙。",
        "dynasty": "宋",
        "collection_info": null
    },
    {
        "title": "寄宋居士修叔求庵记",
        "author": "裘万顷",
        "content": "翠琰新刊照眼明，流传何日到柴荆。\n从今不恨论交晚，我亦碑中有姓名。",
        "dynasty": "宋",
        "collection_info": null
    },
    {
        "title": "皖山纸帐送宋居士",
        "author": "裘万顷",
        "content": "翦裁不惜楮先生，要护高人雪屋眠。\n只恐鹤书催起去，长留空帐北山巅。",
        "dynasty": "宋",
        "collection_info": null
    },
    {
        "title": "题书院壁间碑",
        "author": "裘万顷",
        "content": "天上真龙去不回，世间凡马谩争驰。\n少年气习今犹在，袖手时来省断碑。",
        "dynasty": "宋",
        "collection_info": null
    },
    {
        "title": "日出",
        "author": "裘万顷",
        "content": "日出柴门尚懒开，绿阴多处且徘徊。\n槐花满地无人扫，半在墙根印紫苔。",
        "dynasty": "宋",
        "collection_info": null
    },
    {
        "title": "早作四首  其一",
        "author": "裘万顷",
        "content": "雨过长江浪拍城，迢迢羲驭水中行。\n舟人指点云开处，喜见青山一抹横。",
        "dynasty": "宋",
        "collection_info": null
    },
    {
        "title": "早作四首  其二",
        "author": "裘万顷",
        "content": "井梧飞叶送秋声，篱菊缄香待晚晴。\n斗柄横斜河欲没，数山青处乱鸦鸣。",
        "dynasty": "宋",
        "collection_info": null
    },
    {
        "title": "早作四首  其三",
        "author": "裘万顷",
        "content": "北窗清冷不成眠，风递蛩声到枕边。\n试唤儿童卷疎箔，一檐花影月娟娟。",
        "dynasty": "宋",
        "collection_info": null
    },
    {
        "title": "早作四首  其四",
        "author": "裘万顷",
        "content": "炉香清晓坐书帷，竹拥藤床日到迟。\n自赋短章还自笑，不知颜闵有何诗。",
        "dynasty": "宋",
        "collection_info": null
    },
    {
        "title": "冬日早作",
        "author": "裘万顷",
        "content": "黄昏月姊翦云开，夜半雷车载雨来。\n晨起鈎帘望霄汉，风花吹堕万璚瑰。",
        "dynasty": "宋",
        "collection_info": null
    },
    {
        "title": "午睡",
        "author": "裘万顷",
        "content": "午窗春日影悠悠，一觉清眠万事休。\n堪笑邯郸槐里梦，痴儿到老不回头。",
        "dynasty": "宋",
        "collection_info": null
    },
    {
        "title": "入京道中曝背",
        "author": "裘万顷",
        "content": "露湿芳桃午未干，花时全似麦秋寒。\n征衫不敌东风力，试上邮亭曝背看。",
        "dynasty": "宋",
        "collection_info": null
    },
    {
        "title": "即事二首  其一",
        "author": "裘万顷",
        "content": "门前溪水欲平堤，谩着渔竿浅处垂。\n晴雨每关忧国念，丰凶端欲问人知。",
        "dynasty": "宋",
        "collection_info": null
    },
    {
        "title": "即事二首  其二",
        "author": "裘万顷",
        "content": "春时耕种夏时耘，七月农夫始食新。\n此去田家常要雨，雨多元自不妨人。",
        "dynasty": "宋",
        "collection_info": null
    },
    {
        "title": "次伯仁过道傍田家韵",
        "author": "裘万顷",
        "content": "桃源千载锁烟云，若辈安知古有秦。\n恐是吴兴沈东老，一樽聊復醉诗人。",
        "dynasty": "宋",
        "collection_info": null
    },
    {
        "title": "绝句",
        "author": "裘万顷",
        "content": "数声牧笛日将晚，一曲樵歌山更幽。\n解带盘桓小溪上，坐看红叶泛清流。",
        "dynasty": "宋",
        "collection_info": null
    },
    {
        "title": "久雨",
        "author": "裘万顷",
        "content": "园林清樾净无尘，池沼黄流去有声。\n不用飞花来点缀，但须霁日为澄清。",
        "dynasty": "宋",
        "collection_info": null
    },
    {
        "title": "上元忆大梵明灯二首  其一",
        "author": "裘万顷",
        "content": "经年不到豫章城，灯火遥闻鼓吹声。\n却忆秋屏台上寺，绛纱青玉几长明。",
        "dynasty": "宋",
        "collection_info": null
    },
    {
        "title": "上元忆大梵明灯二首  其二",
        "author": "裘万顷",
        "content": "突兀招提枕古城，夜深钟磬寂无声。\n坐驰灯火笙歌地，知有何人一点明。",
        "dynasty": "宋",
        "collection_info": null
    },
    {
        "title": "秋日即事",
        "author": "裘万顷",
        "content": "断鴈声边小雨来，菊花强半卧苍苔。\n乍寒天气虽宜酒，冷淡无心把酒杯。",
        "dynasty": "宋",
        "collection_info": null
    },
    {
        "title": "九日",
        "author": "裘万顷",
        "content": "篱落黄花尚自无，白衣况未到吾庐。\n莫令此日负佳筛，为展渊明采菊图。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其一",
        "author": "裘万顷",
        "content": "少年有策志平戎，心事今成一老翁。\n蜀客款门茶未了，防秋又说枣儿红。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其二",
        "author": "裘万顷",
        "content": "西风黄叶埽空庭，舞鹤翩翩堕雪翎。\n一阵清风通鼻观，木犀亭下读骚经。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其三",
        "author": "裘万顷",
        "content": "牵牛引蔓上东篱，气肃清商雨过时。\n人意若随天意好，秋光又到菊花枝。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其四",
        "author": "裘万顷",
        "content": "闭门思古或伤今，每有诗来默契心。\n纸上不须评巧拙，尧夫只是静中吟。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其五",
        "author": "裘万顷",
        "content": "闲中无辱亦无荣，案上图书有课程。\n静对秋花香默默，晚风休送乱蝉鸣。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其六",
        "author": "裘万顷",
        "content": "据梧枝策事纷纭，楼上看山对晚曛。\n纵是楼无山色远，只如小米画烟云。",
        "dynasty": "宋",
        "collection_info": null
    },
    {
        "title": "松斋秋咏次黄存之韵七首  其七",
        "author": "裘万顷",
        "content": "无事萦心昼掩扉，松风度曲入琴徽。\n登高老矣兴犹在，塞上秋风战马肥。",
        "dynasty": "宋",
        "collection_info": null
    },
    {
        "title": "次仲庸初冬即事二首  其一",
        "author": "裘万顷",
        "content": "常岁霜天分外晴，一溪如练浸冰轮。\n今年风雨宁无夜，谁与溪梅作小春。",
        "dynasty": "宋",
        "collection_info": null
    },
    {
        "title": "次仲庸初冬即事二首  其二",
        "author": "裘万顷",
        "content": "君家秋实洞庭种，小子持来独未黄。\n莫作苏州书后梦，只今正欠满林霜。",
        "dynasty": "宋",
        "collection_info": null
    },
    {
        "title": "雪中戏元德元龄二弟二首  其一",
        "author": "裘万顷",
        "content": "在昔梅花犹有赋，如今冰柱亦无诗。\n吾衰不作池塘梦，春草生时子合知。",
        "dynasty": "宋",
        "collection_info": null
    },
    {
        "title": "雪中戏元德元龄二弟二首  其二",
        "author": "裘万顷",
        "content": "袖间出手不应迟，柳絮渔蓑总是诗。\n二妙得君真所喜，一寒如我有谁知。",
        "dynasty": "宋",
        "collection_info": null
    },
    {
        "title": "再韵寄元龄弟二首  其一",
        "author": "裘万顷",
        "content": "季也东归何太迟，伯兮西望屡吟诗。\n茅檐昨夜雪深尺，人在篷窗知不知。",
        "dynasty": "宋",
        "collection_info": null
    },
    {
        "title": "再韵寄元龄弟二首  其二",
        "author": "裘万顷",
        "content": "小舟闲已杙江湄，满眼璚瑶定有诗。\n诗似其人人似雪，只应清处恐人知。",
        "dynasty": "宋",
        "collection_info": null
    },
    {
        "title": "雪中再示德龄二弟三首  其一",
        "author": "裘万顷",
        "content": "只道园林春未归，风前一夜柳花飞。\n东皇自是繁华主，不用玄冥荐玉妃。",
        "dynasty": "宋",
        "collection_info": null
    },
    {
        "title": "雪中再示德龄二弟三首  其二",
        "author": "裘万顷",
        "content": "平生蓑笠惯衝寒，长忆江湖把钓竿。\n昨夜北窗闻雪作，梦魂飞到子陵滩。",
        "dynasty": "宋",
        "collection_info": null
    },
    {
        "title": "雪中再示德龄二弟三首  其三",
        "author": "裘万顷",
        "content": "青青窗外几修篁，也学宫梅巧样妆。\n说与惠连须着句，雪边春色到池塘。",
        "dynasty": "宋",
        "collection_info": null
    },
    {
        "title": "再用韵三首  其一",
        "author": "裘万顷",
        "content": "乱飘窗户重重积，巧入帘栊细细飞。\n想见钧天张乐处，琼琚玉佩列千妃。",
        "dynasty": "宋",
        "collection_info": null
    },
    {
        "title": "再用韵三首  其二",
        "author": "裘万顷",
        "content": "蕙帐一冬无苦寒，梦回长是日三竿。\n那知今夜剡溪路，月淡扁舟水满滩。",
        "dynasty": "宋",
        "collection_info": null
    },
    {
        "title": "再用韵三首  其三",
        "author": "裘万顷",
        "content": "凤台仙姊卷银篁，归去瑶池试晓妆。\n剩粉残脂无处着，化为风絮满池塘。",
        "dynasty": "宋",
        "collection_info": null
    },
    {
        "title": "再用韵三首  其一",
        "author": "裘万顷",
        "content": "无人低唱两三卮，一任璚瑶满眼飞。\n罗袜暗尘应洗尽，月明吾欲看江妃。",
        "dynasty": "宋",
        "collection_info": null
    },
    {
        "title": "再用韵三首  其二",
        "author": "裘万顷",
        "content": "忆昔骑馿犯晓寒，酒旗随处认长竿。\n灞陵物物皆诗句，不用牵船八节滩。",
        "dynasty": "宋",
        "collection_info": null
    },
    {
        "title": "再用韵三首  其三",
        "author": "裘万顷",
        "content": "眼前修洁独修篁，屡倩东风洗晓妆。\n学舞腰肢困珠玉，可怜官柳在寒塘。",
        "dynasty": "宋",
        "collection_info": null
    },
    {
        "title": "再用韵三首  其一",
        "author": "裘万顷",
        "content": "梨花月淡珠帘捲，柳絮风轻粉蝶飞。\n宫漏无声窗欲曙，霓裳催舞广寒妃。",
        "dynasty": "宋",
        "collection_info": null
    },
    {
        "title": "再用韵三首  其二",
        "author": "裘万顷",
        "content": "雪裏鸥盟元未寒，小舟南浦着渔竿。\n眼明似共月千里，衣冷欲迷云一滩。",
        "dynasty": "宋",
        "collection_info": null
    },
    {
        "title": "再用韵三首  其三",
        "author": "裘万顷",
        "content": "疎梅元自映疎篁，谁把璚瑶特地妆。\n雪后园林应更好，却输和靖在钱塘。",
        "dynasty": "宋",
        "collection_info": null
    },
    {
        "title": "次元德弟韵",
        "author": "裘万顷",
        "content": "跋扈飞扬使我惊，铁中双镞日铮铮。\n陈桥旧将今无用，一任于菟绕屋行。",
        "dynasty": "宋",
        "collection_info": null
    },
    {
        "title": "予从元德弟借到西廊书斋朝夕其间今二年矣戏题作病僧寮且赋三绝  其一",
        "author": "裘万顷",
        "content": "虽有图书伴寂寥，不妨题作病僧寮。\n蒲团竹椅南窗下，一炷炉香百念消。",
        "dynasty": "宋",
        "collection_info": null
    },
    {
        "title": "予从元德弟借到西廊书斋朝夕其间今二年矣戏题作病僧寮且赋三绝  其二",
        "author": "裘万顷",
        "content": "华髮苍颜一病僧，向来文史颇关情。\n只缘世网无由脱，遂学枯禅度此生。",
        "dynasty": "宋",
        "collection_info": null
    },
    {
        "title": "予从元德弟借到西廊书斋朝夕其间今二年矣戏题作病僧寮且赋三绝  其三",
        "author": "裘万顷",
        "content": "朝来寮外望西山，正在云烟缥缈间。\n既欲与山为保社，不妨身世似云闲。",
        "dynasty": "宋",
        "collection_info": null
    },
    {
        "title": "再用韵三首  其一",
        "author": "裘万顷",
        "content": "病僧行脚归来后，万事无心每闭寮。\n日射竹窗风叶乱，烟凝香鼎篆纹消。",
        "dynasty": "宋",
        "collection_info": null
    },
    {
        "title": "再用韵三首  其二",
        "author": "裘万顷",
        "content": "厌趋朝市元无梦，惯处山林似有情。\n圆觉楞严俱不解，维摩会下一书生。",
        "dynasty": "宋",
        "collection_info": null
    },
    {
        "title": "再用韵三首  其三",
        "author": "裘万顷",
        "content": "无心对客煨黄独，有意看云傍白间。\n终日区区弄文墨，笑他齐己与高闲。",
        "dynasty": "宋",
        "collection_info": null
    },
    {
        "title": "寄元龄弟五首  其一",
        "author": "裘万顷",
        "content": "余生端合老吾庐，心地全然与世疎。\n安得数椽西岭下，自行溪水灌园蔬。",
        "dynasty": "宋",
        "collection_info": null
    },
    {
        "title": "寄元龄弟五首  其二",
        "author": "裘万顷",
        "content": "莫怪穷年不入州，载书前已会盟鸥。\n市朝毕竟多尘事，且傍溪山静处留。",
        "dynasty": "宋",
        "collection_info": null
    },
    {
        "title": "寄元龄弟五首  其三",
        "author": "裘万顷",
        "content": "俯仰之间又一年，即看科诏下天边。\n功名万一来相逼，试向荣途小着鞭。",
        "dynasty": "宋",
        "collection_info": null
    },
    {
        "title": "寄元龄弟五首  其四",
        "author": "裘万顷",
        "content": "少年妄作功名想，说着长安喜欲狂。\n多病年来怕奔走，却思云壑置藤床。",
        "dynasty": "宋",
        "collection_info": null
    },
    {
        "title": "寄元龄弟五首  其五",
        "author": "裘万顷",
        "content": "一室萧然百事无，崇朝趺坐对熏炉。\n岫云舒卷元无碍，赢得从容养病躯。",
        "dynasty": "宋",
        "collection_info": null
    },
    {
        "title": "元龄弟寄悲秋四诗因次  其一",
        "author": "裘万顷",
        "content": "不到青云志未休，近来何事却悲秋。\n短檠双目元无恙，快读读书莫浪愁。",
        "dynasty": "宋",
        "collection_info": null
    },
    {
        "title": "元龄弟寄悲秋四诗因次  其二",
        "author": "裘万顷",
        "content": "图书绕屋未为贫，想见长吟日闭门。\n西社诸公久寥落，不知招得几人魂。",
        "dynasty": "宋",
        "collection_info": null
    },
    {
        "title": "元龄弟寄悲秋四诗因次  其三",
        "author": "裘万顷",
        "content": "幸有平生古战场，不妨高卧到羲皇。\n一朝冀北空凡马，须信骅骝道路长。",
        "dynasty": "宋",
        "collection_info": null
    },
    {
        "title": "元龄弟寄悲秋四诗因次  其四",
        "author": "裘万顷",
        "content": "支离病骨怯初寒，眼底清愁更万端。\n勉和新诗寄鸿鴈，江城夜月觅君看。",
        "dynasty": "宋",
        "collection_info": null
    },
    {
        "title": "予既得乌石冈西望葛坛在云霄中相去虽远山势不断林木历历可数异时乞灵仙翁不难矣喜而成诗寄葛坛主人",
        "author": "裘万顷",
        "content": "东西知隔几牛鸣，山势绵绵若引绳。\n待向冈边结茅屋，幅巾遥礼夜坛灯。",
        "dynasty": "宋",
        "collection_info": null
    },
    {
        "title": "寄张仲符时得乌石冈地二首  其一",
        "author": "裘万顷",
        "content": "今人那似古人贤，一锸随身日醉眠。\n此老有灵应笑我，区区常费买山钱。",
        "dynasty": "宋",
        "collection_info": null
    },
    {
        "title": "寄张仲符时得乌石冈地二首  其二",
        "author": "裘万顷",
        "content": "寸田尺地可长久，此诀刘郎却未传。\n他日驭风蓬岛去，谩留陈迹在山巅。",
        "dynasty": "宋",
        "collection_info": null
    },
    {
        "title": "次敬叔韵二首  其一",
        "author": "裘万顷",
        "content": "玉鑑冰壶一段清，铁中谁与斗铮铮。\n眼看万里云霄路，不信骅骝地上行。",
        "dynasty": "宋",
        "collection_info": null
    },
    {
        "title": "次敬叔韵二首  其二",
        "author": "裘万顷",
        "content": "别我新诗有许清，玉声金韵两琮铮。\n笔端定自翻三峡，乞与余波赋赠行。",
        "dynasty": "宋",
        "collection_info": null
    },
    {
        "title": "次李司直韵二首  其一",
        "author": "裘万顷",
        "content": "老来方欲卧林泉，一蹑红尘只自怜。\n已与山灵有成说，秋风归骑急加鞭。",
        "dynasty": "宋",
        "collection_info": null
    },
    {
        "title": "次李司直韵二首  其二",
        "author": "裘万顷",
        "content": "清虚绝迹竟何为，自笑平生颇好之。\n正路傥非君得似，冥行未免用多歧。",
        "dynasty": "宋",
        "collection_info": null
    },
    {
        "title": "别胡仲立次敬子伯量二丈韵二首  其一",
        "author": "裘万顷",
        "content": "修水相望无百里，从来人物胜西昌。\n弘斋自是朝阳凤，伯仲行看接翼翔。",
        "dynasty": "宋",
        "collection_info": null
    },
    {
        "title": "别胡仲立次敬子伯量二丈韵二首  其二",
        "author": "裘万顷",
        "content": "干枯如我真何用，谩结蒲团竹椅缘。\n缄口向人无一语，此灯他日遣谁传。",
        "dynasty": "宋",
        "collection_info": null
    },
    {
        "title": "次余求之坐间所赋",
        "author": "裘万顷",
        "content": "地僻不闻车马闹，官闲但觉屋庐深。\n摆除诗债寂无事，一炷炉香观此心。",
        "dynasty": "宋",
        "collection_info": null
    },
    {
        "title": "酬余求之二首  其一",
        "author": "裘万顷",
        "content": "枕中久已黄粱熟，镜裏从教白髮垂。\n但得渔樵分半席，此生何必要人知。",
        "dynasty": "宋",
        "collection_info": null
    },
    {
        "title": "酬余求之二首  其二",
        "author": "裘万顷",
        "content": "雨后轩窗无一尘，窗前松竹更清新。\n不妨踏徧莓苔地，遗我青鞋有故人。",
        "dynasty": "宋",
        "collection_info": null
    },
    {
        "title": "钱仲庸主簿入京三首  其一",
        "author": "裘万顷",
        "content": "风帆转眼即长安，好在交游半达官。\n既有王阳知贡禹，不妨乘兴一弹冠。",
        "dynasty": "宋",
        "collection_info": null
    },
    {
        "title": "钱仲庸主簿入京三首  其二",
        "author": "裘万顷",
        "content": "孤山梅蕊正开时，杖屦还须访水湄。\n莫遣冰魂叹牢落，只今和靖自能诗。",
        "dynasty": "宋",
        "collection_info": null
    },
    {
        "title": "钱仲庸主簿入京三首  其三",
        "author": "裘万顷",
        "content": "野梅官柳只供愁，空倚鄱江百尺楼。\n待倩天边几鸿雁，为传消息到皇州。",
        "dynasty": "宋",
        "collection_info": null
    },
    {
        "title": "别曹教授三首  其一",
        "author": "裘万顷",
        "content": "一岁与君三别离，盍簪此去定何时。\n梅花未必堪相寄，待倩邮筒寄小诗。",
        "dynasty": "宋",
        "collection_info": null
    },
    {
        "title": "别曹教授三首  其二",
        "author": "裘万顷",
        "content": "从渠柳色自青青，莫为行人赋渭城。\n只恐南墙旧时竹，误随风雨作离声。",
        "dynasty": "宋",
        "collection_info": null
    },
    {
        "title": "别曹教授三首  其三",
        "author": "裘万顷",
        "content": "江花岸柳太多情，长逐春风管送迎。\n我亦思归归未得，夜窗愁听杜鹃声。",
        "dynasty": "宋",
        "collection_info": null
    },
    {
        "title": "次吴长文见寄时有衡山之役",
        "author": "裘万顷",
        "content": "夜半诗成欲寄君，梦魂飞渡楚江津。\n怡怡前日如兄弟，今作东西南北人。",
        "dynasty": "宋",
        "collection_info": null
    },
    {
        "title": "次吴司理见贻二绝韵  其一",
        "author": "裘万顷",
        "content": "朱金得丧日悲懽，内乐知谁梦见颜。\n君有上池无限水，不将涓滴到人间。",
        "dynasty": "宋",
        "collection_info": null
    },
    {
        "title": "次吴司理见贻二绝韵  其二",
        "author": "裘万顷",
        "content": "湛然胸次幸清明，忍看人间势利轻。\n我辈相知端有道，未应胶漆付雷陈。",
        "dynasty": "宋",
        "collection_info": null
    },
    {
        "title": "寄题真爱堂三首  其一",
        "author": "裘万顷",
        "content": "终南佳处暂栖迟，堪笑唐朝左拾遗。\n渠但借山为捷径，山中滋味岂曾知。",
        "dynasty": "宋",
        "collection_info": null
    },
    {
        "title": "寄题真爱堂三首  其二",
        "author": "裘万顷",
        "content": "真实爱山今有谁，此心猨鹤亦难欺。\n看来却是朱居士，不媿昌黎五字诗。",
        "dynasty": "宋",
        "collection_info": null
    },
    {
        "title": "寄题真爱堂三首  其三",
        "author": "裘万顷",
        "content": "筑堂谁不要看山，往往襟期了不关。\n欲识此翁高绝处，一心长在白云间。",
        "dynasty": "宋",
        "collection_info": null
    },
    {
        "title": "安乐窝三首  其一",
        "author": "裘万顷",
        "content": "天阙飞来三大字，云山留住一閒身。\n老仙驾鹤蓬莱去，丹竈而今属后人。",
        "dynasty": "宋",
        "collection_info": null
    },
    {
        "title": "安乐窝三首  其二",
        "author": "裘万顷",
        "content": "孤山尝试一登临，归梦纷然绕故林。\n箇是平生安乐处，清泉白石总关心。",
        "dynasty": "宋",
        "collection_info": null
    },
    {
        "title": "安乐窝三首  其三",
        "author": "裘万顷",
        "content": "生来岁晚寄南窗，燕坐常闻御墨香。\n却笑到天亭上客，日将茗粥搅枯肠。",
        "dynasty": "宋",
        "collection_info": null
    },
    {
        "title": "有感二首  其一",
        "author": "裘万顷",
        "content": "绝怜修竹知人意，更爱双泉不世情。\n回首旧游浑似梦，却因多难悟无生。",
        "dynasty": "宋",
        "collection_info": null
    },
    {
        "title": "有感二首  其二",
        "author": "裘万顷",
        "content": "三四知音总道山，荷锄吾独在田间。\n人言病骥犹堪秣，伏枥何心十二闲。",
        "dynasty": "宋",
        "collection_info": null
    },
    {
        "title": "高安别苏野塘三首  其一",
        "author": "裘万顷",
        "content": "独立每怜陶靖节，北窗终日傲羲皇。\n如今我亦无侪辈，远把心期付野塘。",
        "dynasty": "宋",
        "collection_info": null
    },
    {
        "title": "高安别苏野塘三首  其二",
        "author": "裘万顷",
        "content": "胸中泉石真成癖，纸上云烟总是诗。\n分我渔舟三四箇，故山归去弄涟漪。",
        "dynasty": "宋",
        "collection_info": null
    },
    {
        "title": "高安别苏野塘三首  其三",
        "author": "裘万顷",
        "content": "交盖纔倾便语离，绝怜立马送君时。\n梅花未必堪相寄，待倩邮筒寄小诗。",
        "dynasty": "宋",
        "collection_info": null
    },
    {
        "title": "题希亮画",
        "author": "裘万顷",
        "content": "晚牧归来月在山，夜深茅舍不胜寒。\n栖乌欲动催翁起，快傍烟汀把钓竿。",
        "dynasty": "宋",
        "collection_info": null
    },
    {
        "title": "题昭君图",
        "author": "裘万顷",
        "content": "纷纷争赂毛延寿，今日丹青竟不传。\n万事无过真实处，后人赢得写婵娟。",
        "dynasty": "宋",
        "collection_info": null
    },
    {
        "title": "题老悟画卷四首  其一",
        "author": "裘万顷",
        "content": "中兴以前作山水，只说李成与郭熙。\n谁知淳熙有此老，健笔不减巨然师。",
        "dynasty": "宋",
        "collection_info": null
    },
    {
        "title": "题老悟画卷四首  其二",
        "author": "裘万顷",
        "content": "吏隠三年楚水头，每随鳬雁杙扁舟。\n归来喜色惊邻里，分得潇湘一片秋。",
        "dynasty": "宋",
        "collection_info": null
    },
    {
        "title": "题老悟画卷四首  其三",
        "author": "裘万顷",
        "content": "何处移来一川竹，空蒙烟雾染人衣。\n其间应有葛陂杖，时出林梢带雨飞。",
        "dynasty": "宋",
        "collection_info": null
    },
    {
        "title": "题老悟画卷四首  其四",
        "author": "裘万顷",
        "content": "谡谡风前荷叶枯，摇摇霜后蓼花疎。\n舂鉏旧有江湖约，数辈相依正要渠。",
        "dynasty": "宋",
        "collection_info": null
    },
    {
        "title": "窗前古槐二首  其一",
        "author": "裘万顷",
        "content": "密叶繁阴画不成，捲帘双眼为渠明。\n人间炎热无来处，赢得轩窗分外清。",
        "dynasty": "宋",
        "collection_info": null
    },
    {
        "title": "窗前古槐二首  其二",
        "author": "裘万顷",
        "content": "去岁西湖避暑来，藕花无数眼慵开。\n而今归卧洪崖侧，看尽飞泉看古槐。",
        "dynasty": "宋",
        "collection_info": null
    },
    {
        "title": "题针出羹字韵",
        "author": "裘万顷",
        "content": "一寸坚刚铁琢成，绮罗丛裏度平生。\n有时稚子敲成钓，钓得鱼儿便作羹。",
        "dynasty": "宋",
        "collection_info": null
    },
    {
        "title": "题笺",
        "author": "裘万顷",
        "content": "六七叶芦秋雨裏，两三箇鴈夕阳边。\n青天万里浑无碍，衝破寒潭一抹烟。",
        "dynasty": "宋",
        "collection_info": null
    },
    {
        "title": "简瑄上人",
        "author": "裘万顷",
        "content": "千里归来觅故林，朱弦虽在少知音。\n春风玉几山前路，忍负平生一片心。",
        "dynasty": "宋",
        "collection_info": null
    },
    {
        "title": "简瑄上人借楞严经",
        "author": "裘万顷",
        "content": "石室云山镇日扃，午鸡啼处睡初醒。\n案头上有炉熏在，试读楞严一卷经。",
        "dynasty": "宋",
        "collection_info": null
    },
    {
        "title": "题隠室",
        "author": "裘万顷",
        "content": "闽浙相望两道场，上人曾炷室中香。\n直须了却旧公案，莫向空山便隠藏。",
        "dynasty": "宋",
        "collection_info": null
    },
    {
        "title": "题破尘读经所",
        "author": "裘万顷",
        "content": "试为众生破一尘，出经为筏度沧溟。\n待渠到岸无惊畏，復破微尘纳此经。",
        "dynasty": "宋",
        "collection_info": null
    },
    {
        "title": "句",
        "author": "裘万顷",
        "content": "云归青嶂雨初歇，花卧碧苔春已休。",
        "dynasty": "宋",
        "collection_info": null
    },
    {
        "title": "使金诗",
        "author": "李壁",
        "content": "天连海岱压中州，暖翠浮岚夜不收。\n如此山河落人手，西风残照懒回头。",
        "dynasty": "宋",
        "collection_info": null
    },
    {
        "title": "石中二首  其一",
        "author": "李壁",
        "content": "云影沈沈玉一方，倚栏人意似濠梁。\n独怜雪裏山茶树，也向春风伴海棠。",
        "dynasty": "宋",
        "collection_info": null
    },
    {
        "title": "石中二首  其二",
        "author": "李壁",
        "content": "梅阴渐密雨晴时，静看花砖日影稀。\n向晚啼鸦来又去，上林知占那边枝。",
        "dynasty": "宋",
        "collection_info": null
    },
    {
        "title": "酬曾景建",
        "author": "李壁",
        "content": "新有千丝明晓镜，旧无一画赞宵衣。\n閒吟此外惟须饮，老觉人间万事非。",
        "dynasty": "宋",
        "collection_info": null
    },
    {
        "title": "临川节中寄季和弟  其一",
        "author": "李壁",
        "content": "敕使传宣泛食时，去年今日侍龙墀。\n江城牢落追前事，一寸丹心只自知。",
        "dynasty": "宋",
        "collection_info": null
    },
    {
        "title": "临川节中寄季和弟  其二",
        "author": "李壁",
        "content": "平生旷达慕庄周，老觉悲来不自由。\n节裏忆君频梦见，遥传掬泪过江州。",
        "dynasty": "宋",
        "collection_info": null
    },
    {
        "title": "笼鹄山房",
        "author": "李壁",
        "content": "萧条白石闭严扃，留作游人万古情。\n犹有山中旧麋鹿，举头如听读书声。",
        "dynasty": "宋",
        "collection_info": null
    },
    {
        "title": "六月十八日作",
        "author": "李壁",
        "content": "三伏已过二，九夏欲宾秋。\n月林疏梧响，露圃幽花稠。\n故人有晁子，高諠今前修。\n胜地能馆我，衰疾于焉瘳。\n山寂便午憇，井冽共晨滫。\n坟素共偃蹇，几杖亦夷犹。\n嗟哉作田苦，斛水车轮抽。\n暮歌宛如笑，达旦不肯休。\n新谷幸稍登，惧贻晚禾忧。\n安得荡尘𡏖，倒卷天河流。\n生意浃万物，仁风扇九州。\n老余亦苏醒，翛然脱笼囚。\n眷言南山曲，仙袂追浮丘。",
        "dynasty": "宋",
        "collection_info": null
    },
    {
        "title": "六月十四日二首  其一",
        "author": "李壁",
        "content": "山色朝尤爽，溪声夏亦寒。\n蹇予资固陋，所得是平宽。\n庭日荒苔藓，林风老蕙兰。\n石床聊可借，白月在松端。",
        "dynasty": "宋",
        "collection_info": null
    },
    {
        "title": "六月十四日二首  其二",
        "author": "李壁",
        "content": "为问微园绮，何如唤孔宾。\n好山时步屧，幽涧或垂纶。\n尘远知仙近，人疎觉道亲。\n晚来微雨过，翠色媚松筠。",
        "dynasty": "宋",
        "collection_info": null
    },
    {
        "title": "严泰伯出示诚斋五诗属予继声奉呈一首",
        "author": "李壁",
        "content": "为爱比隣好，诛茅试结庐。\n地临平楚迴，堂枕一峰孤。\n乞予青霞佩，斟吾白玉腴。\n行行对金马，谨莫戏侏儒。",
        "dynasty": "宋",
        "collection_info": null
    },
    {
        "title": "戏题",
        "author": "李壁",
        "content": "深院锁蛾眉，黄花一两枝。\n晚来天气好，浑似早春时。",
        "dynasty": "宋",
        "collection_info": null
    },
    {
        "title": "又口占小诗五首  其一",
        "author": "李壁",
        "content": "归传匆匆一过家，驿亭回首见梅花。\n绝知天汉朝宗近，去去方乘犯斗槎。",
        "dynasty": "宋",
        "collection_info": null
    },
    {
        "title": "又口占小诗五首  其二",
        "author": "李壁",
        "content": "蝉连夜语不胜清，欹枕僧窗蜡炬明。\n早是宋公怀抱恶，更禁庭树作离声。",
        "dynasty": "宋",
        "collection_info": null
    },
    {
        "title": "又口占小诗五首  其三",
        "author": "李壁",
        "content": "岁月翩翩比掷梭，从公能几别离多。\n梁州此去千山阻，病鹤无因借一柯。",
        "dynasty": "宋",
        "collection_info": null
    },
    {
        "title": "又口占小诗五首  其四",
        "author": "李壁",
        "content": "四海同心阎贰卿，两公相对眼长青。\n从今太史灵台夜，定奏梁州聚德星。",
        "dynasty": "宋",
        "collection_info": null
    },
    {
        "title": "又口占小诗五首  其五",
        "author": "李壁",
        "content": "少年缪许忧时策，万里空怀报主心。\n毕竟穷通吾有命，鸥盟未冷且重寻。",
        "dynasty": "宋",
        "collection_info": null
    },
    {
        "title": "投壶",
        "author": "李壁",
        "content": "弯弧力不任，棋局思虑费。\n不如习投壶，闲暇可观礼。\n心精手斯应，古谓射之细。\n无宁贵巧得，近取直如矢。\n瀛洲远尘雾，永日但书几。\n相携千步廊，百发皆贯耳。\n兢兢图克终，一瞬有成毁。\n昔贤着新裕，取正斥奇诡。\n造次垂令仪，高山劳仰止。",
        "dynasty": "宋",
        "collection_info": null
    },
    {
        "title": "游西湖分韵得栖字",
        "author": "李壁",
        "content": "深居独痴坐，愁听鹎鴂啼。\n起寻尘外游，绿阴已连畦。\n撑舟泛湖去，万顷青玻瓈。\n天风振云杪，飞步凌丹梯。\n同游金玉人，旷荡追阮嵇。\n更摛江鲍思，杰句竞吐霓。\n刘侯冥鸿侣，松菊思故栖。\n岂为稻粱谋，如彼鳬与修。\n维之永今夕，胜游共攀跻。\n行将着清班，奇字从君稽。",
        "dynasty": "宋",
        "collection_info": null
    },
    {
        "title": "诗一首",
        "author": "李壁",
        "content": "沙上翩翩两白鸥，西风想见芰荷秋。\n晚来十幅冰纨净，断取潇湘一片愁。",
        "dynasty": "宋",
        "collection_info": null
    },
    {
        "title": "雁湖二首  其一",
        "author": "李壁",
        "content": "藻荇连延十亩余，从来佳致与人俱。\n水禽扑碌时惊枕，城月朦胧当画图。\n莫去渚兰留作佩，剩栽洲橘遣为奴。\n从今杖屦频来往，乞与嘉名唤雁湖。",
        "dynasty": "宋",
        "collection_info": null
    },
    {
        "title": "雁湖二首  其二",
        "author": "李壁",
        "content": "新结方桥跨两间，更渠清溜作潺潺。\n春来得句因池草，病起无端减带环。\n楼迥却愁多见月，城高元不碍看山。\n销忧况有诗书在，赢得湖边日日閒。",
        "dynasty": "宋",
        "collection_info": null
    },
    {
        "title": "再和雁湖十首  其一",
        "author": "李壁",
        "content": "观物年来等腐余，已甘事与众人俱。\n园林得地须频赏，冕绂关天莫浪图。\n好事难陪金谷友，穷居祇辨玉川奴。\n亲逢圣世生非晚，不比当年孺子湖。",
        "dynasty": "宋",
        "collection_info": null
    },
    {
        "title": "再和雁湖十首  其二",
        "author": "李壁",
        "content": "畦径生痴笔墨间，洗心聊欲近潺潺。\n干时辄莫谈商鞅，枉道渠宁主瘠环。\n无事捲帘消白日，有时支枕梦青山。\n湖光莫笑无多子，印却中天象纬閒。",
        "dynasty": "宋",
        "collection_info": null
    },
    {
        "title": "再和雁湖十首  其三",
        "author": "李壁",
        "content": "翠华南度几千余，始见中原与闰俱。\n千载一时周历数，两河百郡汉舆图。\n平南上策归诸葛，伐北奇功属寄奴。\n安得忠良负雄略，一清关洛到江湖。",
        "dynasty": "宋",
        "collection_info": null
    },
    {
        "title": "再和雁湖十首  其四",
        "author": "李壁",
        "content": "梦回檐溜响潺潺，断送群芳一夕间。\n静见蜂鬚拈笔架，细看蛛网度窗环。\n数行古篆留科斗，一穗沉烟起博山。\n终岁掩关非避俗，自缘多病爱清閒。",
        "dynasty": "宋",
        "collection_info": null
    },
    {
        "title": "再和雁湖十首  其五",
        "author": "李壁",
        "content": "总角趋庭得绪余，诗书元自与生俱。\n词林教诵鹪鹩赋，画苑嗔传蛱蝶图。\n千古凌烟思郑国，一时偃月怨哥奴。\n情和颜跖均为寄，忍絜新樽上镜湖。",
        "dynasty": "宋",
        "collection_info": null
    },
    {
        "title": "再和雁湖十首  其六",
        "author": "李壁",
        "content": "流光匆匆泪潺潺，又报清明瞬息间。\n暖日陂塘空荇带，熏风时节近瓜环。\n谋非为食宁忘世，懒不从人但爱山。\n想见长安五陵道，少年袍马逐宽閒。",
        "dynasty": "宋",
        "collection_info": null
    },
    {
        "title": "再和雁湖十首  其七",
        "author": "李壁",
        "content": "作诗真是学文余，余力犹将鲍谢俱。\n流俗是非何足算，古人出处要良图。\n闲来籍草须寻侣，自起浇花不倩奴。\n着却纶巾披鹤氅，中郎元住曲阿湖。",
        "dynasty": "宋",
        "collection_info": null
    },
    {
        "title": "再和雁湖十首  其八",
        "author": "李壁",
        "content": "绕城流水碧潺潺，好是芳菲一月间。\n诗阵不收疑破竹，谈围未解递连环。\n健如俊鹘秋翻野，壮似惊龙夜擘山。\n传后化今当有待，百年距几可今閒。",
        "dynasty": "宋",
        "collection_info": null
    },
    {
        "title": "再和雁湖十首  其九",
        "author": "李壁",
        "content": "梦镜纷纭扰弃余，尚连许国守心俱。\n投鞭绝笑保边策，聚米重寻破陇图。\n天外悠悠回雁使，眼前扰扰牧猪奴。\n移床试向春风坐，面旋飞霙卷一湖。",
        "dynasty": "宋",
        "collection_info": null
    },
    {
        "title": "再和雁湖十首  其一○",
        "author": "李壁",
        "content": "景色随生指顾间，踏翻香雪弄潺潺。\n奏编谁上三千牍，宝带争拖十二环。\n有底穷愁惟甔石，无多远意但盆山。\n何时万顷沧波去，乞我扁舟自在閒。",
        "dynasty": "宋",
        "collection_info": null
    },
    {
        "title": "予赋雁湖诗蒙友社诸文继声不一辄復自和四首  其一",
        "author": "李壁",
        "content": "少年努力在三余，暇日那无水石俱。\n自昔空传盘谷引，祇今何似辋川图。\n伴人寂寞为鷴客，登俎横斜有蟹奴。\n便学天随君信否，夜来春涨欲平湖。",
        "dynasty": "宋",
        "collection_info": null
    },
    {
        "title": "予赋雁湖诗蒙友社诸文继声不一辄復自和四首  其二",
        "author": "李壁",
        "content": "比屋弦歌说此间，诗来清似玉潺潺。\n论交有道须簪盍，经世无才敢辄环。\n剡上最怜分一曲，海边空自说三山。\n谁能伴我湖亭宿，夜静遥占斗柄閒。",
        "dynasty": "宋",
        "collection_info": null
    },
    {
        "title": "予赋雁湖诗蒙友社诸文继声不一辄復自和四首  其三",
        "author": "李壁",
        "content": "闲来日日理荒余，剩引涟漪一派俱。\n试把渔竿临断岸，从教画手貌成图。\n啼春不到鶑无友，警夜谁知雁有奴。\n出处须将时运看，莫分廊庙与江湖。",
        "dynasty": "宋",
        "collection_info": null
    },
    {
        "title": "予赋雁湖诗蒙友社诸文继声不一辄復自和四首  其四",
        "author": "李壁",
        "content": "栏楯相望咫尺间，翻沟送水助潺潺。\n王家传裏乌衣巷，梦得诗中碧玉环。\n好看画船来泛月，何须蜡屐去寻山。\n时人不解开湖意，便道渠侬苦爱閒。",
        "dynasty": "宋",
        "collection_info": null
    },
    {
        "title": "季允用韵各赋两章予亦再赋四首  其一",
        "author": "李壁",
        "content": "新阡泪叶记霜余，早见春风万壑俱。\n姱节当时谁鹗立，故人今日半鹏图。\n清谈我不如平子，下策君元笑阿奴。\n此地对床先有约，莫教风雨隔重湖。",
        "dynasty": "宋",
        "collection_info": null
    },
    {
        "title": "季允用韵各赋两章予亦再赋四首  其二",
        "author": "李壁",
        "content": "碧瓦城中一万间，溜渠无处不潺潺。\n鳬眠落日沙留篆，鱼蹙轻冰玉破环。\n细草争春空满路，孤云未雨莫归山。\n寓言聊以忘忧耳，进德渠教一刻閒。",
        "dynasty": "宋",
        "collection_info": null
    },
    {
        "title": "季允用韵各赋两章予亦再赋四首  其三",
        "author": "李壁",
        "content": "囊空那復冀赢余，但有巍楼百尺俱。\n匣镜频开聊自玩，庭芜不扫欲何图。\n少缘多病辞欢伯，长更贪眠谢酪奴。\n生世所资能几许，一竿好在石鱼湖。",
        "dynasty": "宋",
        "collection_info": null
    },
    {
        "title": "季允用韵各赋两章予亦再赋四首  其四",
        "author": "李壁",
        "content": "春至题诗满竹间，晚风窗影漾潺潺。\n水花未放红千叶，岸柳先教绿四环。\n陶令当年惟北牖，谢公早日便东山。\n古来豪杰非无意，尽把功名付等閒。",
        "dynasty": "宋",
        "collection_info": null
    },
    {
        "title": "子金舅出示雁湖和章走笔为谢三首  其一",
        "author": "李壁",
        "content": "运数从来略相似，人人总道疾堪忧。\n岂知不死还相对，更把新诗互唱酬。",
        "dynasty": "宋",
        "collection_info": null
    },
    {
        "title": "子金舅出示雁湖和章走笔为谢三首  其二",
        "author": "李壁",
        "content": "词源病起不全枯，一滴犹堪涨雁湖。\n祇我少强宜末减，老人笔力更敷腴。",
        "dynasty": "宋",
        "collection_info": null
    },
    {
        "title": "子金舅出示雁湖和章走笔为谢三首  其三",
        "author": "李壁",
        "content": "龙山仙去参谋死，纵有奇文欲似谁。\n前辈风流只公在，不才我定愧牢之。",
        "dynasty": "宋",
        "collection_info": null
    },
    {
        "title": "距建德县十里绝一小湖滨湖小山多可爱作诗记作见三首  其一",
        "author": "李壁",
        "content": "肩舆触热汗沾衣，晚渡呼舟去若飞。\n两腋飕飕清镜裏，分明列子御风归。",
        "dynasty": "宋",
        "collection_info": null
    },
    {
        "title": "距建德县十里绝一小湖滨湖小山多可爱作诗记作见三首  其二",
        "author": "李壁",
        "content": "小山低映碧璘珣，十顷平湖蹙簟纹。\n可惜地偏人到少，西风白乌自成群。",
        "dynasty": "宋",
        "collection_info": null
    },
    {
        "title": "距建德县十里绝一小湖滨湖小山多可爱作诗记作见三首  其三",
        "author": "李壁",
        "content": "苍崖古木插奫沦，薄暮丛祠亦恐人。\n波面时闻声扑碌，祇应神物是游鳞。",
        "dynasty": "宋",
        "collection_info": null
    },
    {
        "title": "刘子澄约游汉阳郎官湖子澄风雨中绝江先去余泊舟黄鹤楼下风大不可进因成七言为寄",
        "author": "李壁",
        "content": "沔水悠悠下武昌，向来风物未凄凉。\n江楼还对辽天月，湖草犹分汉署香。\n信笔题诗输李白，开樽一笑后刘郎。\n蹇余终日凭高望，弔古怀人几度伤。",
        "dynasty": "宋",
        "collection_info": null
    },
    {
        "title": "过汉州留房公湖一日戏和少陵韵二首  其一",
        "author": "李壁",
        "content": "西湖天下胜，贤相古来稀。\n汛扫邀明月，徜徉逗落晖。\n蒲深鸂鶒响，林静鹧鸪飞。\n脚力应难徧，雕栏幸可依。",
        "dynasty": "宋",
        "collection_info": null
    },
    {
        "title": "过汉州留房公湖一日戏和少陵韵二首  其二",
        "author": "李壁",
        "content": "子美来湖上，篇篇只爱鹅。\n昔年惟有此，佳处总无多。\n竹径萦新筑，荷池引旧波。\n不应悭五字，共和有阴何。",
        "dynasty": "宋",
        "collection_info": null
    },
    {
        "title": "观雁湖经行留题",
        "author": "李壁",
        "content": "溪作玉膏色，洞如天琢成。\n倩谁呼白鹿，将我上瑶京。",
        "dynasty": "宋",
        "collection_info": null
    },
    {
        "title": "格斋",
        "author": "李壁",
        "content": "一物具一理，皆有极则处。\n索焉而不精，于德何所据。",
        "dynasty": "宋",
        "collection_info": null
    },
    {
        "title": "庄敬日强斋二首  其一",
        "author": "李壁",
        "content": "人情乐安肆，昼夜物欲婴。\n惟敬以直之，山立而川行。",
        "dynasty": "宋",
        "collection_info": null
    },
    {
        "title": "庄敬日强斋二首  其二",
        "author": "李壁",
        "content": "居人晏犹眠，行子夕未宿。\n此心从何生，却道力不足。",
        "dynasty": "宋",
        "collection_info": null
    },
    {
        "title": "为刘漫翁老人赋云月高斋诗",
        "author": "李壁",
        "content": "嵇康遇王烈，幽愤竟莫摅。\n我今识漫翁，转欲与世疏。\n况闻高斋胜，云月随卷舒。\n息深固以踵，道集其惟虚。\n一朝破生死，直到心地初。\n嗟我觉既晚，尚收废弃余。\n疑翁乃真契，百里纡柴车。\n谓我骨本好，误落尘寰居。\n已障不自解，顾遣他人除。\n稽首谢至言，田荒始知畬。\n虽微跪履敬，脱粟荐霜蔬。\n翁早涉文史，雅意追严徐。\n中睹世路恶，纷纷臭如帤。\n回光述鸿宝，妙解超堪舆。\n启钥借我读，怳梦犹华胥。\n匪惟见异人，乃復得异书。\n穷途有良遇，喜极还欷歔。\n居然困缰锁，阻造焦生庐。\n后会岂无日，碧霄揽霞裾。\n不见垂天翼，变化本鲲鱼。",
        "dynasty": "宋",
        "collection_info": null
    },
    {
        "title": "邢台",
        "author": "李壁",
        "content": "北地霜浓九月寒，驼裘破晓上征鞍。\n也知骨相非麟凤，惭愧州人向掌看。",
        "dynasty": "宋",
        "collection_info": null
    },
    {
        "title": "次韵张季长红梅七言三首  其一",
        "author": "李壁",
        "content": "江路悠悠无驿使，道南特寄惬公心。\n似嫌大洁惊凡卉，故染轻红伴醉吟。\n绝艷偷春来雪径，绛葩翻露出琼林。\n病余不得陪真赏，祇玩新章抵碎金。",
        "dynasty": "宋",
        "collection_info": null
    },
    {
        "title": "次韵张季长红梅七言三首  其二",
        "author": "李壁",
        "content": "琳馆清閒异马曹，红梅折得助挥毫。\n眼明北客初疑杏，笑倚东风亦类桃。\n露浥檀心滋鼎实，春生玉面散宫醪。\n从今约略施丹粉，未害从来品格高。",
        "dynasty": "宋",
        "collection_info": null
    },
    {
        "title": "次韵张季长红梅七言三首  其三",
        "author": "李壁",
        "content": "雪裏横枝冻不禁，故将浓丽变轻盈。\n色分鹤顶真如醉，影借蟾辉也自清。\n晚觉郑公殊妩媚，生憎夷甫太鲜明。\n上林依旧羣芳首，翻笑唐昌浪得声。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其一",
        "author": "李壁",
        "content": "树绕高花兀老苍，风流旧日汉黄香。\n虽非有意争妍暖，岂是无心避雪霜。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其二",
        "author": "李壁",
        "content": "春风一树斩新开，尽日花边转几回。\n怪底玉颜含瘴色，谪仙曾住夜郎来。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其三",
        "author": "李壁",
        "content": "剪蜡霜前色太深，何如万萼占春阴。\n今朝懒不行花径，插遍铜彝供石林。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其四",
        "author": "李壁",
        "content": "满园春物正关情，忽到梅边眼倍明。\n别有醉余霞脸在，大都风格尽飞琼。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其五",
        "author": "李壁",
        "content": "天留孤艷照青春，横目何人解识真。\n蒸栗琢成渠不爱，内间栀貌几番新。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其六",
        "author": "李壁",
        "content": "姑射僊人尔匹侪，若为涂额效宫娃。\n从来定价须平子，速剪繁枝送郡斋。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其七",
        "author": "李壁",
        "content": "方琮分润作幽姿，一点檀心说向谁。\n正使持来供鼎事，输他雪外两三枝。",
        "dynasty": "宋",
        "collection_info": null
    },
    {
        "title": "赋黄香梅绝句八首正月二十三作时筑楼居将就  其八",
        "author": "李壁",
        "content": "一种清香属当家，将黄对白本非差。\n胡床十日花前坐，看得楼成管物华。",
        "dynasty": "宋",
        "collection_info": null
    },
    {
        "title": "蜡梅数枝託悟上人持供南囿",
        "author": "李壁",
        "content": "色染蔷薇水麝熏，静中时有暗香闻。\n上人生怕花料理，未信真能恼石君。",
        "dynasty": "宋",
        "collection_info": null
    },
    {
        "title": "余十岁时从亡兄仲氏侍先父摄帅江陵郡圃蜡梅数百株一昔盛开予为记之仲兄颇赏爱以为工今十六七年矣属感前事重赋七言以纾余悲",
        "author": "李壁",
        "content": "病眼清晨欲泫霜，谁将幻色对山房。\n十年犹记湖阴梦，几度愁闻汉苑香。\n腊雪近春纔一白，好花得地更深黄。\n祇应无復当时意，草木何知我自伤。",
        "dynasty": "宋",
        "collection_info": null
    },
    {
        "title": "青神道中",
        "author": "李壁",
        "content": "沧江掩映桤树林，宝塔崷崒孤云岑。\n田家春时相劳苦，结社分朋宴箫鼓。\n道边儿女齐唱词，钗梁復挂一鈎丝。\n相携却踏溪桥路，荠麦连云住何处。",
        "dynasty": "宋",
        "collection_info": null
    },
    {
        "title": "湛庵出示宪使陈益之近作且蒙记忆再次韵一首适王令君国正携酒相过断章併识之有便仍以寄陈也",
        "author": "李壁",
        "content": "重将倦翼羾天关，流浪深惭佛眼看。\n名宿青灯仍燕坐，故人白雪自幽弹。\n西江一吸还居士，寒涕双垂任懒残。\n应笑区区话陈迹，秋风吹老碧芦滩。",
        "dynasty": "宋",
        "collection_info": null
    },
    {
        "title": "过昭君村赋诗",
        "author": "李壁",
        "content": "王嫱南郡良家子，靓饰丰容照江水。\n何人引入光明宫，绿鬓云鬟朝暮理。\n增成亦拟备充依，反向阴山嫁胡儿。\n阴山一去归无期，塞雁南翥马北嘶。\n当时送往穹庐底，安得属车藏豹尾。\n何如滩头媲东家，石上持竿钓游鲤。",
        "dynasty": "宋",
        "collection_info": null
    },
    {
        "title": "二十九日游桃李村分韵得春字",
        "author": "李壁",
        "content": "东风吹我出城闉，邂逅相逢得可人。\n踏雨先从沙路稳，怯寒更觉酒壶亲。\n江山有意如违俗，桃李无心亦自春。\n便可名为锦绣谷，匡庐东望隔烟尘。",
        "dynasty": "宋",
        "collection_info": null
    },
    {
        "title": "留题东屯诗四首  其一",
        "author": "李壁",
        "content": "千载风流表出师，帅龙山寺已题诗。\n两贤心迹元无异，更谒东屯老拾遗。",
        "dynasty": "宋",
        "collection_info": null
    },
    {
        "title": "留题东屯诗四首  其二",
        "author": "李壁",
        "content": "连峰迭嶂拥峥嵘，箇裏谁知掌样平。\n还有人家留客醉，石榴花下听啼鶑。",
        "dynasty": "宋",
        "collection_info": null
    },
    {
        "title": "留题东屯诗四首  其三",
        "author": "李壁",
        "content": "作意元非谷口耕，后来更说以诗鸣。\n慇懃只有香溪在，曾照先生白髮茎。",
        "dynasty": "宋",
        "collection_info": null
    },
    {
        "title": "留题东屯诗四首  其四",
        "author": "李壁",
        "content": "早日皋夔许致身，最怜一饭不忘君。\n飘零岂意穷山裏，目断长安隔戍云。",
        "dynasty": "宋",
        "collection_info": null
    },
    {
        "title": "黄陵题咏二首  其一",
        "author": "李壁",
        "content": "南云哭重华，水死悲二女。\n天边九点黛，白骨迷处所。\n朦胧波上瑟，清夜降北渚。\n万古一双魂，飘飘在烟雨。",
        "dynasty": "宋",
        "collection_info": null
    },
    {
        "title": "黄陵题咏二首  其二",
        "author": "李壁",
        "content": "小哀洲北渚云边，二女明装共俨然。\n野庙向江空寂寂，古碑无字草芊芊。\n东风近墓吹芳芷，落日深山哭杜鹃。\n犹似含颦望巡狩，九疑凝黛隔湘川。",
        "dynasty": "宋",
        "collection_info": null
    },
    {
        "title": "买花",
        "author": "李壁",
        "content": "风格孤高却后时，夜来律管已灰吹。\n无端红紫偷先发，未见琼瑶第一枝。",
        "dynasty": "宋",
        "collection_info": null
    },
    {
        "title": "凌丹亭",
        "author": "李壁",
        "content": "犹忆儿时共酒杯，今看灵骨琐苍苔。\n祇应解化元非死，万一排空为我来。",
        "dynasty": "宋",
        "collection_info": null
    },
    {
        "title": "题清虚庵皇甫真人坦之隠居",
        "author": "李壁",
        "content": "翠麓依然似梦中，拨云轩槛正春风。\n安知松外双飞鹤，不是桃椎与吕翁。",
        "dynasty": "宋",
        "collection_info": null
    },
    {
        "title": "在唐安郡圃作",
        "author": "李壁",
        "content": "当年张李国长城，翻向天涯问大钧。\n争似圣朝公道在，庙堂端要读书人。",
        "dynasty": "宋",
        "collection_info": null
    },
    {
        "title": "中岩",
        "author": "李壁",
        "content": "尘土污人绝可怜，宝坊聊共炷炉烟。\n高怀已属三峰上，旧事重寻千载前。\n暖吹静翻花漠漠，晚云深护竹娟娟。\n祇应难见惟神物，留取新诗结旧缘。",
        "dynasty": "宋",
        "collection_info": null
    },
    {
        "title": "下岩",
        "author": "李壁",
        "content": "破晓樯竿插钓矶，一生几度扣禅扉。\n心如尊者岩中定，身比涪翁僰道归。\n阅世云藤那解老，近人空翠欲成围。\n祇怜岁晚龙方卧，不放银涛百尺飞。",
        "dynasty": "宋",
        "collection_info": null
    },
    {
        "title": "题跋黄鲁直读书岩字二十言",
        "author": "李壁",
        "content": "笔法推黄子，钟王共一机。\n试摹三大字，归榜旧岩扉。",
        "dynasty": "宋",
        "collection_info": null
    },
    {
        "title": "游灵岩和韵三首  其一",
        "author": "李壁",
        "content": "觚棱木杪梵王宫，路转峰回翠扫空。\n胸次净无尘一点，乱云堆裏听松风。",
        "dynasty": "宋",
        "collection_info": null
    },
    {
        "title": "游灵岩和韵三首  其二",
        "author": "李壁",
        "content": "选胜宁辞屐齿尖，摩挲墨妙半儒先。\n八年两到人争问，香火灵山似有缘。",
        "dynasty": "宋",
        "collection_info": null
    },
    {
        "title": "游灵岩和韵三首  其三",
        "author": "李壁",
        "content": "萧然陈迹寄林垧，千古谁分僞与真。\n惟有离宫歌舞地，遗簪坠珥付耕人。",
        "dynasty": "宋",
        "collection_info": null
    },
    {
        "title": "知府丈袖赐新篇愈叹精奇勉缀俚辞干览采",
        "author": "李壁",
        "content": "书边惯度短檠宵，心和南山扣角谣。\n霢霂几随风入夜，荧煌行见日升朝。\n自怜镜裏吴霜满，难敌毫端海蜃摇。\n好是濉阳桃李树，春风新照玉麟腰。",
        "dynasty": "宋",
        "collection_info": null
    },
    {
        "title": "知府李大谏特枉新诗存问甚厚以谢",
        "author": "李壁",
        "content": "盖代今推骨鲠臣，朝来有使到漳滨。\n稍谙逆境宁非梦，不隔寒荄始是春。\n菜甲旋锄聊诳口，茅堂新葺且怡神。\n故应犹喜斯文在，风雨鸣鸡夜向晨。",
        "dynasty": "宋",
        "collection_info": null
    },
    {
        "title": "东帅少才兄宠贶七言一首口占八句以谢",
        "author": "李壁",
        "content": "辛苦灯窗少日同，未应岁晚马牛风。\n匡山何敢杜陵敌，子贡还怜颜巷空。\n红旆碧油虽贵重，清泉白石也英雄。\n长哦缺月长江句，总是霜鬚六十翁。",
        "dynasty": "宋",
        "collection_info": null
    },
    {
        "title": "东帅张传之遣人来相致将以七言次韵答之三首  其一",
        "author": "李壁",
        "content": "质非高古谢罍樽，漫向陈编挹圣言。\n久判余生甘扫墓，尚怀先友欲登门。\n功名自昔归羊傅，丘壑从来着谢鲲。\n何日扁舟渑若去，眼看荔子压枝繁。",
        "dynasty": "宋",
        "collection_info": null
    },
    {
        "title": "东帅张传之遣人来相致将以七言次韵答之三首  其二",
        "author": "李壁",
        "content": "阆风当日奉清樽，犹记银鈎洒七言。\n别去凄凉浑一梦，只今疎懒且衡门。\n已非绝足那希骥，自比游尘或佐鲲。\n珍重曲江劳仰止，人间岁晚雪霜繁。",
        "dynasty": "宋",
        "collection_info": null
    },
    {
        "title": "东帅张传之遣人来相致将以七言次韵答之三首  其三",
        "author": "李壁",
        "content": "媿无庭论发奇樽，闲放骚人大小言。\n徐孺真能下蕃榻，孔公尚记出膺门。\n赤霄览德聊追凤，沧海寻仙更踏鲲。\n华髮萧萧公健在，一将金奏洗哇繁。",
        "dynasty": "宋",
        "collection_info": null
    },
    {
        "title": "四月十八日送连帅毋丘厚卿三圣院即事",
        "author": "李壁",
        "content": "送客来山寺，客去独凭栏。\n新篁已解箨，莹眼青琅玕。\n玉台居上头，连峰鬰巑岏。\n清泉动古甃，凉飔发轻纨。\n黄云刮欲空，子规鸣声酸。\n秋种亦已布，豆菽行漫漫。\n诚知藩寄忝，但愿农亩安。\n归路转沙碛，广川浩澄澜。\n物色固自好，我忧何当宽。",
        "dynasty": "宋",
        "collection_info": null
    },
    {
        "title": "送梁漕帅夔二首  其一",
        "author": "李壁",
        "content": "天涯留滞几星霜，两见飞来诏版黄。\n止水无私陶静冶，干将不露起颓纲。\n拭看远服恩波被，转觉朝家德意长。\n持此便应归法从，色丝先补舜衣裳。",
        "dynasty": "宋",
        "collection_info": null
    },
    {
        "title": "送梁漕帅夔二首  其二",
        "author": "李壁",
        "content": "先声凛凛慑乌蛮，舟引旌旗略万山。\n白帝城头风日好，永安门外水云閒。\n功名可致身为重，富贵相寻髮未班。\n千古江濆卧龙在，请公携酒数开颜。",
        "dynasty": "宋",
        "collection_info": null
    },
    {
        "title": "钱史君见赠元夕新什次韵答之",
        "author": "李壁",
        "content": "元夕风光付湿薪，更堪门外雨如尘。\n千枝宝炬知何处，一寸清愁苦傍人。\n落纸惊蛇空妙墨，中庭独鹤漫閒身。\n青藜不照蓬莱阁，云断苍梧怆百神。",
        "dynasty": "宋",
        "collection_info": null
    },
    {
        "title": "真州元夕和韵二首  其一",
        "author": "李壁",
        "content": "璧月舒金波，流光入窗蓬。\n江水碧杳杳，淮山直丛丛。\n牢落亦清甘，繁华儿辈事。\n一褐拥春寒，倦拨青编睡。\n绛纱眩纨绮，箫鼓沸隔船。\n龛灯独耿耿，静对花双悬。\n更深共语笑，为客何时了。\n纷兮总浊恶，文字有潜照。",
        "dynasty": "宋",
        "collection_info": null
    },
    {
        "title": "真州元夕和韵二首  其二",
        "author": "李壁",
        "content": "通宵风撼天，清晓雪压蓬。\n苍茫烟海涯，寂寞葭苇丛。\n龙骧水犀手，有亦安所事。\n洪波绛鼍翻，阴穴翠螭睡。\n孰能乘此险，惟应汉戈船。\n烱烱眸电闪，摇摇心旆悬。\n排烟把醆笑，铁瓮高了了。\n阴云欣解剥，丽日廓清照。",
        "dynasty": "宋",
        "collection_info": null
    },
    {
        "title": "赤壁",
        "author": "李壁",
        "content": "赤壁危矶几度过，沙头江上鬰嵯峨。\n今人误信黄州是，犹頼水经能正讹。",
        "dynasty": "宋",
        "collection_info": null
    },
    {
        "title": "登拟岘台诗",
        "author": "李壁",
        "content": "羊公洙泗人，易地即颜子。\n功名真余弃，邂逅照图史。\n况復权利间，何啻鼠肝似。\n武库偶并称，相去不知几。\n台倾属新葺，天远暮山紫。\n佳月唤我来，抛却乌皮几。\n莫言风景非，世本无真是。\n有酒即宜城，有鱼斯汉水。\n殷勤一樽共，清唱切云起。\n羁旅聊自纾，高兴未渠已。\n银河帘旌接，斗柄屋山指。\n侧闻急才秋，便坐引奇士。\n但遣君意陈，流落非予耻。",
        "dynasty": "宋",
        "collection_info": null
    },
    {
        "title": "青云亭  其一",
        "author": "李壁",
        "content": "谁人此地着危栏，城郭江山表裏看。\n时节不知春已半，天围稍觉目前宽。",
        "dynasty": "宋",
        "collection_info": null
    },
    {
        "title": "青云亭  其二",
        "author": "李壁",
        "content": "青云歧路休回首，扁榜看来也自惊。\n何日深山更深处，只留黄犊伴春耕。",
        "dynasty": "宋",
        "collection_info": null
    },
    {
        "title": "青云亭  其三",
        "author": "李壁",
        "content": "平林野水带孤城，倦客登临太瘦生。\n过眼千花竞红紫，可怜霜鬓转分明。",
        "dynasty": "宋",
        "collection_info": null
    },
    {
        "title": "金石山林宣参山房",
        "author": "李壁",
        "content": "高处浑无一点尘，平川极目净于茵。\n松声满院日亭午，世味着人谁识真。\n倘乞半岩容卜筑，仍留别浦待垂纶。\n寒灰岂復重然望，独爱新诗语不陈。",
        "dynasty": "宋",
        "collection_info": null
    },
    {
        "title": "北园酌酒观鹤",
        "author": "李壁",
        "content": "仰看翔翮俯游鳞，物意落落各自春。\n遥想沧浪五君子，长身玉立伴闲人。",
        "dynasty": "宋",
        "collection_info": null
    },
    {
        "title": "东山精舍",
        "author": "李壁",
        "content": "木落天清远岭多，水平烟尽镜新磨。\n周公谢傅皆尘土，病鹤闲来借一柯。",
        "dynasty": "宋",
        "collection_info": null
    },
    {
        "title": "慈姥岩",
        "author": "李壁",
        "content": "洗尽一春歌酒尘，苍江吹破碧粼粼。\n繁华过眼都如梦，祇有三峰是故人。",
        "dynasty": "宋",
        "collection_info": null
    },
    {
        "title": "句  其一",
        "author": "李壁",
        "content": "三十六峰今入手，若无公事且留连。",
        "dynasty": "宋",
        "collection_info": null
    },
    {
        "title": "句  其二",
        "author": "李壁",
        "content": "一杯谩道愁能遣，几度醒来错唤君。",
        "dynasty": "宋",
        "collection_info": null
    },
    {
        "title": "句  其三",
        "author": "李壁",
        "content": "忧时铁石孤忠在，阅世风花老眼空。",
        "dynasty": "宋",
        "collection_info": null
    },
    {
        "title": "句  其四",
        "author": "李壁",
        "content": "向来交态云翻手，静裏无言石点头。",
        "dynasty": "宋",
        "collection_info": null
    },
    {
        "title": "句  其五",
        "author": "李壁",
        "content": "平生阅世朦胧眼，偏向白鸥飞处明。",
        "dynasty": "宋",
        "collection_info": null
    },
    {
        "title": "句  其六",
        "author": "李壁",
        "content": "鸦健触翻红䔩䔩，鸥閒占断碧粼粼。",
        "dynasty": "宋",
        "collection_info": null
    },
    {
        "title": "句  其七",
        "author": "李壁",
        "content": "莫令归往地，翻作杀胡林。",
        "dynasty": "宋",
        "collection_info": null
    },
    {
        "title": "句  其八",
        "author": "李壁",
        "content": "日射红鸾扇，风清白兽樽。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一",
        "author": "陈淳",
        "content": "堂中鹤髮老，臞臞未能宽。\n泮涣而尔游，于汝其独安。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二",
        "author": "陈淳",
        "content": "负米惭子路，杀鸡愧茅容。\n汗颜戴履间，子职何以供。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三",
        "author": "陈淳",
        "content": "富贵以荣亲，有命不可必。\n道义以荣亲，古人所无斁。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其四",
        "author": "陈淳",
        "content": "茫茫八极内，何莫非斯人。\n苟非富道义，何异彼黔民。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其五",
        "author": "陈淳",
        "content": "人禀五行秀，卓然与物异。\n由其达大经，秉彝不容己。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其六",
        "author": "陈淳",
        "content": "人为天地心，体焉天地同。\n病于有我私，不能相流通。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其七",
        "author": "陈淳",
        "content": "二程十四五，即为圣人徒。\n汝年已蹉跎，得无惊觉乎。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其八",
        "author": "陈淳",
        "content": "昔者抗厥志，欲效颜子復。\n今胡事悠悠，反作曹食粟。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其九",
        "author": "陈淳",
        "content": "古人用功处，步步最缜密。\n胡尔大阔疏，践履无其实。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一○",
        "author": "陈淳",
        "content": "细味古人书，惕焉重深惭。\n循首以至足，百无一二三。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一一",
        "author": "陈淳",
        "content": "器局事宏大，心期勿卑污。\n俗士不必效，汝为君子儒。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一二",
        "author": "陈淳",
        "content": "百乐不足玩，万好俱无益。\n休休事追逐，荡志而害德。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一三",
        "author": "陈淳",
        "content": "辅仁贵有益，谨毋友善柔。\n良心放则死，胡为乐佚游。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一四",
        "author": "陈淳",
        "content": "克己贵乎严，存心大而正。\n改过勿惮吝，任道尤须劲。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一五",
        "author": "陈淳",
        "content": "知以达其行，行以精其知。\n二者互相发，不容偏废之。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一六",
        "author": "陈淳",
        "content": "诗蔽思无邪，礼主毋不敬。\n二言书诸绅，时时与涵泳。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一七",
        "author": "陈淳",
        "content": "大学示絜矩，中庸发尚絅。\n昔人深工处，愿言日三省。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一八",
        "author": "陈淳",
        "content": "周翁图太极，张子铭订顽。\n吾门礼义宗，毋离几席间。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其一九",
        "author": "陈淳",
        "content": "言人必志圣，论学必志道。\n有如讲为邦，规模必王佐。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二○",
        "author": "陈淳",
        "content": "志一气以动，气一志以随。\n持养使清明，和平毋暴之。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二一",
        "author": "陈淳",
        "content": "血气有盛衰，理义无损益。\n理义要常胜，毋为血气役。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二二",
        "author": "陈淳",
        "content": "始学何所主，以心为严师。\n动作必内惧，隠微毋自欺。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二三",
        "author": "陈淳",
        "content": "心藏隠奥中，乘间亦易动。\n须于动之微，坚持勿使纵。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二四",
        "author": "陈淳",
        "content": "人心甚可畏，动炽如奔霆。\n虽以刀锯降，不能为之宁。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二五",
        "author": "陈淳",
        "content": "居独念无僻，境动情不肆。\n圣人然后能，学者须敬忌。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二六",
        "author": "陈淳",
        "content": "圣人于燕居，德容申天如。\n学者之自持，其可惰慢与。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二七",
        "author": "陈淳",
        "content": "吉士无妄语，德人不苟笑。\n容貌端以庄，话言谨而要。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二八",
        "author": "陈淳",
        "content": "勿谓善戏谑，于我固何尤。\n要知外不严，中为之所流。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其二九",
        "author": "陈淳",
        "content": "开卷必起敬，肃容正冠襟。\n如侍圣贤侧，亲承謦欬音。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三○",
        "author": "陈淳",
        "content": "事事物物间，私皆在所涤。\n一裘憾虽微，子路必勇克。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三一",
        "author": "陈淳",
        "content": "质暴难入德，心粗宁配义。\n君看箪瓢人，磨礲极醇粹。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三二",
        "author": "陈淳",
        "content": "气禀微有偏，积习日蕃衍。\n矫厉工弗深，其末必犹反。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三三",
        "author": "陈淳",
        "content": "今日一念差，不即伐以柯。\n明日又重生，习熟将如何。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三四",
        "author": "陈淳",
        "content": "颜子不贰境，如判桐叶然。\n一绝不復续，何尝有遗根。",
        "dynasty": "宋",
        "collection_info": null
    },
    {
        "title": "隆兴书堂自警三十五首  其三五",
        "author": "陈淳",
        "content": "成汤之盘铭，新焉旦復旦。\n未闻作圣功，毫釐有间断。",
        "dynasty": "宋",
        "collection_info": null
    },
    {
        "title": "閒居杂咏三十二首 仁",
        "author": "陈淳",
        "content": "仁人之安宅，在心本全德。\n要常处于中，不可违终食。",
        "dynasty": "宋",
        "collection_info": null
    },
    {
        "title": "閒居杂咏三十二首 义",
        "author": "陈淳",
        "content": "义人之正路，中实存羞恶。\n要常由而行，不可离跬步。",
        "dynasty": "宋",
        "collection_info": null
    },
    {
        "title": "閒居杂咏三十二首 礼",
        "author": "陈淳",
        "content": "礼者人之门，节文自中根。\n所主一以敬，出入无不存。",
        "dynasty": "宋",
        "collection_info": null
    },
    {
        "title": "閒居杂咏三十二首 智",
        "author": "陈淳",
        "content": "智者人之烛，于我非外铄。\n清明本在躬，无容自昏浊。",
        "dynasty": "宋",
        "collection_info": null
    },
    {
        "title": "閒居杂咏三十二首 孝",
        "author": "陈淳",
        "content": "孝以事其亲，斯须不离身。\n始终惟爱敬，二者在书绅。",
        "dynasty": "宋",
        "collection_info": null
    },
    {
        "title": "閒居杂咏三十二首 悌",
        "author": "陈淳",
        "content": "悌以事其兄，温恭尽乃情。\n出门惟敬长，内外一于诚。",
        "dynasty": "宋",
        "collection_info": null
    },
    {
        "title": "閒居杂咏三十二首 忠",
        "author": "陈淳",
        "content": "忠以尽诸己，其中不容僞。\n一毫苟自欺，在我先有愧。",
        "dynasty": "宋",
        "collection_info": null
    },
    {
        "title": "閒居杂咏三十二首 信",
        "author": "陈淳",
        "content": "信以实诸言，于外无妄宣。\n要须循尔物，何可背其然。",
        "dynasty": "宋",
        "collection_info": null
    },
    {
        "title": "閒居杂咏三十二首 父子",
        "author": "陈淳",
        "content": "父子本天性，人伦此其大。\n一言在有亲，不可薄厥爱。",
        "dynasty": "宋",
        "collection_info": null
    },
    {
        "title": "閒居杂咏三十二首 君臣",
        "author": "陈淳",
        "content": "君臣本大分，天尊而地卑。\n一言在有义，不可以为利。",
        "dynasty": "宋",
        "collection_info": null
    },
    {
        "title": "閒居杂咏三十二首 夫妇",
        "author": "陈淳",
        "content": "夫妇亦大端，干男而坤女。\n一言在有别，不可欲败度。",
        "dynasty": "宋",
        "collection_info": null
    },
    {
        "title": "閒居杂咏三十二首 兄弟",
        "author": "陈淳",
        "content": "兄长而弟幼，天属之羽翼。\n一言在有序，不可事私阅。",
        "dynasty": "宋",
        "collection_info": null
    },
    {
        "title": "閒居杂咏三十二首 朋友",
        "author": "陈淳",
        "content": "朋友同门志，所以辅吾仁。\n一言在有信，不可私狎亲。",
        "dynasty": "宋",
        "collection_info": null
    },
    {
        "title": "閒居杂咏三十二首 耳",
        "author": "陈淳",
        "content": "耳所以司听，听正乃为聪。\n匪彝谨勿闻，闻之则为聋。",
        "dynasty": "宋",
        "collection_info": null
    },
    {
        "title": "閒居杂咏三十二首 目",
        "author": "陈淳",
        "content": "目所以司视，视正乃为明。\n非礼谨勿睹，睹之则为盲。",
        "dynasty": "宋",
        "collection_info": null
    },
    {
        "title": "閒居杂咏三十二首 口",
        "author": "陈淳",
        "content": "口所以司言，所言必正说。\n非法谨勿道，道之为噬噎。",
        "dynasty": "宋",
        "collection_info": null
    },
    {
        "title": "閒居杂咏三十二首 手",
        "author": "陈淳",
        "content": "手所以司执，所执必正事。\n回德谨勿持，持必为痿痹。",
        "dynasty": "宋",
        "collection_info": null
    },
    {
        "title": "閒居杂咏三十二首 足",
        "author": "陈淳",
        "content": "足所以司履，所履必正道。\n邪径谨勿由，由之为躃跛。",
        "dynasty": "宋",
        "collection_info": null
    },
    {
        "title": "閒居杂咏三十二首 心",
        "author": "陈淳",
        "content": "心为形之君，所主一身政。\n持养常清明，百体皆顺令。",
        "dynasty": "宋",
        "collection_info": null
    },
    {
        "title": "閒居杂咏三十二首 博学",
        "author": "陈淳",
        "content": "泛观事物间，是理真卓卓。\n无一非吾事，要在博所学。",
        "dynasty": "宋",
        "collection_info": null
    },
    {
        "title": "閒居杂咏三十二首 审问",
        "author": "陈淳",
        "content": "物理本不齐，杂然各异分。\n参伍宁无疑，要在审所问。",
        "dynasty": "宋",
        "collection_info": null
    },
    {
        "title": "閒居杂咏三十二首 谨思",
        "author": "陈淳",
        "content": "论学取诸友，举隅发之师。\n欲自得其传，要在谨厥思。",
        "dynasty": "宋",
        "collection_info": null
    },
    {
        "title": "閒居杂咏三十二首 明辨",
        "author": "陈淳",
        "content": "利与善之间，微似未易断。\n欲无毫釐差，要在明厥辨。",
        "dynasty": "宋",
        "collection_info": null
    },
    {
        "title": "閒居杂咏三十二首 笃行",
        "author": "陈淳",
        "content": "学问思辨者，于中莹且精。\n欲实据而有，要在笃于行。",
        "dynasty": "宋",
        "collection_info": null
    },
    {
        "title": "閒居杂咏三十二首 隆师",
        "author": "陈淳",
        "content": "师者人之范，辨惑正吾疑。\n苟不就有道，伥伥其何之。",
        "dynasty": "宋",
        "collection_info": null
    },
    {
        "title": "閒居杂咏三十二首 亲友",
        "author": "陈淳",
        "content": "友者人之辅，以善相切磨。\n不取直谅闻，其如损德何。",
        "dynasty": "宋",
        "collection_info": null
    },
    {
        "title": "閒居杂咏三十二首 迁善",
        "author": "陈淳",
        "content": "善者性所有，不可无诸躬。\n每见必勇迁，吾德乃可崇。",
        "dynasty": "宋",
        "collection_info": null
    },
    {
        "title": "閒居杂咏三十二首 改过",
        "author": "陈淳",
        "content": "过者动之差，毋容实诸己。\n才觉必速改，乃不为吾累。",
        "dynasty": "宋",
        "collection_info": null
    },
    {
        "title": "閒居杂咏三十二首 礼维",
        "author": "陈淳",
        "content": "礼以维其心，在心无不敬。\n非此勿言动，非此勿视听。",
        "dynasty": "宋",
        "collection_info": null
    },
    {
        "title": "閒居杂咏三十二首 义维",
        "author": "陈淳",
        "content": "义以维其心，在心常有制。\n惟为理所宜，不徇情所利。",
        "dynasty": "宋",
        "collection_info": null
    },
    {
        "title": "閒居杂咏三十二首 廉维",
        "author": "陈淳",
        "content": "廉以维其心，在心常有辨。\n一介不妄取，真如视土粪。",
        "dynasty": "宋",
        "collection_info": null
    },
    {
        "title": "閒居杂咏三十二首 耻维",
        "author": "陈淳",
        "content": "耻以维其心，在心每知愧。\n不善临吾前，真如负芒刺。",
        "dynasty": "宋",
        "collection_info": null
    },
    {
        "title": "警惰",
        "author": "陈淳",
        "content": "日月双跳丸，一旦復一旦。\n于穆无疆命，后□□如趱。\n前头只逗遛，不勇攻与战。\n当然紧切功，一一事散漫。\n便是惰天职，天地一罪汉。",
        "dynasty": "宋",
        "collection_info": null
    },
    {
        "title": "警滞",
        "author": "陈淳",
        "content": "宾主辨贵白，死生路宜分。\n当克即便克，当存即必存。\n直须要脱洒，如彼霁月轮。\n超然物累上，无復渣滓浑。\n不须事黏滞，如咬老树根。\n弥年啮不断，岂不妨吾仁。",
        "dynasty": "宋",
        "collection_info": null
    },
    {
        "title": "丁未十月见梅一点",
        "author": "陈淳",
        "content": "清清一点玉，枯枝绝鲜鲜。\n历历霜林奇，未省有此妍。\n雅如哲君子，觉在羣蒙先。\n揭之几案上，使我心洒然。",
        "dynasty": "宋",
        "collection_info": null
    },
    {
        "title": "丙辰十月见梅同感其韵再赋",
        "author": "陈淳",
        "content": "霜枝秃秃瘦，孤英自中鲜。\n出尘寒玉姿，熟视何清妍。\n端如仁者心，洒落万物先。\n浑无一点累，表裏俱彻然。",
        "dynasty": "宋",
        "collection_info": null
    },
    {
        "title": "忆李友叔皓三首  其一",
        "author": "陈淳",
        "content": "君居郭之东，我馆亦东郭。\n君已素我心，我未一君目。\n时初丙辰秋，一见洞轩腹。\n君即就我眠，我亦共君读。\n历代故史编，皇家新典牍。\n我猎未暇精，君记抑何博。\n寒灯窗窍红，明月庭阴绿。\n君举口不休，我听膝屡促。\n忆从半载余，丽泽情方熟。\n胡为一别后，终天诀遽作。\n嗟嗟怀若人，重搅我心曲。",
        "dynasty": "宋",
        "collection_info": null
    },
    {
        "title": "忆李友叔皓三首  其二",
        "author": "陈淳",
        "content": "君资盖清湛，君气亦温暇。\n厌渠市利嚣，向我访清洒。\n卑渠世学陋，就我咨纯雅。\n肺肠无胶轕，襟怀悉倾冩。\n谈义信即笃，不以吾言野。\n箴过听益敬，不以吾为讶。\n授之关洛编，昼夜阅不舍。\n窃喜得良朋，可与结仁社。\n同驱入德车，共策适善马。\n胡此会乖违，使我闻陋寡。\n嗟嗟今而后，讵见斯人者。",
        "dynasty": "宋",
        "collection_info": null
    },
    {
        "title": "忆李友叔皓三首  其三",
        "author": "陈淳",
        "content": "初见即我赠，东京博雅堂。\n再见復我和，北窗小梅章。\n此物今只存，而人乃云亡。\n有时牵龙尾，浓磨发精光。\n恍惚金漆交，相与游翰场。\n间或展骚轴，熟玩题芬芳。\n嶙峋骨鲠语，犹能动刚肠。\n触物即君感，感物復君伤。\n藏之不敢轻，于以无君忘。\n嗟嗟岂无朋，知心鲜其当。",
        "dynasty": "宋",
        "collection_info": null
    },
    {
        "title": "自讼",
        "author": "陈淳",
        "content": "气一志以动，志动气益狂。\n辗转互攻击，其端何有穷。\n哲人动知几，清明常在躬。\n私欲绝微萌，天真湛流通。\n表裏皎如日，一隙无暧曚。",
        "dynasty": "宋",
        "collection_info": null
    },
    {
        "title": "失言戒",
        "author": "陈淳",
        "content": "言者身枢机，兴戎亦出好。\n既正且中节，吉祥以类和。\n正苟发不中，忤物立召祸。\n不可言而言，夫子戒勿道。\n言轻则招忧，子云亦辨早。\n龙门有明箴，恳恳岂欺我。\n尔素重所出，胡兹失太果。\n策驷非难追，噬脐悔自蹈。\n从今臭不同，谨谨三缄默。",
        "dynasty": "宋",
        "collection_info": null
    },
    {
        "title": "榘子名字义",
        "author": "陈淳",
        "content": "小子尔定孙，来前吾语汝。\n尔今既加冠，盍以成人遇。\n今尔名以榘，字尔以方叟。\n告尔名字义，尔其敬听受。\n榘所以为方，是为法度器。\n极天下之方，不能外乎是。\n在人事而言，不越乎此理。\n此理根所性，其本一而已。\n散诸事物间，各各有所止。\n当然不容易，万殊而一揆。\n截截有成法，方正无少陂。\n圣人安而行，所欲不踰此。\n贤者勉而復，折旋必中矣。\n学者思圣贤，于学亦必以。\n所择要精明，所执在固緻。\n法皆自中定，方非由外至。\n如或非礼视，是以不法视。\n于视为不方，随物而妄伺。\n如或非礼听，是以不法听。\n于听为不方，随物而妄应。\n如或非礼言，是以不法言。\n于言为不方，随物而妄宣。\n如或非礼动，是以不法动。\n于动为不方，随物而妄往。\n惟视方而明，不为非礼倾。\n惟听方而聪，不为非礼从。\n惟言方而信，不为非礼徇。\n惟动方而直，不为非礼适。\n一一守吾法，私意无容杂。\n寻绝枉尺为，乘戒诡遇合。\n直道范驰驱，何行不检押。\n其可者则与，不可者必拒。\n交游自正方，不随不可去。\n有善者则从，不善者必克。\n处事自正方，不随不善溺。\n随物则为圆，非圆特其偏。\n同流而合污，在方诚有愆。\n先方而后圆，于圆乃可全。\n既无一不方，斯无一不圆。\n动容皆中礼，从心得孔传。\n岂但方之熟，实惟圆之安。\n圣法万世在，榘尔其勉旃。\n称名惕自省，闻字肃反观。\n斯义无尔愧，服膺常拳拳。",
        "dynasty": "宋",
        "collection_info": null
    },
    {
        "title": "警懦",
        "author": "陈淳",
        "content": "颜子之克己，镆铘斫空桑。\n曾子毅于仁，重担硬脊梁。\n子路勇有行，劲兵赴敌场。\n孟轲刚不屈，砥柱立沧浪。\n嗟哉入圣门，迢迢万里长。\n傥非四子才，宁不中道僵。\n尔宜变尔质，变尔柔而刚。",
        "dynasty": "宋",
        "collection_info": null
    },
    {
        "title": "谨所之赠王氏子",
        "author": "陈淳",
        "content": "我赠王氏子，作此谨所之。\n之子何所喜，喜有近道资。\n妙龄正弱冠，立志已不卑。\n与之语则解，知弗流俗随。\n今闻欲有行，问之如何其。\n曰取天下友，曰求天下师。\n斯言美则美，乃大人之为。\n在子则太早，恐非其所宜。\n去圣嗟已远，名家好相持。\n师者每异户，友焉亦多岐。\n志稚未坚定，焉保无转移。\n识嫩未的确，那知真是非。\n同人遽于野，懔乎其亦危。\n既慕圣贤学，须循圣贤规。\n圣功有次序，躐进徒尔疲。\n非益欲速成，孔深阙童讥。\n登高必自下，子思端不欺。\n道尔求诸远，孟轲尤所嗤。\n小学极纤悉，无非固骸肌。\n洒扫进退间，三千其威仪。\n子曾与周旋，有亏已无亏。\n大学入德门，纲条备无遗。\n开端在格物，大当致吾知。\n子曾与讲贯，有疑已无疑。\n语孟两部书，坦坦无峣崎。\n尽是平实语，中藴至宝辉。\n子曾得其趣，抑尔猎其皮。\n入道贵有主，何须事支离。\n进德贵着实，何容慕新奇。\n后生所可畏，不在华藻摛。\n亦非记览博，亦匪谈辨飞。\n勇往识其正，路头不参差。\n终始一敬入，绝无傲岸私。\n驱车万里道，最谨发轫时。\n豪釐稍有差，千里谬莫追。\n志学错所学，从心竟相违。\n知止失所止，能得之者希。\n康庄大通衢，无用径捷窥。\n章韶大雅音，不必转调吹。\n美璞要成器，切戒浪琢锤。\n良苗善保养，粢盛方可期。\n惜兹少壮力，正宜自鞭治。\n一一务下学，俛焉日孜孜。\n圣门缜密功，不容漏毫丝。\n真积中欠缺，虚劳外奔驰。\n杂乎其胸臆，决堕狂与痴。\n不为子行喜，抑为子行悲。\n子既扣我门，吾何吝子医。\n不觉写肝肺，有此谆谆词。\n此理无强聒，姑以诚吾思。\n于乎王氏子，念我谨所之。",
        "dynasty": "宋",
        "collection_info": null
    },
    {
        "title": "名陈宪友清轩",
        "author": "陈淳",
        "content": "名轩何以清，惟有梅与竹。\n梅清清且白，竹清清更绿。\n雪蕊破清洒，霜操挺清肃。\n至哉双友清，格韵真寒玉。\n伊谁与之友，相对淡无欲。\n清心仁智翁，妙趣于中足。",
        "dynasty": "宋",
        "collection_info": null
    },
    {
        "title": "赠刘伯翔相师",
        "author": "陈淳",
        "content": "孔孟不说相，于人洞肺肝。\n由也行行如，不得其死然。\n括也未闻道，其躯难以全。\n赐亿亦屡中，执玉俯仰间。\n经礼视平衡，下忧倾则姦。\n兹皆以理决，初匪由术传。\n刘君以相名，表裏须相关。\n备道最上格，温恭厉而安。\n晬面盎于背，德人盛容颜。\n论心勿徇形，心广体自胖。\n敬吉怠则灭，炳炳真如丹。\n此诀若未喻，所阅非神观。",
        "dynasty": "宋",
        "collection_info": null
    },
    {
        "title": "赴调归忧时题壁",
        "author": "陈淳",
        "content": "上林一株木，其大千百围。\n栽培自上古，婆娑荫八维。\n云何岁月老，颓衰復颓衰。\n守者勿灌溉，伐者交剥椎。\n木根既不固，枝叶何所依。\n心骨又有蠹，皮肤何能为。\n安得善场师，转回阳春熙。\n变却久悴态，如彼正茂时。\n坐令万虫蚁，稍託庇命丝。\n嗟嗟难尔必，慨然动长悲。",
        "dynasty": "宋",
        "collection_info": null
    },
    {
        "title": "秋夜玩月",
        "author": "陈淳",
        "content": "月出已林杪，夜深光更佳。\n可爱满地阴，扶疎漏琼花。\n兴来不能寐，庭除步百迴。\n微吟弄清辉，幽意谁会哉。",
        "dynasty": "宋",
        "collection_info": null
    },
    {
        "title": "四十",
        "author": "陈淳",
        "content": "孔子四十而不惑，孟子四十不动心。\n尔年已及德未就，可不汲汲痛自箴。",
        "dynasty": "宋",
        "collection_info": null
    },
    {
        "title": "和丁祖舜绿笋之韵",
        "author": "陈淳",
        "content": "哦风径游卫山峬，溢耳谣言如春敷。\n猗猗青青发三嘆，熟察其调未免粗。\n当年载歌淇水澳，区区但取枝叶绿。\n恶知中有至味存，爽人神思胜于玉。\n料想厥种未为良，校之吾邦君视仆。\n吾邦此君最佳处，惟在根萌毓坤腹。\n出尘妙质莹无疑，彻骨不容疵纤釐。\n地灵精白气所孕，圃师培壅工弗施。\n火行用事正炎鬰，故遣特特清南垂。\n钻泥苯䔿伸蛰龙，轧石胧肿亚卧狮。\n蓄节正直已不拔，藏心塞实如无私。\n新班黄甲固脆润，半露青簪犹珍奇。\n雨余荷锄试一访，颖颖竞脱毛囊锥。\n发封奏之金错刀，片片逐刃滋琼脂。\n未数冰谷素龙肝，岂逊金墉白云芝。\n天然真味本自足，不待滑瀡甘以饴。\n烹煎燔炙无不可，论材宜为百品师。\n疏肠涤胃扫烦秽，侑巵赞膳功谁知。\n九饤槃中若得此，方贡诸羞特余子。\n箪瓢陋巷时相逢，炳腹琅玕焰欲起。\n从知种种山海腴，那有似此清中癯。\n吴莼楚荇傥埒美，恰类𨢎䤙拟醍醐。\n猫舄班孙真徒胥，何復敢校荣与枯。\n信哉超越天地炉，君子之德他所无。",
        "dynasty": "宋",
        "collection_info": null
    },
    {
        "title": "和丁祖舜二月阴寒之作",
        "author": "陈淳",
        "content": "东皇莅事已告半，农村恰恰脂田车。\n胡为玄冥尚偃蹇，暗弄威权未退斜。\n阿莅{雨/趻}最痴锁乌脚，阿香亦懒敲龙牙。\n竟日欲雨竟不雨，号寒往往悲啼鸦。\n原苗缩涩鲜生意，且悴且腐真可嗟。\n皇天本自爱下氓，阴阳舒惨元不差。\n不知当轴燮理人，此剂得之谁氏家。\n傅霖遁迹莫与用，邹律束手难为夸。\n安得巨力挽天河，洗凈妖气无蘗芽。\n放开和气充人寰，均敷菽麦荣禾麻。\n同作尧民含哺乐，毋但独醉盈畦花。",
        "dynasty": "宋",
        "collection_info": null
    },
    {
        "title": "晴和再用丁韵",
        "author": "陈淳",
        "content": "膏霖溉注既优渥，璇穹顿扫顽云车。\n沉香久鬰悉清豁，无復沴气东西斜。\n金盘拥出三足乌，赫赫耀目伸爪牙。\n融融熙熙遍林谷，鸣有喜鶑无愁鸦。\n东阡土脉浸温畅，颇颇释我农人嗟。\n壮者举耜趾相摩，少者行馌肩相差。\n乃知干元父万物，仁育两间同一家。\n太和生生终莫遏，不容痴寒固骄夸。\n残阴曀曀终必退，安能掩轧壮阳芽。\n日涉老僊忧民隠，诗词恳恻如黄麻。\n料对兹晨少慰怿，行歌豳颂笔生花。",
        "dynasty": "宋",
        "collection_info": null
    },
    {
        "title": "西征铅山遇霜",
        "author": "陈淳",
        "content": "年来五十筋力衰，不耐风霜不耐雪。\n手为寒凋可鑢磋，足为冻冽如刀切。\n泥泞跋涉负涂豕，硗确陟降蟠山鼈。\n欹行横行又跳行，忍痛忍饥復忍渴。\n此劳此苦岂再堪，焚舟之战惟一决。",
        "dynasty": "宋",
        "collection_info": null
    },
    {
        "title": "遭族人横逆",
        "author": "陈淳",
        "content": "颜子有犯不之校，胸怀洒落冰雪融。\n孟轲横逆必自反，律己程度严秋霜。\n君子于物本无闷，小人胡尔好有攻。\n矧今薄俗抑又甚，绝无礼义争豪强。\n大伦大法毁瓦砾，小计小数横干将。\n背面反覆盖常态，是非毁誉无定章。\n朝为懿亲暮仇虏，外结同好中豺狼。\n奉之屈膝转摇尾，挤之下石仍挥枪。\n喜跻跖蹻夷齐上，怒黜皋益共鲧傍。\n要之总总皆吾外，于我内者庸何伤。\n达人大观等毫毛，不为欣戚留心胸。\n刚应以柔逆以顺，譟应以静暴以恭。\n红炉点雪不少凝，曲直胜负何所量。\n况乎他石可攻玉，火经百炼金始刚。\n坚吾志节熟吾仁，理义之益端无穷。",
        "dynasty": "宋",
        "collection_info": null
    },
    {
        "title": "叙赵守备学释菜会馂",
        "author": "陈淳",
        "content": "嘉定四年日在房，赵侯来守南清漳。\n下车百事所未遑，先务化原修泮宫。\n发帑市材鸠众工，改偏易陋规模洪。\n大门復旧正当阳，直挹名第真仙峰。\n泮渠下疏清波溶，时与潮汐相流通。\n两廊轩轩如翚飞，朱栏翼之森卫防。\n讲堂岩岩峙中央，高明洞豁无暧曚。\n东西两舍夹其旁，扉楹新厂标祠堂。\n诸祠畴昔乱无章，从今一正峣相望。\n东祀无极濂溪翁，浑沦再闢如羲皇。\n二程从而大发扬，千载绝学始有光。\n文公继之撷精刚，发挥大学明中庸。\n善集诸儒粲朝纲，金声玉振真玲珑。\n此邦况又旧游乡，流风遗泽尤洋洋。\n合为四座俨颙颙，卓示师表开羣蒙。\n女令圣门知所从，无徒自弃甘面墙。\n西祀唐人相国常，首变蛮俗趋文风。\n配以周欧二俊良，破荒桂籍先传芳。\n端明蔡公着清忠，始自莲幕起腾骧。\n东溪高公拔上庠，劲节凛凛凌秋霜。\n力摧秦桧锐锋铓，濒死奋不顾厥躬。\n列为五像竦昂昂，论世尚友激懦慵。\n要令片善有磨砻，无往不切进修功。\n越惟明年神祝融，羣工告备襡器藏。\n侯曰轮奂美而彰，落成合与诸宾同。\n释菜之礼久已亡，在泮饮酒仪亦荒。\n今其举之始自邛，不宜草略宜周详。\n时惟月管中林钟，旬有三日方曈眬。\n阖郡文武诸曹郎，下及生员隶学供。\n庙廷叙立严班行，银青错间绯紫裳。\n主人升自阼阶东，束茅灌献文宣王。\n韭芹蔬笋罗芬芗，配食兖邹二国封。\n跪伏拜起仪从容，精神昭格孚冥茫。\n恭惟道德万世隆，参天配地相始终。\n再诣东祠诸儒宗，荐以时器陈时饔。\n粢盛醴齐烹羔羊，尊师一意照无穷。\n三诣西祠诸贤踪，馈荐一视东祠丰。\n岂应故事诚有将，示人友善何日忘。\n祀事既毕登堂堭，峨冠列坐咸肃恭。\n广文巍榻歌鲁颂，讲扬经义发童蒙。\n卷经羣趋跻而跄，旧堂序列环而重。\n老少团拜敬而雍，申明孝弟消强梁。\n更衣紫袖巾缩缝，旋復故坐举馂觞。\n羞桃华瓜仍蕉黄，左殽右胾羹及粱。\n五行大白益静庄，威仪秩秩无忀徉。\n三劝和乐恩意浓，酬酢指逊交更相。\n主人载笑色而康，方今太平无征攘。\n幸与诸宾相庆逢，愿均饮醉文字中。\n众宾欣谢且惭惶，此会旷典昔未尝。\n今幸亲与沾霈霶，报之愧无圭与璋。\n文班进请输肺肠，泮仪民则诗言扬。\n风教基本今既崇，礼逊兴行道义充。\n观听感德还降衷，自达闾巷无姦凶。\n异时刺史入三公，又推此道柔万邦。\n移风易俗归醇酿，均令天下跻虞唐。\n武班进请披心胸，侯饮于泮为道长。\n可屈羣丑服淮羌，献囚献馘不告讻。\n坐格飞鸮食我桑，赂金贡齿皆来降。\n异时锡命侯弓彤，又相君德成安强。\n樽俎自折万里衝，会同四海来氐羌。\n诸生继进吐卑悰，惟申文武无异方。\n加之俾尔炽而昌，加之俾尔寿而臧。\n降尔遐福如陵冈，嗣续与国同无疆。\n北溪野人狷且狂，躬陪盛仪喜莫量。\n直述诗史为铺张，昭示来世惊盲聋。",
        "dynasty": "宋",
        "collection_info": null
    },
    {
        "title": "送赵守备解南漳赴湖北仓",
        "author": "陈淳",
        "content": "前年邦人迎公来，人人喜公来何暮。\n今年邦人送公去，人人恨公去何遽。\n公在南漳甫三年，仁政率起百年慕。\n在民条目皆可书，及人惠爱何胜数。\n农歌田野士歌学，工歌市廛商歌路。\n攀辕无愿以公归，断鞅必欲留公住。\n天子爱民南北均，岂暇私漳一隅故。\n命公乘轺使荆湖，历访民瘼清民蠹。\n况曰古来用武地，直瞰中原正门户。\n英才分布岂偶然，筹画端为恢拓具。\n北视敌众纷蠢蠢，义槩宁无激衷素。\n挽河洗兵特余功，不日入为圣明辅。\n沃心迪德文太平，上窥周召参伊傅。\n鲰生忝出陶镕下，日望清光日以阻。\n阖门惟知自好修，何敢越分求攀附。\n窃幸斯道有主盟，用舍行藏无所与。",
        "dynasty": "宋",
        "collection_info": null
    },
    {
        "title": "用敖教所赠诗韵送行",
        "author": "陈淳",
        "content": "臞庵先生仙籍豪，固非尘中浪骼骨。\n挺特不随时世粧，那学儿女夸首髴。\n朅来龙江主文盟，鑪锤广大无弃物。\n裁狂雕朽谁弗容，游刃三年不少𠜾。\n野人掩关北溪曲，于道未能探丝忽。\n甘谢驰驱抱孤拙，反获优容免呵咄。\n纡轸衡茅过招邀，寘之学海沧流潏。\n道德渊源漫斟酌，理义刍豢饱啮龁。\n由堂赐室纵步蹑，渊鳞骞翼恣手捽。\n金篦刮瘼丹起废，万斛尘胸为一拂。\n要令龊龊矿璞姿，无或晶光向埋没。\n云何聚散不可常，征车已驾城东月。\n当今中原若角崩，曦娥薄蚀耀计孛。\n庙堂侧席急选用，英才讵復偏方屈。\n便起鸮林簉鹓行，感时怒竖衝冠髮。\n整顿干纲靖坤维，扶掖炎精夐熛欻。\n拯危直鼓济商楫，逢邪须奋击泚笏。\n挽回一气转洪钧，平地春雷百蛰出。\n雍容细旃讲唐虞，正鞸垂绅其弁突。\n抑均斯道觉斯民，何但诸王私荫樾。",
        "dynasty": "宋",
        "collection_info": null
    },
    {
        "title": "咏陈世良天开图画之阁",
        "author": "陈淳",
        "content": "九仙来来到筠谷，谁向云端缔高阁。\n背倚金山作后屏，左右龙虎交蟠伏。\n前头诸峰列碧霄，献奇贡异相联络。\n文笔时时气蔚葱，香腾旦旦烟醲郁。\n瀑布西奔扈卫雄，席帽东出朝宗肃。\n玉栏管住不断势，铜鼎蓄就无穷禄。\n石潭通贯洗马陂，一派寒流腰带束。\n雨旸舒惨变万状，青黄紫绿呈千簇。\n十里风光尽入怀，四时春色常在目。\n好是天开一图画，丹青巨擘难描摸。\n阁中仙翁有佳趣，襟抱磊磊还落落。\n饱餐苍秀炯诗囊，静挹菁华洗愁斛。\n日暄昼永酒三樽，月明夜清琴一曲。\n兴来草木欣荣意，意到鸢鱼自飞跃。\n此外应无人境喧，于中觉有天真乐。\n试问仙翁为阿谁，世良其字陈其族。",
        "dynasty": "宋",
        "collection_info": null
    },
    {
        "title": "和林叔己咏扬守福寿林塘之韵",
        "author": "陈淳",
        "content": "史君幽趣钟灵台，胸中图画如天开。\n居閒薄发林塘胜，根原福寿两山来。\n石骨旁峙虎蹲踞，泉脉下绕龙瀊洄。\n高低随巧结亭榭，收拾造化成锦堆。\n绯黄紫绿献态度，纤洪浓淡敷条枚。\n四时春色常在目，嘘咻无用邹律催。\n那知禁林凤池上，须君缓步锵鸣瓌。\n讵容袖手此山下，龟朋鹤侣相追陪。",
        "dynasty": "宋",
        "collection_info": null
    },
    {
        "title": "和林叔己咏福寿林塘韵谢杨守举状",
        "author": "陈淳",
        "content": "漳台最尊第一峰，分支福寿飞双虹。\n寿山左蟠气葱葱，福山右峙状窿窿。\n中有洞壶出尘踪，景物簇聚造化功。\n不减杜陵门城东，未数漆园旧崆峒。\n高人卓荦关西公，神仙识趣清瀛蓬。\n疏瀹寒泉众流潈，刮筑岩石羣山嵩。\n涤洿剔秽辑和冲，飞甍敞栋势如穹。\n福寿林塘扁其中，银鈎铁画灿黑松。\n以次亭榭随窠空，各各标揭题疎通。\n濯缨一点尘不丛，澄澄北绕冰壶融。\n新绿东开青藻芃，磨铜彻底莹渊衷。\n水竹环之翠垂弓，波光暗射惊鱼虫。\n西问荷花满地红，千枝万朵烂烧空。\n行行半山杖履逢，小憇平章景异同。\n绝巅奇观趋阴朦，四方八达辉明珑。\n俯瞰阛阓罔利翁，徒登垄断夸嵷嵷。\n主人绿鬓碧方瞳，寿山嵯峩福海洪。\n济川才具如飞𦨴，须游凤池职乃充。\n能苏民瘼如香藭，须从禁苑驰华骢。\n况屡乘麾天眷隆，阳春脚布随处丰。\n自当九二任发蒙，均陶生民天降侗。\n未应山人邀渤仝，登高临清玩昽瞳。\n西隣隠雾有豹鼨，欲化龙虎九霄翀。\n卵翼之恩始而终，端頼余福锡厥躬，庶几攀附于飞雄。",
        "dynasty": "宋",
        "collection_info": null
    },
    {
        "title": "仙霞岭歌",
        "author": "陈淳",
        "content": "仙霞何事名仙霞，巅末得之神仙家。\n此山南来绝高峻，上插云表参天涯。\n羣仙游宴绝顶上，不饮烟火汤与茶。\n朝餐赤霞吸其英，暮餐黄霞咀其华。\n日傲烟霞为洞府，不踏尘寰寸泥沙。\n后躅跻攀不可得，危梯峻级频咨嗟。\n高人欲解行者疲，掇作好语清而嘉。\n故取仙霞起人慕，非以仙霞为世夸。\n流传岁月浸久远，此意零落说又差。\n谓酌流霞固浅陋，谓着霞衣亦浮葩。\n我来登陟动幽趣，愧无洒落清襟怀。\n聊寓数言代岭记，未可例视为南华。",
        "dynasty": "宋",
        "collection_info": null
    },
    {
        "title": "谒张公祠",
        "author": "陈淳",
        "content": "古来传说双剑灵，精气直上干云星。\n有如掘出为世用，一挥便可四海清。\n方今扰扰边尘起，中原分裂乱无纪。\n正好提携为扫平，何事双龙卧此水。\n试问张公知不知，英灵千载如生时。\n何时神物得神用，为报风云会合期。",
        "dynasty": "宋",
        "collection_info": null
    },
    {
        "title": "三月十一夜纪候",
        "author": "陈淳",
        "content": "春光正浓二三月，气候不作春和柔。\n白昼炎炎若盛夏，半夜凄凄如老秋。",
        "dynasty": "宋",
        "collection_info": null
    },
    {
        "title": "久不雨",
        "author": "陈淳",
        "content": "草庐卧龙目未开，岩溪作霖手未抬。\n苍生望望亦劳尔，霶霈甘泽从何来。",
        "dynasty": "宋",
        "collection_info": null
    },
    {
        "title": "贺傅寺丞喜雨二十六韵",
        "author": "陈淳",
        "content": "去冬九旬已渴雨，那意今春渴尤苦。\n自开正元越三月，生意全蛰不闯吐。\n阳威烈烈炽盛夏，田野熬熬剧焦釜。\n新秧既长且干萎，播种无由可入土。\n农民望雨若倒垂，类嘆天命我无所。\n太守念膺民命寄，如伤体肤痛心膂。\n奔祷山川社稷前，下及百祠靡不举。\n坛告雷师雷莫闻，江叩龙神龙弗顾。\n间或沾洒随即收，翘想霶霈殊乌有。\n日切一日不遑宁，直欲伐牲实笾俎。\n精虔充积四十朝，幽明贯彻忽无阻。\n季春望夜五鼓余，瓦鸣琢琢檐垂缕。\n起来四顾云黑暝，阿香驱车震鼍鼓。\n甘霔一番復一番，达昼倾盆莫之御。\n东阡西陌土膏溶，负耒荷锄翕旁午。\n父语其子兄语弟，或曰我侯感格故。\n滴滴皆是真珠饭，天救我民赐我哺。\n非我下民能动天，侯泽我民如父母。\n既优既渥尚未已，实颖实栗决可睹。\n人解戚容为懽忻，岁转凶兆为丰阜。\n从知天人本一机，气脉流通有如许。\n端犹影响应形声，证验昭昭真足数。\n亦侯作霖大手段，家学渊源传自古。\n岂徒蕞尔南漳滨，特私所惠偏一坞。\n抑将天下济苍生，行赴九重大用汝。",
        "dynasty": "宋",
        "collection_info": null
    },
    {
        "title": "训儿童八首 孔子",
        "author": "陈淳",
        "content": "孔子生东鲁，斯文实在兹。\n六经垂训法，万世共宗师。",
        "dynasty": "宋",
        "collection_info": null
    },
    {
        "title": "训儿童八首 弟子",
        "author": "陈淳",
        "content": "洙泗三千众，何人得正传。\n省身有曾子，克己独颜渊。",
        "dynasty": "宋",
        "collection_info": null
    },
    {
        "title": "训儿童八首 颜子",
        "author": "陈淳",
        "content": "贤哉颜氏子，陋巷独幽居。\n箪食与瓢饮，萧然乐有余。",
        "dynasty": "宋",
        "collection_info": null
    },
    {
        "title": "训儿童八首 曾子",
        "author": "陈淳",
        "content": "敬谨曾参氏，临深履薄如。\n平生传圣训，要具孝经书。",
        "dynasty": "宋",
        "collection_info": null
    },
    {
        "title": "训儿童八首 人子",
        "author": "陈淳",
        "content": "人子勤于孝，无时志不存。\n夜来安寝息，早起问寒暄。",
        "dynasty": "宋",
        "collection_info": null
    },
    {
        "title": "训儿童八首 洒扫",
        "author": "陈淳",
        "content": "奉水微微洒，恭提帚与箕。\n室堂须净扫，几案亦轻麾。",
        "dynasty": "宋",
        "collection_info": null
    },
    {
        "title": "训儿童八首 应对",
        "author": "陈淳",
        "content": "应对须恭谨，言言罔不祗。\n父呼唯无诺，长问逊为辞。",
        "dynasty": "宋",
        "collection_info": null
    },
    {
        "title": "训儿童八首 进退",
        "author": "陈淳",
        "content": "进退须恭敬，时时勿敢轻。\n先生趋拱立，长者后徐行。",
        "dynasty": "宋",
        "collection_info": null
    },
    {
        "title": "西征黄莲坑遇雪",
        "author": "陈淳",
        "content": "行入黄莲北，风严雪又加。\n满山罗玉树，遍地错琼花。\n清洒姿无颣，虚明质不华。\n瘴眸为一洗，惊觉若仙家。",
        "dynasty": "宋",
        "collection_info": null
    },
    {
        "title": "分水岭",
        "author": "陈淳",
        "content": "宝贝山前去，琼瑶世界行。\n蜡鞋穿瑟瑟，竹杖独铿铿。\n冻色迫毛窍，寒光射眼晴。\n酒亭何处认，速欲一壶倾。",
        "dynasty": "宋",
        "collection_info": null
    },
    {
        "title": "祝杖投钱唐江",
        "author": "陈淳",
        "content": "尔自黄源岭，相从到上都。\n扶持千险阻，策掖万崎岖。\n凤沼波应暖，龙门路不迂。\n便须齐变化，霈泽济寰区。",
        "dynasty": "宋",
        "collection_info": null
    },
    {
        "title": "和陈叔余韵二首一以谢来意一以勉之  其一",
        "author": "陈淳",
        "content": "碌碌平生学，惭无席上珍。\n仅余守师训，岂欲衒时人。\n误入侯门听，翻劳友义陈。\n愿从温故业，庶或稍知新。",
        "dynasty": "宋",
        "collection_info": null
    },
    {
        "title": "和陈叔余韵二首一以谢来意一以勉之  其二",
        "author": "陈淳",
        "content": "此道何曾远，吾儒自有珍。\n反求皆在我，中画岂由人。\n利善分须白，知行语未陈。\n若能祛旧见，明德日惟新。",
        "dynasty": "宋",
        "collection_info": null
    },
    {
        "title": "送王子正宰长乐二首  其一",
        "author": "陈淳",
        "content": "一阳天运復来亨，君子随时亦吉征。\n暂向三山濒海处，小驰百里爱人声。\n从知文物新长乐，便作絃歌旧武城。\n须信道行由此兆，牛刀指日宰寰瀛。",
        "dynasty": "宋",
        "collection_info": null
    },
    {
        "title": "送王子正宰长乐二首  其二",
        "author": "陈淳",
        "content": "君当民社戴星游，我玩箪瓢守故丘。\n袂自此分何所憾，学无与讲是吾忧。\n圣心未可窥觇得，道体难从寡陋求。\n鳞翼元无南北间，时推绪论发蒙不。",
        "dynasty": "宋",
        "collection_info": null
    },
    {
        "title": "送瘳子晦倅潮还别四绝  其一",
        "author": "陈淳",
        "content": "紫阳门户耸参天，骈往纷来几计千。\n谁立脚跟老弥笃，交溪原上有深传。",
        "dynasty": "宋",
        "collection_info": null
    },
    {
        "title": "送瘳子晦倅潮还别四绝  其二",
        "author": "陈淳",
        "content": "使车南骛过吾邦，幸挹端严毅直风。\n多谢两年勤尺素，谆谆频为发童蒙。",
        "dynasty": "宋",
        "collection_info": null
    },
    {
        "title": "送瘳子晦倅潮还别四绝  其三",
        "author": "陈淳",
        "content": "松窗梅雪岁寒余，奉别城东古驿头。\n君去有行应可乐，我来独学重为忧。",
        "dynasty": "宋",
        "collection_info": null
    },
    {
        "title": "送瘳子晦倅潮还别四绝  其四",
        "author": "陈淳",
        "content": "圣贤事业浩无疆，未易孤闻寡见穷。\n友善更资天下士，时推一二附南鸿。",
        "dynasty": "宋",
        "collection_info": null
    },
    {
        "title": "送廖婿林伯鲁东归南寺席中因举送王长乐诗伯鲁用后篇韵求教故復依其韵以别之",
        "author": "陈淳",
        "content": "良夜禅房款一游，义心相与重山丘。\n少陪文字赓酬乐，顿释胸怀鄙隠忧。\n我愧反身无寸得，君方努力勇前求。\n悬知日有新新益，还肯双鱼远寄不。",
        "dynasty": "宋",
        "collection_info": null
    },
    {
        "title": "和丁祖舜重修日涉园",
        "author": "陈淳",
        "content": "重来日涉整前盟，欲与渊明细论朋。\n向市闹中浑觉胜，可人幽处不妨仍。\n岁寒依旧竹三径，春意长新花数棚。\n对景舂容无一事，好将气马款调乘。",
        "dynasty": "宋",
        "collection_info": null
    },
    {
        "title": "依赵尉狱空韵上陈宰",
        "author": "陈淳",
        "content": "民沐仁风状小儿，陶陶远罪日何知。\n圜扉草色春长茂，公舍棠阴昼缓移。\n谁復鼠牙纷击剥，类将鸡黍乐追随。\n涂歌里咏喧传处，尽是吾侯德政碑。",
        "dynasty": "宋",
        "collection_info": null
    },
    {
        "title": "依方宗丞和林签判赏梅进璧水之韵",
        "author": "陈淳",
        "content": "冰玉精神清且凝，不嫌霜霜惨于刑。\n传来春信严明地，吐出阳和节爱亭。\n孤艷迥凌仙子桂，余香暗及庶民星。\n寻盟璧水浑閒事，好整和羹入帝庭。",
        "dynasty": "宋",
        "collection_info": null
    },
    {
        "title": "送陈尉后之园  其一",
        "author": "陈淳",
        "content": "岩邑崎岖俗最狞，君来谈笑自风生。\n平戎大策方微露，执讯奇功便立成。\n百里秋光瓜代及，九重春色笋班荣。\n金闺此去应无阻，好把胸中次第行。",
        "dynasty": "宋",
        "collection_info": null
    },
    {
        "title": "送陈尉后之园  其二",
        "author": "陈淳",
        "content": "世论年来太不和，真真僞僞总偏颇。\n阳尊孔孟阴排斥，深怯周程浪诋诃。\n谁是横流坚立砥，类于入室反操戈。\n始终无负传心处，一片精刚要不磨。",
        "dynasty": "宋",
        "collection_info": null
    },
    {
        "title": "送滕教归二首  其一",
        "author": "陈淳",
        "content": "本是山林一陋蒙，何心驰骛利名中。\n只因尺檄来蓬户，故策驽才入藻宫。\n既尔熏陶知厚德，又于历练熟颓风。\n区区未饫高山仰，何事征蹄今已东。",
        "dynasty": "宋",
        "collection_info": null
    },
    {
        "title": "送滕教归二首  其二",
        "author": "陈淳",
        "content": "驿道芬菲春气柔，征蹄去去不容留。\n俯辞南国抠衣佩，直向端门拜冕旒。\n璧沼从知新训导，石渠旋復细刊雠。\n泽民致主渊源学，那或浮沉逐辈流。",
        "dynasty": "宋",
        "collection_info": null
    },
    {
        "title": "不赴十姊初度之席",
        "author": "陈淳",
        "content": "吾姊今朝庆诞辰，奈何贱弟亦同伦。\n汝逢寿考荣双老，我感劬劳悼昔人。\n赞祝欲陪千岁愿，追思难遏寸心真。\n一懽一戚应殊分，只任天情不必均。",
        "dynasty": "宋",
        "collection_info": null
    },
    {
        "title": "湖斋对莲",
        "author": "陈淳",
        "content": "平湖花叶乱相撑，恰对幽斋小榻清。\n万绿浅深非作意，千红浓淡总无情。\n好观物态羣嘉萃，从识干元一理生。\n占毕暇余时与玩，会予心处有谁评。",
        "dynasty": "宋",
        "collection_info": null
    },
    {
        "title": "对葵",
        "author": "陈淳",
        "content": "开阖随阳自晓昏，轻如绡縠凈瑶琨。\n淡黄相枕五重靓，浓紫深藏一窍浑。\n熟视绝无粧点态，细看不见剪裁痕。\n谁能会取箇中意，与玩干坤造化根。",
        "dynasty": "宋",
        "collection_info": null
    },
    {
        "title": "和丁大咏史君祷雨之韵",
        "author": "陈淳",
        "content": "史君持志一恭谦，何间幽明与巨纤。\n渴雨方将为旱闵，卧龙便不復泥潜。\n连宵颇作霶𩃱注，阖郡均蒙优渥沾。\n窃喜阳春端有脚，闾阎和气日须添。",
        "dynasty": "宋",
        "collection_info": null
    },
    {
        "title": "用明师叔韵赠画工张子英",
        "author": "陈淳",
        "content": "虽凭缣素状仪容，的自毫心藴妙锋。\n箇箇本来天所赋，随人变化有奇工。",
        "dynasty": "宋",
        "collection_info": null
    },
    {
        "title": "送王子正赴灨倅  其一",
        "author": "陈淳",
        "content": "飞腾仙驭自漳滨，去去西隅指灨津。\n夹道宾僚方一际，满城老稚便皆春。\n正心诚意平生学，爱物亲民此日仁。\n只恐贰藩车未暖，紫泥催促贰皇钧。",
        "dynasty": "宋",
        "collection_info": null
    },
    {
        "title": "送王子正赴灨倅  其二",
        "author": "陈淳",
        "content": "昔日濂溪倅此州，施为洒落岂常俦。\n今承遗躅百余载，又得当朝一隽流。\n诏世典刑应未泯，在民德化岂无求。\n发挥旧事重增焕，好与邦人作胜谋。",
        "dynasty": "宋",
        "collection_info": null
    },
    {
        "title": "子方宗弟侧弄之璋",
        "author": "陈淳",
        "content": "珍祥充塞故旁流，底信先传庆有由。\n莫讶鸡胞宁吐凤，须知虎气已吞牛。\n古来孽士皆荣达，此日宗支自颖尤。\n蛰蛰绳绳从未艾，会看贵种出公侯。",
        "dynasty": "宋",
        "collection_info": null
    },
    {
        "title": "西征范田遇雪三绝  其一",
        "author": "陈淳",
        "content": "夜宿荒村曰范田，声声频滴屋檐前。\n朝来揭起柴扉看，满目青山白玉巅。",
        "dynasty": "宋",
        "collection_info": null
    },
    {
        "title": "西征范田遇雪三绝  其二",
        "author": "陈淳",
        "content": "饱啖炊粱莱菔羹，皂台催促赶前程。\n手携竹杖足穿革，缓拨琼花徒步行。",
        "dynasty": "宋",
        "collection_info": null
    },
    {
        "title": "西征范田遇雪三绝  其三",
        "author": "陈淳",
        "content": "历历山坳冻迫人，指头欲堕痹难伸。\n探囊速买三杯后，更觉阳和畅此身。",
        "dynasty": "宋",
        "collection_info": null
    },
    {
        "title": "大浆岭",
        "author": "陈淳",
        "content": "大浆陟降几千层，积雪朝来错去程。\n溜石琼花新琢就，平田玉镜恰尘成。\n不嫌冻气侵肌栗，最爱清姿照胆明。\n聊把杖头敲击处，那忘疲苶旅中情。",
        "dynasty": "宋",
        "collection_info": null
    },
    {
        "title": "过武夷",
        "author": "陈淳",
        "content": "武夷山下几迴过，未暇于中赏一遭。\n狮鹤诸仙知我意，故将青霭淡遮罗。",
        "dynasty": "宋",
        "collection_info": null
    },
    {
        "title": "紫溪遇日",
        "author": "陈淳",
        "content": "日露雪头红玉盘，氤氲和气霭人寰。\n回眸万素无从觅，依旧千山列翠鬟。",
        "dynasty": "宋",
        "collection_info": null
    },
    {
        "title": "铅山遇霜",
        "author": "陈淳",
        "content": "冒风冒雪冒霜寒，手足胼胝百状艰。\n只为胸中春一点，未能忘世卧溪山。",
        "dynasty": "宋",
        "collection_info": null
    },
    {
        "title": "和梅韵",
        "author": "陈淳",
        "content": "不妨雪压与霜糊，友结松筠鄙橘奴。\n特放孤标先暖觉，肯随众卉望寒逋。\n疑将冰月为精爽，端借琼瑶琢体肤。\n闯出一元生物意，从兹引领万容姝。",
        "dynasty": "宋",
        "collection_info": null
    },
    {
        "title": "示儿定孙二绝  其一",
        "author": "陈淳",
        "content": "童蒙发轫最初时，庸圣分岐谨所之。\n凡百小儿嬉戏事，汝皆鄙俚不须为。",
        "dynasty": "宋",
        "collection_info": null
    },
    {
        "title": "示儿定孙二绝  其二",
        "author": "陈淳",
        "content": "丈夫尚志志高明，勿效卑卑世俗情。\n从上一条平坦路，千贤万圣所通行。",
        "dynasty": "宋",
        "collection_info": null
    },
    {
        "title": "邻舍横逆",
        "author": "陈淳",
        "content": "茫茫薄俗沸蚊蛆，礼义全无一点余。\n只得杜门对贤圣，专来教子读诗书。\n千般横直休干己，一切是非无问渠。\n若救乡邻为被髮，风波转起挠吾庐。",
        "dynasty": "宋",
        "collection_info": null
    },
    {
        "title": "西征过仙霞雪晴",
        "author": "陈淳",
        "content": "自入仙霞十里程，满山晴雪射虚明。\n路从宝贝洞中去，人在琼瑶世界行。\n枯木竞传千状巧，荒崖亦作十分清。\n回环四望真奇观，识破干坤洒落情。",
        "dynasty": "宋",
        "collection_info": null
    },
    {
        "title": "过江山遇雪",
        "author": "陈淳",
        "content": "江山方进半程前，正值羣游剪水仙。\n满道盐花堆粲粲，飞空粉屑舞翩翩。\n樊墙庐舍皆银饰，沟渎潢污尽玉瑱。\n却认青山埋不得，嶆峨气势直凌天。",
        "dynasty": "宋",
        "collection_info": null
    },
    {
        "title": "平坦雪兼风雨",
        "author": "陈淳",
        "content": "自从平坦望衢南，值雪霏霏日日添。\n既挟狂风和面扑，又偕猛雨向身沾。\n手拈纸伞凝犹痹，足踏皮鞋冻亦渐。\n那识坚刚金石操，于中凛凛独争严。",
        "dynasty": "宋",
        "collection_info": null
    },
    {
        "title": "玩雪",
        "author": "陈淳",
        "content": "南人乍见此般奇，惊怪谁司妙化机。\n月裏姮娥筛粉撒，云端仙子削琼飞。\n宝山瑶室随村峙，玉树银花夹道辉。\n造物襟怀真洒落，更无尘滓间纤微。",
        "dynasty": "宋",
        "collection_info": null
    },
    {
        "title": "过衢州第二程见麦雪中青",
        "author": "陈淳",
        "content": "雪过三衢越厚埋，却于农事不为灾。\n今朝方尔半融释，陇麦青青奋出来。",
        "dynasty": "宋",
        "collection_info": null
    },
    {
        "title": "答留粹中承奉求教之韵",
        "author": "陈淳",
        "content": "玉质虽精更用礲，切磋磨琢趣无穷。\n但于天理昭如视，何患私情众互攻。\n明善诚身为要诀，博文约礼是深功。\n从今日用培基处，敬道尤须彻始终。",
        "dynasty": "宋",
        "collection_info": null
    },
    {
        "title": "横逆自广三绝  其一",
        "author": "陈淳",
        "content": "汤文事小岂为迷，物我从来绝町畦。\n胸次洞然天地阔，本无南北与东西。",
        "dynasty": "宋",
        "collection_info": null
    },
    {
        "title": "横逆自广三绝  其二",
        "author": "陈淳",
        "content": "乐天一说见轲书，岂是高谈强解渠。\n牛马蚊虻无足校，不须芥蔕此襟裾。",
        "dynasty": "宋",
        "collection_info": null
    },
    {
        "title": "横逆自广三绝  其三",
        "author": "陈淳",
        "content": "仁人方寸万机空，片逆何能介此中。\n视尔恰如风动竹，在予安有竹嫌风。",
        "dynasty": "宋",
        "collection_info": null
    },
    {
        "title": "赵守礼延入学陈伯跃有诗咏其事因和以復之",
        "author": "陈淳",
        "content": "赵学规模本自宏，师传敢背此心盟。\n追思严训昭如在，立誓终身笃所行。\n每患无成辜宿志，那知自鬻钓浮名。\n贤侯爱友交提奬，重我惭惶未见荣。",
        "dynasty": "宋",
        "collection_info": null
    },
    {
        "title": "修学扁大成殿门依敖教韵上赵寺丞",
        "author": "陈淳",
        "content": "育才为国寸心丹，修泮时闻锵八鸾。\n绿引沧溟循道入，青徘名第对门看。\n宸鈎日焕龙蛇动，书阁云齐牛斗寒。\n末学幸陪芹藻豆，讵耽秋菊夕英餐。",
        "dynasty": "宋",
        "collection_info": null
    },
    {
        "title": "存心",
        "author": "陈淳",
        "content": "心藏隠奥最难知，出入无时不可羁。\n须向动时牢把住，莫教失却便支离。",
        "dynasty": "宋",
        "collection_info": null
    },
    {
        "title": "和卓廷瑞赠诗之韵四绝  其一",
        "author": "陈淳",
        "content": "一见襟怀便豁然，交情输写意忘年。\n倾囊经训璠玙富，与我从头细细传。",
        "dynasty": "宋",
        "collection_info": null
    },
    {
        "title": "和卓廷瑞赠诗之韵四绝  其二",
        "author": "陈淳",
        "content": "日復陪游泮水湄，发挥史学到渊微。\n直从天理人心处，剖破存亡治乱机。",
        "dynasty": "宋",
        "collection_info": null
    },
    {
        "title": "和卓廷瑞赠诗之韵四绝  其三",
        "author": "陈淳",
        "content": "长书一卷墨新题，志在斯民寿域跻。\n历历爱君忧国语，施行须自起锄犁。",
        "dynasty": "宋",
        "collection_info": null
    },
    {
        "title": "和卓廷瑞赠诗之韵四绝  其四",
        "author": "陈淳",
        "content": "我愧年几六十秋，时华虚度事优柔。\n头云皓矣未闻道，深藉磨砻与勿休。",
        "dynasty": "宋",
        "collection_info": null
    },
    {
        "title": "林户求明道堂诗二首  其一",
        "author": "陈淳",
        "content": "秉彝同是得天生，道在其中本自明。\n气为禀来微有蔽，欲因感处復多萌。\n磨砻须到十分粹，克治全教一味清。\n从此洞然无别体，真元辉露日光星。",
        "dynasty": "宋",
        "collection_info": null
    },
    {
        "title": "林户求明道堂诗二首  其二",
        "author": "陈淳",
        "content": "自从河洛发真筌，节目纲条已粲然。\n志若坚刚方可适，心如扞格决难诠。\n从头格物为当务，稳步求仁乃秘传。\n表裏直须名副实，高标终不愧前贤。",
        "dynasty": "宋",
        "collection_info": null
    },
    {
        "title": "游雷峰塔处晦上人求诗",
        "author": "陈淳",
        "content": "摆脱人间名利缰，湖山深处事韬藏。\n要知晦裏真消息，养取灵台一点光。",
        "dynasty": "宋",
        "collection_info": null
    },
    {
        "title": "无言上人求诗依黄簿韵",
        "author": "陈淳",
        "content": "休说西来几许年，此身动静莫非禅。\n须知天理流行妙，不待人言髣髴传。\n运水搬柴存实则，着衣吃饭即当然。\n若能默悟真消息，剖破诸空亿大千。",
        "dynasty": "宋",
        "collection_info": null
    },
    {
        "title": "寓严陵学和邓学录相留之韵",
        "author": "陈淳",
        "content": "道为贤侯讲泮宫，渊源程子及周翁。\n路开正脉同归极，川障狂澜浪驾空。\n珍重前廊浑气合，督提后进要心通。\n圣门相与从容入，矩步规行不用匆。",
        "dynasty": "宋",
        "collection_info": null
    },
    {
        "title": "题盖竹庙六绝  其一",
        "author": "陈淳",
        "content": "人心污物本来灵，动静那分晦与明。\n昼接事为思有主，夜思无主梦因成。",
        "dynasty": "宋",
        "collection_info": null
    },
    {
        "title": "题盖竹庙六绝  其二",
        "author": "陈淳",
        "content": "梦生于想本来非，一自魂交百感随。\n漠漠茫茫无定准，若何据此卜前逵。",
        "dynasty": "宋",
        "collection_info": null
    },
    {
        "title": "题盖竹庙六绝  其三",
        "author": "陈淳",
        "content": "世人莫悟此端原，兆自心机闢阖间。\n却向妖祠求证应，妖祠于我固何关。",
        "dynasty": "宋",
        "collection_info": null
    },
    {
        "title": "题盖竹庙六绝  其四",
        "author": "陈淳",
        "content": "至人神定气常清，夜息虚明一若醒。\n假使妖祠能献兆，如何窥得此门庭。",
        "dynasty": "宋",
        "collection_info": null
    },
    {
        "title": "题盖竹庙六绝  其五",
        "author": "陈淳",
        "content": "大都流俗急荣名，切切于中梦自形。\n附会便为神所告，神明虚得号通灵。",
        "dynasty": "宋",
        "collection_info": null
    },
    {
        "title": "题盖竹庙六绝  其六",
        "author": "陈淳",
        "content": "升沉大分系于天，决匪人谋所必然。\n告尔往来通达者，不须赘赘鬼神前。",
        "dynasty": "宋",
        "collection_info": null
    },
    {
        "title": "冯中郎庙",
        "author": "陈淳",
        "content": "为问中郎昔抗忠，力箴颇牧不能庸。\n如今疆埸多尘扰，颇牧还能容不容。",
        "dynasty": "宋",
        "collection_info": null
    },
    {
        "title": "西楚霸王庙二绝  其一",
        "author": "陈淳",
        "content": "气压关河力拔山，绝人武勇更无前。\n若于今代当戎寄，子弟何须用八千。",
        "dynasty": "宋",
        "collection_info": null
    },
    {
        "title": "西楚霸王庙二绝  其二",
        "author": "陈淳",
        "content": "辙乱旗靡绕旧畿，烽烟起处羽书驰。\n思君一剑为平荡，盖世英魂知不知。",
        "dynasty": "宋",
        "collection_info": null
    },
    {
        "title": "题江郎庙六绝  其一",
        "author": "陈淳",
        "content": "三石参天作柱擎，自从开闢便峥嵘。\n何为末俗为奇怪，尽道江郎魄化成。",
        "dynasty": "宋",
        "collection_info": null
    },
    {
        "title": "题江郎庙六绝  其二",
        "author": "陈淳",
        "content": "缘尔江家兄弟三，平生爱此石岩岩。\n寓居石下多年代，陋俗因成附会谈。",
        "dynasty": "宋",
        "collection_info": null
    },
    {
        "title": "题江郎庙六绝  其三",
        "author": "陈淳",
        "content": "好看三石绝奇踪，自是山灵气所钟。\n致雨兴云功利博，合编祀典以神封。",
        "dynasty": "宋",
        "collection_info": null
    },
    {
        "title": "题江郎庙六绝  其四",
        "author": "陈淳",
        "content": "礼经岳渎视公侯，只谓祠仪一例修。\n不识鬼神情状者，错将经意以人求。",
        "dynasty": "宋",
        "collection_info": null
    },
    {
        "title": "题江郎庙六绝  其五",
        "author": "陈淳",
        "content": "峙立嶆峨本石形，人其庙貌据何经。\n祗宜坛壝为民祷，时雨时旸便是灵。",
        "dynasty": "宋",
        "collection_info": null
    },
    {
        "title": "题江郎庙六绝  其六",
        "author": "陈淳",
        "content": "礼学无人发世蒙，正神流弊与妖同。\n既非气类相求者，岂解精诚妙感通。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其一",
        "author": "陈淳",
        "content": "阳復东郊雨阁丝，欢迎父老拥车随。\n竞传碧眼朱颜在，宛若当年剖竹时。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其二",
        "author": "陈淳",
        "content": "黄堂盛事据今论，向日郎君忠肃孙。\n依旧诚心劳抚字，漳民世世沐深恩。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其三",
        "author": "陈淳",
        "content": "郡圃森森几阅春，一番太守一番新。\n何如今日同行乐，綵袖恭陪紫橐人。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其四",
        "author": "陈淳",
        "content": "燕游规画孔明庐，陈法区藏梅李株。\n慨想先儒遗意远，能将旧观一还无。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其五",
        "author": "陈淳",
        "content": "老榕盘鬰植根深，意到扶藜赏绿阴。\n天理流行随寓足，何心故步与追寻。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其六",
        "author": "陈淳",
        "content": "依山种竹衬山佳，傍水栽花水妬霞。\n一意生生俱好玩，休分红翠有无遮。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其七",
        "author": "陈淳",
        "content": "云移月色爽人看，雨趁潮声迅拍栏。\n自是与民同乐地，何妨一整復前欢。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其八",
        "author": "陈淳",
        "content": "南州佳品胜罗浮，青女飞花任打头。\n寒涸更深香更烈，松朋梅友敢凌不。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其九",
        "author": "陈淳",
        "content": "三山昂首状魁嵬，虎踞龙蟠萃一台。\n若跨地灵规贡宇，英才衮衮拔条枚。",
        "dynasty": "宋",
        "collection_info": null
    },
    {
        "title": "和傅侍郎至临漳感旧十咏  其一○",
        "author": "陈淳",
        "content": "台前一带绕漳溪，台下回环万象齐。\n就拓宏模须大手，非为谄语病丁畦。",
        "dynasty": "宋",
        "collection_info": null
    },
    {
        "title": "和陈侍郎韵寄题林尉肯堂",
        "author": "陈淳",
        "content": "肯堂题扁自名公，表裏须教实一同。\n门阅不夸车马大，家声端藉礼诗隆。\n熟仁便足膏粱味，殉义能传清白风。\n终始此生无忝处，精诚妙与古人通。",
        "dynasty": "宋",
        "collection_info": null
    },
    {
        "title": "和陈侍郎韵寄题林尉尚絅堂",
        "author": "陈淳",
        "content": "中庸尚絅示诸儒，为己何心世毁誉。\n只要美中存德本，无容饰外事文余。\n鱼潜理趣真如灼，屋漏工夫的不虚。\n珍重子思深属意，一言纲领此篇书。",
        "dynasty": "宋",
        "collection_info": null
    },
    {
        "title": "权长泰簿喜雨呈郑宰",
        "author": "陈淳",
        "content": "夜雨滂沱一若倾，朝来南亩足春耕。\n相呼荷耒奔趋急，便与担秧插莳盈。\n令尹精诚知到处，上天仁爱见真情。\n从今可释悬悬望，百里已无愁嘆声。",
        "dynasty": "宋",
        "collection_info": null
    },
    {
        "title": "四月十八日喜雨再用前韵呈郑宰",
        "author": "陈淳",
        "content": "民间霓望正频倾，天泽如期为养耕。\n终夜连朝淋不住，上畦下亩浸皆盈。\n春来又见兹浓霈，秋穫何愁弗满情。\n感格一机无外事，气和端自有和声。",
        "dynasty": "宋",
        "collection_info": null
    },
    {
        "title": "解职归题主簿轩壁",
        "author": "陈淳",
        "content": "偶然寓兴五山阴，可嘆颓波日转深。\n鼓瑟齐门莫同调，舞韶郑侧鲜知音。\n归寻旧径扫新榻，从整遗编理素琴。\n惟有春秋知罪我，外余横直一何心。",
        "dynasty": "宋",
        "collection_info": null
    },
    {
        "title": "挽王郎中五首  其一",
        "author": "陈淳",
        "content": "早得名师友，渊源正不他。\n持身庄以重，接物简而和。\n游夏文章学，求由政事科。\n朝闻今可矣，为恨復云何。",
        "dynasty": "宋",
        "collection_info": null
    },
    {
        "title": "挽王郎中五首  其二",
        "author": "陈淳",
        "content": "壮岁登科甲，淹迟暮始通。\n闽中驰德政，灨上振儒风。\n药石王宫训，权衡璧水功。\n俨然遗躅在，谁不悼思公。",
        "dynasty": "宋",
        "collection_info": null
    },
    {
        "title": "挽王郎中五首  其三",
        "author": "陈淳",
        "content": "剖竹毘陵郡，乘轺古越城。\n活民均惠泽，报主一忠诚。\n强御敛踪伏，姦欺束手清。\n至今诵遗爱，何日可忘情。",
        "dynasty": "宋",
        "collection_info": null
    },
    {
        "title": "挽王郎中五首  其四",
        "author": "陈淳",
        "content": "暮景孤高节，岩岩挺岁寒。\n松姿标雪岭，玉质照冰盘。\n一介应无取，纤毫不可干。\n老成视前辈，宜作典刑看。",
        "dynasty": "宋",
        "collection_info": null
    },
    {
        "title": "挽王郎中五首  其五",
        "author": "陈淳",
        "content": "近甸勋劳着，中朝宠眷隆。\n召从宗正贰，躐进户曹郎。\n从橐方虚伫，生经遽不融。\n睪如岩下息，万古俨公宫。",
        "dynasty": "宋",
        "collection_info": null
    },
    {
        "title": "挽杨料院二首  其一",
        "author": "陈淳",
        "content": "早识渊源正，从师事切磨。\n天姿纯不颣，世俗淡无波。\n庐墓诚于孝，刑家俭以和。\n自应仁者寿，命也奈之何。",
        "dynasty": "宋",
        "collection_info": null
    },
    {
        "title": "挽杨料院二首  其二",
        "author": "陈淳",
        "content": "恩沐贤关渥，名登桂籍荣。\n古田驰义勇，永福播仁声。\n料院从优选，朝阶即坦行。\n胡为成契阔，第尔哭铭旌。",
        "dynasty": "宋",
        "collection_info": null
    },
    {
        "title": "挽程推官二首  其一",
        "author": "陈淳",
        "content": "壮岁声场屋，高年仅小行。\n鄫江夷暴迹，湟水雪冤情。\n节志冰壶洁，襟期玉井清。\n竟登泉石趣，勇去谢荣名。",
        "dynasty": "宋",
        "collection_info": null
    },
    {
        "title": "挽程推官二首  其二",
        "author": "陈淳",
        "content": "生质钟来厚，风流近古人。\n奉官常翼翼，居里復恂恂。\n甥侄诲犹子，夫妻敬若宾。\n噫嘻公不死，嗣世有簪绅。",
        "dynasty": "宋",
        "collection_info": null
    },
    {
        "title": "挽萧知县二首  其一",
        "author": "陈淳",
        "content": "资禀于人异，天钟自粹夷。\n怀才无表襮，制行绝瑕疵。\n孝比王祥笃，知机下惠遗。\n乡闾称厚德，已矣但长噫。",
        "dynasty": "宋",
        "collection_info": null
    },
    {
        "title": "挽萧知县二首  其二",
        "author": "陈淳",
        "content": "早擢儒科秀，旋驱仕路荣。\n平反东广幕，抚字桂阳城。\n选调方优脱，朝阶自坦行。\n如何中道处，遽尔辍千旌。",
        "dynasty": "宋",
        "collection_info": null
    },
    {
        "title": "挽孙少卿四首  其一",
        "author": "陈淳",
        "content": "自抛襕苎列簪绅，便展施为志获伸。\n剖竹三衢无警盗，乘轺两浙蔑冤民。\n居官清节冰壶凛，到处仁恩雨露春。\n历历典刑如在日，慕思遗爱几多人。",
        "dynasty": "宋",
        "collection_info": null
    },
    {
        "title": "挽孙少卿四首  其二",
        "author": "陈淳",
        "content": "圣主更新大化年，趋朝正预拔茅连。\n青华上厕郎星列，近密光陪卿月联。\n垂蹑从班提从橐，遽萌归兴乞归田。\n至今士论追怀处，第诵南山景行篇。",
        "dynasty": "宋",
        "collection_info": null
    },
    {
        "title": "挽孙少卿四首  其三",
        "author": "陈淳",
        "content": "厚德天钟有异资，反身尤谨事操持。\n俭勤忠孝传家训，直谅忱恂获上知。\n正色嫉邪严莫犯，高标立懦屹难移。\n睪如香坂孤峰下，千载唯存笃行碑。",
        "dynasty": "宋",
        "collection_info": null
    },
    {
        "title": "挽孙少卿四首  其四",
        "author": "陈淳",
        "content": "福庆于人鲜比方，一生坦若履康庄。\n好逑得偶天官胄，嗣子能传月窟芳。\n寿入九龄光宝箓，服膺三品灿金章。\n始终可谓无遗憾，信矣荣归死不亡。",
        "dynasty": "宋",
        "collection_info": null
    },
    {
        "title": "偈颂三十四首  其一",
        "author": "释如净",
        "content": "截断程途蓦直来，干坤洞彻此门开。\n左边拍兮右边吹，倒翻关捩起风雷。",
        "dynasty": "宋",
        "collection_info": null
    },
    {
        "title": "偈颂三十四首  其二",
        "author": "释如净",
        "content": "开殿见佛，眼中毒刺。\n咄，拔却刺。\n礼拜烧香，颠倒钝置。",
        "dynasty": "宋",
        "collection_info": null
    },
    {
        "title": "偈颂三十四首  其三",
        "author": "释如净",
        "content": "抉出达磨眼睛，作泥弹子打人。\n海枯彻过底，波浪拍天高。",
        "dynasty": "宋",
        "collection_info": null
    },
    {
        "title": "偈颂三十四首  其四",
        "author": "释如净",
        "content": "笔头秃尽一毫通，至治寥寥静极中。\n点起风云传号令，雷霆泼墨振纲宗。",
        "dynasty": "宋",
        "collection_info": null
    },
    {
        "title": "偈颂三十四首  其五",
        "author": "释如净",
        "content": "瞿昙顶骨，夫子眼睛。\n两彩一赛，玉振金声。",
        "dynasty": "宋",
        "collection_info": null
    },
    {
        "title": "偈颂三十四首  其六",
        "author": "释如净",
        "content": "大地平沈，此座高广。\n千变万化，无功受赏。",
        "dynasty": "宋",
        "collection_info": null
    },
    {
        "title": "偈颂三十四首  其七",
        "author": "释如净",
        "content": "露柱怀胎，忽然爆裂。\n突出无孔铁槌，历劫都卢败缺。",
        "dynasty": "宋",
        "collection_info": null
    },
    {
        "title": "偈颂三十四首  其八",
        "author": "释如净",
        "content": "一举首登龙虎榜，太平亲到凤凰池。\n全生全杀超言象，更透机先向上机。",
        "dynasty": "宋",
        "collection_info": null
    },
    {
        "title": "偈颂三十四首  其九",
        "author": "释如净",
        "content": "拔断毒蛇尾巴，穿住黑牛鼻孔。\n虚空背上牵来，大地六番震动。\n甚恶毒兮甚仇雠，屎尿腥臊汗血流。\n拟将眼觑无踪迹，箇是清凉第一头。",
        "dynasty": "宋",
        "collection_info": null
    },
    {
        "title": "偈颂三十四首  其一○",
        "author": "释如净",
        "content": "过去然灯佛，相牵弄业识。\n现在漏灯盏，光影瞒人眼。\n未来干纸捻，贼赃无处典。\n咄，髑髅前点破，鼻孔裏看见。\n衲僧门下黑漫漫，历劫不分通一线。",
        "dynasty": "宋",
        "collection_info": null
    },
    {
        "title": "偈颂三十四首  其一一",
        "author": "释如净",
        "content": "梅花清晓香，烂熳而借功。\n柳线早春浓，日暄而转位。\n非那边去，从者裏来。\n哆哆和和兮主宾妙叶，跛跛挈挈兮偏正全该。",
        "dynasty": "宋",
        "collection_info": null
    },
    {
        "title": "偈颂三十四首  其一二",
        "author": "释如净",
        "content": "春风轻，春日晴。\n柳眼青，黄鶑鸣。\n鬰鬰葱葱生瑞气，世上老人天上星。\n释迦讚叹，弥勒证明，蟠桃仙果笑中呈。\n林下衲僧将何酬献，手中千古一枝藤。",
        "dynasty": "宋",
        "collection_info": null
    },
    {
        "title": "偈颂三十四首  其一三",
        "author": "释如净",
        "content": "三分光阴二早过，迟日江山丽。\n灵台一点不揩磨，春风花草香。\n贪生逐日区区去，泥融飞燕子。\n唤不回头争奈何，沙暖睡鸳鸯。",
        "dynasty": "宋",
        "collection_info": null
    },
    {
        "title": "偈颂三十四首  其一四",
        "author": "释如净",
        "content": "云开山岳露，雨过色新鲜。\n翟昙不出世，败阙未生前。\n天上天下，贼是小人。\n三拜起来浇恶水，谩将掩彩当慇懃。",
        "dynasty": "宋",
        "collection_info": null
    },
    {
        "title": "偈颂三十四首  其一五",
        "author": "释如净",
        "content": "一叶落，空索索。\n天下秋，干剥剥。\n霹雳一声，滂沱大霔，笑看乌藤倒上树。",
        "dynasty": "宋",
        "collection_info": null
    },
    {
        "title": "偈颂三十四首  其一六",
        "author": "释如净",
        "content": "六年落草野狐精，跳出浑身是葛藤。\n打失眼睛无觅处，诳人刚道悟明星。",
        "dynasty": "宋",
        "collection_info": null
    },
    {
        "title": "偈颂三十四首  其一七",
        "author": "释如净",
        "content": "今朝正月初一，一举上上大吉。\n吉无不利，春风和气。\n散入花梢百草头，尘尘剎剎转风流。",
        "dynasty": "宋",
        "collection_info": null
    },
    {
        "title": "偈颂三十四首  其一八",
        "author": "释如净",
        "content": "髑髅前，脑盖后，一点洞明光影裏走。\n咄，然灯古佛转誵讹。",
        "dynasty": "宋",
        "collection_info": null
    },
    {
        "title": "偈颂三十四首  其一九",
        "author": "释如净",
        "content": "无面目汉，面目全该。\n日烘杨柳眼，烟抹杏花腮。\n黄鶑啼不尽，特地下枝来。",
        "dynasty": "宋",
        "collection_info": null
    },
    {
        "title": "偈颂三十四首  其二○",
        "author": "释如净",
        "content": "瞿昙夜半翻筋斗，万像平沈大地空。\n赢得波旬拍手笑，灯笼露柱暗搥胸。",
        "dynasty": "宋",
        "collection_info": null
    },
    {
        "title": "偈颂三十四首  其二一",
        "author": "释如净",
        "content": "龙生龙，凤生凤，指天指地独称尊，老鼠养儿巡屋栋。\n共将恶水蓦头浇，万两黄金也合消。",
        "dynasty": "宋",
        "collection_info": null
    },
    {
        "title": "偈颂三十四首  其二二",
        "author": "释如净",
        "content": "白圭无玷，顽石点头。\n转关一拶，佛祖仇雠。\n咦，咬猪狗汉转风流。",
        "dynasty": "宋",
        "collection_info": null
    },
    {
        "title": "偈颂三十四首  其二三",
        "author": "释如净",
        "content": "云散秋空，即心见月。\n家家门前照明月，处处行人共明月。\n骑鲸捉月，撑船载月。\n忽然月落夜沈沈，笑杀胡僧齿门缺。",
        "dynasty": "宋",
        "collection_info": null
    },
    {
        "title": "偈颂三十四首  其二四",
        "author": "释如净",
        "content": "当堂不露，主人翁元是旧时。\n借影全彰，第一座屈烦今日。\n雪夜金乌历堂，炎天玉兔转怀。\n妙叶儿孙，全该祖父。\n木人执板云中拍，石女含笙水底吸。",
        "dynasty": "宋",
        "collection_info": null
    },
    {
        "title": "偈颂三十四首  其二五",
        "author": "释如净",
        "content": "清凉大火聚，炎炎没回互。\n衲僧赤骨律，通身是剑树。\n在裏许相挨厮拶，在裏许放行把住。\n放行把住逞风流，总是冤家笑点头。",
        "dynasty": "宋",
        "collection_info": null
    },
    {
        "title": "偈颂三十四首  其二六",
        "author": "释如净",
        "content": "昨日一线短，今朝一线长。\n针眼裏过，尺寸上量。\n短长蓦札断，巧绣出鸳鸯。",
        "dynasty": "宋",
        "collection_info": null
    },
    {
        "title": "偈颂三十四首  其二七",
        "author": "释如净",
        "content": "天地一指，万物一马。\n二由一有，一亦放下。\n然后向者裏拈起，谓之衲僧火柴头。\n大海波心轻𢫫动，须弥顶上汗通流。\n今朝以此开炉，无宾主话勘破赵州。\n拟归暖处，箭过髑髅。",
        "dynasty": "宋",
        "collection_info": null
    },
    {
        "title": "偈颂三十四首  其二八",
        "author": "释如净",
        "content": "瞿昙打失眼睛时，雪裏梅花只一枝。\n而今到处成荆棘，却笑春风缭乱吹。\n诸方说禅，清凉念诗。\n烧香点烛拜泥团，脑后辽天鹞子飞。",
        "dynasty": "宋",
        "collection_info": null
    },
    {
        "title": "偈颂三十四首  其二九",
        "author": "释如净",
        "content": "一滴不息，两滴三滴。\n滴滴沥沥，连朝至夕。\n变作滂沱勿奈何，山河大地衮风波。\n总不出衲僧喷嚏一激，直得云开日出。\n朗朗晴空吞八极，若还依旧水漉漉，浑家飘堕罗剎国。\n稽首释迦，南无弥勒。\n能救世间苦，观音妙智力。",
        "dynasty": "宋",
        "collection_info": null
    },
    {
        "title": "偈颂三十四首  其三○",
        "author": "释如净",
        "content": "大地平沈，侧布黄金。\n虚空透阔，高架栴檀。\n依稀马廐，彷佛牛栏。\n鹘眼鹰睛不许看。",
        "dynasty": "宋",
        "collection_info": null
    },
    {
        "title": "偈颂三十四首  其三一",
        "author": "释如净",
        "content": "活刬群牛脑后毛，风吹日炙转腥臊。\n不堪狼藉熏天地，罪恶重将业火烧。\n切忌死灰寻舍利，臭烟蓬㶿燄头高。",
        "dynasty": "宋",
        "collection_info": null
    },
    {
        "title": "偈颂三十四首  其三二",
        "author": "释如净",
        "content": "船无底，米无粒，积岳堆山，洪波直入。\n恁么归来得自由，清凉门下尽点头。",
        "dynasty": "宋",
        "collection_info": null
    },
    {
        "title": "偈颂三十四首  其三三",
        "author": "释如净",
        "content": "金刚宝剑入红炉，煅出杨岐三脚馿。\n到处沙场鏖死战，髑髅交衮血糢糊。",
        "dynasty": "宋",
        "collection_info": null
    },
    {
        "title": "偈颂三十四首  其三四",
        "author": "释如净",
        "content": "糁径杨花铺白毡，点池荷叶迭青钱。\n两彩一赛，其或未然。\n竹根稚子无人见，沙上鳬雏傍母眠。",
        "dynasty": "宋",
        "collection_info": null
    },
    {
        "title": "偈颂三十四首  其三五",
        "author": "释如净",
        "content": "秋风凉，岩桂香。\n未归客，思故乡。\n吾无隠乎尔，捉贼须捉赃，舞蝶游蜂过短墙。",
        "dynasty": "宋",
        "collection_info": null
    },
    {
        "title": "偈颂十二首  其一",
        "author": "释如净",
        "content": "不曾动步上天台，金锁玄关尽豁开。\n坐断鞔峰第一句，万机俱透起风雷。",
        "dynasty": "宋",
        "collection_info": null
    },
    {
        "title": "偈颂十二首  其二",
        "author": "释如净",
        "content": "饥来吃饭，困来打眠。\n炉鞴亘天，倒退三千。",
        "dynasty": "宋",
        "collection_info": null
    },
    {
        "title": "偈颂十二首  其三",
        "author": "释如净",
        "content": "平沈大地，高出虚空。\n机先坐断，游戏神通。\n须弥灯王立下风。",
        "dynasty": "宋",
        "collection_info": null
    },
    {
        "title": "偈颂十二首  其四",
        "author": "释如净",
        "content": "打破黑漆桶，十方空豁豁。\n爆雷一喝变通，掣电千机顿发。\n便可以东行撑架门庭，西班怒駡佛祖。\n收放绝来由，纵横透今古。",
        "dynasty": "宋",
        "collection_info": null
    },
    {
        "title": "偈颂十二首  其五",
        "author": "释如净",
        "content": "韩信造浮桥，李广入布袋。\n一箭透双关，干坤无罣碍。",
        "dynasty": "宋",
        "collection_info": null
    },
    {
        "title": "偈颂十二首  其六",
        "author": "释如净",
        "content": "晷运推移，日南长至。\n眼睛裏放光，鼻孔裏出气。\n饱饭快活屙一堆，超过瞿昙亲授记。",
        "dynasty": "宋",
        "collection_info": null
    },
    {
        "title": "偈颂十二首  其七",
        "author": "释如净",
        "content": "斩鲸龙头角，截虎豹爪牙。\n烂泥团受用不尽，踏着刺方见作家。\n谁在画楼沽酒处，相邀来吃赵州茶。",
        "dynasty": "宋",
        "collection_info": null
    },
    {
        "title": "偈颂十二首  其八",
        "author": "释如净",
        "content": "今朝九月初一，打板普请坐禅。\n第一切忌瞎睡，直下猛烈为先。\n忽然爆破漆桶，豁如云散秋天。\n劈脊棒，迸胸拳，昼夜方纔不可眠。\n虚空消殒更消殒，透过威音未朕前。\n咦，栗棘金圈恣交衮，凯歌高贺彻风颠。",
        "dynasty": "宋",
        "collection_info": null
    },
    {
        "title": "偈颂十二首  其九",
        "author": "释如净",
        "content": "夜半乌鸡抱鹄卵，天明生出箇老鹳。\n毛长觜短鹭鷀形，飞起一天星斗乱。\n一拳拳倒黄鹤楼，一踢踢翻鹦鹉洲。\n咄，篱边燕雀空啾啾。",
        "dynasty": "宋",
        "collection_info": null
    },
    {
        "title": "偈颂十二首  其一○",
        "author": "释如净",
        "content": "元正启祚，万物咸新。\n伏惟大众，梅开早春。",
        "dynasty": "宋",
        "collection_info": null
    },
    {
        "title": "偈颂十二首  其一一",
        "author": "释如净",
        "content": "半年吃饭坐鞔峰，锁断烟云千万重。\n忽地一声轰霹雳，帝乡春色杏花红。",
        "dynasty": "宋",
        "collection_info": null
    },
    {
        "title": "偈颂三十八首  其一",
        "author": "释如净",
        "content": "净慈门下，牛栏马厩。\n一拶透关，豁开宇宙。\n咦，切忌追风捕影。",
        "dynasty": "宋",
        "collection_info": null
    },
    {
        "title": "偈颂三十八首  其二",
        "author": "释如净",
        "content": "黄金殿上一转语，烜爀红轮照万方。\n草木丛林成正觉，砖头瓦砾放毫光。",
        "dynasty": "宋",
        "collection_info": null
    },
    {
        "title": "偈颂三十八首  其三",
        "author": "释如净",
        "content": "截断千差，单提一着。\n那边放下龟毛，者裏拈起兔角。\n咦，敲开欢喜妙楼阁，瑞霭祥云充碧落。\n转入梅花烂熳看，春风撼动玉栏干。\n人天普会，佛祖透关。\n发大机，显大用，铁锤混队骨毛寒。\n四海五湖皇化裏，太平无象有来端。",
        "dynasty": "宋",
        "collection_info": null
    },
    {
        "title": "偈颂三十八首  其四",
        "author": "释如净",
        "content": "一言相契，万古不移。\n柳眼发新条，梅花满旧枝。",
        "dynasty": "宋",
        "collection_info": null
    },
    {
        "title": "偈颂三十八首  其五",
        "author": "释如净",
        "content": "今朝二月初一，拂子眼睛凸出。\n明似镜，黑如漆。\n蓦然𨁝跳，吞却干坤一色。\n衲僧门下，犹是撞墙撞壁。",
        "dynasty": "宋",
        "collection_info": null
    },
    {
        "title": "偈颂三十八首  其六",
        "author": "释如净",
        "content": "霖霪大雨，豁远大晴。\n虾蟆啼，蚯蚓鸣，古佛不曾过去，发挥金刚眼睛。\n咄，葛藤葛藤。",
        "dynasty": "宋",
        "collection_info": null
    },
    {
        "title": "偈颂三十八首  其七",
        "author": "释如净",
        "content": "不曾生，不曾死，洞裏桃花红照水。\n可怜开眼被渠瞒，人间天上风波起。",
        "dynasty": "宋",
        "collection_info": null
    },
    {
        "title": "偈颂三十八首  其八",
        "author": "释如净",
        "content": "檐声不断前旬雨，电影还连后夜雷。\n麦怕水侵秧怕冷，蚕桑犹要暖来催。\n众生没在苦，苍天良可哀。\n咄，杲日当空慧眼开。",
        "dynasty": "宋",
        "collection_info": null
    },
    {
        "title": "偈颂三十八首  其九",
        "author": "释如净",
        "content": "无忧树下浴婴孩，清晓蔷薇带露开。\n转过衲僧相见处，后槽馿马出胞胎。",
        "dynasty": "宋",
        "collection_info": null
    },
    {
        "title": "偈颂三十八首  其一○",
        "author": "释如净",
        "content": "结夏已过了，解夏犹未来。\n中间一句子，莲花照水开。\n因甚落草止啼，元只为婴孩。",
        "dynasty": "宋",
        "collection_info": null
    },
    {
        "title": "偈颂三十八首  其一一",
        "author": "释如净",
        "content": "四月十五日结夏，老鼠入饭瓮。\n七月十五日解夏，乌龟上竹竿。\n诸方恁么，净慈不然。\n翻身透出竿头路，开眼掀翻瓮裏天。\n咄，两段不同休寐语，机先鹞子隔馿年。",
        "dynasty": "宋",
        "collection_info": null
    },
    {
        "title": "偈颂三十八首  其一二",
        "author": "释如净",
        "content": "云漫漫，雨漫漫。\n中秋当此夜，漫漫黑漫漫。\n箇般真境界，赢得倚栏干。",
        "dynasty": "宋",
        "collection_info": null
    },
    {
        "title": "偈颂三十八首  其一三",
        "author": "释如净",
        "content": "风飒飒，雨霖霖。\n圣人不曾灭度，演出清净妙音。\n若将耳听终难会，一句机先透古今。",
        "dynasty": "宋",
        "collection_info": null
    },
    {
        "title": "偈颂三十八首  其一四",
        "author": "释如净",
        "content": "至人垂化无生死，示现阎浮有去来。\n剎剎尘尘成正觉，黄金宝殿玉楼台。",
        "dynasty": "宋",
        "collection_info": null
    },
    {
        "title": "偈颂三十八首  其一五",
        "author": "释如净",
        "content": "把钓归来得锦鳞，充天塞地笑忻忻。\n虽然也只寻常事，历尽风波验尽人。",
        "dynasty": "宋",
        "collection_info": null
    },
    {
        "title": "偈颂三十八首  其一六",
        "author": "释如净",
        "content": "清净法身卢舍那，衲僧队裏干罗卜。\n逐日呼来打一槌，万像森罗转辘辘。\n知恩以此报深恩，大家赢得噇斋粥。",
        "dynasty": "宋",
        "collection_info": null
    },
    {
        "title": "偈颂三十八首  其一七",
        "author": "释如净",
        "content": "寿皇顶𩕳老冤魔，痛念先师旧草窠。\n聊借蒲团供打坐，大家拍手唱山歌。",
        "dynasty": "宋",
        "collection_info": null
    },
    {
        "title": "偈颂三十八首  其一八",
        "author": "释如净",
        "content": "独瞎顶门眼，大人具大见。\n掀翻瓮裏天，大智具大机。\n以大入小，万化普施。\n鶑迁乔木调新舌，梅吐清香发旧枝。",
        "dynasty": "宋",
        "collection_info": null
    },
    {
        "title": "偈颂三十八首  其一九",
        "author": "释如净",
        "content": "涅槃堂裏死功夫，风衮葫芦水上浮。\n恁么点开参学眼，释迦弥勒是他奴。",
        "dynasty": "宋",
        "collection_info": null
    },
    {
        "title": "偈颂三十八首  其二○",
        "author": "释如净",
        "content": "雨打虚空干剥剥，日明大地黑漫漫。\n箇中开得金刚眼，生死何尝有异端。\n须弥山，大海水，衲僧顶上波涛起。",
        "dynasty": "宋",
        "collection_info": null
    },
    {
        "title": "偈颂三十八首  其二一",
        "author": "释如净",
        "content": "天得一以清，元正启祚。\n地得一以宁，万物咸新。\n且道衲僧得一合作么生，太平歌有道，和气笑迎春。",
        "dynasty": "宋",
        "collection_info": null
    },
    {
        "title": "偈颂三十八首  其二二",
        "author": "释如净",
        "content": "灯点点，月团团，游人歌皷闹中看。\n咫尺凤楼开雉扇，玉皇仙仗紫云端。",
        "dynasty": "宋",
        "collection_info": null
    },
    {
        "title": "偈颂三十八首  其二三",
        "author": "释如净",
        "content": "天苍苍，地皇皇。\n钟馗元是鬼，赤口併消亡。\n衲僧八面无门户，今古寥寥白昼长。",
        "dynasty": "宋",
        "collection_info": null
    },
    {
        "title": "偈颂三十八首  其二四",
        "author": "释如净",
        "content": "解却禅和布袋头，虚空豁达逞风流。\n去亦得，住亦得，大用现前无轨则。",
        "dynasty": "宋",
        "collection_info": null
    },
    {
        "title": "偈颂三十八首  其二五",
        "author": "释如净",
        "content": "大海汪洋，须弥突兀。\n现在说法不思议，稽首光明最奇特。",
        "dynasty": "宋",
        "collection_info": null
    },
    {
        "title": "偈颂三十八首  其二六",
        "author": "释如净",
        "content": "十五日已前，湖光潋滟晴方好。\n十五日已后，山色空蒙雨益奇。\n正当十五日，若把西湖比西子，淡粧浓抹总相宜。\n中秋月似鸾台镜，赢得多才一首诗。",
        "dynasty": "宋",
        "collection_info": null
    },
    {
        "title": "偈颂三十八首  其二七",
        "author": "释如净",
        "content": "连雨初晴九月一，日头依旧东边出。\n照见五藴皆空，衲僧参学事毕。\n一尺水，一丈波，谢郎船上唱山歌。",
        "dynasty": "宋",
        "collection_info": null
    },
    {
        "title": "偈颂三十八首  其二八",
        "author": "释如净",
        "content": "坐断老卢顶𩕳，拈起无柄木杓。\n忽然舀出铜汁铁丸，忽然舀出醍醐酥酪。\n佛祖大机难测度，犹是家常茶饭。",
        "dynasty": "宋",
        "collection_info": null
    },
    {
        "title": "偈颂三十八首  其二九",
        "author": "释如净",
        "content": "杀人刀，活人剑，转磨转精，累试累验。\n乃上古之风规，亦今时之枢要。\n净慈门下实相当，倚天照雪寒光耀。",
        "dynasty": "宋",
        "collection_info": null
    },
    {
        "title": "偈颂三十八首  其三○",
        "author": "释如净",
        "content": "烟蒙蒙，雨蒙蒙，芍药花开湿嫩红。\n我今灌沐诸如来，人间天上起清风。",
        "dynasty": "宋",
        "collection_info": null
    },
    {
        "title": "偈颂三十八首  其三一",
        "author": "释如净",
        "content": "钟楼上念讚，床脚下种菜。\n不会不自在，会得是障碍。\n白狗吃生姜，胡人夜渡关。\n若不得流水，还应过别山。",
        "dynasty": "宋",
        "collection_info": null
    },
    {
        "title": "偈颂三十八首  其三二",
        "author": "释如净",
        "content": "人从平江来，却得福州信。\n寒食拜新年，虚空突出柄。\n咦，打破虚空笑不休，大家彻底验聱头。",
        "dynasty": "宋",
        "collection_info": null
    },
    {
        "title": "偈颂三十八首  其三三",
        "author": "释如净",
        "content": "掩室摩竭国，老胡豁开顶门。\n杜口毗耶城，净名败缺话柄。\n提上古两端公案，发今朝一段威光。",
        "dynasty": "宋",
        "collection_info": null
    },
    {
        "title": "偈颂三十八首  其三四",
        "author": "释如净",
        "content": "竿木随身，逢场作戏。\n释迦老子毒花开，达磨大师王小二。\n吹笛打皷，搀行夺市，万像森罗笑点头。",
        "dynasty": "宋",
        "collection_info": null
    },
    {
        "title": "偈颂三十八首  其三五",
        "author": "释如净",
        "content": "元正启祚，鼻孔发露。\n万物咸新，笑面迎春。\n净慈门下转风流，饭满钵盂茶满瓯。",
        "dynasty": "宋",
        "collection_info": null
    },
    {
        "title": "偈颂三十八首  其三六",
        "author": "释如净",
        "content": "春雨洗春雪，雪消湖上山。\n雨晴相对看，突兀髑髅寒。",
        "dynasty": "宋",
        "collection_info": null
    },
    {
        "title": "偈颂三十八首  其三七",
        "author": "释如净",
        "content": "一番雨，一番风，风雨湖山图画中。\n风摇水色瑠璃滑，雨泼山光翡翠浓。\n咄，杜鹃啼血滴花红。",
        "dynasty": "宋",
        "collection_info": null
    },
    {
        "title": "偈颂三十八首  其三八",
        "author": "释如净",
        "content": "铁酸豏，金刚剑，吞了斩了，以活为验。\n作家恁么共提持，超过佛祖增光焰。",
        "dynasty": "宋",
        "collection_info": null
    },
    {
        "title": "偈颂十首  其一",
        "author": "释如净",
        "content": "回避无门，此门大开。\n家私都脱尽，平白起风雷。",
        "dynasty": "宋",
        "collection_info": null
    },
    {
        "title": "偈颂十首  其二",
        "author": "释如净",
        "content": "黄金妙相，着衣吃饭。\n因我礼你，早眠晏起。\n咦，谈玄说妙太无端，切忌拈花自热瞒。",
        "dynasty": "宋",
        "collection_info": null
    },
    {
        "title": "偈颂十首  其三",
        "author": "释如净",
        "content": "舞衫歌扇，花皷拍板。\n总是者箇戏棚，卖弄许多伎俩。\n咦，任他千圣出头来，立在下风高着眼。\n建法幢，立宗旨，明明佛敕曹溪是。",
        "dynasty": "宋",
        "collection_info": null
    },
    {
        "title": "偈颂十首  其四",
        "author": "释如净",
        "content": "西来祖意庭前柏，鼻孔寥寥对眼睛。\n落地枯枝纔𨁝跳，松萝亮鬲笑掀腾。",
        "dynasty": "宋",
        "collection_info": null
    },
    {
        "title": "偈颂十首  其五",
        "author": "释如净",
        "content": "深山岩崖问，石头大小答。\n崖崩石迸裂，虚空闹聒聒。",
        "dynasty": "宋",
        "collection_info": null
    },
    {
        "title": "偈颂十首  其六",
        "author": "释如净",
        "content": "一言相契即住，笑面花开玉树。\n诸方恁么点头，瑞岩刬地恶辣。\n咦，拳头无私绝后看，瞿昙顶上活鱍鱍。",
        "dynasty": "宋",
        "collection_info": null
    },
    {
        "title": "偈颂十首  其七",
        "author": "释如净",
        "content": "十二峰前上戏棚，那咤赤脱点天强。\n屈烦皷笛低头舞，弄丑真堪笑一场。",
        "dynasty": "宋",
        "collection_info": null
    },
    {
        "title": "偈颂十首  其八",
        "author": "释如净",
        "content": "秋风清，秋月明，大地山河露眼睛。\n瑞岩点瞎重相见，棒喝交驰验衲僧。",
        "dynasty": "宋",
        "collection_info": null
    },
    {
        "title": "偈颂十首  其九",
        "author": "释如净",
        "content": "今朝日南长至，黑豆生芽。\n大众恭惟懽庆，铁树开花。\n如何结果，龙驰虎骤，撒土抛沙。",
        "dynasty": "宋",
        "collection_info": null
    },
    {
        "title": "偈颂十首  其一○",
        "author": "释如净",
        "content": "瑞岩一隻破木靴，几箇搀来尽要拕。\n唯有老僧能踢脱，出门赤脚笑呵呵。",
        "dynasty": "宋",
        "collection_info": null
    },
    {
        "title": "偈颂十八首  其一",
        "author": "释如净",
        "content": "净慈屋裏门，净慈屋裏开。\n昔日净慈曾此去，净慈从此又还来。\n咦，净慈关棙衮风雷。",
        "dynasty": "宋",
        "collection_info": null
    },
    {
        "title": "偈颂十八首  其二",
        "author": "释如净",
        "content": "大开此殿，亲面一见。\n眼裏抽钉，脑后拔箭，本来无象通机变。",
        "dynasty": "宋",
        "collection_info": null
    },
    {
        "title": "偈颂十八首  其三",
        "author": "释如净",
        "content": "坐断维摩方丈，发露阎罗地狱。\n千古万古黑漫漫，剑树刀山转辘辘。",
        "dynasty": "宋",
        "collection_info": null
    },
    {
        "title": "偈颂十八首  其四",
        "author": "释如净",
        "content": "当天一句，万机显露。\n衲僧顶戴奉行，鼻孔机先证据。",
        "dynasty": "宋",
        "collection_info": null
    },
    {
        "title": "偈颂十八首  其五",
        "author": "释如净",
        "content": "净慈法座，木头一棚。\n横撑竖撑，黑漆光生。",
        "dynasty": "宋",
        "collection_info": null
    },
    {
        "title": "偈颂十八首  其六",
        "author": "释如净",
        "content": "漫天大水云翻墨，捲地狂风浪衮山。\n掣断丝纶归喝彩，鲸鰲只在此山间。\n操舟又入洪波裏，愁杀渔翁两鬓斑。",
        "dynasty": "宋",
        "collection_info": null
    },
    {
        "title": "偈颂十八首  其七",
        "author": "释如净",
        "content": "打杀然灯佛，堕落黑暗狱。\n永劫无出期，衲僧歌一曲。\n满天星斗辉华屋。",
        "dynasty": "宋",
        "collection_info": null
    },
    {
        "title": "偈颂十八首  其八",
        "author": "释如净",
        "content": "杨柳粧腰带，梅花络臂鞴。\n黄鶑偷眼觑，舞得最风流。\n净慈门下萝卜头。",
        "dynasty": "宋",
        "collection_info": null
    },
    {
        "title": "偈颂十八首  其九",
        "author": "释如净",
        "content": "者箇是百尺竿头，进一步则有象，退一步则无踪。\n进退全机变，从衡振祖风。\n都在南山掌握中。",
        "dynasty": "宋",
        "collection_info": null
    },
    {
        "title": "偈颂十八首  其一○",
        "author": "释如净",
        "content": "今朝五月正清和，榴花诗句入禅那。\n浓绿万枝红一点，动人春色不须多。",
        "dynasty": "宋",
        "collection_info": null
    },
    {
        "title": "偈颂十八首  其一一",
        "author": "释如净",
        "content": "莫谤瞿昙今日生，插天山岳势峥嵘。\n一番雨洗添狼藉，万古风烟恨不平。",
        "dynasty": "宋",
        "collection_info": null
    },
    {
        "title": "偈颂十八首  其一二",
        "author": "释如净",
        "content": "万派朝宗一派收，扬清激浊几经秋。\n忽然到底都干却，露柱灯笼笑不休。",
        "dynasty": "宋",
        "collection_info": null
    },
    {
        "title": "偈颂十八首  其一三",
        "author": "释如净",
        "content": "古佛不曾过去，现在法如是。\n一声婆餠焦，啼在竹林裏。",
        "dynasty": "宋",
        "collection_info": null
    },
    {
        "title": "偈颂十八首  其一四",
        "author": "释如净",
        "content": "惆怅杜鹃鸟，哀哀昼夜啼。\n落花飞絮怨流水，芳草懊恨迷东西。\n呜呼，春光浩荡可吊而不可送，醉倒愁人烂似泥。\n若匪丹山凤，徒劳语楚鸡。",
        "dynasty": "宋",
        "collection_info": null
    },
    {
        "title": "偈颂十八首  其一五",
        "author": "释如净",
        "content": "六月连三伏，人间似焰炉。\n依稀寒水玉，彷佛冷秋菰。\n修竹芭蕉入画图。",
        "dynasty": "宋",
        "collection_info": null
    },
    {
        "title": "偈颂十八首  其一六",
        "author": "释如净",
        "content": "上大人，丘乙己，西湖南山图画裏。\n孔门弟子无人识，空有三千七十士。\n忽然一阵秋风吹，吹作秋云送流水。",
        "dynasty": "宋",
        "collection_info": null
    },
    {
        "title": "偈颂十八首  其一七",
        "author": "释如净",
        "content": "衲僧拄杖子，漫漫黑似烟。\n西湖九箇月，可恶亦堪怜。\n忽然飞过鄞江去，搅动沧溟浪拍天。",
        "dynasty": "宋",
        "collection_info": null
    },
    {
        "title": "偈颂二十五首  其一",
        "author": "释如净",
        "content": "天童大解脱门豁开。\n衲僧自已透，干坤无表裏。\n万古清风八面来，前楼后阁玲珑起。",
        "dynasty": "宋",
        "collection_info": null
    },
    {
        "title": "偈颂二十五首  其二",
        "author": "释如净",
        "content": "黄金妙相，馿腮马觜。\n咦，贼是小人，智过君子。",
        "dynasty": "宋",
        "collection_info": null
    },
    {
        "title": "偈颂二十五首  其三",
        "author": "释如净",
        "content": "横一丈，竖一丈。\n文殊维摩，隔壁抓痒。\n尽大地人，不钓自上。",
        "dynasty": "宋",
        "collection_info": null
    },
    {
        "title": "偈颂二十五首  其四",
        "author": "释如净",
        "content": "炉炭为床，镬汤为座。\n口吐黑烟，弥天罪过。",
        "dynasty": "宋",
        "collection_info": null
    },
    {
        "title": "偈颂二十五首  其五",
        "author": "释如净",
        "content": "有问有答，屎尿狼藉。\n无问无答，雷霆霹雳。",
        "dynasty": "宋",
        "collection_info": null
    },
    {
        "title": "偈颂二十五首  其六",
        "author": "释如净",
        "content": "外不放入，内不放出。\n痛下一槌，万事了毕。\n太白峰前令斩新，内外纪纲俱委悉。",
        "dynasty": "宋",
        "collection_info": null
    },
    {
        "title": "偈颂二十五首  其七",
        "author": "释如净",
        "content": "冤有头，债有主。\n一剑当锋，豁开门户。\n拽队成群恁么来，放火杀人相合聚。\n老胡顶𩕳跨龙虎。",
        "dynasty": "宋",
        "collection_info": null
    },
    {
        "title": "偈颂二十五首  其八",
        "author": "释如净",
        "content": "心念分飞，如何措手。\n赵州狗子佛性无，只箇无字铁扫帚。\n扫处纷飞多，纷飞多处扫。\n转扫转多，扫不得处拚命扫。\n昼夜竖起脊梁，勇猛切莫放倒。\n忽然扫破太虚空，万别千差尽豁通。",
        "dynasty": "宋",
        "collection_info": null
    },
    {
        "title": "偈颂二十五首  其九",
        "author": "释如净",
        "content": "只箇柴头煨火种，诸方聿起竞开炉。\n天童直截超宗处，炉与柴头尽底无。\n恁么却有暖气，正好猛做工夫。\n蓦忽雷霆轰烈焰，从教深夜雪糢糊。",
        "dynasty": "宋",
        "collection_info": null
    },
    {
        "title": "偈颂二十五首  其一○",
        "author": "释如净",
        "content": "开无间地狱，现阎罗大王。\n聚夜叉一部，列牛头两行。\n与其进者剑树上猛火进用，与其退者刀山裏寒冰退藏。\n尀耐饭饱弄筯，判断屎急尿床。\n花柳春风入戏场。",
        "dynasty": "宋",
        "collection_info": null
    },
    {
        "title": "偈颂二十五首  其一一",
        "author": "释如净",
        "content": "天童铁臭老拳头，打杀江湖水牯牛。\n夜深忽然生箇卵，天明推出大日头。\n晒㫰诸人烝湿处，免教行步滑如油。",
        "dynasty": "宋",
        "collection_info": null
    },
    {
        "title": "偈颂二十五首  其一二",
        "author": "释如净",
        "content": "灵云见处桃花开，天童见处桃花落。\n桃花开，春风催。\n桃花落，春风恶。\n春风恶，桃花跃浪生头角。",
        "dynasty": "宋",
        "collection_info": null
    },
    {
        "title": "偈颂二十五首  其一三",
        "author": "释如净",
        "content": "结却衲僧布袋头，天童拈来作气毬。\n脚尖趯出佛无数，付与丛林作马牛。",
        "dynasty": "宋",
        "collection_info": null
    },
    {
        "title": "偈颂二十五首  其一四",
        "author": "释如净",
        "content": "铁酸豏，金刚圈。\n塞断咽喉，拽脱鼻孔。\n天童立地有分，衲僧乞命无门，堪与瞿昙作子孙。",
        "dynasty": "宋",
        "collection_info": null
    },
    {
        "title": "偈颂二十五首  其一五",
        "author": "释如净",
        "content": "推倒多年老鼠窠，扫空平地笑呵呵。\n从空架起生头角，盖覆馿牛不厌多。\n今朝成就大缘，千古发挥大事。\n斫额任他门外客，到家还我箇中人。",
        "dynasty": "宋",
        "collection_info": null
    },
    {
        "title": "偈颂二十五首  其一六",
        "author": "释如净",
        "content": "窦八布衫穿，大家出隻手。\n横须弥为槩，量大海为斗。\n生杀在前，收放在后，归功塞破虚空口。\n天童不敢相辜，甘作啼鸡吠狗。",
        "dynasty": "宋",
        "collection_info": null
    },
    {
        "title": "偈颂二十五首  其一七",
        "author": "释如净",
        "content": "金刚王宝剑在匣，有望风不犯之威。\n天童喝下飞出，变作无孔铁锤。\n辊入荒田乱草，任教日炙风吹。\n拈匙把筯知多少，不是知音不易知。",
        "dynasty": "宋",
        "collection_info": null
    },
    {
        "title": "偈颂二十五首  其一八",
        "author": "释如净",
        "content": "去那边去，来者裏来，中间绝壑断崖。\n依稀金磴阔，彷佛彩虹弯，人从桥上过。\n松萝影裏开天巧，汗黑光中入画看。",
        "dynasty": "宋",
        "collection_info": null
    },
    {
        "title": "偈颂二十五首  其一九",
        "author": "释如净",
        "content": "眼见黄叶落，耳闻孤雁鸣。\n咦，溪上秋光分外清。",
        "dynasty": "宋",
        "collection_info": null
    },
    {
        "title": "偈颂二十五首  其二○",
        "author": "释如净",
        "content": "八月十八钱塘潮，浙翁声价泼天高。\n尽教四海弄潮手，彻底穷渊辊一遭。\n重拣择，不辞劳，要透龙门继凤毛。\n忽然收卷还源去，万古曹溪风怒号。",
        "dynasty": "宋",
        "collection_info": null
    },
    {
        "title": "偈颂二十五首  其二一",
        "author": "释如净",
        "content": "天童仲冬第一句，槎槎牙牙老梅树。\n忽开花，一花两花三四五花无数花。\n清不可夸，香不可夸。\n散作春容吹草木，衲僧箇箇顶门秃。\n蓦札变怪，狂风暴雨交衮，大地雪漫漫。\n老梅树太无端，寒冻摩挲鼻孔酸。",
        "dynasty": "宋",
        "collection_info": null
    },
    {
        "title": "偈颂二十五首  其二二",
        "author": "释如净",
        "content": "古今大雪满长安，天童卖却这心肝。\n无神通菩萨猛劈一椎，千手眼大悲捏怪多端。\n狮子教儿迷子诀，老婆心切不相瞒。",
        "dynasty": "宋",
        "collection_info": null
    },
    {
        "title": "偈颂二十五首  其二三",
        "author": "释如净",
        "content": "霜风号肃杀，霜叶堕萧颾。\n唯有玲珑岩，崔嵬望转高。",
        "dynasty": "宋",
        "collection_info": null
    },
    {
        "title": "偈颂二十五首  其二四",
        "author": "释如净",
        "content": "瞿昙腊月八，夜半走出山。\n贼路羊肠曲，偷心虎背斑。\n钝置人天者一番。",
        "dynasty": "宋",
        "collection_info": null
    },
    {
        "title": "偈颂二十五首  其二五",
        "author": "释如净",
        "content": "进院得住便住，退院要行便行。\n箇条乌拄杖，莫怪太生狞。",
        "dynasty": "宋",
        "collection_info": null
    },
    {
        "title": "偈颂九首  其一",
        "author": "释如净",
        "content": "衲衣下事火烧山，腊月家贫彻骨寒。\n堪笑连延曾未息，眉毛焦赤面皮斑。",
        "dynasty": "宋",
        "collection_info": null
    },
    {
        "title": "偈颂九首  其二",
        "author": "释如净",
        "content": "打破黑漆桶，十方空索索。\n不受灵山记，安居大圆觉。",
        "dynasty": "宋",
        "collection_info": null
    },
    {
        "title": "偈颂九首  其三",
        "author": "释如净",
        "content": "十方聚会鱼游网，三月安居鸟入笼。\n生杀尽时蚕作茧，心空及第黑山中。",
        "dynasty": "宋",
        "collection_info": null
    },
    {
        "title": "偈颂九首  其四",
        "author": "释如净",
        "content": "钻冰取火凭谁信，拚命工夫入死门。\n脱体一交翻得活，金刚正焰透干坤。",
        "dynasty": "宋",
        "collection_info": null
    },
    {
        "title": "偈颂九首  其五",
        "author": "释如净",
        "content": "五台山上云蒸饭，佛殿阶前狗尿天。\n剎竿头上煎䭔子，三箇胡孙夜簸钱。",
        "dynasty": "宋",
        "collection_info": null
    },
    {
        "title": "偈颂九首  其六",
        "author": "释如净",
        "content": "西湖湖裏水，南山山上云。\n天台拄杖子，相见笑忻忻。",
        "dynasty": "宋",
        "collection_info": null
    },
    {
        "title": "偈颂九首  其七",
        "author": "释如净",
        "content": "平地起骨堆，虚空剜窟笼。\n蓦透两重关，拈却黑漆桶。",
        "dynasty": "宋",
        "collection_info": null
    },
    {
        "title": "偈颂九首  其八",
        "author": "释如净",
        "content": "妙音观世音，具足神通力。\n十方诸国土，无剎不现身。",
        "dynasty": "宋",
        "collection_info": null
    },
    {
        "title": "偈颂九首  其九",
        "author": "释如净",
        "content": "跳出净慈牛栏，撞入太白马厩。\n一团罪业黑漫漫，风吹日炙熏天臭。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释如净",
        "content": "清贫三盏便轻酬，万里曹门出郑州。\n尽情斫却月中桂，恼乱春风卒未休。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释如净",
        "content": "唤一声兮应一声，两箇分明好弟兄。\n倒却门前剎竿着，芳草漫天荆棘生。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释如净",
        "content": "钟声披起鬰多罗，妙用灵通变化多。\n贼是家亲须扫迹，太平无象始安和。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释如净",
        "content": "万物朝元不较他，拈来直截辨誵讹。\n游春浪子风流甚，卖弄三文黑老婆。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释如净",
        "content": "肘后蓦生闲络索，风前忽布闹叉撑。\n那咤八臂空惆怅，夜半三更白昼行。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释如净",
        "content": "张来张打油，李来李打油。\n通身骨辘转，打得最风流。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释如净",
        "content": "一箇乌梅似本形，蜘蛛结网打蜻蜓。\n蜻蜓落了两片翼，堪笑乌梅咬铁钉。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释如净",
        "content": "策起眉毛答问端，亲曾见佛不相瞒。\n至今应供四天下，春在梅梢带雪寒。",
        "dynasty": "宋",
        "collection_info": null
    },
    {
        "title": "观音赞  其一",
        "author": "释如净",
        "content": "端坐圆通微妙相，众生眼裏堆青嶂。\n晓来窗外听啼禽，春风不在花枝上。",
        "dynasty": "宋",
        "collection_info": null
    },
    {
        "title": "观音赞  其二",
        "author": "释如净",
        "content": "头上宝冠牛戴角，脚下莲华马踏蹄。\n通身璎珞皮毛债，历劫风流辊水泥。",
        "dynasty": "宋",
        "collection_info": null
    },
    {
        "title": "观音赞  其三",
        "author": "释如净",
        "content": "心尘脱落开岩洞，自性圆通俨绀容。\n天子敬，龙之恭，不以为喜安然中。\n咦，更荐海涛翻黑风。",
        "dynasty": "宋",
        "collection_info": null
    },
    {
        "title": "出山相赞  其一",
        "author": "释如净",
        "content": "冻不死，饿不死，深山走出这面觜。\n咦，人间天上风波起。",
        "dynasty": "宋",
        "collection_info": null
    },
    {
        "title": "出山相赞  其二",
        "author": "释如净",
        "content": "摩耶落赚屙出来，撞入草窠打一回。\n谁知有屈叫不得，殃害儿孙作罪魁。",
        "dynasty": "宋",
        "collection_info": null
    },
    {
        "title": "维摩赞",
        "author": "释如净",
        "content": "大病现前，干坤一默。\n老而不死，是谓之贼。\n贼贼，春风啼鸟花狼藉。",
        "dynasty": "宋",
        "collection_info": null
    },
    {
        "title": "达磨赞  其一",
        "author": "释如净",
        "content": "豁然无圣，自作自败。\n面壁钉桩，犹敢捏怪。\n尀耐神光屙一堆，引他臭秽遭他坏。\n咦，葛藤荒草徧干坤，年年剩欠春风债。",
        "dynasty": "宋",
        "collection_info": null
    },
    {
        "title": "达磨赞  其二",
        "author": "释如净",
        "content": "金乌飞上玉阑干，黑漆昆崙背面看。\n毕竟者些传不得，落花流水太无端。",
        "dynasty": "宋",
        "collection_info": null
    },
    {
        "title": "达磨赞  其三",
        "author": "释如净",
        "content": "脚下茎芦，到岸也未。\n直指人心，馿屁狗屁。\n咦，千古丛林遭钝置。",
        "dynasty": "宋",
        "collection_info": null
    },
    {
        "title": "听松风布袋赞  其一",
        "author": "释如净",
        "content": "松风鸣，侧耳听，扪腹而笑，贼精贼精。\n咦，千古万古得人憎。",
        "dynasty": "宋",
        "collection_info": null
    },
    {
        "title": "听松风布袋赞  其二",
        "author": "释如净",
        "content": "靠箇布袋瞌睡，平地突出毒刺。\n有人一踼踼翻，天下脚跟出气。",
        "dynasty": "宋",
        "collection_info": null
    },
    {
        "title": "四睡图赞",
        "author": "释如净",
        "content": "拾得寒山，老虎丰干。\n睡到馿年，也太无端。\n咦，蓦地起来开活眼，许多妖怪自相瞒。",
        "dynasty": "宋",
        "collection_info": null
    },
    {
        "title": "圆觉图赞",
        "author": "释如净",
        "content": "一队猪狗汉，围绕业识幢。\n只管要说傍人罪过，不知败缺自己贼赃。\n咄，太平无象打一椎，惊破虚空闪电飞。",
        "dynasty": "宋",
        "collection_info": null
    },
    {
        "title": "善财赞",
        "author": "释如净",
        "content": "捏住干坤粉一团，大人刚被小人瞒。\n机先若具机先眼，走杀从教起衅端。",
        "dynasty": "宋",
        "collection_info": null
    },
    {
        "title": "普化赞",
        "author": "释如净",
        "content": "者汉走从何处来，皷合临济白拈贼。\n铎声摇撼动风雷，至今大地俱狼藉。",
        "dynasty": "宋",
        "collection_info": null
    },
    {
        "title": "泉大道赞",
        "author": "释如净",
        "content": "棒头挑起葫芦，手裏伸出钵盂。\n噇酒噇肉破落户，天上人间大丈夫。",
        "dynasty": "宋",
        "collection_info": null
    },
    {
        "title": "端狮子赞",
        "author": "释如净",
        "content": "咄哉捏怪老狐狸，披起金毛狮子皮。\n弄尽任从天外去，尾巴败露已多时。",
        "dynasty": "宋",
        "collection_info": null
    },
    {
        "title": "言法华赞",
        "author": "释如净",
        "content": "脚下长拖破木履，口内不知道甚底。\n恼乱风光没奈何，南北东西无定止。",
        "dynasty": "宋",
        "collection_info": null
    },
    {
        "title": "南山律师赞",
        "author": "释如净",
        "content": "优波离后身，韦将军捧足。\n布衣真童男，瓦钵天厨食。\n咦，历劫戒光秋月明，南山静照烟霜色。",
        "dynasty": "宋",
        "collection_info": null
    },
    {
        "title": "临济赞",
        "author": "释如净",
        "content": "捏箇空拳，吓杀天下。\n这般祖师，畜生馿马。",
        "dynasty": "宋",
        "collection_info": null
    },
    {
        "title": "济颠赞",
        "author": "释如净",
        "content": "天台山裏五百牛，跳出颠狂者一头。\n赛尽烟花瞒尽眼，尾巴狼藉转风流。",
        "dynasty": "宋",
        "collection_info": null
    },
    {
        "title": "无用顶相赞",
        "author": "释如净",
        "content": "打杀宣州花木瓜，爆出越州翁木大。\n血滴滴风衮剑轮，黑漫漫弥天罪过。\n咦，描邈者箇贼头，三千里外谁耐面热而汗迸流。",
        "dynasty": "宋",
        "collection_info": null
    },
    {
        "title": "自赞  其一",
        "author": "释如净",
        "content": "乌龟殻空索索，打一钻响剥剥。\n也是张拳吓野狐，描邈出来增丑恶。\n虽然三十年后，只管有人卜度。",
        "dynasty": "宋",
        "collection_info": null
    },
    {
        "title": "自赞  其二",
        "author": "释如净",
        "content": "突出娑婆世界，一枚真箇村头。\n行脚都无用处，推倒只好做牛。\n钉双角，插条尾，绿杨芳草春风裏。\n可杀有力会耕田，卖与阎王还饭钱。\n不然掣电几先吃，痛拳无明业识幢。\n竖起漫天黑，一句不相当。\n拳头飞霹雳，咦，老婆心切血滴滴。",
        "dynasty": "宋",
        "collection_info": null
    },
    {
        "title": "源山主求赞顶相",
        "author": "释如净",
        "content": "箇是净慈毛和尚，口言祸福有定当。\n逐日随缘去赴斋，是谓两脚功德藏。\n雕装千佛，布砌两廊。\n判断一切魍魉鬼，主管五百罗汉堂。\n至于修桥造路，与夫浴主街坊。\n闻一切善事如蝇见血，闻一切恶事似蟹落汤。\n有时随搂搜，若万回老子懽喜。\n有时放歇蹶，若布袋和尚颠狂。\n得一文钱不曾落地，合十爪掌常乃谢天。\n只一味朴直，无些子壒尘。\n所以打动好事檀那，画出这般面觜。\n且道如何比拟，八月十五中夜凉，一轮月照西湖水。",
        "dynasty": "宋",
        "collection_info": null
    },
    {
        "title": "干藏",
        "author": "释如净",
        "content": "瞿昙老贼口亲屙，馿屎相兼马屎多。\n打作一团都拨转，泼天臭恶恼娑婆。",
        "dynasty": "宋",
        "collection_info": null
    },
    {
        "title": "化炭",
        "author": "释如净",
        "content": "一刀两段没商量，透出无明大火坑。\n再入死灰烹得活，岁寒声价转峥嵘。",
        "dynasty": "宋",
        "collection_info": null
    },
    {
        "title": "起净慈方丈",
        "author": "释如净",
        "content": "方方一丈牯牛栏，佛祖驱来要透关。\n聊借眉毛相架构，遮天盖地黑漫漫。",
        "dynasty": "宋",
        "collection_info": null
    },
    {
        "title": "牧翁",
        "author": "释如净",
        "content": "自家鼻孔自家穿，自家绳索自家牵。\n自家忽地都忘却，一笛清风送楚天。",
        "dynasty": "宋",
        "collection_info": null
    },
    {
        "title": "讲人更衣",
        "author": "释如净",
        "content": "老胡教网漫天阔，当甚多年椀脱丘。\n勘破转关千圣外，别行条贯结冤雠。",
        "dynasty": "宋",
        "collection_info": null
    },
    {
        "title": "风铃",
        "author": "释如净",
        "content": "通身是口挂虚空，不管东西南北风。\n一等与渠谈般若，滴丁东了滴丁东。",
        "dynasty": "宋",
        "collection_info": null
    },
    {
        "title": "拄杖颂寄松源和尚",
        "author": "释如净",
        "content": "七尺乌藤挂东壁，春风忽来生两翼。\n鞭起飞龙趁不得，洞庭搅碎琉璃碧。\n去兮去兮明历历，梅花影裏休相觅。\n为雨为云自古今，古今寥寥有何极。",
        "dynasty": "宋",
        "collection_info": null
    },
    {
        "title": "敬溪翁",
        "author": "释如净",
        "content": "揭翻古剡岸云开，峻发清机劈箭来。\n裂转面皮干剥剥，万山奔浪笑咍咍。",
        "dynasty": "宋",
        "collection_info": null
    },
    {
        "title": "送亮藏主谒碧云",
        "author": "释如净",
        "content": "咬狗猪汉烂泥团，撮着参天剑刃寒。\n转入春风开笑眼，桃花红照碧琅玕。",
        "dynasty": "宋",
        "collection_info": null
    },
    {
        "title": "送僧见明极和尚",
        "author": "释如净",
        "content": "机丝抽尽万缘平，休倚寒岩转路程。\n千圣不携无影像，那边借伴月华明。",
        "dynasty": "宋",
        "collection_info": null
    },
    {
        "title": "送僧",
        "author": "释如净",
        "content": "生逼猢狲坐铁砧，一槌天地尽崩沈。\n横来竖去呵呵笑，吃饭噇眠迈古今。",
        "dynasty": "宋",
        "collection_info": null
    },
    {
        "title": "送觉兄归洞庭",
        "author": "释如净",
        "content": "觉尽还源见本心，洞庭无盖碧沈沈。\n衲僧不作这伎俩，浪急风高意转深。",
        "dynasty": "宋",
        "collection_info": null
    },
    {
        "title": "提举太尉张求颂",
        "author": "释如净",
        "content": "平生道德迈前贤，着汉衣冠拜汉天。\n自是名高闲不得，阿难依旧世尊前。",
        "dynasty": "宋",
        "collection_info": null
    },
    {
        "title": "观使太尉张求颂",
        "author": "释如净",
        "content": "居士眼睛吞佛祖，衲僧鼻孔透干坤。\n眼睛鼻孔初无间，万古宗门结痛冤。",
        "dynasty": "宋",
        "collection_info": null
    },
    {
        "title": "相士",
        "author": "释如净",
        "content": "月落沧溟夜渺漫，衲僧面目太寒酸。\n拟将祸福轻偷眼，恶浪狂风衮乱山。",
        "dynasty": "宋",
        "collection_info": null
    },
    {
        "title": "牛图",
        "author": "释如净",
        "content": "柳堤烟敛春风静，鼻孔辽天一牯牛。\n拽转通身依旧黑，野花芳草转风流。",
        "dynasty": "宋",
        "collection_info": null
    },
    {
        "title": "赠僧",
        "author": "释如净",
        "content": "喝声霹雳震晴空，白棒飞星化活龙。\n不入这般儿女队，乱花翻袖舞春风。",
        "dynasty": "宋",
        "collection_info": null
    },
    {
        "title": "涂田",
        "author": "释如净",
        "content": "札断潮头大海枯，十方公界佃官租。\n寥寥万古平如掌，不许傍人扬契书。",
        "dynasty": "宋",
        "collection_info": null
    },
    {
        "title": "送蜀僧得母书归乡",
        "author": "释如净",
        "content": "雁落秋空剥万金，寥寥一片老婆心。\n先天后地难回互，风急恩深冤亦深。",
        "dynasty": "宋",
        "collection_info": null
    },
    {
        "title": "接待",
        "author": "释如净",
        "content": "饭箩无底干坤窄，舀出炎炎热铁丸。\n烂断饥肠重瞥地，佛魔无处辨来端。",
        "dynasty": "宋",
        "collection_info": null
    },
    {
        "title": "礼真歇塔",
        "author": "释如净",
        "content": "歇尽真空透活机，儿孙相接命如丝。\n今无倒指空肠断，杜宇血啼花上枝。",
        "dynasty": "宋",
        "collection_info": null
    },
    {
        "title": "辞世颂",
        "author": "释如净",
        "content": "六十六年，罪犯弥天。\n打毬𨁝跳，活陷黄泉。\n咦，从来生死不相干。",
        "dynasty": "宋",
        "collection_info": null
    },
    {
        "title": "偈颂十六首  其一",
        "author": "释如净",
        "content": "灵灵而时时昧，不得月随流水。\n历历而处处混，不得雨逐行云。",
        "dynasty": "宋",
        "collection_info": null
    },
    {
        "title": "偈颂十六首  其二",
        "author": "释如净",
        "content": "山披锦云而烂成春意，水含碧月而淡存秋容。\n恁么也恁么，说似曾不中。\n黄头并碧眼，消息子难通。",
        "dynasty": "宋",
        "collection_info": null
    },
    {
        "title": "偈颂十六首  其三",
        "author": "释如净",
        "content": "是不是是江光铺练，非不是非花岳迭锦。\n举竟合成什么边事，三界无法何处求心。",
        "dynasty": "宋",
        "collection_info": null
    },
    {
        "title": "偈颂十六首  其四",
        "author": "释如净",
        "content": "金牛弄得烂银蹄，耕破劫空田地开。\n不带泥痕今古路，牧童疎笛入云来。",
        "dynasty": "宋",
        "collection_info": null
    },
    {
        "title": "偈颂十六首  其五",
        "author": "释如净",
        "content": "善行者不移双足，善入者不动双扉。\n清秋夜冷波心月，谁问安禅友亦稀。",
        "dynasty": "宋",
        "collection_info": null
    },
    {
        "title": "偈颂十六首  其六",
        "author": "释如净",
        "content": "不劳澄九鼎，流动百花新。\n木鸡前树报，月磨萝镜轮。",
        "dynasty": "宋",
        "collection_info": null
    },
    {
        "title": "偈颂十六首  其七",
        "author": "释如净",
        "content": "一花开五家宗要，一叶缀九室诀机。\n朝朝暮暮只斯是，何用琼林觅玉枝。",
        "dynasty": "宋",
        "collection_info": null
    },
    {
        "title": "偈颂十六首  其八",
        "author": "释如净",
        "content": "一机织作锦衣裳，是可太平君子床。\n只许宝山堆这裏，细把玉鍼贞上方。",
        "dynasty": "宋",
        "collection_info": null
    },
    {
        "title": "偈颂十六首  其九",
        "author": "释如净",
        "content": "时节因缘佛性义，共移灵棹渡头舟。\n玉麟带月离云汉，金凤衔花下彩楼。",
        "dynasty": "宋",
        "collection_info": null
    },
    {
        "title": "偈颂十六首  其一○",
        "author": "释如净",
        "content": "无明暗室勿入近，暮日江山相映红。\n处处烟尘收不得，早来晚去失真风。",
        "dynasty": "宋",
        "collection_info": null
    },
    {
        "title": "偈颂十六首  其一一",
        "author": "释如净",
        "content": "云形水意拥通身，德用不孤道正亲。\n年少风流犹一段，花棚铺锦蝶飞频。",
        "dynasty": "宋",
        "collection_info": null
    },
    {
        "title": "偈颂十六首  其一二",
        "author": "释如净",
        "content": "心田法地有灵苗，不动金锄耕步休。\n何事长松修竹下，风师雨客逐春秋。",
        "dynasty": "宋",
        "collection_info": null
    },
    {
        "title": "偈颂十六首  其一三",
        "author": "释如净",
        "content": "净妙妙时解活计，露堂堂处有家风。\n须知脱体卓然道，廓落圆通是箇宗。",
        "dynasty": "宋",
        "collection_info": null
    },
    {
        "title": "偈颂十六首  其一四",
        "author": "释如净",
        "content": "如何是四棱蹈地，入三摩存分别智。\n若是有事而不通，知未知伊彼元气。",
        "dynasty": "宋",
        "collection_info": null
    },
    {
        "title": "偈颂十六首  其一五",
        "author": "释如净",
        "content": "到纯无学处，语路若何生。\n意气天然别，神笔画不成。",
        "dynasty": "宋",
        "collection_info": null
    },
    {
        "title": "偈颂十六首  其一六",
        "author": "释如净",
        "content": "一粒曾生无相田，异苗繁茂试机先。\n庄严劫佛借他力，双树荫凉本自然。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释如净",
        "content": "无忧树下浴婴孩，清晓蔷薇带露开。\n转过衲僧相见处，后槽馿马出胞胎。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释如净",
        "content": "六年落草野狐精，跳出浑身是葛藤。\n打失眼睛无处觅，诳人刚道悟明星。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释如净",
        "content": "金乌飞上玉阑干，黑漆昆崙对面看。\n毕竟这些传不得，落花流水太无端。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释如净",
        "content": "一桡劈口虚空破，三点馿头覆却船。\n父子至今俱不了，江湖波浪错流传。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释如净",
        "content": "衲衣下事火烧山，腊月家贫彻骨寒。\n堪笑连延曾未息，眉毛焦赤面皮干。",
        "dynasty": "宋",
        "collection_info": null
    },
    {
        "title": "春昼",
        "author": "韩淲",
        "content": "青春白昼永，一日如两日。\n平心得淑景，佳思入诗律。\n湖山气姿媚，海汐声荡潏。\n迴旋且迴旋，杨花满书室。",
        "dynasty": "宋",
        "collection_info": null
    },
    {
        "title": "春阴",
        "author": "韩淲",
        "content": "春雨发山溜，花事回绿阴。\n东家举杯酒，为我成芳斟。\n蝶遶鶑流音，轻云晚沉沉。\n挥手惜素心，入林惊未深。",
        "dynasty": "宋",
        "collection_info": null
    },
    {
        "title": "苦阴",
        "author": "韩淲",
        "content": "梅熟麦秀时，浓阴多转晴。\n础润雷掣电，沟壑须臾平。\n清风四起处，鬰蒸或不轻。\n今兹冷气深，经旬压檐声。",
        "dynasty": "宋",
        "collection_info": null
    },
    {
        "title": "正月二十七日",
        "author": "韩淲",
        "content": "晨兴启蓬门，绿树有啼鶑。\n山风远远来，墟烟低低横。\n水写蔽芾影，岸束湍濑声。\n春事曾几何，孤花尚含情。",
        "dynasty": "宋",
        "collection_info": null
    },
    {
        "title": "春晚",
        "author": "韩淲",
        "content": "余霭净麦岐，流晖转兰皋。\n燕垒落梁尘，渔舠激碕涛。\n芳斟竞飞斝，绮思归摇毫。\n良燕气清和，物色如春韶。",
        "dynasty": "宋",
        "collection_info": null
    },
    {
        "title": "春分前一日  其一",
        "author": "韩淲",
        "content": "沉沉听雨坐，瓶花养香梅。\n鼻观得此供，息定本气回。\n春阳已大壮，阴云尚难开。\n小窗千叶黄，眼尘一清哉。",
        "dynasty": "宋",
        "collection_info": null
    },
    {
        "title": "春分前一日  其二",
        "author": "韩淲",
        "content": "青青叶中兰，庭幽有余芳。\n新葩明轻茎，知我春昼长。\n安得滋九畹，命骚与争光。\n风泛不须纫，深林宜永藏。",
        "dynasty": "宋",
        "collection_info": null
    },
    {
        "title": "春分前一日  其三",
        "author": "韩淲",
        "content": "细雨桃树枝，依流欲舒红。\n水深相发挥，倍觉多春工。\n从渠武陵源，不与人迹通。\n冯生天地间，我汝俱樊笼。",
        "dynasty": "宋",
        "collection_info": null
    },
    {
        "title": "春分前一日  其四",
        "author": "韩淲",
        "content": "柳已绿可爱，溪风更摇之。\n人居春气中，安知物熙熙。\n常年二三月，醉眼不自持。\n摩挲此瞢腾，老去今其时。",
        "dynasty": "宋",
        "collection_info": null
    },
    {
        "title": "春分前一日  其五",
        "author": "韩淲",
        "content": "草色老春荠，气数戚已分。\n流光生鬓丝，日暮江东云。\n故交本不多，零落那忍闻。\n墙阴雨凄凄，夕阳何时熏。",
        "dynasty": "宋",
        "collection_info": null
    },
    {
        "title": "避暑",
        "author": "韩淲",
        "content": "亭午暑未凉，竹阴访泉石。\n泉源彻底清，石色半痕碧。\n幽处鸟声流，闲中人意适。\n风微一幅巾，林深转虚寂。",
        "dynasty": "宋",
        "collection_info": null
    },
    {
        "title": "秋意",
        "author": "韩淲",
        "content": "秋意不堪老，宦情惟自悲。\n萧萧风雨中，吟哦漫寻诗。\n古来骚雅士，常恐归计迟。\n此事不难办，无语王谢儿。",
        "dynasty": "宋",
        "collection_info": null
    },
    {
        "title": "二十九日寒食",
        "author": "韩淲",
        "content": "花间雨未干，强饮食犹寒。\n山涧得名流，岂曰俗相看。\n晋文绵上田，往事今鼻酸。\n江南好风景，且取文酒懽。",
        "dynasty": "宋",
        "collection_info": null
    },
    {
        "title": "清明",
        "author": "韩淲",
        "content": "既喜寒食晴，復值清明雨。\n山空洗雨花，零落蔽泥土。\n修林发新叶，青绿粲莫数。\n虽云风日异，景物俱可覩。\n犂鉏动远村，愈觉爱农圃。\n形迹欣得闲，持醪醉为主。",
        "dynasty": "宋",
        "collection_info": null
    },
    {
        "title": "上饶禊饮",
        "author": "韩淲",
        "content": "流芳报花信，畅叙记东晋。\n何知胸崔嵬，未觉景急峻。\n泛觞河阳春，庶且雅俗镇。",
        "dynasty": "宋",
        "collection_info": null
    },
    {
        "title": "九日钱塘江",
        "author": "韩淲",
        "content": "九日风凄紧，扁舟发龛山。\n龛山正自佳，况復江水间。\n吴歌动两桨，泝洄过沧湾。\n虽无菊可把，矫首云斑斑。",
        "dynasty": "宋",
        "collection_info": null
    },
    {
        "title": "九日次前韵答赋德久",
        "author": "韩淲",
        "content": "客裏素秋节，谁復同襟期。\n黄花虽满眼，何意采摘之。\n古今旷达人，把此颜为怡。\n谓可制颓龄，属兴深于兹。\n渊明南山下，放浪东篱枝。\n白衣纵莫至，自惜草木姿。\n斯辰天阴阴，云深翳晴曦。\n更想杜陵老，抱病登台时。\n我欲事啸歌，舒忧以娱悲。\n悠悠时序心，摇毫漫致词。",
        "dynasty": "宋",
        "collection_info": null
    },
    {
        "title": "九日次陶韵",
        "author": "韩淲",
        "content": "草木易黄落，倏然时序交。\n岂无素心人，松柏不改凋。\n今日我重九，惘然风度高。\n起寻得良觌，南鴈将横霄。\n夸毗信谁子，短世亦已劳。\n旱暵乃天运，惔焚禾谷焦。\n一歌百世苏，重歌千载陶。\n唱予而和汝，其雨復崇朝。",
        "dynasty": "宋",
        "collection_info": null
    },
    {
        "title": "九日  其一",
        "author": "韩淲",
        "content": "悠悠两高峰，眇眇见落木。\n病余老身倦，登楼谩伸蹜。\n兹晨有何味，酒面欲泛菊。\n常年得重九，高兴必征逐。\n谁知懒出门，搔髮鬓已秃。\n子云虽识字，君平唯卖卜。\n坐久风颇怒，新霜夜来肃。",
        "dynasty": "宋",
        "collection_info": null
    },
    {
        "title": "九日  其二",
        "author": "韩淲",
        "content": "野色荒荒白，岚光隠隠青。\n家乡未千里，客路復长亭。\n绝景诗难状，多愁酒易醒。\n西风搅黄叶，兴寄託鸿冥。",
        "dynasty": "宋",
        "collection_info": null
    },
    {
        "title": "除夕前两日示秉",
        "author": "韩淲",
        "content": "雪风吹溪云，昼刻催岁律。\n欢传颂椒花，饯岁欲何出。\n举头荒山庐，冰涧溜凄瑟。\n两鬓已颠童，种种不满栉。\n题舆得斯文，爱士欲黼黻。\n团呼一樽酒，清言了人物。\n四座各尽情，烛跋屡剪拂。\n如愚于席间，踸踔倍勃窣。\n授简而供令，古兴亦岂不。",
        "dynasty": "宋",
        "collection_info": null
    },
    {
        "title": "二十五日",
        "author": "韩淲",
        "content": "焚香得深居，清风养幽抱。\n杜鹃来何迟，鸿鴈去常早。\n微澜响沟流，积润滑磴道。\n绵绵百草长，春风雨中老。",
        "dynasty": "宋",
        "collection_info": null
    },
    {
        "title": "三月八日  其一",
        "author": "韩淲",
        "content": "昼闲春婉婉，草树转花事。\n人谁用吾情，我自顺吾意。\n江山不徒吟，城郭亦可醉。\n阴阴起晴风，相赏岂云易。\n方斋既虚清，山堂亦深翠。\n来燕翩翩归，啼鹃眇眇至。\n时物付芳华，所惜者风谊。",
        "dynasty": "宋",
        "collection_info": null
    },
    {
        "title": "三月八日  其二",
        "author": "韩淲",
        "content": "春浓自徘徊，我歌亦其事。\n峥嵘眼中人，磊磈言外意。\n何哉非达也，拂石醒小醉。\n棋枰随圆方，目击胜败易。\n冷斋芹泮地，坐久湿空翠。\n了无官曹尘，所以野老至。\n泛乎不繫舟，未数长沙谊。",
        "dynasty": "宋",
        "collection_info": null
    },
    {
        "title": "三月八日  其三",
        "author": "韩淲",
        "content": "所贵知者希，初不与人事。\n飘风击坠瓦，彼岂有本意。\n百尔我所思，岂必待熟醉。\n烈士徒殉名，归洁似图易。\n鳣鲸困蝼螘，兰苕巢翡翠。\n广心之昭融，巽语之极至。\n何若于燕閒，相与谈仁谊。",
        "dynasty": "宋",
        "collection_info": null
    },
    {
        "title": "初九日",
        "author": "韩淲",
        "content": "山空草木长，明日欲立夏。\n俄顷一蝉鸣，节物便相亚。\n平心阅四时，益觉运而化。\n残杯了清昼，新香度深夜。\n风雨阴阳间，悠悠懒悲咤。",
        "dynasty": "宋",
        "collection_info": null
    },
    {
        "title": "十月初十日",
        "author": "韩淲",
        "content": "南窗午逾暖，日气烘人衣。\n徒有苍蝇声，甚无鸿雁飞。\n老身漫自伸，老眼其畴依。\n摩挲根尘间，瓦沟霜已晞。",
        "dynasty": "宋",
        "collection_info": null
    },
    {
        "title": "晦日即事示同游",
        "author": "韩淲",
        "content": "閒居谁与娱，寂历满黄叶。\n冬晴日气午，乘暖得步屧。\n儿仆为游园，俛仰纔自惬。\n亲朋忽过我，少坐情意浃。\n烹茶味既爽，穿林景逾接。\n纵游星居寺，僧房颇稠迭。\n随流觉路熟，更见沙觜涉。\n道院出香鼎，春山弄书箧。\n留连一两杯，设饭羹用筴。\n亭虚列峰峦，溪净映城堞。\n跻攀重阁晚，览句费目睫。\n归欤语河梁，分手兴未帖。\n吾衰子俱壮，岁莫何术业。\n从来评道德，亦必在耕猎。\n好恶空纷拏，利害漫慑怯。\n郡国有惠养，朝家有调燮。\n孙膑为断足，范雎至折胁。\n尚能变轩昂，未信祇萎苶。\n庄知冥灵春，佛说恶浊劫。\n无视雾气蒸，飞鸢堕跕跕。",
        "dynasty": "宋",
        "collection_info": null
    },
    {
        "title": "十二月二十八日",
        "author": "韩淲",
        "content": "寂寂园中林，脉脉林下泉。\n萧闲岁云暮，老身欲何言。\n不畏日月驶，但笑霜雪繁。\n人生本非恶，往往迷宿愆。\n昏明夜復旦，寒云满空山。\n瓶储粟粒罄，交旧无往还。\n尘埃岂不知，冠緌易牵缠。\n五鼎食与烹，寸景能几年。\n心境互生灭，雅俗相移迁。\n危坐明檠灯，炉香更清然。",
        "dynasty": "宋",
        "collection_info": null
    },
    {
        "title": "日长",
        "author": "韩淲",
        "content": "日长林影聚，早暮气弥清。\n既自罕人迹，而犹闻市声。\n物生各有态，境异俱忘情。\n门前酒谁来，吾其撞余醒。",
        "dynasty": "宋",
        "collection_info": null
    },
    {
        "title": "落日",
        "author": "韩淲",
        "content": "落日青松间，疎明山翠寒。\n谁于元气中，弄此赤玉丸。\n我心本清阳，阴浊不可干。\n虞渊下可取，快饮杯勿干。",
        "dynasty": "宋",
        "collection_info": null
    },
    {
        "title": "喜晴",
        "author": "韩淲",
        "content": "积日困秋雨，晓起天开明。\n披轩纳晴光，树影当阶横。\n遥闻玄蝉急，忽见翠羽轻。\n整衣聚足坐，似觉天籁清。\n身形百年尔，衣食苦强营。\n运化有理道，超然得此生。",
        "dynasty": "宋",
        "collection_info": null
    },
    {
        "title": "晚晴",
        "author": "韩淲",
        "content": "两年元日阴，今年元日晴。\n微霜起清寒，人物多欢声。\n行都占江海，鱼盐易经营。\n何时復三京，万世开太平。",
        "dynasty": "宋",
        "collection_info": null
    },
    {
        "title": "掩关月色满窗宴坐久之",
        "author": "韩淲",
        "content": "云窗月当午，小醉人未眠。\n儿童鼻鼾雷，听息方绵绵。\n万籁一以虚，性地开其天。\n入林山自深，金涧通瑶泉。",
        "dynasty": "宋",
        "collection_info": null
    },
    {
        "title": "对月",
        "author": "韩淲",
        "content": "璇霄荡凉飔，静夜却团扇。\n幽人醉未醒，月色窗户转。\n起舞步高寒，借我蟾宫便。",
        "dynasty": "宋",
        "collection_info": null
    },
    {
        "title": "十六夜看月",
        "author": "韩淲",
        "content": "夜久羣动息，巡檐尚何观。\n庭空叶忽坠，琤若摧琅玕。\n芒寒星彩动，霜气尤瀰漫。\n谁知太虚中，运此宝月团。\n须臾一雁叫，飞下溪流滩。",
        "dynasty": "宋",
        "collection_info": null
    },
    {
        "title": "月过林端清甚",
        "author": "韩淲",
        "content": "月出双树间，营魄何流光。\n初弦还当午，凈极涵莽苍。\n溪虚响城角，露重天欲霜。\n送客出篱门，共立古道长。",
        "dynasty": "宋",
        "collection_info": null
    },
    {
        "title": "玉溪楼看月",
        "author": "韩淲",
        "content": "山晴夜自明，草树遥可瞩。\n楼头春已非，尚有月如玉。\n胡为乎来哉，可谓万事足。\n沟流杂蛙黾，信阅人代速。",
        "dynasty": "宋",
        "collection_info": null
    },
    {
        "title": "夏夜翫月",
        "author": "韩淲",
        "content": "夜气生微凉，山空步明月。\n飞光入人家，流影到林樾。\n零零白露滴，冉冉清思发。\n乘云度罡风，天上有宫阙。",
        "dynasty": "宋",
        "collection_info": null
    },
    {
        "title": "方斋启窗见月",
        "author": "韩淲",
        "content": "我岂不解饮，风轩乘月开。\n细细春酌动，徐徐秋兴来。\n俄而弄清影，自尔却氛埃。\n谁信城市居，野老为裴回。",
        "dynasty": "宋",
        "collection_info": null
    },
    {
        "title": "中夜危坐雨声清甚",
        "author": "韩淲",
        "content": "倦卧一榻上，展转不能寐。\n更听蟋蟀吟，时时风雨至。\n披衣起趺坐，数息存妙寄。\n其生何用观，夜气吾已志。",
        "dynasty": "宋",
        "collection_info": null
    },
    {
        "title": "八月初七日终夜大雷震雨如倾注风败吾藩篱拔吾庭树",
        "author": "韩淲",
        "content": "晴明天气佳，草木浮光辉。\n珍禽各翔语，羣花竞芳菲。\n人情春和时，怡游类忘归。\n常阳一以亢，旱甚翻歔欷。\n赤地至千里，焉有不年饥。\n家家望云霓，想像阴雨霏。\n狂飈震雷吼，连夕恐非机。\n溪涨桥已解，拍岸欲平矶。\n所幸蛙黾尔，跳噪皆轻肥。\n居民其奈何，泥淖生理微。\n意欲问彼苍，何日生清晖。\n由来此阴阳，岁事中和希。\n今年积秋热，焦熬在郊圻。\n既雨復苦风，拔树败墙围。\n后土无干处，眇予将畴依。",
        "dynasty": "宋",
        "collection_info": null
    },
    {
        "title": "雨后骤冷凄然",
        "author": "韩淲",
        "content": "天高气萧瑟，薄薄寒中人。\n登山兮临水，贫士志不平。\n惆怅徒自怜，羁旅谁友生。\n申旦耿不寐，淹留可无成。",
        "dynasty": "宋",
        "collection_info": null
    },
    {
        "title": "梅雨",
        "author": "韩淲",
        "content": "山溪遶寒城，林园眇荒隅。\n南枝小春梅，意似醉眼舒。\n云阴冒霏霏，欲步雨如涂。\n人閒压芳槽，洗酌留我娱。\n易斋诵铭语，耆英几年无。\n吾侪老孙子，交契岁月徂。\n速饮付丘壑，微吟对江湖。\n何当暗香底，花影相持扶。",
        "dynasty": "宋",
        "collection_info": null
    },
    {
        "title": "微雨",
        "author": "韩淲",
        "content": "云间度微雨，霑洒草木净。\n披衣未盥栉，失却体中病。\n屋角鸠鸣阴，是亦彼情性。\n今我睡既醒，岂不有孤咏。",
        "dynasty": "宋",
        "collection_info": null
    },
    {
        "title": "夜雨",
        "author": "韩淲",
        "content": "卧听空山雨，愁人春夜长。\n田蛙与水鸣，聒聒来耳旁。\n缅怀千载遥，贤达多遯藏。\n岂无命世才，所抱或沮伤。\n离家脱尘役，且憇云水乡。\n时运不我留，老去空彷徨。\n但恐壮志销，放浪宜自彊。",
        "dynasty": "宋",
        "collection_info": null
    },
    {
        "title": "午窗骤雨",
        "author": "韩淲",
        "content": "日暖石础润，雷雨响空山。\n草木尽披霏，云气满窗间。\n我方岸帻坐，与客谈笑间。\n会当乘少霁，午阴听潺湲。",
        "dynasty": "宋",
        "collection_info": null
    },
    {
        "title": "急雨",
        "author": "韩淲",
        "content": "淫淫夏暑雨，小民惟曰怨。\n连朝浸田塍，一夜倒河堰。\n寻常已食麦，积久况少饭。\n钱币易低昂，亦合利商贩。",
        "dynasty": "宋",
        "collection_info": null
    },
    {
        "title": "阻雨",
        "author": "韩淲",
        "content": "独坐空堂上，忧来与谁语。\n出门欲远游，泥雨復艰阻。\n不见一人来，那逢会心侣。\n前除一幽禽，四壁响饥鼠。\n无以涤睡昏，春茶尚可煮。",
        "dynasty": "宋",
        "collection_info": null
    },
    {
        "title": "自清明后十日雨",
        "author": "韩淲",
        "content": "得雨宜秧田，久雨损麦陇。\n日暖可成实，天寒妨出种。\n米麵世所资，敢为一身奉。\n望眼冀晴色，深为农夫恐。\n长林风飕飕，狭港水汹汹。\n闲谣不能欢，名与食孰重。",
        "dynasty": "宋",
        "collection_info": null
    },
    {
        "title": "雨中作",
        "author": "韩淲",
        "content": "闵雨涧将涸，为霖流復湍。\n声来白浩浩，气起清漫漫。\n随山问本源，踏地观狂澜。\n隔水城市尘，了然不相干。",
        "dynasty": "宋",
        "collection_info": null
    },
    {
        "title": "初三日雨",
        "author": "韩淲",
        "content": "一林梅花雨，香湿烟冥蒙。\n水流涧底清，声落前溪中。\n鸟飞既整暇，人意亦冲融。\n今岁春来早，新萱已满丛。",
        "dynasty": "宋",
        "collection_info": null
    },
    {
        "title": "雨中",
        "author": "韩淲",
        "content": "山林得凉雨，倍觉十分秋。\n衡门篱落间，木槿上牵牛。\n霏微弄空明，炊烟澹飞浮。\n有酒不肯饮，南冠真楚囚。",
        "dynasty": "宋",
        "collection_info": null
    },
    {
        "title": "夏雨",
        "author": "韩淲",
        "content": "已忻五月凉，连得六月雨。\n泉石养芝朮，甽浍长禾黍。\n病虽未能饮，起亦尚可句。\n凌晨百鸟啼，静夜百虫语。\n寺外钟磬音，樵歌自来去。",
        "dynasty": "宋",
        "collection_info": null
    },
    {
        "title": "阴雨",
        "author": "韩淲",
        "content": "变风忽交作，雨脚窗纸鸣。\n隘巷掩关坐，炉深沸瓶笙。\n岂不念故山，斗升聊自营。\n米贵薪炭少，天亦放我晴。",
        "dynasty": "宋",
        "collection_info": null
    },
    {
        "title": "夜霜窗户肃然严冷",
        "author": "韩淲",
        "content": "行都镇东南，衣冠萃轩盖。\n文书漫穰穰，人物当蔼蔼。\n痴或不知止，隘即莫可奈。\n江山何清空，天地本正大。\n四更霜气重，肃若起深籁。\n乃信埃𡏖中，此景终不害。",
        "dynasty": "宋",
        "collection_info": null
    },
    {
        "title": "雨后",
        "author": "韩淲",
        "content": "夜暖雨骤至，沟流起微湍。\n一秋多苦晴，鱼虾生意艰。\n朝来清蛙鸣，便觉斗水宽。\n岂不念其涸，跳梁聊自欢。",
        "dynasty": "宋",
        "collection_info": null
    },
    {
        "title": "凉雨",
        "author": "韩淲",
        "content": "凉雨濯袢暑，中林动清觞。\n一日亦易与，千古不可忘。\n人物信消长，治运空微昌。\n我有插架书，醉甚无慨慷。",
        "dynasty": "宋",
        "collection_info": null
    },
    {
        "title": "社雨  其一",
        "author": "韩淲",
        "content": "空山水流涧，社雨掩篱门。\n云阴起微寒，药炉自常温。\n老懒一欠伸，开卷窗明昏。\n屋边桃李蹊，飞飞亦无言。",
        "dynasty": "宋",
        "collection_info": null
    },
    {
        "title": "社雨  其二",
        "author": "韩淲",
        "content": "开帘卷书坐，燕声烟雨中。\n时物依辰至，春社古所同。\n岂不知其然，岁月何匆匆。\n拥襟一闲谣，林花落檐风。",
        "dynasty": "宋",
        "collection_info": null
    },
    {
        "title": "梅雪",
        "author": "韩淲",
        "content": "残冬且论诗，岂待梅与雪。\n雪固以水清，梅自惟花洁。\n玄机未易窥，圣解不难说。\n弃置便扫除，俗者虑上拙。",
        "dynasty": "宋",
        "collection_info": null
    },
    {
        "title": "松雪",
        "author": "韩淲",
        "content": "松雪照残腊，沟流起轻冰。\n倦身固蹒跚，睡眼犹瞢腾。\n尘埃与野马，何急来相仍。\n东隣可以饮，一举宜数升。",
        "dynasty": "宋",
        "collection_info": null
    },
    {
        "title": "雪",
        "author": "韩淲",
        "content": "我枕曲藉糟，女为彼玉雪。\n惊心京索旧，流徙此越绝。\n霏霏醉飞花，堂上烛勿灭。",
        "dynasty": "宋",
        "collection_info": null
    },
    {
        "title": "积雪",
        "author": "韩淲",
        "content": "积雪有何好，照我窗牖明。\n窗明不能寐，披衣数寒更。\n带雨岂灭踪，无风如有声。\n荒荒山野人，渺渺江海情。",
        "dynasty": "宋",
        "collection_info": null
    },
    {
        "title": "坐想孤山雪竹压篱碍过之胜",
        "author": "韩淲",
        "content": "诗亦常语尔，细思有何情。\n瞀瞀青眼收，种种白髮生。\n不如缄口住，时復信脚行。\n折竹松边路，孤山篱雪清。",
        "dynasty": "宋",
        "collection_info": null
    },
    {
        "title": "回路雪作野酤",
        "author": "韩淲",
        "content": "适俗心不夷，索隠山不深。\n驾言出春浦，回车已留阴。\n雪飞催我句，村酤且重斟。\n此致天所资，优哉有遗音。",
        "dynasty": "宋",
        "collection_info": null
    },
    {
        "title": "雪中  其一",
        "author": "韩淲",
        "content": "雪映山窗白，竹炉残叶灰。\n寒垂纸帐低，起坐百念催。\n推枕理吾梦，栩栩鼻如雷。\n觉来神气中，平旦阳明开。",
        "dynasty": "宋",
        "collection_info": null
    },
    {
        "title": "雪中  其二",
        "author": "韩淲",
        "content": "净业与秽业，交战则我微。\n未能涤玄览，前识相依违。\n玄冬霜后雪，磵谷慵启扉。\n天耶其人耶，咸言上上机。",
        "dynasty": "宋",
        "collection_info": null
    },
    {
        "title": "雪中  其三",
        "author": "韩淲",
        "content": "今年已有雪，今年亦有梅。\n梅花与雪片，日夕相徘徊。\n失喜固莫尔，亡忧尚何哉。\n不与万法侣，孔跖俱尘埃。",
        "dynasty": "宋",
        "collection_info": null
    },
    {
        "title": "雪中  其四",
        "author": "韩淲",
        "content": "泾渭本一水，浊清我何尤。\n白雪固为洁，老兴开两眸。\n须臾冥心坐，薪火时添抽。\n咄哉皆前尘，秃髮不满头。",
        "dynasty": "宋",
        "collection_info": null
    },
    {
        "title": "雪中  其五",
        "author": "韩淲",
        "content": "鸟声已鸣春，磵庐雪色深。\n纷纶五经笥，古人云鉥心。\n心本理和顺，万缘常逼侵。\n莫作断灭相，明明去来今。",
        "dynasty": "宋",
        "collection_info": null
    },
    {
        "title": "赵十有诗及高泉之行因思往年同游青岩",
        "author": "韩淲",
        "content": "秋花满青岩，禅榻如昨日。\n举眼曾几何，岁月流电疾。\n君其壮藻思，我已老蓬荜。\n谁云彼高泉，春晚又能出。\n寺底读叶碑，祠前看周笔。\n夷犹慨以慷，缅邈咤而叱。\n思君弟行役，应惜良会失。\n朋从淫液之，于我岂固必。\n旁观征逐间，往往诮游逸。\n相望一樽酒，朱絃理青瑟。\n坠绪或可寻，陈迹安可诘。\n澒洞尘瞇人，荣名真虮蝨。",
        "dynasty": "宋",
        "collection_info": null
    },
    {
        "title": "八月二十五日过南豅  其一",
        "author": "韩淲",
        "content": "凉雨忽不止，秋阴无奈何。\n山根泻新涨，小立玩流波。\n会逢其适尔，紫芝有奇歌。\n惜此未深密，时见人游过。",
        "dynasty": "宋",
        "collection_info": null
    },
    {
        "title": "八月二十五日过南豅  其二",
        "author": "韩淲",
        "content": "岩桂苦未花，寻香上扁舟。\n溯洄得蹊间，微步理旧游。\n鲜鲜见新枝，幽芳浩难收。\n回首城市尘，所憇因少留。",
        "dynasty": "宋",
        "collection_info": null
    },
    {
        "title": "八月二十五日过南豅  其三",
        "author": "韩淲",
        "content": "抚枕知夜永，淅淅过山雨。\n净听秋气还，清吟可无侣。\n年来幽兴熟，心口自相语。\n我其内热欤，何其未能处。",
        "dynasty": "宋",
        "collection_info": null
    },
    {
        "title": "题南豅",
        "author": "韩淲",
        "content": "南豅山下路，一眼烟雨昏。\n松篁叶满地，杨柳条映门。\n此兴非所难，吾道何由尊。\n铿尔舍瑟希，带湿藏春痕。",
        "dynasty": "宋",
        "collection_info": null
    },
    {
        "title": "游南高峰下",
        "author": "韩淲",
        "content": "蒙鸿山气润，喷薄涧水急。\n残花护新枝，春晚绿阴集。\n杖策一俛仰，挈榼共行立。\n路转南高峰，窣堵正嶪岌。\n胜迹古今同，轩裳孰羁絷。",
        "dynasty": "宋",
        "collection_info": null
    },
    {
        "title": "谭守约陈漕林宰同游南岩得问字",
        "author": "韩淲",
        "content": "高情动岩壑，幽讨忘远近。\n追随得秋日，挈榼多美醖。\n悠悠远朝市，寂寂委时运。\n雨集星散间，他年或相问。",
        "dynasty": "宋",
        "collection_info": null
    },
    {
        "title": "霞山",
        "author": "韩淲",
        "content": "避喧甘猛虎，杜语诚有味。\n况此古城游，尽迥尽无畏。\n扪萝鱼贯登，荦确入荒蔚。\n俄而得峻极，天阙逼象纬。\n春风犹未旬，芳事已髣髴。\n凭虚了不寒，清淑满肠胃。\n眼高物破碎，意广身良贵。\n隘彼微尘歊，邑郭亦何谓。\n同来三二友，斯道久泾渭。\n偶然一尊携，物笑我频喟。\n焉知酒行多，但觉饮之既。\n烟峦屏障环，秀润仍蔽芾。\n更对西日红，轮囷缠海气。",
        "dynasty": "宋",
        "collection_info": null
    },
    {
        "title": "中平峰下岩可坐百客绝顶尤奇",
        "author": "韩淲",
        "content": "临水既凝竚，望崖试徘徊。\n榜舟一以渡，露晞岚影开。\n矫首与人居，直上无飞埃。\n峭壁过鸟道，老树相萦迴。\n下访隠者庐，败堵留岩隈。\n乱草蔽嵌空，停泉照崔嵬。\n因知胜绝地，使我心悠哉。\n誓当如庞老，举家为此来。",
        "dynasty": "宋",
        "collection_info": null
    },
    {
        "title": "斋居湖寺晚对南屏疎钟茂林雾气蓊然",
        "author": "韩淲",
        "content": "南山起寒雾，雨气蓊林木。\n但觉白漫漫，不见山下屋。\n须臾逼昏黑，疎钟度幽谷。\n寺冷西湖秋，斋房媚幽独。",
        "dynasty": "宋",
        "collection_info": null
    },
    {
        "title": "步涧壑上山隠",
        "author": "韩淲",
        "content": "秋山响松竹，漠漠起云阴。\n褰裳过石濑，望崖荒草深。\n谁家窗户开，少寄閒澹心。\n茗醑无不可，所畏尘雾侵。",
        "dynasty": "宋",
        "collection_info": null
    },
    {
        "title": "道场山山上有伏虎师宴坐岩寺中方池清深可爱",
        "author": "韩淲",
        "content": "翠麓转危径，清涟媚方池。\n钟鱼鸣宝坊，窣堵高不危。\n凭轩眼力尽，晴色烟凄迷。\n秋原禾黍登，佳处端在兹。\n斋余作茗事，昼寂香篆迟。\n当年伏虎师，此地尝岩栖。\n高风动寥邈，胜迹穷险巇。\n回桡日已暮，怅望空自知。",
        "dynasty": "宋",
        "collection_info": null
    },
    {
        "title": "茶山  其一",
        "author": "韩淲",
        "content": "人日游茶山，点检山下泉。\n载惟两贤祠，缅邈桑苎仙。\n岂无高洁怀，何有香火缘。\n雨晴动春事，草树含芳妍。\n独来宴坐久，湛然还惘然。\n扶舆度归路，寻友了閒篇。",
        "dynasty": "宋",
        "collection_info": null
    },
    {
        "title": "茶山  其二",
        "author": "韩淲",
        "content": "南风满修竹，两贤凛如生。\n残僧具汤餠，茗椀寒泉清。\n归来涉城市，货殖何纵横。\n溪明漾长桥，履此復畅情。\n喧寂等一境，人世不足惊。\n北窗卧微凉，神思纔清平。",
        "dynasty": "宋",
        "collection_info": null
    },
    {
        "title": "同尹一游茶山齐贤继来",
        "author": "韩淲",
        "content": "蒸雨隘闾巷，茶山午风清。\n同吟方斋人，禅老相送迎。\n隔城带湖光，更约畅叙情。\n轻云转雷晚，静定天宇明。",
        "dynasty": "宋",
        "collection_info": null
    },
    {
        "title": "东南一峰松雪明朗舍前甚可眺",
        "author": "韩淲",
        "content": "夜严风色冽，开门恍奇绝。\n谁将连日雨，幻此琼玉屑。\n林深竹初折，涧浅冰復结。\n望久忽烟销，山明见松雪。",
        "dynasty": "宋",
        "collection_info": null
    },
    {
        "title": "四月十一日灵岩",
        "author": "韩淲",
        "content": "陟径得遐瞩，濯泉惬幽寻。\n禅窗坐来久，聊以娱客心。\n平田绿未整，湖色收晚阴。\n回桡缱绻余，翔禽亦遗音。",
        "dynasty": "宋",
        "collection_info": null
    },
    {
        "title": "午日赵钤辖同坐溪旁望灵山云气次韵",
        "author": "韩淲",
        "content": "尘俗自尘俗，幽奇自幽奇。\n竞渡殊污人，正尔无所之。\n城隅白云堆，涌出灵山诗。\n不可磨灭者，天欲铸伟辞。\n是大有佳趣，岂问庾元规。\n举扇勿障风，吾与子同归。",
        "dynasty": "宋",
        "collection_info": null
    },
    {
        "title": "雪观  其一",
        "author": "韩淲",
        "content": "绝壑过兰若，炷熏拥寒炉。\n稍收神观明，时翻经与书。\n忘言忽自笑，得兴将谁拘。\n雪云起冰霜，是事俱澹如。",
        "dynasty": "宋",
        "collection_info": null
    },
    {
        "title": "雪观  其二",
        "author": "韩淲",
        "content": "暮鼓朝钟外，鼻端消息真。\n灵山高溪南，而有彼上人。\n祝髮岂灭性，趺坐宜忘身。\n咄哉露地牛，染净俱一尘。\n当年少林立，话头犹许新。\n北风吹雨花，缤纷皓如银。\n我来试标榜，此境何了因。\n无相亦无证，颦伸气方匀。",
        "dynasty": "宋",
        "collection_info": null
    },
    {
        "title": "秋日郊行题崇福寺大井",
        "author": "韩淲",
        "content": "秋暑未退舍，独游亭午时。\n篮舆汗翻浆，陡觉回凉飔。\n青春十载前，此地尝娱嬉。\n只今髮种种，蹉跎尚何之。\n悬崖多紫花，遶夜垂青枝。\n残蝉犹尔噪，新鴈乃许迟。\n允矣原宪贫，异哉宋玉悲。\n酌泉揖老僧，清坐生佳思。",
        "dynasty": "宋",
        "collection_info": null
    },
    {
        "title": "灵井",
        "author": "韩淲",
        "content": "灵井復何许，熏风度前林。\n一筇为萧散，涉流殊匪深。\n山空人迹少，无言见鸣禽。\n嵌岩适所会，潺然送清音。\n宜我濯尘土，陶写此胸襟。\n富贵本天命，得闲且幽寻。",
        "dynasty": "宋",
        "collection_info": null
    },
    {
        "title": "天竺灵隠观鸿渐寺记白香山泉碑",
        "author": "韩淲",
        "content": "灵隠天竺山，清流潄奇石。\n草木鬰青葱，岩洞耀丹碧。\n有时闲联骑，尽日为散策。\n萧条怀古心，髣髴问遗迹。\n胜士多去来，流年几今昔。\n寺记喜逢陆，泉碑尚余白。\n因知幽绝处，得之乃无歝。\n所以千载后，山名转辉赫。\n二子有逸韵，烟霞本其癖。\n想当落笔时，无地着清适。\n嗟我復何人，长歌想英魄。",
        "dynasty": "宋",
        "collection_info": null
    },
    {
        "title": "参寥泉",
        "author": "韩淲",
        "content": "湖光佛寺古，山色泉水清。\n苏仙则已远，名字空含情。\n西风动林松，琴瑟有余声。\n我来揖而酌，一饮百虑轻。\n朗吟两石碣，脊记眼为明。\n当年彼比邱，亦足得此生。",
        "dynasty": "宋",
        "collection_info": null
    },
    {
        "title": "六一泉",
        "author": "韩淲",
        "content": "不见六一翁，但见六一泉。\n得泉以思翁，昔僧何其贤。\n旨哉山中乐，合与苍崖镌。\n后来坡仙铭，空以文字传。\n山林已禁苑，復与道院连。\n兰若纵莫存，此水尤泠然。\n岁月诚易与，陵谷终变迁。\n熏风拂湖水，晚日明湖烟。\n回头叫林逋，醉倒孤山前。",
        "dynasty": "宋",
        "collection_info": null
    },
    {
        "title": "松竹堂次萧宰相韵",
        "author": "韩淲",
        "content": "鸣琴意自永，小筑松竹林。\n公余一委蛇，巡檐见遥岑。\n冰雪凛节操，昼寂绿阴阴。\n何事智与名，萧散征在今。\n当年山水间，读书情致深。\n仪凤览德辉，终古存知音。",
        "dynasty": "宋",
        "collection_info": null
    },
    {
        "title": "栖闲堂",
        "author": "韩淲",
        "content": "能栖不能闲，其心未可知。\n能闲不能栖，其迹无已时。\n栖闲一以名，二者兼得之。\n昔春升其堂，尊酒饮于斯。\n昆山日夕佳，陂池清渺瀰。\n手植花柳间，田园粗充饥。\n洁哉两龚家，异代犹许奇。\n夫岂忘治功，而故与世违。\n汉朝有蒲轮，用舍端不欺。\n三江五湖口，君子谨其仪。\n何以写我歌，遥遥记所思。",
        "dynasty": "宋",
        "collection_info": null
    },
    {
        "title": "寄题寿乐亭",
        "author": "韩淲",
        "content": "兰江生縠波，金华鬰嵯峨。\n是中鹤髮亲，赢得岁月多。\n时时着莱衣，儿嬉为婆娑。\n抚掌问妻子，我意今如何。\n祥风动檐花，美日行庭柯。\n更觉山水外，一曲欵乃歌。",
        "dynasty": "宋",
        "collection_info": null
    },
    {
        "title": "过新安月夜步浮丘亭分韵赋诗得弄字",
        "author": "韩淲",
        "content": "平生风月怀，醉语或惊众。\n休倾袁绍杯，且卧毕卓瓮。\n使君良不凡，客子恍如梦。\n对影将奈何，晓角梅花弄。",
        "dynasty": "宋",
        "collection_info": null
    },
    {
        "title": "同谭守登跨鹤台",
        "author": "韩淲",
        "content": "昔守王道甫，作此跨鹤台。\n金行露气高，尝同斸蒿莱。\n九日长沙归，晦翁命予杯。\n至今清梦长，寂寂令心哀。\n君侯我辈人，能赋有余才。\n復兹菊花秋，登临为徘徊。\n子美高李句，万里风云来。\n世道古犹今，兴也何悠哉。",
        "dynasty": "宋",
        "collection_info": null
    },
    {
        "title": "浙江亭",
        "author": "韩淲",
        "content": "海风吹潮声，过我栏槛外。\n不知地势险，但觉天宇大。\n何时一壶酒，挂席上严濑。\n班班云寿阴，越山远如带。",
        "dynasty": "宋",
        "collection_info": null
    },
    {
        "title": "访南岩一滴泉",
        "author": "韩淲",
        "content": "僧逃寺已摧，唯余旧堂殿。\n颠倒但土木，彷佛昔所见。\n山寒少阳燄，崖冷尽冰线。\n曾无五六年，骤觉荒凉变。\n遗基尚可登，一滴泉自溅。\n忆昨淳熙秋，诸老所闲燕。\n晦庵持节归，行李自畿甸。\n来访吾翁庐，翁出成饮饯。\n因约徐衡仲，西风过游衍。\n辛师倏然至，载酒具殽膳。\n四人语笑处，识者知叹羡。\n摩挲题字在，苔藓忽侵徧。\n壬寅到庚申，风景过如箭。\n惊心半存没，历览步徐转。\n回思劝耕地，尝着郡侯宴。\n今亦不能来，草木漫葱蒨。\n人间之废坏，物力费营缮。\n不如姑付之，猿鸟自啼啭。",
        "dynasty": "宋",
        "collection_info": null
    },
    {
        "title": "寻梅至梅岭因游红羊石青枫峡",
        "author": "韩淲",
        "content": "衝寒步晴光，霜重积如雪。\n寻梅渡长溪，荦确路曲折。\n回风送滩声，静听鸣復咽。\n当知我辈游，名与山不灭。",
        "dynasty": "宋",
        "collection_info": null
    },
    {
        "title": "题姜尧章白石洞",
        "author": "韩淲",
        "content": "诗眼玩尘世，漫作威凤鸣。\n经行苕溪水，乃见白石清。\n拂衣鑑须眉，唤起仙骨惊。\n胡为随人间，叹息百虑萦。\n洞中应笑我，何不高举轻。\n明时乐未正，尚欲追英茎。\n它年淳气合，肯有爵服情。\n痴人莫说梦，烈士徒殉名。\n转庵偶饶舌，已足压旦评。\n古来旷达者，谈笑得此生。\n临流赋招隠，一奏朱絃声。",
        "dynasty": "宋",
        "collection_info": null
    },
    {
        "title": "寄雪观",
        "author": "韩淲",
        "content": "秋暑睡不美，但想雪观居。\n焚香贝叶动，洗钵伊蒲余。\n应身了诸幻，起性包太虚。\n蓬蒿一水隔，吾岂爱吾庐。",
        "dynasty": "宋",
        "collection_info": null
    },
    {
        "title": "寄题熊氏得要亭",
        "author": "韩淲",
        "content": "未踏得要亭，先写得要诗。\n识赏无远近，渺然西江涯。\n熏风入山水，佳趣罔不宜。\n想见昏旦候，云鸟日参差。\n主人应飘洒，何时同酒巵。\n三叹玉局仙，为我先及兹。",
        "dynasty": "宋",
        "collection_info": null
    },
    {
        "title": "夜过潘楼",
        "author": "韩淲",
        "content": "雨多晴气新，星彩动凉夜。\n因人闲出门，寻诗税吾驾。\n一杯小楼风，图画寄清暇。",
        "dynasty": "宋",
        "collection_info": null
    },
    {
        "title": "聚远台",
        "author": "韩淲",
        "content": "遥遥聚远台，是岂俗所要。\n只宜我行适，信得山水妙。\n地高出林表，眇邈有殊调。\n主人运心匠，择胜出素料。\n陂陀阐微径，俯视溪可照。\n匪云赋新诗，聊尔索言笑。\n三月青春深，风林杜鹃叫。",
        "dynasty": "宋",
        "collection_info": null
    },
    {
        "title": "亭皋",
        "author": "韩淲",
        "content": "亭皋新雨沐，物物秋气深。\n着蕋木芙蓉，桂树尤萧森。\n岂伊酒可尝，而我诗未吟。\n朅来六七辈，领会宜素衿。\n尘瞇共一扫，风乎出云岑。",
        "dynasty": "宋",
        "collection_info": null
    },
    {
        "title": "会心堂",
        "author": "韩淲",
        "content": "胸中有天游，寓外皆所嬉。\n胜士固可逢，俗物亦可偕。\n杯酒得流行，放意而伸眉。\n兹辰我阳春，溪水多清姿。\n岸柳已青青，山花更晖晖。\n当筵主与宾，谈妙尤克谐。\n雷声忽送雨，云风动情思。\n由来理性真，肯计志愿违。\n松柏独也正，造物付之谁。\n欢笑酬座人，长言其勿噫。",
        "dynasty": "宋",
        "collection_info": null
    },
    {
        "title": "题三茅堂读放翁碑易道士设茗",
        "author": "韩淲",
        "content": "宝山最佳处，突兀三茅堂。\n幽襟翫岩穴，散脚登崇冈。\n梅亭虽未花，自觉草树香。\n午阴布修干，禽鸟时来翔。\n下视江海波，风烟渺茫茫。\n贞石披妙词，摩挲有余光。\n吾身已尘土，乃得閒相羊。\n羽人復能吟，煎茗邀山房。\n意胜神顿适，俗远虑兼忘。\n乃知轩裳絷，自苦升斗藏。\n饥饿非难忍，岁月空帝乡。\n挥手下山去，余情满秋阳。",
        "dynasty": "宋",
        "collection_info": null
    },
    {
        "title": "溪山堂曾宏甫作徐师川吕居仁曾吉甫王元渤郑顾道晁恭道王起岩吴传朋徐明叔游咏之地",
        "author": "韩淲",
        "content": "当年二三老，曾醉溪山堂。\n至今月露底，草木有余香。\n兴言我良友，六月此追凉。\n还同章泉叟，访之以相羊。\n夜久清辉寒，水际如雪光。\n谁知幽绝处，怀贤正难忘。",
        "dynasty": "宋",
        "collection_info": null
    },
    {
        "title": "拂松阁",
        "author": "韩淲",
        "content": "太白孰可作，五松自青山。\n关关鸟飞集，冉冉云往还。\n时世有今古，客意徒悲欢。\n我来见令君，絃歌游其间。\n醉袖舞回时，俗眼应不看。\n人韵乃如许，结阁横朱栏。",
        "dynasty": "宋",
        "collection_info": null
    },
    {
        "title": "伯辉竹林书院",
        "author": "韩淲",
        "content": "竹林彼一时，仲容乃此游。\n寥寥千载后，忍曰为良谋。\n古人心匪遐，用舍多风流。\n身容纵未老，岁月去不留。\n结茅我山椒，诗书尚何求。\n固将淑诸人，犹能诵轲丘。\n朅来南风熏，见子忘百忧。\n阮盖青云器，涛戎信其俦。\n取酒且勿饮，听作商声讴。",
        "dynasty": "宋",
        "collection_info": null
    },
    {
        "title": "逍遥阁",
        "author": "韩淲",
        "content": "翁家烂柯桥，游戏钱塘欤。\n昔贤有乐地，天与此屋庐。\n依依巷陌间，将鹤倒骑馿。\n流传得佳声，是时当国初。\n四方次第平，降王亦诛鉏。\n朝野多豪英，仲先颇知渠。\n相邀一夜话，华山图匪虚。\n此州真可人，林逋復来居。\n一湖浸孤山，相望诚有余。\n人生百年尔，贵贱空乘除。\n尚友千载上，是心良晏如。\n有手可持酒，有眼可诵书。\n结阁老树高，扁榜聊自舒。\n方今开禧年，吴越都乘舆。\n我遯楚溪口，因名倍踌躇。\n既同逍遥吟，又且思庄樗。",
        "dynasty": "宋",
        "collection_info": null
    },
    {
        "title": "王右司家池阁",
        "author": "韩淲",
        "content": "寒日照竹色，老槐摇池光。\n凭栏俯虚檐，忽此陶一觞。\n主人与客笑，万事俱茫茫。\n回首十年梦，吹霜晚云黄。",
        "dynasty": "宋",
        "collection_info": null
    },
    {
        "title": "守轩",
        "author": "韩淲",
        "content": "孟以身为大，曾惟贵夫约。\n况欲行之家，盖亦念前作。\n诚斋彼何人，老笔乃挥霍。\n勿忘勿助长，世世可如昨。",
        "dynasty": "宋",
        "collection_info": null
    },
    {
        "title": "寄轩",
        "author": "韩淲",
        "content": "陶潜彭泽归，岂敢傲一世。\n聊从户牖间，作计等蝉蜕。\n君乎得此心，名字置所憇。\n俛仰旦復昏，浅揭深则厉。",
        "dynasty": "宋",
        "collection_info": null
    },
    {
        "title": "恕斋",
        "author": "韩淲",
        "content": "公心不两照，私意必四出。\n莅官行法间，要以身为律。\n物物或藩篱，事事祇刀笔。\n由来贵仁贤，存之在勿失。\n美哉一言富，乃榜此书室。\n因利得行义，徇名岂忘实。\n君兮诗中仙，我语非秘密。\n三叹莲幕地，退食有学术。",
        "dynasty": "宋",
        "collection_info": null
    },
    {
        "title": "昌甫竹隠",
        "author": "韩淲",
        "content": "竹隠高深处，江南怀玉村。\n此老已华颠，清门非市阍。\n缓步泉周遭，放眼云吐吞。\n野马阅众甫，冥鸿本孤鶱。\n经年未能往，梦思疲我魂。\n是中夫如何，不以俗谛论。\n时来五七字，惨惨感慨存。\n想其树扶疎，遶屋夏箨翻。",
        "dynasty": "宋",
        "collection_info": null
    },
    {
        "title": "田间",
        "author": "韩淲",
        "content": "乌麦相看种，黄籼已皆熟。\n坳塘无剩水，古径堕枯木。\n贫多收刈迟，勤有翻耕速。\n整履步大田，扶藜问幽谷。",
        "dynasty": "宋",
        "collection_info": null
    },
    {
        "title": "余干黄师求北窗诗",
        "author": "韩淲",
        "content": "陶令一北窗，今古自无对。\n折腰岂为米，归来本非退。\n平生羲皇心，肯与时嚮背。\n当年五柳传，谁云闭关辈。\n子能知其然，此意要常在。\n渊明不吾欺，是中诚可爱。",
        "dynasty": "宋",
        "collection_info": null
    },
    {
        "title": "李礼侍石林",
        "author": "韩淲",
        "content": "磊磈着胸次，婆娑寄嶙峋。\n客来亦置酒，相与悦老身。\n晴风吹岷峨，浩荡无边春。\n巴江下吴波，软红生帽尘。\n回头山房染，石也诚可人。\n不知几千人，造化此一真。\n只恐断取去，补天费精神。",
        "dynasty": "宋",
        "collection_info": null
    },
    {
        "title": "官闲",
        "author": "韩淲",
        "content": "官闲读书余，倚杖看绿阴。\n黄鸟时飞来，临风流好音。\n我亦为之喜，夷犹情味深。\n世间事乃尔，回首生夕曛。",
        "dynasty": "宋",
        "collection_info": null
    },
    {
        "title": "休日静居",
        "author": "韩淲",
        "content": "寒饿迫我出，忽忽儿女大。\n原思乐商颂，宋玉悲楚些。\n吹面熏风来，刮眼春风过。\n飞鸣鹊遶树，征逐蚁旋磨。\n瀹茗销梦事，凝香理经课。\n休澣得暂闲，栖深净趺座。",
        "dynasty": "宋",
        "collection_info": null
    },
    {
        "title": "丛薄",
        "author": "韩淲",
        "content": "丛薄欲微雨，绝壑留余寒。\n陇麦已黄熟，园梅尚青攒。\n宛宛路转坡，激激流起湍。\n卧瓶掷酒椀，开奁理香槃。",
        "dynasty": "宋",
        "collection_info": null
    },
    {
        "title": "十月旦日过云林",
        "author": "韩淲",
        "content": "云林起清霜，山寒红日吹。\n城郭催租日，田家穫稻时。\n仲尼虽少贱，李广漫多奇。\n好事能相觅，茅檐曝晴曦。",
        "dynasty": "宋",
        "collection_info": null
    },
    {
        "title": "云庵",
        "author": "韩淲",
        "content": "云兮所怡悦，遂以庵我名。\n时时檐下来，日日山畔生。\n和烟不知处，致雨非有情。\n龙鹤亦物耳，依乘定飞鸣。",
        "dynasty": "宋",
        "collection_info": null
    },
    {
        "title": "次韵伯皋真隠道院",
        "author": "韩淲",
        "content": "幽讨过真隠，同抱白云眠。\n夜呼醉道士，取琴咏琅然。\n松鸣檐外山，水落桥下渊。\n推窗挂星斗，清神浩无边。\n是中宜共如，此外凭谁传。\n孙登苏门啸，子猷剡溪船。\n古来贤达士，往往如春烟。\n浮名竟何益，毕世空林泉。\n纵观彼斗筲，畏涂竞争先。\n舆马能几时，鼎镬已在前。",
        "dynasty": "宋",
        "collection_info": null
    },
    {
        "title": "楚黄相庙",
        "author": "韩淲",
        "content": "开禧二年春，寂寂楚相庙。\n上书能说秦，将兵亦救赵。\n太子质不归，变衣何其妙。\n因城吴故墟，宫室本照耀。\n宠辱一以惊，失计易贻笑。\n帐座神所严，香火忍兴弔。\n但想荀兰陵，朱英或同调。",
        "dynasty": "宋",
        "collection_info": null
    },
    {
        "title": "夏日集报恩僧寺同庄贤良诸公分韵得餠字",
        "author": "韩淲",
        "content": "寻僧坐清昼，会友践佳境。\n兴寄徒自深，游观转便静。\n荷翻一水香，柳散满阶影。\n相从解巾屦，爱此夏日永。\n熏垆鼻观通，汲井齿颊冷。\n劳公具酒炙，饷我作汤餠。\n同时得二士，俊发锥露颖。\n高步不可攀，奇语尚堪省。\n徐郎招不来，怅望终耿耿。\n生平厌尘烦，老去合幽屏。\n岂无亲朋乐，所虑乏规警。\n长歌及黄农，妙处亦深领。",
        "dynasty": "宋",
        "collection_info": null
    },
    {
        "title": "寂照寺",
        "author": "韩淲",
        "content": "江西得名士，与我同山行。\n老释能追随，醉眼增双明。\n经时客吴会，杂沓尘务婴。\n偶然泛孤舟，故人百里情。\n既已酒屡饮，亦復诗自成。\n尽日空翠间，冥鸿杳飞鸣。",
        "dynasty": "宋",
        "collection_info": null
    },
    {
        "title": "祖印寺俗云严光寺考治平堂牒乃光严也又言有子陵墓因往弔之",
        "author": "韩淲",
        "content": "长沟流水急，荒涂少人迹。\n扶舆问遗踪，晶晶度秋日。\n子陵谁復知，墓古莽榛棘。\n传闻虽未真，此意自无极。",
        "dynasty": "宋",
        "collection_info": null
    },
    {
        "title": "月林",
        "author": "韩淲",
        "content": "秋池浸秋月，梅影摇清流。\n数枝虽未花，横斜已幽幽。\n白酒孰饮我，同来亦良谋。\n杯行景自佳，风叶何飕飗。",
        "dynasty": "宋",
        "collection_info": null
    },
    {
        "title": "林德九国录作冰玉寮来索赋因寄五字",
        "author": "韩淲",
        "content": "仇池苏仙语，发挥我孤山。\n孤山有何佳，林逋庐其间。\n风高气化远，庸贩亦班班。\n是荣人爵欤，百世不可攀。\n沉冥惬幽性，道胜无戚颜。\n至今西湖西，眇弥尚沧湾。\n谁夫仕吴京，敛焉心肯閒。\n吟讽彼一诗，静视触与蛮。\n斋房如僧寮，热客自尘寰。\n出处贵君子，安时谅非艰。",
        "dynasty": "宋",
        "collection_info": null
    },
    {
        "title": "周质夫山楹",
        "author": "韩淲",
        "content": "山楹非市廛，悬解于其表。\n灌木固蔽亏，闲云定旋绕。\n广厦千万间，一架亦已了。\n坐起共炎冷，眠食易昏晓。\n偶然屋打头，所处实在小。\n鷄鸣近相闻，鸥下復远矫。\n尤当沃巵酒，忘却吟思悄。",
        "dynasty": "宋",
        "collection_info": null
    },
    {
        "title": "补篱",
        "author": "韩淲",
        "content": "补篱去恶竹，修径护幽草。\n微风入庭榭，秋雨泛池沼。\n荷香浸狂澜，林影动深窈。\n宽平日月闲，湫隘天地小。",
        "dynasty": "宋",
        "collection_info": null
    },
    {
        "title": "过永丰题",
        "author": "韩淲",
        "content": "落日洲渚明，水石鸣滩声。\n临眺一何乐，共此人境清。\n游子未忘情，亦復小诗成。\n东风波粼粼，为我吹酒醒。",
        "dynasty": "宋",
        "collection_info": null
    },
    {
        "title": "夜过博山",
        "author": "韩淲",
        "content": "山行迫昏黑，乞火野人家。\n阴风振林壑，水激沟港斜。\n扶舆听鸣钟，尚觉涂路赊。\n叩门得兰若，僮仆欣不差。\n老僧为作茗，趺坐谈无涯。\n子夜各休去，幻境良可嗟。",
        "dynasty": "宋",
        "collection_info": null
    },
    {
        "title": "衝雨小舟上南港",
        "author": "韩淲",
        "content": "拖舟上寒濑，冥冥吹雨来。\n连绵岸草合，断落山林开。\n鴈鹜杳灭没，鳬鸥正沿洄。\n舣舟见修竹，题句復寻杯。",
        "dynasty": "宋",
        "collection_info": null
    },
    {
        "title": "过吴淞",
        "author": "韩淲",
        "content": "家住楚溪口，几年卧云峰。\n春风此行迈，烟树五湖东。\n无因见范蠡，危亭只垂虹。\n逃名匪难事，浪曰陶朱公。\n仓皇诚自污，商贾聊长雄。\n庶几收伯图，不见前日功。\n欲富果本心，是岂计未终。\n我疑滑稽甚，视彼如儿童。\n西子有底好，尚有欢笑同。\n扁舟泛长波，自足成老翁。",
        "dynasty": "宋",
        "collection_info": null
    },
    {
        "title": "山口",
        "author": "韩淲",
        "content": "山口復溪口，飞花闲度柳。\n不喜梅雨晴，清和犹在候。\n一日是一日，青鬓对皓首。\n朋来方斋家，杯行莫停手。",
        "dynasty": "宋",
        "collection_info": null
    },
    {
        "title": "德源道中",
        "author": "韩淲",
        "content": "数鸭泛寒塘，前后相参差。\n不知已严冬，但谓水自如。\n贪生处尘世，大抵多类斯。\n木叶风下来，红绿杂萍芜。",
        "dynasty": "宋",
        "collection_info": null
    },
    {
        "title": "灵鹫道中",
        "author": "韩淲",
        "content": "霜林落衰草，游子叹道途。\n岂不念急景，冉冉尘务俱。\n闲写僧寺幽，髣髴摩诘图。\n风前鸿鴈来，日下鸧鸹呼。",
        "dynasty": "宋",
        "collection_info": null
    },
    {
        "title": "楼窗静对颇快",
        "author": "韩淲",
        "content": "奔忙九衢裏，无处着两眼。\n楼高试推窗，可以得笑莞。\n东方接瀰茫，西地列𡾰嵼。\n心中与之然，不记倒手板。",
        "dynasty": "宋",
        "collection_info": null
    },
    {
        "title": "晚访斯远村坞",
        "author": "韩淲",
        "content": "沿流出山来，度桥向城去。\n晃朗雨復晴，峥嵘岁云暮。\n闲常称心言，孰是得力句。\n坞静见高明，林深认幽趣。",
        "dynasty": "宋",
        "collection_info": null
    },
    {
        "title": "地偏",
        "author": "韩淲",
        "content": "地偏尘自销，风扉亦常关。\n不知芳草多，但与落花闲。\n红日到碧涧，白云在青山。\n怀人长言之，老子何痴顽。",
        "dynasty": "宋",
        "collection_info": null
    },
    {
        "title": "大涤翠蛟寺",
        "author": "韩淲",
        "content": "山以水而胜，水以人而清。\n人水亦何事，干坤无限情。\n酒好满杯饮，诗到一篇成。\n杜鹃风外啼，青林开晚晴。",
        "dynasty": "宋",
        "collection_info": null
    },
    {
        "title": "对雪思山居之时",
        "author": "韩淲",
        "content": "烟迷南屏山，冻压竹落磵。\n幽人纸被软，卧起日已晏。\n藩篱鸟雀噪，亦復断藜苋。\n惨淡诗未成，诗成復何患。",
        "dynasty": "宋",
        "collection_info": null
    },
    {
        "title": "散步",
        "author": "韩淲",
        "content": "世道日狭隘，无地可自容。\n岂不有崖壑，乐此林下风。\n乘晴气清和，试听飞流淙。\n凭轩得名酒，老我时一中。",
        "dynasty": "宋",
        "collection_info": null
    },
    {
        "title": "秋兴家山之咏",
        "author": "韩淲",
        "content": "尘埃困小官，忍穷未为长。\n勿苦问穷达，当与贫相忘。\n幽栖吴山底，偶占大隠坊。\n晨兴到药局，夜坐唯书房。\n俯仰亦已安，怳然如山庄。\n巷僻远市语，窗明摇灯光。\n不觉西风起，鴈飞草木黄。\n涧下有敝庐，怀哉付饥肠。",
        "dynasty": "宋",
        "collection_info": null
    },
    {
        "title": "招隠",
        "author": "韩淲",
        "content": "浩歌以求志，徜徉山水幽。\n松柏苍苍山，水石泠泠流。\n山深集飞鸟，水浅下轻鸥。\n好花不多闻，长烟浑未收。\n往来有樵钓，俛仰徂春秋。\n我辈满宇宙，其能知此不。",
        "dynasty": "宋",
        "collection_info": null
    },
    {
        "title": "闲泊东窗为静寄",
        "author": "韩淲",
        "content": "吾爱陶诗中，静寄东轩语。\n试取作佳名，朝夕相与处。\n熏风一榻闲，转觉远烦暑。\n试问轩外人，纷华今几许。",
        "dynasty": "宋",
        "collection_info": null
    },
    {
        "title": "雨乍霁散步村野山谷间",
        "author": "韩淲",
        "content": "幽居喜乍晴，闲步转山麓。\n塘坳过两家，山嘴见一屋。\n坡陀上平岗，窈窕入深谷。\n时时看采桑，往往值播谷。\n鷄飞田妇呼，牛走牧儿逐。\n路平豁呈露，地僻杳藏伏。\n风物晚春时，但见青草木。\n无为扣角歌，但赋采薇曲。",
        "dynasty": "宋",
        "collection_info": null
    },
    {
        "title": "水村",
        "author": "韩淲",
        "content": "露荷烟柳外，月上山翠寒。\n水际一断桥，篱落小栏干。\n剥啄唤我友，共此怀抱宽。\n兴尽出城去，两耳清流滩。",
        "dynasty": "宋",
        "collection_info": null
    },
    {
        "title": "十五日斋素",
        "author": "韩淲",
        "content": "清晨却荤茹，茗事煎胡麻。\n岂无素心人，洁斋避风沙。\n月已秋气中，能来我山家。\n凉襟何待吹，宴坐且勿譁。",
        "dynasty": "宋",
        "collection_info": null
    },
    {
        "title": "午步",
        "author": "韩淲",
        "content": "气晴天惟澄，春物自朝暮。\n沿流陟危磴，绝壑理幽步。\n云根见泉脉，僧房杳回互。\n岂无我同心，杯来饮为度。",
        "dynasty": "宋",
        "collection_info": null
    },
    {
        "title": "雪观晚步",
        "author": "韩淲",
        "content": "山梅占残雪，晚色转幽径。\n尘销水石润，所至集虚听。\n僧窗话未圆，茗椀味初定。\n澹泊岁寒心，浮空殷钟磬。",
        "dynasty": "宋",
        "collection_info": null
    },
    {
        "title": "晚步",
        "author": "韩淲",
        "content": "万木山彩翠，一水涧沦漪。\n放步且曳杖，有怀还赋诗。\n我之所安适，人以为娱嬉。\n南风送晚雨，何处不相宜。",
        "dynasty": "宋",
        "collection_info": null
    },
    {
        "title": "放步",
        "author": "韩淲",
        "content": "家家芙蓉开，步步木犀香。\n流黄朝绛节，空碧按霓裳。\n急景奚足竞，良辰不可忘。\n玉阶明露盘，珠宫结云房。",
        "dynasty": "宋",
        "collection_info": null
    },
    {
        "title": "晚兴",
        "author": "韩淲",
        "content": "林蝉动微暑，风影摇东轩。\n山近鬰巃嵷，涧长泻潺湲。\n闭关诵古书，时时一逢原。\n抚卷得闲乐，老境俱忘言。",
        "dynasty": "宋",
        "collection_info": null
    },
    {
        "title": "夜坐  其一",
        "author": "韩淲",
        "content": "经年仕吴会，风埃满书剑。\n迢迢秋夜长，静坐生百念。\n浮荣本何益，微禄已属餍。\n露气入窗寒，青灯散余焰。",
        "dynasty": "宋",
        "collection_info": null
    },
    {
        "title": "夜坐  其二",
        "author": "韩淲",
        "content": "吴山岁夜雨，巷深杂泥土。\n白髮倚高楼，长吟自怀古。\n人人寻酒杯，处处亦歌舞。\n万事付灯檠，寒炉听更鼓。",
        "dynasty": "宋",
        "collection_info": null
    },
    {
        "title": "夜坐  其三",
        "author": "韩淲",
        "content": "夜时对青灯，朝晨向红日。\n渴饮一杯汤，饥餐两器食。\n荣衰受荣衰，得失顺得失。\n一事到眼前，一事与擘画。\n不到眼前者，空思乱胸臆。\n非惟昏人神，且是长戚戚。\n吾今知此愆，念之戒勿失。",
        "dynasty": "宋",
        "collection_info": null
    },
    {
        "title": "题钱塘三贤堂",
        "author": "韩淲",
        "content": "暑雨过林壑，青青发幽香。\n徘徊湖水边，路转山横岗。\n朱门严古祠，中有水仙王。\n配食者谁子，三贤坐高堂。\n当年处士庐，鬰然眇相望。\n故侯白与苏，龙章照钱塘。\n人生死即已，姓字何芬芳。\n修名贵自立，隠德千古光。\n文章发政事，百世胡能忘。\n因看游鱼潜，更想冥鸿翔。\n微官得休沐，况復五月凉。\n兹游获胜践，不觉歌声长。",
        "dynasty": "宋",
        "collection_info": null
    },
    {
        "title": "清桐",
        "author": "韩淲",
        "content": "清桐发初叶，朝景散辉荫。\n幽人独步久，兴寄颇自任。\n熏兮一以风，山鸟孰知禁。\n平流走乱石，可潄尤可枕。",
        "dynasty": "宋",
        "collection_info": null
    },
    {
        "title": "田里间见荷花",
        "author": "韩淲",
        "content": "避暑暑復至，乘凉凉未来。\n平生欲快意，命也何疑哉。\n驾言田里间，熏风动蒿莱。\n小池其谁家，亦有荷花开。",
        "dynasty": "宋",
        "collection_info": null
    },
    {
        "title": "芍药",
        "author": "韩淲",
        "content": "庭中鲜香起，犹觉春有余。\n岂谓众芳歇，而乃自发舒。\n温风拂波软，朗日明林虚。\n盘盂作态度，翡翠为襟裾。\n一枝已恼我，满栏无奈渠。\n偶尔着醉目，何碍幽人居。",
        "dynasty": "宋",
        "collection_info": null
    },
    {
        "title": "露菊",
        "author": "韩淲",
        "content": "英英辉丛菊，重露滋其花。\n移来秋已深，不饮亦已嘉。\n小槛凭虚檐，山迥无风沙。\n霁色寒未生，此地玉溪家。",
        "dynasty": "宋",
        "collection_info": null
    },
    {
        "title": "堑花香盛",
        "author": "韩淲",
        "content": "不奈蒸溽气，试度清微风。\n浮梁水南北，天以语句同。\n堑花吹郁郁，岸柳垂蒙蒙。\n抵手今何夕，酒过面亦红。",
        "dynasty": "宋",
        "collection_info": null
    },
    {
        "title": "瓶中花",
        "author": "韩淲",
        "content": "枝持三数花，已着风露香。\n而復满把来，汲瓶置书房。\n身心我身心，染净皆秋光。\n今夜月圆明，更妙非红黄。",
        "dynasty": "宋",
        "collection_info": null
    },
    {
        "title": "周景瑜置酒东园看海棠分韵得上字",
        "author": "韩淲",
        "content": "春光作花事，领略过溪上。\n寒凄风雨余，草树亦舒放。\n红深海棠径，蜀锦开步障。\n得酒一以醉，幽情为之畅。\n主人良好事，举白欣相向。\n坐间多豪英，笑倒语弥壮。\n归涂踏微潦，满目列青嶂。\n顾予何为者，追随生怅望。",
        "dynasty": "宋",
        "collection_info": null
    },
    {
        "title": "苏堤芙蓉",
        "author": "韩淲",
        "content": "西湖八九月，苏堤赏芙蓉。\n艷艷风日美，鲜鲜霜露浓。\n今年开最繁，映水自为容。\n十里烂成锦，红绿花重重。\n钱塘盛吴会，昭代多鼎钟。\n游人醉不归，车马如游龙。\n里巷达廊庙，歌酒日相从。\n千钟不惮费，一笑无留踪。\n胜践穷耳目，乐事开心胸。\n东游将百年，兵农晏提封。\n四境復丰穰，物色近初冬。\n作诗代华黍，皇风正时雍。",
        "dynasty": "宋",
        "collection_info": null
    },
    {
        "title": "墙外芙蓉初过其一尚可玩",
        "author": "韩淲",
        "content": "日晚山气寒，芙蓉表孤花。\n亭亭万绿中，红鲜照萎葩。\n不与时物迁，肯以颜色夸。\n立而望之徧，落叶徒泥沙。",
        "dynasty": "宋",
        "collection_info": null
    },
    {
        "title": "池上菊烂然",
        "author": "韩淲",
        "content": "彼美黄金花，为我遶池游。\n十月无清霜，尚作重阳秋。\n胡广潭何为，陶潜篱何求。\n人物偶相值，终古评不休。\n兴惬景勿违，语到气自遒。\n小摘问颓龄，记取南山幽。",
        "dynasty": "宋",
        "collection_info": null
    },
    {
        "title": "九日无菊月半后始有市者",
        "author": "韩淲",
        "content": "前年重阳时，黄华正纷披。\n去年近九日，已有菊盈枝。\n谁知今年晚，节后纔见之。\n高低灿羣葩，可受霜风吹。\n渊明心事老，借此吟吾诗。\n彭泽赋归来，草木应差差。\n人苦不解事，谓渠爱东篱。\n芳草喜尚浓，色泽愁渐萎。\n欲醉可不饮，泛酒因儿嬉。",
        "dynasty": "宋",
        "collection_info": null
    },
    {
        "title": "对菊读韦苏州诗",
        "author": "韩淲",
        "content": "结绶二十载，屡为尘事婴。\n蹉跎入两鬓，霜雪亦渐盈。\n旷然仕京国，颇以岁序惊。\n寂寞起凉飔，时菊忽已荣。\n依丛思浊醪，余馥襟神清。\n乐幽惬理性，贫蹇安物情。\n休沐得殊赏，感兹宠辱轻。",
        "dynasty": "宋",
        "collection_info": null
    },
    {
        "title": "十二月旦禅月台问梅",
        "author": "韩淲",
        "content": "山台见疎梅，野气挟寒力。\n春从花际来，晃漾水南北。\n吟边人已深，妙处我已得。\n鴈裂一声中，苍然起暮色。",
        "dynasty": "宋",
        "collection_info": null
    },
    {
        "title": "东山看梅",
        "author": "韩淲",
        "content": "腊近山放梅，霜余竹支径。\n坡陀斜日晚，葱蒨孤烟暝。\n人行兴将阑，鸟语栖未定。\n更踏野桥归，风回满清听。",
        "dynasty": "宋",
        "collection_info": null
    },
    {
        "title": "梅花一一可爱",
        "author": "韩淲",
        "content": "点点草际梅，横斜风弄影。\n秋老揫敛时，而復有此景。\n天地欲回春，不碍霜露冷。\n林逋亦痴人，有句不堪省。",
        "dynasty": "宋",
        "collection_info": null
    },
    {
        "title": "蜡梅",
        "author": "韩淲",
        "content": "家山蜡梅开，历历水边树。\n故园不可见，胡能写吟句。\n随风惜其姿，破雾得其趣。\n淋漓衔一杯，错莫展数步。\n不道缁尘中，恼我尚沉痼。\n瓶簪良自佳，但恐失平素。\n香传疑麝煤，体弱岂金铸。\n我居小窗横，幽怀眇回互。",
        "dynasty": "宋",
        "collection_info": null
    },
    {
        "title": "买梅花木犀海棠橘栽置库中",
        "author": "韩淲",
        "content": "护此数寸根，待彼数枝花。\n何时春风来，老眼易横斜。\n桃红与李白，长安事芳华。\n买栽恐无地，识者能几家。\n家山对石涧，冬日百树梅。\n梅花已一开，无时不持杯。\n客至虽留连，客去转徘徊。\n今栖省户间，一株手亲培。",
        "dynasty": "宋",
        "collection_info": null
    },
    {
        "title": "同郑子华棋局作栀子诗",
        "author": "韩淲",
        "content": "郊居多幽香，衣被风雨之。\n樵青采掇归，清气尤华滋。\n枰棋了胜败，蛮触彼一时。\n鲜鲜何满丛，瑶葩赋山栀。",
        "dynasty": "宋",
        "collection_info": null
    },
    {
        "title": "栀子戎葵",
        "author": "韩淲",
        "content": "芬香得薝卜，色泽有蜀葵。\n雨露既濡矣，风日还过之。\n纸窗无畏景，石槛发凉思。\n艷艷红花蘂，幽幽青碧枝。",
        "dynasty": "宋",
        "collection_info": null
    },
    {
        "title": "初七夜半月色皎然忽闻吴山上鹤鸣",
        "author": "韩淲",
        "content": "雨止结霜华，片月载寒魄。\n光芒星自稀，气宇天更碧。\n何处孤鹤鸣，声落吴山侧。\n坐久神观清，楼高夜方阒。",
        "dynasty": "宋",
        "collection_info": null
    },
    {
        "title": "鹰盘风",
        "author": "韩淲",
        "content": "寂寂鹰盘风，扰扰燕衝雨。\n空梁如有言，广野亦疑舞。\n岂不营窠巢，何尝畏罗罟。\n仰视復行看，衡门室环堵。",
        "dynasty": "宋",
        "collection_info": null
    },
    {
        "title": "闻啼鸟",
        "author": "韩淲",
        "content": "禽啼声嘤嘤，泉流音琤琤。\n微风摇青林，何其烟轻明。\n寻芳浑无花，春深尚含情。\n浮生无浪悲，谁知山中清。",
        "dynasty": "宋",
        "collection_info": null
    },
    {
        "title": "午坐闻鹅鸣",
        "author": "韩淲",
        "content": "深居耳识迥，敛此神气精。\n窗檐隔林塘，杳杳鹅鹳鸣。\n数声彻我听，益养闲适情。\n更觉瓶中梅，于人有余馨。",
        "dynasty": "宋",
        "collection_info": null
    },
    {
        "title": "养鱼庄呈余冯二友",
        "author": "韩淲",
        "content": "湖山晴已佳，交游老逾永。\n以兹登临心，相彼昏旦景。\n风前午方睡，雪后晚犹冷。\n徘徊既良久，放浪亦俄顷。\n花林想鶑声，水叶乱鱼影。\n酒到俱勿辞，诗成独重省。",
        "dynasty": "宋",
        "collection_info": null
    },
    {
        "title": "南屏山看金鲫鱼思东坡",
        "author": "韩淲",
        "content": "南屏金鲫鱼，苏仙昔尝观。\n后来临池人，谁能散余餐。\n西湖多胜处，见此心独宽。\n乃知贤达游，百世留清欢。\n我来秋初晴，凉风动澄澜。\n洋洋復泼泼，两两时单单。\n相彼纤介尔，赏音犹独难。\n士生天地间，寂寞何足嘆。",
        "dynasty": "宋",
        "collection_info": null
    },
    {
        "title": "送潭帅朱晦翁先生赴经筵",
        "author": "韩淲",
        "content": "度江今几时，恐同元佑初。\n中间一报復，河洛已丘墟。\n先生讲金华，此意将何如。\n君子与小人，似难动诛锄。\n要使各当位，正论常有余。\n幸哉边陲静，羣蛮亦安居。\n大是民力穷，郡邑困军储。\n又且士气弱，虚言多阔疎。\n先生其扶持，行顾平日书。\n西风动召节，帅阃来徐徐。\n经行得古台，逸揽志愈摅。\n孺子守穷巷，敢负师训欤。\n殷勤拜席间，别语不暇舒。\n斐然忽成章，先生其念诸。",
        "dynasty": "宋",
        "collection_info": null
    },
    {
        "title": "送周次公入浙",
        "author": "韩淲",
        "content": "衝风霜雪繁，涧路少行迹。\n相望一山尔，那知有行役。\n人常畏违离，我怀復难释。\n岁晚欲晤言，门前尚谁客。\n临安至山阴，玉室多仙宅。\n酒船寻贺老，才大今诗伯。\n东方诸侯上，千骑森华戟。\n村馆足奇士，龙门可夺席。\n优游何当还，梅花正云白。\n无令诗囊空，但恐酒杯窄。\n斯时定何时，腊月哉生魄。",
        "dynasty": "宋",
        "collection_info": null
    },
    {
        "title": "送钱清远",
        "author": "韩淲",
        "content": "出宰清远县，且烧清远香。\n敛收平生心，岂谓蛮瘴妨。\n拖舟过高溪，话旧持酒觞。\n雁翔白云飞，秋思不可忘。",
        "dynasty": "宋",
        "collection_info": null
    },
    {
        "title": "送仲至长乐帅幕",
        "author": "韩淲",
        "content": "文笔擅名第，当置台馆中。\n不合大雅尚，天怒令诗穷。\n昔年弄水亭，一见知不同。\n继而灵山阳，示我所作工。\n岂期江海上，浩然復相从。\n小篇清且丽，大篇疏而通。\n尚友梅都官，不但杨陆翁。\n和平事淡泊，志意惊盲聋。\n时时写几句，岂只凡马空。\n又喜富收拾，锦绣纷青红。\n决定得名世，挽回正始风。\n岑岑闽岭山，连帅鼓角雄。\n幕府少为贫，因与了事功。\n地暖罕霜雪，榕阴荔枝丛。\n不妨资食啖，閒游佛老宫。\n万一遇真隠，识赏无匆匆。",
        "dynasty": "宋",
        "collection_info": null
    },
    {
        "title": "送余子寿暂回上饶",
        "author": "韩淲",
        "content": "寻常五六月，弄泉南涧幽。\n微步匝山影，余凉抚茶瓯。\n低回金辇尘，固为升斗谋。\n虽无啼饥阻，扪腹已白头。\n汗浆走弊舆，漫刺何所求。\n看君已通籍，合上东观游。\n弦歌指秣陵，袖手远急流。\n又乘舶䑲风，严滩理还舟。\n寄谢我猿鹤，行藏尽悠悠。",
        "dynasty": "宋",
        "collection_info": null
    },
    {
        "title": "送赵推官衡州",
        "author": "韩淲",
        "content": "着眼尘网外，纳身诗社中。\n乐哉万好庵，刘骥尊酒同。\n此事非外假，千载扬清风。\n冰溪瑞峰高，更是章泉翁。\n永贞志独砺，探赜雅用充。\n不知羣儿愚，一洗凡马空。\n祝融石鼓江，旧观多巨公。\n兴怀南渡初，此地惊盲聋。\n只今两英荡，游宦未易逢。\n所惜一未面，旧好本家通。\n尽其我职学，公车自旌弓。\n煌煌太宗业，树立甚宏雄。\n更愿常用贤，更愿常和戎。\n官閒莫兴寄，因来莫匆匆。",
        "dynasty": "宋",
        "collection_info": null
    },
    {
        "title": "送四叔辰州推官",
        "author": "韩淲",
        "content": "离别不作恶，岂是人真情。\n作恶既已久，此情何由平。\n昔我少年时，与居多戏争。\n虽曰诸父行，同队犹弟兄。\n先公最怜君，训告尤丁宁。\n岂知十载后，星散各经营。\n往年招真岩，君尝送我行。\n夜饮不计酒，晓骑驰霜明。\n今我髮渐白，茕然对空觥。\n君乃辰州去，迢迢湘水清。\n一官会自奋，唾手收功名。\n如何还送君，溪头舟已横。",
        "dynasty": "宋",
        "collection_info": null
    },
    {
        "title": "成季小泊南池将往建昌",
        "author": "韩淲",
        "content": "相望南池上，悠悠我所思。\n凌晨理短髮，青镜满鬓丝。\n间阔将一年，欣喜纔见之。\n春风旬日尔，又去不在兹。\n人生易为别，心事多参差。\n有才岂能閒，君达信无疑。\n为我谢知旧，所困非衰迟。\n尚于吟讽间，畅叙一伸眉。\n若怀平昔交，同里今是谁。\n立丘眇何地，章泉远莫追。\n山风吹雪云，岁月密推移。",
        "dynasty": "宋",
        "collection_info": null
    },
    {
        "title": "送吴推官",
        "author": "韩淲",
        "content": "执友曹器远，高才步瑶京。\n许予非词伯，隻字罔敢轻。\n因君官玉溪，乃曰能诗声。\n梦寐于苏黄，处家义利明。\n尺书既宛转，满纸仍丁宁。\n自是得往还，吟边亦飞觥。\n苦值公事劳，无暇详考评。\n但知醉言舞，谈谐到忘形。\n忽焉秩满归，岁月流电经。\n怀抱信舒卷，物态何枯荣。\n新凉起风樯，石浅滩濑清。\n推蓬试踌躇，正尔候虫鸣。\n行行钱塘湖，悠哉故人情。\n器远如相忘，为说华髮生。\n君之赵子野，惜未同鸥盟。\n所赋定益奇，南北两山横。",
        "dynasty": "宋",
        "collection_info": null
    },
    {
        "title": "送王景育弋阳尉官满入吴",
        "author": "韩淲",
        "content": "天下之好事，不我则彼为。\n何必独我出，然后为得时。\n但恐才学短，讲论日以卑。\n岂止身非贤，君民何所宜。\n我虽无用处，连蹇于茅茨。\n所幸眼未昏，英妙见于斯。\n君学既不器，君才復不羁。\n一尉已三年，东上不可迟。\n国家仁德深，丕冒及四夷。\n中间台阁尊，政事多皋夔。\n拔茅果彙征，四夷易鞭笞。\n熏兮方南风，听我歌此诗。",
        "dynasty": "宋",
        "collection_info": null
    },
    {
        "title": "送子寿入吴改秩",
        "author": "韩淲",
        "content": "昔也寿皇时，盖以战而守。\n强敌难得志，和书驿使走。\n持循四十年，罔敢为戎首。\n世道倏升降，甲兵忽在手。\n轻举将畧疎，彼彊反归咎。\n遂令北伐篇，小大皆灭口。\n不惮累金缯，祇愿和好久。\n庙算属仁贤，尊事贵黄耈。\n祖宗缔创深，施泽等高厚。\n朝班上青琐，忧国合细剖。\n行行远家林，寒露湿芜柳。\n无恶夸毗儿，无哂拓落叟。\n何须莫吟诗，何须力饮酒。",
        "dynasty": "宋",
        "collection_info": null
    },
    {
        "title": "送舒同安监暂回上饶",
        "author": "韩淲",
        "content": "秋入玉山静，羡君乘归轩。\n晓凉红蓼渡，晚晴黄叶村。\n儿女罗酒浆，欢呼争候门。\n家人有真情，巷党无杂言。\n岂不念别久，三年在真源。\n幸从帝里回，有命须腾骞。\n嬉游且卒岁，余事不足论。\n予方仰寸禄，日日思故园。\n西湖虽云乐，而多车马喧。",
        "dynasty": "宋",
        "collection_info": null
    },
    {
        "title": "送昭武蔡倅",
        "author": "韩淲",
        "content": "春阴生晓寒，涧空雨冥冥。\n草迷侧径滑，车马谁肯经。\n敲门有嘉客，故家驾屏星。\n道旧相□□，百年之典刑。\n昔我伯祖翁，忠惠与齐龄。\n契不减欧阳，骤语人解听。\n昭武六百石，便当归明廷。\n至今弦歌地，玉水流余馨。\n君侯真不凡，山峙而渊渟。\n盘盘龟曳尾，昂昂鹤梳翎。\n东风吹眼明，倏然如酒醒。",
        "dynasty": "宋",
        "collection_info": null
    },
    {
        "title": "送八歌归寓里",
        "author": "韩淲",
        "content": "我觉日已老，梦寐思故山。\n故山修竹多，春流正潺湲。\n喜汝调官归，尚得年岁閒。\n为我守坟墓，经理田舍间。\n四时温饱外，寻幽可怡颜。\n出入更择友，势利常怀姦。\n因风频寄书，慰此双鬓斑。\n潮横渔浦渡，水满龙山湾。\n离眼望征棹，形滞心已还。\n谁怜辇毂吏，青衫裹痴顽。",
        "dynasty": "宋",
        "collection_info": null
    },
    {
        "title": "送黄监税之官沙县",
        "author": "韩淲",
        "content": "国家右文时，子可谓不遇。\n相从今几年，犹记弄章句。\n神州久陆沉，赤子欲谁诉。\n隆兴淳熙初，几载驾戎辂。\n主圣难其臣，后来忽多故。\n方今恢天运，子復策仕路。\n惜乎视征榷，韬畧未阔步。\n男子志四方，周王亦一怒。\n惨别无它言，闽山眇回互。",
        "dynasty": "宋",
        "collection_info": null
    },
    {
        "title": "送致道",
        "author": "韩淲",
        "content": "君家兄弟贤，四海得师友。\n卜居赤城霞，山水照户牖。\n宗盟懒致身，时务能袖手。\n纷纶五经笥，圣处端不朽。\n每切乡往之，喜从仲氏后。\n青春钱塘湖，仅尔一杯酒。\n微吟已相和，要论合深扣。\n调官復东还，知我离索否。",
        "dynasty": "宋",
        "collection_info": null
    },
    {
        "title": "送行甫",
        "author": "韩淲",
        "content": "师门讲绝学，淡泊易荆榛。\n锱铢利害牵，不暇能亲仁。\n君侯志意高，面无三斗尘。\n越从武夷来，邂逅京华春。\n抵掌顾我谈，文彩天麒麟。\n归哉吴阊门，太湖漾无垠。\n修名恐不立，何必问屈伸。",
        "dynasty": "宋",
        "collection_info": null
    },
    {
        "title": "送曾甥八三哥",
        "author": "韩淲",
        "content": "文家渺江海，事物隘天地。\n不患寡所识，要在索其至。\n圣贤力已到，螟蜾世名利。\n堂堂一唯翁，守约妙洙泗。\n眷言汝少年，趣向已知意。\n相从匝寒暑，愧我有事累。\n归舟江风急，惜别重增喟。\n约己能自修，它年幸相记。",
        "dynasty": "宋",
        "collection_info": null
    },
    {
        "title": "送敬之",
        "author": "韩淲",
        "content": "一笑招真岩，屈指如昨日。\n梅雨打溪船，回路顿萧瑟。\n岂知数载后，相逢仕涂出。\n復是暮春时，熏风转吕律。\n武夷山甚高，千丈耸崷嵂。\n昧者信谁知，见者多自失。\n名父难为子，世论莫深诘。\n要使学力健，用则定爵秩。\n我亦理征帆，相将坐林密。\n先乃送君归，斑衣入堂室。\n从容奉亲欢，岂但文度膝。",
        "dynasty": "宋",
        "collection_info": null
    },
    {
        "title": "送子应丈兼怀元默兄",
        "author": "韩淲",
        "content": "去年风雪夜，高楼醉题诗。\n今年风露秋，把酒看木犀。\n怀人在何许，分教大江西。\n掩关正愁予，公来殊好奇。\n故交非不多，那有此襟期。\n徘徊仅三日，归舟又前溪。\n凄凄木叶飞，荒山夜猿啼。\n公住无庸归，人生休别离。",
        "dynasty": "宋",
        "collection_info": null
    },
    {
        "title": "送周叔谨",
        "author": "韩淲",
        "content": "学行世所稀，到眼发孤咏。\n闻君欲高卧，当不与物竞。\n师从既名德，朋友且多令。\n堂堂丽泽公，沉潜率理性。\n武夷老仙伯，辩析至于命。\n愿言融液之，此意千载盛。\n相逢復相别，一进当一庆。\n波流易荡委，山立要持正。\n剡中山水窟，眼界可便静。\n因风时寄音，各各药其病。",
        "dynasty": "宋",
        "collection_info": null
    },
    {
        "title": "送王安行",
        "author": "韩淲",
        "content": "西湖非不佳，草木已变衰。\n芙蓉花虽红，奈逼清霜时。\n昔见决科日，春酣桃杏枝。\n今从秣陵来，我乃官于兹。\n纷纷许史家，悠悠王谢儿。\n吾侪抚书剑，百事胡能知。\n芜湖连大江，风烟荡湾碕。\n子归但饮酒，可逭寒与饥。",
        "dynasty": "宋",
        "collection_info": null
    },
    {
        "title": "送魏兄",
        "author": "韩淲",
        "content": "霜空爱日起，林叶翻阶鸣。\n蔼蔼故人意，依依游子情。\n临离一杯酒，远作数宿程。\n闻诗佚老堂，寄言寸心倾。",
        "dynasty": "宋",
        "collection_info": null
    },
    {
        "title": "重送仲至闻得祠",
        "author": "韩淲",
        "content": "残春叫鶗鴂，百草为不芳。\n钱塘江涨沙，往往变田桑。\n一风或十雨，冷暖殊未尝。\n起视天宇高，俛知人世长。\n俄而登大楼，老面各已苍。\n慨予復何言，忘却离思伤。\n振衣问荒野，税驾辞康庄。\n细收箧裏诗，尽秘囊中方。\n山堂有故园，绝出名利场。\n颐神以养寿，更炷琳宫香。",
        "dynasty": "宋",
        "collection_info": null
    },
    {
        "title": "王教授将考试它州偶得五字送之",
        "author": "韩淲",
        "content": "常年寡游从，所值必名胜。\n历谈或忘言，分袂每败兴。\n旁观固多贤，此唱彼不应。\n十手竞讥笑，熏莸亦其称。\n岂谓落市朝，失马同堕甑。\n栖迟理旧庐，竹几得深凭。\n君侯意有余，能来步幽磴。\n譬如须陀洹，果位当自证。\n可无一言要，开我所愚懜。\n相看檄司文，何由驻征镫。\n无酒信云乏，有酒又若剩。\n积雨凉气新，老病眼空瞪。",
        "dynasty": "宋",
        "collection_info": null
    },
    {
        "title": "载酒送昌甫至十许里分韵得送字",
        "author": "韩淲",
        "content": "翁归章泉山，我以一尊送。\n荒流忽逢梅，孤峭费嘲弄。\n情亲阔别去，旋即堕幽梦。\n风生千树春，寒入万木冻。\n杯行二三子，醉语或惊众。\n岁晚夫如何，尘外无倥偬。",
        "dynasty": "宋",
        "collection_info": null
    },
    {
        "title": "送彭世昌回自武夷",
        "author": "韩淲",
        "content": "愚闻象山翁，雄辩欲明道。\n君尝升其堂，叩击务深造。\n晚开山水窟，谓此可忘老。\n从容能几何，翁已终寿考。\n遗文力披寻，古制资探讨。\n想君念师门，没世耿怀抱。\n近从武夷伯，旧话益可考。\n岂惟翁所亲，盖自世之宝。\n归来过玉溪，惜别为倾倒。\n乐地无古今，春风动花草。",
        "dynasty": "宋",
        "collection_info": null
    },
    {
        "title": "送十哥归宣城",
        "author": "韩淲",
        "content": "送子归何许，家在宛水边。\n相看敬亭在，凤凰应相连。\n松楸鬰已拱，我老心凄然。\n乃祖儒业盛，尔父还能贤。\n汝復举进士，笔势方翩翩。\n六年北阙场，一笑两周旋。\n道旧感存没，离怀偶成篇。\n功名有康庄，少壮宜加鞭。",
        "dynasty": "宋",
        "collection_info": null
    },
    {
        "title": "送胡教授秩满东归",
        "author": "韩淲",
        "content": "烟尘暗江淮，风雪到溪涧。\n交游人復去，荏苒岁云晏。\n山空归飞鸦，洲静起宿鴈。\n浮生贵壮图，流俗厌末宦。\n相期岂轻肥，自笑祇藜苋。\n三年疏数中，一旦远近间。\n老身要长健，他事诚易办。\n升沉由遇合，出处付讥讪。",
        "dynasty": "宋",
        "collection_info": null
    },
    {
        "title": "送郑元老教授衡州",
        "author": "韩淲",
        "content": "三代之学废，专门竞成家。\n经隔千百年，孔庙徒奢夸。\n我朝跨两汉，斯文惟有涯。\n天下书院中，赐书几五车。\n石鼓亦佳处，湘流带长沙。\n衡山为其衝，南国无以加。\n猗与庆历盛，风化浃迩遐。\n州县俱养士，开设始足嘉。\n或困举子习，沉思实堪嗟。\n公卿比涂出，歆艷孰敢譁。\n淳熙二三贤，使节连帅牙。\n葺彼旧遗事，丘记镇淫哇。\n青春復来守，讲道方萌芽。\n古意忽不嗣，政治由隆污。\n只今数间屋，定知未倾斜。\n如君肯交我，分教且及瓜。\n杳渺上重湖，霜风动梅花。\n它乡莫迴首，空使望眼赊。\n岁月信逾速，人事纷攫拏。\n勉勉俪前修，无缪毫釐差。",
        "dynasty": "宋",
        "collection_info": null
    },
    {
        "title": "送临江时教授秩满还婺兼寄巩戴",
        "author": "韩淲",
        "content": "岂无戴在伯，亦有巩仲至。\n两贤夙所尚，离怀想憔悴。\n吁嗟同窗录，英彦非一二。\n或富于词章，或穷于道义。\n因君肯相过，重之写吾记。\n浮杨清江柁，乃泊高溪地。\n停桡倚熏风，班荆坐萧寺。\n匆匆復何言，但念宿昔事。\n金华紫崔嵬，少小得嬉戏。\n星回三十载，前哲日凋坠。\n传闻筑新祠，翻覆堪涕泗。\n只今台阁尊，源流庶可嗣。\n君之内婣亲，伯长最风谊。\n还乡一杯酒，多谢熟致意。\n朝廷已更化，贤者必征彙。\n速下七里滩，得时须得位。",
        "dynasty": "宋",
        "collection_info": null
    },
    {
        "title": "送余制干赴四明",
        "author": "韩淲",
        "content": "鲸波环甬东，生犀驾鳅船。\n戈旗耀玄甲，声震登莱边。\n运柁指河洛，连樯捣幽燕。\n中坚有宗臣，重望推世贤。\n神机赞庙谋，天授黄石编。\n青春策名勋，幕府当慨然。\n英英台阁姿，秉羽宁拘挛。\n贾勇出绪余，一举四海全。\n云帆万里风，杕杜歌劳还。",
        "dynasty": "宋",
        "collection_info": null
    },
    {
        "title": "初八日送章丘赴省",
        "author": "韩淲",
        "content": "国家翰墨场，用是得多士。\n公卿才大夫，大抵每藉此。\n其如老伏波，非但一第尔。\n众俊路方闢，天地亦清美。\n洋洋乃大对，闻者为兴起。\n冠冕鸣佩玉，锋镝櫜弓矢。\n成康庶几及，武宣不必拟。\n目今有舆言，万古有载史。\n我来见君行，荣名可以喜。\n阔步随春风，东华软红裏。",
        "dynasty": "宋",
        "collection_info": null
    },
    {
        "title": "送徐斯远从施枢帅隆兴",
        "author": "韩淲",
        "content": "暮春雨乍歇，新晴绿阴生。\n啼鸟集幽听，残花惬閒情。\n恻怆百虑感，良友倏告行。\n牵衣坐已久，欲语声不鸣。\n东湖波浩荡，孺子名与清。\n今古信同调，下榻人自惊。\n公贫良可疗，我志还当平。\n临觞毋重辞，公亦为我倾。",
        "dynasty": "宋",
        "collection_info": null
    },
    {
        "title": "赵履常入建阳  其一",
        "author": "韩淲",
        "content": "文行士所贵，世或鲜知道。\n道通天地人，斯足为我宝。\n文高多外驰，行实徒自保。\n意诚而动化，岂不在深造。\n其间有径庭，一一宜探讨。\n探讨自得之，乐哉可忘老。",
        "dynasty": "宋",
        "collection_info": null
    },
    {
        "title": "赵履常入建阳  其二",
        "author": "韩淲",
        "content": "俗眼无特见，多以形似非。\n波流一荡靡，莽然浑无依。\n岂不有天才，又思众所讥。\n蹉跎度岁月，竟作浅陋归。\n随世得富贵，事业徒纤微。\n伟哉六经书，圣贤所发挥。",
        "dynasty": "宋",
        "collection_info": null
    },
    {
        "title": "留永丰数日告归偶成五字别文叔",
        "author": "韩淲",
        "content": "金飈肃商声，皓魄丽清景。\n思子泪成河，触目意莫骋。\n故人有嘉招，庸敢惮造请。\n行行涉大川，往往度崇岭。\n一登君子堂，弥旬获规儆。\n小饮兴颇浓，共学议尤炳。\n章泉来诗翁，此话亦隽永。\n人生长暌疎，聚集每俄顷。\n兴言故山归，旱暵忧復耿。\n此处虽未同，可昧寸心冏。\n世涂纷爱憎，吾儒挈裘领。",
        "dynasty": "宋",
        "collection_info": null
    },
    {
        "title": "别斯远",
        "author": "韩淲",
        "content": "卜居得幽旷，崇山倚长松。\n夜窗风雨来，岁事忽已冬。\n人或知子欤，我身为从容。\n此閒岂有待，彼忙竟何逢。\n徒以蜗角微，展转缠心胸。\n栽田艺禾黍，伏腊可粗供。\n功名不难办，肉食皆鼎钟。",
        "dynasty": "宋",
        "collection_info": null
    },
    {
        "title": "别元默",
        "author": "韩淲",
        "content": "初不畏离别，亦不爱过从。\n周游老江浙，风雪还穷冬。\n君侯故家秀，雅步非凡踪。\n鸣絃寄真尚，万古开心胸。\n胡为怜我懒，纵论容愚憃。\n留连一再旬，欲去寒意浓。\n当知思齐贤，出处诚难逢。\n草木冻欲折，冬岭惟孤松。",
        "dynasty": "宋",
        "collection_info": null
    },
    {
        "title": "行甫载酒为别",
        "author": "韩淲",
        "content": "霜天出晴日，山外看烟霏。\n长松覆兰若，酌我何当归。\n人情令飘洒，世路徒依违。\n景旷诗自成，一觞还屡挥。",
        "dynasty": "宋",
        "collection_info": null
    },
    {
        "title": "余子任访章泉",
        "author": "韩淲",
        "content": "章泉天下翁，之子能幽寻。\n谋道不谋利，耿耿秉此心。\n熏风四月凉，苔竹芾而森。\n恨我不嗣往，空多华髮侵。\n年来翁示疾，岂在药石针。\n众生烦恼尽，病苦当不深。\n慨焉绍兴初，上饶聚缨簪。\n东莱曾空青，至今朱絃琴。\n零落一丘壠，佳话转平沉。\n翁实独远绍，文献所酌斟。\n诗乃其绪余，敛收日行吟。\n子归趣益胜，復逼我家林。\n清阴伫延赏，抵掌横素襟。\n渺渺兮予怀，慎旃宜重钦。",
        "dynasty": "宋",
        "collection_info": null
    },
    {
        "title": "送僧上怀玉",
        "author": "韩淲",
        "content": "渺渺枫树秋，送僧上怀玉。\n白云度绝巘，清寒满深谷。\n杖头挂萝薜，笠外见鸿鹄。\n却笑懒残隘，随缘受荣辱。",
        "dynasty": "宋",
        "collection_info": null
    },
    {
        "title": "文叔为粮料不月日求去作真州守",
        "author": "韩淲",
        "content": "杜老有新语，人生五马贵。\n仪真亦不恶，温饱可自慰。\n名宦百年尔，渐觉诚鲜味。\n才归鹓鹭行，勇去復何谓。\n岂念师旅余，淮民短生气。\n疮痍尝抚摩，坐视或嘘欷。\n挺身收左符，于此见洪毅。\n我为一长吟，雅志其髣髴。",
        "dynasty": "宋",
        "collection_info": null
    },
    {
        "title": "宋倅告老得请而归",
        "author": "韩淲",
        "content": "挂冠归海峤，樟坡可高亭。\n无愧邴曼容，如疏傅汉廷。\n广平心铁石，大雅非蝇营。\n灵山玉溪波，二年惊屏星。\n澹然每无竞，举足皆典刑。\n宦情随牒移，蜀庄以沉冥。\n从他俗态度，众醉惟独醒。\n黄钟鸣瓦釜，螭龙为蝘蜓。\n衰容固儿戏，白眼孰肯青。\n吾侪安处顺，抵掌即忘形。\n幽绝有烟霞，荒野多林垧。\n春泽可巾车，秋水可扬舲。\n耳畔震风雨，澒洞飞雷霆。\n黜陟既不闻，奚暇分渭泾。\n咄哉市朝子，车马弗肯停。\n翻覆五鼎亨，葅醢而膻腥。\n敛收四方志，保息存黄庭。\n鹪鹩栖枝足，鹏运空南溟。\n我家涧谷底，公常念伶俜。\n祖帐为长歌，干坤本清宁。",
        "dynasty": "宋",
        "collection_info": null
    },
    {
        "title": "赠刘叔骥县尉苕溪家也",
        "author": "韩淲",
        "content": "西风苕水清，春日卞山横。\n莫问桃花红，但说莼菜生。\n骚人居是间，俛仰得其情。\n公家文章家，三世蜚英声。\n为予父子交，岂特青眼明。\n凄凉四十年，道旧谁復听。\n只今冰溪水，流波照空城。\n公来坐涧谷，忍闻千载名。\n世道日浇僞，出语皆可惊。\n东望章泉山，尚足坚此盟。",
        "dynasty": "宋",
        "collection_info": null
    },
    {
        "title": "赵十读通鑑有诗和韵赠之",
        "author": "韩淲",
        "content": "胸蟠万卷富，莫受半点尘。\n治道杂朱紫，圣涂缠荆榛。\n谁将十七史，一笔能具陈。\n论说兼轲雄，纪载由周秦。\n首明礼与分，世变损益因。\n裕陵锡序尊，惟恐书易沦。\n后学今如何，识治宜蔚彬。\n区区李唐臣，魏陆犹言仁。\n南北固分合，夷夏宁屈伸。\n往哉涑水翁，元佑第一人。\n帝谓胜荀悦，我生岂不辰。",
        "dynasty": "宋",
        "collection_info": null
    },
    {
        "title": "呈周南仲推官併呈滕计度贤良",
        "author": "韩淲",
        "content": "老身泛吴淞，但觉灵岩高。\n东风吹桃花，水流亦滔滔。\n岂不可扬舲，岂不可受篙。\n閒情未舒适，世虑非煎熬。\n奇哉又虎丘，眄焉首重搔。\n所愧尘埃人，周游鲜此遭。\n景胜当领会，识浅泛鬰陶。\n只有歌永言，聊以相作劳。",
        "dynasty": "宋",
        "collection_info": null
    },
    {
        "title": "赠潘德久舍人",
        "author": "韩淲",
        "content": "閒常喜哦诗，逢君了无句。\n岂不有所思，盖噤莫敢吐。\n朅来吴山头，汩没时日度。\n悠悠众交情，往往半亲故。\n积阴盛暑寒，栖迟一筦库。\n君侯谪仙人，邂逅辱雅顾。\n杯行阅新编，指点尽韶濩。\n不谓正始余，得此诸老趣。\n慇懃復招唤，倾倒所藏聚。\n法书多海岳，挂壁徧毫素。\n中间出娉婷，清声彩云驻。\n倒指不数人，百年几相遇。\n昨朝高轩过，隘巷亦惊謼。\n甆瓯茗叶煎，石鼎柏子炷。\n幽窗坐谈久，不觉晚横雾。\n感君厚意长，因之写欣慕。\n工夫未平夷，漫以怀抱赋。\n转庵法眼正，逢场到朝路。\n终当入林密，共结茅屋住。\n安心参活法，一涤尘土污。",
        "dynasty": "宋",
        "collection_info": null
    },
    {
        "title": "赠孙尉",
        "author": "韩淲",
        "content": "人生贵相亲，风味入杯酒。\n不在识面早，啸歌而握手。\n乐哉唱酬富，且復知取友。\n茫茫江湖道，屈指谁耐久。\n吾行古赞州，溪山照窗牖。\n是中得雅士，意气何深厚。\n便合置青琐，谁云尚墨绶。\n隠吏有子真，相望千载后。\n冻雨古道长，微茫湿枯柳。",
        "dynasty": "宋",
        "collection_info": null
    },
    {
        "title": "赠赵景伯",
        "author": "韩淲",
        "content": "蜀道一琴鹤，高斋二百年。\n中原之文物，谏疏庆历传。\n政涂竟以归，虚白更安禅。\n呜呼清风长，不与时俗迁。\n每行大夫墟，踌躇倍依然。\n或逢其耳孙，此意庶可宣。\n敢论家世旧，岂但婣戚联。\n只今我衰微，青衫空裹缠。\n忧家復忧国，和战何其偏。\n世臣匪乔木，休戚实共焉。\n君从郑庄来，邂逅惊四筵。\n到我南溪上，访我南涧边。\n饮我一两杯，和我三四篇。\n扶摇手中笔，湛如朱丝絃。\n公侯必復始，爱直尔青毡。\n要知先贤后，瓜瓞自绵绵。\n子产晋叔向，信矣仇池仙。",
        "dynasty": "宋",
        "collection_info": null
    },
    {
        "title": "赠斯远",
        "author": "韩淲",
        "content": "一自离城府，经年欲从游。\n岂曰秋气高，粲然在林丘。\n酒熟未易饮，诗好未易酬。\n幽窗展席地，宛转十日留。\n才如不羁马，胸次贯九流。\n籋云有霄汉，跼蹐不足忧。\n驾言骊驹歌，散处非阻修。\n鸿鴈天南飞，时当寄绸缪。",
        "dynasty": "宋",
        "collection_info": null
    },
    {
        "title": "赠李孟达审计",
        "author": "韩淲",
        "content": "敬亭不可见，得见敬亭人。\n寂寂红尘裏，长安风日春。\n人生易为感，华髮倏已新。\n从容一抚几，图书正横陈。\n臭味有美恶，风俗多浇淳。\n飘然湖海身，欲去还逡巡。",
        "dynasty": "宋",
        "collection_info": null
    },
    {
        "title": "赠孔唐叟",
        "author": "韩淲",
        "content": "云璈饮霞醖，时乘震初爻。\n潜天与孔圣，静俟干坤交。\n谁云星坛虚，可以共默朝。\n我尔一片合，雅俗非淳浇。\n御气凌罡风，月晕意已消。",
        "dynasty": "宋",
        "collection_info": null
    },
    {
        "title": "柬仲至帑辖蹈中理丞",
        "author": "韩淲",
        "content": "三吴一都会，驾言舒我忧。\n洞门俨雕戟，通术交华辀。\n清晨皇居开，五云更飞浮。\n阳光从东升，星月烂欲收。\n垂绅奉明主，靡爵班彻侯。\n上拟成康隆，下则皋夔俦。\n弓矢既载櫜，礼乐次第修。\n子惠四海民，庶几疮痍瘳。\n眇欤虮虱臣，守藏独夷犹。\n交旧未忍遗，乘轩为绸缪。\n适歌慨以慷，鲁酒献且酬。\n徂年倏已冬，秃髮不满头。\n如知山泽臞，昧昧徒好修。",
        "dynasty": "宋",
        "collection_info": null
    },
    {
        "title": "施教授到官两载  其一",
        "author": "韩淲",
        "content": "虽为三年淹，已有两载速。\n良晤不易逢，幽魂恐难续。\n青山照孤城，流水在空谷。\n忘机在白鸥，勿笑牵黄犊。",
        "dynasty": "宋",
        "collection_info": null
    },
    {
        "title": "施教授到官两载  其二",
        "author": "韩淲",
        "content": "青青水中芹，泮涣而乐羣。\n亦岂无他人，亦岂不在君。\n海峤富术业，江湖稀见闻。\n其间名世者，余子信纷纷。",
        "dynasty": "宋",
        "collection_info": null
    },
    {
        "title": "赠赵十有怀其兄",
        "author": "韩淲",
        "content": "伯氏心轩渠，其迹则隠耀。\n仲氏迹迴翔，其心则显道。\n心迹亘干坤，学力贵阃奥。\n吾非六十化，事物岂至到。\n宿简流绪长，家国治谁告。",
        "dynasty": "宋",
        "collection_info": null
    },
    {
        "title": "呈昌甫斯远",
        "author": "韩淲",
        "content": "二力扶舆去，荒寻何所之。\n章丘菊已花，章泉梅欲枝。\n孰不有先友，我乃得旧知。\n尘鞅懒復整，且分鱼计诗。",
        "dynasty": "宋",
        "collection_info": null
    },
    {
        "title": "寄胡桐庐",
        "author": "韩淲",
        "content": "西望子陵濑，东下是渔浦。\n明明弦歌人，儒心正劳抚。\n岂无读书林，松竹护庭宇。\n蓬莱归路近，此去天尺五。\n不妨兴寄深，霞佩整绅组。\n雪满桐君山，桐仙照千古。",
        "dynasty": "宋",
        "collection_info": null
    },
    {
        "title": "寄斯远",
        "author": "韩淲",
        "content": "春风满村坞，想见高人庐。\n示疾喜復愈，燕处当晏如。\n晓窗咏羲皇，午枕梦华胥。\n神彩一返元，意气还凌虚。\n吾方入深山，嚣尘厌城居。\n飞鸣侣禽鸟，上下看猿狙。\n涧饮无不足，木食还有余。\n未得相劳苦，题诗寄劝渠。",
        "dynasty": "宋",
        "collection_info": null
    },
    {
        "title": "效王灵溪诗寄文叔",
        "author": "韩淲",
        "content": "春风入湖团，暑雨来章泉。\n如何越境出，俗吏定不然。\n见贤思乐地，谈道明性天。\n遗民忽闻之，喜极为诗传。",
        "dynasty": "宋",
        "collection_info": null
    },
    {
        "title": "斯远云閒睡醉天下之至乐也约各赋一首寄昌甫  其一",
        "author": "韩淲",
        "content": "卧听青松吟，起看白云生。\n身心两无累，所至辄畅情。\n岂特夸毗子，往往皆强营。\n淄渑虽异涂，匪利即徇名。\n谁云衡茅下，可以知枯荣。\n纵復逼饥寒，儿仆自春耕。",
        "dynasty": "宋",
        "collection_info": null
    },
    {
        "title": "斯远云閒睡醉天下之至乐也约各赋一首寄昌甫  其二",
        "author": "韩淲",
        "content": "神既不外骛，气亦当自和。\n松床荐石枕，偃仰得已多。\n鼻息出入通，呼吸相荡摩。\n阳光塞天宇，一定消百魔。\n是事非所难，彼愚分奔波。\n晓夕无停晷，耗散归蹉跎。",
        "dynasty": "宋",
        "collection_info": null
    },
    {
        "title": "斯远云閒睡醉天下之至乐也约各赋一首寄昌甫  其三",
        "author": "韩淲",
        "content": "陶陶兀兀裏，浑涵忘所知。\n恍如天地初，清浊未剖时。\n人苦前识尔，触物劳心思。\n弃置便弃置，况此有酒巵。\n一酌入醺酣，重觞到淋漓。\n勿苦事边幅，醒将何所为。",
        "dynasty": "宋",
        "collection_info": null
    },
    {
        "title": "寄秋塘",
        "author": "韩淲",
        "content": "寄语秋塘翁，谢借渊明诗。\n俄而两三年，未尝不诵之。\n翁昔游钱湖，日日载酒嬉。\n我方坐筦库，逐势利奔驰。\n惟恐尘埃多，忘却山水奇。\n所以从翁借，欲公知我为。\n秋塘夫如何，蒲荷净涟漪。\n塘上客谁来，宁作宋玉悲。\n胸蟠夜光寒，健笔愈陆离。\n西风一吟讽，万事都若遗。\n应笑我投閒，犹能咏于斯。\n渊明闭关辈，翁亦老苦锥。\n怅然復归翁，起我百世思。",
        "dynasty": "宋",
        "collection_info": null
    },
    {
        "title": "孟守寄诗卷于斯远",
        "author": "韩淲",
        "content": "人言诏节忙，我觉诗卷暇。\n寄之章丘深，何其相慰藉。\n使君真不凡，往往凌鲍谢。\n传观俗眼惊，幽怀语寒夜。",
        "dynasty": "宋",
        "collection_info": null
    },
    {
        "title": "舟至南豅且寄玉山聘君寺丞二徐丈",
        "author": "韩淲",
        "content": "宿雨起微潦，轻风生早凉。\n叶叶一飘蓬，溯浪开晴光。\n沿洄几年泛，眼熟云水乡。\n常苦乏佳伴，无人与成章。\n望望指柏阁，遥遥近溪堂。\n南豅在中沚，停篙且翱翔。\n进棹君未已，为我达衷肠。\n万事本如昨，此适不可忘。",
        "dynasty": "宋",
        "collection_info": null
    },
    {
        "title": "寄宋君辅",
        "author": "韩淲",
        "content": "仕则有用舍，学则有舒卷。\n但愿培之深，名宦恐不免。\n范欧久逾新，黄俞近莫辨。\n后先行与静，信各万人选。\n自是有犂鉏，自是有轩冕。\n如闻復授徒，乡里足称善。\n青青谨对矣，话柄由我转。\n杳邈天外心，其奈知德鲜。\n兴言相逢时，一再仅游衍。\n夜来定何杯，午后亦何脔。\n达生恨弗果，情深话犹浅。\n东家山水窟，气岸必洪展。\n绿草三径春，幽光徧苔藓。",
        "dynasty": "宋",
        "collection_info": null
    },
    {
        "title": "寄林教授",
        "author": "韩淲",
        "content": "题诗寄春风，问讯云间翁。\n一月不相见，飘忽花事中。\n栖栖我山林，望望君頖宫。\n斆学游息外，还许知近功。",
        "dynasty": "宋",
        "collection_info": null
    },
    {
        "title": "闻仲至雪峰有行记有诗拟欧阳体寄之",
        "author": "韩淲",
        "content": "百粤多名山，磅礴甚雄伟。\n城邑所聚落，人物反无几。\n吾尝思其然，未尝不愤悱。\n秀气钟洩处，名德当烨炜。\n乃为仙佛庐，土木俨神鬼。\n其教又皆幻，其徒且不韪。\n无非索民财，聚食类蝼螘。\n盖本僭窃者，盗名恣蛇虺。\n徒欲觊冥福，缔建罄箱篚。\n柰何习俗惯，后世尤亹亹。\n君登雪峰寺，逸览应一唏。\n水石固清激，草木必芳菲。\n岂不念古道，胸次增礧磈。\n闻有记与诗，寄与定瑰玮。",
        "dynasty": "宋",
        "collection_info": null
    },
    {
        "title": "四月八日病中寄昌甫",
        "author": "韩淲",
        "content": "我毒发于腰，君疮作于背。\n君痛那可忍，我痛或可退。\n清和清润时，晴雨在户外。\n安得如前年，名胜一谈会。",
        "dynasty": "宋",
        "collection_info": null
    },
    {
        "title": "寄文叔合肥令",
        "author": "韩淲",
        "content": "桓伊三弄笛，犹足战淝水。\n谈笑麾秦兵，所向皆披靡。\n追击至青冈，坚亦中流矢。\n不经事少年，其壮乃如是。\n宜乎谢东山，喜甚折屐齿。\n只今所城邑，历代几迁徙。\n君怀覇王畧，宰邑当念此。\n南北虽坚明，风尘未遽起。\n士岂无奇气，叱咤有摩垒。\n一从辛巳年，海陵扰北鄙。\n因循再结好，宁不有所俟。\n又三十八载，恐渐忘昔耻。\n吁嗟靖康变，北客思故里。\n君今临淮垣，访古欲何似。\n长啸朔风寒，晋人亦人耳。",
        "dynasty": "宋",
        "collection_info": null
    },
    {
        "title": "寄赵十履道",
        "author": "韩淲",
        "content": "养疴倦还往，南山卧荒庐。\n风檐洒云雨，急景岁序徂。\n旷焉亲知乐，睇望东城隅。\n即事聊自吟，爰寂守玄虚。",
        "dynasty": "宋",
        "collection_info": null
    },
    {
        "title": "寄王成叟",
        "author": "韩淲",
        "content": "復从章贡回，满谓可邂逅。\n偶从青岩游，失此一知旧。\n摩挲所留字，和韵若金奏。\n至今殷遗音，寤寐错昏昼。\n人生竟何为，妙处匪声臭。\n空余丘壑心，流枕而石潄。\n经年强饭否，安得日相就。\n市廛多犬鸡，墟落易豺兽。\n源深则溪清，林迥山必秀。\n缄辞寄春风，思君令人瘦。",
        "dynasty": "宋",
        "collection_info": null
    },
    {
        "title": "寄朴翁",
        "author": "韩淲",
        "content": "柳下葛征君，受用得自在。\n宴坐孤山南，湖山自澎湃。\n不受爵服吞，蒙庄大块噫。\n三年遥相望，妙寄入天籁。\n尘尘与剎剎，超出凈名外。",
        "dynasty": "宋",
        "collection_info": null
    },
    {
        "title": "寄和卿丈",
        "author": "韩淲",
        "content": "去年中秋时，同上东大楼。\n长风吹绿尊，溪光与云浮。\n已而适异县，弔古寻隠幽。\n岂伊邂逅懽，亦足写我忧。\n严霜冱冬日，再会尤绸缪。\n平生无是梦，一旦眼底收。\n祇今孤山下，交游如故不。\n萧萧丹叶飞，凭高眇离愁。\n诸老日凋谢，畴知敬前修。\n夫君从李吕，此意千载休。",
        "dynasty": "宋",
        "collection_info": null
    },
    {
        "title": "寄潘文叔",
        "author": "韩淲",
        "content": "杨子江心水，可以共煮茶。\n鹤林招隠诗，不必问僧家。\n治中今如何，紬被听报衙。\n去年昆山阳，春岸醉桃花。\n今年玉溪上，蚤忙看缫车。\n相思无剩语，作字只欹斜。\n暑雨障炎日，熏风散余霞。\n君颜想渥丹，我髮亦已华。\n因诗一啸吟，尘间事如麻。",
        "dynasty": "宋",
        "collection_info": null
    },
    {
        "title": "庆元己未二月戊子寄皖山隠翁史虎囊",
        "author": "韩淲",
        "content": "尘世离阔苦，一别易寒暑。\n弹指十五年，翁今定何许。\n闻在潜山头，僧寺有谁语。\n方瞳狎鸥鸟，秃髮照獐鼠。\n蹒跚狭虎囊，借醉忘尔汝。\n平生心所尊，安得伴游举。\n我友余伯皋，远游復羁旅。\n当为翁慨然，斗酒气相与。\n旦夕广文来，雅趣非凡侣。\n岂不能趋风，击鲜宰肥羜。\n独恨海潮边，恋禄赡儿女。\n怅望春色深，风花暗吴楚。",
        "dynasty": "宋",
        "collection_info": null
    },
    {
        "title": "怀斯远",
        "author": "韩淲",
        "content": "晴光杂空云，青春转寒谷。\n眇眇兮章丘，所见惟我独。\n洒然天地间，岂为万事足。\n晓风吹诗来，梅枝粲羣玉。",
        "dynasty": "宋",
        "collection_info": null
    },
    {
        "title": "与春伯雩仲道旧",
        "author": "韩淲",
        "content": "八年閒放身，犹许时到门。\n潺然一梅陂，湛寂非独浑。\n坐客与我言，月色云吐吞。\n是中只可醉，五经无纷纶。",
        "dynasty": "宋",
        "collection_info": null
    },
    {
        "title": "简赵十诸友  其一",
        "author": "韩淲",
        "content": "摇摇山上风，落落谷中雨。\n迴溪少鸥鹭，旷野分豺虎。\n荒寒不可闻，惨淡不可睹。\n偪塞案上书，饥来尚堪抚。",
        "dynasty": "宋",
        "collection_info": null
    },
    {
        "title": "简赵十诸友  其二",
        "author": "韩淲",
        "content": "门外长安道，毂击人肩摩。\n今时不云少，旧年不云多。\n市朝愚智尔，家国隆替何。\n组绶固若若，冠弁亦峩峩。",
        "dynasty": "宋",
        "collection_info": null
    },
    {
        "title": "简赵十诸友  其三",
        "author": "韩淲",
        "content": "臭味熏与莸，意气金与石。\n惟可以忘年，庶可以忘夕。\n投非胶漆坚，抱有冰炭厄。\n深怜眼终青，未厌髮已白。",
        "dynasty": "宋",
        "collection_info": null
    },
    {
        "title": "乙翁来其父兄家行一年矣甚念之二首",
        "author": "韩淲",
        "content": "环中人所隘，方外我所敬。\n世道无它涂，禅林有幽径。\n烟崖寒自高，霜港晚逾静。\n投我可忘言，乘閒了深定。",
        "dynasty": "宋",
        "collection_info": null
    },
    {
        "title": "喜成季登科",
        "author": "韩淲",
        "content": "一门三昆季，六载两科名。\n士无速化涂，唱第聊代耕。\n或里选举首，或贤关驰声。\n落笔便离伦，鼓箧皆中程。\n煌煌艺祖业，中兴费经营。\n东南将百年，杂沓几公卿。\n事业固辉赫，议论时纵横。\n如君英妙姿，文采玉溪生。\n膴仕既得路，壶酒为我倾。\n春晴飞残花，绿叶随树成。\n岂无好风景，黄鸟枝上鸣。\n吟亦不必和，醉亦不必醒。\n宿雨喜新涨，浮云卷虚明。",
        "dynasty": "宋",
        "collection_info": null
    },
    {
        "title": "有怀昌甫",
        "author": "韩淲",
        "content": "三家我故旧，一士我久要。\n新冬过溪涧，山寒风叶飘。\n老眼为之开，聊以永今朝。\n浮华眩钟鼎，洒落忘箪瓢。\n古谊不胜俗，岁寒松后凋。\n共话诗翁归，章泉如云霄。",
        "dynasty": "宋",
        "collection_info": null
    },
    {
        "title": "喜赵昌甫侄三哥登科",
        "author": "韩淲",
        "content": "我祖绍圣初，盖亦登名第。\n君家龙图公，实托同年契。\n岂知渡江久，游宦各零替。\n低头藉世禄，怅望月中桂。\n宜为俗辈嗤，敢作台阁计。\n子方英妙时，文已合斯世。\n煌煌庆元春，南省果高缀。\n相看慈恩塔，益振子苗裔。\n如凤千仞翔，如鹤九皋唳。\n从兹恢远业，其肯负六艺。\n志尚昔之贤，仕明古之制。\n清明到华要，庆会屏氛翳。\n叹我正浮沉，期子转磨砺。\n载咏章泉诗，词林信根柢。",
        "dynasty": "宋",
        "collection_info": null
    },
    {
        "title": "往年就禄南局谓违考亭得两语感怀怆恨",
        "author": "韩淲",
        "content": "依世则废道，违俗则多忤。\n先贤有遗训，服之美无度。\n当年官药曹，急景诚可怖。\n明明百世师，僊山武夷路。",
        "dynasty": "宋",
        "collection_info": null
    },
    {
        "title": "夜过斯远听琴",
        "author": "韩淲",
        "content": "琴声类筝笛，俗手多一律。\n伊嚘悦儿女，焦急涴桐漆。\n予尝为作评，当是养心术。\n大絃宽而和，小絃精且密。\n制作务高雅，资材在清实。\n既鼓復以歌，其气可平壹。\n昨从东海君，置酒风月室。\n欢然十指间，挥弄俄顷毕。\n洒落冰雪容，辉润金玉质。\n人品既如许，古乐復在膝。\n顾予面生尘，见之颇自失。\n急归卧南山，十日不敢出。",
        "dynasty": "宋",
        "collection_info": null
    },
    {
        "title": "过履道",
        "author": "韩淲",
        "content": "麦天气清润，磵道开午晴。\n箯舆度浮梁，我兴随所吟。\n书轩薝葡风，笑语亦挥觥。\n主人谓客何，归路付醉醒。",
        "dynasty": "宋",
        "collection_info": null
    },
    {
        "title": "过履道山堂及子潜家方斋",
        "author": "韩淲",
        "content": "尽日苦久旱，凌朝得微凉。\n悠悠我所思，眇眇天一方。\n搔首亟盥沐，篮舆上河梁。\n城阇士如林，进取自行藏。\n孰甘尺蠖屈，孰羡鸣凤翔。\n分寸丝忽间，胶扰互奔忙。\n唶嗟尚何诣，交谊或难忘。\n山堂兮方斋，城树鬰葱苍。\n岂无尘榻地，茗瀹容细尝。\n放身易云晚，屋角下残阳。\n虚明见云风，从君以徜徉。\n须臾夜色起，片月翻流光。\n影静理无违，语惬情不伤。\n相将得岁寒，留目禾黍场。\n可以饱吃饭，余事扫粃糠。",
        "dynasty": "宋",
        "collection_info": null
    },
    {
        "title": "喜赵十访昌甫",
        "author": "韩淲",
        "content": "君再到章泉，我愧未能往。\n玉田金仙路，熏风满林荡。\n殷勤好寄声，不必论识赏。\n药饵何关心，茶瓜姑抵掌。\n村虚晓雾昏，山危夜泉响。\n翁弟亦皤然，梅天苗更长。",
        "dynasty": "宋",
        "collection_info": null
    },
    {
        "title": "夜访王丞",
        "author": "韩淲",
        "content": "吴会浩繁地，霜夜欲何之。\n白髮湖海气，良朋试寻诗。\n尔可收拾取，我亦烂漫题。\n只今岁阑时，孤山有梅枝。",
        "dynasty": "宋",
        "collection_info": null
    },
    {
        "title": "文叔见过山居斯远亦来有怀昌甫",
        "author": "韩淲",
        "content": "熏风拂眼过，不知夏将深。\n起视树扶疎，聊以舒啸吟。\n故人忽相过，我取酒同斟。\n凉夜月未落，相与试论心。\n溪渊有潜鱼，山谷多翔禽。\n升沉本何意，能言不如瘖。\n斯远居近市，昌甫栖远岑。\n文叔宰百里，一一皆可钦。\n二子则良晤，一子当荒寻。\n诗罢予忽醉，掩关眠楮衾。",
        "dynasty": "宋",
        "collection_info": null
    },
    {
        "title": "管解元欲见巽伯",
        "author": "韩淲",
        "content": "春秋经世志，问取大愚家。\n盘折入举文，唾手为国华。\n从容试讲评，三传宁浮夸。\n南渡今百年，中外义非赊。",
        "dynasty": "宋",
        "collection_info": null
    },
    {
        "title": "吴推官十五见过",
        "author": "韩淲",
        "content": "君来已三年，凡几过涧上。\n杯酒逭我饥，言笑亦舒畅。\n同游多时髦，意岸杂谑浪。\n倡优发俚曲，貌态或动荡。\n君今欲行矣，家山信无恙。\n人情久则疏，是乃流俗状。\n吾侪远逾密，此当足嘉尚。\n萧条麦秋寒，烟雨写青嶂。\n江空一水桥，城郭两相望。\n他时延陵西，彼此记閒放。\n夜来夫如何，不和可无唱。",
        "dynasty": "宋",
        "collection_info": null
    },
    {
        "title": "文叔入城夜半同斯远见过蚤作闻而赋之",
        "author": "韩淲",
        "content": "西风胜士集，敲我月下门。\n醉语惊童稚，今晨能具言。\n未知何许人，步武皆腾轩。\n顾非有逸韵，畴肯临丘园。\n时予亦被酒，正尔飞梦魂。\n栩栩妙理熟，布衾清而温。\n了不闻其然，醒来復何论。\n奇事既已失，踌躇黄叶村。",
        "dynasty": "宋",
        "collection_info": null
    },
    {
        "title": "三十日邂逅柯录同集希之月台",
        "author": "韩淲",
        "content": "夜凉河汉迥，高风散梧桐。\n危台出尘埃，相与天壤中。\n把酒自萧散，有句同从容。\n记取长安城，人海如鱼龙。",
        "dynasty": "宋",
        "collection_info": null
    },
    {
        "title": "同醉僧夜坐郑一书房",
        "author": "韩淲",
        "content": "空山带荒溪，小窗语寒灯。\n寂历岁云徂，醒眼犹拊膺。\n访友得幽伴，无人醉閒僧。\n地炉火深红，瓶梅影鬅鬙。",
        "dynasty": "宋",
        "collection_info": null
    },
    {
        "title": "过成季",
        "author": "韩淲",
        "content": "岁寒日之夕，疎篱梅放花。\n池塘霜气净，柳带吐芳芽。\n山根拥残雪，乱石径横斜。\n片帆下晴吹，行吟过君家。",
        "dynasty": "宋",
        "collection_info": null
    },
    {
        "title": "薄暮一二邻友见过",
        "author": "韩淲",
        "content": "燃烛炽炉炭，小雪冬已深。\n朋从把薄醪，不受寒暑侵。\n山空风夜号，落叶鸺鹠音。\n挥手语坐人，尽醉惜此心。",
        "dynasty": "宋",
        "collection_info": null
    },
    {
        "title": "雪后过雨岩访履道",
        "author": "韩淲",
        "content": "读书了科诏，公子显扬谋。\n岁寒松柏坚，高冢蔚而幽。\n书櫺耿冰砚，日屋岚未收。\n上焉国脉寿，下焉民瘼瘳。\n父母凛遗体，操持梦前修。\n四载得重来，长言非燕游。\n樵苏行迹稀，雨岩丁岭头。\n共饭少徘徊，我志君勿求。",
        "dynasty": "宋",
        "collection_info": null
    },
    {
        "title": "二十八日过器远是日生朝且有淮总之辟",
        "author": "韩淲",
        "content": "驱车吴山道，西指咸阳桥。\n南风吹酒醒，何以永今朝。\n主人千岁期，双鬓绿不凋。\n良集纪初度，鹏翼当扶摇。\n京城峙三都，鬰乎何岧峣。\n勉赋从军诗，铁马鸣萧萧。",
        "dynasty": "宋",
        "collection_info": null
    },
    {
        "title": "约元立致道游龙井各以事辞",
        "author": "韩淲",
        "content": "平生荒野处，谓可开笑口。\n筇杖兰桨外，忍復叹藜糗。\n春深西湖山，已落众人后。\n寻幽欲吟搜，载酒拚醉呕。\n今晨思一行，约友意復否。\n融融月穿楼，澹澹风动牖。\n放浪嵇阮流，不应独古有。",
        "dynasty": "宋",
        "collection_info": null
    },
    {
        "title": "二十五日文蔚携酒饵夜同访郑教授",
        "author": "韩淲",
        "content": "携酒问吾党，有诗当岁穷。\n城头数疎更，窗外飞过鸿。\n悠悠澹澹裏，忽忽茫茫空。\n我尔且一杯，古今多三公。",
        "dynasty": "宋",
        "collection_info": null
    },
    {
        "title": "访履常于斯远所馆书楼",
        "author": "韩淲",
        "content": "楼居两仙人，冰雪玉炼颜。\n整整羽袂飘，意象高且闲。\n尘眼一见之，竟日几忘还。\n归来山空寒，明月流松关。",
        "dynasty": "宋",
        "collection_info": null
    },
    {
        "title": "过钓濑望方干故居",
        "author": "韩淲",
        "content": "今年第一诗，白云咏玄英。\n应知避人尔，老去何心情。\n烝哉文皇家，身世徒自惊。\n结庐钓台下，偶然留姓名。\n苍苍云山高，雪后江水清。\n崇朝起春寒，遥林舞风声。\n扁舟转晴午，余思柔橹轻。\n閒僧奉香火，客来亦逢迎。\n笑指严与方，可以观我生。\n彼此各有时，三吴是神明。",
        "dynasty": "宋",
        "collection_info": null
    },
    {
        "title": "二十七日同郑一尹一上高泉夜醉而作",
        "author": "韩淲",
        "content": "生死本一致，贤愚同一科。\n高泉寺前水，春风静流波。\n曳杖揖残僧，奈此世谛何。\n栖贤堂外祠，莫待叩角欹。",
        "dynasty": "宋",
        "collection_info": null
    },
    {
        "title": "醉书",
        "author": "韩淲",
        "content": "槌碎黄鹤楼，吸尽西江水。\n索酒可以起，吹灯照无睡。\n夹城溪汤汤，负郭山靡靡。\n逢花其命乞，蓬心我蓬累。",
        "dynasty": "宋",
        "collection_info": null
    },
    {
        "title": "次韵斯远同僧寻泉眼二首  其一",
        "author": "韩淲",
        "content": "幽寻谁与娱，巃嵸而𡾰嵼。\n婣泉苍藓石，亦足理心眼。\n荒锄本何好，所适谓可款。\n林叟忽相值，言笑不知返。",
        "dynasty": "宋",
        "collection_info": null
    },
    {
        "title": "次韵斯远同僧寻泉眼二首  其二",
        "author": "韩淲",
        "content": "上人何方来，解包与深游。\n翩然松下吟，意行崖壑幽。\n渊渊水色古，疑卧蛟龙虬。\n雷雨当满盈，奋动无此留。",
        "dynasty": "宋",
        "collection_info": null
    },
    {
        "title": "余杭拉赵履常昆弟同曾甥守约游巽亭",
        "author": "韩淲",
        "content": "平湖溜清涨，乱石夹远流。\n洗盏与客言，展席惬我游。\n人生贵自适，世道将焉求。\n晚峰忽前列，鸟鸣来白鸥。",
        "dynasty": "宋",
        "collection_info": null
    },
    {
        "title": "初九日上南豅二十日同成季访俞伯辉",
        "author": "韩淲",
        "content": "二士我所尚，得閒遂幽寻。\n盘桓南豅中，迤逦梅岩深。\n长日藴轻暑，宿雨收积阴。\n飘飘吹薄衣，遥遥豁烦襟。\n绸缪敦宿好，留连匪他心。\n泉石纵惟宜，爵服岂不任。\n天运每如此，欢言理清斟。",
        "dynasty": "宋",
        "collection_info": null
    },
    {
        "title": "次公留饮",
        "author": "韩淲",
        "content": "清霜水南夜，海运一杯酒。\n不知千古人，而得二三友。\n君未可青眼，我只是白首。\n吟哦醉梦间，共赋无何有。",
        "dynasty": "宋",
        "collection_info": null
    },
    {
        "title": "邻并閒饮",
        "author": "韩淲",
        "content": "春泉满山涧，春风到山家。\n兰英已披径，芹枝亦浮沙。\n我乘晴影步，所至怜物华。\n幽处有真意，避尘尘转赊。",
        "dynasty": "宋",
        "collection_info": null
    },
    {
        "title": "孙行之国录相过同饮传庵水阁因与王校棋",
        "author": "韩淲",
        "content": "春余却扫坐，衡门车马音。\n青云有达士，意行来涧阴。\n言诗取酒饮，命友以棋吟。\n老怀为相羊，无闷良在今。",
        "dynasty": "宋",
        "collection_info": null
    },
    {
        "title": "尹一家同孔道士饮郑一继至",
        "author": "韩淲",
        "content": "岁暮出门去，玉溪城郭深。\n故家诚可数，高士亦过临。\n坐久狂客来，身老皤鬓侵。\n咄咄酒未醉，谐笑方侵寻。",
        "dynasty": "宋",
        "collection_info": null
    },
    {
        "title": "同赵判院桂秀才过太霞广信看雪因饮涧梅",
        "author": "韩淲",
        "content": "山色富昏晓，涧痕余浊清。\n惟诗是我兴，不饮非人情。\n思仙穷有顶，入寺说无生。\n冷蘂疏枝底，夜归虚籁声。",
        "dynasty": "宋",
        "collection_info": null
    },
    {
        "title": "教授同太守过横碧因留教授一饮",
        "author": "韩淲",
        "content": "班坐横碧轩，便足了吾事。\n水南冻雨中，岁晚欲何为。\n人生衰荣尔，翻覆当有自。\n使君真不凡，宾从随听视。\n偶然理窗楹，岂曰登临地。\n吕曾骨已朽，方来重增喟。\n萧闲着我老，婆娑恐容易。\n惜乎一杯酒，未敢驻千骑。\n梅花山翠寒，孤香发清吹。",
        "dynasty": "宋",
        "collection_info": null
    },
    {
        "title": "昌甫再集横碧  其一",
        "author": "韩淲",
        "content": "幽幽溪南山，古寺占岩曲。\n昔人不可见，佳处欲何属。\n素秋集今雨，清昼话前躅。\n因君重徘徊，煮餠饮醽醁。",
        "dynasty": "宋",
        "collection_info": null
    },
    {
        "title": "昌甫再集横碧  其二",
        "author": "韩淲",
        "content": "青山如佳人，不暇相应接。\n风轩一开明，烟峦几重迭。\n云乎具尊酒，乃尔随步屧。\n寺古天薄寒，窗前堕红叶。",
        "dynasty": "宋",
        "collection_info": null
    },
    {
        "title": "昌甫再集横碧  其三",
        "author": "韩淲",
        "content": "士悲此凛秋，而且復季月。\n抚世徒纷华，徂年信飘忽。\n经行见登临，道旧嘆存没。\n不知其何心，予怀到明发。",
        "dynasty": "宋",
        "collection_info": null
    },
    {
        "title": "方斋子潜留瀹茗",
        "author": "韩淲",
        "content": "地瘴山气昏，中夜雨忽作。\n霏霏晓犹浓，午后渐收脚。\n云光散微日，风动叶初落。\n老身閒窗坐，触事何厚薄。\n旨蓄思御冬，爰寂復爰寞。\n鸟噪鸡乱啼，炉汤茗徐瀹。",
        "dynasty": "宋",
        "collection_info": null
    },
    {
        "title": "六月周次公俞伯辉余子寿共饮",
        "author": "韩淲",
        "content": "煮餠了长夏，饱外非所忧。\n既和以滑甘，亦用冷暖投。\n芼之蔬茹嘉，一筯真良谋。\n风轩置盆水，帘虚漾林幽。\n更催石鼎煎，瀹此茗雪瓯。\n且足为口腹，庶得少迟留。\n山房无六月，微凉已飕飕。\n庚伏始云中，不日天下秋。\n善来二三友，閒身宜自由。\n步可着两履，泛可掉扁舟。\n破壁委穷巷，孤城带芳洲。\n初传多黍稌，忽诏捕螟蟊。\n但畏妨我诗，恒饥思难抽。",
        "dynasty": "宋",
        "collection_info": null
    },
    {
        "title": "谢章令率同官载酒",
        "author": "韩淲",
        "content": "宿麦雨可种，野梅冻欲坼。\n令君领宾从，假日访幽僻。\n阳升正初辰，道泰知有日。\n觞行既频屡，谈至或愤激。\n眷言数君才，何乃辱此邑。\n大夫如豫章，建厦固所急。\n簿公名家驹，荐士宜首及。\n尉曹学省彦，求盗岂其职。\n征官伟丈夫，名宦终见迫。\n顾我独亡頼，甘作山林役。\n定迁且半载，未有如□□。\n溪山为欣豫，闾里争诵说。\n意同邀陶潜，事异过执戟。\n人事果好乖，推迁已畴昔。",
        "dynasty": "宋",
        "collection_info": null
    },
    {
        "title": "邂逅一施二徐留饭",
        "author": "韩淲",
        "content": "深山固凉冷，荒涂秋尚炎。\n谁欤约僧窗，里彦长少兼。\n夜饭频忘疲，片月忽满檐。\n友贤吾敢弃，他事皆毫纤。",
        "dynasty": "宋",
        "collection_info": null
    },
    {
        "title": "对酒",
        "author": "韩淲",
        "content": "马周新丰酌，谁能復悠然。\n孟公投辖饮，有客亦可怜。\n君当恕醉人，渊明真欲眠。\n速相就一斗，杜老青铜钱。\n何如山牖秋，指点邻瓮边。",
        "dynasty": "宋",
        "collection_info": null
    },
    {
        "title": "赵将招饮南池",
        "author": "韩淲",
        "content": "暮春南池上，游朋一追随。\n岂不能把酒，亦復多成诗。\n主人歌声长，尘务谁思惟。\n握手到尔汝，却恨杯行迟。\n是身既长閒，便觉处处宜。\n秉烛夜向深，明月忽如斯。\n勿使儿辈觉，甚矣吾独衰。",
        "dynasty": "宋",
        "collection_info": null
    },
    {
        "title": "宿九峰次早黄八哥载酒来",
        "author": "韩淲",
        "content": "鹧鸪鸣山翠，松日行晓光。\n一庵远市廛，自惜宜自藏。\n瑟瑟闻人迹，熙熙见壶觞。\n老境为献酬，笔到诗成章。",
        "dynasty": "宋",
        "collection_info": null
    },
    {
        "title": "九峰晨兴",
        "author": "韩淲",
        "content": "方池贮新泉，高松发清吹。\n晨光散朝云，日影倏然至。\n翔禽去復集，春声竞姿媚。\n宴坐香燧飘，是身吾所寄。",
        "dynasty": "宋",
        "collection_info": null
    },
    {
        "title": "小酌山囿",
        "author": "韩淲",
        "content": "朔风起山雾，四望多浮阴。\n人情逼岁除，梅花照高林。\n兴言一樽酒，岂顾杯浅深。\n可醉便须醉，丘中有鸣琴。",
        "dynasty": "宋",
        "collection_info": null
    },
    {
        "title": "徐斯远山囿",
        "author": "韩淲",
        "content": "谁欤步高丘，云山以为囿。\n荒寒绕苍碧，蓊密得深秀。\n清猿啸后岭，白鸟度前岫。\n是中可忘言，煎茶了閒昼。",
        "dynasty": "宋",
        "collection_info": null
    },
    {
        "title": "吴推官同昌甫诸人饮涧上",
        "author": "韩淲",
        "content": "世味嚼蜡尔，临风强吟哦。\n故人今谁来，门前车马多。\n招邀忽聚集，款曲成婆娑。\n齿髮我已老，岁月如掷梭。\n有酒不为饮，奈此好事何。\n分题咏清趣，但恐俗所呵。\n吴侯金闺彦，公余乃相过。\n欢笑酬座人，时春復清和。\n濯我涧上泉，因之而啸歌。",
        "dynasty": "宋",
        "collection_info": null
    },
    {
        "title": "同景瑜诸人饮于横碧  其一",
        "author": "韩淲",
        "content": "老我强言笑，因人閒往还。\n凄风落寒雨，野寺藏空山。\n寄怀文字中，放手杯酒间。\n衰草翳石梯，长杉映柴关。",
        "dynasty": "宋",
        "collection_info": null
    },
    {
        "title": "同景瑜诸人饮于横碧  其二",
        "author": "韩淲",
        "content": "夜色起佛屋，遥遥一钟鸣。\n年运今何时，共此觞咏情。\n竹炉熅深暖，纸窗留微明。\n举手揖坐客，为善无近名。",
        "dynasty": "宋",
        "collection_info": null
    },
    {
        "title": "同景瑜诸人饮于横碧  其三",
        "author": "韩淲",
        "content": "残僧项黄槁，兀兀度朝昏。\n摩指因睡眼，苦寒常闭门。\n炉熏柏子香，客来忘所言。\n试与之饮酒，亦尽一瓦盆。",
        "dynasty": "宋",
        "collection_info": null
    },
    {
        "title": "同景瑜诸人饮于横碧  其四",
        "author": "韩淲",
        "content": "岁月不待人，初寒迫深冬。\n慨予歌声长，天地亦改容。\n歌罢掷酒盏，忽然动昏钟。\n风余雪霏霏，鸦栖鴈雝雝。",
        "dynasty": "宋",
        "collection_info": null
    },
    {
        "title": "次公书室小饮",
        "author": "韩淲",
        "content": "南屏有幽窗，焚香读道书。\n林声起肃霜，寒事亦淡如。\n安时可娱老，静契心地初。\n谁欤主与宾，酒酌方舒徐。",
        "dynasty": "宋",
        "collection_info": null
    },
    {
        "title": "月夜散步浮桥因取酒与诸友小饮",
        "author": "韩淲",
        "content": "出谷秋水上，夜桥风月凉。\n斗柄插斜河，露气垂云光。\n取酒为更酌，四顾一笑长。\n归径黄叶干，雁鸿正高翔。",
        "dynasty": "宋",
        "collection_info": null
    },
    {
        "title": "午窗羽客相访",
        "author": "韩淲",
        "content": "客从赤城来，气貌霜髮古。\n破裘傲寒色，忍与世仰俯。\n时能茹芝朮，谓可生毛羽。\n物外有高风，相期到瑶圃。",
        "dynasty": "宋",
        "collection_info": null
    },
    {
        "title": "舟中道士郑谷耕摘阮咸清甚而雅放",
        "author": "韩淲",
        "content": "天台坐忘真，为我洗俚耳。\n浮舟作阮咸，坐客亦兴起。\n此声从何来，湖阴正清泚。\n孟公苦好客，下榻更奇士。\n卢遨踞龟殻，万事俱不理。\n夏衣始轻体，莲钱復靡靡。\n重酌黄冠师，依风且流征。",
        "dynasty": "宋",
        "collection_info": null
    },
    {
        "title": "二十七日同伯皋宿真隠二十八日寒食观昌甫诗恭叔所题字观中两树辛夷花甚大道士抚琴试新茗",
        "author": "韩淲",
        "content": "风日明寒食，古观辛夷花。\n冉冉山势转，寂寂溪流斜。\n摩挲旧题字，故人天之涯。\n尚余子皋子，与我同咨嗟。\n素抱安用摅，清弹啜新茶。",
        "dynasty": "宋",
        "collection_info": null
    },
    {
        "title": "中秋羽客相遇坐浮梁四鼓",
        "author": "韩淲",
        "content": "千古中秋月，夜深桥上看。\n玉溪湛无波，山静天宇宽。\n同来得羽人，趺坐白云寒。\n自谓脱尘鞅，谁知尚微官。\n隠隠见孤城，潺潺闻远滩。\n是身吾所寄，仙去亦不难。\n光芒星斗稀，云气时瀰漫。\n归来卧柴扃，形神转清安。",
        "dynasty": "宋",
        "collection_info": null
    },
    {
        "title": "酒熟",
        "author": "韩淲",
        "content": "意绪忽不整，瓮头新酒香。\n雨细起暝色，天低漏寒光。\n残花菊枝短，老叶枫树长。\n取醉乃吾事，山空欲清霜。",
        "dynasty": "宋",
        "collection_info": null
    },
    {
        "title": "庵邻王家两送酒来",
        "author": "韩淲",
        "content": "渴饮对空觞，俛仰自长喟。\n頼有田中邻，时时遣酒至。\n欢言斟酌之，感彼勤重意。\n漂母哀王孙，从古多此类。\n泽畔且行吟，春风尚堪醉。",
        "dynasty": "宋",
        "collection_info": null
    },
    {
        "title": "谢友人惠笋",
        "author": "韩淲",
        "content": "知我出山久，忘却山中味。\n持赠忽满奁，不惮少破费。\n抽萌有生意，抱节无嫩气。\n祇恐人已俗，食之又何谓。",
        "dynasty": "宋",
        "collection_info": null
    },
    {
        "title": "邻僧晚磬",
        "author": "韩淲",
        "content": "回风薄栖鸦，寒色倏已暝。\n禾收正行田，木落应掩径。\n市声频年稀，人迹中夜定。\n心懒隣更闲，僧窗有幽磬。",
        "dynasty": "宋",
        "collection_info": null
    },
    {
        "title": "赵主簿以许旌阳李八百像刻来因得二首  其一",
        "author": "韩淲",
        "content": "眇眇西山路，谁知许旌阳。\n余事断蛟尔，剑气聊自藏。\n羣阴养魑魅，往往常披猖。\n安得从其游，像刻不可忘。\n君能一弔古，摹遗劳持将。\n定非凡子须，相与弥慨慷。",
        "dynasty": "宋",
        "collection_info": null
    },
    {
        "title": "赵主簿以许旌阳李八百像刻来因得二首  其二",
        "author": "韩淲",
        "content": "萧萧八百洞，高安尚流传。\n谓李脱亦可，貌出真神仙。\n洗我短世悲，遐哉谓之玄。\n安得从其游，弃置尘垢羶。\n君能一弔古，摹归遗何偏。\n涧头霜叶寒，相与知其贤。",
        "dynasty": "宋",
        "collection_info": null
    },
    {
        "title": "海运",
        "author": "韩淲",
        "content": "春山非隠沦，乃作养生计。\n岂无轩裳心，盖欲了千岁。\n当其禀赋初，冲气甚微细。\n谁知忧患多，坐使百脉滞。\n海仙用奇语，安眠可元契。\n因之地炉暖，绵绵见根蒂。\n干坤一交泰，日月去昏翳。\n万事俱若遗，一身且康济。",
        "dynasty": "宋",
        "collection_info": null
    },
    {
        "title": "祝融吟",
        "author": "韩淲",
        "content": "绍熙三年冬，二十有五日。\n良月信城西，一火近千室。\n其间邸店多，吾亦仅六七。\n暮收五百钱，旦为十口实。\n兹乃例遭焚，隠忍不敢诘。\n閒常巷党人，意谓颇丰逸。\n高者即见鄙，下者但相疾。\n终岁纵栖栖，畴肯顾蓬荜。\n生产今泯焉，诸贤必能悉。\n祝融疑相吾，参元可同律。",
        "dynasty": "宋",
        "collection_info": null
    },
    {
        "title": "溪汛浮桥屡解",
        "author": "韩淲",
        "content": "潢潦涨梅润，五月三解桥。\n浸淫人尚可，恐泛新插苗。\n传闻钱塘湖，闵雨宸虑焦。\n玉帛走羣望，虎头潭荡摇。\n如何千里间，阳阴犹未调。\n干戈或底定，丰穰苏瘵凋。\n郊居茅茨湿，不过日寂寥。\n饥寒自常事，鷄鸣復萧萧。",
        "dynasty": "宋",
        "collection_info": null
    },
    {
        "title": "示儿",
        "author": "韩淲",
        "content": "士固贵诵说，人亦要力行。\n气质到深厚，心术尤分明。\n贵贱易迁变，是非多战争。\n直宜刚且正，无復弱而平。",
        "dynasty": "宋",
        "collection_info": null
    },
    {
        "title": "再示子文",
        "author": "韩淲",
        "content": "悌弟其谁家，懽然友于兄。\n饮我一杯酒，北客交旧情。\n凉雨清晚云，庭柯澹阴阴。\n席间长少集，文献各准绳。\n是岂小故哉，宜醉亦宜醒。",
        "dynasty": "宋",
        "collection_info": null
    },
    {
        "title": "叔逢尊兄同二犹子季夏奉先翁南山先生初忌祠事宿安固山房长侄赋诗和章盈握余时客峨下莫与省扫东望悲哽入秋乃能赓载随韵写情不敢自以为诗也",
        "author": "韩淲",
        "content": "诗筒南山来，缄题手亲揭。\n三年蓼莪废，楚怆不堪说。\n向来志显扬，岂不愿华烨。\n自量分予薄，敛退畏官热。\n所冀短日延，得奉兰羞洁。\n物聚斯有散，中岂长盍盍。\n吾翁烛此理，至言不苟发。\n谓宜发老更，前后祝哽噎。\n洞天俄趣还，玉锁一笑掣。\n百年会归尽，九原疑可作。\n伤心北冈松，长挂东岭月。\n遥闻朱炜末，省扫俎豆列。\n我独滞三峩，转烛半年别。\n一生未禅悦，静虑已朝彻。\n眷此顾復恩，追远倍悽切。\n阿兄抱渊静，诸阮更姱节。\n无忘溪翁铭，念念攸好德。\n灵源浚演迆，可使中遏绝。\n我虽懦不武，愤世能激烈。\n庶无忝所生，愿赋濂溪拙。",
        "dynasty": "宋",
        "collection_info": null
    },
    {
        "title": "晴窗",
        "author": "韩淲",
        "content": "晴窗已晨炊，趺坐焚清香。\n泥炉拥瓦缶，熟此蟹眼汤。\n茶甘泛松实，舌本味亦长。\n温乎气忽平，兀然梦相忘。",
        "dynasty": "宋",
        "collection_info": null
    },
    {
        "title": "壮志",
        "author": "韩淲",
        "content": "壮志老不已，抚剑斥宇宙。\n日月倏过眼，孰得百岁寿。\n只今忍困苦，不必羡贵富。\n盖代事业在，唾手可以就。",
        "dynasty": "宋",
        "collection_info": null
    },
    {
        "title": "二十六夜坐",
        "author": "韩淲",
        "content": "初霜涤余暖，山气何其明。\n水痕亦渐收，涧浅流不声。\n翔空有鸣鴈，肃肃已南征。\n人閒易为老，物引诚可惊。\n凭窗既危坐，出门復安行。\n夜晚村微火，得酒承满觥。\n且了读残书，理惬意逾平。",
        "dynasty": "宋",
        "collection_info": null
    },
    {
        "title": "身老",
        "author": "韩淲",
        "content": "酬应于外久，身老气亦馁。\n混沦一区宇，涵澄即渊海。\n雅俗诗书迁，炎冷岁节改。\n运转大化间，寿者亦何待。",
        "dynasty": "宋",
        "collection_info": null
    },
    {
        "title": "老面",
        "author": "韩淲",
        "content": "老面见达官，强附终不近。\n人之所以然，盖我无令闻。\n安富是其时，尊荣本其分。\n只合坐茅庐，灰堆埋牛粪。",
        "dynasty": "宋",
        "collection_info": null
    },
    {
        "title": "袖手",
        "author": "韩淲",
        "content": "袖手坐春昼，渊渊古井水。\n倦漉渊明巾，姑隠子綦几。\n沉冥极颠末，昭彻贵表裏。\n裕矣得失心，隘哉洗其耳。",
        "dynasty": "宋",
        "collection_info": null
    },
    {
        "title": "枕上",
        "author": "韩淲",
        "content": "收息卧晓枕，鸦声报天明。\n一檐隔市尘，便有嘈杂声。\n今晨雪如何，云何蝗不生。\n且愿蝗不生，明年谷价平。",
        "dynasty": "宋",
        "collection_info": null
    },
    {
        "title": "清坐四鼓",
        "author": "韩淲",
        "content": "僧窗耿清灯，秋虫入虚听。\n风收松声迴，夜息人籁定。\n清明养我神，湛寂见我性。\n万有虽自然，唯乐独也正。",
        "dynasty": "宋",
        "collection_info": null
    },
    {
        "title": "危坐",
        "author": "韩淲",
        "content": "寒灯梦初觉，危坐收此心。\n心亦合自收，无念即清深。\n举足尘埃起，盈颠霜雪侵。\n枯禅缚意马，练养无胎禽。",
        "dynasty": "宋",
        "collection_info": null
    },
    {
        "title": "偶兴  其一",
        "author": "韩淲",
        "content": "少小住京邑，不识世寒暖。\n欢来上高楼，但爱湖水满。\n所历辄忘归，其交亦常款。\n岂伊岁齿深，遂与境事断。\n萧萧宋□宅，赫赫金张馆。\n□坚多侠游，隠约出幽伴。\n胡为乎山中，长歌至于懒。",
        "dynasty": "宋",
        "collection_info": null
    },
    {
        "title": "偶兴  其二",
        "author": "韩淲",
        "content": "轻风度林杪，乱山啼子规。\n流水去无迹，茅檐雨霏微。\n乍暖復薄寒，时时整巾衣。\n炊烟晚色起，呼童掩柴扉。",
        "dynasty": "宋",
        "collection_info": null
    },
    {
        "title": "十四日推枕引酒信笔书此",
        "author": "韩淲",
        "content": "空云春昼长，明晦苦参错。\n连朝服衾枕，疲苶不可作。\n岂唯虑归舟，去没逢蛟鰐。\n卧闻耕桑家，种败蚕栖箔。\n忧来故耿耿，政尔须杯勺。\n酸甜无正味，聊以慰寂寞。\n譬如无絃琴，亦寓山水乐。",
        "dynasty": "宋",
        "collection_info": null
    },
    {
        "title": "偶成  其一",
        "author": "韩淲",
        "content": "南风吹时雨，襟抱忽然开。\n凭轩一长谣，清句亦满怀。\n当年沮溺心，自觉未为乖。\n桑麻涧上泉，何不返故栖。\n帝城尘埃中，隘巷多涂泥。\n摆落更奚道，强颜终莫谐。\n规规二十载，今日始知迷。\n仰视天宇高，归云去难回。",
        "dynasty": "宋",
        "collection_info": null
    },
    {
        "title": "偶成  其二",
        "author": "韩淲",
        "content": "淫淫梅子雨，靡靡上郭山。\n山既遶篱外，雨復湿窗间。\n林深叶葱蒨，地偏水潺湲。\n鹊噪鸡鸣午，风定白云还。",
        "dynasty": "宋",
        "collection_info": null
    },
    {
        "title": "偶成  其三",
        "author": "韩淲",
        "content": "逸此一寸心，养此七尺躯。\n寒往则暑来，日居而月诸。\n万古固寥远，百年乃须臾。\n仪秦徒纵横，唐虞祇都俞。",
        "dynasty": "宋",
        "collection_info": null
    },
    {
        "title": "偶成  其四",
        "author": "韩淲",
        "content": "重午是一节，芒种又一气。\n何因至怡悦，底事苦歔欷。\n园林无俗情，琴书有真味。\n贫者自为贫，贵者自为贵。",
        "dynasty": "宋",
        "collection_info": null
    },
    {
        "title": "偶感",
        "author": "韩淲",
        "content": "用物多则强，境熟气易定。\n壮胆骋寡见，迷情忽羣听。\n茫茫可与否，沓沓贤且佞。\n名利缠古今，孰不堕此径。\n驱驰每衝晓，展转直至暝。\n固肥尔室家，端繫我朝廷。\n身无百岁长，事有一日罄。\n留侯李邺侯，大似醉者醒。\n历久只两人，吾常喜深订。",
        "dynasty": "宋",
        "collection_info": null
    },
    {
        "title": "夏日思家林",
        "author": "韩淲",
        "content": "篱门绿阴合，涧水通流泉。\n日影过屋外，风声落山前。\n好客时时来，琴尊咏残编。\n余凉醒午醉，鸟语更清圆。",
        "dynasty": "宋",
        "collection_info": null
    },
    {
        "title": "林下",
        "author": "韩淲",
        "content": "林下寂无事，坐对春风晚。\n杜鹃啼一声，花落水流远。\n琴书送日月，胡能计行遯。\n自是得栖迟，奚敢事偃蹇。",
        "dynasty": "宋",
        "collection_info": null
    },
    {
        "title": "杂兴  其一",
        "author": "韩淲",
        "content": "清风穆然至，林影何其明。\n不知春已夏，池荷亦敷荣。\n展簟理竹榻，幽梦时自醒。\n起行散腰脚，气适无留情。",
        "dynasty": "宋",
        "collection_info": null
    },
    {
        "title": "杂兴  其二",
        "author": "韩淲",
        "content": "翾翾蝶粉白，气化随所之。\n人生事物间，自役应自知。\n赏心有余乐，即目无足悲。\n天运非偶然，神释形已疲。",
        "dynasty": "宋",
        "collection_info": null
    },
    {
        "title": "杂兴  其三",
        "author": "韩淲",
        "content": "云雷布凉雨，早稻叶翻翻。\n携锄走畦町，惜水不厌浑。\n吾方卧涧壑，人奚识丘园。\n望岁可以饱，高歌诵虞轩。",
        "dynasty": "宋",
        "collection_info": null
    },
    {
        "title": "杂兴  其四",
        "author": "韩淲",
        "content": "长沟护流沫，沙石拥声处。\n溯洄一镜凈，更觉云影住。\n不辞数鱼虾，甚欲下鸥鹭。\n夏气忻已深，今古本如故。",
        "dynasty": "宋",
        "collection_info": null
    },
    {
        "title": "杂兴  其五",
        "author": "韩淲",
        "content": "独立看流水，草树相因依。\n清回滩声长，碧下波影迟。\n人生老当敛，心口常自违。\n啼禽忽飞来，夏气今如兹。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "韩淲",
        "content": "人多愁不达，达则定无愁。\n不知所愁何，大半为身谋。\n爵服纵可贵，事业终悠悠。\n以兹旦暮心，且从山水游。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "韩淲",
        "content": "以我视彼心，当思我如彼。\n未必有所益，徒更纷纭尔。\n世道升降间，古今只一理。\n昧不知其然，如是而已矣。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "韩淲",
        "content": "当其未生时，孰知我能老。\n既老復须死，何其置怀抱。\n谈空与说妙，终古吻不燥。\n此身无厌生，得酒醉亦好。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "韩淲",
        "content": "儒者求专门，是岂为我儒。\n乡愿復不佳，必竟将何如。\n未有孔孟前，尧舜非着书。\n观书亦不恶，涂辙亦差殊。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "韩淲",
        "content": "四时景自足，何必写以诗。\n诗成句读间，不过我自知。\n但恐两眼昏，心识如乱丝。\n血气一耗散，逐物之所之。",
        "dynasty": "宋",
        "collection_info": null
    },
    {
        "title": "春日杂兴  其六",
        "author": "韩淲",
        "content": "种田图得米，终岁亦勤劳。\n当春把鉏犁，和风满东皋。\n岂忘水旱忧，流离至逋逃。\n未必可就食，往来徒嗷嗷。",
        "dynasty": "宋",
        "collection_info": null
    },
    {
        "title": "春日杂兴  其七",
        "author": "韩淲",
        "content": "士以科举计，本避农与商。\n谋利则皆然，役役真可伤。\n周之士也贵，里选而论乡。\n上人能用之，身尊道弥昌。",
        "dynasty": "宋",
        "collection_info": null
    },
    {
        "title": "春日杂兴  其八",
        "author": "韩淲",
        "content": "戎马纷羣寇，残害吾赤子。\n被之以礼乐，庶使保生齿。\n如火热水深，亦运之而已。\n治少乱则多，尧舜惟孝悌。",
        "dynasty": "宋",
        "collection_info": null
    },
    {
        "title": "春日杂兴  其九",
        "author": "韩淲",
        "content": "幽草清更佳，被花多白红。\n鸟啼蝴蝶乱，村村是春风。\n人无杯酒饮，不得此意融。\n春过夏将至，迤逦成秋冬。",
        "dynasty": "宋",
        "collection_info": null
    },
    {
        "title": "春日杂兴  其一○",
        "author": "韩淲",
        "content": "佛老多惰民，其书不如此。\n儒者读儒书，饮酒食肉耳。\n古人之糟粕，不过一片纸。\n不读亦自佳，徒以资口耳。",
        "dynasty": "宋",
        "collection_info": null
    },
    {
        "title": "春日杂兴  其一一",
        "author": "韩淲",
        "content": "古人善为治，焉得常继之。\n施为须臾间，乱之以参差。\n请观一岁年，阴晴每如兹。\n大抵正自难，君子易忧思。",
        "dynasty": "宋",
        "collection_info": null
    },
    {
        "title": "春日杂兴  其一二",
        "author": "韩淲",
        "content": "茫茫天地宽，山水多回礴。\n一山復一水，又尔为聚落。\n聚落成城郭，贵贱分忧乐。\n岂不知其然，何苦生厌薄。",
        "dynasty": "宋",
        "collection_info": null
    },
    {
        "title": "秋日杂兴  其一",
        "author": "韩淲",
        "content": "园荒无与鉏，草树暗如织。\n披榛理幽步，野气颇有力。\n坐令世网心，不动自然息。\n更见吾潩泉，无波莹岩色。",
        "dynasty": "宋",
        "collection_info": null
    },
    {
        "title": "秋日杂兴  其二",
        "author": "韩淲",
        "content": "木槿亚红淡，牵牛蔓青滋。\n露晞凉风入，陡觉居处宜。\n岩桂中秋蘂，篱菊重阳枝。\n何必春始荣，物物有其时。",
        "dynasty": "宋",
        "collection_info": null
    },
    {
        "title": "秋日杂兴  其三",
        "author": "韩淲",
        "content": "开轩散幽帙，今昔随所诣。\n何如彻名色，庶不涴声势。\n抚几聊自怡，髮牙易凋弊。\n安得同心人，相忘可忘世。",
        "dynasty": "宋",
        "collection_info": null
    },
    {
        "title": "秋日杂兴  其四",
        "author": "韩淲",
        "content": "亭亭鸡冠花，散出非所莳。\n色与秋日明，叶与秋庭媚。\n山閒人自稀，鸿鴈几时至。\n境象吾素知，茅茨下清吹。",
        "dynasty": "宋",
        "collection_info": null
    },
    {
        "title": "雨中杂兴  其一",
        "author": "韩淲",
        "content": "独吟不知秋，独坐不知晚。\n坐久颇撘陀，吟深或偃蹇。\n栖栖与世疎，默默去道远。\n澄渊无起波，长谷有绝巘。",
        "dynasty": "宋",
        "collection_info": null
    },
    {
        "title": "雨中杂兴  其二",
        "author": "韩淲",
        "content": "凉风固不恶，凉雨诚可佳。\n庭空鸟雀至，篱破藤蔓斜。\n倦体得支吾，睡眼失昏花。\n门前客能来，我亦留茶瓜。",
        "dynasty": "宋",
        "collection_info": null
    },
    {
        "title": "雨中杂兴  其三",
        "author": "韩淲",
        "content": "蛩吟四壁立，月过一窗閒。\n光明动音闻，此是我家山。\n才短仕固艰，气馁髮亦斑。\n人物与天运，初不苦相关。",
        "dynasty": "宋",
        "collection_info": null
    },
    {
        "title": "雨中杂兴  其四",
        "author": "韩淲",
        "content": "客来难共语，客去宁自孤。\n未能高远引，非斯其谁徒。\n寥寥同心人，一逝不可呼。\n渊明醉即眠，所以爱吾庐。",
        "dynasty": "宋",
        "collection_info": null
    },
    {
        "title": "雨中杂兴  其五",
        "author": "韩淲",
        "content": "枯禅未离喧，随俗或安雅。\n翻覆大化中，谁是长年者。\n同光须臾期，尘埃野马也。\n风亭木叶下，村村又秋社。",
        "dynasty": "宋",
        "collection_info": null
    },
    {
        "title": "春怀  其一",
        "author": "韩淲",
        "content": "蝴蝶为庄周，黄粱熟邯郸。\n蘧然一梦觉，茫茫天壤间。\n相推明日月，来往成暑寒。\n山林与钟鼎，胸中了不干。",
        "dynasty": "宋",
        "collection_info": null
    },
    {
        "title": "春怀  其二",
        "author": "韩淲",
        "content": "东风已飞花，绿叶生昼阴。\n呼童整春服，清溪一啸吟。\n时序遽如许，不知情浅深。\n夕阳忽在山，轻烟起沉沉。",
        "dynasty": "宋",
        "collection_info": null
    },
    {
        "title": "春怀  其三",
        "author": "韩淲",
        "content": "单舸下长川，相与两文士。\n欢然叩舷歌，激激响风水。\n山头秀松杉，城阴富桃李。\n周流至桥边，兴极笑而起。",
        "dynasty": "宋",
        "collection_info": null
    },
    {
        "title": "春怀  其四",
        "author": "韩淲",
        "content": "浇淳固一致，大抵务归厚。\n百年草栖尘，孔孟已无有。\n书不求甚解，又不喜饮酒。\n宦情随牒移，庸能累身口。",
        "dynasty": "宋",
        "collection_info": null
    },
    {
        "title": "春怀  其五",
        "author": "韩淲",
        "content": "潺潺涧声清，杳杳一径静。\n晴鸠唤雨鸠，屋角自相应。\n佳处无时无，领略在吾兴。\n万理钟自然，名物可争竞。",
        "dynasty": "宋",
        "collection_info": null
    },
    {
        "title": "春怀  其六",
        "author": "韩淲",
        "content": "万言一杯水，驰辩漫摛藻。\n饰智以惊愚，去盗亦有道。\n吾衰梦周公，青春镜中老。\n富贵亲戚畏，位高金多好。",
        "dynasty": "宋",
        "collection_info": null
    },
    {
        "title": "秋怀  其一",
        "author": "韩淲",
        "content": "人生一世间，百年几晴阴。\n贵贱无定在，岁月徒自深。\n世路有夷险，宦业多升沉。\n未能率此性，于何不动心。\n在彼犹在己，视古犹视今。\n不须问行藏，且图豁胸襟。\n邻翁有酒不，对我成清斟。",
        "dynasty": "宋",
        "collection_info": null
    },
    {
        "title": "秋怀  其二",
        "author": "韩淲",
        "content": "小雨不肯晴，烟中犹霢霂。\n出门泥未干，枯柳弄微绿。\n皇皇欲何之，君子贵谨独。\n屋上幸有山，屋边亦种木。\n西风遶东篱，秋来更多菊。\n采撷升中堂，悠然兴自足。\n断絃尚何问，鸾胶有谁续。\n居今实思古，孜孜慕前躅。",
        "dynasty": "宋",
        "collection_info": null
    },
    {
        "title": "秋怀  其三",
        "author": "韩淲",
        "content": "虚堂倚修竹，冷冷自苍翠。\n东轩亦不恶，小山发丛桂。\n残蝉犹啾啁，新鴈已嘹唳。\n抚几怜岁华，何用苦文字。\n颜子曲肱眠，陶令日日醉。\n鄙哉乘时者，急急死名利。\n百年归山丘，等无身口累。",
        "dynasty": "宋",
        "collection_info": null
    },
    {
        "title": "秋怀  其四",
        "author": "韩淲",
        "content": "我爱渊明诗，超出俗调度。\n执卷良自羞，在手不忍去。\n有时成诵之，行歌倚松树。\n好风从西来，潇然尚何虑。\n三叹或已暮，不知衣上露。\n俗物忽败人，苍茫认归路。",
        "dynasty": "宋",
        "collection_info": null
    },
    {
        "title": "秋怀  其五",
        "author": "韩淲",
        "content": "秋月从天来，照人光清寒。\n起舞或四顾，夜色明飞栏。\n举杯与之笑，不知颓玉山。\n醉倒復自起，挥手扪天关。\n衡门终局促，空戴头上冠。\n焉得万里沙，校猎驰雕鞍。",
        "dynasty": "宋",
        "collection_info": null
    },
    {
        "title": "秋怀  其六",
        "author": "韩淲",
        "content": "读书求甚解，汲汲何时已。\n纷然四海间，臭味少相似。\n人谁识致知，人谁务穷理。\n不专尚空言，但祇事苛礼。\n曾莫如老庄，犹解究生死。\n斯文今沦亡，吁嗟乎余子。",
        "dynasty": "宋",
        "collection_info": null
    },
    {
        "title": "秋怀  其七",
        "author": "韩淲",
        "content": "壮士不逢时，失身杂蓬蒿。\n出门仰天笑，入门復悲号。\n骥騄无时无，谁为九方皋。\n两鬓空未白，脱落已萧骚。\n博文事华藻，驰辨如波涛。\n持此可求进，义命畏所操。\n虽于交游间，好客时一遭。\n握手或对榻，气岸两相高。\n奈此穷困何，耕凿敢辞劳。\n从渠肉食者，厌薄一世豪。\n富哉汉公卿，朝夕醉醇醪。",
        "dynasty": "宋",
        "collection_info": null
    },
    {
        "title": "秋怀  其八",
        "author": "韩淲",
        "content": "天命有生死，人事有盛衰。\n亘古每如此，一致该百为。\n墨翟非达道，徒尔悲练丝。\n寥寥千载间，圣贤眼中稀。\n悠悠水东逝，忽忽日西驰。\n为学苟未至，于人犹可思。\n发言一不善，虽马亦难追。\n修身撰良辰，浩然排忧悲。",
        "dynasty": "宋",
        "collection_info": null
    },
    {
        "title": "秋怀  其九",
        "author": "韩淲",
        "content": "出门溪上行，山苍波渺渺。\n渔子隠岸隈，樵者来木杪。\n时当宿雨霁，露滴秋风晓。\n晨光明朝暾，佳处殊不少。\n达观宇宙间，城邑何褊小。",
        "dynasty": "宋",
        "collection_info": null
    },
    {
        "title": "秋怀  其一○",
        "author": "韩淲",
        "content": "忆昔武夷君，邀我相翱翔。\n舟游九曲溪，授以却老方。\n岂知一别后，蹉跎客他乡。\n空余清夜梦，幔亭发林芳。\n会须寻旧游，仙家日月长。\n弃置烟火食，岩前有囷仓。",
        "dynasty": "宋",
        "collection_info": null
    },
    {
        "title": "秋怀  其一一",
        "author": "韩淲",
        "content": "秋来事幽讨，发兴不能休。\n此身幸未老，焉能营菟裘。\n西山发秀色，南涧渟清流。\n山水无尽藏，似足供我谋。\n天然有奇妙，不待人力修。\n光景逐昏旦，节物因春秋。\n吏事非吾乐，世态非吾忧。\n耕凿图饮食，蚕缲作衾裯。\n更愿长丰登，庶几足所求。",
        "dynasty": "宋",
        "collection_info": null
    },
    {
        "title": "妾薄命",
        "author": "韩淲",
        "content": "朝随双鸳鸯，暮为孤凤凰。\n春风顾盼间，罗帐生辉光。\n金盘荐玉食，王母持雕觞。\n能得几时好，顷刻成参商。\n夜月满空阶，余香在衣裳。\n人生喜懽乐，失计易沮伤。\n本谓荣九族，旦夕如金张。\n一身乃命薄，粉泪空彷徨。\n应羡里闾间，百岁同糟糠。\n悔不祇从媒，随分作妻房。",
        "dynasty": "宋",
        "collection_info": null
    },
    {
        "title": "东山吟",
        "author": "韩淲",
        "content": "谢安久不作，东山尚谁论。\n当年拥鼻吟，几为妻子昏。\n抚筝挽其鬚，慷慨徒尔言。\n诸儿淝水功，折屐心已烦。\n后来名字传，江左犹知尊。\n李白王介甫，二诗至今存。\n吾行樟丘野，迤逦怀德村。\n有客理花草，开径于樊园。\n云是爱閒者，衣冠安石孙。\n一见邀我留，取酒置盘飧。\n世有斯人欤，岂受车马喧。\n悠哉扁榜佳，碑板见渊源。\n因之重叹息，老语不敢吞。\n相与保初志，春秋燕鷄豚。",
        "dynasty": "宋",
        "collection_info": null
    },
    {
        "title": "效齐梁体",
        "author": "韩淲",
        "content": "徘徊碧山崦，想像碧山人。\n落日寒未昏，飞鸿过之频。\n自视悖俗姿，忍与众小邻。\n一朝入圣门，毕世遗清尘。\n只今崖边松，可以经千春。",
        "dynasty": "宋",
        "collection_info": null
    },
    {
        "title": "读鲍谢诗  其一",
        "author": "韩淲",
        "content": "山水能娱人，清气溢方州。\n曳杖僧坊侧，积潦看横流。\n风光草际变，云物天中浮。\n士岂悉慕蔺，吾其不梦周。\n缅邈五柳陶，归来事西畴。",
        "dynasty": "宋",
        "collection_info": null
    },
    {
        "title": "读鲍谢诗  其二",
        "author": "韩淲",
        "content": "昼日夏方永，逝波川上惊。\n摇毫抒情思，莫知蛙黾鸣。\n老身偃仰间，遐心尚何征。\n顾步得所逢，挥手疑过清。\n黄流潏断港，青柳散前荣。\n夫我自荜门，伊人满芜城。\n景急语勿缓，混茫风雅生。",
        "dynasty": "宋",
        "collection_info": null
    },
    {
        "title": "读渊明饮酒诗",
        "author": "韩淲",
        "content": "山水幽绝处，吾亦难为情。\n此道世莫讲，肯计身后名。\n徇名与逃名，俱若可怜生。\n百年能几何，大半宠辱惊。\n醒醉一昭彻，本来孰亏成。",
        "dynasty": "宋",
        "collection_info": null
    },
    {
        "title": "次韵斯远和答昌甫读谪仙诗  其一",
        "author": "韩淲",
        "content": "琴樽发清谣，老眼度閒日。\n君侯句愈奇，天然去雕织。\n得诗喜欲舞，此意越今昔。\n一从陶谢远，谁復见真迹。\n直疑天地来，不在口耳觅。\n扶摇九万鹏，天池可同息。\n章泉泉水清，为我洗胸臆。\n绿叶青春深，夜月梦遥夕。",
        "dynasty": "宋",
        "collection_info": null
    },
    {
        "title": "次韵斯远和答昌甫读谪仙诗  其二",
        "author": "韩淲",
        "content": "酴醿落香雪，杨柳生野烟。\n东风过寒食，物色谁能怜。\n清晨沐兰芳，夷心玉景篇。\n万象春和中，霞佩璆锵然。",
        "dynasty": "宋",
        "collection_info": null
    },
    {
        "title": "次韵斯远和答昌甫读谪仙诗  其三",
        "author": "韩淲",
        "content": "矫首灵山南，远目水溪东。\n溪山春正浓，胜事还当穷。\n佳人天一方，欲见无由逢。\n倚楼与下榻，二士腾高风。\n安得两鳬舄，或杖一枝筇。\n游戏相征逐，老我百岁中。",
        "dynasty": "宋",
        "collection_info": null
    },
    {
        "title": "读韦苏州诗呈申之兼示八侄直之",
        "author": "韩淲",
        "content": "结髮游上国，煌煌开吴京。\n州檄易湖海，所至尘虑婴。\n焉知二十载，潦倒还重经。\n亲党劳行役，朋来展交情。\n登临共翔集，离阔独怔营。\n暑气晓犹敛，堤水散新萍。\n得理景无违，安时事逾轻。",
        "dynasty": "宋",
        "collection_info": null
    },
    {
        "title": "五思  其一",
        "author": "韩淲",
        "content": "我思列岫亭，秋光满灵山。\n地高出林荡，下视城邑间。\n有时坐终日，邻僧亦往还。\n屋头木蓊蓊，砌下菊斑斑。\n放此麋鹿心，炼彼冰雪颜。\n今日復何日，驱驰未能闲。",
        "dynasty": "宋",
        "collection_info": null
    },
    {
        "title": "五思  其二",
        "author": "韩淲",
        "content": "我思南涧水，秋雨涨白苹。\n但见禽鸟啼，少值城市人。\n倚杖独照影，幽怀寄闲身。\n潺潺泻尘旧，汩汩来清新。\n濯缨江滨渔，洗耳颍阳真。\n长安多飞埃，乃復在兹辰。",
        "dynasty": "宋",
        "collection_info": null
    },
    {
        "title": "五思  其三",
        "author": "韩淲",
        "content": "我思灵井幽，山围路高远。\n青山四面合，风声自迴返。\n时携一尊酒，坐石至昏晚。\n岚光发深窦，翠色明绝巘。\n荒寒集鹇鹧，渊澄见鲿鰋。\n年来事寸禄，扪心愧嵇阮。",
        "dynasty": "宋",
        "collection_info": null
    },
    {
        "title": "五思  其四",
        "author": "韩淲",
        "content": "我思玉溪流，松山日涵碧。\n舟人相上下，樯竿倚沙石。\n出门无百步，饭饱时散策。\n波寒逼衣屦，空翠润巾帼。\n道上逢渔樵，庵前唯道释。\n此趣久已成，何因甘役役。",
        "dynasty": "宋",
        "collection_info": null
    },
    {
        "title": "五思  其五",
        "author": "韩淲",
        "content": "我思鹤山路，田间望青苍。\n忽到绝壁下，春风散林芳。\n气暖石色润，崖穴如蜂房。\n想像仙人来，宜有隠者藏。\n泉鸣万丈渊，云遶千仞岗。\n老矣当结茅，无为恋周行。",
        "dynasty": "宋",
        "collection_info": null
    },
    {
        "title": "滕黄梅遗鲍参军集",
        "author": "韩淲",
        "content": "商秋散惊飈，嘉客木兰舟。\n停桡以遵渚，意邈语绸缪。\n遗我鲍照诗，遐叹睇前修。\n徂年易为急，悯默泾渭流。",
        "dynasty": "宋",
        "collection_info": null
    },
    {
        "title": "闲借云笈七籤",
        "author": "韩淲",
        "content": "一从寇谦之，祖尚张道陵。\n湮芜五千言，庄列亦不明。\n荒哉神仙家，方伎刘向评。\n存想与炉竈，后世徒营营。\n吾从云笈书，七籤岂其情。\n山閒焚妙香，君房天禧经。\n叩齿理玉池，天风韵流铃。\n玉历眇延康，尘劫无足惊。",
        "dynasty": "宋",
        "collection_info": null
    },
    {
        "title": "自库中归翻书有感",
        "author": "韩淲",
        "content": "身形厌老大，急以书自娱。\n经史随手翻，于我皆不虚。\n彼人骨已朽，今人復何如。\n百年皆强营，圣贤岂非疎。",
        "dynasty": "宋",
        "collection_info": null
    },
    {
        "title": "章抚干诗编",
        "author": "韩淲",
        "content": "诗道古所重，诗篇今不难。\n寂寥建安来，尚有李杜坛。\n齐梁小儿体，往往不足观。\n君侯贤关秀，磊落夜光寒。\n簸弄豪侠窟，洗涤儒腐酸。\n连编忽堕前，惘然失悲欢。\n金华三洞高，东流五百滩。\n乃能收拾之，尽归一毫端。\n惜我保社人，未同把檀栾。\n挥絃送飞鸿，悠悠发清弹。",
        "dynasty": "宋",
        "collection_info": null
    },
    {
        "title": "书林",
        "author": "韩淲",
        "content": "卢仝五千卷，邺侯三万轴。\n二人书虽多，颠倒俱在腹。\n吾当思其然，岂肯泛然读。\n李侯真名家，玉川惟破屋。\n至今数唐贤，未易可追逐。\n谁谓柯山西，魏氏追望族。\n衣冠照楼观，再世新卜筑。\n中有简编地，仍復种修竹。\n斯远吾所敬，作记不碌碌。\n发挥书林趣，足以濯心目。\n伟哉父子间，抱负如韫椟。\n要当大所施，致主锡民福。\n想见翻经时，一下十行速。\n先得我心同，闻韶心忘肉。",
        "dynasty": "宋",
        "collection_info": null
    },
    {
        "title": "黄子功云入吴晒书因以诒之",
        "author": "韩淲",
        "content": "吾人聚集地，常刺俗子眼。\n过岂彼之是，亦乃此之简。\n君行往西湖，晒书理碑版。\n必入鹓鹭羣，百事当一莞。\n所抱才志高，天衢復何赧。\n勿谓舍瑟希，异乎三子撰。\n清风炫崇桃，遽尔疎酒盏。\n其与物为春，至道嫌择拣。",
        "dynasty": "宋",
        "collection_info": null
    },
    {
        "title": "夜过霞山看赵百醉诗刻及诸名胜跋语  其一",
        "author": "韩淲",
        "content": "抚我百醉诗，把此一杯酒。\n水南撼霜飈，山月復在牖。\n禅家话三三，伯主约九九。\n得友良独难，呻吟倍搔首。",
        "dynasty": "宋",
        "collection_info": null
    },
    {
        "title": "夜过霞山看赵百醉诗刻及诸名胜跋语  其二",
        "author": "韩淲",
        "content": "钟声殷空山，灯影照隻字。\n区中无妙心，天外有能事。\n消长以隆替，昏旦而寤寐。\n白夫阮籍眼，拥矣谢安鼻。",
        "dynasty": "宋",
        "collection_info": null
    },
    {
        "title": "题赵四行卷",
        "author": "韩淲",
        "content": "淡泊梅都官，苦硬孟东野。\n韩欧舒而明，徐吕平而雅。\n健阔到应刘，高深望屈贾。\n章泉有斯人，身寄玉山下。",
        "dynasty": "宋",
        "collection_info": null
    },
    {
        "title": "近从校书得太玄今又得蜀本欧阳文",
        "author": "韩淲",
        "content": "本朝二百年，古文盛欧阳。\n平生几讨论，皓首诵山房。\n谁知落宦网，不暇相携将。\n旦旦药市游，夜夜隘巷藏。\n黄沙扑几席，细尘污衣裳。\n欲从人乞之，嗫嚅但彷徨。\n珍重李校书，爱我穷词章。\n假借復取赠，转觉厚意长。\n聊穷述作心，轲愈参翱翔。\n向来太玄经，遗我喜若狂。\n昼夜测中养，至今迷三方。\n二书或有尽，盛德胡能忘。",
        "dynasty": "宋",
        "collection_info": null
    },
    {
        "title": "僧窗观斯远诸公诗",
        "author": "韩淲",
        "content": "春风起春雪，山路寒阴阴。\n梅花岂不开，立行寻我吟。\n同来者谁欤，林泉洁烦襟。\n摩挲僧窗题，悠悠故人心。",
        "dynasty": "宋",
        "collection_info": null
    },
    {
        "title": "题梅溪橘阁词",
        "author": "韩淲",
        "content": "霜叶柳塘风，烟蘂梅溪渡。\n茅店问村醪，未许空归去。\n倚杖小裴回，写我吟边句。\n醉眼復何之，落日孤鸿处。",
        "dynasty": "宋",
        "collection_info": null
    },
    {
        "title": "晁十哥出旧藏书画",
        "author": "韩淲",
        "content": "因过竹院酒，共看竹院书。\n坐中半北客，南渡百年余。\n叶大栀子肥，橘树正扶疎。\n云雷送风雨，微凉入衣裾。\n谈谐各锋起，才气色敷腴。\n道古不如今，抱德或若愚。\n洗琖勿促迫，开襟且须臾。\n达人要领会，兴逸奚可辜。",
        "dynasty": "宋",
        "collection_info": null
    },
    {
        "title": "题赵希远小景",
        "author": "韩淲",
        "content": "春风吹绿树，占断江头路。\n水暖浴鸳鸯，汀沙澹吞吐。\n断取置转庵，又作笔下句。\n长安红尘中，相对得幽趣。",
        "dynasty": "宋",
        "collection_info": null
    },
    {
        "title": "纪梦",
        "author": "韩淲",
        "content": "秋深夜自清，扬扬梦初成。\n短衣山麓间，羽客争将迎。\n同行得佳伴，意气还相倾。\n或有设食者，窗几皆虚明。\n恍然忽已觉，此身微官萦。\n只今閒且散，心胡为未平。\n尚復带孥累，徒羡高举轻。\n方外多高人，箪瓢思远征。",
        "dynasty": "宋",
        "collection_info": null
    },
    {
        "title": "怀古  其一",
        "author": "韩淲",
        "content": "近城人语杂，深山人语少。\n重露滴烟岚，野水见鱼鸟。\n稻粱丰稔外，耕凿愿温饱。\n所以桃源人，不与外人道。",
        "dynasty": "宋",
        "collection_info": null
    },
    {
        "title": "怀古  其二",
        "author": "韩淲",
        "content": "少壮既奚为，老矣復难强。\n紫芝未必仙，采之亦可饷。\n耆耄八九十，道可无俯仰。\n所以商山人，辞汉宁独往。",
        "dynasty": "宋",
        "collection_info": null
    },
    {
        "title": "玉山村民斲石为砚仲至以诗来索次韵",
        "author": "韩淲",
        "content": "谁欤赋奇诗，索我玉山研。\n产石斲未久，所落荒野县。\n如公笔阵高，岂足供法战。\n聊堪用鷄毛，滴水共贫贱。\n市价亦不争，百钱可营缮。\n包提偶到吴，取诮畏俗谚。\n胡为而好此，感叹殊恋恋。\n徒咏绝妙词，旧事记黄绢。",
        "dynasty": "宋",
        "collection_info": null
    },
    {
        "title": "次韵喻学士",
        "author": "韩淲",
        "content": "世味日以陋，莫能商古今。\n伐异或党同，嘈杂非正音。\n我生逢百罹，倍觉空苦心。\n堂堂玉泉家，源委非蹄涔。\n君尤挺特操，气宇清且深。\n相逢清河桥，万感成清斟。\n发挥所兴寄，倾倒所译寻。\n谁谓南渡久，而闻正始吟。\n黄华明露高，风迴雨垂阴。\n白髮生已多，只合同投簪。",
        "dynasty": "宋",
        "collection_info": null
    },
    {
        "title": "次韵斯远雨中",
        "author": "韩淲",
        "content": "寻幽我良久，步步生白云。\n沿潭转长亩，剥啄枫下门。\n人胜地逾佳，语到声成文。\n纷乎彼城市，有耳胡用闻。\n夜雨发奇观，檐溜迷幽芬。\n我尔本何事，今昔奚所分。\n拥炉挹名酒，抚几瞩伟文。\n耿耿岁欲晚，姑从野梅论。",
        "dynasty": "宋",
        "collection_info": null
    },
    {
        "title": "次韵郑御带苦热",
        "author": "韩淲",
        "content": "家山玉溪头，熏风水流烟。\n小亭午梦余，清耳晚树蝉。\n本拟老林下，萧散无穷年。\n岂知一左计，薄宦能几钱。\n尘埃京毂底，僦舍万井连。\n值此长夏热，愈觉归为贤。\n故人忽念我，乐共湖山缘。\n昨夜復大雨，乘凉吟欲颠。",
        "dynasty": "宋",
        "collection_info": null
    },
    {
        "title": "次韵昌甫  其一",
        "author": "韩淲",
        "content": "人物本如云，八俊更三君。\n山风吹夏箨，苍雪落纷纷。\n专壑紫苔古，掩关青竹深。\n据高梧而瞑，新蝉助长吟。\n斸土烧萌茁，惩羹且一餐。\n竹新明眼句，持答愧琅玕。\n千岁支床龟，团蒲纸帐为。\n髮梳晨粥后，梅有隔窗枝。\n未腊灵山白，溪南只独看。\n章泉两峰雪，应更地炉寒。",
        "dynasty": "宋",
        "collection_info": null
    },
    {
        "title": "次韵昌甫  其二",
        "author": "韩淲",
        "content": "涧冷浮冰澌，深居坐堆灰。\n纷然自积雪，怀哉復怀哉。\n儿女强解事，走蹈风雪裏。\n那知病骨酸，常日懒起止。\n幽忧底穷尽，抖擞时一拨。\n鸿飞声冥冥，本是淡生活。\n山深已辟尘，雪中清人心。\n飞鸟绝尚可，空花翳阴阴。\n寒更数历然，其如雪夜何。\n长言与短调，瑞峰清气多。",
        "dynasty": "宋",
        "collection_info": null
    },
    {
        "title": "十日上饶次韵",
        "author": "韩淲",
        "content": "菊开即重阳，蝶愁何必论。\n今朝县斋冷，松竹照清樽。\n雅致信无极，世俗惭不根。\n为酬夜来吟，请从陶令言。",
        "dynasty": "宋",
        "collection_info": null
    },
    {
        "title": "次韵斯远见怀",
        "author": "韩淲",
        "content": "一树梅花发，窗前耿寒宵。\n我舞影零乱，哦诗江动摇。\n田收粗可饭，岁暮岂无谣。\n山中烟雾合，水阔雪霜消。",
        "dynasty": "宋",
        "collection_info": null
    },
    {
        "title": "次韵施仲益",
        "author": "韩淲",
        "content": "饭了寻茗事，一啜兴未阑。\n更作建焙春，汤熟沉燎间。\n僧窗对诗人，与我溪涧閒。\n要是有余味，云轻鸟飞还。",
        "dynasty": "宋",
        "collection_info": null
    },
    {
        "title": "次韵",
        "author": "韩淲",
        "content": "交道弃如土，利害俱成风。\n士夫无宿业，反不类贱工。\n平陆渺成江，千载生杰雄。\n阮籍未云达，黔娄安知穷。",
        "dynasty": "宋",
        "collection_info": null
    },
    {
        "title": "十五日将入章泉上饶有句次韵",
        "author": "韩淲",
        "content": "上郭绵绵山，夹路悠悠水。\n寻春问诗翁，兴寄岂有已。\n持觞得茂宰，抵掌笑行止。\n坐中呼乌乌，酒酣徒热耳。",
        "dynasty": "宋",
        "collection_info": null
    },
    {
        "title": "次韵景瑜  其一",
        "author": "韩淲",
        "content": "已是山中人，只问山中友。\n水仙官梅花，霜浓盛开否。\n灵山阁之前，溪山堂之后。\n竹裏春山亭，冬深几诗酒。",
        "dynasty": "宋",
        "collection_info": null
    },
    {
        "title": "次韵景瑜  其二",
        "author": "韩淲",
        "content": "从昔秋风起，骚人感兴同。\n霞收滕阁外，云落楚台中。\n寂寂无言说，纷纷有事功。\n漂流水南住，相望屋西东。",
        "dynasty": "宋",
        "collection_info": null
    },
    {
        "title": "十三日次韵春伯",
        "author": "韩淲",
        "content": "忍浣城郭尘，来访南豅友。\n留连既听雨，放浪亦市酒。\n谁知桂满门，自觉香在手。\n秋思今如何，闲吟为之久。",
        "dynasty": "宋",
        "collection_info": null
    },
    {
        "title": "施教授以诗送药饵次韵谢之",
        "author": "韩淲",
        "content": "穷居寡所谐，懒顾形与影。\n谁欤药石我，冉冉惊老景。\n开奁发珍剂，更以珠玉并。\n三叹得效方，因之倍修省。",
        "dynasty": "宋",
        "collection_info": null
    },
    {
        "title": "次韵昌甫所寄因答施仲益且寄斯远  其一",
        "author": "韩淲",
        "content": "平生所交友，岂曰不数人。\n但恐莫我知，可疎不可亲。\n人如李仲元，人如郑子真。\n相望无百里，犹得奉清尘。",
        "dynasty": "宋",
        "collection_info": null
    },
    {
        "title": "次韵昌甫所寄因答施仲益且寄斯远  其二",
        "author": "韩淲",
        "content": "三子者之撰，孰辨主与宾。\n富贵非所恶，古道多贱贫。\n要是一世士，必有千载人。\n渊乎章泉水，高会聚荀陈。",
        "dynasty": "宋",
        "collection_info": null
    },
    {
        "title": "次韵昌甫所寄因答施仲益且寄斯远  其三",
        "author": "韩淲",
        "content": "尝看晋宋语，无忌酷似舅。\n焉如施与徐，共学乃师友。\n固应在同声，亦何苦遗臭。\n我独乏雅正，蓬心乱苗莠。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "人梅两相得，雪云阴復开。\n此时对自足，朝夕为谁催。\n逢花既攀折，寻香试徘徊。\n山意动诗兴，优哉而悠哉。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "留诗炼字稳，读者无此识。\n共看庭前桂，不改旧时碧。\n洗盏取酒来，饮尽莫留滴。\n醉后气易平，长哦对泉石。",
        "dynasty": "宋",
        "collection_info": null
    },
    {
        "title": "次韵成季道中  其一",
        "author": "韩淲",
        "content": "苍然山抱溪，游子意何主。\n雪残崖下日，风落泉上雨。\n严陵固莫及，玄英亦堪数。\n岚静白云深，扁舟过汀渚。",
        "dynasty": "宋",
        "collection_info": null
    },
    {
        "title": "次韵成季道中  其二",
        "author": "韩淲",
        "content": "乘流下东吴，耳目眩滩水。\n篷欹舟荡兀，柁正缆迤逦。\n晓离林薄傍，晚着沙石裏。\n缩头鹅鴈眠，时时忽惊起。",
        "dynasty": "宋",
        "collection_info": null
    },
    {
        "title": "二十七日置酒饯昌甫雪作次张上饶韵",
        "author": "韩淲",
        "content": "朅来固意惬，倏去诚愿违。\n敢云一语是，未省百事非。\n春雪遽落落，春花亦菲菲。\n举手酬座人，酒美翁不归。",
        "dynasty": "宋",
        "collection_info": null
    },
    {
        "title": "次韵吴推官独游南岩寺  其一",
        "author": "韩淲",
        "content": "独游有妙理，拓落空自知。\n丘壑始晴日，涧溪轻暑时。\n胡床看题字，佛屋思咏诗。\n宜非车马喧，得以同襟期。",
        "dynasty": "宋",
        "collection_info": null
    },
    {
        "title": "次韵吴推官独游南岩寺  其二",
        "author": "韩淲",
        "content": "丛深集幽鸟，荒翳无来人。\n崖上滴乳泉，崖外栖缁尘。\n在此本如旧，相彼徒争新。\n应当学金仙，永断贪痴嗔。",
        "dynasty": "宋",
        "collection_info": null
    },
    {
        "title": "辛卿有言雨则清润晴则清和昌甫因为五字次韵呈之",
        "author": "韩淲",
        "content": "雅俗岂殊调，今古信一时。\n晴雨草木长，摸索皆我诗。\n善来子赵子，身世忽若遗。\n顾瞻绝代人，乘闲有幽期。\n和润见名理，处处清气随。\n坐卧泉乱鸣，孟夏凉侵肌。\n睡余供茗事，禅榻鬓成丝。\n进退出处间，何心玩易羲。",
        "dynasty": "宋",
        "collection_info": null
    },
    {
        "title": "再赋呈斯远",
        "author": "韩淲",
        "content": "鹏鷃各相命，谁非逍遥游。\n何足控抟处，冯生一虚舟。\n老身缚微官，是气空横秋。\n岁月如斯夫，对君那得愁。\n啸歌遡流光，更上大堤头。\n好风从东来，孤怀眇难收。",
        "dynasty": "宋",
        "collection_info": null
    },
    {
        "title": "伯皋自永丰见过次韵",
        "author": "韩淲",
        "content": "熏风入家林，共坐满窗绿。\n交游情致深，景物岁月速。\n伤哉利名者，冰炭恣寒燠。\n既已随颓波，一失不可復。\n较其心迹微，能异几禽犊。\n吾侪事幽讨，得兴万虑足。\n相羊山水间，处处堪悦目。\n君来叩蓬户，离羣久居独。\n道故惊变迁，忧时见翻覆。\n且听歌声长，前村正樵牧。",
        "dynasty": "宋",
        "collection_info": null
    },
    {
        "title": "次韵斯远夜归",
        "author": "韩淲",
        "content": "看梅集池舘，风雨中夜归。\n当君扶舆际，是我寻梦时。\n山气既巃嵸，晨光且熹微。\n倏来五字工，亟读起披衣。",
        "dynasty": "宋",
        "collection_info": null
    },
    {
        "title": "刘簿之婿游以诗来见且持昌甫书和韵答之",
        "author": "韩淲",
        "content": "空山落黄叶，天寒鸿雁鸣。\n敲门袖诗来，一见喜且惊。\n清扬固不凡，雅意方流行。\n如天两曜奔，如水百渎倾。\n是中有妙寄，冰翁必能名。",
        "dynasty": "宋",
        "collection_info": null
    },
    {
        "title": "次昌甫韵",
        "author": "韩淲",
        "content": "人物曾几何，岁月良不待。\n秋深动金石，夜久生竽籁。\n凉知神观回，静胜语嘿对。\n悠悠苔竹轩，语短莫能载。",
        "dynasty": "宋",
        "collection_info": null
    },
    {
        "title": "次韵林教授见别",
        "author": "韩淲",
        "content": "老我成漫仕，世事马牛风。\n投身逐毫末，益愧多田翁。\n乘春欲东游，肯问行李穷。\n溪干富桃李，花光眩晴空。\n停桡一举首，壮气犹如虹。\n灵山正崔嵬，半在返照中。\n行藏岂人定，忠诚本天通。\n但顾行未实，奚论报必丰。\n君诗多隽永，三年几相从。\n山亭酌别酒，舟车復西东。\n余情尚酬句，岁月双鬓蓬。\n黄髮爱玉体，书来置邮筒。",
        "dynasty": "宋",
        "collection_info": null
    },
    {
        "title": "次韵林教授",
        "author": "韩淲",
        "content": "终朝雨清润，坐啸青林中。\n戍楼千鼓传，殷殷闻冬冬。\n敢为城市远，犹喜声迹通。\n诗成赋幽愤，志岂终困穷。\n兴言古达者，鹿门有庞翁。\n此话世莫知，因公悦心胸。",
        "dynasty": "宋",
        "collection_info": null
    },
    {
        "title": "次韵昌甫仲春读谪仙诗  其一",
        "author": "韩淲",
        "content": "年年最佳处，韶艳三春光。\n顾我憔悴人，岂不能自强。\n拂拭整春服，行歌发清商。\n山头山花开，花底还举觞。\n欢来为之醉，身世忽若忘。\n笑指深林中，崇兰有国香。",
        "dynasty": "宋",
        "collection_info": null
    },
    {
        "title": "次韵昌甫仲春读谪仙诗  其二",
        "author": "韩淲",
        "content": "花嫩得雨开，花老得雨落。\n开落须臾期，人生任相谑。\n红花春融融，白花春漠漠。\n春色正可娱，逢花快杯酌。",
        "dynasty": "宋",
        "collection_info": null
    },
    {
        "title": "次韵昌甫仲春读谪仙诗  其三",
        "author": "韩淲",
        "content": "苔竹雨浪浪，章泉水涓涓。\n是中春晴时，瑞峰生紫烟。\n幽人更真率，语客醉欲眠。\n既已外此身，庸知有愚贤。",
        "dynasty": "宋",
        "collection_info": null
    },
    {
        "title": "正月五日读东坡和斜川诗于霞山",
        "author": "韩淲",
        "content": "有酒勿惮饮，触事醉则休。\n风物既闲美，何为不来游。\n斜川眇千载，渊明岂常流。\n疏年记时日，依湍对鲂鸥。\n偶然值隣曲，崎岖想经丘。\n吾生亦老矣，怀古谁与俦。\n但笑勿悲鸣，百句无一酬。\n兹辰过霞山，又可绝口不。\n却怪和陶者，儋崖圣同忧。\n遥遥二子心，妙处未易求。",
        "dynasty": "宋",
        "collection_info": null
    },
    {
        "title": "邵司法索诗",
        "author": "韩淲",
        "content": "榜巷曰陋巷，作斋为茅斋。\n何愧安乐窝，其志安在哉。\n有子醉六经，有眼照九垓。\n应羡常山水，长从城下来。",
        "dynasty": "宋",
        "collection_info": null
    },
    {
        "title": "偶成",
        "author": "韩淲",
        "content": "闲多乏交游，生晚欠知友。\n栖迟强逢迎，汩没惮趋走。\n几年荒野外，已觉安井臼。\n一旦朝市间，时亦泥杯酒。\n纷纷夸毗儿，落落穷独叟。\n由来事箪瓢，岂是厌升斗。\n湖波风泛莲，野岸日移柳。\n为问吴山头，何如楚溪口。",
        "dynasty": "宋",
        "collection_info": null
    },
    {
        "title": "昌甫寄苦锥次韵",
        "author": "韩淲",
        "content": "回味有苦益，充肠宜苦锥。\n其实虽地出，其雅则天资。\n因思夏畦发，又见霜林吹。\n頼彼庶可食，此外何所为。\n羶芗易爽口，鼎豆徒解颐。\n朝市安能羡，山林端足师。\n悠然自公咏，殷勤还我贻。\n咀嚼岂不乐，吟哦信非痴。",
        "dynasty": "宋",
        "collection_info": null
    },
    {
        "title": "次韵赵监仓",
        "author": "韩淲",
        "content": "是中能娱人，岂为杯酒留。\n不知我何求，当復醉扶头。\n翩翩佳公子，临风仲宣楼。\n月满乃如此，对君可言愁。",
        "dynasty": "宋",
        "collection_info": null
    },
    {
        "title": "邹道乡送幼安赴澶仓",
        "author": "韩淲",
        "content": "人生本逆旅，行止良悠悠。\n试看康庄上，辙迹多成沟。\n公子分闭户，时来亦何由。\n载书晓遄迈，春令方如秋。\n河滨古城府，税鞅聊优游。\n青云捷径在，坻庾非君优。\n臧孙故有后，崭崭承风流。\n胡为重作恶，日暮犹登楼。",
        "dynasty": "宋",
        "collection_info": null
    },
    {
        "title": "次韵王教授",
        "author": "韩淲",
        "content": "悠悠城下水，又与日平西。\n漫移脚步高，忘却所历低。\n奔忙小聚邑，乃有一大溪。\n栏干莫浪拍，事物久难齐。\n望舒生绝巘，我醉马未嘶。\n停骖且莫上，狭路多涂泥。",
        "dynasty": "宋",
        "collection_info": null
    },
    {
        "title": "月夜小集次韵郑教授",
        "author": "韩淲",
        "content": "溪山有佳月，可以永今夕。\n惊心总悠悠，过眼纷籍籍。\n何为秋向深，甚是老已逼。\n长谣陶一觞，怀抱所共席。\n披衣步良夜，奈此佳月何。\n太虚澹以阔，青景转觉多。\n风微泛家山，露湛明庭树。\n乌鹊无停栖，稀星片云度。\n光冷秋气肃，感时唯自惊。\n徘徊亦已久，不知更漏深。\n嫦娥在高高，传闻殊恍惚。\n双鹤快飞来，驾我探月窟。",
        "dynasty": "宋",
        "collection_info": null
    },
    {
        "title": "有怀斯远及施仲益次章丘韵",
        "author": "韩淲",
        "content": "后湖有徐舅，永丰有施甥。\n英英怀玉山，方来孰争衡。\n世岂无甥舅，人岂无友生。\n二士真可人，得之于我荣。\n跖寿回也短，司命如不平。\n已乎系时数，感焉涕泗并。",
        "dynasty": "宋",
        "collection_info": null
    },
    {
        "title": "次韵载叔",
        "author": "韩淲",
        "content": "南风吹归船，便欲老林下。\n尘埃坐吴会，衮衮失昼夜。\n因行山寺高，忽见此粲者。\n长夏得襟期，楼居静如画。\n他年共回首，一段好佳话。\n谁知予怀深，万事口不挂。",
        "dynasty": "宋",
        "collection_info": null
    },
    {
        "title": "次韵成季  其一",
        "author": "韩淲",
        "content": "凉天有佳月，何须问盈亏。\n彼美黄金花，亦自满东篱。\n我归南山秋，从此当乐之。\n开园整旧蹊，世事真若遗。\n迤逦得闲趣，款曲知情怡。\n鸥鹭或时下，可使机心疑。\n向来宦江海，自缚曾谁鞿。\n客来相劳苦，一觞聊共持。\n休去便当已，宜佩渊明诗。",
        "dynasty": "宋",
        "collection_info": null
    },
    {
        "title": "次韵成季  其二",
        "author": "韩淲",
        "content": "挈杖过前麓，凉风动吾巾。\n指点昔所翫，示我同心人。\n徘徊路将夕，犹能望城闉。\n平沙映迴岸，黄叶迷青苹。\n石径亦可上，老眼俱为新。\n危亭望更远，左右还多筠。\n不觉夜气合，沾洒雨脚匀。\n兴尽篝火归，隠约溪粼粼。\n是中着佳士，与俗隔几尘。",
        "dynasty": "宋",
        "collection_info": null
    },
    {
        "title": "次韵严丈併呈孟使君",
        "author": "韩淲",
        "content": "山城芳树深，明月啼杜宇。\n客怀为摇荡，诗语亦覼缕。\n朅来新安江，颇觉民物古。\n故人作太守，善政尤可数。\n尘榻为我下，更復多软语。\n飘零曾几何，乃此一杯醑。\n坐中严夫子，意气欲掀舞。\n晤对心事閒，信矣良工苦。",
        "dynasty": "宋",
        "collection_info": null
    },
    {
        "title": "次韵抱朴君同紫芝见过",
        "author": "韩淲",
        "content": "春来得新语，胜食斋房芝。\n舌本久已强，便觉此意随。\n三嚥元和津，髣髴疑管窥。\n是事夫如何，今古诚一时。\n起搔种种髮，抖擞酬酢之。\n楼西万山横，其中真吾诗。\n试断取一二，惨惨天四垂。\n谁云泌之水，而可以乐饥。\n但愿且吃饭，底用谈所知。\n彼哉长物尔，徒败人佳思。",
        "dynasty": "宋",
        "collection_info": null
    },
    {
        "title": "严丈泰伯见贻古句次韵为答",
        "author": "韩淲",
        "content": "意行无东西，偶成一段奇。\n寻山得幽伴，遂尔相娱嬉。\n水涉渔梁窄，山循鸟道危。\n每惭衣上尘，素染已如淄。\n新安山水邦，寺屋多断碑。\n摩挲青莓苔，往往识岁时。\n所贵眼界阔，岂畏足力疲。\n榜舟或扶舆，上下适其宜。\n弔古践陈迹，怀贤理前规。\n吕侯读书堂，遗祀留丰姿。\n恨生异代深，遐躅无由随。\n寂寥付短篇，酩酊持屈巵。\n是日颇款曲，有时还切偲。\n虽云各笑语，卒復度礼仪。\n英英钓濑仙，其学夙素知。\n譬彼巨渊薮，蟠伏豹与螭。\n一旦奋迅去，谁復维絷之。\n观乎律调雅，益悼余子卑。\n示我千百年，匪特用自怡。\n传玩入铃斋，使君亦伸眉。\n由来绝俗士，定有惊人诗。\n激烈薄层穹，豁达开晴曦。\n况同陟山颠，又已还水涯。\n物色既甚富，身世真若遗。\n昨非兴寄清，曷浣穷陋悲。\n白雪本寡和，载赓思尤迟。",
        "dynasty": "宋",
        "collection_info": null
    },
    {
        "title": "次韵赵十",
        "author": "韩淲",
        "content": "风谊益零落，乌能论前修。\n百年之江南，声利日夜流。\n履道兄弟贤，几时已交游。\n东里大父行，宿昔契分投。\n伟乎竹隠高，俗但言句求。\n可不拜其庐，何以记绸缪。\n我衰尚三叹，微吟如殷忧。\n传闻担簦趋，梅黄雨初收。\n一襟清微风，步步紫翠浮。\n舆篮试息肩，茅店板桥头。\n村酒勿浪醉，回骖当熟筹。\n所观书研真，所奉窗几幽。\n岂比城府间，语嘿劳应酬。\n肥遯理事长，故家文献优。\n林密山更深，寻壑好经丘。\n履道果再来，胥会诚良谋。",
        "dynasty": "宋",
        "collection_info": null
    },
    {
        "title": "俞伯辉主簿同徐必大判院见过涧上纳凉约鲍南仲教授小酌次韵南仲所赋兼怀林德久国录陈敬甫学士",
        "author": "韩淲",
        "content": "嘉禾古名郡，机云信奇士。\n流风千载下，谁復数余子。\n近年西畴仙，游戏在朝市。\n文章陈仲弓，合着蓬莱裏。\n俱尝白鸥盟，恨别隔秋水。\n君侯乃其朋，访我灵山底。\n一见欲倾盖，青眼照窗几。\n大抵交情深，不待早知己。\n学殖岂枝叶，词林务根柢。\n堂堂郡宾客，千里为之喜。\n顾言老场屋，眄焉每甚愧。\n衡门度长夏，风日忽清美。\n怀贤思晤言，泉石满幽耳。\n固多长者辙，爱闲谅无几。\n传豅金闺路，剥啄快人意。\n双溪南宫秀，留连今何似。\n要是同襟期，此道亦难尔。\n欢然君肯来，棋酒不能已。\n诘朝得新篇，诵叹有真味。\n载念平生亲，髣髴梦中记。",
        "dynasty": "宋",
        "collection_info": null
    },
    {
        "title": "次韵昌甫同酌宋知军家酿",
        "author": "韩淲",
        "content": "雅俗岂殊调，城郭山林分。\n知君心事宽，一笑鷄鹤羣。\n邂逅多□客，酒亦为之醺。\n庾信哀江南，李白日暮云。\n白头几青眼，吾人尚可云。\n夜阑拥鼻吟，天香桂纷纷。",
        "dynasty": "宋",
        "collection_info": null
    },
    {
        "title": "次韵斯远弄琴",
        "author": "韩淲",
        "content": "开门有诗来，殷若金石声。\n虚堂坐以咏，澹与秋气清。\n岂无如此句，岂有如此情。\n怀哉我所尚，求田乃归耕。\n时乎发鸣弹，浩浩非营营。\n大音知者希，既和应且平。\n枫林月在户，寒影膝上横。\n想当三叹后，却手復起行。\n华髮老相看，百事皆已经。",
        "dynasty": "宋",
        "collection_info": null
    },
    {
        "title": "次韵信卿",
        "author": "韩淲",
        "content": "伊人学有源，疏汝导瀍涧。\n相羊辟雍水，他年定名宦。\n谈高如已仙，笔妙疑善幻。\n池龙驾车辇，天马脱鞍襻。\n平生诸公间，抵掌肯讥讪。\n顾我方卑飞，藩篱趁尺鷃。\n相逢山水县，不觉逼岁晏。\n时评道精粗，万折归一贯。\n更及羲文易，后世明忧患。\n行藏思鼎钟，舒卷付藜苋。\n飘零朋旧交，俛仰亲故盼。\n因知昔能贤，此趣亦俱惯。\n茫茫造化广，局局天壤间。\n溪山偶登临，古寺履危栈。\n老来身本閒，懒去情转慢。\n词场足金章，决科信须绾。\n霜天忍分手，恻怆涕空潸。\n夜坐把离杯，寒声度鸿鴈。",
        "dynasty": "宋",
        "collection_info": null
    },
    {
        "title": "雨中次韵黄守见贻",
        "author": "韩淲",
        "content": "新语忽堕前，旷然销我忧。\n引纸为答赋，摇毫与冥搜。\n贫病雨未止，荒凉水常流。\n鼓琴谁裹饭，能记子桑不。",
        "dynasty": "宋",
        "collection_info": null
    },
    {
        "title": "春伯邸楼次韵十哥所题",
        "author": "韩淲",
        "content": "楼阴入清湖，南风渡歌鼓。\n旅梦不自持，悠扬定何许。\n醒来疎雨过，两目隘泥土。\n虑澹地亦偏，桐花映窗户。",
        "dynasty": "宋",
        "collection_info": null
    },
    {
        "title": "德久寄所与文叔酬唱因次韵",
        "author": "韩淲",
        "content": "红云岛上茶，一叶开枪旗。\n到今清梦飞，正焙水芽时。\n世无桑苎翁，泉井空日滋。\n当年游其间，停鞭尝午炊。\n想像修贡珍，清风可忘饥。\n故人持英荡，岂不一赋之。\n应笑拾涧薪，白石煮作糜。\n台高有揖客，更和别驾诗。",
        "dynasty": "宋",
        "collection_info": null
    },
    {
        "title": "致道注船场阙有诗次韵",
        "author": "韩淲",
        "content": "思老问形影，忧饥累身口。\n人生诚可嗟，所食能几糗。\n不过一饱尔，自苦较先后。\n争驰分寸地，旁观真欲呕。\n如君赋解嘲，里耳果听否。\n吾方卧穷巷，静对小窗牖。\n应笑我所无，请视渠所有。",
        "dynasty": "宋",
        "collection_info": null
    },
    {
        "title": "次韵斯远併柬成季  其一",
        "author": "韩淲",
        "content": "茫茫大块中，返照孰真实。\n闲乘此老身，到处辄止息。\n余凉披拂间，露重叶已赤。\n人其谓我何，嗜彼烟火食。\n蓬莱几清浅，底用弱水力。\n排云斥刚风，尘世便可出。",
        "dynasty": "宋",
        "collection_info": null
    },
    {
        "title": "次韵斯远併柬成季  其二",
        "author": "韩淲",
        "content": "午夜露气冷，明月忽已低。\n推窗此何时，蛩螀互悲凄。\n乃知南豅山，更有南豅溪。\n樵歌起老叟，牧笛吹童儿。\n百年漫戚欣，千载劳是非。\n口心忽相语，不闲尚奚为。\n磊磊千枝松，洋洋万顷陂。\n偃蹇衡茅下，匪惧寒与饥。",
        "dynasty": "宋",
        "collection_info": null
    },
    {
        "title": "次韵昌甫",
        "author": "韩淲",
        "content": "论交与谁语，忽厌来者众。\n山林恨不深，万事祗一鬨。\n秋风吹衣裳，憀栗薄寒中。\n幽忧诵离骚，此意千载共。\n世岂无升沉，人自有轻重。\n匪惟物所移，即以势之动。\n吁嗟奈若何，得句且吟讽。\n吾侪聚集地，绝倒颇闲纵。\n虽作三日留，尚觉归倥偬。\n长歌固云哀，恸哭未为痛。\n迁书并屈贾，班史传王贡。\n甚矣孔仲尼，不復周公梦。",
        "dynasty": "宋",
        "collection_info": null
    },
    {
        "title": "次韵吴推官",
        "author": "韩淲",
        "content": "水南见灵山，但可着两眸。\n孰知九州外，自有大九州。\n放浪此身心，是事同浮沤。\n乐哉我重九，风雨檐溜收。",
        "dynasty": "宋",
        "collection_info": null
    },
    {
        "title": "次韵",
        "author": "韩淲",
        "content": "宴坐寂不动，笔砚亦当屏。\n空虚四壁悬，况此夏方永。\n世涂缘业多，荆棘万蓬梗。\n痛扫终未除，中抱绝清冏。\n老身伸缩余，妙处颇能领。\n时舒腰脚顽，那復弔形影。\n日长掩关卧，睡熟呼弗醒。\n客来曾几何，间亦乏酒茗。\n富贵今金张，功名更邓耿。\n有味是桑麻，肥遯义尤迥。\n朋从赵与尹，堂齐偶邻并。\n欢言修敏家，俱可话闲静。\n此趣人勿惊，吾诗聊自省。",
        "dynasty": "宋",
        "collection_info": null
    },
    {
        "title": "分韵得晚字",
        "author": "韩淲",
        "content": "三年西湖边，薄宦良衮衮。\n春风我欲归，龙井不惮远。\n结客试幽寻，山深恨来晚。",
        "dynasty": "宋",
        "collection_info": null
    },
    {
        "title": "初五日孔野云同酌楼下取琴作白云曲因和周倅所赠韵",
        "author": "韩淲",
        "content": "野云弹白云，声寄徽外微。\n胎仙舞三迭，生飞上华池。\n徽弄瞬息间，是岂筝阮资。\n孤桐本贞高，缓节调勿催。\n天心古乐见，画出弥明师。\n志士不可听，俗士不可窥。\n落佩倒冠者，因之得希夷。\n灵仙福地南，春风百草齐。",
        "dynasty": "宋",
        "collection_info": null
    },
    {
        "title": "庄贤良有园在境上作诗相示因和韵",
        "author": "韩淲",
        "content": "贺家池上园，自足了一世。\n是中风味佳，恨我未能至。\n纵横十亩宽，想见去荒秽。\n药苗与菜本，岁久必多置。\n人生闲最乐，奚苦事名第。\n轩裳果可得，不过多仆婢。\n争如老山林，庶足远朝市。\n能吟无自悲，逢酒便须醉。\n因公发长谣，休去转觉易。",
        "dynasty": "宋",
        "collection_info": null
    },
    {
        "title": "小酌饯耿运干赵推官分韵復和韵  其一",
        "author": "韩淲",
        "content": "山林闲放身，幽意苦不惬。\n因来我壶觞，且送尔官牒。\n池莲红未葩，园笋绿已叶。\n去住岂愿违，人寰付尘劫。",
        "dynasty": "宋",
        "collection_info": null
    },
    {
        "title": "小酌饯耿运干赵推官分韵復和韵  其二",
        "author": "韩淲",
        "content": "痼疾已烟霞，药石从美疢。\n谁怜名宦迟，我觉幻化迅。\n兴与山孤高，语带涧深润。\n去去上下塘，应劳青眼瞬。",
        "dynasty": "宋",
        "collection_info": null
    },
    {
        "title": "小酌饯耿运干赵推官分韵復和韵  其三",
        "author": "韩淲",
        "content": "勿云杯酒阑，且认语笑密。\n婆娑真一老，跌宕忻六逸。\n交游贵忘年，志意当惜日。\n舒而有鼎彜，卷而有篇帙。",
        "dynasty": "宋",
        "collection_info": null
    },
    {
        "title": "半塘寺法华童子塔和石刻韵",
        "author": "韩淲",
        "content": "生公曾坐讲，童子本来明。\n寂寂春光晚，半塘流水清。\n身心为净土，千古话风铃。\n礼塔四方静，巡檐一片声。",
        "dynasty": "宋",
        "collection_info": null
    },
    {
        "title": "太守茶山周治中作大字分韵",
        "author": "韩淲",
        "content": "漫兴诗酒裏，茶山復何为。\n使君领客来，达尊亦嘻嘻。\n别驾真不凡，咳唾墨淋漓。\n中间章泉叟，胜事徒自知。\n寄语桑苎茶，今是春早时。",
        "dynasty": "宋",
        "collection_info": null
    },
    {
        "title": "九日周国正席间分韵",
        "author": "韩淲",
        "content": "我家南山陲，九日空自知。\n抱病起登台，茱菊随所宜。\n主称时序嘉，领客相娱嬉。\n烟云开远村，城郭横近溪。\n当年漉巾陶，何事独遶篱。\n醒醉一笑尔，千古无庸悲。\n秋风缓摇落，挥杯且题诗。",
        "dynasty": "宋",
        "collection_info": null
    },
    {
        "title": "夜醉处晦山台明日和韵",
        "author": "韩淲",
        "content": "高台梅先开，老意为兴起。\n何知寒事营，枥骥志不已。\n下视城郭居，莱芜欠耘锄。\n嘈杂復嘈杂，百年狐兔墟。\n惄焉如调饥，山阿休采薇。\n怨耶其非邪，且问竹外枝。\n仲尼杖何感，能叩原壤胫。\n今我其息黥，举身都是病。\n方来二三友，少敢话肝肠。\n纵云千日花，难着一夜霜。\n南渡诚草草，流落那忍道。\n吾人能几家，向来有诸老。",
        "dynasty": "宋",
        "collection_info": null
    },
    {
        "title": "和韵赵十",
        "author": "韩淲",
        "content": "能为博山游，想度丁公岭。\n风乎两岩幽，泉石景逾静。\n人谁无雅识，每每痼俗境。\n书传所兴起，更復史集订。\n于其游息间，趣味必隽永。\n如君英妙年，宦达在俄顷。\n因问知好修，何事不加省。\n里居得往还，时亦具果茗。\n诗来予和女，老意转苏醒。",
        "dynasty": "宋",
        "collection_info": null
    },
    {
        "title": "和韵  其一",
        "author": "韩淲",
        "content": "一笑过浮梁，留连度隙光。\n君当思大耐，我已老苍筤。\n只恐心情短，须教兴寄长。\n酒从诗自好，分韵记禅房。",
        "dynasty": "宋",
        "collection_info": null
    },
    {
        "title": "和韵  其二",
        "author": "韩淲",
        "content": "酒亦关何事，片片流仙霞。\n用之涤肺肝，相与成诗家。\n一酌且濡唇，再酌深到花。\n持杯两相笑，吟哦入幽遐。\n笔落岂知醉，何者是生涯。",
        "dynasty": "宋",
        "collection_info": null
    },
    {
        "title": "和韵  其三",
        "author": "韩淲",
        "content": "人生本无情，掩苒受风竹。\n徒亲笔砚劳，造作漫盈轴。\n宾亲偶成集，禅榻不待速。\n清欢虽与同，极则岂见独。\n坐中憎点头，任彼屐满屋。",
        "dynasty": "宋",
        "collection_info": null
    },
    {
        "title": "和凈字",
        "author": "韩淲",
        "content": "悠悠俱幻境，起灭要人认。\n相从一转语，老懒且求静。\n禽鸟亦何情，草木有本性。\n底用诗自鸣，幽禅了真凈。",
        "dynasty": "宋",
        "collection_info": null
    },
    {
        "title": "和宇字",
        "author": "韩淲",
        "content": "人家翠微深，林空响机杼。\n烟收片月出，霜气袭衡宇。\n追随頼陶写，领畧道情素。\n寻我涧谷中，更入春山去。",
        "dynasty": "宋",
        "collection_info": null
    },
    {
        "title": "和天字",
        "author": "韩淲",
        "content": "岁晚营寒事，峥嵘穷腊前。\n云山一败裘，百种不敢先。\n游于物之初，更尚我所贤。\n彼哉野马尘，从渠舞瓮天。",
        "dynasty": "宋",
        "collection_info": null
    },
    {
        "title": "和清字",
        "author": "韩淲",
        "content": "心亲相往来，岂计酒浊清。\n水南有茅屋，桥北是山城。\n烟霜忽雨晴，云风催雪明。\n抚觥既已醉，回薄万古情。",
        "dynasty": "宋",
        "collection_info": null
    },
    {
        "title": "和仲至赠蹈中韵",
        "author": "韩淲",
        "content": "人非不知我，知之欲何求。\n钱塘一都会，江湖水悠悠。\n岂无美少年，亦有杖白头。\n吾侪出入地，泛乎不繫舟。\n急谋斗升尔，颜面那用羞。\n忆昔南渡来，衣冠几春秋。\n世道递升降，人物稀復稠。\n纡朱怀金者，信足乐辈俦。\n细思黏鱼竿，家山本田畴。\n朔风吹眼眵，触事风马牛。\n且如诗中仙，可以追逐不。",
        "dynasty": "宋",
        "collection_info": null
    },
    {
        "title": "和昌甫",
        "author": "韩淲",
        "content": "相望隔异县，但愿加餐饭。\n悠悠鸡唱晨，寂寂钟鸣晚。\n是中或欣佳，聊以寄颓懒。\n有时得片言，经旬答寸简。\n会当固穷斋，汲井为洗琖。",
        "dynasty": "宋",
        "collection_info": null
    },
    {
        "title": "和校官",
        "author": "韩淲",
        "content": "识赏调固佳，咏嘆心愈转。\n载吟復载啸，我亦为之衍。\n至味寄和平，浮辞谢雕篆。\n因思交断金，是必德胜琏。\n方来二三友，往往钱万选。\n主人好事者，託兴每不浅。\n坐令浣花翁，索酒望云巘。\n淋漓颠倒间，感旧或未免。\n熏风吹壶觞，落日照盘馔。\n沟流水声远，虑淡物自遣。",
        "dynasty": "宋",
        "collection_info": null
    },
    {
        "title": "和伯辉去岁所寄兼怀曾君锡左司",
        "author": "韩淲",
        "content": "山扃竹林居，神情为之凝。\n泉仙墨妙挥，特令人眼明。\n是岂有心哉，亦匪不平鸣。\n其仙今如何，帝所振金声。\n枕麯刘伯伦，潄石孙子荆。\n既言委陆沉，颇谓乃峥嵘。\n放身尝一游，面势既经营。\n极知天下士，不但同年生。\n襟期两嘉尚，岁月有余情。\n我亦老宾客，祇欲身中清。\n槁项秃髮矣，空吟泽畔行。",
        "dynasty": "宋",
        "collection_info": null
    },
    {
        "title": "和元立使君起字",
        "author": "韩淲",
        "content": "敢为蚍蜉憾，谩作蒹葭倚。\n荒唐北溟鱼，怪诞南柯蚁。\n朗吟韵已分，更酌盏可洗。\n挥手问黄山，夜半笙鹤起。",
        "dynasty": "宋",
        "collection_info": null
    },
    {
        "title": "和尹一韵",
        "author": "韩淲",
        "content": "何处寻吾诗，梅横修竹色。\n搔头入混茫，挥手谢偪侧。\n陶然漫饮趣，卓矣要笔力。\n冰溪最高地，不可不造极。",
        "dynasty": "宋",
        "collection_info": null
    },
    {
        "title": "古鬲次韵成季",
        "author": "韩淲",
        "content": "俗物败人意，浅陋欲曷澣。\n吾行半天下，绵邈岁月懒。\n空空持一身，贸贸着两眼。\n心知瑚琏珍，黄流在中瓒。\n良玉岂易逢，金铸得亦罕。\n孰谓山之幽，因仍对茶椀。\n彼鬲乃尔奇，奚待识者断。\n荡扫盆盎空，俨雅古风满。\n文篆异代远，姑以耳目限。\n天大寰海波，窥测笑蠡管。\n传观用燎沉，留连为之款。",
        "dynasty": "宋",
        "collection_info": null
    },
    {
        "title": "子任处晦子潜各分韵于杰上人房",
        "author": "韩淲",
        "content": "云房见山僧，心中与之然。\n朋来二三子，亦与同醉眠。\n是事夫如何，未许醒者传。",
        "dynasty": "宋",
        "collection_info": null
    },
    {
        "title": "休上人寄鲍侍郎诵之因借其韵",
        "author": "韩淲",
        "content": "传芭兮撷英，陨叶兮槁茎。\n美人天一方，失势名不荣。\n暑风自南至，凉月向西生。\n良图弥用励，意气人命倾。",
        "dynasty": "宋",
        "collection_info": null
    },
    {
        "title": "为寺僧分韵得禅字",
        "author": "韩淲",
        "content": "车马何方来，花溪响林泉。\n晏叟送遗民，自然吟其天。\n顾我粥饭僧，岂了文字禅。\n且为作餠供，晴轩少回旋。",
        "dynasty": "宋",
        "collection_info": null
    },
    {
        "title": "正月廿七日和林秘书贺雪日所赋",
        "author": "韩淲",
        "content": "麤官居隘巷，听雪补蒲团。\n坐久吻悲鸣，俄而想天关。\n其谁剑佩履，正尔于清班。\n飘飘蓬莱仙，地位尤高寒。\n表瑞祈丰登，盖为稼穑艰。\n步趋夔龙后，心寄陶柳间。\n尘凡如我侬，尚许窥一斑。\n人和则气和，穹昊初匪悭。",
        "dynasty": "宋",
        "collection_info": null
    },
    {
        "title": "分韵得屏字",
        "author": "韩淲",
        "content": "雨声心自醒，山色眼中青。\n雌霓殷残照，雄风写疎星。\n捉笔赋磊磈，行杯笑零丁。\n坐久屡更仆，一任僵触屏。",
        "dynasty": "宋",
        "collection_info": null
    },
    {
        "title": "同昌甫坐雪观看权巽中诗因和其雪句",
        "author": "韩淲",
        "content": "雪中来雪观，谈妙非波旬。\n山僧亦摄衣，两手揖座人。\n似以眼谕心，谓言在兹辰。\n况復章泉翁，苍华岸乌巾。\n知我所居近，喜我与寺隣。\n共翻瘦权诗，一条绮丽尘。\n是事夫如何，岁寒梅自春。",
        "dynasty": "宋",
        "collection_info": null
    },
    {
        "title": "赵倅古句见寄和答",
        "author": "韩淲",
        "content": "出门非有碍，何地着老身。\n幸哉倚楼仙，乃不嫌我真。\n时时写兴来，忧道不忧贫。\n较彼肉食鄙，未知隔几尘。\n浩荡如白鸥，信矣谁能驯。\n余干相国家，世代常有人。\n上饶监郡尊，尚许閒者亲。\n更语春山君，扶藜整纱巾。\n诗情復如何，柰此寂寞滨。",
        "dynasty": "宋",
        "collection_info": null
    },
    {
        "title": "微禄弟有微禄养閒静之嘲因足成篇",
        "author": "韩淲",
        "content": "微禄养閒静，冉冉惊老境。\n谁知岁月速，復此霜露冷。\n齿髮堕江湖，家世本箕颍。\n无效彭泽翁，茫然弔形影。",
        "dynasty": "宋",
        "collection_info": null
    },
    {
        "title": "和江文通拟休上人诗韵",
        "author": "韩淲",
        "content": "日夕北风起，叩角何悲哉。\n所思不可见，只有飞雪来。\n林声方凄冽，溪光正徘徊。\n短衣挽莫前，匣镜那忍开。\n空对翠屏晚，寒云遶南台。\n茶竈熅宿火，禅龛拂新埃。\n江东忆李白，今古同此怀。",
        "dynasty": "宋",
        "collection_info": null
    },
    {
        "title": "乙上人郡请住鹅湖不往",
        "author": "韩淲",
        "content": "为人不为人，众圣已推出。\n稻麻竹苇蔗，处处祗教律。\n伟哉棒喝边，密中之秘密。\n拈花既成果，如云而见日。\n鹅湖大义禅，法身尚岩室。\n唤回钟鼓醒，都在一楖栗。\n我今非劝请，亦岂弄吟笔。\n稽首大德尊，身口意无逸。",
        "dynasty": "宋",
        "collection_info": null
    },
    {
        "title": "凈慈西堂简敬叟",
        "author": "韩淲",
        "content": "西菩无道潜，西林无义铦。\n两山钱塘湖，鱼鸟空毫纤。\n咄哉简敬叟，老丑復何有。\n火燄裏翻身，冷地裏合口。\n谁谓天地大，而今岁月淹。\n冬寒倍冽冽，夏暑常炎炎。\n众生难化度，少病少魔否。\n引领而望汝，平荷荫堤柳。",
        "dynasty": "宋",
        "collection_info": null
    },
    {
        "title": "诸葛解元家分韵",
        "author": "韩淲",
        "content": "溪横葛陂水，上有稚川宅。\n欢言一壶酒，未觉千岁隔。\n诗经茱菊节，人语风雨夕。\n雅俗调本殊，奚止相什百。",
        "dynasty": "宋",
        "collection_info": null
    },
    {
        "title": "有怀连长老和韵刘推官",
        "author": "韩淲",
        "content": "周宾既已往，旧话三十年。\n清哉卓庵地，龛灯照云泉。\n故友独此翁，老大穷当坚。\n一身鹿覆蕉，百计蚁磨旋。\n诗来起我思，山泽庞眉僊。",
        "dynasty": "宋",
        "collection_info": null
    },
    {
        "title": "元默书来作溪翁亭成且索诗因寄四章  其一",
        "author": "韩淲",
        "content": "潜山之水兮流幽幽，溪翁何在兮流不休。\n昔之隠于此地兮将何求，后世之人兮因筑亭以遨游。",
        "dynasty": "宋",
        "collection_info": null
    },
    {
        "title": "元默书来作溪翁亭成且索诗因寄四章  其二",
        "author": "韩淲",
        "content": "潜山之水兮声潺潺，溪翁何在兮声可观。\n昔之隠于此地兮应甚安，后世之人兮因名亭以考槃。",
        "dynasty": "宋",
        "collection_info": null
    },
    {
        "title": "元默书来作溪翁亭成且索诗因寄四章  其三",
        "author": "韩淲",
        "content": "潜山之水兮波涣涣，溪翁何在兮波可玩。\n昔之隠于此地兮信无患，后世之人兮因登亭以萧散。",
        "dynasty": "宋",
        "collection_info": null
    },
    {
        "title": "元默书来作溪翁亭成且索诗因寄四章  其四",
        "author": "韩淲",
        "content": "潜山之水兮源远远，溪翁何在兮源不见。\n昔之隠于此地兮自无怨，后世之人兮因兹亭以缱绻。",
        "dynasty": "宋",
        "collection_info": null
    },
    {
        "title": "春风歌",
        "author": "韩淲",
        "content": "歌春风，柳条微绿杏花红。\n小园曲径草茸茸，蝴蝶高下飞游蜂。\n涧边流水鸣琤琮，斜日正在林影中。\n游人醉倒欢意融，梦魂飞入东华宫。",
        "dynasty": "宋",
        "collection_info": null
    },
    {
        "title": "太白襄阳歌图",
        "author": "韩淲",
        "content": "谪仙非诗画非画，山简襄阳别有话。\n空令江左作图看，竹院留藏我悲咤。\n传闻边头腥甲兵，岘首依前汉水清。\n隻轮不返边尘扫，莫负当年力士铛。",
        "dynasty": "宋",
        "collection_info": null
    },
    {
        "title": "咏陶弘景",
        "author": "韩淲",
        "content": "山中宰相陶隠居，所注本草将何如。\n更题真诰作神遇，佳梦是实宁非虚。\n人生形神为干躯，心欲造设气乘除。\n瞬息变幻争夺途，入山何难可踌躇。\n玉波流烟照林庐，岚影爽气归衣袪。\n晏起早卧食息余，三景九道回八区。\n一再传其坐忘欤，俛仰今昔多忧虞。\n荣名中人天机浅，言与不言养恬愉。",
        "dynasty": "宋",
        "collection_info": null
    },
    {
        "title": "昌甫题西洛遗民诗卷并所书杜句",
        "author": "韩淲",
        "content": "东里感兴西洛诗，其年忧国初南来。\n后人玩之可忘疲，甚矣世变非吾衰。\n长言短句笔墨古，颠倒妙处谁能窥。\n雨凉梅熟樽酒地，旧人家藏欣见之。\n其间亦录杜陵老，笺阔轴大何尔为。\n要知真识未易见，我乃征逐于兹时。\n潇湘莫结遗民悲，信诚空叹晏叟痴。",
        "dynasty": "宋",
        "collection_info": null
    },
    {
        "title": "书姜白石昔游诗后",
        "author": "韩淲",
        "content": "平生未踏洞庭野，亦不曾登南岳峰。\n因君谈旧游，恍如常相从。\n江淮历历转湘浦，裘马意气传边烽。\n吾尝泛大江，祇见匡庐松。\n乘风醉卧帆影底，高浪直溅岚光浓。\n日暮泊船时，是时方严冬。\n雪花压船船背重，缆摇舵鼓声如钟。\n当年意浅语不到，无句可写波涛舂。\n君诗乃如许，景物不易供。\n尽归一毫端，状出三飞龙。\n人间胜处贵着眼，虽有此兴无由逢。\n钱唐山水亦自好，奈何薄宦难从容。\n南高北高一千丈，潮头日夜鸣灵踪。\n应有隠者为识赏，青鞋布袜扶杖筇。\n君无诧彼我愧此，急还诗卷心徒忪。",
        "dynasty": "宋",
        "collection_info": null
    },
    {
        "title": "陆丈剑南诗斯远约各赋一首",
        "author": "韩淲",
        "content": "镜湖湖上凉风起，枫叶芦花照窗几。\n笔床茶竈连酒壶，炯然目光动秋水。\n平生北固与西江，赢得蚍蜉事訾毁。\n青城山嘴散关头，岂是甘心放豪侈。\n归来玉阶仅方寸，两路又出将使指。\n几回诏节去徘徊，愠色何曾为三已。\n桐庐潇洒非小垒，更向南宫擅词美。\n轩渠肯受尘鞅羁，汉庭公卿未知己。\n我閒访友于溪居，三嘆共读公之书。\n清诗句句律有余，爱而不见今何如。",
        "dynasty": "宋",
        "collection_info": null
    },
    {
        "title": "赵将示及吴推官诗",
        "author": "韩淲",
        "content": "玉溪莲幕哦诗声，声和水南松竹清。\n眼中孰不有言句，句到极则何能听。\n衡茅吹寒日惆怅，倚楼公子犹相访。\n袖裏新篇乃若人，春风翡翠兰苕上。",
        "dynasty": "宋",
        "collection_info": null
    },
    {
        "title": "元夕夜坐观黄庭经",
        "author": "韩淲",
        "content": "虚檐涌月垂小窗，屋外有山流涧江。\n夜气少定百念降，膝席引手挑油缸。\n静取黄庭诵琅琅，炉烟喷结柏子香。\n上元仙官朝紫皇，九关洞开凤鸾翔。\n清辉影导胎禽双，前昂后低幡节幢。\n尘间如帑正纷厖，眇然骈罗万家邦。\n形躯已经几星霜，回思淡薄天人粮。\n却灭百邪致欣昌，收声藏神味差长。",
        "dynasty": "宋",
        "collection_info": null
    },
    {
        "title": "上饶出示仲至遗画",
        "author": "韩淲",
        "content": "我识睡翁尤更早，翁今死矣我已老。\n寥寥故家郓东平，丽泽渊源有深抱。\n睡翁又号曰粟斋，余事书帖亦可怀。\n摩挲展转心眼开，此道于人何有哉。",
        "dynasty": "宋",
        "collection_info": null
    },
    {
        "title": "张果老小刻",
        "author": "韩淲",
        "content": "张果老馿儿，开元天宝时。\n三郎非仙才，此老戏之如小儿。\n异代想像空好奇，莫解莫说且莫知。",
        "dynasty": "宋",
        "collection_info": null
    },
    {
        "title": "写捕鱼雪图轴",
        "author": "韩淲",
        "content": "前村后村雪糢糊，渔家败屋临江湖。\n纶收网结闭门坐，树篱草岸炊烟孤。\n波停水冻鱼不食，平者为沙高者石。\n可惜都无一句吟，笔幻生绡定谁识。",
        "dynasty": "宋",
        "collection_info": null
    },
    {
        "title": "马图云韩干笔",
        "author": "韩淲",
        "content": "韩干画肉不画骨，騣尾萧骚倏超忽。\n世间凡马徒区区，笔底丹青色尤勃。\n风尘澒洞心力短，世代推迁辞气讷。\n鹰鹜相呼可奈何，金粟堆前龙荡窟。",
        "dynasty": "宋",
        "collection_info": null
    },
    {
        "title": "成趣园",
        "author": "韩淲",
        "content": "徐子笔端妙天下，成趣园成记如画。\n丹青写就未必工，装点铺模诚可诧。\n试问园中今几春，主人种花花正新。\n高帝子孙气象伟，等閒卜筑冰溪滨。\n道南推託借谁住，只为记中多好句。\n几回相与酒杯空，梅月柳风吹杏雨。\n渊明此趣非偶然，请君醉中知其天。\n我闲杖屦犹翩翩，莫教俗事来眼前。",
        "dynasty": "宋",
        "collection_info": null
    },
    {
        "title": "二日陈主簿山园",
        "author": "韩淲",
        "content": "芳寻梅山上春浦，夹道繁花何用许。\n晴风暮日蔼微宇，佳处留连因语语。\n夫君易学诚可数，盘折崛峍非媚妩。\n叫阍归来心独苦，酒饮我时无道古。",
        "dynasty": "宋",
        "collection_info": null
    },
    {
        "title": "松棚",
        "author": "韩淲",
        "content": "去年一旱暍欲死，犹幸春来能忍饥。\n长夏因仍作凉计，中庭始架青松枝。\n门前催租急非缓，国中遗诰安若危。\n贫无输官尚自可，忠欲输君今已迟。\n风来萧萧悲益甚，日远茫茫愁不知。\n谁谓身閒得放逸，家国一体人弗思。\n云开空山久阙雨，蝉噪古木还迎曦。\n松枝松枝绿差差，吾忍坐卧来乐斯。",
        "dynasty": "宋",
        "collection_info": null
    },
    {
        "title": "登晒簑台",
        "author": "韩淲",
        "content": "半村台上看晒簑，风日清美奈翁何。\n山空无云江不波，老来渔钓閒婆娑。\n门前车马谁经过，取浊酒饮健句哦。\n我虽不言兴已多，却因此翁思老坡。",
        "dynasty": "宋",
        "collection_info": null
    },
    {
        "title": "题潘舍人小月岩",
        "author": "韩淲",
        "content": "山石漠漠明寒烟，望中一见心凄然。\n平生玉斧修未圆，几年只在灵溪边。\n长安人家杂尘土，惊怪转庵能断取。\n知君诗眼留万古，不待四更看月吐。",
        "dynasty": "宋",
        "collection_info": null
    },
    {
        "title": "寒绿张尧臣以道之居",
        "author": "韩淲",
        "content": "雪窗有第名寒绿，坠绪旁搜善能续。\n人间此味甘如饴，采撷行吟应自足。\n肯羡西湖多厦屋，只为南湖生杞菊。\n春风閒煮折脚铛，不信从前祇苏陆。",
        "dynasty": "宋",
        "collection_info": null
    },
    {
        "title": "伯皋索题真益斋语盖以后山诗为名",
        "author": "韩淲",
        "content": "彭城居士意甚远，彼自丹青金石苑。\n平生心力漫收敛，眼所到处聊排遣。\n伯皋伯皋真有益，此语令我长太息。\n南渡草草今百年，笑倒米家书画船。",
        "dynasty": "宋",
        "collection_info": null
    },
    {
        "title": "铜官富览亭",
        "author": "韩淲",
        "content": "暮天不尽山明灭，文物从容两奇绝。\n射江返照鱼舸轻，隔岸人家炊烟发。\n依依柳色草青青，一曲风前韵清越。\n醉归飞梦遶庭皋，乐处十年待君说。",
        "dynasty": "宋",
        "collection_info": null
    },
    {
        "title": "山翁亭",
        "author": "韩淲",
        "content": "东山高处山翁亭，羣峰巉绝环障屏。\n远者紫翠近者青，天淡淡兮风泠泠。\n人间纷如凡骨腥，我欲飞仙跨云軿。\n问翁何在游帝庭，寒气倏然惊酒醒。",
        "dynasty": "宋",
        "collection_info": null
    },
    {
        "title": "走笔戏咏散庵",
        "author": "韩淲",
        "content": "结庵名散将何为，心散意散空自知。\n等閒收拾到窗户，草木亦觉风披披。\n浮世徒尔相拘束，达人大观岁月速。\n有时散荡吟一诗，诗与此庵无尽期。",
        "dynasty": "宋",
        "collection_info": null
    },
    {
        "title": "题野翁亭",
        "author": "韩淲",
        "content": "岝崿峰前野翁亭，溪声常在山常清。\n我来尚想坡仙灵，刁令遗事犹芳馨。\n寒烟浓淡晚雨零，主人醉客客未醒。\n他时此地谁重经，俛仰今昔俱忘形。",
        "dynasty": "宋",
        "collection_info": null
    },
    {
        "title": "招真岩",
        "author": "韩淲",
        "content": "苍崖松声风泠泠，心高太虚望青冥。\n幽寻王君集山灵，古井方池谁招真。\n金沙岭头净无尘，呼吸风光聚精神。\n开合阴阳三尸惊，逍遥吟哦黄庭经。\n青蕊琳琅潜玄英，扶摇三光驾云骈。\n羽衣翩跹上圆清，我辈岂是区中人。",
        "dynasty": "宋",
        "collection_info": null
    },
    {
        "title": "草堂",
        "author": "韩淲",
        "content": "杜陵柟树草堂前，至今物色归吟边。\n玉溪清泚太霞仙，我亦见之谁谓然。\n书窗明明有公子，坐对新诗发琼蘂。\n春云霭空风过耳，为作匾名识其美。",
        "dynasty": "宋",
        "collection_info": null
    },
    {
        "title": "赭亭山白云寺",
        "author": "韩淲",
        "content": "风霜高洁天意寒，扪萝石壁不作难。\n跻攀古寺地陡宽，中有定僧琐玄关。\n静听鸟声人意闲，六尘扫除法观还。\n蓦地整履还下山，世缘禅机无两般。",
        "dynasty": "宋",
        "collection_info": null
    },
    {
        "title": "海南思南豅正花欲过赵阁亦倦",
        "author": "韩淲",
        "content": "春游花时海棠醉，夹道排空转佳丽。\n燕支丰颊娇未醒，翡翠轻鬟愁欲坠。\n牡丹风裏晚烟明，蔷薇露边初日媚。\n山豅深静自成家，池阁幽闲谁近市。\n是中人物多情致，剩拟芳寻为出计。\n路尘独怯过城阇，远水孤舟那得至。\n芳菲易歇兴终阑，识赏难同吟且寄。\n蹊间桃李岂无言，草木何知吾亦戏。",
        "dynasty": "宋",
        "collection_info": null
    },
    {
        "title": "鱼庄午睡",
        "author": "韩淲",
        "content": "鱼庄借榻眠春风，湖吹晚烟波拍空。\n是中祇可饮醇酎，摩挲醉眼花能红。\n两峰高高浴鳬乱，杜若汀前杨柳岸。\n相逢君懒我更闲，不用长歌白石烂。",
        "dynasty": "宋",
        "collection_info": null
    },
    {
        "title": "归舟过东流丘簿清足轩",
        "author": "韩淲",
        "content": "倚船江头看修竹，谁家有轩号清足。\n敲门应喜故人来，一饭从容可无肉。\n春风桃李徒纷纷，独抱劲节惟此君。\n自公退食且啸咏，他日得时能拂云。",
        "dynasty": "宋",
        "collection_info": null
    },
    {
        "title": "晓步",
        "author": "韩淲",
        "content": "家在溪南山下住，清晓西风生杖屦。\n邻翁相见笑相呼，春雪满瓯香似雾。\n屋头种竹池养莲，林深古井多寒泉。\n坐谈不觉天已暮，秋入断霞孤鹜边。",
        "dynasty": "宋",
        "collection_info": null
    },
    {
        "title": "晓起",
        "author": "韩淲",
        "content": "烟云未收天未明，眼头依依带疎星。\n行人道路贪起程，戍楼冬冬杀五更。\n青山渐出一溪绿，溪面横舟山有屋。\n红光扶日升旸谷，且听吾歌紫芝曲。",
        "dynasty": "宋",
        "collection_info": null
    },
    {
        "title": "北窗夜卧纳凉",
        "author": "韩淲",
        "content": "暮烟和角带疎钟，修竹轩窗一枕风。\n月淡天高云弄影，纱幮如水半曛中。\n夜深便觉凉无暑，庭户惟闻草虫语。\n参横斗转已三更，露气袭人欲轻举。",
        "dynasty": "宋",
        "collection_info": null
    },
    {
        "title": "同周兄南仲游沧浪",
        "author": "韩淲",
        "content": "沧浪之居苏子美，沧浪之水仅清泚。\n阖庐城中今何年，宛转依稀无乃是。\n石凿凿兮岸靡靡，紫荇浮烟復云委。\n林空鸣禽时感耳，我亦为渠聊步屣。\n千古万古一长史，非网打尽那得尔。\n清风明月谁匪闲，同游之者子周子。\n青春已深炫桃李，寒食清明数日裏。\n沧浪之水不可比，沧浪之歌不可拟。",
        "dynasty": "宋",
        "collection_info": null
    },
    {
        "title": "文叔折柬夸其夜宿湖心午登南屏石洞纳凉",
        "author": "韩淲",
        "content": "落残明月照湖心，小艇扬波荷气深。\n谁能一枕华胥梦，占得其清无暑侵。\n长飈撼石应真洞，净慈高绝南山阴。\n斋盂茗椀復宴坐，了义不必开禅林。\n老身执热困尘屋，偪塞嘈杂蹏足音。\n栎庵受用乃如此，斫额望之聊自吟。",
        "dynasty": "宋",
        "collection_info": null
    },
    {
        "title": "赵十同饮",
        "author": "韩淲",
        "content": "君家兄弟非他人，与尔同寓冰溪滨。\n醉吟浪宕只这是，天地混沌疑非真。\n琢得一句两句出，未必魂魄无精神。\n知我罪我春秋经，王覇隆替俱埃尘。",
        "dynasty": "宋",
        "collection_info": null
    },
    {
        "title": "昨日过沈兄无隠邂逅杨溥子亦来溥子携酒就无隠饮余酒行颇虐病不胜焉席间先逸作诗道谢意",
        "author": "韩淲",
        "content": "落叶纷委山路榛，饭余试作扪腹行。\n人家有竹不可款，负郭乃得席作门。\n座中邂逅执戟孙，携尊更约重论文。\n青橙紫蟹亦俱设，愧谢子意因余勤。\n诸公饮量江海吞，我病忽苦头岑岑。\n不如渊明醉遣客，乃效灌夫觞贵人。\n悬知事急起排闼，君更追路仍挽襟。\n吾曹相从贵真率，如此可畏还可钦。\n扶床走笔道不敏，祗恐匹马来三军。",
        "dynasty": "宋",
        "collection_info": null
    },
    {
        "title": "入城晁尹二家少留",
        "author": "韩淲",
        "content": "我扶败舆过溪北，城郭虽喧有书屋。\n霜云忽暗疑雪天，坐稳瓶梅蜡香扑。\n何许心情说饯岁，漫写诗吟惊易俗。\n百年王谢几人家，目断苍茫听爆竹。",
        "dynasty": "宋",
        "collection_info": null
    },
    {
        "title": "春浦门外看梅因饮宋氏小轩",
        "author": "韩淲",
        "content": "春晴晚步春浦门，小饮醉入梅花村。\n繁香吹雪数十树，青山远近疎篱园。\n谁家水竹明窗轩，老我清坐俱忘言。\n须臾烟月光吐吞，归哉楼角横黄昏。",
        "dynasty": "宋",
        "collection_info": null
    },
    {
        "title": "山间南圃海棠花开",
        "author": "韩淲",
        "content": "舍前舍后海棠红，碧轩宛宛连霞宫。\n浮光弄景虽带雨，睡思醉貌空临风。\n雷轻雾暗时过前，无处告诉杜老颠。\n溪山深密春昼寂，花扑一涧飞来泉。",
        "dynasty": "宋",
        "collection_info": null
    },
    {
        "title": "梅枝",
        "author": "韩淲",
        "content": "今年未见梅花好，竹外溪头春自早。\n满瓶夭娇送香来，照坐淋漓拚醉倒。\n琼林飞出苍精龙，朔雪未下风满空。\n笑指蓬莱清浅水，连云琐断最高峰。",
        "dynasty": "宋",
        "collection_info": null
    },
    {
        "title": "谢昌甫茶且嘱同往来诸友饮之",
        "author": "韩淲",
        "content": "山翁包题抵书信，盥掌剥封乃茶茗。\n更看健句团笔阵，得之足以忘食寝。\n清风两腋何敢辜，常日诸人当聚饮。\n陆子泉头活火煎，一啜须令各苏醒。",
        "dynasty": "宋",
        "collection_info": null
    },
    {
        "title": "昌甫寄酒蛤辣螺新蟹皆山味所久无",
        "author": "韩淲",
        "content": "蛤蜊因酒得天全，踞无龟殻吾非仙。\n六跪二螯犹回旋，左手急持思拍船。\n螺之辣者真海鲜，每或酌侑能醒然。\n竹隠君其诗中权，知我托落醉欲眠。\n走送三物寸简传，青灯山牖瓶梅边。\n食之既矣吟一篇，比耶兴耶今何年。",
        "dynasty": "宋",
        "collection_info": null
    },
    {
        "title": "昌甫寄栗",
        "author": "韩淲",
        "content": "整整斜斜一书尺，磊磊落落满包栗。\n霜风朝来吹我急，且向叶炉煨煮吃。\n高人知我老无力，跧伏寒溪少出入。\n慇勤题裹墨犹湿，雨峰高哉翠云滴。",
        "dynasty": "宋",
        "collection_info": null
    },
    {
        "title": "谢黄子耕惠纸被时在钱塘乍冷无衾窘甚",
        "author": "韩淲",
        "content": "西江寒籐濯清冰，捣成楮衾起霜棱。\n朱门鼎食笑弗顾，只有蕙帐眠山僧。\n精緻不数毡毯厚，洁净未必绫锦能。\n御冬气清神煜煜，暖老体轻梦腾腾。\n幽人玩之喜欲舞，可与饮水同曲肱。\n江夏无双知此意，又见寒来祇布被。\n吴山客舍久穷愁，帝城贵家谁顾视。\n急呼大儿开箧箱，取以赠吾真雅遗。\n拂拭床间时自思，展转枕边诚有愧。\n当如此衾坚且白，身外轻肥皆弃置。",
        "dynasty": "宋",
        "collection_info": null
    },
    {
        "title": "尹子潜送蕨",
        "author": "韩淲",
        "content": "老来为腹不为目，薄饭盘蔬亦云足。\n成年准拟薇蕨甜，那计人间有粱肉。\n二月三月春已深，灵山土肥皆去寻。\n长茎短朿挂萝檐，出市不直三数金。\n随流扬波净挼洗，芼以姜盐付铛耳。\n生柴带叶旋抽添，糟莩旷沈时染指。\n晨光破甑炊浮浮，稻香菜软吾何忧。\n人可以食鲜知味，请听以气专致柔。",
        "dynasty": "宋",
        "collection_info": null
    },
    {
        "title": "送十瓜十梅易十竹于郑一",
        "author": "韩淲",
        "content": "十瓜十梅得十竹，君应笑我喜可掬。\n芳华春育岂凡同，苦节冬藏惟劲独。\n取才要记自高台，着实能忘本深谷。\n寄谢悠悠莫惊嗤，草木无情山涧绿。",
        "dynasty": "宋",
        "collection_info": null
    },
    {
        "title": "昌甫送松溪茶盖云得之晁丈",
        "author": "韩淲",
        "content": "章泉寄我松溪茶，北苑双井未足夸。\n盖以人胜茶亦胜，况復二老文章家。\n松溪主人未识面，每乡往之而咨嗟。\n想见读书坐清昼，熏风两鬓生霜华。\n赵晁婣睦久同志，近知往诣情愈嘉。\n慇懃包裹得此茗，归来奚忍自啜耶。\n怜我于晁颇臭味，一旦拜此忻无涯。\n亟呼童奴取活水，烹煎试起琼玉花。\n不但爱此琼玉花，茶因人胜无以加。",
        "dynasty": "宋",
        "collection_info": null
    },
    {
        "title": "人身",
        "author": "韩淲",
        "content": "人身一饱百不忧，行住坐卧本何求。\n冷暖大冬与大夏，盛衰三春及三秋。\n苍苍云山缓曳杖，茫茫烟水轻拏舟。\n喜怒哀乐在中节，生兮若浮死若休。",
        "dynasty": "宋",
        "collection_info": null
    },
    {
        "title": "初九日夜坐",
        "author": "韩淲",
        "content": "去冬十月已飞雪，于潜满县层冰结。\n空斋老树号朔风，客枕欲僵衾楮裂。\n主人犹有酒浇愁，旦起相呼相暖热。\n坐中刘郎气最高，抵掌歌诗杂言说。\n流光不觉小至近，涧路摧颓门半闭。\n两年心事夜如何，窗撼山林声又别。\n床头儿啼衣尚单，竈下婢苦柴未爇。\n麤官寸禄阙既远，故旧尺书音更绝。\n薄田舂米雨不来，欲酿一杯无麯糵。\n萧然默数长短更，惟恐寒气吹灯灭。\n明当一水泻清泠，会见四山高嵽嵲。\n重阴定自六出花，怅望同云记扪舌。",
        "dynasty": "宋",
        "collection_info": null
    },
    {
        "title": "重午",
        "author": "韩淲",
        "content": "鬓花臂丝盘艾虎，佳人竞云作重午。\n菖蒲细缕来泛巵，快意酒行何用数。\n忽忆当年楚三闾，他愁我乐意何如。\n不识好恶类如此，世间俗物争奈渠。",
        "dynasty": "宋",
        "collection_info": null
    },
    {
        "title": "五日",
        "author": "韩淲",
        "content": "去年沙坑作重午，城下今年着船鼓。\n过溪沿涧逢交游，挈榼留杯失宾主。\n宣和曾带御书符，荆楚谁言长命缕。\n老因唐律为沉吟，山隠轻雷催晚雨。",
        "dynasty": "宋",
        "collection_info": null
    },
    {
        "title": "十二月十二日雪",
        "author": "韩淲",
        "content": "欲雪既雪復未雪，短衣数挽从百结。\n横溪过涧起轻冰，举首长歌时叫绝。\n莽莽岁寒残腊月，梅花前村后村发。\n桥头独钓任渔翁，千山万径不可灭。",
        "dynasty": "宋",
        "collection_info": null
    },
    {
        "title": "二十九日大雨",
        "author": "韩淲",
        "content": "钱塘祷雨上天竺，大士往来烧宝香。\n支郡神祠亦照答，自鸣山出气苍茫。\n风投襟袖带衣宽，短髮重搔为整冠。\n待得成霖三日后，出门沿涧看清湍。",
        "dynasty": "宋",
        "collection_info": null
    },
    {
        "title": "风雨",
        "author": "韩淲",
        "content": "风雨如晦鸡既鸣，茅茨疎湿迷山楹。\n披衣不知所如往，炉存宿熅犹荧荧。\n水流花谢青春深，前村解桥隔孤城。\n庾郎鲑菜当用情，瓶粟更付折脚铛。",
        "dynasty": "宋",
        "collection_info": null
    },
    {
        "title": "十九日",
        "author": "韩淲",
        "content": "吹鼓打笛农祷雨，都道小禾迟者干。\n高邙之田已如此，低漥晚稻难更看。\n官司只怕放苗头，田里岂但餬口忧。\n政在养民舜之政，损下益上非所求。",
        "dynasty": "宋",
        "collection_info": null
    },
    {
        "title": "霜寒",
        "author": "韩淲",
        "content": "冱寒日日霜如雪，地土缩高砖石裂。\n板桥积厚滑难干，林叶有同装玉屑。\n朝来负暄殊不暖，过午欲晡冰更结。\n无风亦觉气酸然，只是水边梅影别。\n一冬既雷仍既雨，仅可得晴霜未绝。\n家贫无人去拾柴，白屋何由生暖热。\n且拥败絮莫出门，欲赋江梅诗转拙。\n细思雨霜岂常霜，须见阳和变时节。\n待他春色到人间，定自忘之都弗说。",
        "dynasty": "宋",
        "collection_info": null
    },
    {
        "title": "七日大雪浙江亭访希之",
        "author": "韩淲",
        "content": "江波沄沄山雪盛，寒雾不收潮风劲。\n诗人与我把一杯，信道东南此为胜。\n隔望遥知是剡中，坐看飘洒归空蒙。\n回首纷华车马外，西湖虽好此无雄。",
        "dynasty": "宋",
        "collection_info": null
    },
    {
        "title": "十五日夜月蚀闻差中舍正言监测清台",
        "author": "韩淲",
        "content": "庆元三年中元日，是夜更余惊月蚀。\n须知秽巷亦喧呼，见说清台正推测。\n昏昏已作赤朱红，闪闪犹成墨漆黑。\n磨刀急斩虾蟇精，天眼光明无变色。",
        "dynasty": "宋",
        "collection_info": null
    },
    {
        "title": "月溪清泛",
        "author": "韩淲",
        "content": "不奈江浑復林热，长夏逃虚徒散髮。\n扁舟何许可追凉，安得佳人弄明月。\n寻常浪饮苦匆匆，邂逅一游多汩汩。\n日復日矣心转痴，牵强而来终勃窣。\n琴堂有仙真好奇，簿书堆裏清兴发。\n我虽老倦亦轩然，相与听歌忘病暍。\n中流滉瀁已苍茫，下濑回沿应荡淈。\n山高影翻栖鹘巢，潭澄光射鸣鼍窟。\n须臾斗柄插银潢，常娥俯濯凌波袜。\n快呼天风驾云涛，弱水三万倏超忽。",
        "dynasty": "宋",
        "collection_info": null
    },
    {
        "title": "和壁间林文节公韵",
        "author": "韩淲",
        "content": "浴溪桥上山岝崿，直下流波寒未涸。\n只宜墨客寄幽閒，不许行人动离索。\n草木黄落已变衰，晚风吹霜白云归。\n清晖如斯耿独立，何处翩翩鸥鹭飞。",
        "dynasty": "宋",
        "collection_info": null
    },
    {
        "title": "和周次公",
        "author": "韩淲",
        "content": "坐卧一榻殊执热，到手清言解烦结。\n是谁所作疑弹丸，定自不凡如玉洁。\n昨夕之夕饮固多，今日之日调则别。\n山园空琐楚台风，水路犹思剡溪雪。\n须知野老本忧深，何事骚人更愁绝。\n题舆倒载真世贤，伯仁可与智者说。",
        "dynasty": "宋",
        "collection_info": null
    },
    {
        "title": "二十一日同昌甫镇头和森桂时斋之句",
        "author": "韩淲",
        "content": "斋楼之名散庵立，时哉时哉贵翔集。\n训行处仁要领会，德成胜非由所习。\n眼高四海远者远，知效一官急者急。\n工夫当思寸阴竞，渊源不可短绠汲。",
        "dynasty": "宋",
        "collection_info": null
    },
    {
        "title": "昌甫以诗谢履常见过因和韵",
        "author": "韩淲",
        "content": "万事新传灯落烬，底许深长并浅近。\n山空岁暮风雪振，纵得过从浑莫省。\n符铜节荡元整整，东上西来晨復暝。\n章泉之居尽虚静，世既相忘心孰竞。\n失喜故人来问讯，且拥寒炉话吾胜。\n留连鸡黍夜初定，清旦重言意无尽。\n意无尽矣我何知，叹者叹而哂者哂。",
        "dynasty": "宋",
        "collection_info": null
    },
    {
        "title": "王干以诗寄和答",
        "author": "韩淲",
        "content": "福唐荔子冬生花，青榕深深多释家。\n海山会府亦繁富，官自货盐常造茶。\n民以不冤刑狱折，无岁无人无一节。\n同僚斗牛应暖热，中酒过厅不可说。",
        "dynasty": "宋",
        "collection_info": null
    },
    {
        "title": "次韵徐斯远晓梁看日出",
        "author": "韩淲",
        "content": "晓山乱眼青如湿，夜气犹存烟四羃。\n不知炎热着何许，但起阴风催日出。\n含晖倒影殊苍凉，翻手尘埃復俱失。\n高丘望女歌正长，展转歌之肯仓卒。",
        "dynasty": "宋",
        "collection_info": null
    },
    {
        "title": "次韵昌甫仲春读谪仙诗",
        "author": "韩淲",
        "content": "渊明太事多，汲汲泥诗酒。\n子云良自苦，载醪竟何有。\n芭尊太玄八十一，统集饮酒二十首。\n我贵知我希，却扫且缄口。",
        "dynasty": "宋",
        "collection_info": null
    },
    {
        "title": "次韵",
        "author": "韩淲",
        "content": "不须酒畔狂吟裏，梦破寒亭自惊起。\n一梢孤月带霜华，灵山漫澈冰溪水。\n尘劳空度几星霜，画手犹能眼界香。\n午夜城头吹画角，绿毛么凤堕其旁。\n不怕花前不我知，只愁花后少人思。\n如今纸上閒言语，未抵依稀落墨时。",
        "dynasty": "宋",
        "collection_info": null
    },
    {
        "title": "赵履道同宿南豅梅大放次其韵",
        "author": "韩淲",
        "content": "老身居山復入山，随山夹路溪弥漫。\n南豅深处作幽梦，我辈白鸥盟勿寒。\n梅花乘春既宜饮，绿毛么凤非人寰。\n坐中长少偶然集，白云清气生檐间。\n醉酣低摘仍高攀，兴来物会殊未阑。\n悠悠不但惜此尔，要留佳话他年看。",
        "dynasty": "宋",
        "collection_info": null
    },
    {
        "title": "次韵希之",
        "author": "韩淲",
        "content": "沧溟吐吞江水地，风尘万里一危亭。\n自怜雪裏心眼在，凭轩尽日空诗成。\n波流不鸣云不断，冷气暗逼黄荧荧。\n销凝还如未开凿，浑沌无际天难名。\n相从共饮岂易适，太息岁晚初何营。\n尺梭已觉鱼尾健，数字更喜鸿翼轻。\n吾侪天穷且天放，酒肆人间谁长卿。",
        "dynasty": "宋",
        "collection_info": null
    },
    {
        "title": "次韵建倅德久林秘书寄贡余",
        "author": "韩淲",
        "content": "铁狮峰前凤山阳，泉甘土肥灵草香。\n丁蔡好事作土贡，到今题裹归朝纲。\n密云寿圭脱宝胯，锁钥银白罗帕黄。\n春风玉食睿思殿，岁岁属望天一方。\n恩沾臣邻讲读处，赐啜更觉昭回光。\n龙凤大团小团耳，且如头茶安得尝。\n余珍踵例及守漕，属幙亦得酬官忙。\n平分风月石渠老，分饷乃欲颠倒搜我肠。",
        "dynasty": "宋",
        "collection_info": null
    },
    {
        "title": "沿檄涧上将回呈元立",
        "author": "韩淲",
        "content": "一夜西风入南涧，便作秋声无畔岸。\n萧萧凉气梦初回，不奈离愁送游宦。\n人生义命当乐天，倒睨钟鼎初悠然。\n明发分手莫惆怅，他年看我栖林泉。",
        "dynasty": "宋",
        "collection_info": null
    },
    {
        "title": "次韵昌甫斯远落花行",
        "author": "韩淲",
        "content": "风力作狂无所止，花片摇空当未已。\n谛视深寻孰与比，梅叶梨梢孕青子。\n春红正復可怜尔，三分前尘一分水。\n相将柔桑着筐篚，寒食北邙泣新鬼。\n繁阴匝地人醉起，哀江南兮临结绮。\n底用留情来赋此，夏衣飘飘欲轻体。",
        "dynasty": "宋",
        "collection_info": null
    },
    {
        "title": "斯远作冷语甚佳以其富贵神仙中致非畸人山泽所宜戏次韵柬之",
        "author": "韩淲",
        "content": "飞流作枕山作屏，采薇散髮神气宁。\n岩扉无人昼长扃，几回午梦惊独醒。\n水边石上草自馨，岚光近散远以凝。\n长飙撼树时静听，洒然尘销天籁清。\n幽禽刷羽飞来轻，泉源舞荇声泠泠。\n殷雷收暑甘雨零，碧落乍空鹳且鸣。\n闲身无用心太平，试琢新语朱絃声。\n世俗所为吾不应，因君诗来如饮冰。",
        "dynasty": "宋",
        "collection_info": null
    },
    {
        "title": "次韵斯远月夜",
        "author": "韩淲",
        "content": "怀哉望望山囿中，月来老树高玲珑。\n起行久之坐嘆息，祗合轻举随飞龙。\n露华滴叶相下上，河影摇空更清亮。\n长庚如昼夜何其，寒气袭人不可向。",
        "dynasty": "宋",
        "collection_info": null
    },
    {
        "title": "寄叶解元",
        "author": "韩淲",
        "content": "醉中曾写雪色壁，非此主人无此客。\n夜寒烟雨池阁深，秉烛看梅忘堕帻。\n春来相望鹅湖边，桃花满地松拂天。\n抱琴挟书过飘泉，想君风度尤翩翩。",
        "dynasty": "宋",
        "collection_info": null
    },
    {
        "title": "赠刘解元",
        "author": "韩淲",
        "content": "潮落潮生一水通，昆山县前桃花红。\n刘改之者忽相逢，桃花正在烟雨中。\n面须如戟头已童，君虽不言我亦穷。\n一杯竟醉立下风，江西人物旧所宗。",
        "dynasty": "宋",
        "collection_info": null
    },
    {
        "title": "溪路邂逅傅骐骥之在所沽酒话别",
        "author": "韩淲",
        "content": "凉风吹溪雨吹蓬，故人意气俄相逢。\n停骖为我一小饮，西湖东望两高峰。\n人间万事俱华髮，雨歇风清有佳月。\n不须千里苦相思，得酒陶然已兀兀。",
        "dynasty": "宋",
        "collection_info": null
    },
    {
        "title": "送吴判官",
        "author": "韩淲",
        "content": "儒家辰告当吁谟，纷纷莫厌形势涂。\n甲兵调度应敌尔，君行鄱水聊载驱。\n有文与诗锦机织，夹道云山正堆积。\n痴儿固有了官事，归日奚囊观笔力。\n别酒无用鲸吸川，芝山杖藜湖接天。\n使君自是江海客，有来矍铄当欢然。\n如今百事皆撑柱，宽得一分犹復古。\n萧条野老为赓吟，此话不同知底数。",
        "dynasty": "宋",
        "collection_info": null
    },
    {
        "title": "二十六日赠郑一有怀赵十闽峤之役",
        "author": "韩淲",
        "content": "游者未回居者藏，老我去各天一方。\n目前聚集自落拓，背后往还谁论量。\n连连冰雪叶已脱，皎皎风霜梅更芳。\n烛明照坐更漏长，高溪里社灵山阳。",
        "dynasty": "宋",
        "collection_info": null
    },
    {
        "title": "戏柬胡教授",
        "author": "韩淲",
        "content": "去冬曾与十客游，今夏还约几人至。\n桥南花处数枝梅，青子林园尚堪醉。\n行者居者復不来，相赏相违何有哉。\n古栝苍山照流水，我亦仅能知此尔。",
        "dynasty": "宋",
        "collection_info": null
    },
    {
        "title": "寄昌甫",
        "author": "韩淲",
        "content": "深林蝉声咽残雨，又尔微炎起亭午。\n章泉幽流雨风寒，安得从之臂不羽。\n江南田薄多旱苦，冥鸿孤高畏罗罟。\n洪河东倾一砥柱，云霏霏兮澹承宇。",
        "dynasty": "宋",
        "collection_info": null
    },
    {
        "title": "怀昌甫",
        "author": "韩淲",
        "content": "君头短髮种种长，营营寒事惊流光。\n手翻手覆谓可常，幽意祇觉来无方。\n今冬风雪多冰霜，静夜不寐犹吟螀。\n竹隠我独矫首望，诗寄尚喜笔健彊。",
        "dynasty": "宋",
        "collection_info": null
    },
    {
        "title": "赵十生日作醮事",
        "author": "韩淲",
        "content": "清飙吹尘玉溪烟，龙舟未收菖蒲天。\n城东宝香祈永年，振振公子陈醮筵。\n雨零霞外来羣仙，德我寿我明自然。\n宣简流芳正绵延，华裾织翠金丹圆。",
        "dynasty": "宋",
        "collection_info": null
    },
    {
        "title": "次韵耿运干",
        "author": "韩淲",
        "content": "青鞋黄帽非左计，消得水涯与山颠。\n吟边忧世听者哂，只宜寻醉陶陶然。\n贵人责重閒人轻，春风日高放脚眠。\n带湖拂波绿杨柳，吾侪静胜可忘年。",
        "dynasty": "宋",
        "collection_info": null
    },
    {
        "title": "闻民瞻久归一诗寄之",
        "author": "韩淲",
        "content": "我居溪南望城北，最高园台竹树碧。\n眼前带湖歌舞空，耳畔茶山陆子宅。\n知君纔自天竺归，那得缁尘染客衣。\n日携研席过阿连，怡神散髮思采薇。",
        "dynasty": "宋",
        "collection_info": null
    },
    {
        "title": "闻赵十有诗上饶生朝后两日次韵寄之",
        "author": "韩淲",
        "content": "文章精金真美玉，交往徒劳分雅俗。\n偶然邂逅一言诗，清秋付与陶潜菊。\n弦歌之声誉甚休，田里民其无叹愁。\n谁将茗酒寿弧矢，长篇短句相唱酬。\n是中佳处有深趣，如龙翔云豹起雾。\n力探乐取到古人，天地江山供指顾。\n从他驹隙岁月驰，我自舒徐萧散之。\n垆香莫着鼻观净，唤醒伯牙钟子期。",
        "dynasty": "宋",
        "collection_info": null
    },
    {
        "title": "昌甫有诗学长句次韵以柬处晦且当应举",
        "author": "韩淲",
        "content": "章泉老子之诗学，笔自峥嵘心自泊。\n暮春静把一杯看，纵有世情无处着。\n三传且莫束高阁，待子龙津名一跃。\n收回旧话再商量，沈谢应刘都扫却。\n蚕叶人家采摘忙，麦将秋矣水浮秧。\n平田冷漠吹朝雨，侧径深微过夕阳。\n残酒余香愁梦枕，断篇遗简苦吟囊。\n鶑啼燕语春归也，不道高斋口自芳。",
        "dynasty": "宋",
        "collection_info": null
    },
    {
        "title": "斯远访昌甫同作音字诗因又一首",
        "author": "韩淲",
        "content": "故人湖海谁知音，章泉病翁卧山林。\n我思不见夜长寂，君往与同秋正阴。\n修筠乱石一径静，风雨满窗清且深。\n安得相从日上下，骚雅共倾陶写心。",
        "dynasty": "宋",
        "collection_info": null
    },
    {
        "title": "次韵吴推官二首  其一",
        "author": "韩淲",
        "content": "紫菊红萸仍酒美，万里秋云接天水。\n登高能赋我何堪，会逢其适聊尔耳。\n苍山小亭看弈棋，不有此客无此诗。\n古往今来吹破帽，河梁归路月明知。",
        "dynasty": "宋",
        "collection_info": null
    },
    {
        "title": "次韵吴推官二首  其二",
        "author": "韩淲",
        "content": "坡云今日我重九，自古骚人无此手。\n一从陶令归去来，谁有閒中能漉酒。\n篱边采采黄花歌，不盈襟袖还几多。\n满城风雨固应尔，欲制颓龄如老何。\n怪来清气侵毛髮，忽得新篇有风骨。\n溪亭应记见南山，玉水波寒步微月。",
        "dynasty": "宋",
        "collection_info": null
    },
    {
        "title": "读东溪可正平诗",
        "author": "韩淲",
        "content": "冰霜落涧岁云暮，寂寂远岫松风回。\n村深古寺作钟磬，车马路断樵者来。\n参差一抹起宿雁，清浅数枝横小梅。\n日昃翠寒云屋迥，竹炉煨火尽余杯。",
        "dynasty": "宋",
        "collection_info": null
    },
    {
        "title": "陈君举舍人集新刊三山因读其诗有感",
        "author": "韩淲",
        "content": "陈止斋诗不草草，约貌前头诸旧老。\n大章短句可思议，妙意余情愁绝倒。\n生姜门有水心道，赤水亭占龙窟好。\n伯牙无絃骥伏皂，摹搨剩残人或葆。",
        "dynasty": "宋",
        "collection_info": null
    },
    {
        "title": "吴判官野阁诗述先公甚勤次韵谢之",
        "author": "韩淲",
        "content": "我登野阁思过庭，吻角欲语徒悲鸣。\n丽谯西池水木秀，当年手种年年生。\n五六十春几交印，幕画英游应接轫。\n由来感旧谁发挥，龙光斗牛知令问。\n诗来唤醒醉梦中，一日好事传江东。\n吴公治行天下美，隠然盖本西汉风。\n大抵轩窗数间屋，雅俗升沈堪踯躅。\n光前绝后得名章，便觉流芳争诵读。\n夕阳淡月色朦胧，想公退食书自工。\n黄卷之间欠伸处，催煎茶椀呼家童。\n妙声直启重玄钥，惠徼先君宁苟作。\n其孤衰微但下拜，犹向霜天辱杯酌。",
        "dynasty": "宋",
        "collection_info": null
    },
    {
        "title": "录王昌龄诗",
        "author": "韩淲",
        "content": "千古万古琉璃堂，中有一人万丈光。\n长篇短篇任摸索，小句大句宜忖量。\n风花雪月初非远，城郭山林各是忙。\n惆怅无因见范蠡，空留佳话说南唐。",
        "dynasty": "宋",
        "collection_info": null
    },
    {
        "title": "题紫溪春晚图画",
        "author": "韩淲",
        "content": "东风满地吹瑶草，水暖双流山四抱。\n参差楼观倚晴空，林霭乍收初日杲。\n杏桃婀娜开花早，蝶遶鶑迁鱼在藻。\n人家篱落动耕桑，溪女往来翁唤媪。\n务头腊酒贱仍好，麦熟官清农晏保。\n岝崿峰高多醉游，天目潭深无旱祷。\n谁把丹青能一扫，点缀毫芒殊可考。\n分明融荡紫溪春，路入烟霞是仙岛。",
        "dynasty": "宋",
        "collection_info": null
    },
    {
        "title": "偶成",
        "author": "韩淲",
        "content": "蛮歌俚耳吾不愁，江南五月疑凉秋。\n渐离荆卿易水流，图穷匕首非覇谋。\n吴头楚尾龙虎幽，击筑乃尔听市讴，调苦节促如远游。\n安得酒船同拍浮，衮衮切切终悠悠。",
        "dynasty": "宋",
        "collection_info": null
    },
    {
        "title": "杂赋二首",
        "author": "韩淲",
        "content": "今年腊尽春风起，凌晓撑船度溪水。\n去年九日菊花开，相与周游二三子。\n山深泉井一乡村，地僻章丘数家市。\n酒饮诗成可奈何，坐想斯人消吝鄙。",
        "dynasty": "宋",
        "collection_info": null
    },
    {
        "title": "赠天台郑道士",
        "author": "韩淲",
        "content": "霞杯为奏阮咸曲，怅望十年湖水烟。\n闻过东嘉看雁荡，野云留宿话翛然。\n谭诗忽见蒋云出，今去洞庭衡岳前。\n能说炼师神不老，识全元是赤城仙。",
        "dynasty": "宋",
        "collection_info": null
    },
    {
        "title": "慈福太后生辰圣驾同中宫过北内上寿至晓銮仗方回观者无不仰赞庆礼四朝之尊也",
        "author": "韩淲",
        "content": "盛典行长乐，秋光溢寿樽。\n后仪崇太姒，帝服见曾孙。\n遥想重闱集，咸推六殿恩。\n欢声开九秩，诞节照干坤。",
        "dynasty": "宋",
        "collection_info": null
    },
    {
        "title": "春日",
        "author": "韩淲",
        "content": "院落无人到，游丝自短长。\n细风添霁色，斜日转流光。\n柳入鶑边嫩，花飞燕外香。\n一杯春昼永，试与问年芳。",
        "dynasty": "宋",
        "collection_info": null
    },
    {
        "title": "次韵元夕  其一",
        "author": "韩淲",
        "content": "烟月收微霭，春归柳色深。\n落梅还满眼，啼鸟独惊心。\n醉熟醒何益，愁多梦亦侵。\n银花元夜句，犹记昔人吟。",
        "dynasty": "宋",
        "collection_info": null
    },
    {
        "title": "次韵元夕  其二",
        "author": "韩淲",
        "content": "辇路元宵盛，楼台烟火深。\n异乡今日意，乐事去年心。\n溪阔斜阳下，林空细雨侵。\n扶舆且萧散，寻胜一閒吟。",
        "dynasty": "宋",
        "collection_info": null
    },
    {
        "title": "人日",
        "author": "韩淲",
        "content": "去年苦无雪，今雨又多风。\n人日平头过，元宵转眼中。\n野梅香更白，文杏色微红。\n篱落春阴外，楼台晓雾空。",
        "dynasty": "宋",
        "collection_info": null
    },
    {
        "title": "正月十一日",
        "author": "韩淲",
        "content": "春前三日雪，今则倏霜晴。\n涧谷冰凘满，溪山风物清。\n梅梢已飘洒，兰穗始敷荣。\n宿约多神赛，君来酒重倾。",
        "dynasty": "宋",
        "collection_info": null
    },
    {
        "title": "三月一日",
        "author": "韩淲",
        "content": "海棠花上雪，憔悴却如人。\n晓觉春光淡，时占天气新。\n燕脂纔糁糁，翡翠正匀匀。\n睡足寒犹力，宜多酒入唇。",
        "dynasty": "宋",
        "collection_info": null
    },
    {
        "title": "雨中上巳",
        "author": "韩淲",
        "content": "风作连宵雨，山寒復昼冥。\n酴醾花白白，杨柳叶青青。\n令节空轻过，芳时惜易经。\n清真王逸少，修禊写兰亭。",
        "dynasty": "宋",
        "collection_info": null
    },
    {
        "title": "次韵昌甫寒食",
        "author": "韩淲",
        "content": "南北已分壠，后来那得知。\n侵寻空岁月，流落漫歌诗。\n宿草露殊湿，白杨风更悲。\n江村暗寒食，老大故园思。",
        "dynasty": "宋",
        "collection_info": null
    },
    {
        "title": "十四日  其一",
        "author": "韩淲",
        "content": "淡淡春晴晚，窗前燕子飞。\n酒杯谁共饮，诗笔自孤挥。\n上冢家山远，下湖仙苑稀。\n空多冶游者，扶醉赶门归。",
        "dynasty": "宋",
        "collection_info": null
    },
    {
        "title": "十四日  其二",
        "author": "韩淲",
        "content": "风花郭店路，灵井隔云溪。\n渡水鱼争出，随山鶑乱啼。\n只疑身未老，不信梦还迷。\n今日逢寒食，西湖春草萋。",
        "dynasty": "宋",
        "collection_info": null
    },
    {
        "title": "二十五日",
        "author": "韩淲",
        "content": "山径濒溪转，林亭亚谷斜。\n老诗无住着，健酒有须赊。\n急雨催杨柳，微阴养杏花。\n重帘新燕子，随处觅生涯。",
        "dynasty": "宋",
        "collection_info": null
    },
    {
        "title": "晚春",
        "author": "韩淲",
        "content": "细雨收微暖，轻云起薄阴。\n舟横莲叶浅，人度柳花深。\n佛屋多支径，旗亭亦远林。\n一春思放浪，尽日喜登临。",
        "dynasty": "宋",
        "collection_info": null
    },
    {
        "title": "初七日",
        "author": "韩淲",
        "content": "晚来台上坐，犹自说春归。\n可惜园林裏，都无花片飞。\n榜人劳载酒，鸥鸟定忘机。\n笑摘青梅子，停杯看雨肥。",
        "dynasty": "宋",
        "collection_info": null
    },
    {
        "title": "七月",
        "author": "韩淲",
        "content": "水石云山裏，归来已九秋。\n隔城如浅近，邻寺始深幽。\n慧远逢修静，文渊说少游。\n径荒殊不扫，风叶上牵牛。",
        "dynasty": "宋",
        "collection_info": null
    },
    {
        "title": "九日",
        "author": "韩淲",
        "content": "客裏逢重九，路经鹅岭头。\n物华元自好，意绪不禁愁。\n霜重晓犹积，烟低寒不收。\n营营本何事，吹笛下沧洲。",
        "dynasty": "宋",
        "collection_info": null
    },
    {
        "title": "赵运干秩满经由寄怀任舍人直院九日",
        "author": "韩淲",
        "content": "季月黄花酒，今还过玉溪。\n野僧谈众妙，林叟祇孤暌。\n滕阁有前境，胥山无别蹊。\n会须直学士，霄汉记閒栖。",
        "dynasty": "宋",
        "collection_info": null
    },
    {
        "title": "十一月晦",
        "author": "韩淲",
        "content": "沙鴈徒高下，荒鸡任喔吚。\n连山云日过，夹涧雪霜吹。\n叶径湿仍滑，柴扉久易欹。\n不知诗在否，诗亦费心思。",
        "dynasty": "宋",
        "collection_info": null
    },
    {
        "title": "十二月旦",
        "author": "韩淲",
        "content": "雪后寒檐滴，青灯夜看诗。\n人情虽已甚，物色又何其。\n永永孤城漏，垂垂老境时。\n瑠璃剪木叶，今岁是冰枝。",
        "dynasty": "宋",
        "collection_info": null
    },
    {
        "title": "岁晚",
        "author": "韩淲",
        "content": "岁晚家何在，冰溪怀玉山。\n雪梅香泛泛，霜树色斑斑。\n村酒相招唤，田歌自往还。\n白头搔更懒，今识市朝间。",
        "dynasty": "宋",
        "collection_info": null
    },
    {
        "title": "十六日  其一",
        "author": "韩淲",
        "content": "不恨常疎隔，何疑欠讨论。\n同心惟设饭，尽兴亦空罇。\n日与樵争席，时看子候门。\n山场风莽广，溪港雨沉昏。",
        "dynasty": "宋",
        "collection_info": null
    },
    {
        "title": "十六日  其二",
        "author": "韩淲",
        "content": "寒水浮沙急，昏烟拥树深。\n茅茨得幽隠，藜杖失荒寻。\n地暖疎梅发，篱虚败叶侵。\n终风惊达夜，未雪苦多阴。",
        "dynasty": "宋",
        "collection_info": null
    },
    {
        "title": "窗日",
        "author": "韩淲",
        "content": "饭已南窗暖，依违睡思生。\n息虚神即固，气定体殊轻。\n霜熟日初上，檐疎纸透明。\n欠伸询早暮，一唱午鸡声。",
        "dynasty": "宋",
        "collection_info": null
    },
    {
        "title": "乍暖",
        "author": "韩淲",
        "content": "乍暖人多困，昼长春已深。\n残花红糁糁，新叶绿阴阴。\n山寺依岩曲，湖船过水心。\n鈎帘醒午睡，閒觉去来吟。",
        "dynasty": "宋",
        "collection_info": null
    },
    {
        "title": "晚晴",
        "author": "韩淲",
        "content": "雨阔云难敛，高楼忽晚晴。\n地卑虽带润，天近自增明。\n蚊动初成势，鸦翻过宿声。\n墙根有孤树，清坐见凉生。",
        "dynasty": "宋",
        "collection_info": null
    },
    {
        "title": "乍冷洒然",
        "author": "韩淲",
        "content": "不可更禁当，伏阴多夏凉。\n体中时作恶，鼻观日焚香。\n照眼惊双鬓，支颐待一觞。\n诗来相劳苦，边事敢筹量。",
        "dynasty": "宋",
        "collection_info": null
    },
    {
        "title": "初十日",
        "author": "韩淲",
        "content": "沉沉三日雨，衮衮四山风。\n潢潦从浮泛，羣阴漫长雄。\n深居何藉屐，矮屋且遮篷。\n急敛身心住，徐看鼻息通。",
        "dynasty": "宋",
        "collection_info": null
    },
    {
        "title": "二十一日",
        "author": "韩淲",
        "content": "向来愁见客，今去莫吟诗。\n自是才情减，何劳朋旧为。\n一身元属我，百事总因谁。\n溪路多虾菜，呼童问早炊。",
        "dynasty": "宋",
        "collection_info": null
    },
    {
        "title": "晓冷",
        "author": "韩淲",
        "content": "晓雾知犹冷，初阳觉更和。\n午风吹不断，夜气暑还多。\n帘槛翻黄蝶，灯窗扑白蛾。\n晚春初夏际，蚕麦復如何。",
        "dynasty": "宋",
        "collection_info": null
    },
    {
        "title": "风落",
        "author": "韩淲",
        "content": "风落摇窗牖，烟垂暗屋檐。\n漫空时衮衮，洒迥復纤纤。\n着柳真堪折，迷花自可粘。\n春前一尺雪，农事不须占。",
        "dynasty": "宋",
        "collection_info": null
    },
    {
        "title": "明月",
        "author": "韩淲",
        "content": "明月度窗櫺，荷香逼酒醒。\n水声鸣涧壑，风影散林垧。\n暑雨收微眇，晴云动杳冥。\n小轩清坐久，高下数飞萤。",
        "dynasty": "宋",
        "collection_info": null
    },
    {
        "title": "夜月",
        "author": "韩淲",
        "content": "月近中秋好，人宁不用情。\n那知云欲暮，遽作雨连明。\n圆缺閒皆见，阴晴老自惊。\n夜凉山叶响，灯火短长檠。",
        "dynasty": "宋",
        "collection_info": null
    },
    {
        "title": "闻雨凉意可掬",
        "author": "韩淲",
        "content": "秋声连夜起，雨过雨来时。\n睡觉风生屋，凉知水到池。\n交游稀自好，出入懒方宜。\n只被章泉误，书题又寄诗。",
        "dynasty": "宋",
        "collection_info": null
    },
    {
        "title": "雨多极凉冷",
        "author": "韩淲",
        "content": "焉知三伏雨，已作九秋风。\n木叶凉应脱，禾苗润必丰。\n地偏山吐月，桥断水浮空。\n鸡犬邻家外，鱼虾小市中。",
        "dynasty": "宋",
        "collection_info": null
    },
    {
        "title": "晚雨可爱",
        "author": "韩淲",
        "content": "灯火凉秋夜，空山雨到檐。\n吹声初甚少，落势近频添。\n篱菊丛丛润，畦蔬种种霑。\n沈思仍静听，香鼎伴书籤。",
        "dynasty": "宋",
        "collection_info": null
    },
    {
        "title": "初三日急雨湖山云气初霁楼居佳甚",
        "author": "韩淲",
        "content": "雨后见云山，家林恨未还。\n人生何自苦，身老定谁閒。\n溶洩平输处，纵横罗列间。\n幽幽清润气，楼迥自怡颜。",
        "dynasty": "宋",
        "collection_info": null
    },
    {
        "title": "夜坐闻雨  其一",
        "author": "韩淲",
        "content": "夜静时闻雨，山深远听更。\n疎林声转永，孤戍景何清。\n方册舒还卷，残缸暗復明。\n脱巾搔首坐，曳履欠身行。",
        "dynasty": "宋",
        "collection_info": null
    },
    {
        "title": "夜坐闻雨  其二",
        "author": "韩淲",
        "content": "寒夜空山雨，声从远树来。\n老怀浑木塞，痴坐只灰堆。\n抖擞閒题句，团栾试把杯。\n峥嵘岁云暮，春在腊前梅。",
        "dynasty": "宋",
        "collection_info": null
    },
    {
        "title": "雨处",
        "author": "韩淲",
        "content": "雨处茫茫白，晴边隠隠青。\n林间田舍屋，水际酒家亭。\n野迥惊初见，村深惜未经。\n阴沉思得月，历落喜瞻星。",
        "dynasty": "宋",
        "collection_info": null
    },
    {
        "title": "烟雨",
        "author": "韩淲",
        "content": "汀洲生玉水，烟雨对灵山。\n翠碧迷千嶂，清泠泻一湾。\n寻春因共载，落日不知还。\n便是名人画，无能写此閒。",
        "dynasty": "宋",
        "collection_info": null
    },
    {
        "title": "暖雨",
        "author": "韩淲",
        "content": "土暖鸣嘘蚓，山昏聚宿鸦。\n沿流多佛屋，隔县少诗家。\n怕醉休温酒，狂吟待饮茶。\n花天晴自喜，麦地雨谁家。",
        "dynasty": "宋",
        "collection_info": null
    },
    {
        "title": "雨中  其一",
        "author": "韩淲",
        "content": "幽林远朝市，太息古来今。\n四月麦秋后，江南梅雨临。\n庭前三径在，路口一溪深。\n车马有时到，定多閒淡心。",
        "dynasty": "宋",
        "collection_info": null
    },
    {
        "title": "雨中  其二",
        "author": "韩淲",
        "content": "花浥垂垂细，林摇点点稀。\n绿繁枝困袅，红淡蘂鲜肥。\n高下海棠起，浅深山柳围。\n云梳烟未止，风急雨争飞。",
        "dynasty": "宋",
        "collection_info": null
    },
    {
        "title": "雨中  其三",
        "author": "韩淲",
        "content": "雨叶凄凄晚，风花肃肃春。\n乍看浑入意，久坐恐伤神。\n城郭三家市，山林一病身。\n幽偏无客到，疎懒寄吾真。",
        "dynasty": "宋",
        "collection_info": null
    },
    {
        "title": "雨后",
        "author": "韩淲",
        "content": "鱼沼成吹沫，蛛檐落断丝。\n盆花半开合，阶草尽离披。\n风静凉犹在，云低晓更迟。\n懒能寻枕簟，好去把鉏犂。",
        "dynasty": "宋",
        "collection_info": null
    },
    {
        "title": "二十二日雨  其一",
        "author": "韩淲",
        "content": "整衾和枕簟，振席见灯檠。\n欲读书休读，难成梦也成。\n四山连屋静，一叶隔窗鸣。\n总不关吾事，无非是物情。",
        "dynasty": "宋",
        "collection_info": null
    },
    {
        "title": "二十二日雨  其二",
        "author": "韩淲",
        "content": "涧水应添润，山云定不虚。\n夜光离復合，朝气惨而舒。\n履亩禾须穫，窥园菜可鉏。\n稀疎遍篱落，微密上阶除。",
        "dynasty": "宋",
        "collection_info": null
    },
    {
        "title": "四月二十三日渴雨",
        "author": "韩淲",
        "content": "雾下疑成雨，檐低暗復明。\n田家思一稔，王国虑多晴。\n天岂预人事，世应容我耕。\n凭轩归计定，只得待雷声。",
        "dynasty": "宋",
        "collection_info": null
    },
    {
        "title": "丁寺丞灵山阁同国正小集是日得雨次韵仁甫五字",
        "author": "韩淲",
        "content": "野寺乘凉雨，宜从志喜论。\n桥分一水隔，城列万家屯。\n乐寓东山妓，贤归北海樽。\n年登农满望，客醉我忘言。",
        "dynasty": "宋",
        "collection_info": null
    },
    {
        "title": "五六日大雨",
        "author": "韩淲",
        "content": "海角地蒸雨，江南天要梅。\n晚春知望久，中夏得愁开。\n鬰鬰阴阴过，绵绵浩浩来。\n已传增米价，只道损苗栽。",
        "dynasty": "宋",
        "collection_info": null
    },
    {
        "title": "夏雨",
        "author": "韩淲",
        "content": "转输三伏雨，探借九秋风。\n沾洒莲犹碧，飘摇叶未红。\n荒凉甘退缩，清润拟从容。\n在野农人喜，仍年禾黍丰。",
        "dynasty": "宋",
        "collection_info": null
    },
    {
        "title": "东流值雨",
        "author": "韩淲",
        "content": "客恨何时了，萧萧雨未晴。\n异乡无伴处，荒县少人行。\n树色巡檐碧，江声遶枕清。\n且凭閒景物，陶写小诗成。",
        "dynasty": "宋",
        "collection_info": null
    },
    {
        "title": "雪后微雨",
        "author": "韩淲",
        "content": "烟重雨尤寒，风销日未干。\n江湖浮绿净，岩岫列青攒。\n懒出空穿履，宜归且钓竿。\n凄凉两都旧，洛下卧袁安。",
        "dynasty": "宋",
        "collection_info": null
    },
    {
        "title": "苦雨",
        "author": "韩淲",
        "content": "开岁晴非少，经旬雨是多。\n涧寒人迹断，山暖鸟声和。\n试手应如画，回身易掷梭。\n无聊宜已矣，有兴竟云何。",
        "dynasty": "宋",
        "collection_info": null
    },
    {
        "title": "五月八日喜雨",
        "author": "韩淲",
        "content": "洒洒如人意，明明助岁功。\n夜阑愁有月，晓起喜无风。\n坡老记为美，宣王诗最工。\n朝家一祈祷，田里得和丰。",
        "dynasty": "宋",
        "collection_info": null
    },
    {
        "title": "十一日同处晦苍筤喜雨",
        "author": "韩淲",
        "content": "清坐看凉雨，山林静有声。\n交游因共话，衰老欲何营。\n风急初疑敛，云低又苦倾。\n爽然神观定，篱径不知尘。",
        "dynasty": "宋",
        "collection_info": null
    },
    {
        "title": "凉雨  其一",
        "author": "韩淲",
        "content": "默坐看凉雨，山林有正声。\n冥蒙元广大，点滴半虚明。\n云叶才羣起，风枝又一倾。\n信知尘易遣，徒乱雅难平。",
        "dynasty": "宋",
        "collection_info": null
    },
    {
        "title": "凉雨  其二",
        "author": "韩淲",
        "content": "陂池浮月影，桥闸泻风声。\n远雨收还施，行云翳忽明。\n襟期看我醉，谭笑待君倾。\n凉夜玉溪曲，行歌咏太平。",
        "dynasty": "宋",
        "collection_info": null
    },
    {
        "title": "雨凉",
        "author": "韩淲",
        "content": "暑雨常忧缺，秋霖莫厌多。\n夜雷声復厉，朝雾气方和。\n积润花岩桂，横流穗亩禾。\n酒閒吟解秽，茶熟困驱魔。",
        "dynasty": "宋",
        "collection_info": null
    },
    {
        "title": "雪",
        "author": "韩淲",
        "content": "山外黄云晚，溪头白雪深。\n不知岚气重，但觉水痕侵。\n老眼转愁坐，孤怀聊醉吟。\n樵声随远近，钓影任浮沉。",
        "dynasty": "宋",
        "collection_info": null
    },
    {
        "title": "雪后霜结未释",
        "author": "韩淲",
        "content": "苦雨翻明雪，酸风结暗霜。\n晚烟留积冷，晓日度微阳。\n茶竈薪难拾，诗笺笔易僵。\n粗官对穷腊，何事不谋长。",
        "dynasty": "宋",
        "collection_info": null
    },
    {
        "title": "春雪再作冻甚",
        "author": "韩淲",
        "content": "春雪不可赏，草树方萌芽。\n从渠灭万径，徒自负千花。\n兀坐地炉侧，困眠山枕斜。\n浑忘瓶粟尽，吟復厌浮夸。",
        "dynasty": "宋",
        "collection_info": null
    },
    {
        "title": "雪后如春",
        "author": "韩淲",
        "content": "雪消春意动，楼外已东风。\n兰佩新输绿，梅瓶久荐红。\n人生虽向老，岁事岂终穷。\n青琐黄扉地，西湖一望中。",
        "dynasty": "宋",
        "collection_info": null
    },
    {
        "title": "对雪",
        "author": "韩淲",
        "content": "有雾光殊惨，无风势转豪。\n形欹天已近，气积地还高。\n上下何其别，周迴任所遭。\n虚缘诗悄悄，幻灭酒陶陶。",
        "dynasty": "宋",
        "collection_info": null
    },
    {
        "title": "雪望",
        "author": "韩淲",
        "content": "山黯荒荒雾，溪凝恻恻风。\n乍明收髣髴，欲暮起曚昽。\n岸窄丛梅发，楼高老树空。\n归来暖杯酒，炉火夜深红。",
        "dynasty": "宋",
        "collection_info": null
    },
    {
        "title": "风雪见山林佳绝",
        "author": "韩淲",
        "content": "烟浓山渐白，风急树还青。\n鹘落飞鸢径，鸥浮宿鴈汀。\n周遮迷迭嶂，疾泻快中泠。\n敝褐舆篮兀，村醪饮易醒。",
        "dynasty": "宋",
        "collection_info": null
    },
    {
        "title": "雨雪",
        "author": "韩淲",
        "content": "雨雪春将半，山寒涧溢时。\n谁题五字句，我得一篇诗。\n淡泊情何远，绸缪味愈迟。\n閒中且陶写，治国有安危。",
        "dynasty": "宋",
        "collection_info": null
    },
    {
        "title": "雪天",
        "author": "韩淲",
        "content": "寒色摇窗纸，瓶梅静吐香。\n小楼深坐稳，矮屋欠伸长。\n雪意垂垂白，云容淡淡黄。\n西湖林处士，侑食水仙王。",
        "dynasty": "宋",
        "collection_info": null
    },
    {
        "title": "春分后一日雪",
        "author": "韩淲",
        "content": "尚觉梅花发，元知柳絮飞。\n舞迴风荡激，洒急雨霏微。\n解冻羣芳盛，余寒百卉稀。\n小窗还附火，买酒典春衣。",
        "dynasty": "宋",
        "collection_info": null
    },
    {
        "title": "初八日雪",
        "author": "韩淲",
        "content": "江国春来浅，新年雪未阑。\n雨霏初急急，霰集復漫漫。\n固喜成三白，宁忧已十寒。\n微吟窗色晚，清听落声干。",
        "dynasty": "宋",
        "collection_info": null
    },
    {
        "title": "连日大雪",
        "author": "韩淲",
        "content": "年后犹仍腊，时閒即便春。\n飞花殊恼我，惹絮却随人。\n天地多奇观，江湖独老身。\n瓦沟填已遍，弹压万红尘。",
        "dynasty": "宋",
        "collection_info": null
    },
    {
        "title": "雪作  其一",
        "author": "韩淲",
        "content": "腊裏春前雪，江南瘴疠清。\n隔林应得趣，一壑岂忘情。\n已喜疎梅发，遥知细麦生。\n易疎何易密，积厚转无声。",
        "dynasty": "宋",
        "collection_info": null
    },
    {
        "title": "雪作  其二",
        "author": "韩淲",
        "content": "开明三景凈，幻化十方清。\n此日扁舟景，古人高卧情。\n不知朝气重，但觉夜寒生。\n漫漫疑无色，绵绵如有声。",
        "dynasty": "宋",
        "collection_info": null
    },
    {
        "title": "东山",
        "author": "韩淲",
        "content": "指点东山路，松林一望中。\n芙蓉争弄日，杨柳半凋风。\n我到吟何比，人閒兴偶同。\n只宜携妓饮，名宦付诸公。",
        "dynasty": "宋",
        "collection_info": null
    },
    {
        "title": "黄巡检摄官八房场闻西岩有龙湫光怪",
        "author": "韩淲",
        "content": "秋好西岩胜，閒身惜未游。\n桂花香乱石，枫叶暗长流。\n蜡屐输君适，锦囊牵我愁。\n定知风雨夕，龙电震深湫。",
        "dynasty": "宋",
        "collection_info": null
    },
    {
        "title": "鹭鸶林",
        "author": "韩淲",
        "content": "一段寒烟上，云行断復低。\n明中山映树，暗处水平溪。\n村落篱门短，人家草屋齐。\n风回听幽绝，鸣午有荒鷄。",
        "dynasty": "宋",
        "collection_info": null
    },
    {
        "title": "坎石渡",
        "author": "韩淲",
        "content": "春风送春雨，细细湿舆篮。\n过水航寒渌，横山触晓岚。\n草芽时簇簇，梅片未毵毵。\n问友于何处，田礲坎石南。",
        "dynasty": "宋",
        "collection_info": null
    },
    {
        "title": "滩头",
        "author": "韩淲",
        "content": "溪头滩背狭，高下两三家。\n风叶山衔日，烟莎路湿沙。\n傍船初落鴈，隔屋已栖鸦。\n何处吹崖蜜，满园荞麦花。",
        "dynasty": "宋",
        "collection_info": null
    },
    {
        "title": "月岩",
        "author": "韩淲",
        "content": "本意游云洞，因行过月岩。\n西风低细竹，初日上长杉。\n尘外多仙隠，人间易谤谗。\n逍遥且黄帽，憔悴付青衫。",
        "dynasty": "宋",
        "collection_info": null
    },
    {
        "title": "桐影涧流",
        "author": "韩淲",
        "content": "篱落梧桐月，情人语夜深。\n露华垂近叶，烟翳失前林。\n茶果随宜设，琴尊不用寻。\n山虚鸣络纬，幽涧亦流音。",
        "dynasty": "宋",
        "collection_info": null
    },
    {
        "title": "禅月台  其一",
        "author": "韩淲",
        "content": "渺渺凉风起，木犀相次开。\n举家空自住，过客有谁来。\n已是冰溪棹，更寻禅月台。\n鬰乎湖海气，鸥鸟莫惊猜。",
        "dynasty": "宋",
        "collection_info": null
    },
    {
        "title": "禅月台  其二",
        "author": "韩淲",
        "content": "僧清知野逸，禅月有高台。\n自是登山去，谁非入寺来。\n孤花明密叶，落絮起荒苔。\n香篆茶瓯久，昏钟我未回。",
        "dynasty": "宋",
        "collection_info": null
    },
    {
        "title": "桃花台",
        "author": "韩淲",
        "content": "耸壑连天碧，危台照水红。\n何年仙子宅，今日梵王宫。\n勾漏人虽远，凌云话亦空。\n徘徊羡真隠，吟写分诗穷。",
        "dynasty": "宋",
        "collection_info": null
    },
    {
        "title": "赵推官求久斋诗项平甫有句",
        "author": "韩淲",
        "content": "万好庵中主，今谁记此人。\n久斋诗固在，晏叟意尤新。\n已逸决科步，要持为学身。\n尚贤而尚德，余事了通津。",
        "dynasty": "宋",
        "collection_info": null
    },
    {
        "title": "次韵斯远过风月斋  其一",
        "author": "韩淲",
        "content": "老去亲朋少，相过夜达晨。\n百年俱逆旅，千载欠閒人。\n经隔情虽旧，绸缪意转新。\n板桥篱竹凈，不着世红尘。",
        "dynasty": "宋",
        "collection_info": null
    },
    {
        "title": "次韵斯远过风月斋  其二",
        "author": "韩淲",
        "content": "地偏心愈远，彼自物争妍。\n屋宇山围匝，池塘水接连。\n持醪留野饭，推食有溪鲜。\n风月斋曾宿，施村阿那边。",
        "dynasty": "宋",
        "collection_info": null
    },
    {
        "title": "赵主簿闢书室因喜三世两中科举",
        "author": "韩淲",
        "content": "喜闢书窗好，高垂鴈塔名。\n孙谋端有自，祖业信能宏。\n山木鬰争秀，檐花香最清。\n太霞仙袂远，老眼为双明。",
        "dynasty": "宋",
        "collection_info": null
    },
    {
        "title": "山林堂  其一",
        "author": "韩淲",
        "content": "山林堂总好，六十有余年。\n转变人常尔，兴亡事亦然。\n僧庐虽一坐，道院尚相连。\n弹指三家住，苍茫起白烟。",
        "dynasty": "宋",
        "collection_info": null
    },
    {
        "title": "山林堂  其二",
        "author": "韩淲",
        "content": "山林君已得，邱壑我犹居。\n地在名徒换，年深景自如。\n舍人诗可玩，丞相事堪书。\n领畧无轻负，交游本未疎。",
        "dynasty": "宋",
        "collection_info": null
    },
    {
        "title": "芙蓉堂和严丈韵",
        "author": "韩淲",
        "content": "绿遍小池头，胡床一日幽。\n乍晴人意惬，欲暮鸟声流。\n只道躭閒趣，那知接胜游。\n红尘飞不到，城府亦山丘。",
        "dynasty": "宋",
        "collection_info": null
    },
    {
        "title": "西山岳祠",
        "author": "韩淲",
        "content": "西山桥外路，傍水去穿林。\n石柱岧峣起，溪流宛转深。\n清音成小立，爽气入孤斟。\n晻霭丛祠处，归涂月已侵。",
        "dynasty": "宋",
        "collection_info": null
    },
    {
        "title": "凈居院",
        "author": "韩淲",
        "content": "薄晚经禅悦，深更宿净居。\n急滩鸣断岸，绝磴下荒墟。\n茗椀僧同把，诗篇我谩书。\n快欤闻梵呗，解榻见钟鱼。",
        "dynasty": "宋",
        "collection_info": null
    },
    {
        "title": "花庵次君实韵",
        "author": "韩淲",
        "content": "居山仍在涧，生事本无多。\n老圃初收芋，穷檐待补萝。\n逃虚惟独往，入俗也相过。\n语默行藏外，衰荣奈汝何。",
        "dynasty": "宋",
        "collection_info": null
    },
    {
        "title": "崇福庵",
        "author": "韩淲",
        "content": "蓊鬰千山曲，周游一径斜。\n老身多岁月，闲地少风沙。\n度密来尤迥，凭高望更赊。\n小庵含法界，不待野僧茶。",
        "dynasty": "宋",
        "collection_info": null
    },
    {
        "title": "白莲庵分韵",
        "author": "韩淲",
        "content": "好客不常遭，登临眼自高。\n湖山起烟雾，江海暗风涛。\n酒美情尤畅，诗清气本豪。\n相从真可乐，左手记持螯。",
        "dynasty": "宋",
        "collection_info": null
    },
    {
        "title": "大明寺",
        "author": "韩淲",
        "content": "小泊大明寺，伤怀復叹谁。\n黄花风未折，赤叶露空垂。\n已往更何说，相望只有诗。\n城南人亦客，数日梦行期。",
        "dynasty": "宋",
        "collection_info": null
    },
    {
        "title": "尹山寺",
        "author": "韩淲",
        "content": "风净绿阴合，山明清昼长。\n钵单浮野润，龛座閟幽香。\n鸟咔集初夏，鹤飞迎夕阳。\n离人何用饮，有客又成章。",
        "dynasty": "宋",
        "collection_info": null
    },
    {
        "title": "朱卿约余倅涧上招昌甫次韵昌甫",
        "author": "韩淲",
        "content": "春雨得晴明，山扉涧道清。\n朋来何以报，雅集偶然成。\n柳暗枝枝重，花疎片片轻。\n经年不相见，好事满壶倾。",
        "dynasty": "宋",
        "collection_info": null
    },
    {
        "title": "市远",
        "author": "韩淲",
        "content": "市远尘埃少，村虚烟雨多。\n极知九日近，无奈一秋何。\n扫径寻僧话，关门待友过。\n岩香送篱艷，尽可伴婆娑。",
        "dynasty": "宋",
        "collection_info": null
    },
    {
        "title": "稻田",
        "author": "韩淲",
        "content": "秋深耕稼熟，绿浪起黄云。\n纵却牛羊践，难驱鹅鸭羣。\n断干根易拨，摧压穟频分。\n烟露未全冷，村村晴气曛。",
        "dynasty": "宋",
        "collection_info": null
    },
    {
        "title": "扬糠",
        "author": "韩淲",
        "content": "扬糠新出米，打谷旋推禾。\n健妇行茶椀，痴儿守饭箩。\n一秋能饱未，终岁得閒么。\n农事无终极，人生可奈何。",
        "dynasty": "宋",
        "collection_info": null
    },
    {
        "title": "种树",
        "author": "韩淲",
        "content": "种树拥墙隙，伐茅开地偏。\n老衰常问禄，贫窘失求田。\n晴热山前日，阴凉涧底泉。\n贤哉陶五柳，只爱北窗眠。",
        "dynasty": "宋",
        "collection_info": null
    },
    {
        "title": "和韵紫芝留句寄之",
        "author": "韩淲",
        "content": "一柱观能好，臞仙须讨寻。\n从渠有丘壑，何处没山林。\n乍惜灵舒试，或矜庄可吟。\n飒然秋气冷，清梦水之心。",
        "dynasty": "宋",
        "collection_info": null
    },
    {
        "title": "苏堤芙蓉",
        "author": "韩淲",
        "content": "烂熳芙蓉发，霜前城北花。\n因君话书室，使我出山家。\n风雨三杯后，烟云一望赊。\n石丁余兴在，相与醉生涯。",
        "dynasty": "宋",
        "collection_info": null
    },
    {
        "title": "观柳见桃",
        "author": "韩淲",
        "content": "柳已看看暖，桃仍恰恰开。\n叶间惊甚雨，花外合轻雷。\n不分青春半，其如素髮催。\n官閒惟可句，心醉也寻杯。",
        "dynasty": "宋",
        "collection_info": null
    },
    {
        "title": "竹外荷花",
        "author": "韩淲",
        "content": "雨竹翻山翠，风荷漾水香。\n我行三步远，人饮一杯长。\n不以扶头去，其如扫迹藏。\n柳花纔露白，梅子又传黄。",
        "dynasty": "宋",
        "collection_info": null
    },
    {
        "title": "次韵昌父梅花",
        "author": "韩淲",
        "content": "山水孤根畔，行吟不尽情。\n花为天下白，人比圣之清。\n冬日真无对，春风合主盟。\n可怜香浩荡，岁岁落还生。",
        "dynasty": "宋",
        "collection_info": null
    },
    {
        "title": "梅",
        "author": "韩淲",
        "content": "霜风小摇落，梅已到南枝。\n要识人间事，须从物理推。\n虚缘看影动，昭彻待香吹。\n此后唯愁酒，从来未欠诗。",
        "dynasty": "宋",
        "collection_info": null
    },
    {
        "title": "野趣轩见梅花",
        "author": "韩淲",
        "content": "相逢暗香底，又见一年梅。\n枝既尔许瘦，花犹如此开。\n桥横红叶径，山晚白云堆。\n冻雨时吹洒，人閒寒事催。",
        "dynasty": "宋",
        "collection_info": null
    },
    {
        "title": "梅径",
        "author": "韩淲",
        "content": "扫叶去宿草，园空起碧苔。\n晚烟收未了，初日又还来。\n老树幸无恙，新花应有开。\n年年到寒月，全望数枝梅。",
        "dynasty": "宋",
        "collection_info": null
    },
    {
        "title": "西轩",
        "author": "韩淲",
        "content": "闻道西轩整，登临识自今。\n溪山虽郭外，楼殿接池阴。\n旧观赵岐发，新诗尹喜深。\n水南如此胜，吾老復关心。",
        "dynasty": "宋",
        "collection_info": null
    },
    {
        "title": "题水鹊",
        "author": "韩淲",
        "content": "水鹊衝衝过，山鸦扑扑飞。\n涧深应得趣，树密自能归。\n古路人行少，家寒客到稀。\n世途多轗轲，隣里且相依。",
        "dynasty": "宋",
        "collection_info": null
    },
    {
        "title": "山鸟",
        "author": "韩淲",
        "content": "春晚雨时晴，隔檐山鸟鸣。\n留连因共话，拓落又閒行。\n不选呢喃语，从教格磔声。\n酒来谁可饮，吾亦小诗成。",
        "dynasty": "宋",
        "collection_info": null
    },
    {
        "title": "鴈度",
        "author": "韩淲",
        "content": "鴈度南楼雪，寒声裂纸窗。\n身虽回五岭，影亦落千江。\n抱膝吟诸葛，全家隠老庞。\n冥冥避矰缴，一往信难双。",
        "dynasty": "宋",
        "collection_info": null
    },
    {
        "title": "高鴈",
        "author": "韩淲",
        "content": "高鴈承云薄，参差去復齐。\n水村连落岸，山寺迫浮溪。\n风定转宜远，日斜元未栖。\n一声归两眼，不负拄枯藜。",
        "dynasty": "宋",
        "collection_info": null
    },
    {
        "title": "仲至看杜诗分古语妙语老语甚精微",
        "author": "韩淲",
        "content": "刺骨分三语，刳心就一编。\n古来虽简短，妙处实绵延。\n飞动徐陈外，淋漓刘柳边。\n泉溪有底急，老乃更精研。",
        "dynasty": "宋",
        "collection_info": null
    },
    {
        "title": "和张佑孤山寺诗",
        "author": "韩淲",
        "content": "岚光涌翠岑，寺影照波心。\n风月明春晓，云霞起夕阴。\n两山幽草合，中道绿杨深。\n谁与寻诗句，空怀处士林。",
        "dynasty": "宋",
        "collection_info": null
    },
    {
        "title": "绿筠轩观坡翁诗刻",
        "author": "韩淲",
        "content": "野寺余诗石，谁移榜县斋。\n閒来得寻句，小立为兴怀。\n人俗真难疗，言高不可埋。\n窗前有疎竹，大嚼对吾侪。",
        "dynasty": "宋",
        "collection_info": null
    },
    {
        "title": "读魏仲先处士诗有感偶成二首  其一",
        "author": "韩淲",
        "content": "顾影自婆娑，食贫如我何。\n不嫌知己少，常畏识人多。\n过涧耿独立，看山行自歌。\n衡茅湿余雪，风叶乱烟波。",
        "dynasty": "宋",
        "collection_info": null
    },
    {
        "title": "读魏仲先处士诗有感偶成二首  其二",
        "author": "韩淲",
        "content": "涧泉韩仲止，生计聊復尔。\n无钱向谁嗟，有酒徒自喜。\n尽日览形容，流年惊髮齿。\n夜夜犹早眠，寒来更慵起。",
        "dynasty": "宋",
        "collection_info": null
    },
    {
        "title": "晁家观叶少藴朱希真诗帖尹家诸贤书尺",
        "author": "韩淲",
        "content": "摩挲石林帖，太息岩壑诗。\n竹院茶话久，方斋酒行迟。\n南游耆旧尽，北客子孙知。\n聚集麦秋日，飘流槐夏时。",
        "dynasty": "宋",
        "collection_info": null
    },
    {
        "title": "昌甫以平生诗藁俾赵家浄录因见题后",
        "author": "韩淲",
        "content": "藁不随时废，诗须以藁传。\n老身犹在涧，旧话只章泉。\n箨笋看成竹，藕荷将出莲。\n居然閒摸索，久矣奉周旋。",
        "dynasty": "宋",
        "collection_info": null
    },
    {
        "title": "閒居图",
        "author": "韩淲",
        "content": "閒居本在我，山林皆画图。\n百世有新旧，一朝非卷舒。\n熏风入窗牖，晚雨过庭除。\n小醉同杯者，幽偏得自如。",
        "dynasty": "宋",
        "collection_info": null
    },
    {
        "title": "夔一翁灵溪古松",
        "author": "韩淲",
        "content": "邂逅灵溪水，东风二月辰。\n其谁留象驾，为我出龙鳞。\n等是人间幻，聊分物外真。\n知心莫弹指，笑杀箇中人。",
        "dynasty": "宋",
        "collection_info": null
    },
    {
        "title": "金焦二山雪望图",
        "author": "韩淲",
        "content": "京口酒可饮，江山开画图。\n幻成清落索，要识雪糢糊。\n不用袁安卧，只消渔父居。\n几回烟浪远，落木堕寒芦。",
        "dynasty": "宋",
        "collection_info": null
    },
    {
        "title": "题江南",
        "author": "韩淲",
        "content": "邂逅江南景，萧萧小桂丛。\n不知春已过，常得晚能同。\n冉冉尘寰偪，劳劳色界空。\n飞潜与幽显，同是一樊笼。",
        "dynasty": "宋",
        "collection_info": null
    },
    {
        "title": "次韵胡教授送行诗",
        "author": "韩淲",
        "content": "小作高溪泛，滩光又满眸。\n新春纔两日，残岁忽扁舟。\n契阔思良觌，吟哦合共游。\n掀蓬闻送句，一片雨初收。",
        "dynasty": "宋",
        "collection_info": null
    },
    {
        "title": "上饶送番江酒次韵谢之",
        "author": "韩淲",
        "content": "荐福湖边酒，能来为一中。\n傃庵知祖道，鄱郡见家风。\n治县聊绥抚，诗坛更长雄。\n名章敢酬唱，雨后夕阳红。",
        "dynasty": "宋",
        "collection_info": null
    },
    {
        "title": "送黄寺丞商伯浙仓罢归南康  其一",
        "author": "韩淲",
        "content": "邂逅登临胜，从容杯酒閒。\n脱身方甫里，满眼已庐山。\n此道天能会，端人世所悭。\n丹心空磊磊，绿鬓只斑斑。",
        "dynasty": "宋",
        "collection_info": null
    },
    {
        "title": "送黄寺丞商伯浙仓罢归南康  其二",
        "author": "韩淲",
        "content": "问学无穷事，功名有定期。\n古今诚可见，治否老尤知。\n袖手寻幽隠，存心付崄巇。\n一时还别去，何日更追随。",
        "dynasty": "宋",
        "collection_info": null
    },
    {
        "title": "八月四日仁甫行",
        "author": "韩淲",
        "content": "投老不堪别，莫云师友情。\n当时建阳聚，何日上饶行。\n旧事消除尽，新愁积渐生。\n酒杯无浪与，醉醒是秋声。",
        "dynasty": "宋",
        "collection_info": null
    },
    {
        "title": "施教授考校他州",
        "author": "韩淲",
        "content": "陶冶于文举，才贤定靡遗。\n三年钦掌教，一旦庆衡持。\n过虑同官杂，焉知监试谁。\n无为我先达，不念士人时。",
        "dynasty": "宋",
        "collection_info": null
    },
    {
        "title": "郑一浙运使",
        "author": "韩淲",
        "content": "好在春秋学，宜乘笔力初。\n邦畿缘伯讨，王道付儒书。\n超乘亦人尔，焚舟其我欤。\n两年嘉尚意，东上赴传胪。",
        "dynasty": "宋",
        "collection_info": null
    },
    {
        "title": "黄靖州子孙江西漕试",
        "author": "韩淲",
        "content": "淬砺酬先志，家传合奏功。\n子孙当决胜，词赋况同风。\n南浦联名处，西江一战中。\n乡闾飞榜到，丹桂满芳丛。",
        "dynasty": "宋",
        "collection_info": null
    },
    {
        "title": "送赵五哥秋试",
        "author": "韩淲",
        "content": "才俊毋轻敌，精神急护持。\n寓乡能取友，官路必修为。\n胄监秋高日，礼闱春盛时。\n龙蛇飞健步，好好对丹墀。",
        "dynasty": "宋",
        "collection_info": null
    },
    {
        "title": "送叶卿湖南转运判官  其一",
        "author": "韩淲",
        "content": "野路荷花发，熏风使者车。\n老怀谙万事，雅俗问三闾。\n岳麓只如此，湘江应可居。\n时平閒护漕，历览且舒徐。",
        "dynasty": "宋",
        "collection_info": null
    },
    {
        "title": "送叶卿湖南转运判官  其二",
        "author": "韩淲",
        "content": "自恨登门久，飘零岁月深。\n近知无復旧，后定不如今。\n声迹嗟贫病，形容入醉吟。\n经行纔顷刻，何日奉书琴。",
        "dynasty": "宋",
        "collection_info": null
    },
    {
        "title": "送顾丞沿檄徽饶",
        "author": "韩淲",
        "content": "柳暗烟霏绿，花残雨润红。\n梦思今夜远，别恨一枝同。\n杖舄经行处，江山兴寄中。\n纷纷鶑蝶闹，得意正东风。",
        "dynasty": "宋",
        "collection_info": null
    },
    {
        "title": "送顾丞赴张军师辟书",
        "author": "韩淲",
        "content": "细雨春帆外，江波漫漫流。\n人情虽忍别，风景可言愁。\n时命岂大缪，功名宁罢休。\n倚天长剑在，谈笑即公侯。",
        "dynasty": "宋",
        "collection_info": null
    },
    {
        "title": "送俞司户",
        "author": "韩淲",
        "content": "喜见魁乡士，熏风唱第归。\n岂惟荣里社，亦足庆庭闱。\n仕路当亨奋，儒家要发挥。\n一杯饯行色，灵鹫想烟霏。",
        "dynasty": "宋",
        "collection_info": null
    },
    {
        "title": "送施仲益何文蔚余子任及蒋吴二友赴省",
        "author": "韩淲",
        "content": "会适章丘役，寒梅满路生。\n逢花百余韵，顾我不胜情。\n祖送寻言句，相期岂利营。\n南宫三数子，能赋復经明。",
        "dynasty": "宋",
        "collection_info": null
    },
    {
        "title": "送履常中州买渔艇归半溪二三友放溜来迎",
        "author": "韩淲",
        "content": "送客中州外，乘流只自看。\n日斜孤棹晚，月上一溪寒。\n离合原非易，行藏似不难。\n归来理幽伴，莫负酒杯宽。",
        "dynasty": "宋",
        "collection_info": null
    },
    {
        "title": "送榘恭回贵池",
        "author": "韩淲",
        "content": "乃祖朱轓地，铜章又若翁。\n江山应似旧，郡邑本来同。\n浙右还围棘，湖边又舣篷。\n思常游宦处，为子送秋风。",
        "dynasty": "宋",
        "collection_info": null
    },
    {
        "title": "十五日玉山道中见文蔚买酒送之",
        "author": "韩淲",
        "content": "雪岭吹寒雾，行田过远村。\n班荆得佳士，促席置清尊。\n官业从兹始，离怀不用论。\n洋洋晁董对，指日上金门。",
        "dynasty": "宋",
        "collection_info": null
    },
    {
        "title": "钱塘送元立",
        "author": "韩淲",
        "content": "凤阙追随外，龙山判别中。\n怒涛翻夕照，远树起秋风。\n我亦情何限，君应兴与同。\n举杯凌浩渺，挂席看空蒙。",
        "dynasty": "宋",
        "collection_info": null
    },
    {
        "title": "别德久丈",
        "author": "韩淲",
        "content": "四海转庵老，清诗晚更传。\n几回看点笔，顷刻诵成篇。\n顾我直瞠若，别公还惘然。\n放怀琴酒地，不觉已三年。",
        "dynasty": "宋",
        "collection_info": null
    },
    {
        "title": "别陈平甫",
        "author": "韩淲",
        "content": "清暑莲堂上，何心咏别诗。\n敢云归计早，常恨结交迟。\n林舘主人胜，江山客子宜。\n相看在霄汉，折取桂高枝。",
        "dynasty": "宋",
        "collection_info": null
    },
    {
        "title": "别郑盱眙",
        "author": "韩淲",
        "content": "谷口从游久，流光恰六年。\n湖山常尽日，樽酒或谈天。\n世岂无他士，公应自昔贤。\n有閒应念我，归去白云边。",
        "dynasty": "宋",
        "collection_info": null
    },
    {
        "title": "别希之",
        "author": "韩淲",
        "content": "雪裏江亭醉，何时復赋诗。\n岂无閒地饮，那有主人奇。\n忍别君言论，徒劳我梦思。\n尺书频寄取，莫负此襟期。",
        "dynasty": "宋",
        "collection_info": null
    },
    {
        "title": "子功过别",
        "author": "韩淲",
        "content": "细酌林亭久，风烟起近钟。\n苍苍虽暮色，淅淅是秋容。\n老眼浑相对，幽怀不易逢。\n人生几两屐，小榼尚能供。",
        "dynasty": "宋",
        "collection_info": null
    },
    {
        "title": "客楼南窗晴日中与坐客论别",
        "author": "韩淲",
        "content": "楼舘南窗暖，追随欲别时。\n青衫空自老，白髮未相知。\n研墨因成事，炉烟静入诗。\n家山有泉涧，休问我归迟。",
        "dynasty": "宋",
        "collection_info": null
    },
    {
        "title": "寄章泉",
        "author": "韩淲",
        "content": "苔竹轩前笋，熏风已布阴。\n清诗谁可和，白酒自成斟。\n顾我尘埃迹，思君泉石心。\n一贫驱就禄，不觉二毛侵。",
        "dynasty": "宋",
        "collection_info": null
    },
    {
        "title": "寄斯远",
        "author": "韩淲",
        "content": "不识后田路，林庐近石阿。\n卜居谁晤语，屏迹自婆娑。\n木落灵山出，风凉玉水波。\n明年当共醉，尽日为长哦。",
        "dynasty": "宋",
        "collection_info": null
    },
    {
        "title": "寄周景瑜",
        "author": "韩淲",
        "content": "春山风物美，秋半復如何。\n岩桂香仍发，芙蓉花更多。\n绩文应委曲，猎德且婆娑。\n閒僻离羣久，新凉入短歌。",
        "dynasty": "宋",
        "collection_info": null
    },
    {
        "title": "寄章丘",
        "author": "韩淲",
        "content": "扬雄一区宅，今乃在章丘。\n老树叶丛茂，小溪滩乱流。\n鸡豚为岁计，谷米望秋收。\n晓暮襟怀裏，携琴得句不。",
        "dynasty": "宋",
        "collection_info": null
    },
    {
        "title": "寄杨伯升",
        "author": "韩淲",
        "content": "趁虚鸡犬杂，清有草玄家。\n支径开山嘴，长桥过水涯。\n岁寒梅弄蘂，春到柳舒芽。\n城裏归时晚，年华与物华。",
        "dynasty": "宋",
        "collection_info": null
    },
    {
        "title": "寄亨中",
        "author": "韩淲",
        "content": "冬至后踰月，风霜欠雪霏。\n团源新市井，高隠旧书帏。\n薪水谁为给，山园自不归。\n岁前春事动，佚老是忘机。",
        "dynasty": "宋",
        "collection_info": null
    },
    {
        "title": "巩仲至和张少卿韵约同寄一首",
        "author": "韩淲",
        "content": "叹息南湖老，诗禅只自深。\n雨花归宴坐，风叶对孤斟。\n城郭舟车会，斋房翰墨林。\n遥知定中起，吟啸也如瘖。",
        "dynasty": "宋",
        "collection_info": null
    },
    {
        "title": "次韵王教授同寄昌甫器远无为临漳  其一",
        "author": "韩淲",
        "content": "长哦招隠句，待月坐黄曛。\n望望前村雨，行行别渚云。\n敢期千里共，常恨一桥分。\n鬓影吹凉处，楼高孰与论。",
        "dynasty": "宋",
        "collection_info": null
    },
    {
        "title": "次韵王教授同寄昌甫器远无为临漳  其二",
        "author": "韩淲",
        "content": "月到章泉白，冥蒙入杳茫。\n四边山影乱，一路水声长。\n促织吟方动，流萤起復藏。\n梦思飞羽翼，已堕晏斋傍。",
        "dynasty": "宋",
        "collection_info": null
    },
    {
        "title": "次韵王教授同寄昌甫器远无为临漳  其三",
        "author": "韩淲",
        "content": "清时朝蹟后，休道不知津。\n城市谁多客，山林自少人。\n尽常开老眼，应甚惜閒身。\n爱月闻吴咏，无嫌更荐绅。",
        "dynasty": "宋",
        "collection_info": null
    },
    {
        "title": "次韵王教授同寄昌甫器远无为临漳  其四",
        "author": "韩淲",
        "content": "濡须谁筑坞，玉兔王迷离。\n两岁能为守，五言应报诗。\n息峰延月夜，稔稻得秋时。\n湖海惊零落，无痴了事儿。",
        "dynasty": "宋",
        "collection_info": null
    },
    {
        "title": "次韵王教授同寄昌甫器远无为临漳  其五",
        "author": "韩淲",
        "content": "瓯闽何处是，绝岭更危溪。\n乘障消蛮虺，望洋蒐水犀。\n庾公情不浅，朱老世思齐。\n乘月胡床坐，角巾随意低。",
        "dynasty": "宋",
        "collection_info": null
    },
    {
        "title": "昌甫回自大明见过别后二诗寄之  其一",
        "author": "韩淲",
        "content": "袖遗大明果，编因徐照题。\n骚吟归是正，香味得非迷。\n邻邑十方转，到城还重携。\n新霜林路滑，山远羡高栖。",
        "dynasty": "宋",
        "collection_info": null
    },
    {
        "title": "昌甫回自大明见过别后二诗寄之  其二",
        "author": "韩淲",
        "content": "早鬻翁归去，窗寒自拨灰。\n算程明日到，失记去年来。\n雨叶频仍堕，雪梅相次开。\n吾生亦华髮，易怕惹尘埃。",
        "dynasty": "宋",
        "collection_info": null
    },
    {
        "title": "寄郑一",
        "author": "韩淲",
        "content": "禅月台高冷，溪虚城背山。\n人烟知井络，鸟雀见湾澴。\n竹裏繁霜后，梅边欲雪间。\n读书有幽子，岁晚更怡颜。",
        "dynasty": "宋",
        "collection_info": null
    },
    {
        "title": "寄履道",
        "author": "韩淲",
        "content": "宰上庐深迥，将书定苦心。\n夜声寒柏惨，晴色古苔侵。\n径侧牛羊履，山空鴈鹜临。\n明灯拨残火，幽梦理寒衾。",
        "dynasty": "宋",
        "collection_info": null
    },
    {
        "title": "寄尹一",
        "author": "韩淲",
        "content": "寻丈方斋地，移居城市东。\n灯窗唯刻苦，编集入磨礲。\n北客家能尔，南游事不同。\n常思文献大，祖道古人风。",
        "dynasty": "宋",
        "collection_info": null
    },
    {
        "title": "寄王二万顷",
        "author": "韩淲",
        "content": "一曲清江上，君能静结庐。\n年丰时酿黍，身老更收书。\n家世遗风在，闾阎是事疎。\n只宜沮溺地，着我伴耕锄。",
        "dynasty": "宋",
        "collection_info": null
    },
    {
        "title": "二十九日归寄郑一",
        "author": "韩淲",
        "content": "野外青岩寺，城边禅月台。\n收功行药后，排闷坐舆来。\n宿雨苗当熟，新凉桂已开。\n谁知老丘壑，自不奈尘埃。",
        "dynasty": "宋",
        "collection_info": null
    },
    {
        "title": "浙运寄声子任子恕",
        "author": "韩淲",
        "content": "浙水文场好，成才属少年。\n龙游看过锁，渔浦发潮船。\n才地当强仕，朝廷正选贤。\n会逢余与赵，为报各扬鞭。",
        "dynasty": "宋",
        "collection_info": null
    },
    {
        "title": "寄敖器之",
        "author": "韩淲",
        "content": "绝代敖夫子，春来定若何。\n新丰逆旅市，叩角饭牛歌。\n汉相延东阁，成周在泰和。\n彙征调玉烛，小用亦金坡。",
        "dynasty": "宋",
        "collection_info": null
    },
    {
        "title": "寄仁□",
        "author": "韩淲",
        "content": "分外僧家好，如今更住山。\n都无城市闹，只有水云閒。\n打供随缘后，罢参开净间。\n纷纷底荣宦，何事復相关。",
        "dynasty": "宋",
        "collection_info": null
    },
    {
        "title": "赵寺丞之子来代书寄",
        "author": "韩淲",
        "content": "只有心情在，都无言语吟。\n子官忻见面，翁节苦为心。\n霜雪岁云暮，风雷冬已深。\n老身相望处，徒益鬓华侵。",
        "dynasty": "宋",
        "collection_info": null
    },
    {
        "title": "柬周五哥",
        "author": "韩淲",
        "content": "我欲春山去，呼儿取杖藜。\n弄晴方见日，吹雨又生泥。\n怅望还归舍，怀思未隔溪。\n会当舒此兴，花草步芳蹊。",
        "dynasty": "宋",
        "collection_info": null
    },
    {
        "title": "寄赵十监试",
        "author": "韩淲",
        "content": "先朝重词赋，人道小贤良。\n善记推才博，雕章验识长。\n宗英龙首盛，名字鴈行香。\n王舍城中试，月华仙桂芳。",
        "dynasty": "宋",
        "collection_info": null
    },
    {
        "title": "赠赵十  其一",
        "author": "韩淲",
        "content": "泉石何关尔，多应洁我尘。\n试揩双泪眼，徒惜一吟身。\n选甚年年别，须当物物亲。\n相遭虽澹泊，秋得雨方新。",
        "dynasty": "宋",
        "collection_info": null
    },
    {
        "title": "赠赵十  其二",
        "author": "韩淲",
        "content": "薄梦惊秋晓，穷原喜夕阴。\n只知閒迤逦，不觉老侵寻。\n鸟翼应知倦，蝉声亦和吟。\n酒阑诗更逸，岩寺记同临。",
        "dynasty": "宋",
        "collection_info": null
    },
    {
        "title": "赠成季子任",
        "author": "韩淲",
        "content": "心迹能閒淡，何劳数面亲。\n沙坑元似故，坎石更常新。\n陶写非流俗，寻思隔几尘。\n清溪舟楫句，乃復在兹辰。",
        "dynasty": "宋",
        "collection_info": null
    },
    {
        "title": "赠懃老",
        "author": "韩淲",
        "content": "客路何曾好，禅林一味清。\n钟声回短梦，梵呗入幽情。\n绮语多生债，尘劳宿念轻。\n诗边怀抱懒，聊復为君倾。",
        "dynasty": "宋",
        "collection_info": null
    },
    {
        "title": "赠赵成父",
        "author": "韩淲",
        "content": "教得儿登第，儒科一素风。\n故家欣未艾，吾党不应穷。\n拭目行都裏，兴怀寓里中。\n如君老兄弟，好去一尊同。",
        "dynasty": "宋",
        "collection_info": null
    },
    {
        "title": "赠子任",
        "author": "韩淲",
        "content": "每恨沙坑远，十年纔两过。\n閒人身则尔，君子意如何。\n古井无惊浪，乔林不改柯。\n留连因缱绻，踯躅为婆娑。",
        "dynasty": "宋",
        "collection_info": null
    },
    {
        "title": "赠曾承务",
        "author": "韩淲",
        "content": "绍兴人物志，赣上盛诸曾。\n积厚培应固，流长续更兴。\n四明愁独散，二浙喜相承。\n再缉文盟日，吾侪岂面朋。",
        "dynasty": "宋",
        "collection_info": null
    },
    {
        "title": "初六日呈仲至兄闻告假欲还婺",
        "author": "韩淲",
        "content": "已是多疎隔，更言当暂归。\n岁新云未解，风转雪还飞。\n晓岸苍山古，春江白浪肥。\n过家无宿留，急此醉芳菲。",
        "dynasty": "宋",
        "collection_info": null
    },
    {
        "title": "呈坐客",
        "author": "韩淲",
        "content": "酒在诗情外，诗成酒量中。\n气清吟奥妙，神受醉朦胧。\n到手千钟在，回身一笑空。\n故家人有几，我辈兴无穷。",
        "dynasty": "宋",
        "collection_info": null
    },
    {
        "title": "爱客",
        "author": "韩淲",
        "content": "婆餠焦何急，飞鸣小竹间。\n雨多溪涨水，云厚日藏山。\n景物固无恙，人情终等閒。\n老来惟爱客，茶果或相关。",
        "dynasty": "宋",
        "collection_info": null
    },
    {
        "title": "王有道诗刊成谢林教授",
        "author": "韩淲",
        "content": "七卷灵溪集，有谁能为传。\n既劳亲校勘，便得与雕镌。\n从昔诗虽在，因兹名可全。\n摩挲新叙引，羡尔广文贤。",
        "dynasty": "宋",
        "collection_info": null
    },
    {
        "title": "十月十九日头昏痛忽教授过别",
        "author": "韩淲",
        "content": "卧病空山裏，公来忽语离。\n风行残叶日，霜净早梅时。\n湖上探龙井，天边入凤池。\n西畴富鱼蟹，能復寄清诗。",
        "dynasty": "宋",
        "collection_info": null
    },
    {
        "title": "次韵胡教授",
        "author": "韩淲",
        "content": "犹记到阶除，虚怀不自居。\n从容姑借酒，厌饫惬于书。\n物物徒娱客，人人足胜予。\n年来数相过，此道定谁如。",
        "dynasty": "宋",
        "collection_info": null
    },
    {
        "title": "用处晦韵送蕲州赵教授有怀寺簿王圣俞丈",
        "author": "韩淲",
        "content": "得官居上第，掌教喜青春。\n斆学须相长，仁贤必可亲。\n举文元不易，斯道本常亲。\n若理中州话，应逢旧德人。",
        "dynasty": "宋",
        "collection_info": null
    },
    {
        "title": "和孟五十六韵",
        "author": "韩淲",
        "content": "沙净水争流，舆篮呼渡幽。\n酒行因缱绻，诗到得夷犹。\n盛日腾高步，飞云裂醉眸。\n江山无尽藏，楚尾又吴头。",
        "dynasty": "宋",
        "collection_info": null
    },
    {
        "title": "和昌甫梦中见寄",
        "author": "韩淲",
        "content": "高人山枕晓，何必问钧天。\n自觉无他梦，谁言有此篇。\n交游疑是熟，时序亦非便。\n寒食蘧蘧裏，清江忆钓鳊。",
        "dynasty": "宋",
        "collection_info": null
    },
    {
        "title": "昌甫题徐仙民诗集因和韵两篇  其一",
        "author": "韩淲",
        "content": "断自晚唐后，人人尽做诗。\n生前由我集，名后得谁碑。\n眇眇三灵见，萧萧一叶知。\n塔山林覆土，若奠替芳巵。",
        "dynasty": "宋",
        "collection_info": null
    },
    {
        "title": "昌甫题徐仙民诗集因和韵两篇  其二",
        "author": "韩淲",
        "content": "东南蟠海峤，天也斲閒民。\n岁月高侪侣，江湖竞比伦。\n杨刘万代手，温李再生身。\n雪跨水悬处，游魂不见人。",
        "dynasty": "宋",
        "collection_info": null
    },
    {
        "title": "和子仁",
        "author": "韩淲",
        "content": "古达多从隠，巢由復卞随。\n既拚身似叶，何藉命如丝。\n世道无庸憾，人生有不为。\n深山穷谷裏，莫负酒盈巵。",
        "dynasty": "宋",
        "collection_info": null
    },
    {
        "title": "周七有诗续至和韵",
        "author": "韩淲",
        "content": "净坊成野约，乐地可清论。\n士以世何贵，佛于人转尊。\n茫茫空远志，历历任惊魂。\n连日岩花发，佳哉月下门。",
        "dynasty": "宋",
        "collection_info": null
    },
    {
        "title": "和履道出会宗伯回访赵晏叟  其一",
        "author": "韩淲",
        "content": "山行仍野次，零落数家村。\n积雨浮秧把，随风护笋根。\n去来应自喜，将送与谁论。\n寝饭朝昏处，翛然付五言。",
        "dynasty": "宋",
        "collection_info": null
    },
    {
        "title": "和履道出会宗伯回访赵晏叟  其二",
        "author": "韩淲",
        "content": "江山迎世父，芒种夏将深。\n家道修遗事，人生怀好音。\n衰荣元自古，雅俗况居今。\n归兴寻幽隠，柴门月色侵。",
        "dynasty": "宋",
        "collection_info": null
    },
    {
        "title": "昌甫有诗和韵",
        "author": "韩淲",
        "content": "寒食家家酒，谁人不赋诗。\n久阴忻霁日，余润入花时。\n此老非三畧，今朝欲四维。\n落红供醉卧，松底着残棋。",
        "dynasty": "宋",
        "collection_info": null
    },
    {
        "title": "昌甫入城席上和韵",
        "author": "韩淲",
        "content": "因人虽暂赏，分韵偶然成。\n不道觥慵举，那知仆屡更。\n老成关世道，交旧岂时情。\n檐雨林逾静，桥风境过清。",
        "dynasty": "宋",
        "collection_info": null
    },
    {
        "title": "二十四日回泊东阜和旧题酬唱十九年矣",
        "author": "韩淲",
        "content": "海棠枝上日，依旧照窗明。\n文会惊犹在，重来咏转清。\n林庐记经始，花径已栽成。\n良友仙山去，空留百世名。",
        "dynasty": "宋",
        "collection_info": null
    },
    {
        "title": "初六日过尹家再和西轩韵赠子文  其一",
        "author": "韩淲",
        "content": "制宅思前绪，轩名到处幽。\n不须论梦蝶，只是合盟鸥。\n北望刘琨啸，南游庾信愁。\n百年五字在，吾岂为诗谋。",
        "dynasty": "宋",
        "collection_info": null
    },
    {
        "title": "初六日过尹家再和西轩韵赠子文  其二",
        "author": "韩淲",
        "content": "家学流风懿，成才世自豪。\n出羣能秀发，何独类贤髦。\n紬绎遗编富，规模古训高。\n青青秋桂子，余事等毫毛。",
        "dynasty": "宋",
        "collection_info": null
    },
    {
        "title": "郑一病中见寄和韵答之",
        "author": "韩淲",
        "content": "爱酒阮宣杖，倦行陶令舆。\n閒投本无意，垂老亦何居。\n万事付杯水，一贫唯饭蔬。\n秋怀苦相望，幽寺挟残书。",
        "dynasty": "宋",
        "collection_info": null
    },
    {
        "title": "元立復和伯皋送行诗次韵併答之  其一",
        "author": "韩淲",
        "content": "倒载临离日，搜吟出饯时。\n老身犹藉酒，亲意不徒诗。\n山水东西去，园池上下随。\n凝香兵卫戟，应復野人思。",
        "dynasty": "宋",
        "collection_info": null
    },
    {
        "title": "元立復和伯皋送行诗次韵併答之  其二",
        "author": "韩淲",
        "content": "半隠平生句，年来果谓何。\n轲雄墙已及，李杜垒终摩。\n籍籍须传远，纷纷何足多。\n斯文千古事，自笑得如么。",
        "dynasty": "宋",
        "collection_info": null
    },
    {
        "title": "次韵所东因有感答之",
        "author": "韩淲",
        "content": "筹边须善策，是古肯非今。\n名士自江左，丈人谁汉阴。\n敝庐清昼永，幽磴白云深。\n可在唱酬句，岂多陶写心。",
        "dynasty": "宋",
        "collection_info": null
    },
    {
        "title": "和卿赠别次韵答之",
        "author": "韩淲",
        "content": "两岸春风暖，山花水喷泉。\n归期虽较晚，行乐肯输先。\n来燕知犹未，宾鸿信欲遄。\n故人诗送我，吟思满江天。",
        "dynasty": "宋",
        "collection_info": null
    },
    {
        "title": "次韵赵理丞",
        "author": "韩淲",
        "content": "相去如霄壤，寒吟只短歌。\n春前知岁早，腊裏见时和。\n待把閒情赋，空将老眼摩。\n年年愿强健，江海有披蓑。",
        "dynasty": "宋",
        "collection_info": null
    },
    {
        "title": "次韵昌甫九峰留诗  其一",
        "author": "韩淲",
        "content": "远峙山常峻，幽泉水自泠。\n几回灵井曲，如入九峰屏。\n雅以平生旧，空怀万古灵。\n诗成霜露湿，原上草青青。",
        "dynasty": "宋",
        "collection_info": null
    },
    {
        "title": "次韵昌甫九峰留诗  其二",
        "author": "韩淲",
        "content": "每恨居山浅，扶舆过九峰。\n几年无恃怙，常此痛音容。\n风雨寒垂点，云烟晚復重。\n市廛多汩没，忽尔脱尘踪。",
        "dynasty": "宋",
        "collection_info": null
    },
    {
        "title": "次韵昌甫九峰留诗  其三",
        "author": "韩淲",
        "content": "每恨居山浅，扶舆过九峰。\n溪清通乱石，路暗失长松。\n鬚鬓时时换，身心事事慵。\n雨寒樵牧断，朝暮听鸣钟。",
        "dynasty": "宋",
        "collection_info": null
    },
    {
        "title": "次韵昌甫九峰留诗  其四",
        "author": "韩淲",
        "content": "每恨居山浅，扶舆过九峰。\n尘销草色淡，岚染木阴浓。\n瓢饮真堪羡，盘飧粗得供。\n一庵饥渴外，何事入心胸。",
        "dynasty": "宋",
        "collection_info": null
    },
    {
        "title": "次韵吴推官",
        "author": "韩淲",
        "content": "楚雨黄梅熟，卑枝易积阴。\n山园三径少，涧水一沟深。\n萧飒寒犹起，低回老亦侵。\n寻诗为君和，绝唱有遗音。",
        "dynasty": "宋",
        "collection_info": null
    },
    {
        "title": "次韵赵景伯南岩",
        "author": "韩淲",
        "content": "披藿南岩寺，无僧林荡虚。\n崖悬徒可望，泉滴又何居。\n时世悠悠转，心情落落疎。\n山行有吟啸，佳处莫踌躇。",
        "dynasty": "宋",
        "collection_info": null
    },
    {
        "title": "昌甫自衢送客入城得其诗次韵呈之  其一",
        "author": "韩淲",
        "content": "霜风散焦暵，雾日照寒凉。\n影迹连山白，声华落木黄。\n俗情难以澹，幽事不关忙。\n我觉年逾迈，君吟诗益昌。",
        "dynasty": "宋",
        "collection_info": null
    },
    {
        "title": "昌甫自衢送客入城得其诗次韵呈之  其二",
        "author": "韩淲",
        "content": "三见木樨开，香传好客来。\n庞公隠能出，杜老句欣陪。\n市近心终远，交亲语易谐。\n柯山玉溪水，人道谓何哉。",
        "dynasty": "宋",
        "collection_info": null
    },
    {
        "title": "昌甫自衢送客入城得其诗次韵呈之  其三",
        "author": "韩淲",
        "content": "蓬户为君开，荒园少旧栽。\n犹存小篱落，不比一轩苔。\n前月访彼矣，今朝同此哉。\n人间花草地，终古岁寒梅。",
        "dynasty": "宋",
        "collection_info": null
    },
    {
        "title": "次韵昌甫见寄",
        "author": "韩淲",
        "content": "相逢虽数数，共话祇匆匆。\n不觉中秋过，还当九日中。\n登台嗟往事，觅句忆高风。\n人物方雕谢，吾侪孰与同。",
        "dynasty": "宋",
        "collection_info": null
    },
    {
        "title": "次韵昌甫见诒",
        "author": "韩淲",
        "content": "屏迹丘园矣，秋来事亦忙。\n开林朝斧钝，钻纸夜灯煌。\n一潦屋殊损，屡空饥易忘。\n俄而对时菊，种种髮能长。",
        "dynasty": "宋",
        "collection_info": null
    },
    {
        "title": "次韵昌甫归后所寄",
        "author": "韩淲",
        "content": "祇怪深居简，徒希逸驾攀。\n风清玉田路，云白瑞峰山。\n心事吟章外，情文作帖间。\n相望初若远，一出本非艰。",
        "dynasty": "宋",
        "collection_info": null
    },
    {
        "title": "二十日入章泉次韵昌甫所赠",
        "author": "韩淲",
        "content": "老梦困其独，微吟惬所同。\n閒中徒着句，高处尽归翁。\n一代文章志，诸方风俗通。\n息交惟士贱，尚友则师隆。",
        "dynasty": "宋",
        "collection_info": null
    },
    {
        "title": "次韵昌甫别后所寄",
        "author": "韩淲",
        "content": "居山更入山，百事不相关。\n只有猿狙外，更无鷄犬间。\n渊泉得沿濯，岩岫要跻攀。\n最是高人语，时容见一斑。",
        "dynasty": "宋",
        "collection_info": null
    },
    {
        "title": "徐仁甫建阳一别忽已二十五六年见过惘然次韵道院池上所作",
        "author": "韩淲",
        "content": "逃暑身何寄，池荷竹院间。\n交朋如玉洁，名字饮冰閒。\n吹雨余毫髮，鸣泉落佩环。\n长年葑村路，往日考亭山。",
        "dynasty": "宋",
        "collection_info": null
    },
    {
        "title": "次韵成季病中见寄",
        "author": "韩淲",
        "content": "閒意忽不惬，秋声隔市门。\n千林空白昼，一叶下黄昏。\n归马正修睦，捕蝗俄讨论。\n愿丰穰虑歉，相望数家村。",
        "dynasty": "宋",
        "collection_info": null
    },
    {
        "title": "次韵仲至",
        "author": "韩淲",
        "content": "能道意中事，诗来看復嗟。\n春风殊作恶，春雪固能佳。\n引玉下梅萼，输金上柳芽。\n睡翁山水县，隔竹定敲茶。",
        "dynasty": "宋",
        "collection_info": null
    },
    {
        "title": "次韵黄崇道",
        "author": "韩淲",
        "content": "长夏得閒趣，无过里社中。\n往来三径日，舒写一襟风。\n幸与陶潜醉，从渠阮籍穷。\n人家鶑燕裏，犹记淡烟笼。",
        "dynasty": "宋",
        "collection_info": null
    },
    {
        "title": "马庄甫经过留五字次韵",
        "author": "韩淲",
        "content": "老却溪山眼，荒寒不见人。\n草深多烂旧，梅浅易尖新。\n岁事谁嗟晚，年龄自惜春。\n相逢既相识，聊借酒精神。",
        "dynasty": "宋",
        "collection_info": null
    },
    {
        "title": "卢教授约周县丞来访次周丞韵",
        "author": "韩淲",
        "content": "今古山阴道，谁吟雪下船。\n久将随俗好，便拟作春妍。\n朝市无閒日，山林有瀑泉。\n熏风吹两鬓，蚕事欲三眠。",
        "dynasty": "宋",
        "collection_info": null
    },
    {
        "title": "次韵仲至",
        "author": "韩淲",
        "content": "腊向残年去，春从元日迴。\n急搔双鬓髮，浑染几尘埃。\n诗话惊频改，杯停喜更催。\n椒盘随綵胜，金柳带琼梅。",
        "dynasty": "宋",
        "collection_info": null
    },
    {
        "title": "次韵赵将",
        "author": "韩淲",
        "content": "箯舆来涧谷，话久不知还。\n自是无人到，谁能有我閒。\n绿阴晴树外，清馥野花间。\n客去鷄鸣午，呼儿又掩关。",
        "dynasty": "宋",
        "collection_info": null
    },
    {
        "title": "次韵德久",
        "author": "韩淲",
        "content": "澄净清秋夜，诗成两眼明。\n佳人千古意，浊酒一杯情。\n湖水鱼龙舞，天风鸿鴈鸣。\n菊花九日近，便合上峥嵘。",
        "dynasty": "宋",
        "collection_info": null
    },
    {
        "title": "次韵刘召虎",
        "author": "韩淲",
        "content": "论交贵知己，相与可忘年。\n久旱为霖日，余凉畏暑天。\n浮沉非识治，用舍不因贤。\n只有青山好，分明阿那边。",
        "dynasty": "宋",
        "collection_info": null
    },
    {
        "title": "昌甫念某生朝寄诗来次韵谢之",
        "author": "韩淲",
        "content": "俾寿情何重，酬吟报恐迟。\n拜嘉诚自喜，友谊尚谁为。\n醑我遥相命，思翁不独诗。\n晚生头已秃，敬长眼空窥。",
        "dynasty": "宋",
        "collection_info": null
    },
    {
        "title": "次韵昌甫  其一",
        "author": "韩淲",
        "content": "相知新固乐，人物易如林。\n游爱郭同许，衰思范与吟。\n放歌能共和，会约待重斟。\n还我晏斋隠，何尝枉尺寻。",
        "dynasty": "宋",
        "collection_info": null
    },
    {
        "title": "次韵昌甫  其二",
        "author": "韩淲",
        "content": "相送思前日，同吟忆此时。\n情亲五字句，意妙一篇诗。\n长夏看榴火，熏风入鬓丝。\n西湖渺何许，终愧北山移。",
        "dynasty": "宋",
        "collection_info": null
    },
    {
        "title": "次韵昌甫  其三",
        "author": "韩淲",
        "content": "古道定谁成，庄周与净名。\n劳哉秦外趣，甚矣颍阳清。\n并舍披衣去，行桥拄杖声。\n遥知园列树，新好看初荣。",
        "dynasty": "宋",
        "collection_info": null
    },
    {
        "title": "次韵昌甫  其四",
        "author": "韩淲",
        "content": "别后忽逢雪，岁寒殊惘然。\n自怜疎酒盏，谁识寄诗编。\n老矣思离阔，遐哉漫属联。\n金仙玉田路，来往记今年。",
        "dynasty": "宋",
        "collection_info": null
    },
    {
        "title": "次韵昌甫  其五",
        "author": "韩淲",
        "content": "章泉泉上屋，茅补定牵萝。\n意象时间少，心思古处多。\n暑风今夏矣，凉雨奈秋何。\n顾我颠毛白，门閒亦养疴。",
        "dynasty": "宋",
        "collection_info": null
    },
    {
        "title": "次韵昌甫  其六",
        "author": "韩淲",
        "content": "老嘆交情少，閒知友道难。\n何堪武夷曲，更近子陵滩。\n绝口谈龙肉，从渠食马肝。\n敢云栖择木，随世一枝安。",
        "dynasty": "宋",
        "collection_info": null
    },
    {
        "title": "次韵昌甫  其七",
        "author": "韩淲",
        "content": "秋风过秋雨，眇眇正愁予。\n望断嗟何寄，吟成懒自书。\n齿摇诚有数，鬓秃恐无余。\n几载章泉水，山深只晏如。",
        "dynasty": "宋",
        "collection_info": null
    },
    {
        "title": "次韵景瑜",
        "author": "韩淲",
        "content": "尽道今年暖，冬来十月中。\n更无霜共雪，时有雨随风。\n薄宦其如拙，浮生乃奈穷。\n衰颜负清镜，犹借酒能红。",
        "dynasty": "宋",
        "collection_info": null
    },
    {
        "title": "同周次公步寻起云旧基次韵",
        "author": "韩淲",
        "content": "起云亭不见，立尽水边人。\n满眼高情少，惊心得句频。\n龟毛真兔角，凤翼漫龙鳞。\n山泽行吟久，渊明漉酒巾。",
        "dynasty": "宋",
        "collection_info": null
    },
    {
        "title": "次韵见诒",
        "author": "韩淲",
        "content": "倦作京华梦，秋霖失旱干。\n故人相见后，不觉话悲酸。\n酒琖还更酌，诗盟復肇端。\n如翁真老大，莫数郑都官。",
        "dynasty": "宋",
        "collection_info": null
    },
    {
        "title": "次韵盖友",
        "author": "韩淲",
        "content": "林外山平远，衰颜落笔难。\n风声催日晚，云物转霜寒。\n京邑九衢盛，江湖千里宽。\n交游尽诗社，名誉得苏端。",
        "dynasty": "宋",
        "collection_info": null
    },
    {
        "title": "次韵潘文",
        "author": "韩淲",
        "content": "小试登山屐，因閒见野僧。\n谈禅还静憩，望远得虚凭。\n分韵吟心适，归来醉梦腾。\n酒醒深夜起，推枕只寒灯。",
        "dynasty": "宋",
        "collection_info": null
    },
    {
        "title": "次韵伯皋",
        "author": "韩淲",
        "content": "易别难相聚，倾怀语未终。\n敝庐纔郭外，高隠远乡中。\n天地常年在，溪山触处同。\n营营非我事，有句欲乘风。",
        "dynasty": "宋",
        "collection_info": null
    },
    {
        "title": "次韵斯远见赠",
        "author": "韩淲",
        "content": "剥啄君家去，同为两县来。\n赵施元保社，徐郑亦尊罍。\n便做壮心已，须饶老眼开。\n交游容易别，十日重徘徊。",
        "dynasty": "宋",
        "collection_info": null
    },
    {
        "title": "次韵希之",
        "author": "韩淲",
        "content": "山远飞晴霭，春江景有余。\n推窗风浩荡，凭几日徐舒。\n何计用休沐，忘怀得燕居。\n从容话千载，随饭只盘蔬。",
        "dynasty": "宋",
        "collection_info": null
    },
    {
        "title": "次韵石鲁瞻",
        "author": "韩淲",
        "content": "髣髴徂徕老，因诗只遡风。\n胡为犹尔健，应怪懒能工。\n此道今皆弃，高情自不同。\n和成千里梦，题寄欲归鸿。",
        "dynasty": "宋",
        "collection_info": null
    },
    {
        "title": "次韵昌甫镌歙砚",
        "author": "韩淲",
        "content": "圆泽三生石，陈登百尺楼。\n砚因铭共永，诗与字俱锼。\n此老非徒耳，閒人更点头。\n魏铜那敢拟，朱锡盍为侔。",
        "dynasty": "宋",
        "collection_info": null
    },
    {
        "title": "次韵叔向",
        "author": "韩淲",
        "content": "君在南湖住，我同东郭游。\n陈蕃无下榻，王粲有登楼。\n吟苦诗陶写，酣沉酒拍浮。\n德辉天外凤，机静水边鸥。",
        "dynasty": "宋",
        "collection_info": null
    },
    {
        "title": "次韵赵清江",
        "author": "韩淲",
        "content": "烟禁凭谁会，杯寒只自斟。\n几多原上恨，犹记少年心。\n领畧因初见，经行或重临。\n攀花问杨柳，丝竹也清音。",
        "dynasty": "宋",
        "collection_info": null
    },
    {
        "title": "次韵上饶  其一",
        "author": "韩淲",
        "content": "有句閒中得，应知百虑休。\n麦天连涧冷，梅月夹山稠。\n唤起陶潜醉，能消庾信秋。\n朝端富鹓鹭，边琐少貔貅。",
        "dynasty": "宋",
        "collection_info": null
    },
    {
        "title": "次韵上饶  其二",
        "author": "韩淲",
        "content": "官事人人衮，谁怜寂寞乡。\n卑高多贵贱，寒暑易炎凉。\n叹息絃歌美，殷勤篇翰长。\n閒民为兴起，交道得其详。",
        "dynasty": "宋",
        "collection_info": null
    },
    {
        "title": "次韵成季  其一",
        "author": "韩淲",
        "content": "短短长长柳，红红白白梅。\n溪浮何处棹，山对别时杯。\n春事还应尔，人情有是哉。\n却因嘉树底，浑见好花开。",
        "dynasty": "宋",
        "collection_info": null
    },
    {
        "title": "次韵成季  其二",
        "author": "韩淲",
        "content": "畎亩秋来雨，村村不厌多。\n暑应无热恼，凉可起沉疴。\n花动门中桂，叶浮池上荷。\n南豅诗到手，想像与同哦。",
        "dynasty": "宋",
        "collection_info": null
    },
    {
        "title": "次韵周五哥",
        "author": "韩淲",
        "content": "莫道春犹远，连阴初未曦。\n振衣行復阻，岸帻坐成痴。\n芳事诚须酒，交情岂为诗。\n清明翻手是，常记旧相随。",
        "dynasty": "宋",
        "collection_info": null
    },
    {
        "title": "次韵子任",
        "author": "韩淲",
        "content": "城郭秋风晚，人来自远山。\n荒荒行硌确，浅浅渡潺湲。\n虎尾休论履，龙鳞且愿攀。\n过从因煮餠，惜取片时閒。",
        "dynasty": "宋",
        "collection_info": null
    },
    {
        "title": "小酌饯耿干运赵推官分韵復和韵  其一",
        "author": "韩淲",
        "content": "潜鱼空浪藻，倦翼漫风林。\n邂逅留连饮，从容取次吟。\n名言惊思苦，离话惜情深。\n昔尔那知此，他还未必今。",
        "dynasty": "宋",
        "collection_info": null
    },
    {
        "title": "小酌饯耿干运赵推官分韵復和韵  其二",
        "author": "韩淲",
        "content": "雨歇收朝润，风迴起夕凉。\n君今过澧浦，客有到钱塘。\n落涧高槐影，浮檐细竹光。\n寻思须浪赋，杂伯更谈王。",
        "dynasty": "宋",
        "collection_info": null
    },
    {
        "title": "二十四日昌甫斯远子功集雪观次韵斯远",
        "author": "韩淲",
        "content": "閒将诗句和，凉自雨中来。\n可是不相聚，那能得此回。\n香炉连笔格，茶椀更山罍。\n一架蒲阴绿，残阳晚又开。",
        "dynasty": "宋",
        "collection_info": null
    },
    {
        "title": "示棐榘茶",
        "author": "韩淲",
        "content": "乃祖文名在，羣儿好读书。\n愁深我将去，恨不汝同居。\n风俗随时薄，人情莫自疎。\n传家诗礼学，勤苦要三余。",
        "dynasty": "宋",
        "collection_info": null
    },
    {
        "title": "亨中之孙求诗",
        "author": "韩淲",
        "content": "团源古君子，老去孰追随。\n隠约孙能奉，高深我却知。\n家传无自画，乡荐有谁为。\n成立须勤苦，清哉是祖师。",
        "dynasty": "宋",
        "collection_info": null
    },
    {
        "title": "柬乙翁上人  其一",
        "author": "韩淲",
        "content": "草树随时长，城春雨易蒸。\n閒人来入市，官舍却逢僧。\n觌面非竿木，何心是葛藤。\n吃茶看洗钵，忘却老昏瞢。",
        "dynasty": "宋",
        "collection_info": null
    },
    {
        "title": "柬乙翁上人  其二",
        "author": "韩淲",
        "content": "山玉冰溪地，常年衲子过。\n杖挑明月重，笠戴白云多。\n洞远今无鹫，湖高旧见鹅。\n与君三叹息，佛法付天魔。",
        "dynasty": "宋",
        "collection_info": null
    },
    {
        "title": "九月四日黄子功林德久自柳州共泛访铦师",
        "author": "韩淲",
        "content": "閒得琴尊胜，寻诗约俊游。\n欲穷山下寺，旋买水边舟。\n谁悟牵黄犬，自应盟白鸥。\n野晴秋意思，浑付碧云休。",
        "dynasty": "宋",
        "collection_info": null
    },
    {
        "title": "寄乙上人",
        "author": "韩淲",
        "content": "盂兰盆会日，元自目犍连。\n摄化应无量，追修亦有缘。\n荒荒谁正令，的的漫单传。\n业报众生苦，三涂对四禅。",
        "dynasty": "宋",
        "collection_info": null
    },
    {
        "title": "过沙坑留遗余子任",
        "author": "韩淲",
        "content": "约我沙坑外，南豅共说诗。\n山林已黄叶，篱菊尚青枝。\n良晤真难事，相期若旧知。\n翩翩乘果下，想像入城时。",
        "dynasty": "宋",
        "collection_info": null
    },
    {
        "title": "次韵斯远喜予见过  其一",
        "author": "韩淲",
        "content": "无地寻明月，因人且出游。\n猖狂疑有谓，拓落信何求。\n山水知回薄，杯觞得献酬。\n秋情吾卜夜，垂老未为羞。",
        "dynasty": "宋",
        "collection_info": null
    },
    {
        "title": "次韵斯远喜予见过  其二",
        "author": "韩淲",
        "content": "望望公超市，烟云满眼过。\n经时不相见，此地復如何。\n物色真难识，情怀敢自多。\n喜君诗在手，吟讽亦婆娑。",
        "dynasty": "宋",
        "collection_info": null
    },
    {
        "title": "同郑处晦尹子潜过赵十",
        "author": "韩淲",
        "content": "老去吟何味，分明水一杯。\n目前轻过节，身外待寻梅。\n尚以同盟至，宁云不速来。\n此时心寸折，犹幸小徘徊。",
        "dynasty": "宋",
        "collection_info": null
    },
    {
        "title": "十一日过景瑜",
        "author": "韩淲",
        "content": "下郭山盘屋，轩亭景晏如。\n浅斟留把酒，细字见抄书。\n河洛无由返，江湖已定居。\n子孙皆土着，鱼米我还疎。",
        "dynasty": "宋",
        "collection_info": null
    },
    {
        "title": "子似见过",
        "author": "韩淲",
        "content": "门外梅枝晓，人来乃是君。\n衝风迎腊日，欲雪动寒云。\n禹穴山阴道，西湖处士坟。\n我怀何用寄，搔鬓白纷纷。",
        "dynasty": "宋",
        "collection_info": null
    },
    {
        "title": "邢大声广声于去非携酒约解元衡毕叔文及蕃过陈叔尹值叔尹之出成四十字",
        "author": "韩淲",
        "content": "松竹连花树，田园带隠庐。\n青衫宁累我，黄卷不孤渠。\n载酒期问字，经邱逢命车。\n庞公虽浪出，且慰故人疎。",
        "dynasty": "宋",
        "collection_info": null
    },
    {
        "title": "添倅至因谒之来访乃故相郡侯之子也",
        "author": "韩淲",
        "content": "相国推前辈，通家復胜游。\n人知新别驾，我嘆旧州侯。\n世数推迁远，时情展转休。\n衡山云冉冉，玉水日悠悠。",
        "dynasty": "宋",
        "collection_info": null
    },
    {
        "title": "过王仲如林隠",
        "author": "韩淲",
        "content": "莫把闲情醉，空留野老诗。\n雷声梅雨过，日影竹风吹。\n林隠访前话，华阳非近知。\n相过二三友，比客更邀谁。",
        "dynasty": "宋",
        "collection_info": null
    },
    {
        "title": "昌甫携儿侄载酒来送分韵得房字",
        "author": "韩淲",
        "content": "春寺不寻芳，诗翁作醉乡。\n花香空夹径，草细恰通房。\n僧固枯禅寂，人非好句忙。\n出城惟怕晚，冉冉趁斜阳。",
        "dynasty": "宋",
        "collection_info": null
    },
    {
        "title": "二十七日周七载酒且怀春伯",
        "author": "韩淲",
        "content": "十载梅陂酒，青岩始共游。\n香传高树晚，凉映小塘秋。\n饮亦何劳醉，吟成苦未休。\n补陀山下客，能为此回头。",
        "dynasty": "宋",
        "collection_info": null
    },
    {
        "title": "黄仁卿见过留之而无酒因要宋衡携酒以至得以款语已又酌仁卿携行之茶成四十字",
        "author": "韩淲",
        "content": "雨重乌臼树，风微萱草花。\n重携万安酒，再瀹建州茶。\n邂逅年何晚，情亲日自加。\n两君真玉立，而我愧无瑕。",
        "dynasty": "宋",
        "collection_info": null
    },
    {
        "title": "施重益留夜饮",
        "author": "韩淲",
        "content": "秋閒得幽讨，竹涧款门时。\n绝壑通流水，横桥壅断陂。\n岩花已芬郁，山木未凋披。\n静夜持杯酒，人清更说诗。",
        "dynasty": "宋",
        "collection_info": null
    },
    {
        "title": "蹈中见过山间  其一",
        "author": "韩淲",
        "content": "贵贱曾何在，悲欢孰使然。\n如君真绝足，奈我已华颠。\n勋业谁彝鼎，文章自简编。\n中原有前辈，吾忆范忠宣。",
        "dynasty": "宋",
        "collection_info": null
    },
    {
        "title": "蹈中见过山间  其二",
        "author": "韩淲",
        "content": "三月多风雨，门前涧水侵。\n岸花无一片，园柳忽成阴。\n有客因留饮，呼儿取次斟。\n桥南春郭外，珍重肯幽寻。",
        "dynasty": "宋",
        "collection_info": null
    },
    {
        "title": "小饮春山",
        "author": "韩淲",
        "content": "细雨初冬夜，溪山书院灯。\n闲来四五辈，留饮两三升。\n久坐形神定，高谈意气增。\n我归眠蕙帐，谁信在家僧。",
        "dynasty": "宋",
        "collection_info": null
    },
    {
        "title": "初十日黄仲明见过留饭却同至野趣饮茶  其一",
        "author": "韩淲",
        "content": "风力催云雪，比邻往復还。\n穿林踏黄叶，沿涧看青山。\n共饭因而款，煎茶益以閒。\n岁寒如此过，他事肯相关。",
        "dynasty": "宋",
        "collection_info": null
    },
    {
        "title": "初十日黄仲明见过留饭却同至野趣饮茶  其二",
        "author": "韩淲",
        "content": "山空吹雪意，草树晚天寒。\n烟抹忽收起，风行时坐看。\n鷄声村店远，雁落市桥宽。\n尽道闲多病，老身还自安。",
        "dynasty": "宋",
        "collection_info": null
    },
    {
        "title": "同昌甫陪朱虞卿约尹郑二士饮食艮堂",
        "author": "韩淲",
        "content": "到处逢春酌，闲吟过此生。\n落花亭上饮，芳草岸边行。\n我亦非无兴，人应不负情。\n风光共流转，楼外远山明。",
        "dynasty": "宋",
        "collection_info": null
    },
    {
        "title": "朱虞卿以诗送家酿和韵",
        "author": "韩淲",
        "content": "绝嘆交游落，何论比与周。\n座开今日酒，门款昔年秋。\n濯锦江头杜，玄都观裏刘。\n相望风雅在，天地一虚舟。",
        "dynasty": "宋",
        "collection_info": null
    },
    {
        "title": "王校以诗送笋及一壶",
        "author": "韩淲",
        "content": "磵道迷蓬藿，山空且熟眠。\n雨多从蔽日，风横任吹烟。\n欢喜收笺翰，提携到酒泉。\n更逢初斸笋，急急和新篇。",
        "dynasty": "宋",
        "collection_info": null
    },
    {
        "title": "坐客竞置殽核因赋示尹子潜",
        "author": "韩淲",
        "content": "鱼蟹人人馔，柑橙盏盏诗。\n醪芳隣所借，情分客能知。\n城外溪山在，门前巷陌卑。\n寒虽欺木叶，春已报梅枝。",
        "dynasty": "宋",
        "collection_info": null
    },
    {
        "title": "雪寒钱",
        "author": "韩淲",
        "content": "加赐雪寒钱，欢声禁旅传。\n妻孥应盼盼，儿女定跹跹。\n醉熟千家酒，炊香万竈烟。\n何须谈挟纩，王道本通天。",
        "dynasty": "宋",
        "collection_info": null
    },
    {
        "title": "次韵昌甫分遗乌石茶",
        "author": "韩淲",
        "content": "茶经空烂读，读罢出溪头。\n竹杖虽流憇，藜床復倦投。\n寻思煎以吃，展转卧而游。\n乌石瓶能好，瓯牺底用忧。",
        "dynasty": "宋",
        "collection_info": null
    },
    {
        "title": "昌甫送艾叶餠",
        "author": "韩淲",
        "content": "我爱郊居者，春芽艾叶长。\n云舂和豆实，雾摘带麻香。\n杞菊天随旧，蓬蒿仲蔚常。\n近来关膈病，且得暖枯肠。",
        "dynasty": "宋",
        "collection_info": null
    },
    {
        "title": "十三日至草衣院因上灵山阁",
        "author": "韩淲",
        "content": "塔院横塘草，阶梯大谷林。\n风声迷近渚，雨气暗遥岑。\n索麵僧回钵，持醪客屡斟。\n依归从早出，静寄得幽寻。",
        "dynasty": "宋",
        "collection_info": null
    },
    {
        "title": "谢乙翁上人",
        "author": "韩淲",
        "content": "雨后晚窗日，方杯燎竹炉。\n二茶劳见饷，一记又能摹。\n看了信何有，啜来昏更无。\n阿师莫作剧，我悔不逃儒。",
        "dynasty": "宋",
        "collection_info": null
    },
    {
        "title": "访杰上人",
        "author": "韩淲",
        "content": "涧道湿冻雨，林扉藏断云。\n寒声肃肃起，暝色杳杳分。\n斋余随动息，禅外失知闻。\n坐久催煎茗，炉深亦炷熏。",
        "dynasty": "宋",
        "collection_info": null
    },
    {
        "title": "初二日大雪访杰上人",
        "author": "韩淲",
        "content": "山中知我老，雪裏见僧清。\n物色添幽意，年华近俗情。\n树遥风共晚，岸窄水初生。\n一榻茶烟熟，更闻寒雀声。",
        "dynasty": "宋",
        "collection_info": null
    },
    {
        "title": "王通叟自温之赣过门因得五字",
        "author": "韩淲",
        "content": "庵高一宿觉，不是二乘禅。\n露柱灯笼裏，貍奴白牯边。\n前资钦戒腊，参学待机缘。\n吸尽西江水，从将此话传。",
        "dynasty": "宋",
        "collection_info": null
    },
    {
        "title": "建阳连周宾幼入佛学近祝髮江东真运副请住信鹅湖不出",
        "author": "韩淲",
        "content": "不住鹅湖寺，惟甘小隠堂。\n老来纔祝髮，静处久烧香。\n妙喜机缘峻，竹源滋味长。\n建阳桥下水，梦见亦清凉。",
        "dynasty": "宋",
        "collection_info": null
    },
    {
        "title": "寄天目僧文礼灭翁",
        "author": "韩淲",
        "content": "生怕人饶舌，诗吟不着题。\n飘零惊已晚，依约梦还迷。\n但愿乘风去，何言立雪齐。\n万缘谁百计，谷隠自岩栖。",
        "dynasty": "宋",
        "collection_info": null
    },
    {
        "title": "柬宿之藏主",
        "author": "韩淲",
        "content": "雪观碧云合，檐花带女萝。\n磬清收梵呗，香净入禅那。\n粥饭门房少，经斋城市多。\n幽人隣近住，取次一相过。",
        "dynasty": "宋",
        "collection_info": null
    },
    {
        "title": "乙上人来过",
        "author": "韩淲",
        "content": "恰自山岩转，又逢瓶锡过。\n风轩洒飞雨，云壑漾迴波。\n且吃庐山饭，休论击壤歌。\n尘劳空恁么，禅悦竟如何。",
        "dynasty": "宋",
        "collection_info": null
    },
    {
        "title": "雨中过春山",
        "author": "韩淲",
        "content": "溪南上下郭，得得过春山。\n自嘆欲何往，相从非等闲。\n波深鱼泼泼，竹静鸟关关。\n若箇渔舟晚，延缘见苇间。",
        "dynasty": "宋",
        "collection_info": null
    },
    {
        "title": "十六日过万顷新田",
        "author": "韩淲",
        "content": "别墅能怀谢，开轩既有云。\n大田还筑室，小醉话知闻。\n叶县仙非俗，兰亭字不羣。\n吾侪今老矣，随意度朝曛。",
        "dynasty": "宋",
        "collection_info": null
    },
    {
        "title": "山崦",
        "author": "韩淲",
        "content": "山崦昏蒙雨，溪流冷落风。\n隔城须会友，闭户独衰翁。\n交气游谭外，存神燕息中。\n可容诸念起，应与此心同。",
        "dynasty": "宋",
        "collection_info": null
    },
    {
        "title": "晚步东庵",
        "author": "韩淲",
        "content": "薄晚登山屐，霜林脱叶飞。\n中间看月上，低处觉烟霏。\n鷄犬近相接，人家远独稀。\n故园应好在，凝望客思归。",
        "dynasty": "宋",
        "collection_info": null
    },
    {
        "title": "二十一日晴过山园  其一",
        "author": "韩淲",
        "content": "饭了小园间，乘晴享此闲。\n因行扫黄叶，随意看青山。\n取径嫌林密，为基惜地悭。\n绳床坐来久，一饮又徐还。",
        "dynasty": "宋",
        "collection_info": null
    },
    {
        "title": "二十一日晴过山园  其二",
        "author": "韩淲",
        "content": "饮亦微微醉，归来睡思浓。\n身形方放脚，鼻息自填胸。\n熟美可嫌老，轻安只益慵。\n分明醒復寝，不觉到昏钟。",
        "dynasty": "宋",
        "collection_info": null
    },
    {
        "title": "幽艳",
        "author": "韩淲",
        "content": "幽艳人谁识，孤标我岂堪。\n水烟春淡淡，山日晚酣酣。\n纵以诗随看，其如把酒参。\n子游清兴发，半道记舆篮。",
        "dynasty": "宋",
        "collection_info": null
    },
    {
        "title": "十二月入城因步城东",
        "author": "韩淲",
        "content": "雾暖南溪路，日斜东郭门。\n老身愁近俗，闲步喜前村。\n访旧寻诗话，同来取酒尊。\n几多山树外，梅动影黄昏。",
        "dynasty": "宋",
        "collection_info": null
    },
    {
        "title": "二十日雪中入城",
        "author": "韩淲",
        "content": "不须深巷卧，懒学剡溪回。\n破轿身闲出，衡门手亟开。\n山林遽如许，人物岂他哉。\n桥过城东宅，朋从三两来。",
        "dynasty": "宋",
        "collection_info": null
    },
    {
        "title": "一曲",
        "author": "韩淲",
        "content": "一曲寒城外，青山四五家。\n庭空鸣败叶，楼迥起清笳。\n市远兴逾逸，人来话亦佳。\n夜深残月澹，还有未栖鸦。",
        "dynasty": "宋",
        "collection_info": null
    },
    {
        "title": "灵溪道中",
        "author": "韩淲",
        "content": "但觉村深好，青山分外多。\n连延俄耸拔，回復又坡陀。\n风冷平沙鴈，天空上水鹅。\n晚时见鱼艇，吾欲借其簑。",
        "dynasty": "宋",
        "collection_info": null
    },
    {
        "title": "灵鹫道中",
        "author": "韩淲",
        "content": "历历山川旧，舆篮我为迟。\n偶同三友去，又作一篇诗。\n怀德樟丘远，阊门玉片思。\n僧窗欹梦枕，休问夜何其。",
        "dynasty": "宋",
        "collection_info": null
    },
    {
        "title": "过吴淞",
        "author": "韩淲",
        "content": "敢有怀君意，人生任所从。\n千山纔越楚，一水又吴淞。\n白髮居头乱，青春入眼浓。\n干坤随处好，诗酒自能供。",
        "dynasty": "宋",
        "collection_info": null
    },
    {
        "title": "震泽",
        "author": "韩淲",
        "content": "春风吹震泽，欲雪未多晴。\n转柁何忙去，停篙且缓行。\n柳摇田漠漠，草软岸平平。\n四十年前梦，心惊热眼生。",
        "dynasty": "宋",
        "collection_info": null
    },
    {
        "title": "秋闲因小舟上南豅  其一",
        "author": "韩淲",
        "content": "老自转便静，闲谁不奈贫。\n山林无长物，天地有忙人。\n玉水时时急，灵山日日新。\n凉风吹四壁，吾忆坐忘真。",
        "dynasty": "宋",
        "collection_info": null
    },
    {
        "title": "秋闲因小舟上南豅  其二",
        "author": "韩淲",
        "content": "野意不堪老，秋怀无用悲。\n更容书作祟，犹藉酒能医。\n去去孤云片，垂垂小雨丝。\n人生偶然尔，天地也如斯。",
        "dynasty": "宋",
        "collection_info": null
    },
    {
        "title": "秋闲因小舟上南豅  其三",
        "author": "韩淲",
        "content": "暑退凉生处，新秋月满轩。\n僧坊从解夏，符箓竞中元。\n桂菊花将动，禾苗穟正繁。\n世间多俗节，投老且清言。",
        "dynasty": "宋",
        "collection_info": null
    },
    {
        "title": "秋闲因小舟上南豅  其四",
        "author": "韩淲",
        "content": "涧谷惭真隠，溪山欲浪游。\n流长宜逸桨，滩浅可移舟。\n秋净云初薄，时丰雨未休。\n短篷吾自喜，知识有浮鸥。",
        "dynasty": "宋",
        "collection_info": null
    },
    {
        "title": "除夕前一日溪岸晚步  其一",
        "author": "韩淲",
        "content": "春动高溪水，交游独有君。\n人情虽澹澹，物色已欣欣。\n香转梅梢日，光分岭外云。\n林亭同眺久，竟把一杯醺。",
        "dynasty": "宋",
        "collection_info": null
    },
    {
        "title": "除夕前一日溪岸晚步  其二",
        "author": "韩淲",
        "content": "午步溪边路，谁家小筑幽。\n敲门问亭榭，迎我具觥筹。\n意适春光动，晴曛野色浮。\n一株梅更好，香艷发梢头。",
        "dynasty": "宋",
        "collection_info": null
    },
    {
        "title": "除夕前一日溪岸晚步  其三",
        "author": "韩淲",
        "content": "小醉归来处，陶然度夕阳。\n一溪波泛泛，半岭树苍苍。\n岁晚身何用，春新意欲狂。\n只宜同判断，柳外百花光。",
        "dynasty": "宋",
        "collection_info": null
    },
    {
        "title": "雪晴南圃放步",
        "author": "韩淲",
        "content": "腊闰春为早，梅花处处多。\n不知千树暗，无奈一枝何。\n雪后风初峭，霜前日已和。\n老人山涧曲，不饮亦婆娑。",
        "dynasty": "宋",
        "collection_info": null
    },
    {
        "title": "过野趣",
        "author": "韩淲",
        "content": "春涧涓涓水，山云放晚晴。\n捧身推户出，夷步过桥行。\n细草梅英嫩，崇桃柳线轻。\n人忻得芳事，禽鸟亦飞鸣。",
        "dynasty": "宋",
        "collection_info": null
    },
    {
        "title": "晚步溪山堂下",
        "author": "韩淲",
        "content": "晓园经雨润，饮罢过溪边。\n灯火三家市，樯竿独客船。\n傍崖支径去，设席得茶煎。\n寄语同来者，兹游亦自便。",
        "dynasty": "宋",
        "collection_info": null
    },
    {
        "title": "香积寺闲步",
        "author": "韩淲",
        "content": "瀹茗幽窗下，围棋小槛旁。\n同来一寻胜，散坐共追凉。\n水竹元深茂，岩花已再香。\n长安尘土裏，城外喜行藏。",
        "dynasty": "宋",
        "collection_info": null
    },
    {
        "title": "十三日自赵十家同诸友步至浮梁",
        "author": "韩淲",
        "content": "渌净偏浮月，清虚正得秋。\n半酣元有兴，投老却无愁。\n露气远犹见，烟光冷不收。\n孤城对萧寺，新鴈便沧洲。",
        "dynasty": "宋",
        "collection_info": null
    },
    {
        "title": "同黄靖州闲步",
        "author": "韩淲",
        "content": "秋净晴原日，因行过屋东。\n归来三载后，犹得五人同。\n问讯荒园外，周游并舍中。\n留连一杯酒，还我旧家风。",
        "dynasty": "宋",
        "collection_info": null
    },
    {
        "title": "夜同处晦霞山",
        "author": "韩淲",
        "content": "灯影山窗淡，杯寒道院深。\n世尘心力弱，时俗鬓毛侵。\n烟莽开幽径，霜枝堕远林。\n地偏愁独往，邻近喜相寻。",
        "dynasty": "宋",
        "collection_info": null
    },
    {
        "title": "晚过灵室",
        "author": "韩淲",
        "content": "溪浅寒光合，山横夜气深。\n拥炉诗触拨，举白醉侵寻。\n话久销尘虑，情忘见道心。\n断霞明别渚，霏雾锁遥岑。",
        "dynasty": "宋",
        "collection_info": null
    },
    {
        "title": "报昌甫青岩之游",
        "author": "韩淲",
        "content": "秋到青岩寺，山深眼为新。\n寻思曾宿客，笑我再来人。\n欲住苦违俗，便归愁染尘。\n争如两峰底，苔竹养吾真。",
        "dynasty": "宋",
        "collection_info": null
    },
    {
        "title": "黄仲明同看池上菊一酌因出溪桥久之",
        "author": "韩淲",
        "content": "饮菊明山日，行林挟岸风。\n近霜虽落木，得雨自成丛。\n小醉情怀外，微吟步武中。\n幽闲有如我，邂逅復心同。",
        "dynasty": "宋",
        "collection_info": null
    },
    {
        "title": "两倅约过南台",
        "author": "韩淲",
        "content": "别乘偷閒裏，南台避暑初。\n招邀到班邴，宦达付严徐。\n贤相规尤远，灵山画不如。\n荆淮多战鼓，煮餠少踌躇。",
        "dynasty": "宋",
        "collection_info": null
    },
    {
        "title": "闻昌甫斯远成季下瓦窑滩又与伯皋回涂小集成季书院",
        "author": "韩淲",
        "content": "八月南豅夜，遥知聚德星。\n航溪不用楫，解榻卧长瓶。\n上下知何往，违离忆屡经。\n前檐扑山翠，梅叶映窗櫺。",
        "dynasty": "宋",
        "collection_info": null
    },
    {
        "title": "六月二日晨起",
        "author": "韩淲",
        "content": "雨足风尤润，岚深日未开。\n一山凉有树，四壁净无埃。\n鸡唱远仍密，鸟飞低復回。\n宁忧身已老，尚喜客能来。",
        "dynasty": "宋",
        "collection_info": null
    },
    {
        "title": "晓起",
        "author": "韩淲",
        "content": "晓起百无营，山空一涧清。\n林霜知爽甚，檐日觉寒轻。\n静整遗编读，闲循古道行。\n嚣尘不到眼，禽鸟亦忘情。",
        "dynasty": "宋",
        "collection_info": null
    },
    {
        "title": "听琴",
        "author": "韩淲",
        "content": "以彼发此意，因此知彼声。\n山川既闲远，天地亦清宁。\n独抚曲空奏，相宣调易成。\n何由俗子爱，宜是老夫惊。",
        "dynasty": "宋",
        "collection_info": null
    },
    {
        "title": "灵芝寺清坐听潘德久弄琴久之小酌而散",
        "author": "韩淲",
        "content": "秋晚灵芝寺，阴云阖復开。\n荷枯半倚草，柏老徧生苔。\n兴到容吾赋，闲知与客来。\n琴边更三迭，莫放酒船回。",
        "dynasty": "宋",
        "collection_info": null
    },
    {
        "title": "昼困",
        "author": "韩淲",
        "content": "困来四壁雨，睡觉一窗晴。\n顷刻寒犹暖，移时暗復明。\n扬扬柳絮起，矗矗竹萌生。\n芳槛鸟啼湿，小池鱼队平。",
        "dynasty": "宋",
        "collection_info": null
    },
    {
        "title": "南窗日午困坐",
        "author": "韩淲",
        "content": "困顿南窗日，衰颓畏隙风。\n酒因寒得策，茶与睡书功。\n不比冯唐老，浑如阮籍穷。\n惊心还嗣岁，随意过残冬。",
        "dynasty": "宋",
        "collection_info": null
    },
    {
        "title": "雪中围棋",
        "author": "韩淲",
        "content": "楼外千山雪，年年只欠诗。\n杯停常欲速，棋负不容迟。\n玉振光回合，冰清气眇弥。\n咸言聊自惜，世路易磷缁。",
        "dynasty": "宋",
        "collection_info": null
    },
    {
        "title": "夜坐",
        "author": "韩淲",
        "content": "冷夜灰堆坐，寻诗细拨灯。\n心怀为宛转，语句得凭凌。\n岁晚愁多饮，冬来暖未冰。\n俄听荒犬吠，村静远相仍。",
        "dynasty": "宋",
        "collection_info": null
    },
    {
        "title": "邻家夜坐",
        "author": "韩淲",
        "content": "灯影摇初夜，寒声落近山。\n酒随人意浅，诗写我身閒。\n莫忿流年速，空搔短髮斑。\n然而醒復醉，盖谓往仍还。",
        "dynasty": "宋",
        "collection_info": null
    },
    {
        "title": "好仁斋夜雨与子似对床",
        "author": "韩淲",
        "content": "湖上归来晚，空斋夜雨声。\n对床惊昨梦，隠几话平生。\n灯净书还读，香销句忽成。\n他年相望处，吾亦用吾情。",
        "dynasty": "宋",
        "collection_info": null
    },
    {
        "title": "杰上人房午睡",
        "author": "韩淲",
        "content": "喧卑无睡处，犹得到僧床。\n凉润新蒲雨，清熏老柏香。\n不嫌茶作祟，何待醉为乡。\n事事俱离眼，其功接混茫。",
        "dynasty": "宋",
        "collection_info": null
    },
    {
        "title": "次公招饮余子寿同坐",
        "author": "韩淲",
        "content": "老觉过从少，斯文恐不然。\n参天两玉树，忽堕一杯前。\n意象心非石，谈锋思涌泉。\n冰霜冻梅蘂，满眼是新年。",
        "dynasty": "宋",
        "collection_info": null
    },
    {
        "title": "纵酒",
        "author": "韩淲",
        "content": "纵酒非能饮，长言未是诗。\n年华除夜逼，心事故人为。\n君欲醉须醉，我还归便归。\n南豅到南涧，官柳野梅知。",
        "dynasty": "宋",
        "collection_info": null
    },
    {
        "title": "示病",
        "author": "韩淲",
        "content": "示病原非病，爱闲方始闲。\n水边宁欠水，山外更多山。\n我岂要人拙，人应嫌我顽。\n腊穷春又立，梅雪共斑斑。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其一",
        "author": "韩淲",
        "content": "病起窗前坐，哦诗一解颜。\n人生祇恁么，世事未如闲。\n朝路谁知旧，田庐自往还。\n从今无别计，风月老溪山。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其二",
        "author": "韩淲",
        "content": "病起香初炷，蓬蓬喷玉烟。\n丝头方过眼，穗脚忽成拳。\n垢尽心无染，尘销意欲仙。\n吾生太痴绝，臭味乃如然。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其三",
        "author": "韩淲",
        "content": "病起思新茗，催煎蠏眼汤。\n分来香细腻，啜处味偏长。\n日永门庭静，风轻院宇凉。\n更寻双井试，瓯面乳如霜。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其四",
        "author": "韩淲",
        "content": "病起支颐久，形神稍稍安。\n岂堪夸壮健，只怕已衰残。\n希圣心无倦，求官意渐阑。\n不为君子弃，何恨对瓢箪。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其五",
        "author": "韩淲",
        "content": "病起水边行，风回柳弄晴。\n岸虚微坼土，涧浅细无声。\n寂寂心逾静，飘飘神转清。\n衣襟带波影，搔首又诗成。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其六",
        "author": "韩淲",
        "content": "病起呼童语，门前客不来。\n无人理花草，为我扫莓苔。\n只欲寻书帙，何心泥酒杯。\n树阴横涧水，鸥下莫相猜。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其七",
        "author": "韩淲",
        "content": "病起寻藜杖，闲情孰可论。\n腾身上危径，着眼已高轩。\n城堞看州宅，沙汀识远村。\n幸无衰老相，逸兴且丘园。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其八",
        "author": "韩淲",
        "content": "病起加餐饭，随宜且菜蔬。\n何须尊有酒，岂叹食无鱼。\n绝不关人事，多惭得自如。\n从他志温饱，我愧腹空虚。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其九",
        "author": "韩淲",
        "content": "病起看儿戏，阶庭闹不休。\n觅钱何所用，得果更无求。\n转觉童心好，翻令老态羞。\n年光正如电，愁入鬓边秋。",
        "dynasty": "宋",
        "collection_info": null
    },
    {
        "title": "感风发汗卧病数日推枕翛然叙事为十诗  其一○",
        "author": "韩淲",
        "content": "病起何思虑，空斋读易时。\n沉潜三画象，研究六爻词。\n孔繫诚难识，扬玄恐易知。\n干干且修业，学处在观颐。",
        "dynasty": "宋",
        "collection_info": null
    },
    {
        "title": "中岁",
        "author": "韩淲",
        "content": "中岁百事懒，颇觉山林深。\n体适解巾屦，情安弄书琴。\n流年度寒暑，尽日看晴阴。\n穷达苟不委，何以全素襟。",
        "dynasty": "宋",
        "collection_info": null
    },
    {
        "title": "白髭一茎欣然为赋",
        "author": "韩淲",
        "content": "髮已经年白，今朝又到鬚。\n形容真易改，心事合全无。\n晓室开青镜，晴窗据槁梧。\n门前谁送酒，不恨老东吴。",
        "dynasty": "宋",
        "collection_info": null
    },
    {
        "title": "灯火",
        "author": "韩淲",
        "content": "灯火水边城，闾阎月始明。\n旧年行乐事，新岁合欢声。\n雪后犹含冻，风前未喜晴。\n崇朝雨如泻，沟浍又皆盈。",
        "dynasty": "宋",
        "collection_info": null
    },
    {
        "title": "寒灯",
        "author": "韩淲",
        "content": "拨剔寒灯燄，消停暖酒杯。\n醉从愁畔过，梦自觉中迴。\n幽兴故为熟，衰颜底用催。\n小园荒草外，山意数枝梅。",
        "dynasty": "宋",
        "collection_info": null
    },
    {
        "title": "短吟",
        "author": "韩淲",
        "content": "高看復下看，长吟时短吟。\n人宁常适意，世或尽知音。\n灵运穿高屐，渊明理素琴。\n海隅风渺渺，山窟雪森森。",
        "dynasty": "宋",
        "collection_info": null
    },
    {
        "title": "即事",
        "author": "韩淲",
        "content": "蒲叶乱阴雨，藤花开暖风。\n涧流欹岸远，山逼小亭空。\n跃黾疎丛外，啼鶑密树中。\n望随桥上下，行过屋西东。",
        "dynasty": "宋",
        "collection_info": null
    },
    {
        "title": "春情",
        "author": "韩淲",
        "content": "结绮寻芳去，春光处处多。\n鶑花迟日丽，燕麦惠风和。\n翠滴烟林石，红摇晴浪波。\n余情约重醉，归路听行歌。",
        "dynasty": "宋",
        "collection_info": null
    },
    {
        "title": "偶怀",
        "author": "韩淲",
        "content": "已过中秋月，木犀犹少开。\n固尝同客饮，终是欠朋来。\n烈士志何在，幽人唤不回。\n凄风乱红叶，零雨湿荒苔。",
        "dynasty": "宋",
        "collection_info": null
    },
    {
        "title": "偶成  其一",
        "author": "韩淲",
        "content": "酒亦逢人饮，诗须任我吟。\n短长徒有兴，醒醉盖无心。\n烂漫欢中趣，幽微得处寻。\n佳时思共赏，良夜忍孤斟。",
        "dynasty": "宋",
        "collection_info": null
    },
    {
        "title": "偶成  其二",
        "author": "韩淲",
        "content": "惜气思仙伎，因心理佛书。\n心安何所觉，气积本乘虚。\n造化融成后，神明主宰初。\n纵疑摩诘赘，未信洞宾疎。",
        "dynasty": "宋",
        "collection_info": null
    },
    {
        "title": "偶成  其三",
        "author": "韩淲",
        "content": "出处升沉地，中年付短歌。\n世情时转变，人事日销磨。\n荡寇声虽在，平戎意尚多。\n山空流水急，啼鸟下烟萝。",
        "dynasty": "宋",
        "collection_info": null
    },
    {
        "title": "偶兴",
        "author": "韩淲",
        "content": "老喜交亲熟，贫嫌故旧真。\n山林无长物，天地有垂纶。\n胡蝶身中叶，铜驼世上尘。\n江南要梅雨，耕稼一番新。",
        "dynasty": "宋",
        "collection_info": null
    },
    {
        "title": "转觉",
        "author": "韩淲",
        "content": "转觉亲知少，旁观事绪多。\n百年从汩没，一句待吟哦。\n小雨催新桂，连阴养晚禾。\n山深秋涧水，清溜亦盘涡。",
        "dynasty": "宋",
        "collection_info": null
    },
    {
        "title": "隐遯禅参",
        "author": "韩淲",
        "content": "索隠安肥遯，安禅岂饱参。\n有缘皆可到，无闷悉能甘。\n野饭耕而美，村酤醉以酣。\n因思前后际，不与话三三。",
        "dynasty": "宋",
        "collection_info": null
    },
    {
        "title": "三月下旬药局书满",
        "author": "韩淲",
        "content": "卖药居吴市，人犹识姓名。\n自惊无遯志，谁信有浮荣。\n野迥林须密，泉深水更清。\n春帆送归棹，天地一身轻。",
        "dynasty": "宋",
        "collection_info": null
    },
    {
        "title": "初五日闻遣戍",
        "author": "韩淲",
        "content": "摇落秋风急，萧条易水寒。\n悲歌谁激烈，宵雅自平宽。\n本道尊中国，何庸伐可汗。\n山居闻备塞，莫厌腐儒餐。",
        "dynasty": "宋",
        "collection_info": null
    },
    {
        "title": "游宦",
        "author": "韩淲",
        "content": "游宦家何似，儿啼婢仆寒。\n敝衣无服饰，薄饭少杯盘。\n原宪贫非病，庞公遗以安。\n江山冬自好，梅已发林端。",
        "dynasty": "宋",
        "collection_info": null
    },
    {
        "title": "敛膝",
        "author": "韩淲",
        "content": "敛膝贪窗日，抽身避隙风。\n深藏破屋底，困处小楼中。\n旧雪积犹在，新霜冻未空。\n壶浆无剩绿，炉炭尚微红。",
        "dynasty": "宋",
        "collection_info": null
    },
    {
        "title": "书怀",
        "author": "韩淲",
        "content": "古来憎命达，今亦叹才难。\n我自厌时暑，人谁耐岁寒。\n升沉空早计，中外试徐看。\n莫为多穷困，而怀常晏安。",
        "dynasty": "宋",
        "collection_info": null
    },
    {
        "title": "有怀  其一",
        "author": "韩淲",
        "content": "晏斋风雨夜，门掩是深山。\n绝俗诗编净，怀人书尺闲。\n儿孙今满眼，鷄犬久怡颜。\n万籁定俱寂，高标不可攀。",
        "dynasty": "宋",
        "collection_info": null
    },
    {
        "title": "有怀  其二",
        "author": "韩淲",
        "content": "独行风雨夜，家事復身谋。\n推枕茅檐起，停骖麦陇收。\n亲情离聚矣，故旧往还不。\n抚着时文笑，荣涂遍九州。",
        "dynasty": "宋",
        "collection_info": null
    },
    {
        "title": "有怀  其三",
        "author": "韩淲",
        "content": "山台风雨夜，一点是青灯。\n独把麟经究，谁知骥志凭。\n隔溪常过客，近寺不闻僧。\n梅夏清清裏，翻愁易鬰蒸。",
        "dynasty": "宋",
        "collection_info": null
    },
    {
        "title": "有怀  其四",
        "author": "韩淲",
        "content": "山庵风雨夜，莫惜细论文。\n友直惟家学，僧清岂世氛。\n随宜粥饭好，奚止搢绅云。\n磬歇香灯上，词场自策勋。",
        "dynasty": "宋",
        "collection_info": null
    },
    {
        "title": "有怀  其五",
        "author": "韩淲",
        "content": "山居风雨夜，吾亦老侵寻。\n搔屑萧萧髮，收平耿耿心。\n更初殊不寐，人静尚孤斟。\n尽屏闲书帙，犹余一破琴。",
        "dynasty": "宋",
        "collection_info": null
    },
    {
        "title": "有怀  其六",
        "author": "韩淲",
        "content": "泠斋风雨夜，兄弟笑言温。\n灯火莱衣戏，文书马帐尊。\n更声传杳杳，檐溜落纷纷。\n茶果团栾坐，都无官舍喧。",
        "dynasty": "宋",
        "collection_info": null
    },
    {
        "title": "宋监仓挽词",
        "author": "韩淲",
        "content": "祖祢碑铭在，阶庭经术长。\n宦涂钦抚字，祠馆叹行藏。\n北客多先契，中原隔故乡。\n交游真破梦，哀挽不成章。",
        "dynasty": "宋",
        "collection_info": null
    },
    {
        "title": "太尉武泰节度寿昌侯挽词  其一",
        "author": "韩淲",
        "content": "汉数当时盛，唐知余庆家。\n至今犹相衮，从昔建高牙。\n阴邓何劳拟，崔卢亦漫夸。\n南来方再世，阀阅本京华。",
        "dynasty": "宋",
        "collection_info": null
    },
    {
        "title": "太尉武泰节度寿昌侯挽词  其二",
        "author": "韩淲",
        "content": "干道风云际，公持绣斧初。\n既为澄狱户，常忆使穹庐。\n主圣元无隠，官邪可痛锄。\n闽山江浙水，屈指事堪书。",
        "dynasty": "宋",
        "collection_info": null
    },
    {
        "title": "太尉武泰节度寿昌侯挽词  其三",
        "author": "韩淲",
        "content": "晚节斋坛拜，勋名已四朝。\n开边屡铜虎，告弟仅金貂。\n壮志自难已，英魂孰得招。\n中原诸老尽，江海听吹箫。",
        "dynasty": "宋",
        "collection_info": null
    },
    {
        "title": "江西赵漕送丞相行状索挽诗  其一",
        "author": "韩淲",
        "content": "叹息经邦志，恢洪发大魁。\n两宫传眷赏，诸老竞招徕。\n雨露铨衡际，风云史馆开。\n宗英图一相，盛事却生哀。",
        "dynasty": "宋",
        "collection_info": null
    },
    {
        "title": "江西赵漕送丞相行状索挽诗  其二",
        "author": "韩淲",
        "content": "全蜀钦隆委，闽山两帅华。\n中权收节制，入告罄忠嘉。\n宣辇犹持柄，垂帘竟报麻。\n奋身扶日手，国尔信忘家。",
        "dynasty": "宋",
        "collection_info": null
    },
    {
        "title": "江西赵漕送丞相行状索挽诗  其三",
        "author": "韩淲",
        "content": "任道崇儒素，虚谦不近名。\n门庭规以睦，涂路畏夫清。\n世固推源委，人今孰统盟。\n皇明酬恤典，四表亦欢声。",
        "dynasty": "宋",
        "collection_info": null
    },
    {
        "title": "李信州挽诗  其一",
        "author": "韩淲",
        "content": "一自南台酒，公今成古人。\n方期千载事，岂料百年身。\n从俗心良苦，安时志欲伸。\n稽山归旐飐，我泪亦沾巾。",
        "dynasty": "宋",
        "collection_info": null
    },
    {
        "title": "李信州挽诗  其二",
        "author": "韩淲",
        "content": "家世既如此，为邦可谓贤。\n廉名前后少，俭德始终全。\n时喜政平矣，吏嫌民晏然。\n下车虽未久，遗爱玉溪边。",
        "dynasty": "宋",
        "collection_info": null
    },
    {
        "title": "吴雷州挽诗  其一",
        "author": "韩淲",
        "content": "睦信推潜德，饶封代有成。\n海康开郡绂，淮甸入廷评。\n进札诚良遇，蠲输惜重征。\n诚斋廉茂荐，尤足动簪缨。",
        "dynasty": "宋",
        "collection_info": null
    },
    {
        "title": "吴雷州挽诗  其二",
        "author": "韩淲",
        "content": "冰壶时泛玉，水宿更云庄。\n捐馆嗟何憾，移庵得所藏。\n开田期族众，浚港见流长。\n普济名陂意，南中保卫方。",
        "dynasty": "宋",
        "collection_info": null
    },
    {
        "title": "耿和州挽诗  其一",
        "author": "韩淲",
        "content": "叹息余光旧，吾翁识此公。\n后来持帅阃，勇退有高风。\n示疾带湖上，真祠崇道中。\n伤心华山路，松柏窆幽宫。",
        "dynasty": "宋",
        "collection_info": null
    },
    {
        "title": "耿和州挽诗  其二",
        "author": "韩淲",
        "content": "右学腾高第，抡才閤策尊。\n一心依日月，无力正干坤。\n插带环宫陛，蕃宣復塞垣。\n遗芳余庆在，犹记笑言温。",
        "dynasty": "宋",
        "collection_info": null
    },
    {
        "title": "何信州挽诗  其一",
        "author": "韩淲",
        "content": "忆昔絃歌盛，临归送以诗。\n恰如前日事，又作百年悲。\n苍岭新阡远，灵溪旧治思。\n悼亡犹未殡，丹旐忍参差。",
        "dynasty": "宋",
        "collection_info": null
    },
    {
        "title": "何信州挽诗  其二",
        "author": "韩淲",
        "content": "家族开王社，婣亲满帝京。\n紫枢推玉友，青琐本冰清。\n勋业持荷近，才名折桂荣。\n从兹纔得路，胡独止专城。",
        "dynasty": "宋",
        "collection_info": null
    },
    {
        "title": "赵吏部挽诗",
        "author": "韩淲",
        "content": "克保家声大，修明国论难。\n退闲聊激懦，辞召岂图安。\n入馆纔郎省，高科合世官。\n同门名士笔，留状后人看。",
        "dynasty": "宋",
        "collection_info": null
    },
    {
        "title": "潘太博端叔挽诗",
        "author": "韩淲",
        "content": "叹息词场旧，凄其三十年。\n训言犹在耳，辈行敢随肩。\n师友真凋落，交亲仅接联。\n何因置刍束，东望只潸然。",
        "dynasty": "宋",
        "collection_info": null
    },
    {
        "title": "竹院晁学士挽诗  其一",
        "author": "韩淲",
        "content": "主客文风在，家仍竹院名。\n有孙宜世禄，乃父今公卿。\n事至不如意，人应为失声。\n伤哉蒿里去，书剑竟何成。",
        "dynasty": "宋",
        "collection_info": null
    },
    {
        "title": "竹院晁学士挽诗  其二",
        "author": "韩淲",
        "content": "叹息通家旧，姻连岂异乡。\n江南流寓久，济北老成亡。\n健笔余笺翰，高歌付酒觞。\n鹅湖玉溪路，无復见徜徉。",
        "dynasty": "宋",
        "collection_info": null
    },
    {
        "title": "挽吴九伯丰县丞诗  其一",
        "author": "韩淲",
        "content": "往者灵溪路，君尝过我庐。\n相期千载事，竟欠一行书。\n论定终何有，生平合自如。\n九原不可作，宰木夜台虚。",
        "dynasty": "宋",
        "collection_info": null
    },
    {
        "title": "挽吴九伯丰县丞诗  其二",
        "author": "韩淲",
        "content": "养志年方盛，持身德已明。\n一官虽未达，百岁岂销声。\n师友嗟零落，宾亲自送迎。\n翩翩丹旐远，老泪亦须倾。",
        "dynasty": "宋",
        "collection_info": null
    },
    {
        "title": "挽江浦县丞郑公诗  其一",
        "author": "韩淲",
        "content": "寂寞同州守，衣冠葬玉山。\n国家遭祸变，臣子不生还。\n异域城应在，中原路尚艰。\n有孙纔九品，本拟上朝班。",
        "dynasty": "宋",
        "collection_info": null
    },
    {
        "title": "挽江浦县丞郑公诗  其二",
        "author": "韩淲",
        "content": "恤典劝天下，诸公誉更多。\n伤心立门户，遗恨满山阿。\n犹记交情旧，时将诗句哦。\n浮生如意少，薤露忍成歌。",
        "dynasty": "宋",
        "collection_info": null
    },
    {
        "title": "魏知府挽诗  其一",
        "author": "韩淲",
        "content": "先正声猷在，诸贤竞挽推。\n蚤年知振厉，中道惜裴回。\n论建何老识，文词岂小才。\n近来耆旧尽，徒与士生哀。",
        "dynasty": "宋",
        "collection_info": null
    },
    {
        "title": "魏知府挽诗  其二",
        "author": "韩淲",
        "content": "历历亲言话，长怀逸老堂。\n典刑杯酒外，气象简编旁。\n有子真源委，何人更发扬。\n宣风觉庵地，霜露鬰乎苍。",
        "dynasty": "宋",
        "collection_info": null
    },
    {
        "title": "都漕陈侍郎挽诗  其一",
        "author": "韩淲",
        "content": "赫赫相门旧，龟峰照玉溪。\n岂云名宦达，殆欲古人齐。\n文物禁林上，光华使节西。\n黄金横带处，新筑乃幽栖。",
        "dynasty": "宋",
        "collection_info": null
    },
    {
        "title": "都漕陈侍郎挽诗  其二",
        "author": "韩淲",
        "content": "尊酒游行地，凄凉仅隔年。\n传闻当勿药，却报卜新阡。\n哀挽嗟无及，忠言孰为宣。\n彼何兵弗戢，去国记翻然。",
        "dynasty": "宋",
        "collection_info": null
    },
    {
        "title": "吴德夫侍郎挽诗  其一",
        "author": "韩淲",
        "content": "葵轩鑪韛大，成铸几英才。\n绝叹长沙久，常钦蜀道回。\n豸冠千仗耸，鳬舄九关开。\n持漕西江日，深惭过我来。",
        "dynasty": "宋",
        "collection_info": null
    },
    {
        "title": "吴德夫侍郎挽诗  其二",
        "author": "韩淲",
        "content": "不为盆盎浅，直欲挽狂澜。\n下士谦何假，崇师歉未安。\n只今那復有，从昔信为难。\n见说清闲甚，无钱可盖棺。",
        "dynasty": "宋",
        "collection_info": null
    },
    {
        "title": "徐文子侍郎挽诗  其一",
        "author": "韩淲",
        "content": "分教随为大，公能过我庐。\n缙云尝和句，湓浦近收书。\n天府人间仰，甘泉帝所除。\n无高情復见，官路竟何如。",
        "dynasty": "宋",
        "collection_info": null
    },
    {
        "title": "徐文子侍郎挽诗  其二",
        "author": "韩淲",
        "content": "承华推旧学，鸿翼本高飞。\n次对恩空在，还官事已违。\n双元今孰并，高士古犹稀。\n应有交朋老，泉溪泪湿衣。",
        "dynasty": "宋",
        "collection_info": null
    },
    {
        "title": "挽胡团王先生诗  其一",
        "author": "韩淲",
        "content": "在昔从诸老，于今失此翁。\n貌庄知德性，身退仰高风。\n制宅规何远，藏书意转隆。\n虽非官可贵，自与道无穷。",
        "dynasty": "宋",
        "collection_info": null
    },
    {
        "title": "挽胡团王先生诗  其二",
        "author": "韩淲",
        "content": "着述钦成说，叮咛忆绪言。\n不期捐几杖，无復贲邱园。\n行旐村前路，丰碑屋外原。\n形容惭识浅，相挽只馨吞。",
        "dynasty": "宋",
        "collection_info": null
    },
    {
        "title": "舒彦升监簿挽诗  其一",
        "author": "韩淲",
        "content": "不作骄浮态，还同谨厚为。\n决科将显大，脱选復逶迟。\n漕幕虽论荐，朝班仅取知。\n相看豸冠耸，忽听薤歌悲。",
        "dynasty": "宋",
        "collection_info": null
    },
    {
        "title": "舒彦升监簿挽诗  其二",
        "author": "韩淲",
        "content": "起家荣宦路，纪墓重乡闾。\n忍见交亲语，应求耆彦书。\n成名常自美，遗范久何如。\n东阜田园在，西山县郭虚。",
        "dynasty": "宋",
        "collection_info": null
    },
    {
        "title": "陈宣抚待制挽诗  其一",
        "author": "韩淲",
        "content": "百尺楼高卧，宜乎造物游。\n卫青开幕府，李广不封侯。\n世界干坤在，邦家岁月流。\n遥知水心老，历历志诸幽。",
        "dynasty": "宋",
        "collection_info": null
    },
    {
        "title": "陈宣抚待制挽诗  其二",
        "author": "韩淲",
        "content": "到眼交朋少，前头师友多。\n胶庠一腾达，台阁合婆娑。\n混迹谈谐尔，成名字画何。\n隆兴干道旧，零落几山阿。",
        "dynasty": "宋",
        "collection_info": null
    },
    {
        "title": "李正之丈提刑挽词  其一",
        "author": "韩淲",
        "content": "犹记登龙日，分明捉月仙。\n精神超物表，才术本天然。\n符节多遗爱，玺书行九迁。\n岂期归蜀道，乃尔閟重泉。",
        "dynasty": "宋",
        "collection_info": null
    },
    {
        "title": "李正之丈提刑挽词  其二",
        "author": "韩淲",
        "content": "耆旧今零落，风流近所无。\n歌诗到元白，字画逼欧虞。\n为约言犹在，收书德不孤。\n阶庭知有子，庆泽自相符。",
        "dynasty": "宋",
        "collection_info": null
    },
    {
        "title": "余寺丞挽诗  其一",
        "author": "韩淲",
        "content": "仁宅居郊秀，儒科载世清。\n致君纔列寺，教子亦专城。\n宠数垂车佚，恩封进秩荣。\n逢辰俱动色，厚夜失吞声。",
        "dynasty": "宋",
        "collection_info": null
    },
    {
        "title": "余寺丞挽诗  其二",
        "author": "韩淲",
        "content": "恪素安时论，谦洪陟宦涂。\n飞鳬应缥缈，峩豸乃踟蹰。\n玉水流深派，灵山拥壮图。\n丰碑看陇首，大隧锡龟趺。",
        "dynasty": "宋",
        "collection_info": null
    },
    {
        "title": "俞麻溪挽诗",
        "author": "韩淲",
        "content": "哀挽麻溪上，人皆说此翁。\n平生多义事，终古盛儒风。\n湍石推名族，清湖想旧功。\n瑞云松桂满，寒露湿碑丰。",
        "dynasty": "宋",
        "collection_info": null
    },
    {
        "title": "黄都干挽诗",
        "author": "韩淲",
        "content": "叹息凋零旧，江城北客稀。\n宦涂谁衮衮，里社独依依。\n曾决文闱胜，纔从将幕归。\n清霜吹夹路，老涕亦须挥。",
        "dynasty": "宋",
        "collection_info": null
    },
    {
        "title": "东阳郭德谊挽词  其一",
        "author": "韩淲",
        "content": "赫奕汾阳后，才华冠里中。\n一官难未偶，五福合无穷。\n宾接师儒意，兴扬礼义风。\n不亡知有子，嘉誉发诸公。",
        "dynasty": "宋",
        "collection_info": null
    },
    {
        "title": "东阳郭德谊挽词  其二",
        "author": "韩淲",
        "content": "闾里应哀挽，佳城閟九泉。\n素车行靡靡，丹旐去翩翩。\n肠断西沉日，泪流东逝川。\n空余书剑在，石洞贮风烟。",
        "dynasty": "宋",
        "collection_info": null
    },
    {
        "title": "哭赵子夷县丞二首  其一",
        "author": "韩淲",
        "content": "海内宗盟盛，振振乃好修。\n伤心终契阔，回首近从游。\n才学年方壮，声猷志未休。\n人琴遽如许，歌罢玉溪流。",
        "dynasty": "宋",
        "collection_info": null
    },
    {
        "title": "哭赵子夷县丞二首  其二",
        "author": "韩淲",
        "content": "病阻躬临穴，慇懃寄此哀。\n严霜着松柏，寒日转蒿莱。\n千雨应俱集，一诗惭匪才。\n致刍徐赵在，亦足慰泉台。",
        "dynasty": "宋",
        "collection_info": null
    },
    {
        "title": "宋和仲挽诗",
        "author": "韩淲",
        "content": "旧话无人说，南游事益暌。\n田园落吴楚，乡社失青齐。\n道院松风在，佳城薤露悽。\n衣冠典刑地，遗恨满霅溪。",
        "dynasty": "宋",
        "collection_info": null
    },
    {
        "title": "宋柳州挽诗",
        "author": "韩淲",
        "content": "清德乡闾冠，尝思宋柳州。\n故家犹有后，季子更无求。\n世业终能守，生涯仅足收。\n伤心往来地，翩旐土冈头。",
        "dynasty": "宋",
        "collection_info": null
    },
    {
        "title": "余四一隠君挽诗",
        "author": "韩淲",
        "content": "季蜕竟观化，忘机岂冯生。\n闲亭非故步，佳叙是修名。\n有子庶绵远，无官底重轻。\n遥怜小水寺，松路鬰深清。",
        "dynasty": "宋",
        "collection_info": null
    },
    {
        "title": "哭方伯谟",
        "author": "韩淲",
        "content": "平昔意翛然，闲吟肯自贤。\n贫应闻苦节，学亦得心传。\n路滑籍溪上，草深云谷前。\n何时奠鷄酒，为滴到重泉。",
        "dynasty": "宋",
        "collection_info": null
    },
    {
        "title": "哭潘恭叔宣干",
        "author": "韩淲",
        "content": "怜我山之涧，高轩昔再过。\n人生倏长往，天意竟如何。\n德学知能绍，儒言信不磨。\n春风青宿草，宰上想坡陀。",
        "dynasty": "宋",
        "collection_info": null
    },
    {
        "title": "哭吕三",
        "author": "韩淲",
        "content": "东南驻驆地，近岁少狂言。\n谁谓长江上，又招迁客魂。\n归由徐穉舍，莽附阮孚墦。\n寒日松风起，妻儿独泪痕。",
        "dynasty": "宋",
        "collection_info": null
    },
    {
        "title": "哭斯远",
        "author": "韩淲",
        "content": "彤庭将赐第，疾病已缠之。\n药裹自无及，朝衣谁为披。\n识高空宛转，意广竟参差。\n只有章泉叟，与渠收旧诗。",
        "dynasty": "宋",
        "collection_info": null
    },
    {
        "title": "南丰宋郎中夫人曾氏挽诗",
        "author": "韩淲",
        "content": "奕奕南丰氏，新碑见母仪。\n相夫郎省日，从子法曹时。\n懿美人皆仰，隆恩世所推。\n流芳当益大，双凤印纍纍。",
        "dynasty": "宋",
        "collection_info": null
    },
    {
        "title": "俞夫人杨氏挽诗",
        "author": "韩淲",
        "content": "往岁登门日，庭闱见淑称。\n从夫期鼎贵，有子定登瀛。\n鸾诰恩荣在，鱼轩梦幻惊。\n谁歌蒿里挽，寒雨和松声。",
        "dynasty": "宋",
        "collection_info": null
    },
    {
        "title": "江尉挽诗",
        "author": "韩淲",
        "content": "有子承家美，能书已荐贤。\n葛塘成别墅，严濑亦同川。\n意本功名远，身犹爵命迁。\n临终言不乱，云绕宝华天。",
        "dynasty": "宋",
        "collection_info": null
    },
    {
        "title": "陈太平挽诗  其一",
        "author": "韩淲",
        "content": "相业冰溪望，明公实妙年。\n方看回旧观，乃復閟新阡。\n才学时争美，声华士更传。\n发扬文正谥，尤动九重天。",
        "dynasty": "宋",
        "collection_info": null
    },
    {
        "title": "陈太平挽诗  其二",
        "author": "韩淲",
        "content": "歌酒追随地，名园记昔游。\n升沉嗟潦倒，哀挽为悲愁。\n自出推王社，友于纔郡侯。\n联翩期禁近，何意遽浮休。",
        "dynasty": "宋",
        "collection_info": null
    },
    {
        "title": "德源访乳泉问吕紫薇墓",
        "author": "韩淲",
        "content": "我记乳泉路，古桥归德源。\n寺何知雅俗，僧仅可寒温。\n砌断藓痕涩，崖枯尘迹昏。\n紫薇青嶂合，秋树叶初翻。",
        "dynasty": "宋",
        "collection_info": null
    },
    {
        "title": "监仓赵十忠训挽诗  其一",
        "author": "韩淲",
        "content": "先契俄三世，新交仅七年。\n于中虽断落，方始要周旋。\n志勇科名换，身劳疾病缠。\n寿藏留石窆，耆彦定铭镌。",
        "dynasty": "宋",
        "collection_info": null
    },
    {
        "title": "监仓赵十忠训挽诗  其二",
        "author": "韩淲",
        "content": "经史閒常说，诗文喜或编。\n见贤知尚友，忧国问筹边。\n宗室多名世，庄家喜有年。\n崇公元盛大，郡从已腾骞。",
        "dynasty": "宋",
        "collection_info": null
    },
    {
        "title": "寻诗按酒",
        "author": "韩淲",
        "content": "拔卒寻诗将，同朋按酒兵。\n巢由空自洗，沮溺向谁耕。\n城市时来往，乡村日送迎。\n任之多论秀，分矣只编甿。\n上郭如拳大，南溪指掌平。\n醉随吟力去，归隠紫云生。",
        "dynasty": "宋",
        "collection_info": null
    },
    {
        "title": "赠赵倅",
        "author": "韩淲",
        "content": "老去怀玄英，冠尘已满缨。\n宦游虽降志，栖遯实留情。\n幸以此身在，何由得眼明。\n相家逢别驾，仕路合专城。\n敢谓融尊满，而同孔盖倾。\n不嫌林竹迥，却爱石泉清。\n举扇风襟豁，停杯月面轻。\n银潢泻天派，诗就玉绳横。",
        "dynasty": "宋",
        "collection_info": null
    },
    {
        "title": "送郑盱眙",
        "author": "韩淲",
        "content": "羊陆规模远，龚黄政事多。\n剖符欣委寄，视篆欲如何。\n秋入江湖道，寒生淮泗波。\n提封新保障，对境旧山河。\n吏蠹应铨择，民穷藉抚摩。\n蕃宣归俎豆，盟好戢干戈。\n才大知谁识，诗成想自哦。\n风云尝负剑，雨露忆鸣珂。\n缓带从簪履，凝香接绮罗。\n雅怀今郑谷，壮畧古廉颇。",
        "dynasty": "宋",
        "collection_info": null
    },
    {
        "title": "张礼书帅隆兴",
        "author": "韩淲",
        "content": "国是古难定，公胡亦帅藩。\n荣怀虽禁路，雅志已邱园。\n在昔从诸老，于今盛一门。\n便藩方异渥，勇退復明恩。\n家学资经纬，儒科得本原。\n等閒为出处，何必较腾骞。\n致主丹心在，忧时素髮繁。\n纷纭诚虮虱，变化任鹏鵾。\n华阁犹前席，洪都漫左轓。\n建牙仪甚伟，分屏望还尊。\n持橐嘉谋略，横经妙讨论。\n皂囊怀直节，青琐务忠言。\n紬史知无隠，明刑信不冤。\n治纔和上下，力可正干坤。\n收敛当侯阃，迢遥远帝阍。\n九迁由简拔，三入匪趋奔。\n落落终难合，悠悠实易昏。\n归应思贺监，到日记陈蕃。\n自叹驱驰困，谁能顾盼温。\n春风动行李，只有梦随轩。",
        "dynasty": "宋",
        "collection_info": null
    },
    {
        "title": "西山道院立春日",
        "author": "韩淲",
        "content": "春风吹我上箯舆，山路梅花已雪如。\n道院闲寻旧题句，故人不寄一行书。\n物华满眼知春至，世事装怀逼岁除。\n犹喜重来有佳伴，何妨相送入樵渔。",
        "dynasty": "宋",
        "collection_info": null
    },
    {
        "title": "晚春",
        "author": "韩淲",
        "content": "幽砌疎畦送晚春，水流山静见闲身。\n行吟散去风光好，熟睡醒来雨气新。\n木笔岂非浓意态，石楠终是淡精神。\n鶑声圆处鹃声急，景物要之不负人。",
        "dynasty": "宋",
        "collection_info": null
    },
    {
        "title": "春日",
        "author": "韩淲",
        "content": "纷如残雪堕梅梢，门外春光入柳条。\n岁事肯随人意改，时情空使客魂销。\n山围古屋地还僻，水拍孤城滩復高。\n鸥泛鸟鸣声自好，一巾华髮任萧萧。",
        "dynasty": "宋",
        "collection_info": null
    },
    {
        "title": "惜春",
        "author": "韩淲",
        "content": "惜春惟付酒杯深，不特年龄老鬓侵。\n花柳共随人酩酊，轩裳祇觉我𡼭嵚。\n数家突兀迷深谷，一涧连横出茂林。\n行遍东邻与西舍，弄云初日见啼禽。",
        "dynasty": "宋",
        "collection_info": null
    },
    {
        "title": "八月",
        "author": "韩淲",
        "content": "山林风雨便清凉，待把邻家社瓮尝。\n到手自应无美恶，回头谁解别斟量。\n深居但觉秋声起，熟睡焉知夜漏长。\n未老得闲今又老，床头书册渐相忘。",
        "dynasty": "宋",
        "collection_info": null
    },
    {
        "title": "人日",
        "author": "韩淲",
        "content": "人日春来又两宵，梅花开尽已飘摇。\n爱闲多病有谁问，偶景独游无自焦。\n门外溪山犹浅浅，床头书册谩昭昭。\n细看荣辱云翻雨，未抵幽栖水一瓢。",
        "dynasty": "宋",
        "collection_info": null
    },
    {
        "title": "熟食日",
        "author": "韩淲",
        "content": "清明寒食牡丹红，江右无人记洛中。\n随分曲栏皆一种，任他荒径亦成丛。\n百年流落推迁景，一代兴隆造化功。\n谁识名花有姚魏，数枝单叶倚晴风。",
        "dynasty": "宋",
        "collection_info": null
    },
    {
        "title": "二十九日寒食",
        "author": "韩淲",
        "content": "晓色蒙蒙淡淡烟，花间行过小溪边。\n人家寒食当晴日，野老春游近午天。\n吹尽海棠无步障，开来山柳有堆绵。\n呼儿觅友寻邻伴，即看村农又下田。",
        "dynasty": "宋",
        "collection_info": null
    },
    {
        "title": "清明  其一",
        "author": "韩淲",
        "content": "欲赋春华状不成，微风微雨又清明。\n残花满地偏饶笑，高柳插天如有情。\n百岁光阴诚鼎鼎，一生怀抱强营营。\n相思真隠山前路，寒食酒杯终日晴。",
        "dynasty": "宋",
        "collection_info": null
    },
    {
        "title": "清明  其二",
        "author": "韩淲",
        "content": "小院春阴满槛花，淡红微绿自芳华。\n檐前落日蜂儿聚，帘外东风燕子斜。\n修禊人寻诗事业，清明天与醉生涯。\n一樽莫负流觞意，梦到兰亭兴亦嘉。",
        "dynasty": "宋",
        "collection_info": null
    },
    {
        "title": "重午乏酒戏成",
        "author": "韩淲",
        "content": "小楼清坐意何如，休沐虽闲叹索居。\n解粽未忘良夜饮，研朱犹作午时书。\n风生暝色天横幕，云捲晴光月吐梳。\n朗诵离骚抚空案，独醒笑杀楚三闾。",
        "dynasty": "宋",
        "collection_info": null
    },
    {
        "title": "重午",
        "author": "韩淲",
        "content": "年年重午泛菖蒲，儿女搔头亦篆符。\n忍復研朱如羽客，懒能切玉醉狂夫。\n长歌楚些冤何有，却忆山人讽已无。\n田里萧萧方渴雨，小轩清望老怀孤。",
        "dynasty": "宋",
        "collection_info": null
    },
    {
        "title": "七夕次韵仲至",
        "author": "韩淲",
        "content": "鈎月迷云殢柳梢，雷声收雨转晴宵。\n从教冠盖填京国，得似儿童遶市桥。\n玉漏沈沈传底恨，银河耿耿泻无聊。\n政须百巧从天乞，懒和闲吟听夜潮。",
        "dynasty": "宋",
        "collection_info": null
    },
    {
        "title": "七夕",
        "author": "韩淲",
        "content": "今年七夕最凄凉，谩埽天阶试炷香。\n犹使儿童觅瓜果，懒随风俗晒衣裳。\n缑山何在归寥廓，河鼓传闻堕渺茫。\n百拙已成那得巧，年丰只欲更时康。",
        "dynasty": "宋",
        "collection_info": null
    },
    {
        "title": "九日  其一",
        "author": "韩淲",
        "content": "老眼当今万景随，登台殢酒不关诗。\n从教四野风烟合，未必荒园草木知。\n玉岫插天开岳顶，水波流月照江湄。\n一巾华髮吾何醉，故旧携壶泛菊时。",
        "dynasty": "宋",
        "collection_info": null
    },
    {
        "title": "九日  其二",
        "author": "韩淲",
        "content": "酒不沾唇菊又华，荒苔何处落乌纱。\n微官汩没其谁问，多病尪羸只自嗟。\n山遶层城明落木，江连孤屿涨平沙。\n空余能赋登高意，一笑西窗日未斜。",
        "dynasty": "宋",
        "collection_info": null
    },
    {
        "title": "九日列岫",
        "author": "韩淲",
        "content": "试倾浊酒泛黄华，节物于人自可嘉。\n一上荒台供远目，更邀闲客堕乌纱。\n萧萧霜树明晴昼，隠隠烟汀入暮霞。\n醉裏只多今古意，要知秋色在山家。",
        "dynasty": "宋",
        "collection_info": null
    },
    {
        "title": "九日不饮",
        "author": "韩淲",
        "content": "风光流转又重阳，午梦初回意愈伤。\n时序肯随人境异，江山空对晚天长。\n年华冉冉秋将老，物色班班菊自香。\n虽少一觞还一咏，恍然身世立苍茫。",
        "dynasty": "宋",
        "collection_info": null
    },
    {
        "title": "九日破晓携儿侄上前山伫立佳甚",
        "author": "韩淲",
        "content": "怀玉镜台开远晴，灵溪葛水去无声。\n园荒不碍凭高立，径侧何须委曲行。\n露气已浓清可掬，日华初上画难成。\n闲居九日依辰至，举俗胡为亦爱名。",
        "dynasty": "宋",
        "collection_info": null
    },
    {
        "title": "次韵昌甫九日",
        "author": "韩淲",
        "content": "薄寒中人秋气清，山能高绝水能平。\n独怜佳节迫吹帽，谁可东篱嗅落英。\n尽道诗家有昌甫，每逢胜处说渊明。\n鬓毛垂领萧萧白，应任雨风阴復晴。",
        "dynasty": "宋",
        "collection_info": null
    },
    {
        "title": "除夕呈仲至",
        "author": "韩淲",
        "content": "小至才看语夜深，岁除寒雪復关心。\n交游每叹难同话，亲旧相逢且自寻。\n爆竹尽教邻巷响，屠酥先付小儿斟。\n崇朝又是春风起，急景何由不缓吟。",
        "dynasty": "宋",
        "collection_info": null
    },
    {
        "title": "正月初六日",
        "author": "韩淲",
        "content": "开年逐夜闻山雨，阵阵声催一样春。\n孤枕自听元不恶，虚檐谁谓便能新。\n门前有客尤全美，园裏无梅益固珍。\n水活正添幽涧渌，草生纤嫩亦初匀。",
        "dynasty": "宋",
        "collection_info": null
    },
    {
        "title": "正月十三日",
        "author": "韩淲",
        "content": "南山春雪未全消，路并浮梁步石桥。\n深绿渐归高柳叶，浅红初上小梅梢。\n峭寒寺院钟声起，昏暮人家烛影摇。\n一夜东风吹酒醒，梦回花月是元宵。",
        "dynasty": "宋",
        "collection_info": null
    },
    {
        "title": "十五日晴窗",
        "author": "韩淲",
        "content": "绛霄谁復记宣和，灯市钱塘未觉多。\n香动软红迷锦绣，醉扶娇翠入笙歌。\n南来渐向百年久，北望其如前日何。\n门外儿童正呼笑，小窗晴色且吟哦。",
        "dynasty": "宋",
        "collection_info": null
    },
    {
        "title": "二月一日",
        "author": "韩淲",
        "content": "一山春雪见梅花，渌涨沟流浸草芽。\n纵着峭寒虽较冷，不禁暄日便争华。\n游蜂未放迷深树，回雁初归泊浅沙。\n步转横桥已孤绝，奈吹香处隔邻家。",
        "dynasty": "宋",
        "collection_info": null
    },
    {
        "title": "二十二日",
        "author": "韩淲",
        "content": "年过半百身何用，犹有春来不世情。\n夹岸桃红仍柳绿，漫山月白与风清。\n狂朋怪侣难收拾，騃女痴儿易长成。\n老把一杯生日酒，待呼沮溺耦而耕。",
        "dynasty": "宋",
        "collection_info": null
    },
    {
        "title": "二十六日",
        "author": "韩淲",
        "content": "雨雪绵绵春欲深，鹅湖石井旧登临。\n经行为我踌躇立，俛仰知谁放旷吟。\n高爽山川无起灭，卑喧人物有升沈。\n青鞋布袜茅柴酒，花柳中边惜此心。",
        "dynasty": "宋",
        "collection_info": null
    },
    {
        "title": "三月初二日",
        "author": "韩淲",
        "content": "杨柳阴阴上小楼，窗中远岫夕阳浮。\n棋声竞处偏饶笑，酒味醺时未肯休。\n多病故应惊独老，一閒消得许多愁。\n清和莫放春归去，好事人须惜此游。",
        "dynasty": "宋",
        "collection_info": null
    },
    {
        "title": "三月四日",
        "author": "韩淲",
        "content": "三年寒食在山中，柳自青青花自红。\n寓意本期诗得策，推愁殊觉酒无功。\n消磨故态全然别，冷落新交转不同。\n原上子推将隠矣，且呼饧粥对春风。",
        "dynasty": "宋",
        "collection_info": null
    },
    {
        "title": "初八日",
        "author": "韩淲",
        "content": "转觉春风满鬓华，冷烟寒食动梨花。\n年年纵有心情在，处处宁无语笑譁。\n涧水细翻晴浪急，园林微转午阴斜。\n数声紫燕芹泥湿，又入前村八九家。",
        "dynasty": "宋",
        "collection_info": null
    },
    {
        "title": "十八日",
        "author": "韩淲",
        "content": "一年难得是芳时，花柳暄明易满枝。\n人处其间无不有，事思以往总何宜。\n清和天气雨频敛，冷澹风光日缓移。\n交道从前要申固，惜春固可共寻诗。",
        "dynasty": "宋",
        "collection_info": null
    },
    {
        "title": "十一日",
        "author": "韩淲",
        "content": "八年山涧送春归，流转风光欲告谁。\n草野其间无别种，芳华之外有残枝。\n燕鶑蜂蝶偏他好，鸡犬牛羊不自持。\n溪北溪南交旧在，轻雷吹动雨成丝。",
        "dynasty": "宋",
        "collection_info": null
    },
    {
        "title": "七月旦",
        "author": "韩淲",
        "content": "才鼓南熏又得秋，中林清雨洗还幽。\n旧交到了终余味，新话从来不奈愁。\n末利洁香花未减，芙蕖酣艳叶方浮。\n棋盘酒斝从容地，风物满轩能会不。",
        "dynasty": "宋",
        "collection_info": null
    },
    {
        "title": "晚来  其一",
        "author": "韩淲",
        "content": "晚来无处不西风，散入千岩万壑中。\n丛桂香边烟羃䍥，疎桐影裏月朦朣。\n等閒散步情何限，随分微吟苦未工。\n秋色秋声已如许，更凭高处目飞鸿。",
        "dynasty": "宋",
        "collection_info": null
    },
    {
        "title": "晚来  其二",
        "author": "韩淲",
        "content": "天乃揫敛作深秋，断港回溪水亦收。\n明月已圆云淡薄，西风初老雨霏浮。\n青鞋布袜随宜过，白酒黄鸡有底愁。\n北客登临多话旧，只今楚尾是吴头。",
        "dynasty": "宋",
        "collection_info": null
    },
    {
        "title": "二十九日",
        "author": "韩淲",
        "content": "中秋过了重阳近，不是骚人爱楚词。\n钟鼎山林元自若，精神心术復谁知。\n长江湛湛吹枫叶，三径皇皇把菊枝。\n宋玉谩悲陶令醉，我何杯酒啸歌时。",
        "dynasty": "宋",
        "collection_info": null
    },
    {
        "title": "闰九月旦",
        "author": "韩淲",
        "content": "春山无伴怨伤神，故作幽期一两人。\n花外水田看白鹭，松根高冢问麒麟。\n初非此叟其游淡，终是诸贤所趣真。\n雨气忽生归去晚，新诗改罢满壶春。",
        "dynasty": "宋",
        "collection_info": null
    },
    {
        "title": "十二月六日",
        "author": "韩淲",
        "content": "小园梅树已吹花，山映疎林水映沙。\n风信不禁时动荡，雨丝维见日交加。\n虽无清影为吟笔，犹有繁香在物华。\n我老一杯随意饮，数声归雁落天涯。",
        "dynasty": "宋",
        "collection_info": null
    },
    {
        "title": "十六日",
        "author": "韩淲",
        "content": "雪飞三日暗烟雾，雪住三日埋冰霜。\n尽道春来须解冻，不疑腊尽未回阳。\n楼台瞩望犹如积，城市驱驰殆欲僵。\n辛苦农家应击壤，遗蝗入地麦青长。",
        "dynasty": "宋",
        "collection_info": null
    },
    {
        "title": "连日暖甚",
        "author": "韩淲",
        "content": "日暖既愁添疾病，霜寒将恐坏收成。\n石田未必仓箱足，人境还须气体平。\n薄晚闭窗危膝坐，崇朝开户放身行。\n一冬饥饱浑閒事，安得淮南草木生。",
        "dynasty": "宋",
        "collection_info": null
    },
    {
        "title": "晴景",
        "author": "韩淲",
        "content": "晓烟初凈雨晴时，腻日偎风不自持。\n温厚便饶多着蘂，轻肥全藉畧开枝。\n其间小院桃遮户，此外孤村柳隔篱。\n香扑酒旗吟莫尽，艷明歌管醉方知。",
        "dynasty": "宋",
        "collection_info": null
    },
    {
        "title": "十四日竹居翫月",
        "author": "韩淲",
        "content": "柳垂田水浸篱桥，月上苍茫影动摇。\n秋不为他人事改，时间徒自客魂销。\n歌声感耳如何夕，酒力熏心匪一朝。\n推枕觉来风四起，凉侵双鬓髮萧萧。",
        "dynasty": "宋",
        "collection_info": null
    },
    {
        "title": "同郑一过方斋又往山堂初夜微风雨作步至城外",
        "author": "韩淲",
        "content": "得雨逢秋一醉同，老身随处为从容。\n笑花斋外言谈久，桂树门边步武通。\n漫挟两儿常兀兀，既来三友莫怱怱。\n夜凉共踏朦胧月，赢取归桥满袖风。",
        "dynasty": "宋",
        "collection_info": null
    },
    {
        "title": "经月少雨无雷连日方闻之",
        "author": "韩淲",
        "content": "雨阴经月未闻雷，风驾浓云电倏开。\n天尽荧荧横屋去，地高殷殷下檐来。\n浪明潮海琼瑶碎，声撼山林翠碧堆。\n暑气便回梅气润，老农无復虑田莱。",
        "dynasty": "宋",
        "collection_info": null
    },
    {
        "title": "喜雨呈三衢苏大使君  其一",
        "author": "韩淲",
        "content": "震雷飞电起云霓，想见铃斋闵雨时。\n十里颂声传道路，万家和气舞童儿。\n眷隆芝检闻归诏，恩浃棠阴有去思。\n行客为公停桂棹，坐看丰稔喜成诗。",
        "dynasty": "宋",
        "collection_info": null
    },
    {
        "title": "喜雨呈三衢苏大使君  其二",
        "author": "韩淲",
        "content": "黄门事业到公传，待月轩中世有贤。\n剖竹少劳麾戟外，持荷今在冕旒前。\n文华自足穷三古，政力谁知即九迁。\n颍上通家今几许，唤回旧观属苏仙。",
        "dynasty": "宋",
        "collection_info": null
    },
    {
        "title": "苦雨",
        "author": "韩淲",
        "content": "阴阴天气恰如秋，雨密还稀不断头。\n积土纵横聚蚯蚓，败墙零落上蜗牛。\n支颐习静犹成趣，搔首寻思只伴愁。\n安得雄风埽雌霓，满湖晴日弄扁舟。",
        "dynasty": "宋",
        "collection_info": null
    },
    {
        "title": "留连三宿将出山社雨甚至二十一日",
        "author": "韩淲",
        "content": "社瓮同倾酒易深，留连风雨为沈吟。\n兴言大抵多怀旧，何事如斯直至今。\n下榻新窗还抵掌，扶舆旧隠只关心。\n归寻来路村村柳，余霭春空日半阴。",
        "dynasty": "宋",
        "collection_info": null
    },
    {
        "title": "十六日终夜雨",
        "author": "韩淲",
        "content": "雨檐经月不通流，一夜垂垂得满沟。\n尘敛小园应菜甲，地苏长亩见禾头。\n暑消未足添吾咏，岁熟当能解国忧。\n少待甘霖遍江海，老夫亦欲具扁舟。",
        "dynasty": "宋",
        "collection_info": null
    },
    {
        "title": "初十夜雨十一日大雨呈赵守",
        "author": "韩淲",
        "content": "醮事初严雨已倾，神车西上百川盈。\n坐令田里三农喜，身见邦侯一念诚。\n欢动追锋归禁近，福迴眉寿奉亲荣。\n鬰攸洗凈余氛后，开士画传禅月清。",
        "dynasty": "宋",
        "collection_info": null
    },
    {
        "title": "夜坐雨声",
        "author": "韩淲",
        "content": "山静萧萧吹雨声，叶炉无火有灯檠。\n潜神试数出入息，专气不闻长短更。\n坐定布衾疑地暖，起迟纸帐失天明。\n年来白髮身为老，齐物篇成亦强名。",
        "dynasty": "宋",
        "collection_info": null
    },
    {
        "title": "夜半闻雨声清甚",
        "author": "韩淲",
        "content": "雨声催我梦华胥，清气于人便有余。\n惟适之安非素隠，不容何病是閒居。\n茶烟未了归真觉，香雾初横切太虚。\n却忆华山陈处士，惘然推枕听阶除。",
        "dynasty": "宋",
        "collection_info": null
    },
    {
        "title": "雨思",
        "author": "韩淲",
        "content": "寂寂无人倍觉秋，雨声风色骤还收。\n高林背日孤城脚，细草堆烟古渡头。\n中夜荒鸡刘石舞，上林飞雁子卿愁。\n相看篱菊岩花后，华髮清尊可罢休。",
        "dynasty": "宋",
        "collection_info": null
    },
    {
        "title": "闰月八日雨",
        "author": "韩淲",
        "content": "一雨山林方始秋，世间休待我回头。\n心虽未老何须壮，身自长贫不用愁。\n满地烟云终淡淡，数家鸡犬也悠悠。\n木犀开后菊花发，随分杖藜寻酒篘。",
        "dynasty": "宋",
        "collection_info": null
    },
    {
        "title": "二十七日雨意如秋",
        "author": "韩淲",
        "content": "一雨山林又近秋，乱鸦鸣处已飂飂。\n声连檐溜更初滴，气扑庭阴晓未收。\n烁石炎威真可畏，着人凉意却生愁。\n西畴想见芃芃矣，且问今年早熟不。",
        "dynasty": "宋",
        "collection_info": null
    },
    {
        "title": "立秋后一日闻雨",
        "author": "韩淲",
        "content": "秋来便觉雨萧萧，凉入西风百虑销。\n夜静竹窗声自起，昼閒松院影长摇。\n苦无车马能来往，却有樵渔破寂寥。\n涧水已添流渐远，市尘浑不过浮桥。",
        "dynasty": "宋",
        "collection_info": null
    },
    {
        "title": "连日大雨秋已如许",
        "author": "韩淲",
        "content": "连朝秋雨起秋风，梦觉吴山第一峰。\n离合乱云思过雁，去来斜月听吟蛩。\n寂寥髣髴天容澹，摇落相看野色浓。\n寄语骚人模写取，登临佳处更从容。",
        "dynasty": "宋",
        "collection_info": null
    },
    {
        "title": "二十六夜大雨达旦",
        "author": "韩淲",
        "content": "熟睡俄惊簟未收，披衣侧坐且搔头。\n飕飂隔屋听吹瓦，滂沛连床定满沟。\n晓起见山全带雾，午晴沿涧尚周流。\n新凉秔稻农歌处，共喜开禧第一秋。",
        "dynasty": "宋",
        "collection_info": null
    },
    {
        "title": "十八日小暑大雨",
        "author": "韩淲",
        "content": "申祷山川便作霖，耘苗时候想田深。\n且欣小暑能如此，更愿新秋得似今。\n早稻欲花将就实，晚禾成叶未抽心。\n天应不忍焦劳意，直自初栽已望阴。",
        "dynasty": "宋",
        "collection_info": null
    },
    {
        "title": "苦旱  其一",
        "author": "韩淲",
        "content": "望云渴雨验朝霞，不但田家更国家。\n兵食固难资宝货，民饥岂为用泥沙。\n一邱一壑自栖遯，百巧百穷谁富奢。\n水旱是天祈是我，山川灵响本无差。",
        "dynasty": "宋",
        "collection_info": null
    },
    {
        "title": "苦旱  其二",
        "author": "韩淲",
        "content": "林热江浑其奈何，冷菰寒玉漫诗歌。\n南游禹穴古能几，北望神州兵又多。\n畎亩乏财愁折帛，仓场储粟仰秋禾。\n幽泉坎井徒争汲，尽日骄阳过碧萝。",
        "dynasty": "宋",
        "collection_info": null
    },
    {
        "title": "苦旱  其三",
        "author": "韩淲",
        "content": "孤坐焦心气不苏，炎风畏景逼头颅。\n涧流已断无萍实，园圃俱荒失芋区。\n絺绤纵施衣復汗，简编虽近墨难濡。\n人嘲褦襶交游绝，头白昏昏髮懒梳。",
        "dynasty": "宋",
        "collection_info": null
    },
    {
        "title": "苦旱  其四",
        "author": "韩淲",
        "content": "岁晚霜天雪夜时，地炉无火亦频吹。\n如今旱杀热难过，以昔穷忙寒不知。\n岁月只随时变换，干坤徒使气推移。\n冯生众庶真何谓，翻手为云雨亦奇。",
        "dynasty": "宋",
        "collection_info": null
    },
    {
        "title": "苦旱  其五",
        "author": "韩淲",
        "content": "去年水溢愁无地，今岁旱干唯告天。\n润泽且为南亩计，清凉终作北窗眠。\n师兴而雨春秋传，星有好风洪范篇。\n上郭桥头看竞祷，大霞宫顶记曾迁。",
        "dynasty": "宋",
        "collection_info": null
    },
    {
        "title": "正月十日雪",
        "author": "韩淲",
        "content": "雪花飞我读书林，松叶梅梢自赏音。\n莫问侵寻春事近，肯教容易岁寒骎。\n拥裘鹤帐眠方熟，抱膝鸡窗兴愈深。\n更启柴门唤邻曲，伴题冰柱共清斟。",
        "dynasty": "宋",
        "collection_info": null
    },
    {
        "title": "雪气",
        "author": "韩淲",
        "content": "连山烟雾起层阴，混混沄沄雪气深。\n直面楼台开远寺，惊心人物话平林。\n花街车马何曾少，茅屋尘埃转不侵。\n吠怪从渠走羣犬，鸿冥初不碍遗音。",
        "dynasty": "宋",
        "collection_info": null
    },
    {
        "title": "探雪",
        "author": "韩淲",
        "content": "芟削蒿莱见绿苔，扶疎竹影待梅开。\n风生野色苍苍合，日转寒光冉冉来。\n高步芒鞋时踯躅，横拖藜杖且徘徊。\n断鸿飞过霜禽下，清绝山根与涧隈。",
        "dynasty": "宋",
        "collection_info": null
    },
    {
        "title": "和仲达雪诗",
        "author": "韩淲",
        "content": "屋上未融寒尚力，山头微积冻难开。\n照窗浑似月侵夜，落酒只疑酥满杯。\n䔩䔩剡溪粘短棹，重重庾岭压疎梅。\n新诗韵度慰岑寂，仰叹吾人殊有才。",
        "dynasty": "宋",
        "collection_info": null
    },
    {
        "title": "下帘兀坐咏雪",
        "author": "韩淲",
        "content": "纸帘垂下竹炉深，火白灯青窗气侵。\n但可吟哦经我手，不须斟酌问它心。\n天寒频岁无飞雪，地暖连朝有积阴。\n万径千山踪迹外，踌躇足力咏投簪。",
        "dynasty": "宋",
        "collection_info": null
    },
    {
        "title": "雪",
        "author": "韩淲",
        "content": "常时小至多无雪，今岁纔先七日飞。\n不待祷祠知帝力，要为丰稔发天机。\n包罗草树孤城近，弹压溪山小市稀。\n本自倦吟仍止酒，渔樵何事破寒归。",
        "dynasty": "宋",
        "collection_info": null
    },
    {
        "title": "雪作次邱簿韵",
        "author": "韩淲",
        "content": "万里江天雪意浓，舣篷觅句愧诸公。\n相逢不数山阴夜，酬唱难追正始风。\n一饭已形云子白，举杯更泻真珠红。\n片帆西上君须记，兴在远村丹树枫。",
        "dynasty": "宋",
        "collection_info": null
    },
    {
        "title": "次韵仲至雪",
        "author": "韩淲",
        "content": "寒力嘘云积渐生，倚梅偎柳大多情。\n望迷鳷鹊光先起，戏就狻猊势亦狞。\n字字添酥惊怕晚，丝丝弄粉恶差明。\n谪仙檐下人谁画，更着飞花舞落英。",
        "dynasty": "宋",
        "collection_info": null
    },
    {
        "title": "雪天",
        "author": "韩淲",
        "content": "云意昏明欲雪天，冷风吹叶满流泉。\n短檐半影荒荒日，曲径微笼冉冉烟。\n山色不嫌灵运屐，溪光先上子猷船。\n林边喜有春消息，梅点长梢已粲然。",
        "dynasty": "宋",
        "collection_info": null
    },
    {
        "title": "喜雪上丁使君",
        "author": "韩淲",
        "content": "腊前三白数年无，田里欢呼听我徒。\n顾叹閒身何用矣，瞻言老手盍知乎。\n茅柴纵热慵杯暖，铅椠虽荒忍砚枯。\n袁巷灞桥空广譬，只宜煎水对茶炉。",
        "dynasty": "宋",
        "collection_info": null
    },
    {
        "title": "次韵教授喜雪  其一",
        "author": "韩淲",
        "content": "腊前郊后丰年瑞，和气祥风帝所祈。\n吹作六花殊未已，酿成三白更何思。\n列城黎庶穷无告，幽谷畸人饱可期。\n眼底玉溪真乐土，坐销愁叹合吟诗。",
        "dynasty": "宋",
        "collection_info": null
    },
    {
        "title": "次韵教授喜雪  其二",
        "author": "韩淲",
        "content": "在昔君家信不痴，剡中高兴尚何之。\n一时雪月宁须我，万古溪山更属谁。\n欢动梁园虽共乐，困安袁巷本相宜。\n衝寒应见前村笑，冷蘂疎梅又几枝。",
        "dynasty": "宋",
        "collection_info": null
    },
    {
        "title": "雪消",
        "author": "韩淲",
        "content": "雪晴如雨滴茅檐，近溅横飞远復霑。\n风定渐和归几研，日斜微透入书籤。\n也知坐久须还起，便觉炉深不用添。\n麦陇高低应更润，青青整整动纤纤。",
        "dynasty": "宋",
        "collection_info": null
    },
    {
        "title": "日雪",
        "author": "韩淲",
        "content": "闭门忍作袁安卧，一笑山阴访戴行。\n溪泛小舟吾亦懒，履穿东郭孰忘情。\n饭炊因酒瞢腾去，睡觉思诗宛转成。\n莫道农田喜三白，皑皑何地不争明。",
        "dynasty": "宋",
        "collection_info": null
    },
    {
        "title": "雪晴可喜",
        "author": "韩淲",
        "content": "雪后春生日气晴，梅根兰叶喜骎骎。\n亟图剩赏那无兴，转觉倦游非有心。\n高卧袁安嗟往事，生擒元济报佳音。\n明年脱绶乘潮去，舟过钓台尤要吟。",
        "dynasty": "宋",
        "collection_info": null
    },
    {
        "title": "径山",
        "author": "韩淲",
        "content": "明月池头国一禅，残僧依旧占三椽。\n熏风正绿门前树，积水都清涧下川。\n坐断千峰因底事，身轻百劫本何缘。\n箯舆有客登临久，斋罢茗盂香散烟。",
        "dynasty": "宋",
        "collection_info": null
    },
    {
        "title": "平山",
        "author": "韩淲",
        "content": "章泉粥罢上松关，野径田塍直復弯。\n迫晚诗翁来款曲，同时坐客亦跻攀。\n谁云身外无穷事，自是人间有许闲。\n梦兀箯舆忘远近，午风晴日已平山。",
        "dynasty": "宋",
        "collection_info": null
    },
    {
        "title": "山静",
        "author": "韩淲",
        "content": "山静不嫌鸡犬声，閒身随意了阴晴。\n柴扉终日其谁问，梅径有时还自行。\n一曲涧流虽浅澹，数株花蘂甚分明。\n床头周易初无恙，酒困茶醒底用情。",
        "dynasty": "宋",
        "collection_info": null
    },
    {
        "title": "山林",
        "author": "韩淲",
        "content": "山林终日掩柴门，近听风声远对云。\n粗有稻粱供伏腊，尚凭鸡犬报朝曛。\n气非身外无存想，书在眼前多见闻。\n客至不劳闲酒食，一瓯茶炷一炉熏。",
        "dynasty": "宋",
        "collection_info": null
    },
    {
        "title": "葛洪川",
        "author": "韩淲",
        "content": "葛洪川畔试寻诗，圆泽精魂世孰知。\n但见野僧相指点，独怜游子转伤悲。\n湍流涧水侵苔藓，磊落山岩拂树枝。\n我亦赏吟风月尔，人间今古信如斯。",
        "dynasty": "宋",
        "collection_info": null
    },
    {
        "title": "二十八日宋家泉头",
        "author": "韩淲",
        "content": "每逢泉石必从容，閒过吾庐绝涧东。\n簸弄泓澄看硌确，盘旋窈窕喜蒙笼。\n近村欲雨无斜日，远岫归云有阵风。\n白酒酿成谁酌我，濯缨洗耳不须同。",
        "dynasty": "宋",
        "collection_info": null
    },
    {
        "title": "春泉",
        "author": "韩淲",
        "content": "幽伴无人话采樵，老身何处可逍遥。\n閒当晓径谁争席，间或春泉自一瓢。\n暖霭欲销迟日在，轻风徐起乱云飘。\n才情今古能多少，未必巢由不见尧。",
        "dynasty": "宋",
        "collection_info": null
    },
    {
        "title": "山行",
        "author": "韩淲",
        "content": "家住疎疎短短篱，并山支径自登跻。\n寒云四垂天惨惨，老木环锁风凄凄。\n身从荒园叩古寺，眼暗孤城带清溪。\n寻僧与客少谈胜，兴罢归来乌夜啼。",
        "dynasty": "宋",
        "collection_info": null
    },
    {
        "title": "初八日登前山独坐久之",
        "author": "韩淲",
        "content": "阴阴秋与白云浮，山近林深上上头。\n千里纔成万家邑，百川分绕一方州。\n其间鸡犬微茫处，此外鵾鹏莽旷游。\n明日黄花是重九，更寻桥月看溪流。",
        "dynasty": "宋",
        "collection_info": null
    },
    {
        "title": "夜同处晦霞山",
        "author": "韩淲",
        "content": "春来不道梅花好，古观荒林并晚晴。\n一一枝间见生意，重重影外落寒声。\n酒因人胜舒徐饮，诗待客吟萧散成。\n扶尽墟烟横野水，暗涵深绿起疎明。",
        "dynasty": "宋",
        "collection_info": null
    },
    {
        "title": "次韵晁仲二同仓使游灵岩",
        "author": "韩淲",
        "content": "使华春入梵王宫，仿佛工颦在眼中。\n邂逅五湖应自适，纵横七国漫争雄。\n一时宾从欢无极，千古兴亡恨莫穷。\n空锁灵岩旧踪迹，画船赢得满篙风。",
        "dynasty": "宋",
        "collection_info": null
    },
    {
        "title": "同昌甫游瑞应峰一宿次韵",
        "author": "韩淲",
        "content": "十载尝同望此山，雅怀幽意颇相关。\n岂期苔竹随公去，应笑钱塘见我还。\n洗梦唐人诗句裏，惊霄前哲石碑间。\n秋风古寺一杯酒，老觉心情只欲閒。",
        "dynasty": "宋",
        "collection_info": null
    },
    {
        "title": "过南豅",
        "author": "韩淲",
        "content": "舣舟溪岸入山居，步稳秋原木影疎。\n尽日极知无市井，此身终是乐樵渔。\n鸟声自占庭前树，岚气时侵案上书。\n尊酒故人情味别，留连应喜到门初。",
        "dynasty": "宋",
        "collection_info": null
    },
    {
        "title": "自永丰玉山回宿南豅",
        "author": "韩淲",
        "content": "章泉风日来时路，烟雨南豅归去时。\n已过重阳犹菊蘂，又将十月忽梅枝。\n周游放浪家家酒，展转流连处处诗。\n信道山间深更好，尽閒尤与老相宜。",
        "dynasty": "宋",
        "collection_info": null
    },
    {
        "title": "初六日归泛南豅已三鼓矣",
        "author": "韩淲",
        "content": "乍凉天气翠烟霏，多少林花露未晞。\n十里幽香秋醉去，一溪新月夜吟归。\n岂无僧舍居高远，定有人家在隠微。\n夜半鹤鸣猿啸冷，滩声鸣遶钓鱼矶。",
        "dynasty": "宋",
        "collection_info": null
    },
    {
        "title": "二十六日送曾守遇伯辉于南豅",
        "author": "韩淲",
        "content": "周瑜隠地春曾住，秋以为期玉斗游。\n只道参差无此适，要知拓落有何谋。\n经行二姓忽相聚，辗转一身终自由。\n四树木樨花正发，幽香随处且忘忧。",
        "dynasty": "宋",
        "collection_info": null
    },
    {
        "title": "晦日衝雨过同官赵大小楼眺望江山",
        "author": "韩淲",
        "content": "一楼烟雨更横江，吴越苍山入混茫。\n霁色未分无远树，潮声初过有归艎。\n檐楹高处閒登眺，市井中间任迫忙。\n日日痴儿了官事，暂时相赏试持觞。",
        "dynasty": "宋",
        "collection_info": null
    },
    {
        "title": "登一杯亭  其一",
        "author": "韩淲",
        "content": "当年丞相一登临，酒畔峥嵘万古心。\n重整干坤归庙社，却留岁月在山林。\n荒寻野阁甘棠蔽，名占高台岘首深。\n见说治中新筑就，肯堂三叹有遗音。",
        "dynasty": "宋",
        "collection_info": null
    },
    {
        "title": "登一杯亭  其二",
        "author": "韩淲",
        "content": "旄麾谁不典方州，何事邦人记昔游。\n时令纵非名转盛，灵山如画水西流。\n吾侪只得诗模仿，尔辈焉知酒拍浮。\n却忆环滁最佳处，醉翁亭子至今留。",
        "dynasty": "宋",
        "collection_info": null
    },
    {
        "title": "饭后乘日过东家",
        "author": "韩淲",
        "content": "霜晴已是探梅时，野趣轩茶更合诗。\n才出门来唯独往，不看山去亦何知。\n试听石濑无尘滓，如觉林梢有好枝。\n心与眼明知兴熟，朗吟惟老转相宜。",
        "dynasty": "宋",
        "collection_info": null
    },
    {
        "title": "十三夜携杯浮桥看月",
        "author": "韩淲",
        "content": "一轮秋月到天心，此夜全无云片侵。\n雅静每于閒后见，孤高难向闹中寻。\n渐圆渐好形神正，愈大愈明精气深。\n最是溪间波影裏，金光摇动玉沉沉。",
        "dynasty": "宋",
        "collection_info": null
    },
    {
        "title": "十一日郡守饭灵山阁夜坐新浮桥月中",
        "author": "韩淲",
        "content": "使君襟抱中秋月，閒饮宾僚醉野人。\n倒载去寻高阁古，落成未试一桥新。\n山城明岁当回首，云路兹时好发身。\n唤起嫦娥驾轮玉，不知何处着纤尘。",
        "dynasty": "宋",
        "collection_info": null
    },
    {
        "title": "十三日方斋  其一",
        "author": "韩淲",
        "content": "麦秋蚕月雨收晴，城郭山林到处行。\n不是惜春寻小醉，忍教投老转多情。\n啼鹃渺渺翻梁燕，梦蝶蘧蘧出谷鶑。\n记取招邀一杯酒，与君宜戏也宜惊。",
        "dynasty": "宋",
        "collection_info": null
    },
    {
        "title": "十三日方斋  其二",
        "author": "韩淲",
        "content": "捉得春风住三日，明年依旧百花香。\n酒杯满后同谁饮，诗句成时只自狂。\n金缕声销非幻景，玉华烟散任仙乡。\n灵山翠滴冰溪水，只这閒情话更长。",
        "dynasty": "宋",
        "collection_info": null
    },
    {
        "title": "上乘寺",
        "author": "韩淲",
        "content": "禾黍登场秋已深，暮天寒日起层阴。\n不论世路有夷险，但觉此心无古今。\n黄帽青鞋聊自适，高山流水付知音。\n解鞍野寺黄昏后，犬吠疎篱鸦满林。",
        "dynasty": "宋",
        "collection_info": null
    },
    {
        "title": "上富春滩",
        "author": "韩淲",
        "content": "唤得扁舟一叶轻，钓台波上夕阳明。\n固宜烟鸟知人意，只为云山识我情。\n篷日午前虽较热，帆风晚后却尤清。\n吾庐更在楚溪口，归卧北窗听竹声。",
        "dynasty": "宋",
        "collection_info": null
    },
    {
        "title": "十六日至章泉水",
        "author": "韩淲",
        "content": "山愈深时地愈高，春寻积李散崇桃。\n林庐但觉无尘话，田里那知有载醪。\n华髮苍颜俱老大，清泉白石更周遭。\n常年每厌居城郭，时復从翁敢惮劳。",
        "dynasty": "宋",
        "collection_info": null
    },
    {
        "title": "溪行",
        "author": "韩淲",
        "content": "突兀荒荒漫挈瓶，泓澄窈窈且扬舲。\n隔山鷄犬三家聚，近水鱼虾一岸腥。\n说梦休夸巫峡赋，移文何愧草堂灵。\n交游少得亲相识，临眺多为旧所经。",
        "dynasty": "宋",
        "collection_info": null
    },
    {
        "title": "携秉垓千散步",
        "author": "韩淲",
        "content": "湿云收动碧山空，松叶桐花日影中。\n开尽一轩无曲折，扫除三径有幽通。\n耘耔不厌农田雨，流憇居多野水风。\n解断浮航尘迹少，苇间何地觅渔翁。",
        "dynasty": "宋",
        "collection_info": null
    },
    {
        "title": "月夜间自东楼溪游甚适寄吴推赵将",
        "author": "韩淲",
        "content": "满船载得高溪月，吹落东楼万里风。\n岸上未收灯火处，城头初动角声中。\n抚怀定自閒相觅，抵掌还知醉亦同。\n三百年来无此作，谪仙飞过水晶宫。",
        "dynasty": "宋",
        "collection_info": null
    },
    {
        "title": "过冠秋",
        "author": "韩淲",
        "content": "来年要作冠秋诗，今日花时合自知。\n我觉为吟真老丑，人疑取酒若儿嬉。\n收香宿雨初浮蘂，弄色晴风定满枝。\n莫道空山漫遗句，传家垂后有深规。",
        "dynasty": "宋",
        "collection_info": null
    },
    {
        "title": "同世昌寻春",
        "author": "韩淲",
        "content": "春风清晓尚微霜，近午寒收日渐长。\n步稳路平山涤霭，眼明溪净水生光。\n珍禽啼鸟犹能乐，野草闲花亦自香。\n回首红尘是城市，林间诗酒试平章。",
        "dynasty": "宋",
        "collection_info": null
    },
    {
        "title": "晚寒散步涧上",
        "author": "韩淲",
        "content": "支吾老态懒成言，勃窣蹒跚试出门。\n脚底路回篱外屋，眼前梅发涧边村。\n雪霜欲下天回互，烟雾不收山吐吞。\n归到寒窗卷书坐，地炉深火过黄昏。",
        "dynasty": "宋",
        "collection_info": null
    },
    {
        "title": "晚立涧旁",
        "author": "韩淲",
        "content": "水边独立看黄昏，梅蘂能销客子魂。\n淡霭清钟知隔寺，微风幽笛是前村。\n牛羊径路生寒色，鹅鸭陂池裂冻痕。\n一种清怀几多景，鸦栖密木更翩翻。",
        "dynasty": "宋",
        "collection_info": null
    },
    {
        "title": "溪上行至傅庵蹊间崩石险涩几踣",
        "author": "韩淲",
        "content": "无酒无诗只意行，水边林下偶然晴。\n缓移野步微欹侧，细比凡心尽旷平。\n白髮去来同遯迹，青春交往定蜚英。\n小庵供佛安禅地，只合僧家一味清。",
        "dynasty": "宋",
        "collection_info": null
    },
    {
        "title": "纳凉濠上",
        "author": "韩淲",
        "content": "夕阳偏占绿荷风，夏气浮凉酒满钟。\n人胜不讥吾拓落，身閒何恨尔从容。\n唤回今古风骚体，消得干坤运化功。\n只是灵山照冰水，莫教忧乐系穷通。",
        "dynasty": "宋",
        "collection_info": null
    },
    {
        "title": "同吴永伯行田宿小寺",
        "author": "韩淲",
        "content": "冉冉春烟山半昏，远林荒草际斜曛。\n人家几点望中见，鸡犬数声何处闻。\n不奈客愁惊晚岁，空余诗思入行云。\n青松影下归来路，野寺对床还醉醺。",
        "dynasty": "宋",
        "collection_info": null
    },
    {
        "title": "昌甫同泛舟归宿涧房",
        "author": "韩淲",
        "content": "山阴溪曲古何年，今日南豅棹復旋。\n夹岸暖风吹麦秀，钓竿清浪出鱼鲜。\n诸儿挈饮能迎劳，耆旧谈围信解悬。\n放溜归来月初夜，林间应独与翁便。",
        "dynasty": "宋",
        "collection_info": null
    },
    {
        "title": "九日登跨鹤台有怀  其一",
        "author": "韩淲",
        "content": "山头跨鹤旧登台，今日那知我独来。\n忆昨儒先追杖屦，因尝乡老共尊罍。\n呼儿且伴闲身健，好客何由笑口开。\n落魄使君王道甫，几回和月醉崔嵬。",
        "dynasty": "宋",
        "collection_info": null
    },
    {
        "title": "九日登跨鹤台有怀  其二",
        "author": "韩淲",
        "content": "西风吹我上危台，鹤驾仙人跨海来。\n虽少菊花犹破帽，既多枫落合倾罍。\n玉溪凈泻秋容淡，灵岫森罗夕照开。\n老去悲伤易如许，人心何苦自崔嵬。",
        "dynasty": "宋",
        "collection_info": null
    },
    {
        "title": "倚楼",
        "author": "韩淲",
        "content": "湖山咫尺懒追游，独倚危楼已白头。\n初夏风光还荏苒，乍晴云物正飞浮。\n长吟自可千篇在，小醉谁能万事休。\n毂击肩摩争辇路，不知虚度几春秋。",
        "dynasty": "宋",
        "collection_info": null
    },
    {
        "title": "锄治山椒可置胡床远览",
        "author": "韩淲",
        "content": "荒秽诛锄山径开，更于高爽敞平台。\n眼明庶以闲登眺，步稳因之数往来。\n载斸坡陀曾树蕙，缘通茂密待移梅。\n城南自是多幽处，一曲今藏古涧隈。",
        "dynasty": "宋",
        "collection_info": null
    },
    {
        "title": "小泊桥南书院",
        "author": "韩淲",
        "content": "欲浮一舸过东吴，小泊桥南兴有余。\n尽道久悬高士榻，岂知重见故人车。\n诗家情味从来别，书院言谈分外舒。\n莲实藕花秋露滴，坐多题句转清虚。",
        "dynasty": "宋",
        "collection_info": null
    },
    {
        "title": "新闢小室自适",
        "author": "韩淲",
        "content": "扫除闲室置书琴，偃仰之间万古心。\n饭了欠伸因小憇，睡余消散得孤斟。\n辉辉白日回初暑，拂拂清风动晚阴。\n门巷喜无车马至，傍檐时自听鸣禽。",
        "dynasty": "宋",
        "collection_info": null
    },
    {
        "title": "暑中思涧上之适",
        "author": "韩淲",
        "content": "野趣池头莲正香，潩泉亭上水生凉。\n有时并舍闲题句，尽日荒园浪举觞。\n隘巷泥涂谁下榻，一楼风雨自移床。\n青衫白髮今何事，苦恋明时在帝乡。",
        "dynasty": "宋",
        "collection_info": null
    },
    {
        "title": "玉田道中得诗二句因足之",
        "author": "韩淲",
        "content": "秋晚晴原上玉田，水边林下过金仙。\n寺钟欲动黄昏月，野鸟时横碧落天。\n萸糁人家皆取醉，菊花篱槛亦争妍。\n三叉路入孤村去，九日閒投物外缘。",
        "dynasty": "宋",
        "collection_info": null
    },
    {
        "title": "何山有苏沧浪苏玉局诗乃唐何楷书堂也",
        "author": "韩淲",
        "content": "亭上清诗得两苏，空留精舍作僧庐。\n地因人胜合题句，山以姓知缘读书。\n一径虚明连别屿，小溪清浅过平湖。\n笋舆少憇烹茶去，转觉秋来兴有余。",
        "dynasty": "宋",
        "collection_info": null
    },
    {
        "title": "龟峰",
        "author": "韩淲",
        "content": "繫船散策到龟峰，人意从容景不穷。\n点检形容多变态，纵观面势更穹崇。\n并边幽草丛丛碧，绝顶残枫树树红。\n山翠着人寒更早，岚光明灭鸟声中。",
        "dynasty": "宋",
        "collection_info": null
    },
    {
        "title": "悠然堂",
        "author": "韩淲",
        "content": "公堂柱笏文书省，日月青山在眼前。\n吟到有诗端自肯，醉中因酒亦天全。\n霜高远树参差外，风落孤鸿灭没边。\n却笑柴桑穷处士，篱根把菊始知然。",
        "dynasty": "宋",
        "collection_info": null
    },
    {
        "title": "赵十重整山堂南北苍翠在望",
        "author": "韩淲",
        "content": "水南常只见灵山，城市谁曾顾此间。\n空占巃嵷成晻霭，安能嵽嵲尽迴环。\n高堂知整轩窗静，曲径应多草木閒。\n眼界一亲心更远，属联佳句不当悭。",
        "dynasty": "宋",
        "collection_info": null
    },
    {
        "title": "同孟守出溪亭视涨和严解元韵",
        "author": "韩淲",
        "content": "滚滚溪亭雨未休，偶陪小队得来游。\n蚕桑时候将何望，燕麦风前信隠忧。\n民力已殚诚易与，天心非远不难筹。\n果然香火开晴色，从此年登定有秋。",
        "dynasty": "宋",
        "collection_info": null
    },
    {
        "title": "周倅以诗来索翠微堂题因周韵为末后句",
        "author": "韩淲",
        "content": "翠微分得閒风月，再葺斯堂若画图。\n旧观岂专希白有，新题还拟汗青无。\n隔林闻杼情何寄，与客携壶景不殊。\n山上羣仙司下土，蓬莱归路莫踟蹰。",
        "dynasty": "宋",
        "collection_info": null
    },
    {
        "title": "莫堂为柴丈参议题",
        "author": "韩淲",
        "content": "衝风衝雨傍孤城，旋借篮舆上岸行。\n零落交游难屈指，峥嵘耆旧可寻盟。\n共披庄列心何妙，更话曹刘眼倍明。\n但愿先生博长健，笑看犬吠与鷄鸣。",
        "dynasty": "宋",
        "collection_info": null
    },
    {
        "title": "桃花台",
        "author": "韩淲",
        "content": "倚棹扪萝步古堤，井边池上访招提。\n荒荒草满平原外，寂寂洲横流水西。\n一叶小舟渔自乐，数行高树鸟频啼。\n人间俯仰仙凡隔，丹竈空留占葛溪。",
        "dynasty": "宋",
        "collection_info": null
    },
    {
        "title": "禅月台",
        "author": "韩淲",
        "content": "山路难嫌脚力登，尽高高处又凭陵。\n岂无道院烧仙药，定有僧龛供佛灯。\n一任荐绅多习熟，都缘书册易因仍。\n屋头巷尾谁连壁，凉冷秋来老莫胜。",
        "dynasty": "宋",
        "collection_info": null
    },
    {
        "title": "跨鹤台",
        "author": "韩淲",
        "content": "台占溪南最上峰，政成民乐得从容。\n彼时高李情如许，此地苏丁事偶逢。\n可是吾身羡轻举，肯令人眼溷尘踪。\n昂昂紫府飞来处，一片笙箫酒满钟。",
        "dynasty": "宋",
        "collection_info": null
    },
    {
        "title": "次韵邱簿对碧轩",
        "author": "韩淲",
        "content": "淡烟晴景鸟关关，香凈茶甘宴坐间。\n竹碧便宜终日对，僧清输与一生闲。\n此时薄宦经行地，万里思乡梦处山。\n心寄飞鸿在云眇，数声零落下沧湾。",
        "dynasty": "宋",
        "collection_info": null
    },
    {
        "title": "题笑轩",
        "author": "韩淲",
        "content": "伸眉为作笑轩诗，胡广中庸天下知。\n展转此身俱老矣，纷拏何事不儿嬉。\n从教流俗千般巧，莫受荣华一点欺。\n几度归来抚空案，清风明月总相宜。",
        "dynasty": "宋",
        "collection_info": null
    },
    {
        "title": "贫乐轩",
        "author": "韩淲",
        "content": "林深自爱玉溪滨，肯问囊空甑有尘。\n但扫轩窗置书册，时将樽俎醉诗人。\n幽寻灵运登山屐，静寄渊明漉酒巾。\n南渡百年青社远，如君终不负閒身。",
        "dynasty": "宋",
        "collection_info": null
    },
    {
        "title": "题司马寺丞约汪倅赵倅携酒相过涧亭",
        "author": "韩淲",
        "content": "溪山前后簇双旌，暇日城南取次行。\n因到小园寻胜事，更于野寺畅幽情。\n联翩别乘同歌吹，落拓閒民亦兕觥。\n元佑相家文物在，唤回洛社旧昇平。",
        "dynasty": "宋",
        "collection_info": null
    },
    {
        "title": "茅斋",
        "author": "韩淲",
        "content": "鹭鸶林下得周旋，回首凄凉十五年。\n岂谓交游寻旧约，不堪朋友话新编。\n翠连山色高还耸，绿满湖波散復圆。\n小酌更多今古意，熏风吹树听鸣蝉。",
        "dynasty": "宋",
        "collection_info": null
    },
    {
        "title": "题山光亭",
        "author": "韩淲",
        "content": "晚春天气绿园林，小上危亭酒未深。\n紫燕归来知倦翼，黄鹂飞去有清音。\n水烟望望山明灭，风雨时时景晦阴。\n莫问痴儿了官事，尊前容我短长吟。",
        "dynasty": "宋",
        "collection_info": null
    },
    {
        "title": "抗云亭",
        "author": "韩淲",
        "content": "淡烟晴日近重阳，整屐荒山野路长。\n世事是非同胶扰，人生今古一悲凉。\n望穷千里干坤外，清绝小园松菊香。\n此日此时真可惜，西风催酿满林霜。",
        "dynasty": "宋",
        "collection_info": null
    },
    {
        "title": "成趣小隠",
        "author": "韩淲",
        "content": "今年春色在山家，到处寻梅看落花。\n成趣园中乘日往，最高台上受风斜。\n棋声与我诗无尽，酒力因君兴未涯。\n拓落不知天蚤暮，更呼急管度芳华。",
        "dynasty": "宋",
        "collection_info": null
    },
    {
        "title": "成趣",
        "author": "韩淲",
        "content": "春到名园花下门，画梁迎燕落泥芹。\n海棠径暖红争艷，鱼藻波肥绿飐文。\n兴逸自怜真野老，醉归谁问故将军。\n一时觞咏留连处，更得清酬信不羣。",
        "dynasty": "宋",
        "collection_info": null
    },
    {
        "title": "寄题邓器先北窗",
        "author": "韩淲",
        "content": "古寺虚廊石壁阴，幽人高卧一窗深。\n绝胜移病听朝鼓，大似归田理素琴。\n棋酒定知交有味，轩裳得路可无心。\n何时下榻容吾语，共挹清风抵万金。",
        "dynasty": "宋",
        "collection_info": null
    },
    {
        "title": "题溪堂柏阁",
        "author": "韩淲",
        "content": "循除㶁㶁水长鸣，柏阁溪堂静处深。\n出处清朝为得路，卷舒黄卷足知音。\n鸡豚里社高人酒，风月山林野客吟。\n好在秋残一樽后，直须怀玉伴幽寻。",
        "dynasty": "宋",
        "collection_info": null
    },
    {
        "title": "徐和卿所居潘阆巷",
        "author": "韩淲",
        "content": "知道逍遥巷裏居，彼时此地復何如。\n岂无草木稀人迹，那有尘埃污我书。\n将鹤清狂应望海，骑馿颠倒想临湖。\n他年好事流传去，又说徐公旧隠庐。",
        "dynasty": "宋",
        "collection_info": null
    },
    {
        "title": "池上",
        "author": "韩淲",
        "content": "池上松龙长子孙，池东佳气抱天迴。\n争高蚁垤峻不已，强聒蚊雷去復来。\n白笈囊空嫌薏苡，碧云旧路足苍苔。\n清溪无限春桃种，岂是刘郎一手栽。",
        "dynasty": "宋",
        "collection_info": null
    },
    {
        "title": "题新居",
        "author": "韩淲",
        "content": "泉石堂前四十秋，青山横北水西流。\n萧萧木叶下高树，寂寂河梁浮小舟。\n喜有诗人寻胜迹，可无閒客共清游。\n翛然更占南屏曲，应待我来盟白鸥。",
        "dynasty": "宋",
        "collection_info": null
    },
    {
        "title": "寄题庐陵曾氏新居",
        "author": "韩淲",
        "content": "孝哉有子作斯堂，孺慕终身信不忘。\n橘熟可能怀陆绩，枕凉无復扇黄香。\n庭闱深处空萱盛，门户高时合桂芳。\n退傅之诗人所敬，从今名字表江乡。",
        "dynasty": "宋",
        "collection_info": null
    },
    {
        "title": "次韵郑盱眙郊居  其一",
        "author": "韩淲",
        "content": "年来有味是琴书，喜见新园更结庐。\n万事从教无造物，一身终是在寰区。\n贤愚衮衮多前古，富贵纷纷满后车。\n倒着接䍦扶杖去，从公秋水看清渠。",
        "dynasty": "宋",
        "collection_info": null
    },
    {
        "title": "次韵郑盱眙郊居  其二",
        "author": "韩淲",
        "content": "一邱一壑本同然，老去心情懒问禅。\n野外江山天转大，秋深风露月还圆。\n栽花种柳无余日，问舍求田有尽年。\n只恐功名相逼逐，未容着意到閒边。",
        "dynasty": "宋",
        "collection_info": null
    },
    {
        "title": "晁十哥旧居新闢种竹",
        "author": "韩淲",
        "content": "旧家庭院新栽竹，却忆本闲南渡初。\n生聚百年推甲族，流传四世尚同居。\n清风不负堂前燕，长日犹堆案上书。\n根本既深枝叶在，时时培土莫轻锄。",
        "dynasty": "宋",
        "collection_info": null
    },
    {
        "title": "寄题玉真高隠",
        "author": "韩淲",
        "content": "楚山突兀起危亭，消得登临醉復醒。\n云锦地连无俗客，玉真天与集仙灵。\n烟霞明灭心逾远，松竹回环眼自青。\n何日主人同胜赏，小舟波上待重经。",
        "dynasty": "宋",
        "collection_info": null
    },
    {
        "title": "瑞竹寺",
        "author": "韩淲",
        "content": "白云夜伴岩扉宿，虚籁幽幽意自春。\n回首驱驰因薄宦，平生萧散本閒人。\n风摧老木岚光静，霜逼早梅天气新。\n眼底明朝更清绝，便成西去也逡巡。",
        "dynasty": "宋",
        "collection_info": null
    },
    {
        "title": "秋晚同德久湖寺晚望",
        "author": "韩淲",
        "content": "云薄湖山入暮天，近看容淡远苍然。\n秋生旷暮时藏日，野外荒寒更起烟。\n柳下不知多少屋，苇间惟听往来船。\n今年情味诗全减，只合灵虚唤水仙。",
        "dynasty": "宋",
        "collection_info": null
    },
    {
        "title": "宿广教寺",
        "author": "韩淲",
        "content": "平生萧散喜登临，秋入溪山处处清。\n访古人传裴相国，寻诗我忆谢宣城。\n风回万木新霜凈，云薄长空夕照明。\n更向僧窗閒徙倚，一樽谈笑为君倾。",
        "dynasty": "宋",
        "collection_info": null
    },
    {
        "title": "广修寺",
        "author": "韩淲",
        "content": "石磴阴阴长薜萝，断崖飞练泻鸣波。\n雨收林麓翠光合，云凈峰峦爽气多。\n万事身心毋固必，此时诗句欲如何。\n萧然便合归林去，已办犁鉏着钓簑。",
        "dynasty": "宋",
        "collection_info": null
    },
    {
        "title": "舜山寺",
        "author": "韩淲",
        "content": "风沙跋马度平原，眼底光阴几换年。\n霜气挟寒涵落日，云容薄暮带孤烟。\n经行野寺寻诗和，邂逅残僧把茗煎。\n束缚一官真自笑，可无清兴解鞍眠。",
        "dynasty": "宋",
        "collection_info": null
    },
    {
        "title": "水西寺",
        "author": "韩淲",
        "content": "水西佳处为停车，不待丹青写作图。\n高下是山非甚远，回还随路未嫌迂。\n留连把盏欢纔洽，迤逦支筇句不无。\n天地之间是閒客，也须容我醉歌呼。",
        "dynasty": "宋",
        "collection_info": null
    },
    {
        "title": "访古寺",
        "author": "韩淲",
        "content": "一代文鸣能几人，要须终古景长新。\n我来盘礴古洲晚，君亦为开三径春。\n山远地平知得句，林疎花近有閒身。\n兹游颇快生双眼，相赏暂时情转亲。",
        "dynasty": "宋",
        "collection_info": null
    },
    {
        "title": "四月旦小池新荷",
        "author": "韩淲",
        "content": "轻圆初泛水池荷，承露翻风不厌多。\n平旦气清舞蝶叶，午天人静戏鱼波。\n采莲他日当寻曲，梦草前时亦可歌。\n安得镜湖三百里，酒船回棹谪仙过。",
        "dynasty": "宋",
        "collection_info": null
    },
    {
        "title": "郑一长塘摘莲",
        "author": "韩淲",
        "content": "驱馿拽马趁初凉，棹了南齐上近庄。\n稚子偶携宁有谓，经生相谑最难量。\n酒因莲藕醉言泻，鷄配黄籼馌彼忙。\n多少壮心收不起，又撑小艇入长塘。",
        "dynasty": "宋",
        "collection_info": null
    },
    {
        "title": "岩桂盛开因游步久之",
        "author": "韩淲",
        "content": "行到东家岩桂乡，花房浓密树身长。\n风行黄落留云影，雨出青空漏日光。\n已分角巾欹处折，未饶藜杖静中忙。\n山林寂寂归高隠，水石迢迢出远荒。",
        "dynasty": "宋",
        "collection_info": null
    },
    {
        "title": "咏海棠",
        "author": "韩淲",
        "content": "撩乱蒙笼黯淡中，海棠收叶尚藏红。\n燕支肯负匀粧浅，翡翠何贪剪刻工。\n酒病未苏还懊恼，春愁纔解易怔忡。\n流芳催得年华老，又见啼鶑转小丛。",
        "dynasty": "宋",
        "collection_info": null
    },
    {
        "title": "春山看红梅",
        "author": "韩淲",
        "content": "年年常得醉君家，今日红梅正着花。\n点注初非桃有艷，横斜宁与李争华。\n依然竹外併林下，况復山颠与水涯。\n步遶孤根香更在，高怀无惜共流霞。",
        "dynasty": "宋",
        "collection_info": null
    },
    {
        "title": "次韵红梅",
        "author": "韩淲",
        "content": "暗香疎影入深杯，人怪新粧不是梅。\n祇恐冰清惊俗眼，故移酒晕入花腮。\n兰生林处元同臭，杏满园时肯乱陪。\n迟日艷阳天气裏，有欢赢得倒金罍。",
        "dynasty": "宋",
        "collection_info": null
    },
    {
        "title": "涧东临水饮梅花尚未全放一树独佳",
        "author": "韩淲",
        "content": "残雪余寒二月来，涧东犹是欲开梅。\n夕阳影澹初寻句，流水声清更把杯。\n取友唤邻相领略，破荒择胜独徘徊。\n谁能折向南枝醉，一阵繁香扑麝煤。",
        "dynasty": "宋",
        "collection_info": null
    },
    {
        "title": "梅下",
        "author": "韩淲",
        "content": "虽只霜浓春自浓，野梅无处不为容。\n半依古渡迷芳草，独与荒山对老松。\n绰约花房宜戏蝶，崔嵬枝干若游龙。\n角巾一幅支筇久，不觉烟中有寺钟。",
        "dynasty": "宋",
        "collection_info": null
    },
    {
        "title": "梅  其一",
        "author": "韩淲",
        "content": "雨边烟际总凄凄，已对灵山更玉溪。\n尽日凝情临野渡，几回乘兴步荒蹊。\n点红嫩蘂休攀折，带白新花费品题。\n多少岁寒孤绝处，空斋终夜听猿啼。",
        "dynasty": "宋",
        "collection_info": null
    },
    {
        "title": "梅  其二",
        "author": "韩淲",
        "content": "今年全未作梅诗，与向花边浪品题。\n不分雪霜摧剥尽，尚须天日照临之。\n静看冷蘂无人会，閒遶孤根只自知。\n犹有幽禽解鸣舞，为予酬酢殆移时。",
        "dynasty": "宋",
        "collection_info": null
    },
    {
        "title": "梅  其三",
        "author": "韩淲",
        "content": "肯同桃李强搀春，自占空山野水滨。\n老气却因高树得，清姿不待数花新。\n本来澹泊难从俗，纵入纷华亦绝尘。\n最爱夜深霜重处，冷风吹起月精神。",
        "dynasty": "宋",
        "collection_info": null
    },
    {
        "title": "梅  其四",
        "author": "韩淲",
        "content": "山间梅已十分开，只欠襟怀与酒杯。\n细玩芳条珠错落，远迷高树雪培堆。\n喧迎晓日艷争发，寒度晚风香自来。\n安得幽人同一醉，长吟花底重徘徊。",
        "dynasty": "宋",
        "collection_info": null
    },
    {
        "title": "梅  其五",
        "author": "韩淲",
        "content": "繁花高树最宜晴，细雨横枝亦奈阴。\n色薄半开都有态，香浓初谢转伤情。\n水边却恨无多子，山嘴尤怜太瘦生。\n驿使折来春信早，单于吹罢角声清。",
        "dynasty": "宋",
        "collection_info": null
    },
    {
        "title": "梅  其六",
        "author": "韩淲",
        "content": "腊后春归草木初，谁知芳树遶吾庐。\n风前有恨香仍远，月下无人影自虚。\n可是酒杯能慰藉，尚须诗句与消除。\n西湖东阁今何似，愁绝飞花过眼疎。",
        "dynasty": "宋",
        "collection_info": null
    },
    {
        "title": "有怀山中梅花",
        "author": "韩淲",
        "content": "踏雪寻梅浅浅山，酒醺诗恼肯从还。\n推敲忽在人烟外，酬酢更逢篱落间。\n迫晚昏寒乘野逸，爱香凌乱任宽閒。\n素衣尘土今如许，花底空窥豹一斑。",
        "dynasty": "宋",
        "collection_info": null
    },
    {
        "title": "看梅",
        "author": "韩淲",
        "content": "小园春早喜梅开，烟敛风回月色来。\n香细静知宜竹树，影孤清与散莓苔。\n幽幽山嘴疎钟韵，耿耿楼头画角哀。\n自笑年年被花恼，十分情味为衔杯。",
        "dynasty": "宋",
        "collection_info": null
    },
    {
        "title": "雨中看梅一二家小酌",
        "author": "韩淲",
        "content": "春雨梅花湿小园，断桥流影动黄昏。\n人家节近多留话，故旧閒中或置樽。\n落落鴈飞知隔浦，荒荒犬吠是前村。\n市廛只在烟林外，但恐溪添野水浑。",
        "dynasty": "宋",
        "collection_info": null
    },
    {
        "title": "二十七日朱上饶招看梅王干吴推不至",
        "author": "韩淲",
        "content": "涧谷閒人与探梅，小楼红蘂万枝开。\n临风便合寻吟笔，尽夜翻劳置酒杯。\n郡将倅车将欲至，治台莲幕不能来。\n官忙自是无穷事，且对弦歌言偃哉。",
        "dynasty": "宋",
        "collection_info": null
    },
    {
        "title": "禅月台看梅",
        "author": "韩淲",
        "content": "晴日禅台一树梅，似愁非怨向人开。\n地销腊雪扶疎起，天近春云婀娜来。\n立尽竹根空浩荡，坐移山顶更徘徊。\n凌风却月诗何在，全藉清香发酒杯。",
        "dynasty": "宋",
        "collection_info": null
    },
    {
        "title": "探梅  其一",
        "author": "韩淲",
        "content": "探梅山路一杯亭，日澹风微远霭生。\n莫问古来寻古话，只知春近赏春情。\n几枝冷蕊吟方见，一点疎花画不成。\n我挟两儿同二友，老年酒外更何营。",
        "dynasty": "宋",
        "collection_info": null
    },
    {
        "title": "探梅  其二",
        "author": "韩淲",
        "content": "点检山前梅蕊痕，花虽未放已销魂。\n纵饶老干摧幽谷，也胜繁华倚市门。\n冷落不成欺岁晚，阳和且可待春温。\n清香一喷红梢满，却月凌风未易论。",
        "dynasty": "宋",
        "collection_info": null
    },
    {
        "title": "探梅天气极思山中之时也",
        "author": "韩淲",
        "content": "霜余晴后探梅天，村岸山蹊接野田。\n时见樵夫能指点，旋寻僧子或留连。\n所携酒榼无多尔，其就诗篇亦偶然。\n一两枝横三四蕊，最风情处带轻烟。",
        "dynasty": "宋",
        "collection_info": null
    },
    {
        "title": "涧上蜡梅香甚",
        "author": "韩淲",
        "content": "照眼花枝是蜡梅，香传小树为谁开。\n弄阴欲雪山长暝，破晓终风水漫洄。\n鸟语春声喧復静，鸿飞寒影去还来。\n数间败屋浮桥外，何故无吟不举杯。",
        "dynasty": "宋",
        "collection_info": null
    },
    {
        "title": "木樨有怀赵十",
        "author": "韩淲",
        "content": "桂树丛生花发时，雨垂风约更相宜。\n休将睡眼寻常看，漫说吟情未易知。\n我岂东西思领会，君应彼此较襟期。\n冠秋轩与山堂近，红玉香消翡翠巵。",
        "dynasty": "宋",
        "collection_info": null
    },
    {
        "title": "野趣轩夜坐煮茶栗瓶中木樨香甚",
        "author": "韩淲",
        "content": "窗静明灯看木樨，秋声吹雨欲凄凄。\n余凉倍觉花撩乱，尽夜尤宜叶整齐。\n瓶浸冷香书案小，座围幽艷屋山低。\n从容茶果归来处，桥踏涧云迷断蹊。",
        "dynasty": "宋",
        "collection_info": null
    },
    {
        "title": "二十八日野趣轩",
        "author": "韩淲",
        "content": "雨湿芙蓉绿映红，池塘秋凈晚蒙蒙。\n水痕已下归苹浅，岚气初寒入树空。\n僧寺半依山路外，人家多在郡城中。\n一桥隔断溪南景，天以闲窗付秃翁。",
        "dynasty": "宋",
        "collection_info": null
    },
    {
        "title": "瑞香",
        "author": "韩淲",
        "content": "花如素馨微较密，叶似杨梅团且长。\n石竹染成鱼尾色，辛夷吹得麝脐香。\n移根雅入芝兰室，得种迥非桃李场。\n小槛平林暗芳草，一轩轻露湿朝阳。",
        "dynasty": "宋",
        "collection_info": null
    },
    {
        "title": "冬日玉色木芍药",
        "author": "韩淲",
        "content": "便觉风和满县新，一枝欺雪长精神。\n东皇不肯羣芳谢，南国先回百里春。\n檐外早梅犹隠约，篱边残菊已纷纶。\n河阳善政催花发，如见霓裳舞太真。",
        "dynasty": "宋",
        "collection_info": null
    },
    {
        "title": "舒彦升运管以诗送来禽次韵",
        "author": "韩淲",
        "content": "老眼相望肯作疎，来禽仍与好诗俱。\n清新更觉珠玑满，甘脆还知草木区。\n此道在公谁復有，一官希世我如无。\n两峰赵叟尤堪笑，绝口轻肥只自癯。",
        "dynasty": "宋",
        "collection_info": null
    },
    {
        "title": "金来禽",
        "author": "韩淲",
        "content": "手种来禽已可嘉，纷然凡木正芳华。\n人间那有黄金蘂，天上生成红玉花。\n却怪风流迷野路，也如富贵在山家。\n病余杯酒浑无绪，空捻吟髭到日斜。",
        "dynasty": "宋",
        "collection_info": null
    },
    {
        "title": "竹院摘橘",
        "author": "韩淲",
        "content": "郴阳犹记苏耽井，书后空题应物诗。\n屋角数枝垂熟日，人家同饮过来时。\n清霜尤美还经眼，噀雾微酸不上眉。\n竹院未饶仙老胜，洞庭何似玉溪湄。",
        "dynasty": "宋",
        "collection_info": null
    },
    {
        "title": "笋出可爱",
        "author": "韩淲",
        "content": "雨收余润散晴皋，岸曲篱前首重搔。\n不恨孤花春后少，最怜疎笋夜来高。\n市声隔水销尘滓，鸟影空山落羽毛。\n物外幽人元未减，自量閒品颇清豪。",
        "dynasty": "宋",
        "collection_info": null
    },
    {
        "title": "雪天窗前寒鸦",
        "author": "韩淲",
        "content": "寒窗曙色听鸣鸦，檐外梅梢苦未花。\n冉冉青山风落木，凄凄碧涧水流沙。\n相逢客子两三辈，指点比邻四五家。\n自是幽栖有余味，又凭浊酒兴无涯。",
        "dynasty": "宋",
        "collection_info": null
    },
    {
        "title": "寄赵农丞",
        "author": "韩淲",
        "content": "祝融紫盖潇湘水，已是离骚更着秋。\n仕宦有时还潦倒，人生何地不周游。\n久持庾节身长健，纔乏奚囊意必遒。\n我老重加交旧少，望余风叶冷啾啾。",
        "dynasty": "宋",
        "collection_info": null
    },
    {
        "title": "赵簿留饮望城裏海棠因思履道且寄民瞻",
        "author": "韩淲",
        "content": "相望海棠思故人，最高台是北城闉。\n看来先自花饶笑，兴到从他酒入唇。\n语燕既归惊作社，盟鸥何在且行春。\n妙年秀发如君少，桃李纷纷只世尘。",
        "dynasty": "宋",
        "collection_info": null
    },
    {
        "title": "再寄吴推官",
        "author": "韩淲",
        "content": "中秋天气桂花发，正尔商量一首诗。\n忽喜得书开復看，相思如梦见还疑。\n偶然写句封题去，何用成篇和答为。\n佳处因君又重赋，月明叶落满庭垂。",
        "dynasty": "宋",
        "collection_info": null
    },
    {
        "title": "寄彦升九日前一日饮其家",
        "author": "韩淲",
        "content": "稻田陂水菊花天，新筑轩窗醉酒边。\n情味故人如昨日，襟期閒客又今年。\n沉思节序俱同梦，剩赏风光甚欲仙。\n屋上青山展图画，鴈翻秋影下平川。",
        "dynasty": "宋",
        "collection_info": null
    },
    {
        "title": "赵履常湖北仓经过因话昔惘然久之",
        "author": "韩淲",
        "content": "俛仰之间又一年，旧游新话两茫然。\n惊心会聚初何所，满意飞腾不在边。\n眇眇桃宫聊记取，峩峩芸阁久迴旋。\n岁寒玉雪清冰地，纔着纤尘是市廛。",
        "dynasty": "宋",
        "collection_info": null
    },
    {
        "title": "寄周正字",
        "author": "韩淲",
        "content": "长洲茂苑关门睡，忘却蓬山梦裏游。\n尔雅一生无浊见，离骚千古有清愁。\n涝田检放难终岁，寒事经营易得秋。\n欲寄潜鳞寻过翼，望穷云海復悠悠。",
        "dynasty": "宋",
        "collection_info": null
    },
    {
        "title": "时子其泊城外姚寺因问讯之",
        "author": "韩淲",
        "content": "隔河城裏扑京尘，占得僧窗景自新。\n酒泛椒花知逼岁，瓶簪梅蘂欲争春。\n干坤可是无閒客，湖海元非有旅人。\n老去壮心空不已，雪花垂地雨尤真。",
        "dynasty": "宋",
        "collection_info": null
    },
    {
        "title": "寄张饶县",
        "author": "韩淲",
        "content": "涟漪清浸碧崔嵬，玉水灵山夕照开。\n陶令风流非偶尔，孟嘉嘲笑亦何哉。\n偶因别乘闲吹帽，想復同僚正举杯。\n去岁相从最为乐，黄花明日又徘徊。",
        "dynasty": "宋",
        "collection_info": null
    },
    {
        "title": "二十三日宿舒料院家因以寄料院",
        "author": "韩淲",
        "content": "书林猿鹤依然好，风月飞翔正啸啼。\n下榻留连又家塾，舆篮来往几芳蹊。\n但知旧隠依清樾，想见新班照紫泥。\n小醉微吟因一寄，斯民寿域待公跻。",
        "dynasty": "宋",
        "collection_info": null
    },
    {
        "title": "寄林秘书",
        "author": "韩淲",
        "content": "瓮篘初熟二螯肥，空水生寒脱叶稀。\n北阙既尝縻爵服，西畴但且理牛衣。\n由来意气多忘老，到底功名却欠归。\n冰玉故人真耐久，湖山相望翠烟霏。",
        "dynasty": "宋",
        "collection_info": null
    },
    {
        "title": "骏仲小三哥调选言还併寄巽伯上舍",
        "author": "韩淲",
        "content": "丽泽之风又一传，可堪诸老久沉泉。\n逢人尽道能尊事，逐物那知不变迁。\n邦邑祠堂应自若，朝家恤典为谁然。\n相思相见还相别，难弟难兄更着鞭。",
        "dynasty": "宋",
        "collection_info": null
    },
    {
        "title": "次韵仲至雪句兼寄朴翁",
        "author": "韩淲",
        "content": "长安一片雪冬深，胜士骚人只苦吟。\n可是顿忘它日志，也非深惜此时心。\n细看北阙吴山下，暗想西湖葛岭阴。\n搜到诗家难到处，掉头应不管寒侵。",
        "dynasty": "宋",
        "collection_info": null
    },
    {
        "title": "寄赵十监试",
        "author": "韩淲",
        "content": "夜凉月裏话东征，倾耳呼猿洞水声。\n玉室金堂元避世，鲈鱼莼菜岂惩羹。\n举围箇箇三年试，云路家家万里程。\n在我能为古之制，裕陵图治重宗盟。",
        "dynasty": "宋",
        "collection_info": null
    },
    {
        "title": "寄赵成父鄱阳就养",
        "author": "韩淲",
        "content": "荐福碑前水满湖，芝山携酒看来无。\n老閒就养身须逸，岁晚逢时兴不辜。\n岸帻以来谁在座，课经而后自开炉。\n春稍迤逦梅须好，安得相从一笑呼。",
        "dynasty": "宋",
        "collection_info": null
    },
    {
        "title": "寄赵正字秀倅员外置",
        "author": "韩淲",
        "content": "仅得相从又隔州，梅边花信尚悠悠。\n苍茫有句虽能寄，黯淡无觞可奈搜。\n须信山林愁不密，岂云江海要横流。\n邴丹仕宦应聊尔，岁月空催人白头。",
        "dynasty": "宋",
        "collection_info": null
    },
    {
        "title": "寄刘小山武子老丈  其一",
        "author": "韩淲",
        "content": "秦淮东畔得诗人，踏尽前朝陌上尘。\n寺外残阳见光宅，苑迷芳草忆临春。\n空余王气金陵古，犹带歌声玉树新。\n羸马倦童应独往，旧时明月恐伤神。",
        "dynasty": "宋",
        "collection_info": null
    },
    {
        "title": "寄刘小山武子老丈  其二",
        "author": "韩淲",
        "content": "翠微秋影浪吟时，一片才情杜牧之。\n不望上天容此老，只忧无地着群儿。\n岁华荏苒疎音信，人事凄凉有别离。\n日暮江东云合处，小山丛桂是吾师。",
        "dynasty": "宋",
        "collection_info": null
    },
    {
        "title": "寄巩仲至",
        "author": "韩淲",
        "content": "清言犹可诵君诗，落在人间一任之。\n霜后钱塘寒自觉，腊前闽粤暖还宜。\n坐搔秃髮苏残困，俯援长毫写旧思。\n二雅以还情义短，陇梅欲寄未开枝。",
        "dynasty": "宋",
        "collection_info": null
    },
    {
        "title": "寄斯远",
        "author": "韩淲",
        "content": "夜深踏月过章邱，树影吹凉满地流。\n不觉身从城市到，以为人共广寒游。\n数家小屋全然静，一点浮云也自收。\n天下中秋谁有比，归来清梦尚悠悠。",
        "dynasty": "宋",
        "collection_info": null
    },
    {
        "title": "寄永嘉叶丈以昌甫韵",
        "author": "韩淲",
        "content": "谁云遣兴莫过诗，诗到清愁只自知。\n老去山林能几许，近来香火復奚为。\n随身作务何须较，脱手成文不费辞。\n宿觉庵高飞梦到，一春花柳更无私。",
        "dynasty": "宋",
        "collection_info": null
    },
    {
        "title": "次韵赵路分寄昌甫",
        "author": "韩淲",
        "content": "金仙寺下章泉水，幽讨荒寻梦亦清。\n半世奉祠非禄隠，穷年稽古只书生。\n深居肯以它人重，懒出应于外物轻。\n好是二徐来问学，更欣同姓得诗声。",
        "dynasty": "宋",
        "collection_info": null
    },
    {
        "title": "寄昌甫斯远",
        "author": "韩淲",
        "content": "重阳未见黄花发，满眼青山如故人。\n且把长言索佳句，应搔短髮任閒身。\n篱边千载陶元亮，谷口今时郑子真。\n屈指交游久零落，勿云情异与心亲。",
        "dynasty": "宋",
        "collection_info": null
    },
    {
        "title": "寄李半村商叟老丈",
        "author": "韩淲",
        "content": "不到前村五六年，春帆便合上溪船。\n桃花浪暖鱼初出，燕子风轻柳欲眠。\n海内知名今有几，古来是事总如然。\n茶山衣钵分明在，相望閒吟寄谪仙。",
        "dynasty": "宋",
        "collection_info": null
    },
    {
        "title": "寄王干",
        "author": "韩淲",
        "content": "闽粤榕青蕉子红，年光当付酒杯中。\n推愁顾此欢无策，作兴从渠醉有功。\n犴狱赞台居上幕，藩方连帅近元戎。\n雨岩风雪应回首，我老穷山更忆公。",
        "dynasty": "宋",
        "collection_info": null
    },
    {
        "title": "数年不与李商叟书忽书来一诗寄之",
        "author": "韩淲",
        "content": "正始之风固寂寥，茶山犹有半村高。\n静观世变慵招隠，闲赋诗章定广骚。\n深信老怀能自适，遥知好事不常遭。\n秋来醉拥残书卧，鼻鼾吹红气转豪。",
        "dynasty": "宋",
        "collection_info": null
    },
    {
        "title": "寄昌甫",
        "author": "韩淲",
        "content": "章丘死矣章泉老，经月何为不寄诗。\n世事易教闲裏过，古心难以众人知。\n莫因开径思来往，只合深居叹别离。\n矗矗灵山终不变，芜城吹角暮云垂。",
        "dynasty": "宋",
        "collection_info": null
    },
    {
        "title": "寄谢耕道",
        "author": "韩淲",
        "content": "白莲庵下犂春屋，正是吴山大隠坊。\n一任车尘飞不到，半生诗卷独难忘。\n眼明贵近清樽富，心折交游秃鬓凉。\n十里芰荷湖水外，海涛秋浪更茫洋。",
        "dynasty": "宋",
        "collection_info": null
    },
    {
        "title": "寄钱丈季卿",
        "author": "韩淲",
        "content": "尽有溪山尽可閒，竹符英节几年间。\n竟归问舍应游泳，将老择乡谁往还。\n独笑阔疎诚易久，皆云高远愈难攀。\n东风又绿天涯草，百事何劳一破颜。",
        "dynasty": "宋",
        "collection_info": null
    },
    {
        "title": "寄叶正则丈",
        "author": "韩淲",
        "content": "宿觉庵高何处山，松风江月几人閒。\n可曾着眼力耕外，也且游心研滴间。\n春冷种花开较少，年饥求饱食犹艰。\n浙东浑是江南尔，一崦一重还一湾。",
        "dynasty": "宋",
        "collection_info": null
    },
    {
        "title": "寄昌甫",
        "author": "韩淲",
        "content": "梅花开尽冬亦尽，雪后春来犹苦寒。\n年事其谁无老境，时情徒自有儒冠。\n林虚磴道归深谷，塘决沟流起素湍。\n鹰掠晚风鸦泊雾，一轩苔竹且加餐。",
        "dynasty": "宋",
        "collection_info": null
    },
    {
        "title": "初二日寄昌甫",
        "author": "韩淲",
        "content": "病余无绪可从容，健羡人能下上同。\n秋冷芙蓉才弄日，晴烘岩桂又吹风。\n枯荣车马留还去，喧寂壶觞散復空。\n老意苦心徒漫与，玉溪云薄有来鸿。",
        "dynasty": "宋",
        "collection_info": null
    },
    {
        "title": "寄赵帐官",
        "author": "韩淲",
        "content": "满架葡萄遶屋莲，久斋深静想依然。\n地无鷄犬身逾逸，池有龟鱼意自便。\n客不来时风雨过，我无营处水浮烟。\n短篱之外皆城市，那许飞尘到简编。",
        "dynasty": "宋",
        "collection_info": null
    },
    {
        "title": "寄广南敖运管",
        "author": "韩淲",
        "content": "且把閒诗寄故人，岭梅冬近一枝新。\n望穷海外应身健，心折江东入梦频。\n我道词章非醉墨，谁思勋业是知津。\n因风远讯弦歌客，好对孤芳说隠沦。",
        "dynasty": "宋",
        "collection_info": null
    },
    {
        "title": "向亲回自宣城出示十二侄送行诗次韵寄之",
        "author": "韩淲",
        "content": "最来谁作送行诗，山迭昭亭水宛溪。\n蜡屐定须同探赏，锦囊赢得是提携。\n索居野外熏风起，回望天涯落日低。\n往事旧游空太息，老身今已分扶犂。",
        "dynasty": "宋",
        "collection_info": null
    },
    {
        "title": "寄丁夔州",
        "author": "韩淲",
        "content": "夔子遥遥古信州，向来怀玉得贤侯。\n江湖烟树开方面，巴峡楼台占上头。\n掌握机权因世故，心思隠膜为民忧。\n儒家共仰丁宽易，老手官还侍冕旒。",
        "dynasty": "宋",
        "collection_info": null
    },
    {
        "title": "寄耕道谢犁春",
        "author": "韩淲",
        "content": "宦尘偷眼望孤山，几箇吟人得往还。\n德久尧章前次是，晋仙铦朴后来间。\n大都寿夭元无定，只这衰荣甚等閒。\n说与一犂春雨谢，离忧江上已苍颜。",
        "dynasty": "宋",
        "collection_info": null
    },
    {
        "title": "寄徐丈和卿",
        "author": "韩淲",
        "content": "逍遥阁上老弥明，不染京华只自清。\n脚底湖山难间隔，眼前朝市易纷争。\n巽岩耆旧交游契，丽泽渊源正大情。\n白髮长身无恙不，冷泉天竺听秋声。",
        "dynasty": "宋",
        "collection_info": null
    },
    {
        "title": "赠任行甫",
        "author": "韩淲",
        "content": "一自春风龙井游，遁庵僧寺最清幽。\n山行步稳同飞盖，水际望穷时渡舟。\n但觉眼前多逸兴，岂知别后有深愁。\n霜天邂逅武夷路，黄叶满川空白头。",
        "dynasty": "宋",
        "collection_info": null
    },
    {
        "title": "赠叶监元密",
        "author": "韩淲",
        "content": "儿时闻说卞山翁，宗主文章翰墨功。\n今日园林应自好，当年冠盖定谁同。\n独惊再世登门旧，共喜重孙有祖风。\n收拾世科归相业，老怀何幸復相从。",
        "dynasty": "宋",
        "collection_info": null
    },
    {
        "title": "赠刘信卿",
        "author": "韩淲",
        "content": "从来人物数江西，地占庐陵盛一时。\n细说交游皆我敬，岂期邂逅得君知。\n金堂玉室欣同集，鴈塔龙头合共期。\n文采珊瑚才器远，老怀风味为哦诗。",
        "dynasty": "宋",
        "collection_info": null
    },
    {
        "title": "二月二日赠杜晦之",
        "author": "韩淲",
        "content": "雨收晴色弄云阴，昨日鹅湖山下行。\n四世交游嗟旧好，两人相与缔新盟。\n閒身终岁悠悠过，华髮经春种种生。\n矫首武夷山六曲，安仁有酒定同倾。",
        "dynasty": "宋",
        "collection_info": null
    },
    {
        "title": "赠郑处晦",
        "author": "韩淲",
        "content": "人间臭味易相寻，谁復诗骚着意深。\n自古高吟唯洛下，一时胜事说山阴。\n閒看禅月台前水，笑倚灵山阁外林。\n安得朱絃与疏越，与君三叹有遗音。",
        "dynasty": "宋",
        "collection_info": null
    },
    {
        "title": "赠季伦伯皋叔侄",
        "author": "韩淲",
        "content": "两龚二阮古来希，古月之家喜得之。\n邂逅数年成契阔，因仍几日復追随。\n有诗有酒须人胜，无命无才亦我宜。\n华髮苍颜胜强健，霜清山影鴈参差。",
        "dynasty": "宋",
        "collection_info": null
    },
    {
        "title": "赠孙叔晦解元澈",
        "author": "韩淲",
        "content": "春风花下一杯酒，潇洒玉溪溪上头。\n醉裏只知倾意气，别来谁识诉忧愁。\n覇王城畔看遗迹，归鴈亭边忆胜游。\n他日相逢更何许，夜深灯火记绸缪。",
        "dynasty": "宋",
        "collection_info": null
    },
    {
        "title": "赠蔡八",
        "author": "韩淲",
        "content": "休论南渡恐伤神，岁月推迁少此人。\n已解捐躯言国事，可能忘命扫边尘。\n贾生痛哭初何意，壮士长歌岂隠沦。\n我在玉溪徒自老，杜门今度几秋春。",
        "dynasty": "宋",
        "collection_info": null
    },
    {
        "title": "十一日再赠器之",
        "author": "韩淲",
        "content": "浮家泛宅玉溪边，小泊茶楼又过年。\n山郡野花共酒盏，天街官柳望吟篇。\n平吞余子价可待，倾倒诸公誉正延。\n日復故疆须老手，步归青琐伴金蝉。",
        "dynasty": "宋",
        "collection_info": null
    },
    {
        "title": "戏赠成季",
        "author": "韩淲",
        "content": "寻常尽月无人问，邂逅今朝有客留。\n酒到醉深纔得味，诗因吟好却生愁。\n夕阳倒射乱云合，浅水未干飘叶浮。\n挥手熏风只如此，角声孤起在城楼。",
        "dynasty": "宋",
        "collection_info": null
    },
    {
        "title": "赠郑尉",
        "author": "韩淲",
        "content": "玉溪夜饮十年时，月底群山翠作围。\n尽吸烟霞归酒盏，但知风露着人衣。\n飘零如我空攀桂，邂逅从公合采薇。\n南北两峰元自好，长安城裏暗尘飞。",
        "dynasty": "宋",
        "collection_info": null
    },
    {
        "title": "赠晁大令尹",
        "author": "韩淲",
        "content": "少回余刃到琴歌，便觉民生政以和。\n抚字自然成讼简，丰登元不为苗多。\n溪山有暇乘轩出，僚友常时载酒过。\n我亦久为疎散客，与君吟啸欲如何。",
        "dynasty": "宋",
        "collection_info": null
    },
    {
        "title": "赠王理曹",
        "author": "韩淲",
        "content": "行遍山巅与水涯，南游何地说中华。\n故人又见君三世，薄宦休论我一家。\n邂逅熏香因把酒，从容附火试煎茶。\n典刑文显谁能信，搔首疎梅看雪花。",
        "dynasty": "宋",
        "collection_info": null
    },
    {
        "title": "赠俞司户",
        "author": "韩淲",
        "content": "春风苑路百花枝，犹记青袍上第时。\n喜事为君尝把酒，交情虽我亦哦诗。\n传礲梅畔看新筑，鹫岭松间觅旧题。\n别后相逢乃如此，人生难得是襟期。",
        "dynasty": "宋",
        "collection_info": null
    },
    {
        "title": "送孙司户",
        "author": "韩淲",
        "content": "再世论交意已亲，会逢还在葛溪滨。\n同流要是泾随渭，绝俗何殊玉与珉。\n落佩倒冠谁避地，垂绅搢笏自知津。\n下言只有长相忆，乳燕鸣鸠又晚春。",
        "dynasty": "宋",
        "collection_info": null
    },
    {
        "title": "柬郑一",
        "author": "韩淲",
        "content": "夕阳门外是南斋，望断山颠与水涯。\n晓去挟书虽雅放，晏归不饮也谈谐。\n新池喜种莲当户，旧径慵锄草没阶。\n约绰郊居遂初赋，只消黄帽与青鞋。",
        "dynasty": "宋",
        "collection_info": null
    },
    {
        "title": "柬周次公",
        "author": "韩淲",
        "content": "风花烟草满春山，五载相望各掩关。\n奋迅词场君未艾，栖迟田里我长閒。\n升沉交旧今多少，中外亲知昔往还。\n随俗何如绝流俗，几回吟醉睡其间。",
        "dynasty": "宋",
        "collection_info": null
    },
    {
        "title": "呈李权郡",
        "author": "韩淲",
        "content": "涧谷春前已见梅，爱闲能有几人来。\n香收冷蘂依篁竹，影落孤根琐翠苔。\n吟动敢因呈和句，酒阑犹记得隣杯。\n谪仙今在黄堂裏，还许寻芳使醉陪。",
        "dynasty": "宋",
        "collection_info": null
    },
    {
        "title": "薜农寺连月不相见雪中思其所居对湖山之胜一诗呈之",
        "author": "韩淲",
        "content": "窗外湘山雪正奇，不知曾费几篇诗。\n我穷正堕京城日，公达宜居台省时。\n春近定须归柳叶，腊残应弗问梅枝。\n他年拂袖岷峨去，好话江东有客思。",
        "dynasty": "宋",
        "collection_info": null
    },
    {
        "title": "朱卿入雨岩本约同游一诗呈之",
        "author": "韩淲",
        "content": "雨岩只在博山隈，往往能令俗驾回。\n挈杖失从贤者去，住庵应喜谪仙来。\n中林卧壑先藏野，盘石鸣泉上有梅。\n蚤夕金华鹿田寺，斯游重省又遐哉。",
        "dynasty": "宋",
        "collection_info": null
    },
    {
        "title": "丁使君和昌父诗朱卿亦有句次韵呈之",
        "author": "韩淲",
        "content": "节物推迁还献岁，纷纷如看雾中花。\n春盘又见菜纤手，腊酒已倾饧胶牙。\n山野寄吟宁漫与，禁林有和实惊嗟。\n韦苏州集多酬唱，亦有州民钓客家。",
        "dynasty": "宋",
        "collection_info": null
    },
    {
        "title": "呈赵清江",
        "author": "韩淲",
        "content": "曾得清诗和吾句，江山吴楚每相望。\n垂头白髮萧萧短，到眼青春苒苒长。\n万里御风游汗漫，一歌此日对沧浪。\n不须更把论文酒，今是前非枉断肠。",
        "dynasty": "宋",
        "collection_info": null
    },
    {
        "title": "呈仲至",
        "author": "韩淲",
        "content": "雪片纔飞冬已深，诗家何在索沉吟。\n轩裳纵好从他意，笔砚虽荒尚此心。\n细拨炉灰空自处，缓迴溪棹合相寻。\n腊前年后梅多少，愁绝孤山处士林。",
        "dynasty": "宋",
        "collection_info": null
    },
    {
        "title": "呈王十二丈",
        "author": "韩淲",
        "content": "三畏堂中一老人，青编黄卷养精神。\n孜孜为善学时习，兀兀穷年德日新。\n常以路遥难请益，且于坐下得亲仁。\n渊哉和靖相传处，多少声名耸搢绅。",
        "dynasty": "宋",
        "collection_info": null
    },
    {
        "title": "呈昌甫",
        "author": "韩淲",
        "content": "白髮垂垂访故人，从渠今昔话头新。\n留连樽酒空搔首，点定书文且放身。\n见说得泉寻窈窕，每经来路喜嶙峋。\n谁知赤叶青林外，又见梅花是小春。",
        "dynasty": "宋",
        "collection_info": null
    },
    {
        "title": "呈晁元默",
        "author": "韩淲",
        "content": "九年不见新诗句，闻过名山得胜游。\n步转高寒灊岳耸，眼明横绝大江流。\n留连朔雪僧窗夜，邂逅西风客舍秋。\n当使胸襟更陶写，乘时谈笑上瀛洲。",
        "dynasty": "宋",
        "collection_info": null
    },
    {
        "title": "呈朱卿  其一",
        "author": "韩淲",
        "content": "谪仙曾昔冠词场，一笑岩花满意芳。\n月裏直攀蟾桂种，风前常惹御炉香。\n从他凡艷倾城色，本自高名观国光。\n少为清秋试题品，五云归路鹤天长。",
        "dynasty": "宋",
        "collection_info": null
    },
    {
        "title": "呈朱卿  其二",
        "author": "韩淲",
        "content": "弭节高溪又一年，功名终古画凌烟。\n经筵星拱云霄上，言路风行雨露边。\n早达未应真勇退，晚成当不负胪传。\n丛生桂处秋光好，磅礴閒心且醉眠。",
        "dynasty": "宋",
        "collection_info": null
    },
    {
        "title": "呈朱卿  其三",
        "author": "韩淲",
        "content": "乘流遇坎过饶阳，不见长安且惜芳。\n酒到此时瓶欲罄，诗来明月韵偏彊。\n无端醉裏干坤大，有底吟边岁月忙。\n一笑渔樵与争席，春风何事不彷徉。",
        "dynasty": "宋",
        "collection_info": null
    },
    {
        "title": "三衢史教授留馆",
        "author": "韩淲",
        "content": "一再相逢把酒杯，老年怀抱为君开。\n溪山有味还飞雪，草木何心欲放梅。\n共喜醉言方缱绻，又愁别后已徘徊。\n且论访戴成奇事，莫失扁舟我往来。",
        "dynasty": "宋",
        "collection_info": null
    },
    {
        "title": "简施教授",
        "author": "韩淲",
        "content": "梅花时节大关情，可若山村水舘生。\n取乐未应须酒饮，忘言终不欠诗成。\n合污尺寸多翻覆，废道毫芒即重轻。\n季考月书开榜后，思君官满又将行。",
        "dynasty": "宋",
        "collection_info": null
    },
    {
        "title": "王教授",
        "author": "韩淲",
        "content": "赤城霞抱玉麒麟，祖业传芳信有人。\n占得伦魁到名第，会将经济取通津。\n我归邂逅情如旧，君去相思话更新。\n燕麦风摇梅熟雨，为吟初度纪佳辰。",
        "dynasty": "宋",
        "collection_info": null
    },
    {
        "title": "徐倅",
        "author": "韩淲",
        "content": "二年清节照冰溪，一笑屏星兴懒题。\n五月诞辰宜熟醉，九关云路岂难跻。\n家传学行元无恙，世济声华信可稽。\n邂逅从容何以祝，寸田尺宅理刀圭。",
        "dynasty": "宋",
        "collection_info": null
    },
    {
        "title": "示大儿峡州签书判官",
        "author": "韩淲",
        "content": "看儿遥宦离吾身，吏在廉平稳问津。\n积世衣冠当报国，随时禄秩莫忧贫。\n周旋同列防猜忌，出入其间节怒嗔。\n满眼江湖是三峡，堂堂祖业有偏亲。",
        "dynasty": "宋",
        "collection_info": null
    },
    {
        "title": "赠日者入浙",
        "author": "韩淲",
        "content": "信城居士扬今古，老大驰声更不群。\n只是阴阳与流转，便能贵贱合知闻。\n功名要以时难得，贤哲惟夫命亦分。\n好事劳君过山泽，因行为我看风云。",
        "dynasty": "宋",
        "collection_info": null
    },
    {
        "title": "赠南屏潜讲主",
        "author": "韩淲",
        "content": "小楼经卷杂琴书，落架蒲桃影碧疎。\n施主去来多佛事，堂僧分散各清居。\n戏临米帖行吟后，困理茶铛出观初。\n门外满堤沽酒市，谁看金鲫旧池鱼。",
        "dynasty": "宋",
        "collection_info": null
    },
    {
        "title": "茶山赠远老",
        "author": "韩淲",
        "content": "一榻云居十七年，茶山香火了闲缘。\n随身竿木初无地，到手钤槌亦信天。\n唤起两贤谁种竹，来寻北郭我烹泉。\n尘尘剎剎众生浊，消得禅宗建法筵。",
        "dynasty": "宋",
        "collection_info": null
    },
    {
        "title": "寄淮圣僧元肇",
        "author": "韩淲",
        "content": "风霜江浙又穷冬，瓶锡飘然寺寺钟。\n爵服岂能三事衲，轩车多欠一枝筇。\n君先灵运当成佛，我比樊迟愿学农。\n想得禅家人不到，山门惟有白云封。",
        "dynasty": "宋",
        "collection_info": null
    },
    {
        "title": "送赵户部迎侍回朝  其一",
        "author": "韩淲",
        "content": "朝回日日晓鶑边，宝带春风蹙绣鞯。\n过眼任题红叶句，放怀应点白云篇。\n沉香亭北宁无地，群玉山头别有天。\n更向紫微垣内去，衣冠文物是真仙。",
        "dynasty": "宋",
        "collection_info": null
    },
    {
        "title": "送赵户部迎侍回朝  其二",
        "author": "韩淲",
        "content": "几年高隠占南池，得路荣观此一时。\n持节把麾今已了，握兰簪笔未为迟。\n暂来旧里欢迎侍，便立新班好论思。\n莫论山人在空谷，为公猿鹤伴参差。",
        "dynasty": "宋",
        "collection_info": null
    },
    {
        "title": "送戴少望知军入朝",
        "author": "韩淲",
        "content": "二年人说戴江阴，五马常存万古心。\n肯以清朝为得路，岂开黄卷始知音。\n见闻杂陋由来久，音旨亲承请自今。\n时世适然多出处，达观钟鼎等山林。",
        "dynasty": "宋",
        "collection_info": null
    },
    {
        "title": "送许鼓院入朝",
        "author": "韩淲",
        "content": "九华风物想依然，一隔星霜近十年。\n方喜因依二天庇，又看归觐五云边。\n跄跄朝士推贤业，穆穆虚皇待奏篇。\n收取功名上台阁，人间谁不羡登仙。",
        "dynasty": "宋",
        "collection_info": null
    },
    {
        "title": "送潘舍人护客",
        "author": "韩淲",
        "content": "往来试与护毡裘，淮水汤汤江水流。\n霜雪马头应北望，风烟舟尾且南游。\n皇华使节名方起，天宠廉车爵更优。\n翰墨场中真矍铄，壮怀能赋亦封侯。",
        "dynasty": "宋",
        "collection_info": null
    },
    {
        "title": "重送潘舍人",
        "author": "韩淲",
        "content": "雪裏春风使者舟，万钉横带紫绮裘。\n王人自占诸侯上，汉使何妨绝塞游。\n铁瓮城头过京口，金山江外是扬州。\n宫桃御柳开时候，黄道归来拜冕旒。",
        "dynasty": "宋",
        "collection_info": null
    },
    {
        "title": "送富阳曾丞",
        "author": "韩淲",
        "content": "富春山下好哦诗，访古怀贤亦自奇。\n孙祖墓荒犹巃嵸，严陵台在更沦漪。\n鲤庭徯次真为乐，凤阙趋朝信有期。\n一棹潮风解袢暑，石桥秋近足归思。",
        "dynasty": "宋",
        "collection_info": null
    },
    {
        "title": "送施寺丞筠州",
        "author": "韩淲",
        "content": "江西道院少迴旋，蚤晚依然省部迁。\n教子既同分竹虎，传家元自冠金蝉。\n向来朝阙看飞佩，此去名藩好着鞭。\n八百洞开应一笑，游閒更与问黄仙。",
        "dynasty": "宋",
        "collection_info": null
    },
    {
        "title": "送何学谕赴江西陈漕之招",
        "author": "韩淲",
        "content": "篱边无菊可清尊，又见行人别我门。\n随意一杯非畅饮，徒知九日欲何言。\n寒烟淮塞干戈满，野路江村鸟雀喧。\n滕阁迥临云雨上，好依英簜说丘园。",
        "dynasty": "宋",
        "collection_info": null
    },
    {
        "title": "子寿从金陵之招",
        "author": "韩淲",
        "content": "白下长干亦旧游，十年重到喜依刘。\n幕中筹策无非事，江左衣冠有胜流。\n满路梅花春信动，一篙波影颂声浮。\n从来知己何难易，赢得荣名尚黑头。",
        "dynasty": "宋",
        "collection_info": null
    },
    {
        "title": "送推官摄邑铅山",
        "author": "韩淲",
        "content": "准拟新凉共酒巵，溪山到处少清诗。\n何年结社得如此，比日登楼已可知。\n制邑且分莲幕去，鸣琴应负锦囊随。\n鹅湖石井青枫峡，又近渊明把菊时。",
        "dynasty": "宋",
        "collection_info": null
    },
    {
        "title": "吴推官权永丰",
        "author": "韩淲",
        "content": "干封摇落西风起，忽忆故人何处诗。\n白髮居头空自笑，青山到眼望都疑。\n寻常莲幕知难近，邂逅絃歌岂易为。\n若见赵舒烦问讯，晚禾方得雨垂垂。",
        "dynasty": "宋",
        "collection_info": null
    },
    {
        "title": "徐和卿潘文叔溪楼夜饮因送之永丰",
        "author": "韩淲",
        "content": "良天佳月共中秋，绿水青山一倚楼。\n今古情怀只如此，几多杯酒可销愁。\n得随撰杖平生愿，又向干封数日留。\n湖海交游难定准，眼明烟鸟下沧洲。",
        "dynasty": "宋",
        "collection_info": null
    },
    {
        "title": "送八侄赴调借仲和兄所赠诗韵",
        "author": "韩淲",
        "content": "莫忘前人食息间，好将禄养奉亲欢。\n愧予行浅无堪法，幸子时亨能效官。\n经纬家声元自好，栋梁门户各相看。\n西风喜送吴中去，年少加鞭信不难。",
        "dynasty": "宋",
        "collection_info": null
    },
    {
        "title": "送伯辉之官德兴",
        "author": "韩淲",
        "content": "爱惜吾民为国忧，锱铢尺寸本征求。\n勿轻朱墨勾稽日，当重金缯讲解秋。\n奋起儒科多意气，养成人物转风流。\n竹林回首琴书地，猿啸鹤鸣山翠浮。",
        "dynasty": "宋",
        "collection_info": null
    },
    {
        "title": "送吴主簿之官",
        "author": "韩淲",
        "content": "上饶有路达松阳，江浙隣封只异乡。\n几载玉峰超雾重，一朝苍岭惠云长。\n决科意气能相过，随世功名合自彊。\n高士不为何太甚，且稽丝粟恐民伤。",
        "dynasty": "宋",
        "collection_info": null
    },
    {
        "title": "送孟元立之官行都酒所",
        "author": "韩淲",
        "content": "行色西风入帝城，新凉吹稻雨开晴。\n月明茅店五更梦，潮上溪船千里程。\n老觉依依人去住，闲思一一我经行。\n功名意气云霄路，冠剑锵然佩玉声。",
        "dynasty": "宋",
        "collection_info": null
    },
    {
        "title": "送成季  其一",
        "author": "韩淲",
        "content": "经月红尘共小楼，西风吹梦遶湖流。\n文场两地还趋走，客路他乡有去留。\n壮日功名看辇路，老年心绪喜沧洲。\n北关门外一杯酒，潮水庙山滩上舟。",
        "dynasty": "宋",
        "collection_info": null
    },
    {
        "title": "送成季  其二",
        "author": "韩淲",
        "content": "秋日烘林岩桂花，笋舆应过野人家。\n青山路口望乌石，绿水渡头行白沙。\n里社游从情最乐，弟兄团聚兴无涯。\n重阳天气君归去，剩醉芳尊咏物华。",
        "dynasty": "宋",
        "collection_info": null
    },
    {
        "title": "送庄贤良自钟山归镜山",
        "author": "韩淲",
        "content": "邂逅熏风醉酒壶，秋声俄已到菰蒲。\n扁舟西笑游钟阜，攟载东还入镜湖。\n尚友更思狂客不，爱闲时过放翁无。\n壮心老矣诗情在，满眼云山道转孤。",
        "dynasty": "宋",
        "collection_info": null
    },
    {
        "title": "送曾鸿甫着作还朝",
        "author": "韩淲",
        "content": "进退非关我重轻，乡来何屡乞青城。\n西风又上蓬山去，指日须为政地行。\n卫霍功名思灭敌，成康时世欲持平。\n西湖之上烟波阔，回首能令眼倍明。",
        "dynasty": "宋",
        "collection_info": null
    },
    {
        "title": "送耿宰属浙漕秋试",
        "author": "韩淲",
        "content": "倾壶玉涧金波委，天地中间惜九秋。\n跬步往来空踯躅，何心出处试绸缪。\n柯山风叶无樵斧，湍石烟簑有钓舟。\n鸿鴈初飞吴越冷，震风堆雪卷潮头。",
        "dynasty": "宋",
        "collection_info": null
    },
    {
        "title": "送仲至罢归",
        "author": "韩淲",
        "content": "纔得公来又见归，浙江瀰眇越山微。\n岸花汀草依然是，官柳宫槐顿尔非。\n朝路往还从旧少，诗家识赏至今稀。\n西兴渡口斜晖裏，尽好风帆桨棹飞。",
        "dynasty": "宋",
        "collection_info": null
    },
    {
        "title": "送温尉赴调",
        "author": "韩淲",
        "content": "富春山下赏花时，夜半潮生醉不知。\n人事变迁惊易老，岁华荏苒叹多奇。\n风声野树吹残叶，雪意江梅发好枝。\n且喜弹冠天上去，旧登临处为题诗。",
        "dynasty": "宋",
        "collection_info": null
    },
    {
        "title": "送章抚干兼寄皇甫襄阳",
        "author": "韩淲",
        "content": "熏风幕府上隆中，想见旌旗照日烽。\n绝塞江山元自若，故都京洛岂难通。\n古今只有时艰阻，贤否宁无志不同。\n羊陆规模亦深远，因言为我寄元戎。",
        "dynasty": "宋",
        "collection_info": null
    },
    {
        "title": "折南豅早梅送周国正",
        "author": "韩淲",
        "content": "送客逢花小棹飞，折来谁与岁寒期。\n老身不忍看千树，明眼须容荐一枝。\n意象春融知玩索，咏歌物妙想舒迟。\n孤高比玉人之德，公岂寻香逐色思。",
        "dynasty": "宋",
        "collection_info": null
    },
    {
        "title": "送伯皋入书院",
        "author": "韩淲",
        "content": "江湖契阔四年别，涧谷经行五日留。\n扑扑落梅啼鸟换，离离荒草昔人愁。\n余寒漫自青山老，稍霁当同绿水游。\n不羡章泉能荐祢，却忻半隠得依刘。",
        "dynasty": "宋",
        "collection_info": null
    },
    {
        "title": "送施知院洪帅",
        "author": "韩淲",
        "content": "便好槐庭听报麻，少迟江右建高牙。\n使华仕路应争羡，昼绣乡闾合共夸。\n别院笙歌开祖席，满城桃李正飞花。\n不知谁下陈蕃榻，且看儿童竹马遮。",
        "dynasty": "宋",
        "collection_info": null
    },
    {
        "title": "送辛帅三山",
        "author": "韩淲",
        "content": "暂着鹓行却建牙，此身何地不为家。\n闽山又作年时梦，吴会分明眼底花。\n舒卷壮怀公自笑，往来行李士争夸。\n棠阴应有邦人望，笳鼓西风拥帅华。",
        "dynasty": "宋",
        "collection_info": null
    },
    {
        "title": "送余解元再往吴中",
        "author": "韩淲",
        "content": "西湖浙右多佳士，为我春风各寄声。\n睡阁有閒当领略，癯庵因过试经行。\n终年离索非人事，它日相思不世情。\n更是吴王旧池馆，桃红李白草初生。",
        "dynasty": "宋",
        "collection_info": null
    },
    {
        "title": "送陈同甫丈赴省",
        "author": "韩淲",
        "content": "平生四海几过从，晚向闽山访海翁。\n又见稼轩趋召节，却随举子赴南宫。\n风云变态高情表，岁月侵寻醉眼中。\n可是龙川便真隠，乘时勋业尚须公。",
        "dynasty": "宋",
        "collection_info": null
    },
    {
        "title": "送徐仙游赴省",
        "author": "韩淲",
        "content": "得隽春风有世科，西湖花柳奈君何。\n会逢旧治经行久，相与陈人笑语多。\n快睹挥毫明礼乐，不须制锦更弦歌。\n开禧正以才经济，台阁中间要讲磨。",
        "dynasty": "宋",
        "collection_info": null
    },
    {
        "title": "送耿师干得閤门",
        "author": "韩淲",
        "content": "羽仪上閤拱清班，天近红云咫尺间。\n礼集会朝驰北阙，祥开寿节颂南山。\n龙鸾鞭扇随分合，鹓鹭衣冠得往还。\n休沐定从湖寺去，人生谁不有忙閒。",
        "dynasty": "宋",
        "collection_info": null
    },
    {
        "title": "送余运管入浙",
        "author": "韩淲",
        "content": "日边护漕建台深，荣路长才入壮心。\n正是规恢要多士，须知汲引有知音。\n向来除夜尝同赋，此别何时復盍簪。\n好上鸳行参剑佩，为言风雪老山林。",
        "dynasty": "宋",
        "collection_info": null
    },
    {
        "title": "送上饶韩宰官满归东阳",
        "author": "韩淲",
        "content": "三年制锦见能贤，秩满归来宝婺边。\n族阔是非无不尔，位高翻覆有如然。\n莫因别派妨随牒，且念前闻稳着鞭。\n北客相家今几许，堂堂忠献自凌烟。",
        "dynasty": "宋",
        "collection_info": null
    },
    {
        "title": "光庭得节同彦章置酒江亭作别",
        "author": "韩淲",
        "content": "青山吴越晚潮天，领客登临合醉眠。\n且抱风流寻酒盏，更移襟度入诗编。\n鴈行未许归舟速，凤阙犹看使节旋。\n处士一星人物表，往来书剑本超然。",
        "dynasty": "宋",
        "collection_info": null
    },
    {
        "title": "送沅陵宋令之官",
        "author": "韩淲",
        "content": "雪残沙软草芽肥，梅萼翻檐柳拂堤。\n山色翠连盘瓠石，水声清接武陵溪。\n要看抚字归谈笑，且与经行试品题。\n我亦钱塘江上去，书林猿鹤共凄凄。",
        "dynasty": "宋",
        "collection_info": null
    },
    {
        "title": "送双井三哥",
        "author": "韩淲",
        "content": "清暑钱塘舶趠风，潮随帆影度空蒙。\n不妨放浪江山外，应笑驱驰朝市中。\n年少绿衣宜养志，时平黄卷合书功。\n南来桐树雕零甚，喜子清扬趣不同。",
        "dynasty": "宋",
        "collection_info": null
    },
    {
        "title": "送赵清江",
        "author": "韩淲",
        "content": "少劳吟笔赋催科，抚字心存政自和。\n莫道折杨无俗韵，要思于蒍有奇歌。\n时秋凉冷遽如许，客子宦游将奈何。\n看即双鳬候飞舄，清江江上一婆娑。",
        "dynasty": "宋",
        "collection_info": null
    },
    {
        "title": "送孟五六哥",
        "author": "韩淲",
        "content": "惜别经年事已非，悔于涂炭坐朝衣。\n放身沧海未为失，满目青山胡不归。\n零落交游难聚集，凄凉族绪易因依。\n有来少住为佳尔，老我逃虚甘息机。",
        "dynasty": "宋",
        "collection_info": null
    },
    {
        "title": "送芮玉山",
        "author": "韩淲",
        "content": "苕溪秋碧卞峰浓，莼菜鲈鱼兴味中。\n制锦归来应自适，角巾行往与谁同。\n才华便合为时用，士论须知得誉隆。\n留取棠阴在岩邑，为公频到咏仁风。",
        "dynasty": "宋",
        "collection_info": null
    },
    {
        "title": "送王寺簿倅秩满回蕲  其一",
        "author": "韩淲",
        "content": "涧头连雨水还平，岸草纵横日日生。\n过眼空林惟鸟影，惊心匝地转蛙声。\n病多止酒慵寻句，老矣焚香喜诵经。\n见说玉溪王别驾，二年官满又将行。",
        "dynasty": "宋",
        "collection_info": null
    },
    {
        "title": "送王寺簿倅秩满回蕲  其二",
        "author": "韩淲",
        "content": "百年驻跸在东南，薄宦浮生士所谙。\n进退何心空自了，别离满眼我难堪。\n救时事业终须做，随世功名亦喜谈。\n命也奈何天咫尺，鸾台凤阁本潭潭。",
        "dynasty": "宋",
        "collection_info": null
    },
    {
        "title": "送王寺簿倅秩满回蕲  其三",
        "author": "韩淲",
        "content": "淮山何处是蕲春，想见家林猿鹤新。\n合上烟霄输壮志，却分风月又闲身。\n极知归去无多日，细数交游有几人。\n江左夷吾谁得似，急乘温诏起经纶。",
        "dynasty": "宋",
        "collection_info": null
    },
    {
        "title": "盖稀之作乌程县",
        "author": "韩淲",
        "content": "十年重入长安市，常把西林倒载人。\n少为弦歌看抚字，莫须杯酒话酸辛。\n三贤久觉两无有，千首何如一已真。\n秃髮顾予皆老矣，朝家更化孰知津。",
        "dynasty": "宋",
        "collection_info": null
    },
    {
        "title": "郑中卿池阳倅贰",
        "author": "韩淲",
        "content": "九华秀出明秋浦，暑雨吹凉树色新。\n弹压江山非俗辈，平分风月有诗人。\n经行古寺心情别，放步空村语笑亲。\n安得酒边看近作，白头青眼话鲈莼。",
        "dynasty": "宋",
        "collection_info": null
    },
    {
        "title": "钱宗卿得当涂守",
        "author": "韩淲",
        "content": "垂上甘泉玉笋班，又看均逸贺朱幡。\n当涂自是号名郡，近北还知出异恩。\n西望雪堂应坐啸，东连钟阜要蕃宣。\n名卿所至人皆仰，青镜从渠霜鬓繁。",
        "dynasty": "宋",
        "collection_info": null
    },
    {
        "title": "朱敬之监簿求泉南添差倅去泊灵芝",
        "author": "韩淲",
        "content": "经筵虽旧事犹新，似续中朝入荐绅。\n便赋泉山六百石，重光唐石八千春。\n从来力量非他意，到了工夫只此身。\n六月灵芝湖上寺，风凉相与洗车尘。",
        "dynasty": "宋",
        "collection_info": null
    },
    {
        "title": "何学谕随黄守靖州",
        "author": "韩淲",
        "content": "雨凉吹动木犀天，莫遣清愁棹酒船。\n独拥琴书去何处，又随符竹到穷边。\n区区事业皆身外，往往情怀只眼前。\n指点潇湘在图画，有诗无负好风烟。",
        "dynasty": "宋",
        "collection_info": null
    },
    {
        "title": "成外归秣陵",
        "author": "韩淲",
        "content": "看了三山白鹭洲，归来难老更何愁。\n弟兄旧隠家风在，子侄世科官业修。\n鱼计亭深云坞口，青毡堂迥水塘头。\n何时容我陪情话，华髮清樽事事幽。",
        "dynasty": "宋",
        "collection_info": null
    },
    {
        "title": "赵七哥归併呈乃翁",
        "author": "韩淲",
        "content": "前时秋熟不能留，愧此常生间阔愁。\n见说长翁游隔郡，欣从重客到吾州。\n阿咸唁戚因迂步，诸友适来如合谋。\n居士闻斯须大笑，閒中离合等浮沤。",
        "dynasty": "宋",
        "collection_info": null
    },
    {
        "title": "石尉归杭  其一",
        "author": "韩淲",
        "content": "吴越青山日日潮，鱼龙出没浪花骄。\n干坤莽荡盘今古，贤否交驰迫市朝。\n我有诗书心自得，人无风月意难消。\n三年尉满归天路，柳色争春梅未飘。",
        "dynasty": "宋",
        "collection_info": null
    },
    {
        "title": "石尉归杭  其二",
        "author": "韩淲",
        "content": "孤山梅与玉溪梅，溪上山根岁岁开。\n归到乡关须领畧，相逢官路且裴徊。\n无非共醉穷冬景，其奈他吟处士来。\n篱落园林浮动处，定应回首我尘埃。",
        "dynasty": "宋",
        "collection_info": null
    },
    {
        "title": "文叔解官东归",
        "author": "韩淲",
        "content": "一帆风雨转吴头，家在稽山事事幽。\n小试鸣琴还满去，等闲结绶亦何求。\n政声赢得多推美，学力须知转好修。\n我与君心似相密，别离无计可消愁。",
        "dynasty": "宋",
        "collection_info": null
    },
    {
        "title": "送钟亲昆仲回四明  其一",
        "author": "韩淲",
        "content": "一棹拖篷过甬东，潮平波面夕阳红。\n极知我辈焚舟举，更喜君家制锦功。\n枫叶未残秋淡荡，桂花犹共月朦胧。\n相逢莫恨相离别，连璧应抟九万风。",
        "dynasty": "宋",
        "collection_info": null
    },
    {
        "title": "送钟亲昆仲回四明  其二",
        "author": "韩淲",
        "content": "浮生车马易西东，邂逅相看醉颊红。\n失喜却愁诗作祟，推愁犹喜酒书功。\n秋老水风吹浩荡，夜深山月照朦胧。\n年来墨客惊无几，四座当回正始风。",
        "dynasty": "宋",
        "collection_info": null
    },
    {
        "title": "文叔赴部班引復回建康",
        "author": "韩淲",
        "content": "俯循常调到行都，薄宦犹烦五荐书。\n久历男邦虽不较，更临郡县待何如。\n春风吹鬓秦淮老，夏日移家越岭居。\n且以酒浇君磊块，相逢谁道故人疎。",
        "dynasty": "宋",
        "collection_info": null
    },
    {
        "title": "刘簿檄自安仁回泊天宁",
        "author": "韩淲",
        "content": "玉石村前捧檄来，氷溪兰若小徘徊。\n因僧定可了禅悦，与俗何能辜雅怀。\n秋到山林风未脱，凉生絺绤雨须催。\n遥知有句曾吟不，想象章泉更乐哉。",
        "dynasty": "宋",
        "collection_info": null
    },
    {
        "title": "二十六日昌甫归章泉水",
        "author": "韩淲",
        "content": "城郭山林每相望，独醒那忍共春酲。\n眼前人事忙如戏，脚底花时过若惊。\n从宦索居良易与，新知故态岂难评。\n朅来数日还归去，隠地应多怨鹤迎。",
        "dynasty": "宋",
        "collection_info": null
    },
    {
        "title": "仲至除帑辖后移居",
        "author": "韩淲",
        "content": "骎骎得路又迁居，广厦夷涂不奈渠。\n贾岛并州虽客舍，陶潜栗里祇吾庐。\n推敲终久诚无恙，拣择须臾便有余。\n但愿朝回饱吃饭，时能唐突过黄初。",
        "dynasty": "宋",
        "collection_info": null
    },
    {
        "title": "送合州青阳道人",
        "author": "韩淲",
        "content": "灵元一点结胎胞，识取阴阳气象交。\n具体无过干六画，施功全自震初爻。\n玉池金室归真境，紫府丹台近乐郊。\n更有些儿玄牝物，青城山顶约诛茅。",
        "dynasty": "宋",
        "collection_info": null
    },
    {
        "title": "同游山前道院访晋陵道士",
        "author": "韩淲",
        "content": "閒思羽客约诗人，觅徧幽窗到竹阴。\n天近地严扃宝笈，道通仙隠得清琴。\n因成行去凭虚望，不见归来何许寻。\n珍重同游先写句，熏风城市有山林。",
        "dynasty": "宋",
        "collection_info": null
    },
    {
        "title": "别灵耀寺同舍",
        "author": "韩淲",
        "content": "分明共学要工夫，欲话离情一句无。\n肯把闲愁消日月，从教身世老江湖。\n晴云野岫明霜树，寒日平川湿露芜。\n去去杜门思益友，只今搔首更踟蹰。",
        "dynasty": "宋",
        "collection_info": null
    },
    {
        "title": "别子似",
        "author": "韩淲",
        "content": "眼底年华此一时，相逢意气得追随。\n清风朗月閒倾酒，流水高山漫赋诗。\n我已衰迟君莫问，君宜光大我深知。\n人间万事邯郸梦，海内交游不记谁。",
        "dynasty": "宋",
        "collection_info": null
    },
    {
        "title": "别许叔开胡彦道併呈曾正中",
        "author": "韩淲",
        "content": "连天风雪滞行舟，更为亲朋一日留。\n搜索新诗供大笑，旋沽浊酒洗离愁。\n江横水馆渔村静，山锁僧房茅舍幽。\n抖擞三年尘土梦，片帆西上玉溪头。",
        "dynasty": "宋",
        "collection_info": null
    },
    {
        "title": "伯皋过筠阳甚惜其行",
        "author": "韩淲",
        "content": "知君又尔去筠阳，山路穷冬正雪霜。\n华髮相看俱老大，清言谁復共平章。\n梅花破暖开何处，枫叶凋寒落异乡。\n雁影翩翩鸥烱烱，惜无余地问行藏。",
        "dynasty": "宋",
        "collection_info": null
    },
    {
        "title": "赵太社出示夕月斋宫所作次韵报之",
        "author": "韩淲",
        "content": "年时过我涧之南，寂寞宽閒所共堪。\n此道吾侪非自苦，人情物态是谁谙。\n灰心纵惜形容变，餬口犹图齿颊甘。\n且和湖边夕月句，老生无奈只常谈。",
        "dynasty": "宋",
        "collection_info": null
    },
    {
        "title": "次韵宋倅  其一",
        "author": "韩淲",
        "content": "见说空堂舍盖公，秋深得雨庆时丰。\n唤回旧观十年外，聚集清流一座中。\n台映玉峰归独鹤，城依冰水下孤鸿。\n只消满把篱边菊，宾主风流意已通。",
        "dynasty": "宋",
        "collection_info": null
    },
    {
        "title": "次韵宋倅  其二",
        "author": "韩淲",
        "content": "海内交游不数公，又吟名胜句何丰。\n锦囊忽到溪山下，绣段争看涧谷中。\n落拓自惊随野马，凄凉何止听宾鸿。\n高斋容我陪珠履，不信穷途有路通。",
        "dynasty": "宋",
        "collection_info": null
    },
    {
        "title": "次韵元要陪仓使张园",
        "author": "韩淲",
        "content": "春閒有客伴遨头，应喜园亭处处幽。\n晴日暖风花影外，清歌妙舞酒船浮。\n牢笼好景开诗胆，爱惜流光入醉眸。\n珍重苏门两君子，至今人物尚同游。",
        "dynasty": "宋",
        "collection_info": null
    },
    {
        "title": "次韵昌甫所寄  其一",
        "author": "韩淲",
        "content": "别后连绵好句来，朗哦深视百千迴。\n穷通身外庸何恨，生死人间信可哀。\n公既爱閒常隠几，我方疮楚未持杯。\n涧梅点点从教白，春到章泉花自催。",
        "dynasty": "宋",
        "collection_info": null
    },
    {
        "title": "次韵昌甫所寄  其二",
        "author": "韩淲",
        "content": "飞舞酰鷄只瓮天，何知老壮与穷坚。\n于今之世宜咸若，从古之贤定復然。\n荷尽菊残非一日，草深地僻几多年。\n吟窗明暗霜须雪，苟亦无言岂舍旃。",
        "dynasty": "宋",
        "collection_info": null
    },
    {
        "title": "次韵昌甫所寄  其三",
        "author": "韩淲",
        "content": "催景阴阳长短宵，天回星纪又玄枵。\n霜寒草野真无恶，雨湿禾场正不聊。\n薄晚固宜山色远，经冬犹未水痕销。\n私家一饱官何恤，寂寂閒中岁月飘。",
        "dynasty": "宋",
        "collection_info": null
    },
    {
        "title": "次韵昌甫  其一",
        "author": "韩淲",
        "content": "香来桂树丛生处，招隠其如怀玉东。\n白髮满头唯我独，清诗脱手几人同。\n影摇明凈云间月，声滴幽微雨后风。\n秋以此花相劳苦，世涂谁拙又谁工。",
        "dynasty": "宋",
        "collection_info": null
    },
    {
        "title": "次韵昌甫  其二",
        "author": "韩淲",
        "content": "故人北客今多少，但愿上下常相随。\n比时一出得聚首，此日独居还和诗。\n我家父祖不相见，君家兄弟诚所思。\n玉溪屈指已三世，霜风落叶吹疎篱。",
        "dynasty": "宋",
        "collection_info": null
    },
    {
        "title": "次韵昌甫  其三",
        "author": "韩淲",
        "content": "既贫且病是今年，容貌音声亦变迁。\n纵起步趋终倦矣，讷于言语每颓然。\n秋凉颇似如人意，月好翻能搅我眠。\n试把闲情和佳句，瑞峰何处入章泉。",
        "dynasty": "宋",
        "collection_info": null
    },
    {
        "title": "次韵昌甫  其四",
        "author": "韩淲",
        "content": "秋来风叶已纷披，景到怀人意可知。\n时泰果能同道泰，行危何必更身危。\n独怜水后浑休说，相与山间是寄诗。\n空眄庭柯又如许，彼陶终是得颜怡。",
        "dynasty": "宋",
        "collection_info": null
    },
    {
        "title": "次韵昌甫  其五",
        "author": "韩淲",
        "content": "我圃虽荒亦有梅，云何也会待春回。\n寻香逐色从头数，弄蘂攀条着眼催。\n老境隙光真野马，新年律管已飞灰。\n一枝千树俱能尔，莫负尊前得句来。",
        "dynasty": "宋",
        "collection_info": null
    },
    {
        "title": "次韵昌甫  其六",
        "author": "韩淲",
        "content": "我圃虽荒亦有梅，相随酬唱谓何哉。\n须知流水孤村外，尽有清明风月来。\n幽艷肯因人意发，好花元是化工栽。\n几番立尽空行去，犹记西湖挈杖回。",
        "dynasty": "宋",
        "collection_info": null
    },
    {
        "title": "次韵昌甫  其七",
        "author": "韩淲",
        "content": "交游零落旧同盟，望望章泉共此情。\n病后如斯犹得句，老来应不要知名。\n久于朝市闹中住，便合山林静处行。\n今岁雪多梅更好，巡檐宜与细逢迎。",
        "dynasty": "宋",
        "collection_info": null
    },
    {
        "title": "次韵昌甫  其八",
        "author": "韩淲",
        "content": "看梅动是隔年期，僧寺逢花正此时。\n火拨白灰相对榻，酒倾清醥亦盈巵。\n幽幽寒事空如梦，历历閒情独寄诗。\n怜我倦游还薄宦，南枝和雪又纷披。",
        "dynasty": "宋",
        "collection_info": null
    },
    {
        "title": "次韵昌甫  其九",
        "author": "韩淲",
        "content": "何处逢人可共杯，老来空觉岁时催。\n门前涂路无芳草，山裏林园欲放梅。\n残雪未消经小至，繁霜犹冻待春回。\n好诗寄自章泉水，起我寒心一寸灰。",
        "dynasty": "宋",
        "collection_info": null
    },
    {
        "title": "次韵昌甫  其一○",
        "author": "韩淲",
        "content": "老觉浮生空地隔，时来犹幸得书题。\n梦思百里身长遯，语别经年意转凄。\n槐叶易风惊热恼，莲根少水厌涂泥。\n何当整履苍苔滑，啸竹高凉手重携。",
        "dynasty": "宋",
        "collection_info": null
    },
    {
        "title": "次韵昌甫  其一一",
        "author": "韩淲",
        "content": "叹息弥襟强拄撑，人间閒处且閒行。\n风光漫与酬诗债，岁月何堪说宦情。\n近脱市朝谁信我，久居荒野孰如兄。\n青青又满新成竹，相望章泉夜月明。",
        "dynasty": "宋",
        "collection_info": null
    },
    {
        "title": "次韵昌甫  其一二",
        "author": "韩淲",
        "content": "尽道庞公遗以安，笋林上番又成竿。\n几年手种要谁问，常日身閒只自看。\n墨妙席间殊不恶，茶甘林下莫留残。\n荒寻幽讨真空举，今世孤风世所难。",
        "dynasty": "宋",
        "collection_info": null
    },
    {
        "title": "次韵昌甫  其一三",
        "author": "韩淲",
        "content": "仅得从容亦素期，意消心惬恨来迟。\n相将里舍欢言酒，珍重家庭听说诗。\n落佩倒冠非所籍，毁车杀马尚何思。\n从来鹏鷃夔蚿耳，不怨人之有佚遗。",
        "dynasty": "宋",
        "collection_info": null
    },
    {
        "title": "次韵昌甫见寄",
        "author": "韩淲",
        "content": "薄宦归来盍罢休，閒心终是爱吾州。\n高名又喜为澄观，素隠何妨得卧游。\n四海九州雕落尽，东邻西舍往来不。\n秋风山裏相寻处，莫问人间有比周。",
        "dynasty": "宋",
        "collection_info": null
    },
    {
        "title": "次韵昌甫闻予过仲益见寄",
        "author": "韩淲",
        "content": "离羣常恨不能佳，桂到秋深处处花。\n幽讨既寻泉水矣，傍搜岂忘月轩耶。\n翁留觞酌时煨栗，友为炉熏更作茶。\n不是襟期安得此，世间余事我何加。",
        "dynasty": "宋",
        "collection_info": null
    },
    {
        "title": "次韵昌甫别后所寄",
        "author": "韩淲",
        "content": "多病登台畏独醒，荒园蘂菊尚青青。\n山中我友还新别，门外巾车亦始停。\n老去年年无以醉，诗来字字信斯馨。\n遥知隠地秋风急，坐对松寒数鹤翎。",
        "dynasty": "宋",
        "collection_info": null
    },
    {
        "title": "二十五日次韵昌甫别后所寄  其一",
        "author": "韩淲",
        "content": "九十里山宽两程，白云随步不辜行。\n石嵌塘水观鱼跃，土旷田塍放鹤鸣。\n兄弟留连因共集，儿孙问劳笑相迎。\n归家转觉深居简，强把柴门更拄撑。",
        "dynasty": "宋",
        "collection_info": null
    },
    {
        "title": "二十五日次韵昌甫别后所寄  其二",
        "author": "韩淲",
        "content": "山凈泉甘草树香，书楹茶具酒壶觞。\n故家南渡衣冠少，前辈中原文献长。\n朝野从先终较别，衰荣到底未须忙。\n高风且作闲言会，时寄连篇復断章。",
        "dynasty": "宋",
        "collection_info": null
    },
    {
        "title": "昌甫寄所和朴翁诗因亦次韵",
        "author": "韩淲",
        "content": "长日怀贤只坐驰，炎凉谁与世推移。\n贫生梦枕槐柯蚁，笑杀仙巢莲叶龟。\n萧瑟两峰吟和处，辛勤千里寄来时。\n风流是我身名事，付与刘郎歌竹枝。",
        "dynasty": "宋",
        "collection_info": null
    },
    {
        "title": "次韵徐子颜丈",
        "author": "韩淲",
        "content": "老觉年光秋更好，人间从昔易纷纭。\n漫将诗酒供閒客，常喜山林对隠君。\n话到忘言清似水，思之何事懒于云。\n相逢得醉茱萸盏，一段高风信不羣。",
        "dynasty": "宋",
        "collection_info": null
    },
    {
        "title": "次韵耿运干",
        "author": "韩淲",
        "content": "如君便合上鹓行，却爱湖边梅蘂香。\n尽把珠玑为妙手，谁疑铁石作刚肠。\n文园病减初何苦，金谷春归有底忙。\n我亦被花恼不彻，又因鼎脔得珍尝。",
        "dynasty": "宋",
        "collection_info": null
    },
    {
        "title": "次韵民瞻",
        "author": "韩淲",
        "content": "独酌梅花醉似泥，市尘何敢近园扉。\n孤香藉雨知幽眇，冷艷排风与世违。\n灯火丽谯新气象，琴尊高隠久光辉。\n隔江相望空华髮，燕子将来鴈欲归。",
        "dynasty": "宋",
        "collection_info": null
    },
    {
        "title": "次韵余季伦",
        "author": "韩淲",
        "content": "兴寄寥寥岂尚同，诗歌往往懒求工。\n从他汉魏曹刘上，尽尔齐梁沈谢中。\n百巧百穷无似我，一觞一咏有如公。\n今来古往能言者，多少焦琴爨下桐。",
        "dynasty": "宋",
        "collection_info": null
    },
    {
        "title": "次韵巩仲至",
        "author": "韩淲",
        "content": "青青客舍付离骚，岁月峥嵘又一朝。\n不奈驱驰堕烟海，少迟盘礴对风潮。\n弹冠自笑平生拙，落笔谁容万景骄。\n秋入壮怀探禹穴，吴天回首越山遥。",
        "dynasty": "宋",
        "collection_info": null
    },
    {
        "title": "次韵周景瑜",
        "author": "韩淲",
        "content": "日日鉏园凈扫门，待寻幽草艺芳荪。\n秋花又满庭前树，浊酒閒开座上尊。\n新事任从千百变，旧交纔得两三番。\n凄凉北客溪南住，有句长吟莫厌繁。",
        "dynasty": "宋",
        "collection_info": null
    },
    {
        "title": "二十三日次韵斯远",
        "author": "韩淲",
        "content": "閒身襟抱为君开，山已高深水漫洄。\n趁得春时花下饮，犹思秋夜月中来。\n留连自觉太多事，潦倒相从更几回。\n诗到唱酬成宛转，悠悠今古復关怀。",
        "dynasty": "宋",
        "collection_info": null
    },
    {
        "title": "吴子似以长句为赠次韵",
        "author": "韩淲",
        "content": "玉石村船子欲归，相逢只合醉如泥。\n平生学识知何患，随世功名信不迷。\n浪饮未应愁剂量，放言宁復究端倪。\n象山经得堂之记，出处升沈惜此题。",
        "dynasty": "宋",
        "collection_info": null
    },
    {
        "title": "次韵王教授",
        "author": "韩淲",
        "content": "春残物物尚堪书，捉笔寻诗独遶庐。\n不特唱酬浑老也，未知交往尽欢欤。\n怕将笑口荒忙合，欲待愁眉款曲舒。\n忽尔流风萍是絮，宜乎化气鼠为鴽。",
        "dynasty": "宋",
        "collection_info": null
    },
    {
        "title": "次韵同访潘丈",
        "author": "韩淲",
        "content": "风流儒雅古难并，自昔从公意气倾。\n已觉好诗销永夜，正宜小阁快新晴。\n推琴置酒情何适，取帖披图论更精。\n当代如斯真可数，一潮烟棹我将行。",
        "dynasty": "宋",
        "collection_info": null
    },
    {
        "title": "次韵抱朴君问病求閒",
        "author": "韩淲",
        "content": "清都谁不愿居官，且是西湖最好山。\n此地固难常养病，他乡只可便求閒。\n苦无筋力追王贡，那有心机衒孔颜。\n秋入两峰明碧落，几多鹓鹭簇天关。",
        "dynasty": "宋",
        "collection_info": null
    },
    {
        "title": "次韵孙叔晦",
        "author": "韩淲",
        "content": "春阴漠漠晚来寒，欲写相思一字难。\n古锦诗囊无我佩，暗尘絃索尚谁弹。\n閒乘野逸神尤旺，静少牢愁梦亦安。\n好爵浮名能有几，人间翻覆自悲欢。",
        "dynasty": "宋",
        "collection_info": null
    },
    {
        "title": "正旦次韵敖器之所寄",
        "author": "韩淲",
        "content": "笑倒兴公赋遂初，便寻前话岂无余。\n春秋列国乘轩鹤，耆旧襄阳缩项鱼。\n腊日未除曾举酒，春正还始尚堪书。\n岭头梅萼归来晚，湖海谁人更得如。",
        "dynasty": "宋",
        "collection_info": null
    },
    {
        "title": "次韵",
        "author": "韩淲",
        "content": "孤山夏木已苍苍，更着岚光与水光。\n择胜轩窗尤有味，怀贤姓字转生香。\n湖阴涨雾归云静，海气吹风卷雨忙。\n恨不相从饫蔬食，细吟酬唱亦清凉。",
        "dynasty": "宋",
        "collection_info": null
    },
    {
        "title": "周景瑜同杨伯升见过次景瑜所赠伯升韵",
        "author": "韩淲",
        "content": "风流二士真连璧，乃尔行春到涧滨。\n小坐纵谈前后事，推贤因数古今人。\n却思尊酒青灯夕，殊觉头颅白髮新。\n得醉有閒诚可味，此情终不负吾身。",
        "dynasty": "宋",
        "collection_info": null
    },
    {
        "title": "世昌携项平甫所和诗来叹其已逝次韵一首",
        "author": "韩淲",
        "content": "只宜乡党与州闾，天下英名不可居。\n奋迅临边虽似壮，差池退隠实非疎。\n纷纷虽满庸人见，历历难逃识者书。\n晚对匡山应自笑，却将心事赋兵车。",
        "dynasty": "宋",
        "collection_info": null
    },
    {
        "title": "次韵德修",
        "author": "韩淲",
        "content": "已接湖头笑语香，雨余又得句生凉。\n分明天意如人意，占尽山光与水光。\n朝市虚嚣还隔远，轩亭闲雅信深长。\n输君少袖弦歌手，此乐吾侪亦未央。",
        "dynasty": "宋",
        "collection_info": null
    },
    {
        "title": "九月二十五日仲至携酒与客相过因为作生日次韵春时所赠",
        "author": "韩淲",
        "content": "名胜相从餐菊英，楚骚情味是三生。\n会逢其适论奇字，进退之间付濯缨。\n览德凤凰非苟集，俟秋蟋蟀也须鸣。\n诞弥俾尔耆而艾，况復村酤煮芋羹。",
        "dynasty": "宋",
        "collection_info": null
    },
    {
        "title": "次韵上饶",
        "author": "韩淲",
        "content": "一抹红桥卧水云，雨收风叶尚沾巾。\n开门觅句无余日，曲水流杯又浃旬。\n春事匆匆容易老，人情往往总输真。\n河阳县裏花千树，犹记溪南寂寞滨。",
        "dynasty": "宋",
        "collection_info": null
    },
    {
        "title": "次韵余伯皋  其一",
        "author": "韩淲",
        "content": "萧然一叶下庭空，便觉风凉入袖中。\n餬口可能盂饭白，放身那羡带鞓红。\n江湖水满悲游子，城阙秋生醉秃翁。\n且剥鸿头对杯酌，翻云覆雨久来同。",
        "dynasty": "宋",
        "collection_info": null
    },
    {
        "title": "次韵余伯皋  其二",
        "author": "韩淲",
        "content": "与君莫放酒杯空，是事无过一笑中。\n衮衮细看谁眼白，休休赢得自颜红。\n世间爵服无归客，天下渔簑有钓翁。\n饮罢不知今古异，酣然而睡且相同。",
        "dynasty": "宋",
        "collection_info": null
    },
    {
        "title": "视民如伤书呈上饶因其诗次韵",
        "author": "韩淲",
        "content": "此话休嘲道学残，忧时当復寸心丹。\n扶沟在昔多遗绪，西伯于前实肇端。\n县邑岂皆椎剥甚，民农惟独抚摩宽。\n因公善治重拈起，侑坐谁图作美观。",
        "dynasty": "宋",
        "collection_info": null
    },
    {
        "title": "上饶新刊巩宋齐六言寄赵晏叟者次韵上饶",
        "author": "韩淲",
        "content": "凋零我亦鬓星星，旧墨新刊百念轻。\n诗案自应留笔研，书窗谁不对梅瓶。\n赵岐交契身俱老，李汉亲传眼独明。\n赢得泉溪春草绿，离离烟水照坟清。",
        "dynasty": "宋",
        "collection_info": null
    },
    {
        "title": "闻张饶县有诗次韵",
        "author": "韩淲",
        "content": "绝俗寻幽岂好奇，章泉不信更何之。\n仁贤固曰能亲炙，交伴要之岂诡随。\n去泊玉田虽宿雨，回程冷水喜晴飔。\n那知更着张饶县，风雅还吟五字诗。",
        "dynasty": "宋",
        "collection_info": null
    },
    {
        "title": "次韵校官",
        "author": "韩淲",
        "content": "要底劳生醉即休，从他势利有包羞。\n秋高野外空环堵，月满城时定倚楼。\n平揖山光明绝巘，凈摇溪影转沧洲。\n可怜儿辈知陶写，丝竹何如且茗瓯。",
        "dynasty": "宋",
        "collection_info": null
    },
    {
        "title": "次韵赵路分",
        "author": "韩淲",
        "content": "落尽篱前一树梅，海棠禁冷未全开。\n待晴自历郊原去，苦雨谁从涧壑来。\n近喜交游能好句，即须解后与深杯。\n佳人望断碧云合，九十日春余几哉。",
        "dynasty": "宋",
        "collection_info": null
    },
    {
        "title": "次韵次公  其一",
        "author": "韩淲",
        "content": "涨云吹雨转轻雷，香草沿阶芍药开。\n正好青春乃奔走，只宜白日且徘徊。\n离怀未说人千里，抚事浑如水一杯。\n酒到多时诗定少，渭城绝唱復谁哉。",
        "dynasty": "宋",
        "collection_info": null
    },
    {
        "title": "次韵次公  其二",
        "author": "韩淲",
        "content": "山人常抱白云眠，梦想云林竹树边。\n恨不一杯同卜夜，情知七字独吟天。\n由来里社无非旧，细数交游有是贤。\n茗事肯随人共煮，樵渔真足豁忧煎。",
        "dynasty": "宋",
        "collection_info": null
    },
    {
        "title": "次韵",
        "author": "韩淲",
        "content": "西风吹雨动云车，野水浮花遶屋除。\n得兴无过寻旧约，称心尤觉是閒居。\n市尘不到秋声早，树色初分夜气余。\n架上古书吾辈事，一襟清暑为踌躇。",
        "dynasty": "宋",
        "collection_info": null
    },
    {
        "title": "次韵昌甫",
        "author": "韩淲",
        "content": "竹窗寒夜雪宜听，涧道柴荆晓更扃。\n那得拥炉倾白堕，且为数息问黄宁。\n舆篮兴可知人胜，落纸诗尤见德馨。\n腊日寻常岂能尔，梅兄于我眼终青。",
        "dynasty": "宋",
        "collection_info": null
    },
    {
        "title": "次仲至  其一",
        "author": "韩淲",
        "content": "望断湖山湖水西，君来我亦醉如泥。\n只宜吏隠歌仍啸，莫问儿饥号与啼。\n巷仄人家随地转，庭空花草傍檐齐。\n楼高又倚秋风老，待把君诗处处题。",
        "dynasty": "宋",
        "collection_info": null
    },
    {
        "title": "次仲至  其二",
        "author": "韩淲",
        "content": "冷烟无计了愁端，花满湖阴百顷宽。\n渺邈家山身独老，周迴园馆眼长寒。\n吹饧近市徒夸卖，上冢何人不鲜欢。\n空对海棠春睡足，数枝红湿露漙漙。",
        "dynasty": "宋",
        "collection_info": null
    },
    {
        "title": "仲至举似项平甫所赠宦汉阳教官时也次韵",
        "author": "韩淲",
        "content": "文献相传有父兄，山堂留得是诗情。\n果回富艳归清远，尽扫虚骄入正平。\n保社祇今难可继，赠言如昔信堪惊。\n汉阳历历晴川树，鹦鹉洲前黄鹤鸣。",
        "dynasty": "宋",
        "collection_info": null
    },
    {
        "title": "次韵亨中见寄",
        "author": "韩淲",
        "content": "团源深处有幽期，谁见壶林杜德机。\n曳履信知贫不病，采薇空论怨还非。\n前时解榻临风处，半夜呼杯踏月归。\n吟到菊花须再会，落霞孤鹜已秋飞。",
        "dynasty": "宋",
        "collection_info": null
    },
    {
        "title": "次韵潘德久见寄",
        "author": "韩淲",
        "content": "叹息骚人不我违，常同醉酒把花枝。\n如今但得流传赋，已久都无唱和诗。\n瓯粤州闾临去日，永嘉乡井入朝时。\n相思屈指秋鸿近，空使挥絃目送知。",
        "dynasty": "宋",
        "collection_info": null
    },
    {
        "title": "次韵陈肤仲又过铅山见寄兼怀真卿丈",
        "author": "韩淲",
        "content": "海内师门復几人，书来善诱意循循。\n休论用舍与斯世，试较仙凡隔彼尘。\n是道渊渊书自若，相传本本话常新。\n三山想像陈黄学，五马归来各素贫。",
        "dynasty": "宋",
        "collection_info": null
    },
    {
        "title": "借章泉翁韵回斋",
        "author": "韩淲",
        "content": "狂澜正倒筑新斋，回我家声属雅怀。\n想到渊源深彻底，窥从涯涘溜浮阶。\n舜文正道须身见，佛老他岐定力排。\n今古沈浮几多少，滔滔应不与之偕。",
        "dynasty": "宋",
        "collection_info": null
    },
    {
        "title": "次韵次公",
        "author": "韩淲",
        "content": "梅花腊后与春前，爆竹声中更恍然。\n来往南山惊渐老，唱酬东郭信能贤。\n风流往事高情外，雅淡新知醉眼边。\n尽日论文君慷慨，因时写物我缠绵。",
        "dynasty": "宋",
        "collection_info": null
    },
    {
        "title": "赵倅再赋又次韵答",
        "author": "韩淲",
        "content": "閒却身心堕一偏，从渠佳月更凉天。\n每思君子宜看竹，设道宜男谁戴萱。\n寂寂故乡通德里，悠悠往行孝廉船。\n江南过夏多梅雨，赋就郊居空放言。",
        "dynasty": "宋",
        "collection_info": null
    },
    {
        "title": "次公和韵再赋答之",
        "author": "韩淲",
        "content": "雨烟埋却面前山，怅望高吟祇自看。\n既以酒壶相暖热，更因墨帖破荒寒。\n谁家篱落梅千点，到处园林竹数竿。\n不是故人心事在，也随尘虑失幽欢。",
        "dynasty": "宋",
        "collection_info": null
    },
    {
        "title": "答行甫",
        "author": "韩淲",
        "content": "检点归装有句无，一楼晴日照阶除。\n提瓶洗盏犹堪醉，破研摇毫亦可书。\n江水东流挟湖海，家山西上接匡庐。\n轩然握手春风裏，刎颈从来笑耳余。",
        "dynasty": "宋",
        "collection_info": null
    },
    {
        "title": "次韵蒋县尉",
        "author": "韩淲",
        "content": "霜风岁暮正深幽，喜见才华誉甚休。\n古者重交多管鲍，今之能赋少应刘。\n枯荣到底俱尘网，起灭由来付海沤。\n拨尽寒炉既相觅，恨无肥马共轻裘。",
        "dynasty": "宋",
        "collection_info": null
    },
    {
        "title": "次韵巩帑辖",
        "author": "韩淲",
        "content": "省事遥知多杜门，拥炉寻睡定温温。\n年来尚喜常同赋，日近还当不復言。\n畧去便回须管学，可行时止是丘园。\n雪寒江浅潮头小，舟到泉溪春已暄。",
        "dynasty": "宋",
        "collection_info": null
    },
    {
        "title": "次韵伯皋至日",
        "author": "韩淲",
        "content": "眼中林密更山深，昧昧从前直至今。\n且与儿童夸好节，岂无交友话閒心。\n繁霜似雪空疑画，尽日移时肯废吟。\n欢喜有诗余半隠，遍游朝市却山林。",
        "dynasty": "宋",
        "collection_info": null
    },
    {
        "title": "昌甫诗叙同僚以皆为南岳监也昌甫秩满又重请于庙堂矣次韵少笃仕契",
        "author": "韩淲",
        "content": "诗寄同僚意有余，清朝犹有此差除。\n悠悠道室仍祠庙，衮衮金坡尽石渠。\n会弁假饶方寸地，折铛消得斗升储。\n要之因任荣堂帖，员外空餐独愧予。",
        "dynasty": "宋",
        "collection_info": null
    },
    {
        "title": "又次赵倅五日即事韵",
        "author": "韩淲",
        "content": "水断浮梁地愈偏，山人不记艾花天。\n深林碍屋犹多竹，积翠满庭无復萱。\n蒸溽既难寻笔砚，荒凉岂易饮觥船。\n不因别乘离骚句，那得斯时有是言。",
        "dynasty": "宋",
        "collection_info": null
    },
    {
        "title": "次韵贵池兄见寄",
        "author": "韩淲",
        "content": "违离伯氏五年矣，又得春风一纸书。\n老去光阴非旧比，閒中滋味是真如。\n鸣琴且喜身无恙，着句遥知兴有余。\n梦遶齐山堤上路，万花飞树绿扶疎。",
        "dynasty": "宋",
        "collection_info": null
    },
    {
        "title": "赴贵池临别呈景清兄",
        "author": "韩淲",
        "content": "试吏齐山敢作难，相看风雪去途殚。\n客情已觉自无绪，子职不知谁问安。\n亲老岂禁成远别，我思只合且团栾。\n三年愿得各强健，赢得归来满室欢。",
        "dynasty": "宋",
        "collection_info": null
    },
    {
        "title": "岁暮和韵甚思昌甫兄",
        "author": "韩淲",
        "content": "风雨空山可奈何，门前寒港水增波。\n君多亲戚定欢宴，我乏从游徒浩歌。\n岁晚一身知又老，年来三友仅相过。\n章泉超在百里外，应自打乖安乐窝。",
        "dynasty": "宋",
        "collection_info": null
    },
    {
        "title": "次韵伯皋见别",
        "author": "韩淲",
        "content": "半世交游独有君，春风桃李满溪濆。\n数杯别酒同舟去，一种离情两路分。\n从昔早衰陶靖节，只今多病沈休文。\n浮名绊此身何用，醉眼晴空霭霭云。",
        "dynasty": "宋",
        "collection_info": null
    },
    {
        "title": "次韵晁元默和李季章参政长句因寄呈李参  其一",
        "author": "韩淲",
        "content": "雅怀何地不为春，弭节临川亦载欣。\n万事悠悠俱昨梦，一身落落掩前闻。\n山焚玉石何难辨，水杂淄渑未易分。\n喜见故家新筑就，试看灵谷赋烟云。",
        "dynasty": "宋",
        "collection_info": null
    },
    {
        "title": "次韵晁元默和李季章参政长句因寄呈李参  其二",
        "author": "韩淲",
        "content": "髣髴风流转小车，洛中情味尚谁家。\n江湖水满无飞鴈，城郭春深有乱鸦。\n且自山间更林下，从渠地角是天涯。\n不因胜事那能此，一色红红白白花。",
        "dynasty": "宋",
        "collection_info": null
    },
    {
        "title": "昌甫有诗琴士云得之黄子厚盖考亭坐中客也因入章泉同出城解后和韵",
        "author": "韩淲",
        "content": "青春深处见挥絃，吟到情时恨更牵。\n旧话相逢真梦尔，故人独觉倍依然。\n谷城大雅空三嘆，云谷斯文已百年。\n珍重散庵因一笑，鬓丝禅榻羡同眠。",
        "dynasty": "宋",
        "collection_info": null
    },
    {
        "title": "昌甫谢徐倅行县因到山中次韵呈徐",
        "author": "韩淲",
        "content": "章水泉头春雨晴，寻幽都骑眼须明。\n固知地胜因人重，要是村深少客行。\n饮散轩窗虽寂寞，归余草树亦敷荣。\n清风洗尽尘间俗，忻慕谁云只晏婴。",
        "dynasty": "宋",
        "collection_info": null
    },
    {
        "title": "元日次韵绍之",
        "author": "韩淲",
        "content": "相从湖海逢元日，且与清吟作好春。\n病起喜能閒散步，客中翻得静怡神。\n寒侵是处梅枝晚，雪洗四边山色真。\n信道吾生有余味，一瓢归去久甘贫。",
        "dynasty": "宋",
        "collection_info": null
    },
    {
        "title": "次韵昌甫寒食  其一",
        "author": "韩淲",
        "content": "岁岁春深上冢时，担头挑酒纸钱垂。\n横铺嫩草松间出，乱点繁花水面吹。\n扶幼不知今潦倒，悼亡应嘆昔追随。\n夕阳雨后归来路，杜宇声频落燕泥。",
        "dynasty": "宋",
        "collection_info": null
    },
    {
        "title": "次韵昌甫寒食  其二",
        "author": "韩淲",
        "content": "三年寒食在天涯，老觉心情不为花。\n细雨随风初语燕，乱云藏日欲归鸦。\n无才圣世空狂望，有命王城莫苦嗟。\n南北两山青草徧，故园疑并野人家。",
        "dynasty": "宋",
        "collection_info": null
    },
    {
        "title": "次韵昌甫寒食  其三",
        "author": "韩淲",
        "content": "寒食同为异乡客，欲寻杯酒话花时。\n岂无它可倾三盏，那有閒能把一枝。\n衮衮市朝徒势隔，荒荒湖海付心知。\n牡丹天气金笺在，华髮居头且送诗。",
        "dynasty": "宋",
        "collection_info": null
    },
    {
        "title": "次韵上饶见怀苍筤",
        "author": "韩淲",
        "content": "风流天上张公子，又得清樽聚一堂。\n眇眇高人怀栗里，悠悠佳梦付巫阳。\n休论明月黄花曲，共约春时曲水觞。\n小醉醒来我何有，荒亭秋竹漫苍筤。",
        "dynasty": "宋",
        "collection_info": null
    },
    {
        "title": "比年秩满言归以四季木犀瑞香二花赠徐和卿再来调官和卿有作因次韵",
        "author": "韩淲",
        "content": "年时我亦治行装，曾寄閒葩两种香。\n一别人犹得相见，再来花更不能忘。\n春风披拂依依紫，秋露凄迷冉冉黄。\n深巷逍遥昔居此，骚吟先后味何长。",
        "dynasty": "宋",
        "collection_info": null
    },
    {
        "title": "次韵子似同过九峰因游中团",
        "author": "韩淲",
        "content": "君游城市却山林，与我秋晴一日行。\n来坐村庵天欲暮，归从野寺月还明。\n时寻小榼倾残酒，更觅寒花嗅落英。\n此意相从信无几，绝怜风度各诗成。",
        "dynasty": "宋",
        "collection_info": null
    },
    {
        "title": "赵倅同守作太乙醮祷雨次其韵",
        "author": "韩淲",
        "content": "云车在望已多阴，想见东皇识此心。\n城阙步虚环佩冷，田庐望岁桔槹深。\n天高地下羣龙起，雷动风行万马骎。\n午夜宝章昭格处，愿言三日便为霖。",
        "dynasty": "宋",
        "collection_info": null
    },
    {
        "title": "初十日婺源得雨呈郑宰",
        "author": "韩淲",
        "content": "蚕麦登时天气晴，农田水利復关情。\n纔看令尹灵祠祷，喜见闾阎甘雨倾。\n宣境飞蝗犹猛虎，淮壖小丑致饥氓。\n经从治国吾何幸，一枕新凉更解酲。",
        "dynasty": "宋",
        "collection_info": null
    },
    {
        "title": "次韵犁春",
        "author": "韩淲",
        "content": "世间何处不埃尘，百巧争如付一真。\n固蒂深根元属我，随波逐浪也由人。\n狂风骤雨时常有，野草闲花日逐新。\n安得雪堂老居士，同歌江上一犁春。",
        "dynasty": "宋",
        "collection_info": null
    },
    {
        "title": "舒彦升寄东阜诗次韵",
        "author": "韩淲",
        "content": "朔风吹起雪成团，东阜知谁可岁寒。\n饭了行吟应杖屦，客来因酒置杯盘。\n弹冠结绶人皆易，问舍求田我亦难。\n安得相从话畴昔，但寻幽事博轻安。",
        "dynasty": "宋",
        "collection_info": null
    },
    {
        "title": "赵履道有诗因和韵",
        "author": "韩淲",
        "content": "惜此郊原一日春，高山山下葛溪滨。\n声传远树知樵斧，影落横波识钓轮。\n步稳折花空到眼，兴阑啼鸟更藏身。\n与君扶路乘残酒，清夜醒来梦亦新。",
        "dynasty": "宋",
        "collection_info": null
    },
    {
        "title": "和昌甫寄衡州赵推官韵",
        "author": "韩淲",
        "content": "遥遥石鼓是衡阳，想见山长水更长。\n世道只知天广大，文章徒与日争光。\n飘零交友难重数，偪塞閒愁懒寄将。\n谁復泛莲依簜节，好扶时运际明昌。",
        "dynasty": "宋",
        "collection_info": null
    },
    {
        "title": "和校官韵",
        "author": "韩淲",
        "content": "登山临水本何为，又近橙黄橘绿时。\n固是秋来多兴尔，岂非月上一中之。\n卧碑野处台前字，断壁山民阁上诗。\n今古风流要人物，可容吟啸不伸眉。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其一",
        "author": "韩淲",
        "content": "秋风还起白云吹，草木悲哉亦变衰。\n但觉干坤閒外阔，未应日月闹中迟。\n丰凶处处思逢岁，穷达人人欲偶时。\n何似村居诗遣兴，柴门野老岸前篱。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其二",
        "author": "韩淲",
        "content": "吾庐秋树正萧疎，且尔依山带郭居。\n愁与世违空泥饮，苦无诗和也抄书。\n意行谩曳双穿履，身懒常摇一败舆。\n此外并皆閒骨董，几曾妄想待何如。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其三",
        "author": "韩淲",
        "content": "争名争利路应填，幽步须容我折旋。\n一种空门心了义，八般奇语坐忘篇。\n秋来野菊开金餠，春去閒花落翠钿。\n扫尽喧卑稀客到，只闻猿鹤地尤偏。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其四",
        "author": "韩淲",
        "content": "往来西舍復东邻，风约微岚雨敛尘。\n尽说世间多显者，岂知山裏少閒人。\n路逢僧道非无累，家近渔樵定可亲。\n贫贱难居贵难守，任其商利与言缗。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其五",
        "author": "韩淲",
        "content": "儒人从昔价连城，籍籍纷纷可浪评。\n力政既经秦六国，陈言多笑鲁诸生。\n怨缠楚些情何极，秋绝商歌意未明。\n村晚忽惊黄叶坠，又当寻取白鸥盟。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其六",
        "author": "韩淲",
        "content": "牵牛花压小垣墙，落水澄江更草堂。\n北客任天为世界，南游何地不家乡。\n一官漫有萧朱绶，百计浑无陆贾装。\n案上堆书真可老，细哦清白洗肝肠。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其七",
        "author": "韩淲",
        "content": "壮心空使鬓先华，寂寂霜前水见沙。\n功尽醉乡元命世，名书文府且成家。\n越裳未可轻秦缶，羌笛何知咽塞笳。\n老觉悲秋甚无谓，是非愚智不须嗟。",
        "dynasty": "宋",
        "collection_info": null
    },
    {
        "title": "尹谏议秋怀昌甫以其韵赋之因亦和焉  其八",
        "author": "韩淲",
        "content": "冷淡秋光画不成，闲身赢得醉而醒。\n水声自与月俱白，山势常知云更青。\n广大高明人孰辩，艰难险阻世曾经。\n着书固以穷愁后，陶冶多应出性灵。",
        "dynasty": "宋",
        "collection_info": null
    },
    {
        "title": "和民瞻所寄",
        "author": "韩淲",
        "content": "老觉从游易寂寥，梦思江海耿寒宵。\n元来冉冉干坤裏，大抵悠悠岁月飘。\n南北一峰高可仰，东西二馆隠谁招。\n园居好在带湖水，冰雪春须积渐消。",
        "dynasty": "宋",
        "collection_info": null
    },
    {
        "title": "昌甫同过竹院和其韵",
        "author": "韩淲",
        "content": "北客相从能几家，故庐谁復话京华。\n君因父母思仍赋，我亦婣㜕怅不譁。\n竹院风烟元有地，玉溪人物岂无涯。\n同来大半多先契，冻雨吹寒湿岸沙。",
        "dynasty": "宋",
        "collection_info": null
    },
    {
        "title": "和昌甫韵",
        "author": "韩淲",
        "content": "云松雪竹野梅南，敢谓岁寒之友三。\n难弟难兄更佳句，閒人閒客漫游谈。\n朅来城郭如缘会，依旧山林属饱参。\n我已行缠打包笠，故家文物待重探。",
        "dynasty": "宋",
        "collection_info": null
    },
    {
        "title": "和昌甫见寄",
        "author": "韩淲",
        "content": "岁晚溪南见旧游，归舆常恨莫能留。\n不堪别去人还远，犹幸诗来路匪修。\n野外梅生花气动，门前冰拆水声流。\n相思清梦章泉上，尽道才名光更优。",
        "dynasty": "宋",
        "collection_info": null
    },
    {
        "title": "和周次公韵",
        "author": "韩淲",
        "content": "籍籍春山德养尊，风行水上自成文。\n饱谙世故时高枕，强对交情日置樽。\n健句如君宁有谓，和篇于我愧无闻。\n敢言暑退秋生后，静夜来敲月下门。",
        "dynasty": "宋",
        "collection_info": null
    },
    {
        "title": "和韵",
        "author": "韩淲",
        "content": "老怀相别易依依，世变纷然是与非。\n纵得斗升聊復尔，便能尺寸竟何归。\n涧横流水桃花过，路遶他山柳絮飞。\n莫嘆征车我奔走，京尘应不到幽扉。",
        "dynasty": "宋",
        "collection_info": null
    },
    {
        "title": "次韵昌甫送周正子入太学",
        "author": "韩淲",
        "content": "西风邂逅清扬婉，三叹章泉满纸诗。\n取友此时宜自信，决科他日未为迟。\n贤关礼乐当深考，世路风波不用知。\n我亦飘零玉溪住，乡评相与见于斯。",
        "dynasty": "宋",
        "collection_info": null
    },
    {
        "title": "和答施教授",
        "author": "韩淲",
        "content": "冷斋着我巽庵主，惜取禅心与法身。\n赢得閒官弄文字，岂容余事乱吾真。\n永嘉见说多前辈，归去要知必有邻。\n野客灵山相邂逅，他年拈起话还新。",
        "dynasty": "宋",
        "collection_info": null
    },
    {
        "title": "周六春伯教授四明",
        "author": "韩淲",
        "content": "簿正麻姑已十年，四明分教合腾骞。\n如其推毂须臾尔，便以乘轩岂偶然。\n金马玉堂非一士，蓬莱藏室尽羣仙。\n儒人本是经纶学，少试羲皇所画编。",
        "dynasty": "宋",
        "collection_info": null
    },
    {
        "title": "廿二日施教授父生朝又有子入佛",
        "author": "韩淲",
        "content": "贤关有子上云梯，更着谈空说妙儿。\n窦十郎于今可庆，庞居士在古为奇。\n双全福寿人皆仰，三昧熏修我独知。\n春日千花记初度，玉溪閒客为声诗。",
        "dynasty": "宋",
        "collection_info": null
    },
    {
        "title": "次韵推官东楼见怀",
        "author": "韩淲",
        "content": "谁把新诗满纸来，登临于我谓何哉。\n地偏亦有閒情在，人老宁无笑口开。\n溪山兴寄留诗眼，宾主风流落酒杯。\n昨夜秋声已摇荡，月明中夜只徘徊。",
        "dynasty": "宋",
        "collection_info": null
    },
    {
        "title": "次韵昌甫九峰庵所寄",
        "author": "韩淲",
        "content": "庵院谁人车马来，草生泥路石生苔。\n冢边只有千章木，山外宁无一点埃。\n先友到时多感慨，孤儿知后转悲摧。\n读诗何忍赓酬去，夜月吹凉曲岸隈。",
        "dynasty": "宋",
        "collection_info": null
    },
    {
        "title": "和黄靖州适轩韵",
        "author": "韩淲",
        "content": "山中轩槛几经秋，谁得如公肯自由。\n既把旌旄开两镇，且因香火奉真游。\n消磨景色棋成趣，排遣功名醉不忧。\n此话尽教儿辈觉，人生凡事岂难求。",
        "dynasty": "宋",
        "collection_info": null
    },
    {
        "title": "次韵德久怀玉山诗友",
        "author": "韩淲",
        "content": "浙东山水几多山，公在家山定自闲。\n白髮肯抛诗卷外，清愁须着酒杯间。\n岂无兴寄穷登览，犹有心情记往还。\n此道今人弃如土，翻疑逸驾未容扳。",
        "dynasty": "宋",
        "collection_info": null
    },
    {
        "title": "和韵沙坑",
        "author": "韩淲",
        "content": "交游閒处可忘年，寒日江村西稻田。\n城郭喜离墟市外，人家犹在石岩边。\n诗翁言句非嗟若，墨客心情岂舍旃。\n我亦沙坑旧酬唱，掩关空抱白云眠。",
        "dynasty": "宋",
        "collection_info": null
    },
    {
        "title": "次韵巩仲至登楼见怀",
        "author": "韩淲",
        "content": "东望悠悠我所思，老当益壮尚知期。\n极知后会相思日，应话前因欲别时。\n往事是谁人去住，浮荣徒自位高卑。\n仲宣楼上春风裏，只好疎帘看弈棋。",
        "dynasty": "宋",
        "collection_info": null
    },
    {
        "title": "至日夜坐怀伯皋",
        "author": "韩淲",
        "content": "故人何在在干封，想见书灯焰吐虹。\n节物正随云物转，君心应与我心同。\n梅花未有水边蕊，枫叶已无山外丛。\n何日持杯相劳苦，夜长霜重听鸣鸿。",
        "dynasty": "宋",
        "collection_info": null
    },
    {
        "title": "有怀尹贤良玉山旧居",
        "author": "韩淲",
        "content": "方斋元在玉山深，六月都无暑气侵。\n一县閒人都不见，四方贤者始来寻。\n烟岚处处多真意，钟磬时时起梵音。\n既出城南过朝露，云仍留得是书琴。",
        "dynasty": "宋",
        "collection_info": null
    },
    {
        "title": "有怀昌甫兄弟",
        "author": "韩淲",
        "content": "篱雨檐风落井梧，山幽时復见樵苏。\n近秋依约能鸣鴈，长夏无过暂止乌。\n新麵已多犹可餠，旧醅将少欲何酤。\n章泉二老瑞峰远，怅仰空成耳热呼。",
        "dynasty": "宋",
        "collection_info": null
    },
    {
        "title": "因赵十有怀正字兄弟",
        "author": "韩淲",
        "content": "余杭岳麓春还夏，只这心情各自知。\n衮衮官居随俗日，遥遥田里独醒时。\n州麾事业终何说，使节光华任有为。\n我老玉溪溪上住，醉迷风絮一吟之。",
        "dynasty": "宋",
        "collection_info": null
    },
    {
        "title": "有怀",
        "author": "韩淲",
        "content": "相从樵隠对秋风，云气遥连沧海东。\n浮世从前多去马，空山依旧少来鸿。\n水生处处雨初足，稻熟家家饭不穷。\n我亦醉翁门下士，閒中惟觉句难工。",
        "dynasty": "宋",
        "collection_info": null
    },
    {
        "title": "感兴",
        "author": "韩淲",
        "content": "天时人事两相催，雨浥熏风上绿槐。\n忧乐易从忙裏过，荣枯空自老边来。\n寻枝带叶终无得，放浪随波岂有才。\n信道吾庐吾亦爱，溪山缭绕照崔嵬。",
        "dynasty": "宋",
        "collection_info": null
    },
    {
        "title": "秋日感兴",
        "author": "韩淲",
        "content": "江湖吹鴈一声秋，便合如人酒拍浮。\n南渡百年无旧事，中原积代有前修。\n竞传家国恢疆土，必定公卿运策谋。\n野处何尝知理乱，谈边遮莫话边愁。",
        "dynasty": "宋",
        "collection_info": null
    },
    {
        "title": "岁晚感兴",
        "author": "韩淲",
        "content": "岁晚天寒山水乡，团蒲曲几在书房。\n竹炉旋拨松花火，石鼎閒拈柏子香。\n吟就有时闻夜雪，睡余乘早负朝阳。\n呼儿瓶粟今多少，且典青衫沽酒浆。",
        "dynasty": "宋",
        "collection_info": null
    },
    {
        "title": "危坐",
        "author": "韩淲",
        "content": "行藏何事老相侵，流水高山自古今。\n强把诗书连夜读，唤回灯火十年心。\n人间富贵非难有，圣处工夫索愈深。\n不觉雨声吹入耳，秋风窗下一沉吟。",
        "dynasty": "宋",
        "collection_info": null
    },
    {
        "title": "偶兴",
        "author": "韩淲",
        "content": "绿树啼鶑春已阑，杜鹃声裏最绵蛮。\n繁阴有路归幽处，长日无人到俗间。\n茶信为僧时过水，诗魔因客又登山。\n薄衣轻体风吹面，神观初明气自还。",
        "dynasty": "宋",
        "collection_info": null
    },
    {
        "title": "述意",
        "author": "韩淲",
        "content": "不学神仙不问禅，此心收处亦安然。\n春风桃李閒行乐，夜月林泉常未眠。\n有客杯盘犹草草，无人杖履更翩翩。\n门前地僻红尘远，赢得虚閒近简编。",
        "dynasty": "宋",
        "collection_info": null
    },
    {
        "title": "斥归",
        "author": "韩淲",
        "content": "一斥归来上野航，老无羁绊试斟量。\n诗囊纵在那能赋，酒盏何嫌且细尝。\n点检丘园理花草，咨询里社见蚕桑。\n玉为山底冰溪水，鱼鸟飞潜意更长。",
        "dynasty": "宋",
        "collection_info": null
    },
    {
        "title": "雨中睡起稍晏",
        "author": "韩淲",
        "content": "睡贪凉雨失窗明，坐起萧然笑我生。\n故旧几何论岁晚，僮奴只待得秋晴。\n蹊间井臼草多没，岸底沟池水易盈。\n閒不厌多宁厌病，卧时谁復更关情。",
        "dynasty": "宋",
        "collection_info": null
    },
    {
        "title": "春思",
        "author": "韩淲",
        "content": "春向深时花未多，柳浓桃淡欲如何。\n篱根山雪风犹力，屋角林霜日欠和。\n徒有爱闲常自惜，岂无好事略相过。\n得朋便若开心眼，芳绿韶红两荡摩。",
        "dynasty": "宋",
        "collection_info": null
    },
    {
        "title": "春怀",
        "author": "韩淲",
        "content": "寂寂春风送落花，芊绵芳草徧天涯。\n数声飞鸟閒亭馆，几箇轻鸥泊浪沙。\n望断小溪流不尽，步寻幽谷路还赊。\n一巾华髮吾何赋，肯与浮荣定等差。",
        "dynasty": "宋",
        "collection_info": null
    },
    {
        "title": "秋怀",
        "author": "韩淲",
        "content": "漠漠轻阴楼上头，老来心绪不关秋。\n相看鸿影檐前过，转觉蛩吟砌下幽。\n尽以诗囊供写兴，少将酒盏与浇愁。\n急风又堕萧萧叶，天淡水云无数浮。",
        "dynasty": "宋",
        "collection_info": null
    },
    {
        "title": "偶成",
        "author": "韩淲",
        "content": "老身何计可飞腾，收敛精神过此生。\n耿耿自温诚自遣，栖栖无乃类无成。\n湖山放浪惭真隠，朝市低回亦强荣。\n随分官曹了饥渴，小楼听雨晚风清。",
        "dynasty": "宋",
        "collection_info": null
    },
    {
        "title": "勿向",
        "author": "韩淲",
        "content": "勿向閒中懒却身，自家志意要精明。\n书来眼下休粗看，事过手时多错行。\n血气易令人喜惧，功名徒使我衰荣。\n青山绿水虽潇洒，莫被清虚误一生。",
        "dynasty": "宋",
        "collection_info": null
    },
    {
        "title": "杂诗",
        "author": "韩淲",
        "content": "富贵荣华总未经，此身虽老意何惊。\n日梳白髮凭轩笑，时照苍颜傍水行。\n局束一家儿女态，凋零四海友朋情。\n烛摇醉眼梅花白，香动夜窗吹雨声。",
        "dynasty": "宋",
        "collection_info": null
    },
    {
        "title": "孙期牧豕",
        "author": "韩淲",
        "content": "祝鸡牧豕其非误，逐鹿屠龙也是閒。\n用破心时无活路，得全身处有名山。\n洪纤高下皆徼幸，终始乘除每好还。\n一任凤歌仍豹隠，多应蚁梦与蜗蛮。",
        "dynasty": "宋",
        "collection_info": null
    },
    {
        "title": "赵推寄朱氏楚辞",
        "author": "韩淲",
        "content": "迴鴈峰前寄楚辞，古时人语已如斯。\n少翔幕下宁天定，近入台中信已知。\n连帅朱今当共学，故侯刘昔尚谁思。\n春来草满南池水，何日熏兮又屈巵。",
        "dynasty": "宋",
        "collection_info": null
    },
    {
        "title": "坡翁",
        "author": "韩淲",
        "content": "鷄豚社酒属东坡，秋到黄州奈若何。\n主圣自应无所损，时清到了不能磨。\n后来海上归犹在，今则文忠谥孰过。\n三嘆志林真不朽，儿童楚语任吴歌。",
        "dynasty": "宋",
        "collection_info": null
    },
    {
        "title": "读徐湖雪句",
        "author": "韩淲",
        "content": "坐看何如更步行，草低叶滑小桥平。\n沾泥不作凡心浊，积水浑疑仙骨轻。\n云逼晓园几欲雨，烟开晚寺却嫌晴。\n一溪遶我山前去，未信溪山有我情。",
        "dynasty": "宋",
        "collection_info": null
    },
    {
        "title": "今年数日雪连年所少也",
        "author": "韩淲",
        "content": "两年无雪今年雪，山积溪浮壠復横。\n消尽尘埃犹畏俗，酿成雅洁仅能清。\n烟绵细麦添生意，风飐枯梅更有情。\n蔌蔌声中见疏密，近多昏暗远如明。",
        "dynasty": "宋",
        "collection_info": null
    },
    {
        "title": "刘克庄潜夫诗编",
        "author": "韩淲",
        "content": "等闲温李相游戏，有底应刘独怒嗔。\n雅调纵教胜俗调，古人疑不似今人。\n时閒作吏元非达，官满归乡必是贫。\n既往岩居惟野处，由来泽畔则江滨。",
        "dynasty": "宋",
        "collection_info": null
    },
    {
        "title": "宋提刑少卿诗藁喜自其曾孙传写",
        "author": "韩淲",
        "content": "分明山隠是诗家，零落残编久易赊。\n忽见子孙能缮录，敢言人士得谁夸。\n衣冠祖业多流品，文雅儒风有等差。\n细读一篇寻一句，余芳宁不擅词华。",
        "dynasty": "宋",
        "collection_info": null
    },
    {
        "title": "周子静示诗卷  其一",
        "author": "韩淲",
        "content": "湖山风雨烟霏处，莲叶翻翻百顷宽。\n我已尘埃无可写，谁将诗卷对之看。\n蓬莱地近初抟翮，阊阖门开更整冠。\n此段情怀久寥阔，沉吟犹为洗悲酸。",
        "dynasty": "宋",
        "collection_info": null
    },
    {
        "title": "周子静示诗卷  其二",
        "author": "韩淲",
        "content": "陆羽泉头忻考德，林逋湖面得敦诗。\n交情未觉非前日，雅道那知又一时。\n逼塞古今空上下，凄凉人物易推移。\n申言保社吾何敢，但惜中含屈宋姿。",
        "dynasty": "宋",
        "collection_info": null
    },
    {
        "title": "赵推官诗卷昌甫数称许之",
        "author": "韩淲",
        "content": "句句芳华字字香，章泉巨擘意深长。\n为渠力挽抉云汉，与众争光扫粃糠。\n每以成章能脍炙，孰于行卷敢权量。\n南池自是风流地，波撼水村荷气凉。",
        "dynasty": "宋",
        "collection_info": null
    },
    {
        "title": "题桥南书院图卷",
        "author": "韩淲",
        "content": "几年来往柯山下，合到桥南书院中。\n邂逅立谈知地胜，从容抵掌见诗穷。\n心情信自一廛足，眼力从他万马空。\n煮茗烧香了吾事，试听滩濑落秋鸿。",
        "dynasty": "宋",
        "collection_info": null
    },
    {
        "title": "杨秘监江东集",
        "author": "韩淲",
        "content": "江东集裏好清诗，未看争知看便知。\n句句多般都有格，篇篇出众不趋时。\n包藏许大冰霜骨，撘带些儿锦绣皮。\n却被铁钱赶归去，诚斋老子也便宜。",
        "dynasty": "宋",
        "collection_info": null
    },
    {
        "title": "题昌甫所得陆待制手书次韵昌甫之题句",
        "author": "韩淲",
        "content": "放翁遗墨几何年，云遶秋山月满川。\n摸索空惊久零落，追思犹恨少留连。\n贞元人事诚如梦，正始文风信若仙。\n江海凄凉易陈迹，山阴茅宇贺家船。",
        "dynasty": "宋",
        "collection_info": null
    },
    {
        "title": "题鱼计编后",
        "author": "韩淲",
        "content": "积水閒题鱼计名，一亭元自野而清。\n几年来往疑无谓，举世行藏定不惊。\n郑圃赋留南渡久，瓢泉曲到老来平。\n诗编多少临渊兴，徒得旁观句眼明。",
        "dynasty": "宋",
        "collection_info": null
    },
    {
        "title": "昔先公欲刊白苹集今教授刊之",
        "author": "韩淲",
        "content": "吴兴好在白苹洲，先友云亡不那愁。\n空对遗编想容止，休论往事记从游。\n吾翁甚欲流传远，贱子常疑埋没休。\n赢得虚名付残断，风流终古藉西畴。",
        "dynasty": "宋",
        "collection_info": null
    },
    {
        "title": "来子仪监庙见假诗藁",
        "author": "韩淲",
        "content": "伏波老气肯消除，磊块撑肠万卷书。\n愤世疾邪吟讽裏，伤心思古笑谈余。\n一轩漫占琳宫静，四壁空悬客舍虚。\n隠隠龙光射牛斗，东湖烟浪遶吾庐。",
        "dynasty": "宋",
        "collection_info": null
    },
    {
        "title": "从王仲可求近诗",
        "author": "韩淲",
        "content": "推门喜见王摩诘，种树栽花兴寄中。\n一旦青衫遽如许，几年黄卷亦书功。\n人间文物惊无有，天与诗名定不同。\n乞取成编山裏去，坐堆残叶读清风。",
        "dynasty": "宋",
        "collection_info": null
    },
    {
        "title": "永嘉林氏集云庵索诗",
        "author": "韩淲",
        "content": "太半交清曾着句，独余师道更铭碑。\n海山磅礴知何处，人物联翩信一时。\n以似诗书端可尚，允怀今古不堪悲。\n百年所种皆先德，宰木云庵过者思。",
        "dynasty": "宋",
        "collection_info": null
    },
    {
        "title": "艳歌行",
        "author": "韩淲",
        "content": "翠幕朱帘苏小家，浓熏兰麝竞奢华。\n繁絃度曲柱争雁，媚脸持杯眉拂鸦。\n锦帐春余情未极，宝钗分处梦无涯。\n红楼何在香尘合，恨不都将命乞花。",
        "dynasty": "宋",
        "collection_info": null
    },
    {
        "title": "昌甫寄近诗一卷",
        "author": "韩淲",
        "content": "诗情閒雅笔舒明，吟到平时字亦成。\n老不厌山怀玉秀，静宜流水章泉声。\n殷勤题寄情何过，展转看来眼自惊。\n一任人间无此作，近闻巩至得同盟。",
        "dynasty": "宋",
        "collection_info": null
    },
    {
        "title": "诗逢",
        "author": "韩淲",
        "content": "诗逢恶境无一字，酒为可人须百杯。\n醉眼却愁天地窄，颓龄肯受岁华催。\n秋生远树吹红叶，雨过空庭满绿苔。\n饮罢从教黄鹄举，吟边宜看白鸥来。",
        "dynasty": "宋",
        "collection_info": null
    },
    {
        "title": "玉成叟书来索诗",
        "author": "韩淲",
        "content": "赣上书来寄近诗，经行已得蔡邕碑。\n老年文力能如此，壮日交游定可知。\n贾马以前须有作，应刘而下復推谁。\n冰霜满眼梅开未，想见翛然句益奇。",
        "dynasty": "宋",
        "collection_info": null
    },
    {
        "title": "风雨中诵潘邠老诗",
        "author": "韩淲",
        "content": "满城风雨近重阳，独上吴山看大江。\n老眼昏花忘远近，壮心轩豁任行藏。\n从来野色供吟兴，是处秋光合断肠。\n今古骚人乃如许，暮潮声捲入苍茫。",
        "dynasty": "宋",
        "collection_info": null
    },
    {
        "title": "江湖集钱塘刊近人诗",
        "author": "韩淲",
        "content": "才华未若一杯酒，行业尚贪千首诗。\n今贵几何名得志，古贫最底谓知时。\n雕残沈谢陶居首，披剥韦陈杜不卑。\n谁把中兴后收拾，自应江左久参差。",
        "dynasty": "宋",
        "collection_info": null
    },
    {
        "title": "黄子功示近诗一卷因思昔年湖上同林德久访铦朴翁之适石城明月鴈声中刘武子诗也子功诗有和武子句",
        "author": "韩淲",
        "content": "西湖南畔访诗僧，小艇浮游酒屡倾。\n犹是三人同眷眷，岂知一别各营营。\n有怀旧约空如梦，忽见新编復畅情。\n依约小山酬唱处，石城明月鴈声清。",
        "dynasty": "宋",
        "collection_info": null
    },
    {
        "title": "伯皋丈届七十寄诗庆之",
        "author": "韩淲",
        "content": "老来谁不惜光阴，世态消磨鹤髮深。\n化道喜经蘧瑗岁，遇文应动太公心。\n极思吟啸知如旧，且愿丰登得似今。\n闻道田园足强健，云山深处好书琴。",
        "dynasty": "宋",
        "collection_info": null
    },
    {
        "title": "上饶登科八人所识者四",
        "author": "韩淲",
        "content": "乡邦为作四贤诗，所识还知盛一时。\n高质静专还朴厚，熙心坚正却平夷。\n新尤胆略无回曲，适且才华不诡时。\n他日要当为国器，喜看虎榜大名垂。",
        "dynasty": "宋",
        "collection_info": null
    },
    {
        "title": "昌甫生日",
        "author": "韩淲",
        "content": "南枝今已十分开，天寿高人玉雪梅。\n不问冰霜惊岁晚，要看风月唤春来。\n镇常兄弟游山杖，间或交亲奉酒杯。\n忽到窗前花更好，暗香吹梦竹轩苔。",
        "dynasty": "宋",
        "collection_info": null
    },
    {
        "title": "赵十将入山避生日",
        "author": "韩淲",
        "content": "已御祥琴又一年，忍因初度醉宾筵。\n为君煮餠邀朋旧，容我寻诗话古先。\n信义自应如皎日，功名谁不上凌烟。\n宗盟祖业非他比，长夏相期玉水边。",
        "dynasty": "宋",
        "collection_info": null
    },
    {
        "title": "看士人应举",
        "author": "韩淲",
        "content": "六年不到秋场屋，懒散低回强自宽。\n本谓有缘居上第，可令无分作粗官。\n小来勇往痴心在，老去羞将冷眼看。\n笑杀杜陵纨袴句，只知多误是儒冠。",
        "dynasty": "宋",
        "collection_info": null
    },
    {
        "title": "访耿运干不值",
        "author": "韩淲",
        "content": "束结新楼挟带湖，月台凌厉雪晴初。\n主人不见望犹美，客子空归兴亦舒。\n支径草黄飞野鸟，露洲莎绿下舂鉏。\n梅梢过腊花争发，城裏分明物外居。",
        "dynasty": "宋",
        "collection_info": null
    },
    {
        "title": "二十一日治园成季过",
        "author": "韩淲",
        "content": "满地霜风吹晓色，荒寒犹有菊枝香。\n不知篱外舆篮入，正尔亭前扫叶忙。\n急取绳床坐夫密，旋寻酒琖引而长。\n老怀老眼老谁语，閒处閒人閒自伤。",
        "dynasty": "宋",
        "collection_info": null
    },
    {
        "title": "昌甫约过施仲益",
        "author": "韩淲",
        "content": "章泉常为诵清诗，今日山行又见之。\n新闢轩窗知雅玩，更拈书帖发佳思。\n杯深旨酒留连夜，炉拨寒灰领畧时。\n信道人间好甥舅，不妨酷似有襟期。",
        "dynasty": "宋",
        "collection_info": null
    },
    {
        "title": "巩仲至到浙江急往见之继而以诗来乞次韵",
        "author": "韩淲",
        "content": "相从我自慰无聊，物换星回又斗杓。\n近市少霜梅欲动，长沟无雨水全消。\n几年冠盖东南会，逐日舟帆上下潮。\n见说公来便寻觅，老怀何更得诗邀。",
        "dynasty": "宋",
        "collection_info": null
    },
    {
        "title": "过常山魏寺丞",
        "author": "韩淲",
        "content": "潇洒熏风佚老堂，溪山围遶水云乡。\n高怀不与凡情杂，胜槩全无时世忙。\n须信贞元朝士在，应怜元佑故家荒。\n余生来往奉谈麈，商略吟边饮最长。",
        "dynasty": "宋",
        "collection_info": null
    },
    {
        "title": "灯夕颇盛郡中相招不能往也",
        "author": "韩淲",
        "content": "满城歌舞事元宵，溪外苍山雪乍销。\n红日渐迟花信动，银蟾初上烛光摇。\n幽人自笑居空谷，游子从教往丽谯。\n一盏青灯对编简，旧欢如梦壮心凋。",
        "dynasty": "宋",
        "collection_info": null
    },
    {
        "title": "过傅骥院竹间",
        "author": "韩淲",
        "content": "竹深留客南山下，只许幽閒话晚凉。\n酒尽更须拚酩酊，诗来犹可共徜徉。\n无端薄俗从它转，有底浮华不自忙。\n意气如君天地在，床头书大且韬藏。",
        "dynasty": "宋",
        "collection_info": null
    },
    {
        "title": "欲过履道庵不果因以诗送餠饵",
        "author": "韩淲",
        "content": "乘晴欲过雨岩去，草木空疎霜后寒。\n老苦疮疡行又止，閒将餠饵问平安。\n夜炉挟册应三復，晓径舂禾可一餐。\n蕙帐藜床同梦寐，试回头作去年看。",
        "dynasty": "宋",
        "collection_info": null
    },
    {
        "title": "十九日过耿运干",
        "author": "韩淲",
        "content": "春风池馆水溶溶，杏浅梅深柳意浓。\n拄杖横皋穿麦壠，倾壶中沚见云峰。\n有来好事能同适，尽把閒吟不自供。\n莫道涧湖相去远，要惊心赏每难逢。",
        "dynasty": "宋",
        "collection_info": null
    },
    {
        "title": "寄耿运干",
        "author": "韩淲",
        "content": "霍庙湖深浙水边，雪村来往定翛然。\n熏风六月上塘路，得雨九秋东坝田。\n酒政应缘因禄仕，诗家拔俗在吟篇。\n翩翩银笔经年别，岩壑风流想后先。",
        "dynasty": "宋",
        "collection_info": null
    },
    {
        "title": "送耿运干当湖酒所",
        "author": "韩淲",
        "content": "一自西风散芰荷，殷勤风雪更婆娑。\n经年谁谓酒边少，此日我云林下多。\n才俊荣亲当折桂，时清禄仕且嘉禾。\n论交论契无余语，收入离筵入短歌。",
        "dynasty": "宋",
        "collection_info": null
    },
    {
        "title": "闻孟使君到子颜隠庐次韵余安叔所赋",
        "author": "韩淲",
        "content": "祝家山映一荒途，霜满晴空树色虚。\n太守去寻高士宅，比邻只道野人居。\n朱轮不碍檐前橘，白屋惟堆案上书。\n想见猿惊鹤飞走，袁安卧雪画堪如。",
        "dynasty": "宋",
        "collection_info": null
    },
    {
        "title": "王寺簿过山园",
        "author": "韩淲",
        "content": "小园纔放一枝梅，便有传呼别驾来。\n领略风光归草木，经行野路踏莓苔。\n人间襟韵须吟笔，花底风流入酒杯。\n公亦暂时相赏识，诏回天上肯重陪。",
        "dynasty": "宋",
        "collection_info": null
    },
    {
        "title": "昌甫约诸人茶山病不能往次韵其所赋",
        "author": "韩淲",
        "content": "幽人何许不怀贤，忍把清诗与世传。\n可惜吕曾祠宇地，独留香火寺僧缘。\n入林去踏山头月，裹茗来烹井底泉。\n病着偶辜城北约，尚吟余意得同焉。",
        "dynasty": "宋",
        "collection_info": null
    },
    {
        "title": "山中上巳宋六成甫见过留饮",
        "author": "韩淲",
        "content": "风光流转景常新，且乐林泉自在身。\n曲水流觞知上巳，落花啼鸟近残春。\n快倾座上一壶酒，莫染人间半点尘。\n兀兀篮舆好归去，路平微雨草如茵。",
        "dynasty": "宋",
        "collection_info": null
    },
    {
        "title": "铅山徐子融茅斋留饮次其韵",
        "author": "韩淲",
        "content": "茅山从此占西湖，须信高人德不孤。\n临水未能忘汝颍，爱山还肯羡匡庐。\n眼前孤劲竹尊者，世上浮名松大夫。\n浩气已充真乐地，宁论实相与虚无。",
        "dynasty": "宋",
        "collection_info": null
    },
    {
        "title": "尹一留饮次其韵",
        "author": "韩淲",
        "content": "冬来何意酒杯宽，旧话新愁转转难。\n落叶满城吹薄暮，浮波夹岸起清寒。\n方斋留客情无已，上郭归人兴若阑。\n天地之间是襟谊，淋浪赢得洗悲酸。",
        "dynasty": "宋",
        "collection_info": null
    },
    {
        "title": "曾广漕见过",
        "author": "韩淲",
        "content": "舟车亦过水村来，猿鸟无惊自不猜。\n化雨江西贵先觉，宣风广右属行台。\n诗书发冢人千里，桃李成蹊酒一杯。\n雪岸舣蓬春动处，寻诗野老亦清哉。",
        "dynasty": "宋",
        "collection_info": null
    },
    {
        "title": "次韵仲至至日相过",
        "author": "韩淲",
        "content": "微官谁復肯来过，名胜凋零已不多。\n忍为故人疎酒盏，漫将佳节付诗歌。\n闲情只道山林好，老态其如岁月何。\n静夜小楼相对久，盈编新语但摩挲。",
        "dynasty": "宋",
        "collection_info": null
    },
    {
        "title": "谭南恩见过",
        "author": "韩淲",
        "content": "正在山前看木犀，儿童惊报故人来。\n急扶藜杖过桥去，喜见朱轓作牧回。\n岭外山川多瘴疠，江南朝市有尘埃。\n经行又泥冰溪水，且折清香荐一杯。",
        "dynasty": "宋",
        "collection_info": null
    },
    {
        "title": "斯远入吴就春官试因相过偶成",
        "author": "韩淲",
        "content": "春风閒日小楼居，门外欢迎长者车。\n道旧祇如前日事，别来不觉近年余。\n烟花帝里宜同醉，杖屦湖山可自如。\n趁取好怀寻好句，人生何必爱吾庐。",
        "dynasty": "宋",
        "collection_info": null
    },
    {
        "title": "八月六日伯皋见过",
        "author": "韩淲",
        "content": "华髮秋来忽满梳，故人相见意何如。\n强亲杯酒欢无几，尚觉篇章兴有余。\n世事纷然随野马，吾生老矣信蘧庐。\n林间已下萧萧叶，雨过空山木影疎。",
        "dynasty": "宋",
        "collection_info": null
    },
    {
        "title": "昌甫携渭南诗见过",
        "author": "韩淲",
        "content": "长笛残星赵倚楼，吟边供断一生愁。\n渭南作尉诚微宦，江上逢人忆远游。\n风景不因今古异，琴樽宁与是非休。\n章泉传到涧泉上，凉意满天河影秋。",
        "dynasty": "宋",
        "collection_info": null
    },
    {
        "title": "张以道见过",
        "author": "韩淲",
        "content": "霜檐明日晓晴天，忽有骚人到眼边。\n煮餠漫留寻旧话，烹茶还得写新篇。\n旅怀但且官天地，世道全凭酒圣贤。\n回首山鸣钟暮起，水浮桥外耿墟烟。",
        "dynasty": "宋",
        "collection_info": null
    },
    {
        "title": "十二月初九日雪尹子潜来",
        "author": "韩淲",
        "content": "九峰庵上雪中眠，夜半寒枝落枕前。\n虚旷益知身老大，静深惟觉梦清圆。\n山围漠漠无通路，田缺幽幽有暗泉。\n雅志能来得同榻，雨岩人必为吟传。",
        "dynasty": "宋",
        "collection_info": null
    },
    {
        "title": "弋阳徐宰见过",
        "author": "韩淲",
        "content": "幽深终日冷清清，谁肯乘春过水行。\n杂踏轩车虽达宦，从容杯酒信豪英。\n静看声利身何绊，閒惜芳华意转倾。\n相对弦歌有余咏，苦遭风雨也宜晴。",
        "dynasty": "宋",
        "collection_info": null
    },
    {
        "title": "送赵余干宰允中",
        "author": "韩淲",
        "content": "梦寐湖山同雅集，溪篷还送宰余干。\n苍忙写句求诗律，邂逅持醪得笑欢。\n花事纤浓春又过，麦天清淡雨初干。\n琵琶洲畔絃歌地，一上乘风眼更宽。",
        "dynasty": "宋",
        "collection_info": null
    },
    {
        "title": "潘德久置酒柳洲小楼",
        "author": "韩淲",
        "content": "几年九日西湖酒，此际从公把菊花。\n酬唱不知留客舍，登临无奈得诗家。\n水舟又掠空潭浪，山屐经行两岸沙。\n白髮清尊乃如许，数株杨柳傍楼斜。",
        "dynasty": "宋",
        "collection_info": null
    },
    {
        "title": "初六日民瞻古梅下留饮",
        "author": "韩淲",
        "content": "眼到梅花便有诗，园居支径入疎篱。\n崔嵬自与人高古，烂熳谁知我笑嬉。\n烟湿远荒吟不尽，雨收幽隠醉为宜。\n新年陡觉新愁少，坐对南枝更北枝。",
        "dynasty": "宋",
        "collection_info": null
    },
    {
        "title": "过杨解元看古梅",
        "author": "韩淲",
        "content": "春风晴日草玄家，城北坡陀一径斜。\n远以云山供境界，静惟书籍是生涯。\n敲门忽有醉吟客，隔屋初无桃李花。\n夭矫龙蛇饶古意，孤芳真足对年华。",
        "dynasty": "宋",
        "collection_info": null
    },
    {
        "title": "亨中送梨枣",
        "author": "韩淲",
        "content": "年年梨枣寄西风，近喜豅岩一笑同。\n坐石弄筇泉汩没，望云搜句月朦胧。\n经时话着犹疑画，尽日来思又若空。\n珍重交情两相望，鹿门深处见庞公。",
        "dynasty": "宋",
        "collection_info": null
    },
    {
        "title": "雪后昌甫将归章泉斯远诸兄偕来留饮因咏林逋诗约同赋  其一",
        "author": "韩淲",
        "content": "风烟溪嘴转山腰，起觉清寒坐拥貂。\n林薄晓光吹蔌蔌，水流暮色下潇潇。\n相期胜士来推户，更想归人远度桥。\n会取试寻诗句写，还鸣高树许由瓢。",
        "dynasty": "宋",
        "collection_info": null
    },
    {
        "title": "雪后昌甫将归章泉斯远诸兄偕来留饮因咏林逋诗约同赋  其二",
        "author": "韩淲",
        "content": "年来閒得傲山林，肯怪连天雪作阴。\n苏武不眠身自健，袁安高卧兴何深。\n懒穿东郭先生履，细和西湖处士吟。\n无限目前今古意，岁华如许老骎骎。",
        "dynasty": "宋",
        "collection_info": null
    },
    {
        "title": "雪后昌甫将归章泉斯远诸兄偕来留饮因咏林逋诗约同赋  其三",
        "author": "韩淲",
        "content": "竹边松外最清新，烟敛风迴凈辟尘。\n江阔远分垂钓叟，山空时过采樵人。\n摩挲望眼寻幽径，抖擞闲身访近隣。\n三白会须能一饱，茗盂聊且寄吾真。",
        "dynasty": "宋",
        "collection_info": null
    },
    {
        "title": "诗谢文显兄弟载酒并简子畅二首  其一",
        "author": "韩淲",
        "content": "几椽牢落依僧住，二妙慇勤载酒来。\n名节似君真有道，交游着我定怜才。\n谭高屡激清风起，归近何嫌落日催。\n苦忆平生溧阳尉，驱车政尔犯黄埃。",
        "dynasty": "宋",
        "collection_info": null
    },
    {
        "title": "诗谢文显兄弟载酒并简子畅二首  其二",
        "author": "韩淲",
        "content": "柱杖敲门借竹看，步随纾曲转林端。\n架边绿蔓阴成幄，桥下清流春有湍。\n君作屋庐嫌近俗，我因岩谷遂深盘。\n傥思出郭少尘事，或命巾车初不难。",
        "dynasty": "宋",
        "collection_info": null
    },
    {
        "title": "余计院父子以我乏酒连以一壶为饷",
        "author": "韩淲",
        "content": "冷坐楼窗欲雪天，空搔华髮泥尘编。\n不嫌酒尽西湖上，安得诗如南涧边。\n剥啄故人还饷我，开尝余味信能贤。\n公家父子何多事，今日碧香犹卓然。",
        "dynasty": "宋",
        "collection_info": null
    },
    {
        "title": "酒尽",
        "author": "韩淲",
        "content": "连宵风月颇堪看，酒尽端怜赏咏难。\n岂但衔头沽苦贵，更缘秫早酿多酸。\n萧萧陶径柳将落，渺渺吴江枫欲丹。\n安得酒船数百斛，拍浮长遣一生欢。",
        "dynasty": "宋",
        "collection_info": null
    },
    {
        "title": "访吴推官津亭因唤船小酌而归",
        "author": "韩淲",
        "content": "沿洄舣泊更跻攀，好事来寻小艇閒。\n却忆武昌游赤壁，可怜姑熟醉青山。\n岸凉崦霭知空谷，水远汀沙见浅湾。\n惜别且同幽兴熟，鳣鱼泼泼鸟关关。",
        "dynasty": "宋",
        "collection_info": null
    },
    {
        "title": "昌甫分寄瓢泉继而辛卿遗一壶来以诗为谢",
        "author": "韩淲",
        "content": "章泉分饷瓢泉酒，已洗牢愁万马空。\n重拜书题如夏日，便开瓮盎泻春风。\n时闻水石云山主，世数文章翰墨功。\n且道岁寒梅雪好，僧窗閒有几人同。",
        "dynasty": "宋",
        "collection_info": null
    },
    {
        "title": "饮横碧轩",
        "author": "韩淲",
        "content": "僧舍颓檐屋一间，吕曾南渡此看山。\n风光流转人虽远，诗句磨镌景自閒。\n好事肯同携酒至，青春又见隔年还。\n坐中野老醺然醉，指点梅花亦可攀。",
        "dynasty": "宋",
        "collection_info": null
    },
    {
        "title": "谢户曹载酒见访",
        "author": "韩淲",
        "content": "闭閤烧香正寂寥，忽看结客过衡茅。\n溪山有味真堪乐，松竹无心肯绝交。\n老树枕流倾社瓮，凉风吹月上山殽。\n浮梁饮散各归去，夜静水明摇柳梢。",
        "dynasty": "宋",
        "collection_info": null
    },
    {
        "title": "喻伯经推官约施翔甫父子载酒涧上  其一",
        "author": "韩淲",
        "content": "丽泽同窗不一人，是时文物动簪绅。\n年来此话谁能问，老去知君我独亲。\n天下传闻难见道，世间来往易知津。\n持醪野路江梅底，后会相逢意转真。",
        "dynasty": "宋",
        "collection_info": null
    },
    {
        "title": "喻伯经推官约施翔甫父子载酒涧上  其二",
        "author": "韩淲",
        "content": "岁晚寻梅又一年，南山岩下涧溪边。\n雪残古路初何似，诗到前村更隠然。\n邂逅襟期元拔俗，从容宦达自登仙。\n奉亲携幼人之乐，赢得朋来棹酒船。",
        "dynasty": "宋",
        "collection_info": null
    },
    {
        "title": "留客煮餠因过山寺煎茶",
        "author": "韩淲",
        "content": "旋扫荒凉喜客来，胡床随处坐徘徊。\n野亭汤餠谈方透，山寺茶香望转开。\n风近凛秋多落叶，雨收残照少飞埃。\n大都识赏非难事，莫被旁人富贵催。",
        "dynasty": "宋",
        "collection_info": null
    },
    {
        "title": "方斋子潜留瀹茗  其一",
        "author": "韩淲",
        "content": "东吴南楚江湖外，城郭方斋尚得朋。\n意象古人无索寞，谭锋尔汝有凭陵。\n花开薝卜疑非俗，林拥旃檀祗欠僧。\n梅雨未收吾欲醉，山桥归路髮鬅鬙。",
        "dynasty": "宋",
        "collection_info": null
    },
    {
        "title": "方斋子潜留瀹茗  其二",
        "author": "韩淲",
        "content": "蕙亩分青长復低，菊梅连绿密仍稀。\n墙阴未午风声急，窗外从朝雨力微。\n坐待酒杯来肃肃，案翻书册凈晖晖。\n几年来往徒多感，今是那知较昨非。",
        "dynasty": "宋",
        "collection_info": null
    },
    {
        "title": "叶侍郎寄乌石茶昌甫诗谢之次韵同赋",
        "author": "韩淲",
        "content": "瓶茶远自水心寄，缄诗又谢章泉分。\n拣芽为赠信灵物，回味有功非世勋。\n降伏睡魔庶永日，不居酒圣须乘云。\n何时幽讨共仰止，乌石冈头煮此云。",
        "dynasty": "宋",
        "collection_info": null
    },
    {
        "title": "弈棋",
        "author": "韩淲",
        "content": "水竹光中戏弈棋，棋中妙处有谁知。\n对人不到一盘满，信手拈来几着奇。\n活法要须能自悟，危机何用苦寻思。\n此心虚静元无物，莫使颠冥胜负时。",
        "dynasty": "宋",
        "collection_info": null
    },
    {
        "title": "新火",
        "author": "韩淲",
        "content": "香浮椽烛散新烟，阊阖沉沉辇路边。\n宝蜡分擎初拜赐，锦衣飞步竞传宣。\n柳阴未晓明粧镜，花气笼晴趁卷帘。\n莫怪荒凉问榆火，午炊犹待死灰然。",
        "dynasty": "宋",
        "collection_info": null
    },
    {
        "title": "蕨菜",
        "author": "韩淲",
        "content": "春华满眼倦寻诗，蕨菜纔来又赋之。\n雷雨动山应偪塞，风云垂地正奔驰。\n僧盘何苦分荤素，鼎食那能问瘠肥。\n珍重方斋家送似，为加餐饭亦何其。",
        "dynasty": "宋",
        "collection_info": null
    },
    {
        "title": "谢人遗藷",
        "author": "韩淲",
        "content": "风起炉寒鬻未成，儿惊门底有人声。\n乃携藷药来相馈，尚带泥沙便可烹。\n夷以采薇清易足，屈于餐菊恨难平。\n老身得此浑无事，捧腹摩挲且莫鸣。",
        "dynasty": "宋",
        "collection_info": null
    },
    {
        "title": "喜见莼丝",
        "author": "韩淲",
        "content": "一杯浊酒下莼丝，不负东吴薄宦期。\n安得林逋同隠约，尚凭张翰写心思。\n人间美恶吾能会，物外清閒世莫知。\n更待西风小摇落，鲈羹盐豉转相宜。",
        "dynasty": "宋",
        "collection_info": null
    },
    {
        "title": "送爆竹潘舍人",
        "author": "韩淲",
        "content": "使者归来守岁除，嘉殽应笑去年无。\n锦囊自是诗无敌，宝带还看骑甚都。\n想见颂花方列炬，故将爆竹伴屠苏。\n祝公茂介春祺去，明日朝元拱御炉。",
        "dynasty": "宋",
        "collection_info": null
    },
    {
        "title": "潘舍人重打带",
        "author": "韩淲",
        "content": "使回挥橐试从容，诗在腰围瘦减中。\n金重内分知带赤，花明殿后映鞓红。\n闻呼巧匠重陶写，好称朝章答化工。\n更待狨鞯印如斗，转庵元是有家风。",
        "dynasty": "宋",
        "collection_info": null
    },
    {
        "title": "吴澧州兵部挽诗",
        "author": "韩淲",
        "content": "桂籍传芳两弟兄，才华奕奕尽专城。\n独跻郎省享高寿，復处祠庭全令名。\n遗爱梁山初趣召，承恩澧浦晚增荣。\n如今仁义乡前路，忍送灵车薤露声。",
        "dynasty": "宋",
        "collection_info": null
    },
    {
        "title": "黄壶隠挽诗",
        "author": "韩淲",
        "content": "国朝人物盛江西，欧晏曾王世所知。\n剩喜年来说壶隠，还看身后纪丰碑。\n路遥莫致生刍奠，心折聊成薤露词。\n高蹈如斯天必假，彬彬子舍见孙枝。",
        "dynasty": "宋",
        "collection_info": null
    },
    {
        "title": "周南仲正字挽诗",
        "author": "韩淲",
        "content": "姑苏台下同杯酒，一旦相从情转亲。\n才屈自应无近用，时升谁不有通津。\n避名苦节干坤大，务道圆机岁月新。\n我亦推藏山涧曲，细思余论忍沾巾。",
        "dynasty": "宋",
        "collection_info": null
    },
    {
        "title": "叶和剂挽诗",
        "author": "韩淲",
        "content": "守道安恬誉翕然，晚登朝路合腾骞。\n身劳援溺尝贻疾，梦兆囹空信不冤。\n倾盖方欣同药藏，挂冠谓可乐丘园。\n愁闻薤露闽山远，余庆他年属后昆。",
        "dynasty": "宋",
        "collection_info": null
    },
    {
        "title": "挽余伯玉药局诗",
        "author": "韩淲",
        "content": "抵掌从容慨且悲，晚年风度喜论诗。\n贤关鼓箧文尤擅，德里垂车志岂违。\n筑室高门如昨日，开筵投辖已前时。\n寿登八秩流芳裔，松柏佳城画翣吹。",
        "dynasty": "宋",
        "collection_info": null
    },
    {
        "title": "黄靖州挽诗",
        "author": "韩淲",
        "content": "两把州符身已老，壮年崛起计偕时。\n藏书漫与诗千首，种秫閒寻酒一巵。\n北客到今真可数，南人视彼尚何知。\n鹤山父子成丘陇，泪洒溪风读圹碑。",
        "dynasty": "宋",
        "collection_info": null
    },
    {
        "title": "黄子耕监丞挽诗",
        "author": "韩淲",
        "content": "籍籍夷陵郭白云，紫阳犹足重斯文。\n当年臭味传天壤，绝代声华隔世氛。\n邂逅月边兰桨驻，从容日下竹符分。\n伤哉逝矣空遗藁，双井风高信不羣。",
        "dynasty": "宋",
        "collection_info": null
    },
    {
        "title": "哭徐子融",
        "author": "韩淲",
        "content": "胆气麤而硬脊梁，茅斋寂寞未云荒。\n自知友道无同异，共仰师门有在亡。\n遣世尚能生卜地，安时应许老耕桑。\n一琴一剑山枫外，云影吹空白月光。",
        "dynasty": "宋",
        "collection_info": null
    },
    {
        "title": "哭徐大彦章",
        "author": "韩淲",
        "content": "翻阅前言力着书，暮年尤惜日之余。\n倦从科第于荣宦，静养声明只燕居。\n落落溪山空尔许，悠悠天地復何如。\n伤嗟平昔琴尊地，常似亲承教载初。",
        "dynasty": "宋",
        "collection_info": null
    },
    {
        "title": "明皇揽镜而言吾虽瘠天下肥矣",
        "author": "韩淲",
        "content": "引镜吾虽瘠，韩休谏疏多。\n君心在天下，欢乐竟如何。",
        "dynasty": "宋",
        "collection_info": null
    },
    {
        "title": "高祖令李密迎见秦王李密不敢仰视",
        "author": "韩淲",
        "content": "甲马幽州路，英雄不自量。\n凯歌迎劳处，方识小秦王。",
        "dynasty": "宋",
        "collection_info": null
    },
    {
        "title": "霍光夜召符玺郎",
        "author": "韩淲",
        "content": "拥昭初辅政，汉室大将军。\n符玺郎能尔，丹青见不羣。",
        "dynasty": "宋",
        "collection_info": null
    },
    {
        "title": "王景略对桓温扪蝨而谈当世之务",
        "author": "韩淲",
        "content": "本谓温犹好，而能北伐功。\n自从扪蝨后，绝意过江东。",
        "dynasty": "宋",
        "collection_info": null
    },
    {
        "title": "冯媛当熊",
        "author": "韩淲",
        "content": "槛外当熊立，人情见亦惊。\n翩翩后宫女，冯媛独驰声。",
        "dynasty": "宋",
        "collection_info": null
    },
    {
        "title": "杨妃剪髮",
        "author": "韩淲",
        "content": "剪髮能留宠，君王不自持。\n当年无入奏，宁到马嵬时。",
        "dynasty": "宋",
        "collection_info": null
    },
    {
        "title": "南山",
        "author": "韩淲",
        "content": "霏霏南山来，此意足怡悦。\n昏旦气候间，櫺疎互明灭。",
        "dynasty": "宋",
        "collection_info": null
    },
    {
        "title": "思颍堂",
        "author": "韩淲",
        "content": "乡庐暗边尘，时移而事变。\n结屋漫逍遥，可想不可见。",
        "dynasty": "宋",
        "collection_info": null
    },
    {
        "title": "情话堂",
        "author": "韩淲",
        "content": "赵记发旧观，俞孙新作堂。\n是岂无他人，亲戚意差长。",
        "dynasty": "宋",
        "collection_info": null
    },
    {
        "title": "有竹堂",
        "author": "韩淲",
        "content": "坡翁一转语，不但为竹设。\n俗子尘污人，夏簟落苍雪。",
        "dynasty": "宋",
        "collection_info": null
    },
    {
        "title": "跨鹤台",
        "author": "韩淲",
        "content": "道人白鹤庵，绝顶似仙家。\n寻幽得台城，杳杳入青霞。",
        "dynasty": "宋",
        "collection_info": null
    },
    {
        "title": "南台",
        "author": "韩淲",
        "content": "木老地平静，直北万家城。\n小立兴怀处，凭高眼更明。",
        "dynasty": "宋",
        "collection_info": null
    },
    {
        "title": "禅月台",
        "author": "韩淲",
        "content": "此台已芜没，禅月彼一时。\n得句僧窗下，空留洗墨池。",
        "dynasty": "宋",
        "collection_info": null
    },
    {
        "title": "题朱直学竹轩",
        "author": "韩淲",
        "content": "裂石作翠竹，秋风生晚凉。\n政须人啸咏，应记我行藏。",
        "dynasty": "宋",
        "collection_info": null
    },
    {
        "title": "横碧轩",
        "author": "韩淲",
        "content": "文清来此地，留下横碧轩。\n寂寂今无主，空山起夕烟。",
        "dynasty": "宋",
        "collection_info": null
    },
    {
        "title": "题贯时轩",
        "author": "韩淲",
        "content": "柯叶贯四时，不为寒暑变。\n理事俱到处，因之亦可见。",
        "dynasty": "宋",
        "collection_info": null
    },
    {
        "title": "无尽藏",
        "author": "韩淲",
        "content": "善继人之志，肯堂思其艰。\n此意自无尽，风月敬亭山。",
        "dynasty": "宋",
        "collection_info": null
    },
    {
        "title": "小集清晖阁因唤渡把酒昌甫倏至",
        "author": "韩淲",
        "content": "小醉清晖阁，横江更一杯。\n远山寒日晚，诗老忽然来。",
        "dynasty": "宋",
        "collection_info": null
    },
    {
        "title": "樗亭",
        "author": "韩淲",
        "content": "筑亭以樗名，平生无宦情。\n寥寥千载人，感慨闻风声。",
        "dynasty": "宋",
        "collection_info": null
    },
    {
        "title": "如庵",
        "author": "韩淲",
        "content": "静深堂奥间，真如公所庵。\n谁谓平生心，可以禅境参。",
        "dynasty": "宋",
        "collection_info": null
    },
    {
        "title": "山简习池游诗",
        "author": "韩淲",
        "content": "拍手儿童笑，山公倒接䍦。\n举鞭无限意，今古少人知。",
        "dynasty": "宋",
        "collection_info": null
    },
    {
        "title": "题华严境",
        "author": "韩淲",
        "content": "游目贝叶书，究竟华严境。\n当年寓名心，观者要深省。",
        "dynasty": "宋",
        "collection_info": null
    },
    {
        "title": "桃源山道者小庵",
        "author": "韩淲",
        "content": "天寒山气黄，日暮竹色碧。\n住庵人勿惊，此景有此客。",
        "dynasty": "宋",
        "collection_info": null
    },
    {
        "title": "葛溪",
        "author": "韩淲",
        "content": "流传葛仙翁，此溪尝化龙。\n抱朴今何在，閒来问古踪。",
        "dynasty": "宋",
        "collection_info": null
    },
    {
        "title": "南坡",
        "author": "韩淲",
        "content": "空青老仙伯，有子爱溪山。\n谁信南坡路，依依泉石间。",
        "dynasty": "宋",
        "collection_info": null
    },
    {
        "title": "蒙泉",
        "author": "韩淲",
        "content": "一泓泉水古，依旧浸岩边。\n太史晁鷄肋，遗吟尚可传。",
        "dynasty": "宋",
        "collection_info": null
    },
    {
        "title": "舟入灵岩山下访古",
        "author": "韩淲",
        "content": "燕麦摇晴日，青山两岸横。\n吴其为沼矣，倾酒任船行。",
        "dynasty": "宋",
        "collection_info": null
    },
    {
        "title": "十七日过潭守听松",
        "author": "韩淲",
        "content": "推窗万松林，杂沓且修整。\n何须抚盘桓，姑以集幽听。",
        "dynasty": "宋",
        "collection_info": null
    },
    {
        "title": "四月二日  其一",
        "author": "韩淲",
        "content": "檐浅侵林绿，窗虚剩蘂红。\n试茶催鼎实，纵酒失杯空。",
        "dynasty": "宋",
        "collection_info": null
    },
    {
        "title": "四月二日  其二",
        "author": "韩淲",
        "content": "易觉春风老，偏知夏日长。\n四山新笋出，一涧野花香。",
        "dynasty": "宋",
        "collection_info": null
    },
    {
        "title": "四月二日  其三",
        "author": "韩淲",
        "content": "昼永卷书困，时閒挈杖清。\n草虫空踯躅，巢燕费经营。",
        "dynasty": "宋",
        "collection_info": null
    },
    {
        "title": "四月二日  其四",
        "author": "韩淲",
        "content": "间或僧人到，閒常羽客过。\n启玄疑恍惚，谈妙欲云何。",
        "dynasty": "宋",
        "collection_info": null
    },
    {
        "title": "四月二日  其五",
        "author": "韩淲",
        "content": "樵斧通深密，渔竿接混茫。\n风波非地险，荆棘乃天荒。",
        "dynasty": "宋",
        "collection_info": null
    },
    {
        "title": "爆竹",
        "author": "韩淲",
        "content": "爆竹烧残岁，家家把一杯。\n西湖元自好，只是欠徘徊。",
        "dynasty": "宋",
        "collection_info": null
    },
    {
        "title": "倚瑟",
        "author": "韩淲",
        "content": "倚瑟从嫔御，人生实少欢。\n南山空斮絮，此道是邯郸。",
        "dynasty": "宋",
        "collection_info": null
    },
    {
        "title": "夜坐",
        "author": "韩淲",
        "content": "连窗风撼山，引酒灯照坐。\n逍遥入庄吟，憔悴失楚些。",
        "dynasty": "宋",
        "collection_info": null
    },
    {
        "title": "王丞留饮  其一",
        "author": "韩淲",
        "content": "寻梅闲唤酒，邀友漫题诗。\n酒美君方醉，诗成我未奇。",
        "dynasty": "宋",
        "collection_info": null
    },
    {
        "title": "王丞留饮  其二",
        "author": "韩淲",
        "content": "钟声来远寺，暝色起前溪。\n霜夜断鸿急，风庭落叶知。",
        "dynasty": "宋",
        "collection_info": null
    },
    {
        "title": "访滕贤良邂逅周察推同饮池上",
        "author": "韩淲",
        "content": "春风杂花池，宾主两相视。\n落日忽已晴，洗盏可无醉。",
        "dynasty": "宋",
        "collection_info": null
    },
    {
        "title": "招余子任过成季家",
        "author": "韩淲",
        "content": "只道沙坑近，招之阿那边。\n不知风雨夕，能过小溪船。",
        "dynasty": "宋",
        "collection_info": null
    },
    {
        "title": "次韵周倅送郡醖  其一",
        "author": "韩淲",
        "content": "闻道菖蒲节，龙舟一一修。\n雨凉虽少憇，郡圃不妨游。",
        "dynasty": "宋",
        "collection_info": null
    },
    {
        "title": "次韵周倅送郡醖  其二",
        "author": "韩淲",
        "content": "坐有严陵守，新持使节长。\n真成三学士，意象好持觞。",
        "dynasty": "宋",
        "collection_info": null
    },
    {
        "title": "题隆中图",
        "author": "韩淲",
        "content": "何意求闻达，偶逢刘豫州。\n隆中三顾处，抱膝也风流。",
        "dynasty": "宋",
        "collection_info": null
    },
    {
        "title": "次韵潘舍人画轴  其一",
        "author": "韩淲",
        "content": "风霜归老榦，岁月长枝柯。\n矗矗荒村外，人人占落坡。",
        "dynasty": "宋",
        "collection_info": null
    },
    {
        "title": "次韵潘舍人画轴  其二",
        "author": "韩淲",
        "content": "寻诗小醉时，不许老农知。\n叶叶泛轻舠，试渡野水陂。",
        "dynasty": "宋",
        "collection_info": null
    },
    {
        "title": "次韵潘舍人画轴  其三",
        "author": "韩淲",
        "content": "突兀是茅屋，摇兀是土桥。\n看山看水去，忘饥付木瓢。",
        "dynasty": "宋",
        "collection_info": null
    },
    {
        "title": "次韵潘舍人画轴  其四",
        "author": "韩淲",
        "content": "荒虚成莽荡，幽远似模糊。\n便做山中客，能题一字无。",
        "dynasty": "宋",
        "collection_info": null
    },
    {
        "title": "次韵子颜  其一",
        "author": "韩淲",
        "content": "乐道匪时趋，山间得自如。\n老来情味别，冬日且闲居。",
        "dynasty": "宋",
        "collection_info": null
    },
    {
        "title": "次韵子颜  其二",
        "author": "韩淲",
        "content": "冬日且闲居，谁停五马车。\n从容见真意，鉏尽世骄虚。",
        "dynasty": "宋",
        "collection_info": null
    },
    {
        "title": "次韵子颜  其三",
        "author": "韩淲",
        "content": "鉏尽世骄虚，宜乎爱隠庐。\n高风照千古，此道卷还舒。",
        "dynasty": "宋",
        "collection_info": null
    },
    {
        "title": "次韵德久丈  其一",
        "author": "韩淲",
        "content": "经旬无客至，今日得公来。\n园柳绿已密，渚莲红始开。",
        "dynasty": "宋",
        "collection_info": null
    },
    {
        "title": "次韵德久丈  其二",
        "author": "韩淲",
        "content": "谈谐意方接，萧散诗自生。\n写成澹泊句，洗尽淫哇声。",
        "dynasty": "宋",
        "collection_info": null
    },
    {
        "title": "次韵德久丈  其三",
        "author": "韩淲",
        "content": "云驱风浩浩，日永雨垂垂。\n狡兔笑三窟，鹪鹩思一枝。",
        "dynasty": "宋",
        "collection_info": null
    },
    {
        "title": "白日偶无客青山长对门  其一",
        "author": "韩淲",
        "content": "云低树头青，风急叶背白。\n一坞无来人，鸟语斗格磔。",
        "dynasty": "宋",
        "collection_info": null
    },
    {
        "title": "白日偶无客青山长对门  其二",
        "author": "韩淲",
        "content": "枕流饭脱粟，长夏以终日。\n曳屣行歌商，风轩时弄笔。",
        "dynasty": "宋",
        "collection_info": null
    },
    {
        "title": "白日偶无客青山长对门  其三",
        "author": "韩淲",
        "content": "身心既已闲，吟风兴亦偶。\n山东打茶声，睡思忽抖擞。",
        "dynasty": "宋",
        "collection_info": null
    },
    {
        "title": "白日偶无客青山长对门  其四",
        "author": "韩淲",
        "content": "人生等戏剧，衮衮徒区区。\n老身其回头，今有古非无。",
        "dynasty": "宋",
        "collection_info": null
    },
    {
        "title": "白日偶无客青山长对门  其五",
        "author": "韩淲",
        "content": "朝市无遗音，丘园有绝迹。\n蓬茅晏不开，才开待迎客。",
        "dynasty": "宋",
        "collection_info": null
    },
    {
        "title": "白日偶无客青山长对门  其六",
        "author": "韩淲",
        "content": "涧浅山四合，泠泠浸青青。\n畧彴度前林，更有泉上亭。",
        "dynasty": "宋",
        "collection_info": null
    },
    {
        "title": "白日偶无客青山长对门  其七",
        "author": "韩淲",
        "content": "不见屋外溪，但见屋上山。\n云月復风雨，展转朝暮间。",
        "dynasty": "宋",
        "collection_info": null
    },
    {
        "title": "白日偶无客青山长对门  其八",
        "author": "韩淲",
        "content": "崦霭得广茂，虚明失深长。\n一曲冬月暖，数家夏日凉。",
        "dynasty": "宋",
        "collection_info": null
    },
    {
        "title": "白日偶无客青山长对门  其九",
        "author": "韩淲",
        "content": "何由芰制衣，岂必兰为佩。\n一笠一簑轻，田渔且相对。",
        "dynasty": "宋",
        "collection_info": null
    },
    {
        "title": "白日偶无客青山长对门  其一○",
        "author": "韩淲",
        "content": "牵牛槿花底，欹拄破篱门。\n旋买深村酒，因倾老瓦盆。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其一",
        "author": "韩淲",
        "content": "夜来微雨过，涧谷生春水。\n土脉肥荠苗，烟痕带梅蘂。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其二",
        "author": "韩淲",
        "content": "元宵天气好，梅谢荠还生。\n野水浮烟雨，孤村带鸟声。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其三",
        "author": "韩淲",
        "content": "柱杖墙阴润，闲寻荠菜挑。\n不禁芳草外，初日下梅梢。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其四",
        "author": "韩淲",
        "content": "踏青何处去，春事归野菜。\n便觉与时新，閒身尤可爱。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其五",
        "author": "韩淲",
        "content": "水国春已生，微波漾洲渚。\n时见挑菜人，临风自凝伫。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其六",
        "author": "韩淲",
        "content": "晴村多暖霭，花处是轻烟。\n梅片纷纷下，迎人到酒边。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其七",
        "author": "韩淲",
        "content": "婀娜烟中梅，花飞有底急。\n蜂触香车来，烟凝为谁湿。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其八",
        "author": "韩淲",
        "content": "雨后乍晴时，春意满村落。\n香处是梅花，青烟动林薄。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其九",
        "author": "韩淲",
        "content": "一年春好处，都在水边梅。\n似雪因风起，和烟带月来。",
        "dynasty": "宋",
        "collection_info": null
    },
    {
        "title": "十三日诵水生挑菜渚烟湿落梅村之句成诗十首  其一○",
        "author": "韩淲",
        "content": "潦倒春无藉，山深不出门。\n篱根寻野菜，花外见烟村。",
        "dynasty": "宋",
        "collection_info": null
    },
    {
        "title": "绝句",
        "author": "韩淲",
        "content": "一年春好处，东望是皇州。\n柳色梅花外，数声羌笛浮。",
        "dynasty": "宋",
        "collection_info": null
    },
    {
        "title": "送昌甫至十里分韵得四首  其一",
        "author": "韩淲",
        "content": "霜重花未多，风回香自若。\n荒店野水深，枯枝堕寒雀。",
        "dynasty": "宋",
        "collection_info": null
    },
    {
        "title": "送昌甫至十里分韵得四首  其二",
        "author": "韩淲",
        "content": "相送五年前，把酒常在兹。\n夹路梅花开，岁晏将何为。",
        "dynasty": "宋",
        "collection_info": null
    },
    {
        "title": "送昌甫至十里分韵得四首  其三",
        "author": "韩淲",
        "content": "老懒问花事，尚与梅相看。\n苍然暮色至，只恐空吹残。",
        "dynasty": "宋",
        "collection_info": null
    },
    {
        "title": "送昌甫至十里分韵得四首  其四",
        "author": "韩淲",
        "content": "瑞峰高入云，又见君归去。\n坐舆无怱忙，逢梅见容与。",
        "dynasty": "宋",
        "collection_info": null
    },
    {
        "title": "十一日道林同谭元辅贺州弈棋",
        "author": "韩淲",
        "content": "山林欣晚对，细和一篇诗。\n欲醉那因酒，妄言却为棋。",
        "dynasty": "宋",
        "collection_info": null
    },
    {
        "title": "题汪玉山送仲上人游六祖塔诗次韵",
        "author": "韩淲",
        "content": "玉山四句偈，看了百千回。\n不是为送僧，不是为寻梅。",
        "dynasty": "宋",
        "collection_info": null
    },
    {
        "title": "六言",
        "author": "韩淲",
        "content": "弈棋聊醒午醉，煮餠更逭夕餐。\n一任长年三老，扁舟载我江干。",
        "dynasty": "宋",
        "collection_info": null
    },
    {
        "title": "寒泉亭午暑喜雨",
        "author": "韩淲",
        "content": "风箭急吹疎雨，云峰时转轻雷。\n修竹小亭山下，乘凉犹记初回。",
        "dynasty": "宋",
        "collection_info": null
    },
    {
        "title": "夜凉雷电",
        "author": "韩淲",
        "content": "明电夜凉催雨，不知冰水为秋。\n涤研酒酣寻句，剩拚蚁梦扶头。",
        "dynasty": "宋",
        "collection_info": null
    },
    {
        "title": "雪中见山松晓起涧桥见霜尤奇",
        "author": "韩淲",
        "content": "梅雪何嫌松雪，桥霜未抵林霜。\n睡起樵苏欲断，竹炉寻火装香。",
        "dynasty": "宋",
        "collection_info": null
    },
    {
        "title": "次韵昌甫  其一",
        "author": "韩淲",
        "content": "灞桥何苦乃尔，剡溪似是欺予。\n任彼梁园所赋，但此孙窗之书。",
        "dynasty": "宋",
        "collection_info": null
    },
    {
        "title": "次韵昌甫  其二",
        "author": "韩淲",
        "content": "梅可空百榼酒，雪不待一笔诗。\n天地与人太好，山林有我亦奇。",
        "dynasty": "宋",
        "collection_info": null
    },
    {
        "title": "晚步野趣",
        "author": "韩淲",
        "content": "竹树西风庭院，溪山落日人家。\n搔首从他华髮，角巾欹我乌纱。",
        "dynasty": "宋",
        "collection_info": null
    },
    {
        "title": "踏雪登前山",
        "author": "韩淲",
        "content": "蹑屐穿林归寺，持香裹茗寻僧。\n磴道已三尺雪，岩居惟一枝藤。",
        "dynasty": "宋",
        "collection_info": null
    },
    {
        "title": "题扇",
        "author": "韩淲",
        "content": "山近不嫌暖霭，溪回更带寒泉。\n水凈沙头有此，岚萦水末疑然。",
        "dynasty": "宋",
        "collection_info": null
    },
    {
        "title": "二十日赵园",
        "author": "韩淲",
        "content": "绿树秋千红索，白云春静青山。\n人醉忽焉兀兀，鸟啼何以关关。",
        "dynasty": "宋",
        "collection_info": null
    },
    {
        "title": "横山堂小酌",
        "author": "韩淲",
        "content": "酒浇磈礧不下，诗用陶写亦难。\n折取荼䕷芍药，醉于绿水青山。",
        "dynasty": "宋",
        "collection_info": null
    },
    {
        "title": "连日暖甚  其一",
        "author": "韩淲",
        "content": "日暖甚宜蚕月，夏寒还是麦秋。\n冷漠蜜蜂蝴蝶，喧阗乳燕鸣鸠。",
        "dynasty": "宋",
        "collection_info": null
    },
    {
        "title": "连日暖甚  其二",
        "author": "韩淲",
        "content": "不道夏衣是轻，且云春服既成。\n乍雨乍晴时候，宜闲宜睡心情。",
        "dynasty": "宋",
        "collection_info": null
    },
    {
        "title": "连日暖甚  其三",
        "author": "韩淲",
        "content": "只觉寒来暑往，何知阴长阳消。\n胶胶庄生扰扰，申申孔氏夭夭。",
        "dynasty": "宋",
        "collection_info": null
    },
    {
        "title": "连日暖甚  其四",
        "author": "韩淲",
        "content": "苦苦安心见性，劳劳息气养神。\n向后有些斲丧，依前无限沉沦。",
        "dynasty": "宋",
        "collection_info": null
    },
    {
        "title": "闻喧然纵龙舟",
        "author": "韩淲",
        "content": "旋自山间殢酒，更谁溪外划船。\n过眼殊非偶尔，放情均是陶然。",
        "dynasty": "宋",
        "collection_info": null
    },
    {
        "title": "次韵景瑜  其一",
        "author": "韩淲",
        "content": "梅花既黄而白，梅萼仍绿且红。\n与其凌霜驾雪，争如避日藏风。",
        "dynasty": "宋",
        "collection_info": null
    },
    {
        "title": "次韵景瑜  其二",
        "author": "韩淲",
        "content": "兀坐本缘习懒，苦吟终是干忙。\n老去宜抛笔砚，兴阑徒近杯觞。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其一",
        "author": "韩淲",
        "content": "归哉忽尔五年，江空鸥鹭翩翩。\n有诗多且漫与，有酒无过醉眠。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其二",
        "author": "韩淲",
        "content": "田事旱干薄饭，岁计不给何求。\n春园叶落穷冬，夏畦菜尽凛秋。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其三",
        "author": "韩淲",
        "content": "翻经讽咏释种，齐物试看庄生。\n功名到底余事，儒者说性说诚。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其四",
        "author": "韩淲",
        "content": "日日公侯衮衮，年年人士纷纷。\n伊尹周公孔子，殷勤留得斯文。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其五",
        "author": "韩淲",
        "content": "贪生不忧老至，徇名却忘行卑。\n一日又復一日，遑遑自欲何之。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其六",
        "author": "韩淲",
        "content": "儿女长须婚嫁，朋友来须应酬。\n应酬重费青眼，婚嫁未了白头。",
        "dynasty": "宋",
        "collection_info": null
    },
    {
        "title": "庆元庚申二月药局书满七月还涧上嘉泰元年秋入吴试罢冬暮得阙而归今五年矣  其七",
        "author": "韩淲",
        "content": "平心好处平世，深居合在深山。\n山林荒园一亩，世事敝庐数间。",
        "dynasty": "宋",
        "collection_info": null
    },
    {
        "title": "戏赠成季",
        "author": "韩淲",
        "content": "拂拂溪烟横暮，丝丝小雨吹凉。\n酒尽更呼载酒，一觞一咏行藏。",
        "dynasty": "宋",
        "collection_info": null
    },
    {
        "title": "与成季弈棋",
        "author": "韩淲",
        "content": "明月水声湍激，凉风山气高华。\n棋罢不知时世，酒行无奈诗家。",
        "dynasty": "宋",
        "collection_info": null
    },
    {
        "title": "题竹",
        "author": "韩淲",
        "content": "有酒不妨醉倚，有诗不妨自题。\n声以清风何远，影于残月都迷。",
        "dynasty": "宋",
        "collection_info": null
    },
    {
        "title": "山水小壁",
        "author": "韩淲",
        "content": "点出云山千里，写成霜树半坡。\n眼前非笔墨少，兴来觉风景多。",
        "dynasty": "宋",
        "collection_info": null
    },
    {
        "title": "书阁",
        "author": "韩淲",
        "content": "仙人楼居何处，青豅黄岩之间。\n风回山气巃嵸，月明水声潺湲。\n收敛平生出处，倚栏赢取清闲。",
        "dynasty": "宋",
        "collection_info": null
    },
    {
        "title": "崙溪和昌甫韵",
        "author": "韩淲",
        "content": "崙溪玉水之上，閒身何负一归。\n眼耳鼻舌无恙，鷄豚狗彘是依。\n得酒饮不必果，有吟诗不可讥。\n人事大抵如此，今日是明日非。",
        "dynasty": "宋",
        "collection_info": null
    },
    {
        "title": "正月初三日",
        "author": "韩淲",
        "content": "新年喜共閒僧语，薄暮明灯下纸帘。\n活火慢煎茶渐熟，呼童时把炭来添。",
        "dynasty": "宋",
        "collection_info": null
    },
    {
        "title": "人日",
        "author": "韩淲",
        "content": "满地茸茸百草芽，青青知已到山家。\n东风一夜吹窗雨，又得红梅两树花。",
        "dynasty": "宋",
        "collection_info": null
    },
    {
        "title": "十四日",
        "author": "韩淲",
        "content": "梅花如雪满春山，元夕都来一日间。\n天以客寻诗句好，香随人与酒杯悭。",
        "dynasty": "宋",
        "collection_info": null
    },
    {
        "title": "正月十七日",
        "author": "韩淲",
        "content": "春风吹我到云林，不为梅花着意深。\n岁晚老身无着处，暗香随日动岚阴。",
        "dynasty": "宋",
        "collection_info": null
    },
    {
        "title": "正月二十七日",
        "author": "韩淲",
        "content": "去年除夜吹山雨，湿尽梅花冷打门。\n朝市如今小楼屋，只揩睡眼望前村。",
        "dynasty": "宋",
        "collection_info": null
    },
    {
        "title": "正月二十八日二首  其一",
        "author": "韩淲",
        "content": "春寒不敢出篱门，且拨深炉暖酒樽。\n见说梅花风打尽，冷清清地月黄昏。",
        "dynasty": "宋",
        "collection_info": null
    },
    {
        "title": "正月二十八日二首  其二",
        "author": "韩淲",
        "content": "随地挑成荠菜羹，只和淡水入瓶罂。\n春风不负闲人腹，赢得勾勾饱后行。",
        "dynasty": "宋",
        "collection_info": null
    },
    {
        "title": "十七日  其一",
        "author": "韩淲",
        "content": "犹存人物作中兴，世道休贪我独能。\n不觉百年消折尽，嵇康宜早愧孙登。",
        "dynasty": "宋",
        "collection_info": null
    },
    {
        "title": "十七日  其二",
        "author": "韩淲",
        "content": "世界无人作不成，几多姦宄暗经营。\n寒来暑往痴迷过，消长盈虚理乱生。",
        "dynasty": "宋",
        "collection_info": null
    },
    {
        "title": "二月晦日  其一",
        "author": "韩淲",
        "content": "春风犹自雨能寒，破褐纔除又觉单。\n眼暗头昏书懒读，一庭幽草静相看。",
        "dynasty": "宋",
        "collection_info": null
    },
    {
        "title": "二月晦日  其二",
        "author": "韩淲",
        "content": "晚色吹云树外明，数枝遥见绿槐生。\n谁人知我山中住，三月春阴涧水横。",
        "dynasty": "宋",
        "collection_info": null
    },
    {
        "title": "二月晦日  其三",
        "author": "韩淲",
        "content": "不恨花阴日影迟，只愁风横雨狂时。\n梅梢叶底着青子，却忆繁香如故知。",
        "dynasty": "宋",
        "collection_info": null
    },
    {
        "title": "二月晦日  其四",
        "author": "韩淲",
        "content": "遶屋青青总是山，每吟山色句还悭。\n乘閒着眼烟林外，物色分明见一斑。",
        "dynasty": "宋",
        "collection_info": null
    },
    {
        "title": "二月晦日  其五",
        "author": "韩淲",
        "content": "燕子飞飞山鸟鸣，小轩痴坐倦能行。\n推书试数平常事，亦向人间得此生。",
        "dynasty": "宋",
        "collection_info": null
    },
    {
        "title": "二月晦日  其六",
        "author": "韩淲",
        "content": "海棠初叶牡丹花，转觉衰颜一倍加。\n徙倚阑干问芳信，姚黄魏紫已萌芽。",
        "dynasty": "宋",
        "collection_info": null
    },
    {
        "title": "二月晦日  其七",
        "author": "韩淲",
        "content": "槿篱欹倒费撑支，沙岸常为野水欺。\n幽事相关乃如此，几回虚过欲吟诗。",
        "dynasty": "宋",
        "collection_info": null
    },
    {
        "title": "次韵吴推官寒食  其一",
        "author": "韩淲",
        "content": "今年风雨暗寒食，一夜垂垂直到明。\n原上子推将隠矣，从来此路少人行。",
        "dynasty": "宋",
        "collection_info": null
    },
    {
        "title": "次韵吴推官寒食  其二",
        "author": "韩淲",
        "content": "万花初过绿园林，燕子人家巷陌深。\n饧粥故应随节序，不甘华髮是春心。",
        "dynasty": "宋",
        "collection_info": null
    },
    {
        "title": "次韵吴推官寒食  其三",
        "author": "韩淲",
        "content": "人间风物年年在，酒后心情事事休。\n珍重清新得吾意，剩拚憔悴为伊愁。",
        "dynasty": "宋",
        "collection_info": null
    },
    {
        "title": "二十九日寒食  其一",
        "author": "韩淲",
        "content": "去年寒食姑苏馆，吟到吴歌子夜声。\n犹记春城芳草渡，一帘花雨画船行。",
        "dynasty": "宋",
        "collection_info": null
    },
    {
        "title": "二十九日寒食  其二",
        "author": "韩淲",
        "content": "冷烟漠漠茅檐浅，依旧山南涧水流。\n坐稳亦知时物换，燕飞低处鸟鸣幽。",
        "dynasty": "宋",
        "collection_info": null
    },
    {
        "title": "清明",
        "author": "韩淲",
        "content": "杨柳青烟榆火新，人家巷陌唱歌声。\n重帘未捲薄梳洗，檐外微寒纔晓晴。",
        "dynasty": "宋",
        "collection_info": null
    },
    {
        "title": "三月初三日",
        "author": "韩淲",
        "content": "瓶裏桃花点点红，水南依旧笑春风。\n寻僧共看山中友，识赏何如付苦空。",
        "dynasty": "宋",
        "collection_info": null
    },
    {
        "title": "晚春即事  其一",
        "author": "韩淲",
        "content": "路转疎篱过小桥，阴阴新绿满林梢。\n人家一雨轩窗凈，时有飞来语燕巢。",
        "dynasty": "宋",
        "collection_info": null
    },
    {
        "title": "晚春即事  其二",
        "author": "韩淲",
        "content": "山气苍茫琐寂寥，弄云吹雨半潇潇。\n涧声不断波流急，更听风前婆餠焦。",
        "dynasty": "宋",
        "collection_info": null
    },
    {
        "title": "芒种  其一",
        "author": "韩淲",
        "content": "田家一雨插秧时，成把担禾水拍泥。\n分段排行到畦岸，背蓬浑不管归迟。",
        "dynasty": "宋",
        "collection_info": null
    },
    {
        "title": "芒种  其二",
        "author": "韩淲",
        "content": "栽匀明日问青黄，惜水修堘意更忙。\n少候根中新叶出，又看晴雨验朝阳。",
        "dynasty": "宋",
        "collection_info": null
    },
    {
        "title": "芒种  其三",
        "author": "韩淲",
        "content": "三年不见种田农，蓦陇跳沟过屋东。\n齐唱歌声相劳苦，蒙蒙烟裏一簑风。",
        "dynasty": "宋",
        "collection_info": null
    },
    {
        "title": "芒种  其四",
        "author": "韩淲",
        "content": "愧我粗官耗太仓，及瓜而代合耕桑。\n蚕筐阁了修秧马，老稚时时亦酒浆。",
        "dynasty": "宋",
        "collection_info": null
    },
    {
        "title": "三月五日",
        "author": "韩淲",
        "content": "涧流清转佛仙家，雨歇春风水浪沙。\n得酒有诗人共逸，山腰初见折桐花。",
        "dynasty": "宋",
        "collection_info": null
    },
    {
        "title": "十九日",
        "author": "韩淲",
        "content": "瀰漫阴云黑且白，今日望下还又晴。\n愦愦一霎蒸热气，愿听垂溜打檐声。",
        "dynasty": "宋",
        "collection_info": null
    },
    {
        "title": "九月二十日",
        "author": "韩淲",
        "content": "渊明笑杀惠远酒，己公消得杜老诗。\n诗酒于人亦何事，夜霜吹冷水南枝。",
        "dynasty": "宋",
        "collection_info": null
    },
    {
        "title": "十六日  其一",
        "author": "韩淲",
        "content": "纸上闲看旧谈语，尊前试举近歌词。\n夜冷小窗欣我独，岁残深谷待他谁。",
        "dynasty": "宋",
        "collection_info": null
    },
    {
        "title": "十六日  其二",
        "author": "韩淲",
        "content": "梅花不怕风霜雪，尽远尽荒山尽寒。\n时有幽人为酬酢，片香吹动忽漫漫。",
        "dynasty": "宋",
        "collection_info": null
    },
    {
        "title": "十六日  其三",
        "author": "韩淲",
        "content": "蘂瘦枝冰亦自花，出林欹岸转清华。\n萧萧宿草堆黄叶，沥沥幽泉洗白沙。",
        "dynasty": "宋",
        "collection_info": null
    },
    {
        "title": "十六日  其四",
        "author": "韩淲",
        "content": "近行远立忽低攀，不觉繁香入袖间。\n既是孤高还洁雅，凡情于汝信何颜。",
        "dynasty": "宋",
        "collection_info": null
    },
    {
        "title": "十六日  其五",
        "author": "韩淲",
        "content": "山愈高时气愈深，水多流处影多侵。\n翠禽急羽知人意，时啄残英落粉心。",
        "dynasty": "宋",
        "collection_info": null
    },
    {
        "title": "元日寅正二刻太阳交食守局  其一",
        "author": "韩淲",
        "content": "元正但觉晓光迟，风雨霖霖笑语稀。\n见说朝家推日食，百司守局午方归。",
        "dynasty": "宋",
        "collection_info": null
    },
    {
        "title": "元日寅正二刻太阳交食守局  其二",
        "author": "韩淲",
        "content": "终朝寒惨气昏昏，云翳风霾隠若存。\n天运有常交有数，阳光初不碍高奔。",
        "dynasty": "宋",
        "collection_info": null
    },
    {
        "title": "十六夜月",
        "author": "韩淲",
        "content": "去年倦卧关门睡，前岁扁舟烂漫游。\n莫道迎檐一杯酒，婆娑孤影也扶头。",
        "dynasty": "宋",
        "collection_info": null
    },
    {
        "title": "秋暑过施寺少憩至夜半山月朗然",
        "author": "韩淲",
        "content": "松梢片月见流行，夜半青山白露横。\n不是閒人爱幽处，秋来纷扰饱曾更。",
        "dynasty": "宋",
        "collection_info": null
    },
    {
        "title": "喜晴",
        "author": "韩淲",
        "content": "喜晴方且启柴门，忽有人来倒一樽。\n只道久閒常荡荡，不知小醉已昏昏。",
        "dynasty": "宋",
        "collection_info": null
    },
    {
        "title": "二十三日",
        "author": "韩淲",
        "content": "水遶寒城渚外山，淡烟吹暮画应难。\n渔舟举网无人会，我老吟诗把眼看。",
        "dynasty": "宋",
        "collection_info": null
    },
    {
        "title": "喜雨",
        "author": "韩淲",
        "content": "风伯驾云满四野，雷公行雨从空下。\n农家起舞田有年，竞养鸡豚作秋社。",
        "dynasty": "宋",
        "collection_info": null
    },
    {
        "title": "雨中  其一",
        "author": "韩淲",
        "content": "雨收炎暑入山云，滴砌淋檐润色分。\n更以微风吹草树，鸟飞啼过亦欣欣。",
        "dynasty": "宋",
        "collection_info": null
    },
    {
        "title": "雨中  其二",
        "author": "韩淲",
        "content": "茫茫野水浸篱根，无数青山接远村。\n三月懒游花下路，一家深闭雨中门。",
        "dynasty": "宋",
        "collection_info": null
    },
    {
        "title": "雨中  其三",
        "author": "韩淲",
        "content": "虚檐疎雨夜深深，清彻寒窗梦不成。\n却忆拥蓑篷底宿，静听千点落江声。",
        "dynasty": "宋",
        "collection_info": null
    },
    {
        "title": "雨中  其四",
        "author": "韩淲",
        "content": "抵掌挥觥不待诗，共看泥土蚓鸣时。\n晚来吹彻垂垂雨，未必骚人总得知。",
        "dynasty": "宋",
        "collection_info": null
    },
    {
        "title": "观莲见雨",
        "author": "韩淲",
        "content": "竹送荷擎雨脚斜，凉轩初试一杯茶。\n逢人莫道溪南好，暑月能清只数家。",
        "dynasty": "宋",
        "collection_info": null
    },
    {
        "title": "次韵景瑜雨中绝句  其一",
        "author": "韩淲",
        "content": "人家蚕麦祈晴日，城郭山川断渡时。\n隠几正看千佛偈，敲门谁送两篇诗。",
        "dynasty": "宋",
        "collection_info": null
    },
    {
        "title": "次韵景瑜雨中绝句  其二",
        "author": "韩淲",
        "content": "门居地僻无来辙，新绿新荷新笋时。\n珍重情怀尚能赋，为搜言句和成诗。",
        "dynasty": "宋",
        "collection_info": null
    },
    {
        "title": "初三日冬至雨中",
        "author": "韩淲",
        "content": "今年云物风吹雨，山涧关门亦可书。\n烧叶炉中暖红酒，静听檐溜落阶除。",
        "dynasty": "宋",
        "collection_info": null
    },
    {
        "title": "六月二日大雨如注山涧水溢  其一",
        "author": "韩淲",
        "content": "午夜风生雨泻檐，纱幮竹簟梦钧天。\n晓来拍岸波声急，六月如秋意飒然。",
        "dynasty": "宋",
        "collection_info": null
    },
    {
        "title": "六月二日大雨如注山涧水溢  其二",
        "author": "韩淲",
        "content": "草树离离半拂烟，雨滋芳润转青妍。\n山人整屐山边去，黄鹄白鸥时导前。",
        "dynasty": "宋",
        "collection_info": null
    },
    {
        "title": "六月二日大雨如注山涧水溢  其三",
        "author": "韩淲",
        "content": "瓮头白酒香初酿，凭藉一杯归太和。\n本自无愁更何喜，暑风池上看圆荷。",
        "dynasty": "宋",
        "collection_info": null
    },
    {
        "title": "六月二日大雨如注山涧水溢  其四",
        "author": "韩淲",
        "content": "高车驷马断经过，只见春农说早禾。\n得雨又还伤谷贱，不知谁与缓催科。",
        "dynasty": "宋",
        "collection_info": null
    },
    {
        "title": "二十九日大雨  其一",
        "author": "韩淲",
        "content": "檐宇阴阴听雨眠，推窗清润满平川。\n旧低竹叶新槐卷，当见横流入稻田。",
        "dynasty": "宋",
        "collection_info": null
    },
    {
        "title": "二十九日大雨  其二",
        "author": "韩淲",
        "content": "香凝藤枕簟如冰，飞掠纵横雨点声。\n云脚明开时暗合，坐寻余菌取茶烹。",
        "dynasty": "宋",
        "collection_info": null
    },
    {
        "title": "二十九日大雨  其三",
        "author": "韩淲",
        "content": "炎蒸经月掩荆扉，城市红尘十丈飞。\n井水欲干犹可忍，空山不旱已常饥。",
        "dynasty": "宋",
        "collection_info": null
    },
    {
        "title": "夜雨  其一",
        "author": "韩淲",
        "content": "楼高檐近瓦沟鸣，自远相传到耳声。\n客枕未安诗又作，隔河风定又疎更。",
        "dynasty": "宋",
        "collection_info": null
    },
    {
        "title": "夜雨  其二",
        "author": "韩淲",
        "content": "悠悠秋思不禁诗，只有街前过雨知。\n一犬自鸣人静后，与君同邸夕于斯。",
        "dynasty": "宋",
        "collection_info": null
    },
    {
        "title": "雨骤声空谷奇甚",
        "author": "韩淲",
        "content": "只道天河洗甲兵，一轩飞雨走风霆。\n客来睡觉煎茶饮，不特山前草木醒。",
        "dynasty": "宋",
        "collection_info": null
    },
    {
        "title": "西畴寄月露",
        "author": "韩淲",
        "content": "泉香月露堕吾前，梦遶西畴觅醉仙。\n凉入荷风吹柳雨，罢琴寻句听鸣蝉。",
        "dynasty": "宋",
        "collection_info": null
    },
    {
        "title": "暑中  其一",
        "author": "韩淲",
        "content": "山深常抱白云眠，离远尘嚣恰十年。\n投老吴山小楼底，一簪华髮暑风前。",
        "dynasty": "宋",
        "collection_info": null
    },
    {
        "title": "暑中  其二",
        "author": "韩淲",
        "content": "晚云藏日下山腰，海气吹凉片月高。\n梦觉小楼人不寐，五更风送浙江涛。",
        "dynasty": "宋",
        "collection_info": null
    },
    {
        "title": "暑中  其三",
        "author": "韩淲",
        "content": "方池小槛养盆花，结子抽枝亦卷牙。\n暮色无尘闲灌沃，童心虽在鬓先华。",
        "dynasty": "宋",
        "collection_info": null
    },
    {
        "title": "暄风",
        "author": "韩淲",
        "content": "暄风移日过庭皋，倦拨残书首重搔。\n门外不知山远近，短墙横浸绿週遭。",
        "dynasty": "宋",
        "collection_info": null
    },
    {
        "title": "赭亭山白云寺",
        "author": "韩淲",
        "content": "扶舆窈窕入山家，一道溪流浅见沙。\n春色不因寒意少，冷烟和雨澹梅花。",
        "dynasty": "宋",
        "collection_info": null
    },
    {
        "title": "霜寒",
        "author": "韩淲",
        "content": "霜风一夜入楼寒，拥被微吟亦自宽。\n年事渐多秋又老，误身初不为儒冠。",
        "dynasty": "宋",
        "collection_info": null
    },
    {
        "title": "早雾",
        "author": "韩淲",
        "content": "雾气浑浑晓未收，不知苑外与山头。\n瓶花忽见花梢湿，画出春风一段愁。",
        "dynasty": "宋",
        "collection_info": null
    },
    {
        "title": "松雪  其一",
        "author": "韩淲",
        "content": "洞霄双径傍何村，松菊归来想自存。\n官牒推移应一笑，桃花源上且寻论。",
        "dynasty": "宋",
        "collection_info": null
    },
    {
        "title": "松雪  其二",
        "author": "韩淲",
        "content": "穷腊荒荒渺林荡，几回落旧又生新。\n寒催雪与梅争白，空有故山谁故人。",
        "dynasty": "宋",
        "collection_info": null
    },
    {
        "title": "雪晴归自湖团  其一",
        "author": "韩淲",
        "content": "雪后溪山分外清，东风日丽转新晴。\n水波隠隠游鱼影，木叶丛丛啼鸟声。",
        "dynasty": "宋",
        "collection_info": null
    },
    {
        "title": "雪晴归自湖团  其二",
        "author": "韩淲",
        "content": "瓦沟残雪滴春风，剩水残山淡蔼中。\n禽鸟不知人意老，数声啼落野梅红。",
        "dynasty": "宋",
        "collection_info": null
    },
    {
        "title": "雪后  其一",
        "author": "韩淲",
        "content": "涧谷冰霜踏雪行，不逢荷篠即僧清。\n世间只解销金帐，羔酒无疑茗椀亨。",
        "dynasty": "宋",
        "collection_info": null
    },
    {
        "title": "雪后  其二",
        "author": "韩淲",
        "content": "高卧从他有灞桥，荒涂横古树萧萧。\n冰溪一曲灵山底，密洒之间復乱飘。",
        "dynasty": "宋",
        "collection_info": null
    },
    {
        "title": "雪后  其三",
        "author": "韩淲",
        "content": "农卜丰登士苦题，无闻近见定还迷。\n子猷一棹归何处，拍手山公醉似泥。",
        "dynasty": "宋",
        "collection_info": null
    },
    {
        "title": "雪后  其四",
        "author": "韩淲",
        "content": "晓看夜听落寒声，带雨随风若雾横。\n平地尺为天下瑞，日光玉洁更多情。",
        "dynasty": "宋",
        "collection_info": null
    },
    {
        "title": "雪后  其五",
        "author": "韩淲",
        "content": "片月窥檐水浸冰，松梢梅影共崚嶒。\n数声猿啸呦呦鹿，拨尽阴河挂壁灯。",
        "dynasty": "宋",
        "collection_info": null
    },
    {
        "title": "春思  其一",
        "author": "韩淲",
        "content": "报答春愁有醉乡，老怀那復得刚肠。\n门前一涧桃争发，不分夭红腻水光。",
        "dynasty": "宋",
        "collection_info": null
    },
    {
        "title": "春思  其二",
        "author": "韩淲",
        "content": "今年能得几朝晴，风雨消磨一半春。\n野路溪亭却自好，惜芳定可属词人。",
        "dynasty": "宋",
        "collection_info": null
    },
    {
        "title": "春思  其三",
        "author": "韩淲",
        "content": "李已青白桃正红，幽人贫病憔悴容。\n曳履过涧试萧散，不知燕麦摇春风。",
        "dynasty": "宋",
        "collection_info": null
    },
    {
        "title": "春思  其四",
        "author": "韩淲",
        "content": "平湖波暖花宜晴，故园梦断蝴蝶轻。\n小楼行藏一徙倚，诗与此春俱眼明。",
        "dynasty": "宋",
        "collection_info": null
    },
    {
        "title": "春思  其五",
        "author": "韩淲",
        "content": "恼我繁华满眼时，燕子初来雁初归。\n浮名自绊此身尔，数日晴色花欲飞。",
        "dynasty": "宋",
        "collection_info": null
    },
    {
        "title": "惜春  其一",
        "author": "韩淲",
        "content": "莫把裴徊惜春意，强寻杯酒度芳时。\n留连邻曲多交旧，怅望他乡有所思。",
        "dynasty": "宋",
        "collection_info": null
    },
    {
        "title": "惜春  其二",
        "author": "韩淲",
        "content": "踯躅辛夷非有谓，蔷薇芍药欲奚为。\n杨花侧畔楼台少，一水联桥映短篱。",
        "dynasty": "宋",
        "collection_info": null
    },
    {
        "title": "春吟  其一",
        "author": "韩淲",
        "content": "叶叶枝头绿未深，孤花犹自间园林。\n醺酣要是都非饮，兴寄元非不是吟。",
        "dynasty": "宋",
        "collection_info": null
    },
    {
        "title": "春吟  其二",
        "author": "韩淲",
        "content": "花影欹灯上小窗，梦回香篆有残缸。\n当年何事成诸葛，万物无情缭老庞。",
        "dynasty": "宋",
        "collection_info": null
    },
    {
        "title": "春吟  其三",
        "author": "韩淲",
        "content": "岁岁逢春不自持，诗成酒去必归迟。\n而今懒向花边醉，只拾荆薪撰早炊。",
        "dynasty": "宋",
        "collection_info": null
    },
    {
        "title": "春吟  其四",
        "author": "韩淲",
        "content": "野菜谁将满把归，水蓊鬚长杞苗肥。\n任他比并膏粱味，直底西山怨采薇。",
        "dynasty": "宋",
        "collection_info": null
    },
    {
        "title": "春吟  其五",
        "author": "韩淲",
        "content": "菜传新绿发生时，花簇轻黄碎小枝。\n日下时看粉蝴蝶，背人惊斗忽参差。",
        "dynasty": "宋",
        "collection_info": null
    },
    {
        "title": "三月下旬药局书  其一",
        "author": "韩淲",
        "content": "一官受代始知閒，常恨家林未得还。\n自是懒为温饱计，清时谁不点朝班。",
        "dynasty": "宋",
        "collection_info": null
    },
    {
        "title": "三月下旬药局书  其二",
        "author": "韩淲",
        "content": "一官受代始知闲，尽日高眠醉梦间。\n试买扁舟归便得，湖横吴越有青山。",
        "dynasty": "宋",
        "collection_info": null
    },
    {
        "title": "闭门  其一",
        "author": "韩淲",
        "content": "闭门终日不常开，山雪林霜已自来。\n收敛身心过残岁，纸窗深处坐灰堆。",
        "dynasty": "宋",
        "collection_info": null
    },
    {
        "title": "闭门  其二",
        "author": "韩淲",
        "content": "傍檐禽鸟莫惊猜，飞去多时忽不来。\n只恐他人相弹射，我无机械合徘徊。",
        "dynasty": "宋",
        "collection_info": null
    },
    {
        "title": "闭门  其三",
        "author": "韩淲",
        "content": "鸱张何用吓鹓雏，此态人间未必无。\n练实梧桐非腐鼠，庄生惠子岂其徒。",
        "dynasty": "宋",
        "collection_info": null
    },
    {
        "title": "感兴十首  其一",
        "author": "韩淲",
        "content": "迎时上下本谋身，身老难禁物态新。\n到得朱金为我乐，却嫌人笑我知津。",
        "dynasty": "宋",
        "collection_info": null
    },
    {
        "title": "感兴十首  其二",
        "author": "韩淲",
        "content": "其谁不欲上云霄，晚节当□事事高。\n赢得书多垂后学，归来赍志亦徒劳。",
        "dynasty": "宋",
        "collection_info": null
    },
    {
        "title": "感兴十首  其三",
        "author": "韩淲",
        "content": "我本何为也自休，靠他宁不畧迴头。\n徒夸扇枕黄香好，肯道悲秋宋玉愁。",
        "dynasty": "宋",
        "collection_info": null
    },
    {
        "title": "感兴十首  其四",
        "author": "韩淲",
        "content": "社鼠城狐何代无，乘时应也用工夫。\n而今又有依凭者，辛苦从前作世儒。",
        "dynasty": "宋",
        "collection_info": null
    },
    {
        "title": "感兴十首  其五",
        "author": "韩淲",
        "content": "一生精力尽于诗，诗到成时不自持。\n脱着衣冠对神武，婆娑空復羡诸儿。",
        "dynasty": "宋",
        "collection_info": null
    },
    {
        "title": "感兴十首  其六",
        "author": "韩淲",
        "content": "肝胆轮囷本致君，衡山一片尚愁云。\n可备恤典埋归骨，好爵翻令及后昆。",
        "dynasty": "宋",
        "collection_info": null
    },
    {
        "title": "感兴十首  其七",
        "author": "韩淲",
        "content": "百尺竿头寸步难，从前血指漫旁观。\n收来放去由谁做，底事随人百样般。",
        "dynasty": "宋",
        "collection_info": null
    },
    {
        "title": "感兴十首  其八",
        "author": "韩淲",
        "content": "壮志情知已不多，便鹰扬去盍如何。\n凄凉两眼西风裏，犹尔留连作好歌。",
        "dynasty": "宋",
        "collection_info": null
    },
    {
        "title": "感兴十首  其九",
        "author": "韩淲",
        "content": "得宠常疑失宠亏，势成难復念前时。\n螳蜋鸣蛭争先后，何意蒙庄亦论之。",
        "dynasty": "宋",
        "collection_info": null
    },
    {
        "title": "感兴十首  其一○",
        "author": "韩淲",
        "content": "赤县神州久陆沈，宣和遗恨莫追寻。\n饶渠熟客资谈柄，须有夫差报越心。",
        "dynasty": "宋",
        "collection_info": null
    },
    {
        "title": "杂兴  其一",
        "author": "韩淲",
        "content": "常苦灵山暑气昏，澹云疎雨洗干坤。\n溪南只许闲人看，紫障青崖静吐吞。",
        "dynasty": "宋",
        "collection_info": null
    },
    {
        "title": "杂兴  其二",
        "author": "韩淲",
        "content": "书帙侵窗竹数竿，晚留晴影上青攒。\n不禁滴尽潇潇叶，时拂疎风雨未干。",
        "dynasty": "宋",
        "collection_info": null
    },
    {
        "title": "杂兴  其三",
        "author": "韩淲",
        "content": "润色初分岚影飘，细看莽莽近迢迢。\n山楹川观谁能到，禽鸟飞鸣亦自骄。",
        "dynasty": "宋",
        "collection_info": null
    },
    {
        "title": "杂兴  其四",
        "author": "韩淲",
        "content": "经雨高林月出云，一天凉凈白纷纷。\n道人打迭身心处，泥饮行吟不乱羣。",
        "dynasty": "宋",
        "collection_info": null
    },
    {
        "title": "杂兴  其五",
        "author": "韩淲",
        "content": "大笑花开只自藏，垂头叶底自芬芳。\n天生杨震今清白，常具人间一种香。",
        "dynasty": "宋",
        "collection_info": null
    },
    {
        "title": "杂兴  其六",
        "author": "韩淲",
        "content": "薝卜生成凈洁花，愈幽深处愈多葩。\n肯教肉眼凡夫见，宁可移栽释老家。",
        "dynasty": "宋",
        "collection_info": null
    },
    {
        "title": "晚兴",
        "author": "韩淲",
        "content": "谁为喧卑莫赋诗，几年山涧久安之。\n区区守禄才餬口，尽觉肥甘盛一时。",
        "dynasty": "宋",
        "collection_info": null
    },
    {
        "title": "偶成  其一",
        "author": "韩淲",
        "content": "春风时弄閒花草，满面纡余气自和。\n行过小亭因坐久，却惊啼鸟一声多。",
        "dynasty": "宋",
        "collection_info": null
    },
    {
        "title": "偶成  其二",
        "author": "韩淲",
        "content": "连阴却喜社能晴，雨淡桃花满涧生。\n几树正依流水上，晓风吹动日华明。",
        "dynasty": "宋",
        "collection_info": null
    },
    {
        "title": "偶成  其三",
        "author": "韩淲",
        "content": "山上行还山下行，草随幽径不知名。\n青春自是多情思，梅叶阴阴已半成。",
        "dynasty": "宋",
        "collection_info": null
    },
    {
        "title": "偶成  其四",
        "author": "韩淲",
        "content": "世间荣辱最愁人，荏苒年光老逼身。\n莫笑区区有仙佛，识心见性养精神。",
        "dynasty": "宋",
        "collection_info": null
    },
    {
        "title": "偶成  其五",
        "author": "韩淲",
        "content": "招之不来麾不去，不动声色泰山措。\n拙于用大无所容，枵然魏王五石瓠。",
        "dynasty": "宋",
        "collection_info": null
    },
    {
        "title": "偶成  其六",
        "author": "韩淲",
        "content": "梅黄雨细柳花风，浑在鶑啼燕语中。\n流水高山元不恶，短篱破屋为无穷。",
        "dynasty": "宋",
        "collection_info": null
    },
    {
        "title": "偶成  其七",
        "author": "韩淲",
        "content": "孤坐幽窗静炷香，却疑身与世相忘。\n红深一树榴花发，绿嫩数杖支子芳。",
        "dynasty": "宋",
        "collection_info": null
    },
    {
        "title": "偶成  其八",
        "author": "韩淲",
        "content": "舒啸闲平理乱心，古来贤达几升沉。\n只宜一唱紫芝曲，不用三思梁甫吟。",
        "dynasty": "宋",
        "collection_info": null
    },
    {
        "title": "偶成  其九",
        "author": "韩淲",
        "content": "病余倦甚唯思睡，醉裏欢来拟欲颠。\n饮罢空山身老矣，梦回清暑意翛然。",
        "dynasty": "宋",
        "collection_info": null
    },
    {
        "title": "偶成  其一○",
        "author": "韩淲",
        "content": "非闲静不可作诗，非老懒焉能读书。\n开卷空山照华髮，吟编荒径入吾庐。",
        "dynasty": "宋",
        "collection_info": null
    },
    {
        "title": "明日再题",
        "author": "韩淲",
        "content": "周游于世不关渠，合把尘劳日以疎。\n半夜雨声惊客枕，一身禅榻梦蘧蘧。",
        "dynasty": "宋",
        "collection_info": null
    },
    {
        "title": "戏书",
        "author": "韩淲",
        "content": "乱拖游士伴噇酒，硬捉闲僧听做诗。\n后句不来瓶已罄，月凉山静角巾欹。",
        "dynasty": "宋",
        "collection_info": null
    },
    {
        "title": "午坐  其一",
        "author": "韩淲",
        "content": "晴初小院窗半开，阶下草色侵莓苔。\n清风徐徐木阴寂，禽鸟自鸣时自来。",
        "dynasty": "宋",
        "collection_info": null
    },
    {
        "title": "午坐  其二",
        "author": "韩淲",
        "content": "家家蚕事采桑归，茧箔才收又整机。\n辛苦一春成绢后，村农谁是着新衣。",
        "dynasty": "宋",
        "collection_info": null
    },
    {
        "title": "偶兴  其一",
        "author": "韩淲",
        "content": "往来邻并岁年深，老稚空忙庆弔心。\n美恶衰荣消长事，又须着眼一沉吟。",
        "dynasty": "宋",
        "collection_info": null
    },
    {
        "title": "偶兴  其二",
        "author": "韩淲",
        "content": "胶胶扰扰復悠悠，多少迷情不掉头。\n利者笑名名笑利，日前身后欲何谋。",
        "dynasty": "宋",
        "collection_info": null
    },
    {
        "title": "偶兴  其三",
        "author": "韩淲",
        "content": "东南吴蜀大江横，西北关河几战争。\n智者不愚愚者智，到头分合世难平。",
        "dynasty": "宋",
        "collection_info": null
    },
    {
        "title": "偶兴  其四",
        "author": "韩淲",
        "content": "深谷荒虚人迹稀，无风黄落自横飞。\n败篱东畔板桥断，时有邻家负水归。",
        "dynasty": "宋",
        "collection_info": null
    },
    {
        "title": "杂题  其一",
        "author": "韩淲",
        "content": "屋前巷北苦稚子，木斗煮熟撮数卖。\n腐儒食饱可奈何，寒夜拥炉亦可嘬。",
        "dynasty": "宋",
        "collection_info": null
    },
    {
        "title": "杂题  其二",
        "author": "韩淲",
        "content": "黑豆硬炒不贵发，败纸裹之良自多。\n纸窗坐睡时欠伸，冷手解包慢挼挲。",
        "dynasty": "宋",
        "collection_info": null
    },
    {
        "title": "杂题  其三",
        "author": "韩淲",
        "content": "瓶粟欲罄败絮少，三嚥玉池吾养玄。\n是中止可浣便腹，世运密移空推迁。",
        "dynasty": "宋",
        "collection_info": null
    },
    {
        "title": "杂题  其四",
        "author": "韩淲",
        "content": "四明所修传灯录，谁以印将塞吾目。\n凌晨万境不到处，佛见法见空逐逐。",
        "dynasty": "宋",
        "collection_info": null
    },
    {
        "title": "杂题  其五",
        "author": "韩淲",
        "content": "人之二帝三王道，加之孔孟杂佛老。\n存心养性以事天，五伯秦汉诚草草。",
        "dynasty": "宋",
        "collection_info": null
    },
    {
        "title": "杂题  其六",
        "author": "韩淲",
        "content": "着书谈玄俱一偏，柳和伊任孔大全。\n禹稷颜回乃同道，出处得丧醒醉眠。",
        "dynasty": "宋",
        "collection_info": null
    },
    {
        "title": "雪窗兀坐",
        "author": "韩淲",
        "content": "霜收余蔼沥檐水，雪屋云窗日气升。\n旋拨地炉看宿火，软蒲团坐几深凭。",
        "dynasty": "宋",
        "collection_info": null
    },
    {
        "title": "雨中山台夜坐",
        "author": "韩淲",
        "content": "桃李春风又一年，老来何事不陶然。\n晚檐莫听垂垂雨，断送流芳到酒边。",
        "dynasty": "宋",
        "collection_info": null
    },
    {
        "title": "月夜楼居",
        "author": "韩淲",
        "content": "瀰漫寒气月微明，近觉风声远市声。\n不恨浮沉人海底，楼居閒自得心清。",
        "dynasty": "宋",
        "collection_info": null
    },
    {
        "title": "二十九日早步",
        "author": "韩淲",
        "content": "行行行过水东头，路窄因而缓慢游。\n草木华滋翻宿雨，山凉尤觉是新秋。",
        "dynasty": "宋",
        "collection_info": null
    },
    {
        "title": "午步",
        "author": "韩淲",
        "content": "养花天气半阴晴，啼鸟水边三四声。\n游人往来莫漫赏，多少古今风物情。",
        "dynasty": "宋",
        "collection_info": null
    },
    {
        "title": "晚步",
        "author": "韩淲",
        "content": "槐叶已飞无夏绿，桃花新种待春红。\n千山仅遶千家聚，一水全依一径通。",
        "dynasty": "宋",
        "collection_info": null
    },
    {
        "title": "舟中晓咏  其一",
        "author": "韩淲",
        "content": "熏风犹见杜鹃啼，浙水东游復自西。\n涧上有泉泉上竹，玉为山底是冰溪。",
        "dynasty": "宋",
        "collection_info": null
    },
    {
        "title": "舟中晓咏  其二",
        "author": "韩淲",
        "content": "桂棹蒲帆日未西，鹊声鶑语鹁鸠啼。\n满溪绿水岸边急，一片白云山半齐。",
        "dynasty": "宋",
        "collection_info": null
    },
    {
        "title": "过玉山同昌甫宿岁寒轩感怆不已",
        "author": "韩淲",
        "content": "鹭鸶林到岁寒轩，屈指如今十六年。\n当日玉虹桥未有，山川祇是旧山川。",
        "dynasty": "宋",
        "collection_info": null
    },
    {
        "title": "小憩成季书室",
        "author": "韩淲",
        "content": "已喜青山在眼前，午阴佳树更清圆。\n枕书閒与寻幽梦，洗尽京尘意洒然。",
        "dynasty": "宋",
        "collection_info": null
    },
    {
        "title": "徐子融送至石井因宿竹溪",
        "author": "韩淲",
        "content": "山行明月步霜华，半醉微吟意更嘉。\n记取鹅湖山下路，夜深投宿野人家。",
        "dynasty": "宋",
        "collection_info": null
    },
    {
        "title": "病",
        "author": "韩淲",
        "content": "病无情绪惰吟诗，笔砚空存兴已非。\n满眼绿阴春树老，小窗初日动晴晖。",
        "dynasty": "宋",
        "collection_info": null
    },
    {
        "title": "僧窗",
        "author": "韩淲",
        "content": "露寒风敛山余霭，虚凈曲通僧一窗。\n我不占閒谁避俗，菊花时候有枫江。",
        "dynasty": "宋",
        "collection_info": null
    },
    {
        "title": "午窗",
        "author": "韩淲",
        "content": "午窗寒日听松风，散髮梳头睡眼中。\n情话堂深书帙满，老身何地不从容。",
        "dynasty": "宋",
        "collection_info": null
    },
    {
        "title": "夜长",
        "author": "韩淲",
        "content": "夜长残雪小楼中，拥被闲思又一冬。\n灯影易昏炉渐冷，只消斜月五更钟。",
        "dynasty": "宋",
        "collection_info": null
    },
    {
        "title": "书灯",
        "author": "韩淲",
        "content": "书灯霜夜冷清清，不信粗官傍帝廷。\n老把身心欲何用，山居此味饱曾经。",
        "dynasty": "宋",
        "collection_info": null
    },
    {
        "title": "午睡期思书堂",
        "author": "韩淲",
        "content": "所谓伊人天一方，园枝新好寄东窗。\n八表蒙蒙忽时雨，不知平陆已成江。",
        "dynasty": "宋",
        "collection_info": null
    },
    {
        "title": "读书",
        "author": "韩淲",
        "content": "窗明晴日小楼居，静坐閒翻案上书。\n理路渐通文向熟，试将回向此心初。",
        "dynasty": "宋",
        "collection_info": null
    },
    {
        "title": "冷寻",
        "author": "韩淲",
        "content": "冷寻杯酒涤书痴，半盏微醺又到诗。\n门外屡成三尺雪，茫茫眇眇欲何之。",
        "dynasty": "宋",
        "collection_info": null
    },
    {
        "title": "晚唐体",
        "author": "韩淲",
        "content": "一撮新愁懒放眉，小庭疎树晚凉低。\n牵牛织女明河外，纵有诗成无处题。",
        "dynasty": "宋",
        "collection_info": null
    },
    {
        "title": "灌园",
        "author": "韩淲",
        "content": "搰搰谁知旧汉阴，桔槹何待此机心。\n溪南上郭邱园地，应笑蒙庄着语深。",
        "dynasty": "宋",
        "collection_info": null
    },
    {
        "title": "十二日灌园  其一",
        "author": "韩淲",
        "content": "桑荫未移山照晚，曲塘横岸小轩窗。\n不知秋思今多少，岩桂芙蓉开酒缸。",
        "dynasty": "宋",
        "collection_info": null
    },
    {
        "title": "十二日灌园  其二",
        "author": "韩淲",
        "content": "秋高山静一檐月，只许清光醉老身。\n蓬藋之间见花竹，灌园休说汉阴人。",
        "dynasty": "宋",
        "collection_info": null
    },
    {
        "title": "修园",
        "author": "韩淲",
        "content": "旋买荆条护短篱，更般沙土补长堤。\n閒来也有无穷事，且看青山横杖藜。",
        "dynasty": "宋",
        "collection_info": null
    },
    {
        "title": "书怀",
        "author": "韩淲",
        "content": "老身閒淡復何求，常喜禅门举话头。\n试问红尘未归客，渭清泾浊肯同流。",
        "dynasty": "宋",
        "collection_info": null
    },
    {
        "title": "閒咏",
        "author": "韩淲",
        "content": "閒咏遗言理素琴，晚风吹树雨愔愔。\n山空断岸无来辙，未必沙鸥识此心。",
        "dynasty": "宋",
        "collection_info": null
    },
    {
        "title": "影瘦",
        "author": "韩淲",
        "content": "秋凉于人事何悲，可怜宋玉在其时。\n登山临水西风急，赢得新凉入我诗。",
        "dynasty": "宋",
        "collection_info": null
    },
    {
        "title": "怀人",
        "author": "韩淲",
        "content": "北客如今可奈何，更看清奏入云和。\n东平东里应无恙，吴楚年深白髮多。",
        "dynasty": "宋",
        "collection_info": null
    },
    {
        "title": "人难",
        "author": "韩淲",
        "content": "人难会合易暌离，更把言谈着在诗。\n君去南丰我南涧，其间不待两相知。",
        "dynasty": "宋",
        "collection_info": null
    },
    {
        "title": "五更",
        "author": "韩淲",
        "content": "五更人物遽喧呼，不信清湖逆旅居。\n齿髮如斯吾老矣，一身蝴蝶梦蘧蘧。",
        "dynasty": "宋",
        "collection_info": null
    },
    {
        "title": "五更朝谒之声盈耳",
        "author": "韩淲",
        "content": "十载山居夜寂寥，蓬门雨打雪萧萧。\n何曾听得人吆喝，急走齐趋斗逞侥。",
        "dynasty": "宋",
        "collection_info": null
    },
    {
        "title": "慈福太后生辰圣驾同中宫过北内上寿至晚銮仗方回观者无不仰赞庆礼四朝之尊也",
        "author": "韩淲",
        "content": "南渡衣冠近百年，四朝安稳在吴天。\n斯民何幸归仁寿，咸戴慈仪五福全。",
        "dynasty": "宋",
        "collection_info": null
    },
    {
        "title": "次赵将春日韵  其一",
        "author": "韩淲",
        "content": "立尽花阴把一枝，风流元自不如痴。\n锦笺欲写相思字，谁记伤春病酒时。",
        "dynasty": "宋",
        "collection_info": null
    },
    {
        "title": "次赵将春日韵  其二",
        "author": "韩淲",
        "content": "楼倚斜阳十二栏，重重烟水更关山。\n旧家心事浑如梦，千尺游丝燕外闲。",
        "dynasty": "宋",
        "collection_info": null
    },
    {
        "title": "次赵将春日韵  其三",
        "author": "韩淲",
        "content": "杨柳溪头绿万条，碧云相对是衡皋。\n春风但欲随波面，桧楫松舟不用篙。",
        "dynasty": "宋",
        "collection_info": null
    },
    {
        "title": "次赵将春日韵  其四",
        "author": "韩淲",
        "content": "浅白殷红发嫩葩，一年春事一番花。\n几回带露和烟看，不信诗情未有涯。",
        "dynasty": "宋",
        "collection_info": null
    },
    {
        "title": "和周次公韵  其一",
        "author": "韩淲",
        "content": "老于流俗尚何颜，欢喜新凉得此閒。\n政自可人诗更好，每逢觞酌不知还。",
        "dynasty": "宋",
        "collection_info": null
    },
    {
        "title": "和周次公韵  其二",
        "author": "韩淲",
        "content": "武夷仙客话尊前，转觉相忘失醉眠。\n诗眼文心既如许，古今才调岂徒然。",
        "dynasty": "宋",
        "collection_info": null
    },
    {
        "title": "和黄子功壁间伯皋次公韵  其一",
        "author": "韩淲",
        "content": "天地一息大鹏风，未信逍遥尺鷃同。\n彼此衰荣无定在，人生元自不匆匆。",
        "dynasty": "宋",
        "collection_info": null
    },
    {
        "title": "和黄子功壁间伯皋次公韵  其二",
        "author": "韩淲",
        "content": "转觉心情事事疎，题诗常是懒能书。\n相将又见西风起，尚喜携琴到处居。",
        "dynasty": "宋",
        "collection_info": null
    },
    {
        "title": "和赵路分",
        "author": "韩淲",
        "content": "雪云寒事正多风，诗与山阴兴颇同。\n万境纵陈浑不理，老身只是愿时丰。",
        "dynasty": "宋",
        "collection_info": null
    },
    {
        "title": "又和赵路分韵  其一",
        "author": "韩淲",
        "content": "萱芽争出柳眉舒，积雪霜凝未尽除。\n一阵暖风殊着莫，傍人啼鸟亦忻如。",
        "dynasty": "宋",
        "collection_info": null
    },
    {
        "title": "又和赵路分韵  其二",
        "author": "韩淲",
        "content": "小桥晴步正徐徐，谁把诗笺满意书。\n且读且思归且叹，山林邱壑我隣居。",
        "dynasty": "宋",
        "collection_info": null
    },
    {
        "title": "昌甫寄二绝和韵答之  其一",
        "author": "韩淲",
        "content": "只宜树蕙与滋兰，二月颠风作社寒。\n岸柳岂无舒叶者，山梅空有落花看。",
        "dynasty": "宋",
        "collection_info": null
    },
    {
        "title": "昌甫寄二绝和韵答之  其二",
        "author": "韩淲",
        "content": "雨绝遥遥何许吟，一封得得乃斯寻。\n直教宛转生新意，徒益凄凉老旧心。",
        "dynasty": "宋",
        "collection_info": null
    },
    {
        "title": "和韵  其一",
        "author": "韩淲",
        "content": "珍重骚人和言句，玉缸真若映瓷罂。\n海棠红点春风裏，更约相从酒数行。",
        "dynasty": "宋",
        "collection_info": null
    },
    {
        "title": "和韵  其二",
        "author": "韩淲",
        "content": "春来常苦少晴阳，纵有幽花未肯芳。\n不是骚人催唤醒，暖风迟日也无香。",
        "dynasty": "宋",
        "collection_info": null
    },
    {
        "title": "和昌甫  其一",
        "author": "韩淲",
        "content": "水南上郭荒凉甚，犹有西轩两首诗。\n沙草犊鸥眠动处，当时识赏孰能追。",
        "dynasty": "宋",
        "collection_info": null
    },
    {
        "title": "和昌甫  其二",
        "author": "韩淲",
        "content": "涧曲山隈借竹轩，轩虽非旧有前言。\n断碑零落犹能打，此意微茫仅復存。",
        "dynasty": "宋",
        "collection_info": null
    },
    {
        "title": "和昌甫  其三",
        "author": "韩淲",
        "content": "人言君方君但方，吕诗尤足照僧房。\n只今尹记畴能问，我辈怀贤未可忘。",
        "dynasty": "宋",
        "collection_info": null
    },
    {
        "title": "和昌甫  其四",
        "author": "韩淲",
        "content": "才见云游又打包，何时月下把门敲。\n相思白髮空千丈，坐对烟林滴露梢。",
        "dynasty": "宋",
        "collection_info": null
    },
    {
        "title": "和昌甫  其五",
        "author": "韩淲",
        "content": "行欲方而智欲圆，河东车说已居前。\n先方之喻斯为美，只恐圆成又不便。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其一",
        "author": "韩淲",
        "content": "溪山淡淡復溶溶，老觉身閒百念空。\n谁把清诗相触拨，又随吟啸醉春风。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其二",
        "author": "韩淲",
        "content": "人之老去须甘老，天以閒来莫厌閒。\n满树梅开和玉雪，门前流水响空山。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其三",
        "author": "韩淲",
        "content": "横斜清浅暗香动，时把心情百样摹。\n忽忆西湖林处士，此风应笑古来无。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其四",
        "author": "韩淲",
        "content": "车尘不到世氛远，野水閒花景最新。\n泛泛空明知我独，故将流影巧随人。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其五",
        "author": "韩淲",
        "content": "不须更着前村裏，且傍衡门看流水。\n无人涂路横古今，吹尽梅花又梅子。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其六",
        "author": "韩淲",
        "content": "閒收神观与天游，坐断空山百不留。\n只许梅花恣开落，春归幽涧水风流。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其七",
        "author": "韩淲",
        "content": "水流活活水桥斜，清浸梅梢岸底花。\n自与空门了孤绝，肯随游冶入芳华。",
        "dynasty": "宋",
        "collection_info": null
    },
    {
        "title": "鲁解元以坡语空山无人水流花开为诗和韵  其八",
        "author": "韩淲",
        "content": "岁寒草木竞黄落，春到空山梅自开。\n一任门无车马到，香飞流水涧中来。",
        "dynasty": "宋",
        "collection_info": null
    },
    {
        "title": "和昌甫  其一",
        "author": "韩淲",
        "content": "行尽田家与酒家，书窗薝卜见新花。\n风流一老来何处，不许閒人作话夸。",
        "dynasty": "宋",
        "collection_info": null
    },
    {
        "title": "和昌甫  其二",
        "author": "韩淲",
        "content": "云遶蹊间水满豅，豅中来往少能同。\n溪头繫得扁舟在，更约乘流载短篷。",
        "dynasty": "宋",
        "collection_info": null
    },
    {
        "title": "和昌甫竹句  其一",
        "author": "韩淲",
        "content": "竹隠泠泠屋数椽，做成清尚得如然。\n山村底处无丛薄，我独因人以赋焉。",
        "dynasty": "宋",
        "collection_info": null
    },
    {
        "title": "和昌甫竹句  其二",
        "author": "韩淲",
        "content": "章泉兄弟旧新庐，子舍高低不远欤。\n篱槿池莲映林竹，款门犹是可容余。",
        "dynasty": "宋",
        "collection_info": null
    },
    {
        "title": "和昌甫竹句  其三",
        "author": "韩淲",
        "content": "城郭虽多总不如，瑞峰山凈竹应舒。\n纷拏肉食红尘热，缓步那言可当车。",
        "dynasty": "宋",
        "collection_info": null
    },
    {
        "title": "和昌甫竹句  其四",
        "author": "韩淲",
        "content": "僧寺本来能脱俗，水南逼市漫成竿。\n台喧地污要除扫，禅月当年真可安。",
        "dynasty": "宋",
        "collection_info": null
    },
    {
        "title": "和昌甫竹句  其五",
        "author": "韩淲",
        "content": "绝岸沿流翠碧洲，烟枝露叶落还抽。\n输他荒阔无人管，拟待烦君一笔收。",
        "dynasty": "宋",
        "collection_info": null
    },
    {
        "title": "和昌甫竹句  其六",
        "author": "韩淲",
        "content": "山囿遥遥合世官，事嗟成往尚何观。\n新知益比故知少，纵有竹林无復欢。",
        "dynasty": "宋",
        "collection_info": null
    },
    {
        "title": "和昌甫竹句  其七",
        "author": "韩淲",
        "content": "苍筤亭种千竿竹，三十年前此地家。\n野水纵横旧时涧，客来犹得共瓜茶。",
        "dynasty": "宋",
        "collection_info": null
    },
    {
        "title": "次韵缪教授  其一",
        "author": "韩淲",
        "content": "山花忍作寿阳粧，且着臙脂入艷阳。\n细雨春风谁会得，溪桥空自落幽香。",
        "dynasty": "宋",
        "collection_info": null
    },
    {
        "title": "次韵缪教授  其二",
        "author": "韩淲",
        "content": "若无交友可忘年，馈岁何由得酒泉。\n不是骚人太多事，定无家酿与吟篇。",
        "dynasty": "宋",
        "collection_info": null
    },
    {
        "title": "和教授诗  其一",
        "author": "韩淲",
        "content": "边韶经笥任嘲眠，底用回澜障百川。\n繫马堂阶官独冷，秋来应喜雨公田。",
        "dynasty": "宋",
        "collection_info": null
    },
    {
        "title": "和教授诗  其二",
        "author": "韩淲",
        "content": "暑天常欲踏层冰，未雨低垂气不胜。\n田里三农那可旱，闾阎万竈信如烹。",
        "dynasty": "宋",
        "collection_info": null
    },
    {
        "title": "和教授诗  其三",
        "author": "韩淲",
        "content": "诗筒剥啄入幽扉，到手令人喜欲飞。\n多谢清骚涤尘虑，不惟高泽救时饥。",
        "dynasty": "宋",
        "collection_info": null
    },
    {
        "title": "和教授诗  其四",
        "author": "韩淲",
        "content": "三曾三孔久凄凉，百世空闻书传香。\n人物江西初未远，定寻坠绪接茫茫。",
        "dynasty": "宋",
        "collection_info": null
    },
    {
        "title": "和教授诗  其五",
        "author": "韩淲",
        "content": "学海波翻笔底宽，逢辰当不负巍冠。\n只今得句因时雨，才思何妨若涌湍。",
        "dynasty": "宋",
        "collection_info": null
    },
    {
        "title": "示可然叟  其一",
        "author": "韩淲",
        "content": "水声流出白云洞，正是楚天秋雨时。\n应过严陵滩下去，清风波面一丝知。",
        "dynasty": "宋",
        "collection_info": null
    },
    {
        "title": "示可然叟  其二",
        "author": "韩淲",
        "content": "往来常爱白龙洞，困借僧窗竹榻眠。\n几许客尘烦恼病，为渠泉石弄风烟。",
        "dynasty": "宋",
        "collection_info": null
    },
    {
        "title": "和韵  其一",
        "author": "韩淲",
        "content": "不是伤春着句迟，似醒犹困欲晴时。\n从他野草閒花见，已自雄蜂雌蝶知。",
        "dynasty": "宋",
        "collection_info": null
    },
    {
        "title": "和韵  其二",
        "author": "韩淲",
        "content": "酴醿一架暖争开，投老看花得几回。\n兴以芳时寻醉去，诗从永日送香来。",
        "dynasty": "宋",
        "collection_info": null
    },
    {
        "title": "昌甫诗以杨朴契玄断送头皮语说病亦昌甫郑州乡里人也次韵  其一",
        "author": "韩淲",
        "content": "契玄东里一遗民，落拓颠狂混俗人。\n自是本朝全盛际，至今拈起话常新。",
        "dynasty": "宋",
        "collection_info": null
    },
    {
        "title": "昌甫诗以杨朴契玄断送头皮语说病亦昌甫郑州乡里人也次韵  其二",
        "author": "韩淲",
        "content": "示疾炎凉合问之，头皮老去记谁诗。\n杨妻有句留千古，笑倒黄州举此时。",
        "dynasty": "宋",
        "collection_info": null
    },
    {
        "title": "昌甫以诗送香任尚书任和答且辱见及次韵昌甫不必寄尚书也  其一",
        "author": "韩淲",
        "content": "夏衣轻体凉絺绤，忘却御冬寻敝襦。\n且玩章泉香与句，閒来服用更何须。",
        "dynasty": "宋",
        "collection_info": null
    },
    {
        "title": "昌甫以诗送香任尚书任和答且辱见及次韵昌甫不必寄尚书也  其二",
        "author": "韩淲",
        "content": "交情到老终难已，此味平生毕竟浓。\n远近行藏两相望，湖山应自白云封。",
        "dynasty": "宋",
        "collection_info": null
    },
    {
        "title": "次韵潘德久舍人七月廿一夜喜雨五绝  其一",
        "author": "韩淲",
        "content": "钱湖苦热人不眠，下塘水涩流涓涓。\n云奔雨骤忽到晓，便有小舟来闸边。",
        "dynasty": "宋",
        "collection_info": null
    },
    {
        "title": "次韵潘德久舍人七月廿一夜喜雨五绝  其二",
        "author": "韩淲",
        "content": "雨云低水夜微明，隠隠临平山上青。\n荷花菱叶不自已，摇动湿风时乱萤。",
        "dynasty": "宋",
        "collection_info": null
    },
    {
        "title": "次韵潘德久舍人七月廿一夜喜雨五绝  其三",
        "author": "韩淲",
        "content": "客中倚楼秋思觉，人静石罅促织鸣。\n未知我诗能吟否，三更起坐床不平。",
        "dynasty": "宋",
        "collection_info": null
    },
    {
        "title": "次韵潘德久舍人七月廿一夜喜雨五绝  其四",
        "author": "韩淲",
        "content": "补陀凈圣有许事，用作霖雨谈笑中。\n天竺山高湖水满，去来何地不圆通。",
        "dynasty": "宋",
        "collection_info": null
    },
    {
        "title": "次韵潘德久舍人七月廿一夜喜雨五绝  其五",
        "author": "韩淲",
        "content": "转庵老子又多能，意气少年夸五陵。\n自到玉皇香案侧，退朝犹不废吟灯。",
        "dynasty": "宋",
        "collection_info": null
    },
    {
        "title": "赠余之任",
        "author": "韩淲",
        "content": "记得青岩载酒时，僧窗吹雨夜檐低。\n如今共踏南豅路，却说青岩看木犀。",
        "dynasty": "宋",
        "collection_info": null
    },
    {
        "title": "赠杰宿之",
        "author": "韩淲",
        "content": "山林春雪未花开，生日何情近酒杯。\n似醉似醒方鹘突，上人剥啄带茶来。",
        "dynasty": "宋",
        "collection_info": null
    },
    {
        "title": "赠向亲",
        "author": "韩淲",
        "content": "大耐人家旧相门，共嗟北路尚堪论。\n载披留别知己叙，此意寥寥属耳孙。",
        "dynasty": "宋",
        "collection_info": null
    },
    {
        "title": "次韵子功赠王玉山  其一",
        "author": "韩淲",
        "content": "要知爵服人人别，不信弦歌箇箇同。\n指点苕溪归棹远，西风吹梦藕花中。",
        "dynasty": "宋",
        "collection_info": null
    },
    {
        "title": "次韵子功赠王玉山  其二",
        "author": "韩淲",
        "content": "翻云覆雨功名事，到底谁称一世雄。\n邂逅酒杯还小醉，强酬诗句苦难工。",
        "dynasty": "宋",
        "collection_info": null
    },
    {
        "title": "赠吴子似  其一",
        "author": "韩淲",
        "content": "喜君常诵介庵诗，此老流风百世知。\n摸索期思长短句，象山如在更沙随。",
        "dynasty": "宋",
        "collection_info": null
    },
    {
        "title": "赠吴子似  其二",
        "author": "韩淲",
        "content": "渐老方知欠往还，等閒萧寺得同盘。\n吕曾旧事今如梦，且上南山横碧看。",
        "dynasty": "宋",
        "collection_info": null
    },
    {
        "title": "除夕次韵郑司理  其一",
        "author": "韩淲",
        "content": "飞腾暮景惜流光，至后年前日渐长。\n遶屋雨声无藉在，海山尤带北风凉。",
        "dynasty": "宋",
        "collection_info": null
    },
    {
        "title": "除夕次韵郑司理  其二",
        "author": "韩淲",
        "content": "家林何在梦魂飞，闭阁焚香醉似泥。\n火冷灯青推枕坐，幽怀无处觅诗题。",
        "dynasty": "宋",
        "collection_info": null
    },
    {
        "title": "除夕次韵郑司理  其三",
        "author": "韩淲",
        "content": "年年以酒浇残腊，日日为诗作好春。\n涧水渐生梅正发，鸟啼人语亦清新。",
        "dynasty": "宋",
        "collection_info": null
    },
    {
        "title": "除夕次韵郑司理  其四",
        "author": "韩淲",
        "content": "里巷欢呼争爆竹，田庐围坐亦然萁。\n寒更不觉鸡三唱，可惜心情不赋诗。",
        "dynasty": "宋",
        "collection_info": null
    },
    {
        "title": "除夕次韵郑司理  其五",
        "author": "韩淲",
        "content": "流传风俗岂无因，柏叶椒花意已驯。\n騃女痴儿何所试，牵衣踏地只争春。",
        "dynasty": "宋",
        "collection_info": null
    },
    {
        "title": "除夕次韵郑司理  其六",
        "author": "韩淲",
        "content": "夜窗松月旧家风，宦海飘流鞅掌中。\n但觉年年添一岁，不知齿豁与头童。",
        "dynasty": "宋",
        "collection_info": null
    },
    {
        "title": "次韵山水便面绍之所作",
        "author": "韩淲",
        "content": "春风绿徧林间木，想见晴岚扑閒屋。\n山人琴剑未归来，知谁把我残书读。",
        "dynasty": "宋",
        "collection_info": null
    },
    {
        "title": "次韵成季道中",
        "author": "韩淲",
        "content": "远如无际近纷然，一棹吴波入楚天。\n水面如尘开又合，晚来寒日见山烟。",
        "dynasty": "宋",
        "collection_info": null
    },
    {
        "title": "九日次韵次公  其一",
        "author": "韩淲",
        "content": "水南着我登高处，风急山篱带薄云。\n从昔骚人爱重九，冥鸿天际有遗音。",
        "dynasty": "宋",
        "collection_info": null
    },
    {
        "title": "九日次韵次公  其二",
        "author": "韩淲",
        "content": "纷纷下视三家市，人物悲欢逐年岁。\n吾侪秃髮帽檐斜，不见黄花也须醉。",
        "dynasty": "宋",
        "collection_info": null
    },
    {
        "title": "昌甫诗来言九日是悼亡之日因答和及紫芝是日过城下  其一",
        "author": "韩淲",
        "content": "玉山何许两峰高，不特云藏雾亦韬。\n可惜敝庐城郭浅，心蓬徒使目还蒿。",
        "dynasty": "宋",
        "collection_info": null
    },
    {
        "title": "昌甫诗来言九日是悼亡之日因答和及紫芝是日过城下  其二",
        "author": "韩淲",
        "content": "紫芝九日上杭都，溪馆经从说大苏。\n摇落风霜为搔首，病余真是我非夫。",
        "dynasty": "宋",
        "collection_info": null
    },
    {
        "title": "昌甫诗来言九日是悼亡之日因答和及紫芝是日过城下  其三",
        "author": "韩淲",
        "content": "佳辰人物本难俱，事事虽非景不殊。\n君既悼亡应感旧，细看那復嗅茱萸。",
        "dynasty": "宋",
        "collection_info": null
    },
    {
        "title": "昌甫诗来言九日是悼亡之日因答和及紫芝是日过城下  其四",
        "author": "韩淲",
        "content": "黄落山川亦变衰，平生高李吹台诗。\n秋来季月溪南路，独往空歌宋玉悲。",
        "dynasty": "宋",
        "collection_info": null
    },
    {
        "title": "九日范伯升惠诗连伯玉丈有和句皆道先公平昔登高事感而次韵  其一",
        "author": "韩淲",
        "content": "诗来增我思亲念，愁对秋山气象高。\n糁糁黄花惊节物，东篱徒有鬓萧骚。",
        "dynasty": "宋",
        "collection_info": null
    },
    {
        "title": "九日范伯升惠诗连伯玉丈有和句皆道先公平昔登高事感而次韵  其二",
        "author": "韩淲",
        "content": "尘土装怀不可论，伤心夏凊与冬温。\n西风南涧萧萧竹，犹有范翁时到门。",
        "dynasty": "宋",
        "collection_info": null
    },
    {
        "title": "次韵昌甫所赋癞可瘦权且言去岁到白鹿洞  其一",
        "author": "韩淲",
        "content": "踏雪寻僧已是诗，更将书册试同披。\n名高直隠江西社，五字非君熟和斯。",
        "dynasty": "宋",
        "collection_info": null
    },
    {
        "title": "次韵昌甫所赋癞可瘦权且言去岁到白鹿洞  其二",
        "author": "韩淲",
        "content": "当年权可气横秋，此日匡山亦雪不。\n莫恨禅床人寂寂，可论书院鹿呦呦。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其一",
        "author": "韩淲",
        "content": "谁家绿展窗前叶，何物清成池上花。\n嘆息陶斯为模写，要须随兴寄无涯。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其二",
        "author": "韩淲",
        "content": "华髮差差从满颠，形神纔释自蹁跹。\n角巾东路浑常事，便驾柴车亦可怜。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其三",
        "author": "韩淲",
        "content": "秋深剩有十分凉，好理平生书传香。\n见说江西多胜士，吟成风雨近重阳。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其四",
        "author": "韩淲",
        "content": "得将胶扰一身藏，吴是他乡蜀故乡。\n从昔衰荣无定在，山林钟鼎两俱长。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其五",
        "author": "韩淲",
        "content": "禅门底用金仙偈，道室空多玉笈书。\n知我者希斯我贵，身心如此可踟躇。",
        "dynasty": "宋",
        "collection_info": null
    },
    {
        "title": "李季章参政寄近作绝句次韵答之  其六",
        "author": "韩淲",
        "content": "家食何如禄万钟，梦回珂辔响玲珑。\n书生习气初无恙，只怕勋名不贷公。",
        "dynasty": "宋",
        "collection_info": null
    },
    {
        "title": "次韵张令郊行  其一",
        "author": "韩淲",
        "content": "连朝晴日破层阴，下泽翩翩兴愈深。\n水际风翻沽酒旆，静看飞鸟过平林。",
        "dynasty": "宋",
        "collection_info": null
    },
    {
        "title": "次韵张令郊行  其二",
        "author": "韩淲",
        "content": "不须万里羡侯封，且把千诗一抚松。\n野步何人知此意，仙家寒露湿芙蓉。",
        "dynasty": "宋",
        "collection_info": null
    },
    {
        "title": "次韵张令郊行  其三",
        "author": "韩淲",
        "content": "寻诗得酒坐閒亭，秋到骚人独用情。\n犹有黄花看着眼，悠然风味忆渊明。",
        "dynasty": "宋",
        "collection_info": null
    },
    {
        "title": "次韵张令郊行  其四",
        "author": "韩淲",
        "content": "鬓丝禅榻纸窗西，柏子烟中落景迟。\n莫问少年涂抹事，病余那復解题诗。",
        "dynasty": "宋",
        "collection_info": null
    },
    {
        "title": "次韵张令郊行  其五",
        "author": "韩淲",
        "content": "薄寒侵晓露华明，不信人间有许清。\n行遍西郊草堂外，老怀浑不负秋晴。",
        "dynasty": "宋",
        "collection_info": null
    },
    {
        "title": "元立留诗二首因次韵  其一",
        "author": "韩淲",
        "content": "少下归帆上石梯，高风虽在后人迷。\n倦怀冷坐客星阁，烟雨漫山觅旧题。",
        "dynasty": "宋",
        "collection_info": null
    },
    {
        "title": "元立留诗二首因次韵  其二",
        "author": "韩淲",
        "content": "孟郊有句散愁端，墨妙犹能待我看。\n试问新秋能几日，栏干一叶已吹寒。",
        "dynasty": "宋",
        "collection_info": null
    },
    {
        "title": "文叔楼居次韵戏之",
        "author": "韩淲",
        "content": "行藏知在倚楼间，雨际烟峦接九关。\n着脚既高心自远，问言何似岳前山。",
        "dynasty": "宋",
        "collection_info": null
    },
    {
        "title": "楼外新绿成阴片月已上",
        "author": "韩淲",
        "content": "隔帘花过叶初青，一段清和倚画屏。\n已是春风生昼寂，小楼新月更亭亭。",
        "dynasty": "宋",
        "collection_info": null
    },
    {
        "title": "次韵郭中",
        "author": "韩淲",
        "content": "常恐尘埃满面颜，水边门户喜常关。\n苍筤亭上南屏下，天遣幽人入座前。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "菊花开处即重阳，常忆苏仙共酒觞。\n霜后撷香尤可玩，唤回佳致有篇章。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "秋到黄花强自宽，琴堂犹得往来閒。\n世情原与诗情背，只许閒人老眼看。",
        "dynasty": "宋",
        "collection_info": null
    },
    {
        "title": "次韵  其三",
        "author": "韩淲",
        "content": "道爱堂深风满林，一由华髮半欺簪。\n主人记取从容意，三客无他只苦吟。",
        "dynasty": "宋",
        "collection_info": null
    },
    {
        "title": "次韵周次公五日",
        "author": "韩淲",
        "content": "溪头拍浪鼓喧天，惊动山翁一觉眠。\n且喜和番征战息，儿郎赢得斗龙船。",
        "dynasty": "宋",
        "collection_info": null
    },
    {
        "title": "次韵周次公  其一",
        "author": "韩淲",
        "content": "高隠春山意颇浓，眼明四海有无中。\n凭谁唤取为时用，横带东华醉软红。",
        "dynasty": "宋",
        "collection_info": null
    },
    {
        "title": "次韵周次公  其二",
        "author": "韩淲",
        "content": "自觉颓然已白头，尘尘何地不周流。\n从渠胶扰蜗牛角，连雨清寒正麦秋。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "山田喜雨厌晴霞，想见污邪欲满车。\n客裏从今无贵米，饭余赢得去煎茶。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "十日山头有雨云，小楼凉意满纱巾。\n清湖一带水常绿，空映往来行路人。",
        "dynasty": "宋",
        "collection_info": null
    },
    {
        "title": "次韵  其三",
        "author": "韩淲",
        "content": "青山常对我轩窗，更有澄江作小堂。\n今日尘埃无自奈，且乘凉雨卧行床。",
        "dynasty": "宋",
        "collection_info": null
    },
    {
        "title": "次韵昌甫  其一",
        "author": "韩淲",
        "content": "云白天青怀玉山，森如束笋杳难攀。\n章泉章丘不百里，是二士者居其间。",
        "dynasty": "宋",
        "collection_info": null
    },
    {
        "title": "次韵昌甫  其二",
        "author": "韩淲",
        "content": "云白天青怀玉山，应真留影与僧閒。\n安得务农息战斗，老身长子从鬓斑。",
        "dynasty": "宋",
        "collection_info": null
    },
    {
        "title": "二十二日次韵徐子融所寄",
        "author": "韩淲",
        "content": "近年交友已相安，只要山林保岁寒。\n珍重茅斋徐处士，有诗犹许寄来看。",
        "dynasty": "宋",
        "collection_info": null
    },
    {
        "title": "次韵刘解元",
        "author": "韩淲",
        "content": "天寒岁晚山黄落，只拟西湖可探梅。\n霜重雪深浑不管，一枝青浅为谁开。",
        "dynasty": "宋",
        "collection_info": null
    },
    {
        "title": "和推官  其一",
        "author": "韩淲",
        "content": "雨余千里得安眠，凉翼条苗绿满川。\n郡幕有贤时自熟，不劳水利问农田。",
        "dynasty": "宋",
        "collection_info": null
    },
    {
        "title": "和推官  其二",
        "author": "韩淲",
        "content": "文字工夫胜镂冰，眼边犹信耳边声。\n暗中摸索曹刘在，尝鼎酸咸不待烹。",
        "dynasty": "宋",
        "collection_info": null
    },
    {
        "title": "和推官  其三",
        "author": "韩淲",
        "content": "乘凉一雨过城扉，促膝应看玉屑飞。\n名下无虚真雅士，清谈可饱弗忧饥。",
        "dynasty": "宋",
        "collection_info": null
    },
    {
        "title": "和推官  其四",
        "author": "韩淲",
        "content": "云连山色晚青苍，雨激平畴土气香。\n清入断畦纔汩没，黄流别港又瀰茫。",
        "dynasty": "宋",
        "collection_info": null
    },
    {
        "title": "和推官  其五",
        "author": "韩淲",
        "content": "得诗得雨百忧宽，散髮林间久不冠。\n读尽名章转搔首，静看檐溜落惊湍。",
        "dynasty": "宋",
        "collection_info": null
    },
    {
        "title": "次韵吴推官  其一",
        "author": "韩淲",
        "content": "樟下临岐树色分，风沙吹日暗车尘。\n寻思何地无幽兴，不在山林只在人。",
        "dynasty": "宋",
        "collection_info": null
    },
    {
        "title": "次韵吴推官  其二",
        "author": "韩淲",
        "content": "投老宽閒寂寞滨，将身隠兮又何文。\n暂时相商相征逐，留与江东日暮云。",
        "dynasty": "宋",
        "collection_info": null
    },
    {
        "title": "次韵吴推官  其三",
        "author": "韩淲",
        "content": "一片溪流一片山，世氛元自不相关。\n松溪直上山头洞，僧亦何能识我閒。",
        "dynasty": "宋",
        "collection_info": null
    },
    {
        "title": "次韵吴推官  其四",
        "author": "韩淲",
        "content": "因酒从容意已仙，白沙翠竹记同船。\n停杯更在斜阳外，此话他年尽可传。",
        "dynasty": "宋",
        "collection_info": null
    },
    {
        "title": "次韵吴推官  其五",
        "author": "韩淲",
        "content": "十日之间我欲回，仍于真隠一尊开。\n东游西泛多情致，应喜其间得句来。",
        "dynasty": "宋",
        "collection_info": null
    },
    {
        "title": "次韵昌甫併帖斯远五首  其一",
        "author": "韩淲",
        "content": "一亭寒美老弥明，閒裏经春自喜晴。\n拄杖披衣随处歇，有时应觉意和平。",
        "dynasty": "宋",
        "collection_info": null
    },
    {
        "title": "次韵昌甫併帖斯远五首  其二",
        "author": "韩淲",
        "content": "求田问舍可成家，拥鼻东山又有涯。\n今古经营几人物，辋川图画玉川茶。",
        "dynasty": "宋",
        "collection_info": null
    },
    {
        "title": "次韵昌甫併帖斯远五首  其三",
        "author": "韩淲",
        "content": "经年归住水南山，满眼高林猿鸟攀。\n尽日无人开竹牖，有时呼仆扫松关。",
        "dynasty": "宋",
        "collection_info": null
    },
    {
        "title": "次韵昌甫併帖斯远五首  其四",
        "author": "韩淲",
        "content": "遯于荒野乃閒人，胶扰其谁不染尘。\n乘兴相过事幽讨，从来高会祗荀陈。",
        "dynasty": "宋",
        "collection_info": null
    },
    {
        "title": "次韵昌甫併帖斯远五首  其五",
        "author": "韩淲",
        "content": "暖翠浮岚不可摹，画师徒自费区区。\n吟边若解收拾得，始信丹青一笔无。",
        "dynasty": "宋",
        "collection_info": null
    },
    {
        "title": "次韵蹈中见寄",
        "author": "韩淲",
        "content": "山中石涧正冰冷，愁绝江梅满树花。\n王节随晴尚能句，幽怀无復怨年华。",
        "dynasty": "宋",
        "collection_info": null
    },
    {
        "title": "次韵施仲益  其一",
        "author": "韩淲",
        "content": "风月斋前岩桂开，细吹流影两优哉。\n主人定自相料理，那有工夫问客来。",
        "dynasty": "宋",
        "collection_info": null
    },
    {
        "title": "次韵施仲益  其二",
        "author": "韩淲",
        "content": "尽以清才一笔收，是中宜夏復宜秋。\n章泉水老唱和汝，长望我心生许愁。",
        "dynasty": "宋",
        "collection_info": null
    },
    {
        "title": "次韵施仲益  其三",
        "author": "韩淲",
        "content": "空斋秋凈尚何须，梦草池塘句欲敷。\n风雨对床元不恶，更看春霁画江图。",
        "dynasty": "宋",
        "collection_info": null
    },
    {
        "title": "次韵仲至",
        "author": "韩淲",
        "content": "怕向帝城寻子公，官余且自策閒功。\n若论杜集黄陈事，我爱东平巩睡翁。",
        "dynasty": "宋",
        "collection_info": null
    },
    {
        "title": "仲至早入局有诗次韵因亦自述併谢外日留酌  其一",
        "author": "韩淲",
        "content": "驰道人行响动雷，五更推枕重徘徊。\n归家细咏朝阳句，不记曾经省宿来。",
        "dynasty": "宋",
        "collection_info": null
    },
    {
        "title": "仲至早入局有诗次韵因亦自述併谢外日留酌  其二",
        "author": "韩淲",
        "content": "持蟹重倾酒一杯，晚钟寒色共徘徊。\n近年得此于人少，公不招呼我亦来。",
        "dynasty": "宋",
        "collection_info": null
    },
    {
        "title": "次韵管尉见赠",
        "author": "韩淲",
        "content": "相逢一笑浙江滨，朝市谁云喜脱身。\n指点乡关有滋味，诗来尤足洗缁尘。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "诗可寻时酒可呼，幽閒何事却关渠。\n更烦一枕邯郸梦，若辈营营未必如。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "幽讨荒寻本不艰，强生支节在其间。\n请君认取朋从意，风雨何如做涩悭。",
        "dynasty": "宋",
        "collection_info": null
    },
    {
        "title": "次韵斯远五首  其一",
        "author": "韩淲",
        "content": "人生烟灭等飞灰，满眼吹香总是梅。\n不道诗来能解此，得徘徊处且徘徊。",
        "dynasty": "宋",
        "collection_info": null
    },
    {
        "title": "次韵斯远五首  其二",
        "author": "韩淲",
        "content": "遥遥山囿井泉傍，花气蜂翻蝶作狂。\n一阵晚风相着莫，剩题幽句未全亡。",
        "dynasty": "宋",
        "collection_info": null
    },
    {
        "title": "次韵斯远五首  其三",
        "author": "韩淲",
        "content": "老梅如对古衣冠，一点浮华了不干。\n横隔片烟宜画取，萧萧休待雨声寒。",
        "dynasty": "宋",
        "collection_info": null
    },
    {
        "title": "次韵斯远五首  其四",
        "author": "韩淲",
        "content": "涧边亦有树空明，尽日吟哦状不成。\n忽得好诗天外至，扶摇如跨九霄程。",
        "dynasty": "宋",
        "collection_info": null
    },
    {
        "title": "次韵斯远五首  其五",
        "author": "韩淲",
        "content": "开恍如斯落更新，寻香逐色转精神。\n直须一夜风吹尽，到底孤标不负人。",
        "dynasty": "宋",
        "collection_info": null
    },
    {
        "title": "十五日将入章泉上饶有句次韵",
        "author": "韩淲",
        "content": "诸贤送我入章泉，问讯泉头不老仙。\n更把一杯同醉倒，閒忙出处本忻然。",
        "dynasty": "宋",
        "collection_info": null
    },
    {
        "title": "次韵昌甫达夫斯远子功  其一",
        "author": "韩淲",
        "content": "日月推迁事转新，百年同尽草栖尘。\n纷纷遮莫相欺得，一首閒诗且送春。",
        "dynasty": "宋",
        "collection_info": null
    },
    {
        "title": "次韵昌甫达夫斯远子功  其二",
        "author": "韩淲",
        "content": "青山好处杜鹃知，芳草离离正绿滋。\n我已颠狂无藉在，又随名胜学题诗。",
        "dynasty": "宋",
        "collection_info": null
    },
    {
        "title": "次韵昌甫达夫斯远子功  其三",
        "author": "韩淲",
        "content": "南池风物尽可翫，常记春时踏雨行。\n一自花飞柳叶暗，不知贴贴莲荷生。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "常笑空山草木繁，萧萧柏偃与松蟠。\n有来领畧东风裏，便觉鸥盟转不寒。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "自是伊人得宝书，兴酣聊顾我閒躯。\n世间臭味初何似，玉雪胸怀咳唾珠。",
        "dynasty": "宋",
        "collection_info": null
    },
    {
        "title": "次韵  其三",
        "author": "韩淲",
        "content": "东望水心生海云，谁云孔氏是知津。\n其为名世元多少，到处非干欠士民。",
        "dynasty": "宋",
        "collection_info": null
    },
    {
        "title": "次韵  其四",
        "author": "韩淲",
        "content": "小轩何物伴吾幽，老眼粗官畏得秋。\n片段白云吹作雨，又看新叶上牵牛。",
        "dynasty": "宋",
        "collection_info": null
    },
    {
        "title": "次韵昌甫所寄  其一",
        "author": "韩淲",
        "content": "南豅山裏寄梅诗，谁信寒花野外迟。\n幽处折来我无爱，春风已是隔年期。",
        "dynasty": "宋",
        "collection_info": null
    },
    {
        "title": "次韵昌甫所寄  其二",
        "author": "韩淲",
        "content": "经行宛转动吟肠，想见箯舆自撷芳。\n芳亦于斯知句好，人应藉彼发花香。",
        "dynasty": "宋",
        "collection_info": null
    },
    {
        "title": "次韵昌甫所寄  其三",
        "author": "韩淲",
        "content": "奴人满把和诗到，城市林园未放时。\n分饷治中君得句，载酬泉上我非诗。",
        "dynasty": "宋",
        "collection_info": null
    },
    {
        "title": "次韵孙耿诗三绝併寄谢  其一",
        "author": "韩淲",
        "content": "钱塘都会正明春，和气祥风动八垠。\n当殿牙牌报班到，玉阶方寸引贤人。",
        "dynasty": "宋",
        "collection_info": null
    },
    {
        "title": "次韵孙耿诗三绝併寄谢  其二",
        "author": "韩淲",
        "content": "江浙都来得几程，风潮声裏是樟亭。\n春膏又动一犂雨，华髮相看眼自青。",
        "dynasty": "宋",
        "collection_info": null
    },
    {
        "title": "次韵孙耿诗三绝併寄谢  其三",
        "author": "韩淲",
        "content": "鸡笼隠隠富春山，犹有孙郎作许閒。\n失喜流传和三绝，暗中摸索得窥斑。",
        "dynasty": "宋",
        "collection_info": null
    },
    {
        "title": "十二日次韵昌甫  其一",
        "author": "韩淲",
        "content": "苦觉今春雨易晴，蚕忙颇早麦垂成。\n周遭两县相望地，不但归田望岁情。",
        "dynasty": "宋",
        "collection_info": null
    },
    {
        "title": "十二日次韵昌甫  其二",
        "author": "韩淲",
        "content": "纷纷寺观占溪南，不是瞿昙即老聃。\n何有閒人更周孔，况兼巷语斗街谈。",
        "dynasty": "宋",
        "collection_info": null
    },
    {
        "title": "次韵潘德久",
        "author": "韩淲",
        "content": "晚风湖面看渔鈎，尽日相欢得胜游。\n题罢新诗倚兰棹，一天斜照总宜楼。",
        "dynasty": "宋",
        "collection_info": null
    },
    {
        "title": "次韵董景先  其一",
        "author": "韩淲",
        "content": "冰玉胸怀隔几尘，下帷犹復擅诗声。\n人间是处堪娱意，南北两山湖水清。",
        "dynasty": "宋",
        "collection_info": null
    },
    {
        "title": "次韵董景先  其二",
        "author": "韩淲",
        "content": "漠漠春从沙际归，野梅官柳杜陵知。\n风和弄影生香处，常记幽閒小醉时。",
        "dynasty": "宋",
        "collection_info": null
    },
    {
        "title": "次韵董景先  其三",
        "author": "韩淲",
        "content": "心情虽在语皆非，强写春风不似诗。\n一雨小楼烟淡淡，满山斜日树离离。",
        "dynasty": "宋",
        "collection_info": null
    },
    {
        "title": "次韵周次公",
        "author": "韩淲",
        "content": "老怀风雪往来时，山与溪皆合赋诗。\n又是梅花苦无绪，喜闻七字满篇奇。",
        "dynasty": "宋",
        "collection_info": null
    },
    {
        "title": "次韵景瑜  其一",
        "author": "韩淲",
        "content": "春山岁晚成良集，不但杯中酒圣贤。\n一局棋声转歌扇，醉和归梦入梅边。",
        "dynasty": "宋",
        "collection_info": null
    },
    {
        "title": "次韵景瑜  其二",
        "author": "韩淲",
        "content": "放身沧海畏人知，除却梅花未欠诗。\n醉固浑涵醒更爽，我生何特不儿嬉。",
        "dynasty": "宋",
        "collection_info": null
    },
    {
        "title": "次韵景瑜  其三",
        "author": "韩淲",
        "content": "幽深挈杖信偏宜，更酌新词翡翠巵。\n带郭路随寒水断，雪松云竹见藩篱。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "风竹雪花建檐瓴，只道愁霖耳畔鸣。\n破晓起来林影动，一山禽鸟已春声。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "纸窗平旦欲熹微，数挽颠之任短衣。\n只恐有诗无落句，雪车冰柱古来稀。",
        "dynasty": "宋",
        "collection_info": null
    },
    {
        "title": "次韵  其三",
        "author": "韩淲",
        "content": "北邙新旧只纍纍，何惜心怀不醉归。\n是处人家作寒食，海棠初发杏花飞。",
        "dynasty": "宋",
        "collection_info": null
    },
    {
        "title": "次韵  其四",
        "author": "韩淲",
        "content": "破晓鸣钲催彩舫，近昏吹笛认旗亭。\n诗人也作联翩去，只此游人眼觉醒。",
        "dynasty": "宋",
        "collection_info": null
    },
    {
        "title": "次韵  其五",
        "author": "韩淲",
        "content": "太湖渺渺浸苏台，云白天青万里开。\n莫道吴中非乐土，南人多是北人来。",
        "dynasty": "宋",
        "collection_info": null
    },
    {
        "title": "次韵仲至腊梅水仙",
        "author": "韩淲",
        "content": "吾家同出郓州梁，冷落江南各一房。\n梅下水仙京洛种，吟成应话故园香。",
        "dynasty": "宋",
        "collection_info": null
    },
    {
        "title": "次韵绍之",
        "author": "韩淲",
        "content": "风送潮回沙地干，船头山色自相看。\n凤城回首三年梦，一笑新秋转薄寒。",
        "dynasty": "宋",
        "collection_info": null
    },
    {
        "title": "次韵彦章三首  其一",
        "author": "韩淲",
        "content": "三篇怀友赋新诗，浑是经书有德辞。\n须信胸中本泾渭，交游不为俗推移。",
        "dynasty": "宋",
        "collection_info": null
    },
    {
        "title": "次韵彦章三首  其二",
        "author": "韩淲",
        "content": "展转寻思读此诗，情文俱尽见于辞。\n为公行坐沈吟久，不觉床间日影移。",
        "dynasty": "宋",
        "collection_info": null
    },
    {
        "title": "次韵彦章三首  其三",
        "author": "韩淲",
        "content": "恨无佳句答情诗，搔首如何措一辞。\n知道春风动归思，篮舆山路想频移。",
        "dynasty": "宋",
        "collection_info": null
    },
    {
        "title": "次韵昌父十首  其一",
        "author": "韩淲",
        "content": "休论玉蘂发唐昌，入眼何能易比量。\n晓露未收寒露下，无风亦自有幽香。",
        "dynasty": "宋",
        "collection_info": null
    },
    {
        "title": "次韵昌父十首  其二",
        "author": "韩淲",
        "content": "风前月底尽幽通，影落香濡杖履中。\n几度吟来吟不尽，但知老树更穹窿。",
        "dynasty": "宋",
        "collection_info": null
    },
    {
        "title": "次韵昌父十首  其三",
        "author": "韩淲",
        "content": "未开宜雨落宜烟，只占山岩已自贤。\n白石中间写泉水，何须物外觅花仙。",
        "dynasty": "宋",
        "collection_info": null
    },
    {
        "title": "次韵昌父十首  其四",
        "author": "韩淲",
        "content": "能与幽芳作主人，西风吹凈世间尘。\n接䍦欹倒寻诗处，应在章泉泉水滨。",
        "dynasty": "宋",
        "collection_info": null
    },
    {
        "title": "次韵昌父十首  其五",
        "author": "韩淲",
        "content": "城中有客占林园，应据枯桐入梦魂。\n秋日肯忘东里赵，年时曾醉永嘉潘。",
        "dynasty": "宋",
        "collection_info": null
    },
    {
        "title": "次韵昌父十首  其六",
        "author": "韩淲",
        "content": "雕零四海几人存，一一皆为我所尊。\n物色依然赋丛桂，谁知潘鬓老儿孙。",
        "dynasty": "宋",
        "collection_info": null
    },
    {
        "title": "次韵昌父十首  其七",
        "author": "韩淲",
        "content": "山迴溪凈气尤清，落水声中反独荣。\n日照月移俱可翫，株株根畔古苔生。",
        "dynasty": "宋",
        "collection_info": null
    },
    {
        "title": "次韵昌父十首  其八",
        "author": "韩淲",
        "content": "去岁西林湖寺中，野僧曾与咏晴风。\n一时潘盖姜同饮，今日相望我秃翁。",
        "dynasty": "宋",
        "collection_info": null
    },
    {
        "title": "次韵昌父十首  其九",
        "author": "韩淲",
        "content": "吟尽清诗花自开，中秋宜共月徘徊。\n京尘抖擞岚生润，忘却年光过眼催。",
        "dynasty": "宋",
        "collection_info": null
    },
    {
        "title": "次韵昌父十首  其一○",
        "author": "韩淲",
        "content": "待以繁英荐夕餐，分明书室是芝兰。\n从来正色黄尤羡，俗眼从他强爱丹。",
        "dynasty": "宋",
        "collection_info": null
    },
    {
        "title": "次韵伯皋  其一",
        "author": "韩淲",
        "content": "流转风光恨不迟，伤风病酒只花知。\n海棠红外梨稍白，人倚栏干忆旧期。",
        "dynasty": "宋",
        "collection_info": null
    },
    {
        "title": "次韵伯皋  其二",
        "author": "韩淲",
        "content": "着意酬春得句迟，閒愁未必故人知。\n五更满院吹风雨，急起成章与子期。",
        "dynasty": "宋",
        "collection_info": null
    },
    {
        "title": "次韵成季  其一",
        "author": "韩淲",
        "content": "夜如荒远吠何频，不觉京华旅食贫。\n试拥残书对灯火，门前应有往来人。",
        "dynasty": "宋",
        "collection_info": null
    },
    {
        "title": "次韵成季  其二",
        "author": "韩淲",
        "content": "短桥平水树清深，树外云生漠漠阴。\n衣带冠緌半尘土，少凭书几到诗情。",
        "dynasty": "宋",
        "collection_info": null
    },
    {
        "title": "有怀斯远及施仲益次章丘韵",
        "author": "韩淲",
        "content": "其后凄然忍寄诗，寄之谁復读于斯。\n章丘木落风月冷，手泽应须留与儿。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "韩淲",
        "content": "从前常怪復然灰，入手清诗且剪裁。\n拟待高楼同问月，一关新禁莫能来。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "韩淲",
        "content": "有怀佳伴每忻然，岁晚相看不待言。\n应笑老身山涧曲，年年炙背只晴暄。",
        "dynasty": "宋",
        "collection_info": null
    },
    {
        "title": "次韵昌甫",
        "author": "韩淲",
        "content": "未成雪片渔簑句，空对梅花铁石肠。\n穷巷萧条人独卧，暮云零落鴈分行。",
        "dynasty": "宋",
        "collection_info": null
    },
    {
        "title": "二十五日昌甫斋中徐倅送酒因次韵共答  其一",
        "author": "韩淲",
        "content": "山中正苦风雨夕，送酒白衣何处来。\n洗盏开尝醒復醉，翠微堂上若人哉。",
        "dynasty": "宋",
        "collection_info": null
    },
    {
        "title": "二十五日昌甫斋中徐倅送酒因次韵共答  其二",
        "author": "韩淲",
        "content": "东游西泛秋凉后，深密正寻苔竹家。\n一段风流谁远饷，诗清应为煮芽茶。",
        "dynasty": "宋",
        "collection_info": null
    },
    {
        "title": "次韵  其一",
        "author": "韩淲",
        "content": "指点苍茫句欲成，山中滋味水边情。\n须臾数点黄昏雨，更看弄云微月生。",
        "dynasty": "宋",
        "collection_info": null
    },
    {
        "title": "次韵  其二",
        "author": "韩淲",
        "content": "晴霭分明是画成，淡容轻态最关情。\n鸟声不尽蝉声起，花影纔收竹影生。",
        "dynasty": "宋",
        "collection_info": null
    },
    {
        "title": "次韵  其三",
        "author": "韩淲",
        "content": "雨熟西畴万宝成，新凉歌吹见人情。\n田家老瓦盆应在，打谷归来酒兴生。",
        "dynasty": "宋",
        "collection_info": null
    },
    {
        "title": "次韵  其四",
        "author": "韩淲",
        "content": "青入灵山玉削成，羣峰罗列有心情。\n眼明忽卷孤城雨，风定白云浓淡生。",
        "dynasty": "宋",
        "collection_info": null
    },
    {
        "title": "次韵  其五",
        "author": "韩淲",
        "content": "桂树团团翠簇成，凉天佳月九秋情。\n根濡宿雨枝头润，细蘂传芳分外生。",
        "dynasty": "宋",
        "collection_info": null
    },
    {
        "title": "正月十八日云林用旧韵",
        "author": "韩淲",
        "content": "竹枝梅蘂映松林，不是年年着意深。\n君有清尊可无醉，春晴赢得看花阴。",
        "dynasty": "宋",
        "collection_info": null
    },
    {
        "title": "次韵醮筵所书",
        "author": "韩淲",
        "content": "造物于人大有功，昭昭在上是玄穹。\n洞章定奏长生箓，勿药诚从一念通。",
        "dynasty": "宋",
        "collection_info": null
    },
    {
        "title": "徐和卿小楼",
        "author": "韩淲",
        "content": "满窗风叶送新凉，人在红尘巷裏藏。\n午坐岸巾初睡足，更呼茶椀凈烧香。",
        "dynasty": "宋",
        "collection_info": null
    },
    {
        "title": "次韵昌甫论菊之结盘者无真意  其一",
        "author": "韩淲",
        "content": "丛生闲得把檀栾，岂待修治结束看。\n笑倒街头夸卖者，陶家真意已摧残。",
        "dynasty": "宋",
        "collection_info": null
    },
    {
        "title": "次韵昌甫论菊之结盘者无真意  其二",
        "author": "韩淲",
        "content": "秋来何物伴吾真，药菊甘香最可珍。\n见说缭潭人不老，肯随杂色斗时新。",
        "dynasty": "宋",
        "collection_info": null
    },
    {
        "title": "题丁使君浮香亭尝招饮继有三绝次韵谢之  其一",
        "author": "韩淲",
        "content": "报政冰溪岁晚时，清心余韵忽横枝。\n仙坛观上陵阳子，化鹤千年华表词。",
        "dynasty": "宋",
        "collection_info": null
    },
    {
        "title": "题丁使君浮香亭尝招饮继有三绝次韵谢之  其二",
        "author": "韩淲",
        "content": "雪后园林春已来，亭前花为醉翁开。\n暗香一阵知多少，徐步凌风索笑杯。",
        "dynasty": "宋",
        "collection_info": null
    },
    {
        "title": "题丁使君浮香亭尝招饮继有三绝次韵谢之  其三",
        "author": "韩淲",
        "content": "名高二相虽陈迹，犹是官梅玉雪风。\n吟到金华侍臣语，不妨包括锦囊中。",
        "dynasty": "宋",
        "collection_info": null
    },
    {
        "title": "次韵王寺簿所和昌甫句  其一",
        "author": "韩淲",
        "content": "常恨春浓不赋诗，诗成却怪得春迟。\n春风漫蹑登山屐，兴入青春若素期。",
        "dynasty": "宋",
        "collection_info": null
    },
    {
        "title": "次韵王寺簿所和昌甫句  其二",
        "author": "韩淲",
        "content": "君侯锦绣作肝肠，句到江梅韵更芳。\n自要逢花试陶写，从教弄影与吹香。",
        "dynasty": "宋",
        "collection_info": null
    },
    {
        "title": "次韵王寺簿所和昌甫句  其三",
        "author": "韩淲",
        "content": "雅志东山事事宜，爱閒幽讨过桥时。\n世间儿女那能识，一段风流总是诗。",
        "dynasty": "宋",
        "collection_info": null
    },
    {
        "title": "次韵宋倅所和  其一",
        "author": "韩淲",
        "content": "经年来往诵公诗，眼底虚名莫问迟。\n既见梅开且哦句，岁寒风度与心期。",
        "dynasty": "宋",
        "collection_info": null
    },
    {
        "title": "次韵宋倅所和  其二",
        "author": "韩淲",
        "content": "清愁花恼苦无觞，涧谷空吟野树芳。\n不分水流烟湿处，腊前年后扑人香。",
        "dynasty": "宋",
        "collection_info": null
    },
    {
        "title": "次韵宋倅所和  其三",
        "author": "韩淲",
        "content": "雨收风外起晴丝，满地飘零积雪时。\n知道传呼有旌旆，行春无处着清诗。",
        "dynasty": "宋",
        "collection_info": null
    },
    {
        "title": "蕙斛赠赵倅次韵谢其所赋  其一",
        "author": "韩淲",
        "content": "层华旖旎正关春，正苦无诗与写真。\n持送平分风月手，果题香草属幽人。",
        "dynasty": "宋",
        "collection_info": null
    },
    {
        "title": "蕙斛赠赵倅次韵谢其所赋  其二",
        "author": "韩淲",
        "content": "光风转处影摇春，寂寂茅檐自养真。\n痛饮读骚纕且纫，应言憔悴昔何人。",
        "dynasty": "宋",
        "collection_info": null
    },
    {
        "title": "赵倅又和一绝许予过当再以前韵呈之",
        "author": "韩淲",
        "content": "健笔幽葩总是春，非公高韵孰全真。\n要知草野多凡卉，不过桐门无此人。",
        "dynasty": "宋",
        "collection_info": null
    },
    {
        "title": "和李倅",
        "author": "韩淲",
        "content": "菊花虽已过重阳，犹有余英可荐觞。\n黄白浅深知几种，要闻高论试平章。",
        "dynasty": "宋",
        "collection_info": null
    },
    {
        "title": "将到章泉水赵成甫寄三绝来  其一",
        "author": "韩淲",
        "content": "共宿施村一夜霜，晓扶舆去路犹长。\n如今又到章泉水，准拟诗家旧债偿。",
        "dynasty": "宋",
        "collection_info": null
    },
    {
        "title": "将到章泉水赵成甫寄三绝来  其二",
        "author": "韩淲",
        "content": "襄阳耆旧今谁记，祇有庞公在鹿门。\n白髮江南两兄弟，瑞峰山翠锁深村。",
        "dynasty": "宋",
        "collection_info": null
    },
    {
        "title": "将到章泉水赵成甫寄三绝来  其三",
        "author": "韩淲",
        "content": "新居曾写碑千字，更觉閒情入老严。\n珍重主人留食炙，摩挲贞石我何廉。",
        "dynasty": "宋",
        "collection_info": null
    },
    {
        "title": "戏柬德久",
        "author": "韩淲",
        "content": "天与诗人月一轮，楼高偏照镜中尘。\n夜凉翠袖翩翩处，应问行藏独倚身。",
        "dynasty": "宋",
        "collection_info": null
    },
    {
        "title": "余伯皋过南剑兼寄郑伯明  其一",
        "author": "韩淲",
        "content": "南剑溪头黯淡滩，山城五月水声寒。\n凝香应更解悬榻，席上郑虔同此懽。",
        "dynasty": "宋",
        "collection_info": null
    },
    {
        "title": "余伯皋过南剑兼寄郑伯明  其二",
        "author": "韩淲",
        "content": "往来涂路武夷边，无復人寻九曲船。\n我老君回向何许，故情前梦只依然。",
        "dynasty": "宋",
        "collection_info": null
    },
    {
        "title": "器远寄近诗季章兄弟唱和蟆颐江梅术皆其所也因题二绝寄答盖曹李同榜  其一",
        "author": "韩淲",
        "content": "蟆颐江水小罗浮，梅术花时踏雪游。\n五字七吟天一角，东南何处是皇州。",
        "dynasty": "宋",
        "collection_info": null
    },
    {
        "title": "器远寄近诗季章兄弟唱和蟆颐江梅术皆其所也因题二绝寄答盖曹李同榜  其二",
        "author": "韩淲",
        "content": "三人唱第记曾看，往事流云话亦难。\n蜀道有诗犹寄我，才情何不溺儒冠。",
        "dynasty": "宋",
        "collection_info": null
    },
    {
        "title": "用昌甫寄晁于潜诗韵寄之  其一",
        "author": "韩淲",
        "content": "相望于潜信宿中，为吟赵句忆坡翁。\n如今文物依然在，剩欲褰裳一笑同。",
        "dynasty": "宋",
        "collection_info": null
    },
    {
        "title": "用昌甫寄晁于潜诗韵寄之  其二",
        "author": "韩淲",
        "content": "麈尾缘尘已一年，北关门外夜行船。\n萧萧秃髮深秋影，心往形留只慨然。",
        "dynasty": "宋",
        "collection_info": null
    },
    {
        "title": "用昌甫寄晁于潜诗韵寄之  其三",
        "author": "韩淲",
        "content": "新凉吹到数行书，香入岩花麝不如。\n知我京华老无力，满壶清酒载勤渠。",
        "dynasty": "宋",
        "collection_info": null
    },
    {
        "title": "寄文叔  其一",
        "author": "韩淲",
        "content": "繁阴清影下黄鹂，想见虚堂昼寂时。\n试拨吏文危膝坐，篆香无与细风吹。",
        "dynasty": "宋",
        "collection_info": null
    },
    {
        "title": "寄文叔  其二",
        "author": "韩淲",
        "content": "新闢书帏定自如，眼前纷列不关渠。\n陶公楮大从容处，酒薄囊悭还饭蔬。",
        "dynasty": "宋",
        "collection_info": null
    },
    {
        "title": "寄文叔  其三",
        "author": "韩淲",
        "content": "雨散风生涧水鸣，倦扶藜杖看山行。\n故人正在干封邑，何日唤之来耦耕。",
        "dynasty": "宋",
        "collection_info": null
    },
    {
        "title": "二十二日东阜寄南团闻待两夕而回  其一",
        "author": "韩淲",
        "content": "南团知道过干封，得得村来语笑同。\n急雨颠风惭宿约，能留两夕见清风。",
        "dynasty": "宋",
        "collection_info": null
    },
    {
        "title": "二十二日东阜寄南团闻待两夕而回  其二",
        "author": "韩淲",
        "content": "相望春时又两年，深居山舍想幽便。\n故人生死惊零落，排遣寻歌付酒边。",
        "dynasty": "宋",
        "collection_info": null
    },
    {
        "title": "寄吴子似",
        "author": "韩淲",
        "content": "云锦溪头玉石村，白苹风起浪花痕。\n何时载酒寻诗去，醉弄扁舟倚树根。",
        "dynasty": "宋",
        "collection_info": null
    },
    {
        "title": "书寄牛孙",
        "author": "韩淲",
        "content": "含笑花开寄一枝，要来山裏伴清诗。\n儿曹识取香浓处，全似人家酒熟时。",
        "dynasty": "宋",
        "collection_info": null
    },
    {
        "title": "寄抱朴君  其一",
        "author": "韩淲",
        "content": "曾约西林看木犀，望穷云外只空归。\n十年又见秋风好，未觉幽芳一梦非。",
        "dynasty": "宋",
        "collection_info": null
    },
    {
        "title": "寄抱朴君  其二",
        "author": "韩淲",
        "content": "姜盖潘同看木犀，故交零落竟何之。\n如何花满西林树，犹有无怀可寄诗。",
        "dynasty": "宋",
        "collection_info": null
    },
    {
        "title": "寄抱朴君  其三",
        "author": "韩淲",
        "content": "历历西林旧木犀，何如萍际素秋时。\n小楼曲角瓶簪处，花恼香魂只自知。",
        "dynasty": "宋",
        "collection_info": null
    },
    {
        "title": "珪山主送兰笋寻十年前旧诗韵用以寄之  其一",
        "author": "韩淲",
        "content": "幽兰新笋为谁来，想见山居一一栽。\n春日迟迟风淡淡，几番成竹几枝开。",
        "dynasty": "宋",
        "collection_info": null
    },
    {
        "title": "珪山主送兰笋寻十年前旧诗韵用以寄之  其二",
        "author": "韩淲",
        "content": "十年作别信多时，失喜寻思得旧诗。\n和韵且寻人寄与，不同香味两相知。",
        "dynasty": "宋",
        "collection_info": null
    },
    {
        "title": "二月十七日寄朴翁  其一",
        "author": "韩淲",
        "content": "葛岭人家抱朴翁，鶑啼燕语正东风。\n帝城只在湖边畔，都付伤春病酒中。",
        "dynasty": "宋",
        "collection_info": null
    },
    {
        "title": "二月十七日寄朴翁  其二",
        "author": "韩淲",
        "content": "南屏山下小园东，便做迁居也不同。\n昨日晴和今日雨，幽怀何地不春风。",
        "dynasty": "宋",
        "collection_info": null
    },
    {
        "title": "走笔答上饶",
        "author": "韩淲",
        "content": "閒花羞对去年丛，君正青春我秃翁。\n夜来一阵催花雨，二十四番花信风。",
        "dynasty": "宋",
        "collection_info": null
    },
    {
        "title": "答赋赵路分",
        "author": "韩淲",
        "content": "麦气初生露气清，晚风吹得杜鹃声。\n山深尽自可萧散，道是无情如有情。",
        "dynasty": "宋",
        "collection_info": null
    },
    {
        "title": "昌甫梦中有句和韵答寄  其一",
        "author": "韩淲",
        "content": "灵府清寒梦境开，浑涵万状入诗来。\n章泉此老閒拈出，忽到窗前疑是梅。",
        "dynasty": "宋",
        "collection_info": null
    },
    {
        "title": "昌甫梦中有句和韵答寄  其二",
        "author": "韩淲",
        "content": "人是梅花梅是人，似谈如见景常新。\n花香直入人肌骨，寤寐成香孰比伦。",
        "dynasty": "宋",
        "collection_info": null
    },
    {
        "title": "次韵留饮翼日诗来因次韵为答",
        "author": "韩淲",
        "content": "熟醉春山许着身，夜何其后转逡巡。\n纵翻旧话拈新话，未叹今人笑古人。",
        "dynasty": "宋",
        "collection_info": null
    },
    {
        "title": "姊丈携诸甥送至十里寺戏题壁间",
        "author": "韩淲",
        "content": "熏风小寺驻征鞍，不问人间行路难。\n酒力渐添诗力健，芙蓉空自迭高寒。",
        "dynasty": "宋",
        "collection_info": null
    },
    {
        "title": "送客  其一",
        "author": "韩淲",
        "content": "吟到西湖诗更清，路经严濑想舟行。\n春风细雨潮回处，好泊徐村入帝城。",
        "dynasty": "宋",
        "collection_info": null
    },
    {
        "title": "送客  其二",
        "author": "韩淲",
        "content": "荣宦重来十数年，管絃深处百花天。\n云飞咫尺璇霄去，给札西清听奏篇。",
        "dynasty": "宋",
        "collection_info": null
    },
    {
        "title": "送客  其三",
        "author": "韩淲",
        "content": "延陵有客正同僚，千里相望意已消。\n功业文章付杯酒，孤山东畔问渔樵。",
        "dynasty": "宋",
        "collection_info": null
    },
    {
        "title": "送昌甫盖前晚独立涧上看桃花初开意思正适时见昌甫来也  其一",
        "author": "韩淲",
        "content": "涧头薄暮看桃花，忽见高人来过家。\n一酌扶藜村坞去，夜清灯火思无涯。",
        "dynasty": "宋",
        "collection_info": null
    },
    {
        "title": "送昌甫盖前晚独立涧上看桃花初开意思正适时见昌甫来也  其二",
        "author": "韩淲",
        "content": "恨不追随到玉山，笋舆吚轧可怡颜。\n诗情酒兴復几许，春在花光草色间。",
        "dynasty": "宋",
        "collection_info": null
    },
    {
        "title": "送昌甫盖前晚独立涧上看桃花初开意思正适时见昌甫来也  其三",
        "author": "韩淲",
        "content": "春来閒谈竟谁同，啼鸟漫山弄暖风。\n章泉水生野花发，老眼古意唯此翁。",
        "dynasty": "宋",
        "collection_info": null
    },
    {
        "title": "送耿宣赞  其一",
        "author": "韩淲",
        "content": "西湖水月两峰高，吴会东临日夜潮。\n鳷鹊未央仙仗裏，眼明入阁上云霄。",
        "dynasty": "宋",
        "collection_info": null
    },
    {
        "title": "送耿宣赞  其二",
        "author": "韩淲",
        "content": "数年来往于南鹿，酒到诗成情转亲。\n鹏翼喜君才得路，春风更不话离情。",
        "dynasty": "宋",
        "collection_info": null
    },
    {
        "title": "停舟步月访春伯",
        "author": "韩淲",
        "content": "一溪明月泛清深，醉泊滩头篠径阴。\n静夜蛙声鸣又歇，砌蛩秋近已微吟。",
        "dynasty": "宋",
        "collection_info": null
    },
    {
        "title": "二十九日过朴翁",
        "author": "韩淲",
        "content": "苏堤东畔南屏北，忽有诗人横小楼。\n杨柳已疎蒲稗晚，旋酤寻蟹洗牢愁。",
        "dynasty": "宋",
        "collection_info": null
    },
    {
        "title": "过王伯是乃岐公孙也",
        "author": "韩淲",
        "content": "小窗听雨看梅花，人在江南旧相家。\n不是岁阑情味别，旧回归路板桥斜。",
        "dynasty": "宋",
        "collection_info": null
    },
    {
        "title": "过邻家",
        "author": "韩淲",
        "content": "饭余来访水东家，竹树萧森蓼着花。\n绝口不谈閒俗事，只寻棋具看煎茶。",
        "dynasty": "宋",
        "collection_info": null
    },
    {
        "title": "过野趣",
        "author": "韩淲",
        "content": "晚窗持酒对梅花，山色吹寒入岁华。\n冰水溪南南涧曲，行吟閒过两三家。",
        "dynasty": "宋",
        "collection_info": null
    },
    {
        "title": "过余学正家",
        "author": "韩淲",
        "content": "绿叶扶疎雨未花，芙蓉窗院晚山斜。\n清秋东郭门前路，可醉可吟能几家。",
        "dynasty": "宋",
        "collection_info": null
    },
    {
        "title": "见成季昆仲",
        "author": "韩淲",
        "content": "岁前三日到君家，溪雾连山雨两涯。\n香泛茶甘拥炉坐，纸窗瓶水浸梅花。",
        "dynasty": "宋",
        "collection_info": null
    },
    {
        "title": "道中访何贡士",
        "author": "韩淲",
        "content": "野路寻诗立马时，骚人闲淡少人知。\n霜华满地吹黄叶，应有早梅开一枝。",
        "dynasty": "宋",
        "collection_info": null
    },
    {
        "title": "十九日回涂与郑一矫首不能去  其一",
        "author": "韩淲",
        "content": "丛祠寒霭舞神鸦，归路禾场日未斜。\n回望幽人在深隠，山明红叶水明沙。",
        "dynasty": "宋",
        "collection_info": null
    },
    {
        "title": "十九日回涂与郑一矫首不能去  其二",
        "author": "韩淲",
        "content": "离城过县访深幽，不许凡人识路头。\n暂得相看易相远，烟横云遶谓何求。",
        "dynasty": "宋",
        "collection_info": null
    },
    {
        "title": "十九日回涂与郑一矫首不能去  其三",
        "author": "韩淲",
        "content": "行吟应更笑刘伶，醉裏云山传逸心。\n华髮萧萧天广大，岁寒碧色是松林。",
        "dynasty": "宋",
        "collection_info": null
    },
    {
        "title": "郑一送其母舅就禄临江因往长沙  其一",
        "author": "韩淲",
        "content": "玉笥仙坛葛稚川，古人何在岂徒然。\n君行但作游山想，不就丹砂也自贤。",
        "dynasty": "宋",
        "collection_info": null
    },
    {
        "title": "郑一送其母舅就禄临江因往长沙  其二",
        "author": "韩淲",
        "content": "道林四绝初无恙，何必骚词抵死吟。\n我识輶车曾着记，潇湘流尽碧波心。",
        "dynasty": "宋",
        "collection_info": null
    },
    {
        "title": "送成季  其一",
        "author": "韩淲",
        "content": "纔见西来又见归，子陵台下水烟霏。\n停桡应为一回首，笑杀京尘满客衣。",
        "dynasty": "宋",
        "collection_info": null
    },
    {
        "title": "送成季  其二",
        "author": "韩淲",
        "content": "开岁春风我亦归，雪云犹带雨霏霏。\n不须别酒添乡思，待上灵山同振衣。",
        "dynasty": "宋",
        "collection_info": null
    },
    {
        "title": "送成季  其三",
        "author": "韩淲",
        "content": "想见庭闱日望归，好催帆影度山霏。\n团栾共颂椒花处，真乐人间是綵衣。",
        "dynasty": "宋",
        "collection_info": null
    },
    {
        "title": "闻少卫有行役  其一",
        "author": "韩淲",
        "content": "见说扁舟下彭蠡，九江日落照庐山。\n弟兄情话对床夜，应笑冰溪人更閒。",
        "dynasty": "宋",
        "collection_info": null
    },
    {
        "title": "闻少卫有行役  其二",
        "author": "韩淲",
        "content": "官梅何似野梅好，一任有诗能细论。\n牧笛樵歌茶竈外，几多北海只空樽。",
        "dynasty": "宋",
        "collection_info": null
    },
    {
        "title": "溪路邂逅傅骐骥之在所沽酒话别  其一",
        "author": "韩淲",
        "content": "濯锦江头山四围，游人爱山自忘归。\n山光不为人转改，冉冉绿雾黄叶飞。",
        "dynasty": "宋",
        "collection_info": null
    },
    {
        "title": "溪路邂逅傅骐骥之在所沽酒话别  其二",
        "author": "韩淲",
        "content": "濯锦江头织锦家，几多花草斗矜夸。\n无人识得他机杼，伫立视之徒嘆嗟。",
        "dynasty": "宋",
        "collection_info": null
    },
    {
        "title": "溪路邂逅傅骐骥之在所沽酒话别  其三",
        "author": "韩淲",
        "content": "濯锦江头冬日晴，水光山色傍人清。\n我身偶閒来散步，适有溪山能动情。",
        "dynasty": "宋",
        "collection_info": null
    },
    {
        "title": "劳去姬",
        "author": "韩淲",
        "content": "香温宝鸭枕痕收，眉黛空攒一点愁。\n春尽絮飞留不住，乐天犹自说风流。",
        "dynasty": "宋",
        "collection_info": null
    },
    {
        "title": "送野云孔炼师回永嘉  其一",
        "author": "韩淲",
        "content": "野云飞过玉溪云，枉把清氛入世氛。\n五十三参善知识，伟哉犹说象山君。",
        "dynasty": "宋",
        "collection_info": null
    },
    {
        "title": "送野云孔炼师回永嘉  其二",
        "author": "韩淲",
        "content": "开元观近水心寺，丹峤蒙鸿第几峰。\n夜半醮坛星月冷，珠藏学海睡骊龙。",
        "dynasty": "宋",
        "collection_info": null
    },
    {
        "title": "大涤洞赠朱道士",
        "author": "韩淲",
        "content": "玉室金堂世有人，龙眠龟息鹤精神。\n暑风吹起尘三丈，城市出来閒采真。",
        "dynasty": "宋",
        "collection_info": null
    },
    {
        "title": "赠杨相士",
        "author": "韩淲",
        "content": "贤愚贵贱不相关，风鉴如何着眼看。\n三百年来旧宗社，公卿将相满朝端。",
        "dynasty": "宋",
        "collection_info": null
    },
    {
        "title": "钱相士邂逅灵山阁  其一",
        "author": "韩淲",
        "content": "玉溪深处灵山阁，一片孤云飞野鹤。\n从人索相问穷通，照破髑髅错不错。",
        "dynasty": "宋",
        "collection_info": null
    },
    {
        "title": "钱相士邂逅灵山阁  其二",
        "author": "韩淲",
        "content": "古来云海本茫茫，见素谭玄总自藏。\n挥手出门何处去，华阳且道是仙乡。",
        "dynasty": "宋",
        "collection_info": null
    },
    {
        "title": "访杰师不值",
        "author": "韩淲",
        "content": "老于交往喜寻僧，磵道微寒水未冰。\n尽日应身何处供，夜钟谁上佛前灯。",
        "dynasty": "宋",
        "collection_info": null
    },
    {
        "title": "雨晴过杰上人",
        "author": "韩淲",
        "content": "闲身初不管阴晴，雨即关门听瓦声。\n今日溪边山雾捲，僧坊赢得放身行。",
        "dynasty": "宋",
        "collection_info": null
    },
    {
        "title": "九日湖上寄铦师",
        "author": "韩淲",
        "content": "湖上游船拨不开，芙蓉十里锦新裁。\n夜深风露非尘世，惆怅无人月下来。",
        "dynasty": "宋",
        "collection_info": null
    },
    {
        "title": "寄杰上人",
        "author": "韩淲",
        "content": "葡萄架叶雨苍凉，经卷禅床自一窗。\n便做山僧休歇去，也闻檐溜响淙淙。",
        "dynasty": "宋",
        "collection_info": null
    },
    {
        "title": "琴僧见过  其一",
        "author": "韩淲",
        "content": "孤山从昔有琴聪，不但寻声指甲中。\n一似少游闻復语，几曾着眼送飞鸿。",
        "dynasty": "宋",
        "collection_info": null
    },
    {
        "title": "琴僧见过  其二",
        "author": "韩淲",
        "content": "涧上秋深黄叶多，素琴终日奏云和。\n上人过我还休去，一段风光可奈何。",
        "dynasty": "宋",
        "collection_info": null
    },
    {
        "title": "五月二十二日寻僧  其一",
        "author": "韩淲",
        "content": "踏热归来睡涧泉，更寻雪观碧云篇。\n崎岖小径通僧路，不管田干五月天。",
        "dynasty": "宋",
        "collection_info": null
    },
    {
        "title": "五月二十二日寻僧  其二",
        "author": "韩淲",
        "content": "行徧灵岩与虎丘，洞霄双径也闲游。\n钱塘潮送钓台上，投老心情却自由。",
        "dynasty": "宋",
        "collection_info": null
    },
    {
        "title": "五月二十二日寻僧  其三",
        "author": "韩淲",
        "content": "旋汲清泠注石盆，葡萄阴落砌苔痕。\n道人坐久茶尤好，香凈不繁萦小轩。",
        "dynasty": "宋",
        "collection_info": null
    },
    {
        "title": "次韵铦师壁间句四首  其一",
        "author": "韩淲",
        "content": "老僧有句逼阴何，一字流传兴已多。\n秋日湖山载尊酒，试邀我辈与相过。",
        "dynasty": "宋",
        "collection_info": null
    },
    {
        "title": "次韵铦师壁间句四首  其二",
        "author": "韩淲",
        "content": "檐外扶疎秋竹竿，冷清清地碧团团。\n四人话到离骚地，却怪从前有箇般。",
        "dynasty": "宋",
        "collection_info": null
    },
    {
        "title": "次韵铦师壁间句四首  其三",
        "author": "韩淲",
        "content": "繫船湖畔作山行，物是人非几变更。\n川畔何须问圆泽，世间禅指即三生。",
        "dynasty": "宋",
        "collection_info": null
    },
    {
        "title": "次韵铦师壁间句四首  其四",
        "author": "韩淲",
        "content": "禅家法眼本高寒，不用机缘出世间。\n一首清诗一盂饭，静看南北两云山。",
        "dynasty": "宋",
        "collection_info": null
    },
    {
        "title": "玩易  其一",
        "author": "韩淲",
        "content": "刚决柔爻是五阳，一年春数此方强。\n希夷只把临分画，龙见于田意最长。",
        "dynasty": "宋",
        "collection_info": null
    },
    {
        "title": "玩易  其二",
        "author": "韩淲",
        "content": "太玄准易装为旅，历气推详阳夏时。\n亲寡且从人事说，艮离山火去何之。",
        "dynasty": "宋",
        "collection_info": null
    },
    {
        "title": "读归去来词",
        "author": "韩淲",
        "content": "彭泽非缘懒折腰，便如莲社也萧条。\n经邱寻壑归来事，醉眼兴亡日月飘。",
        "dynasty": "宋",
        "collection_info": null
    },
    {
        "title": "读唐韩文公和皇甫持正陆浑山火诗",
        "author": "韩淲",
        "content": "神焦鬼烂陆浑山，皇甫与韩吟其间。\n曲突徙薪城市事，可怜焦土是咸关。",
        "dynasty": "宋",
        "collection_info": null
    },
    {
        "title": "题武夷所校丹经后",
        "author": "韩淲",
        "content": "武夷山翁今已僊，此书留与学长年。\n丹砂夜就龙虎鼎，后之读者心应然。",
        "dynasty": "宋",
        "collection_info": null
    },
    {
        "title": "题昌甫所录郭文诸人传后",
        "author": "韩淲",
        "content": "兽鹿如斯为慨然，使君犹入野人船。\n游山失道今谁问，孤姥翻知长史贤。",
        "dynasty": "宋",
        "collection_info": null
    },
    {
        "title": "昌甫示所藏淮海谪处州税官时诗草",
        "author": "韩淲",
        "content": "雪云苔竹寒炉伴，细展横看淮海诗。\n静坐溪庵写经罢，鱼豚收税更何为。",
        "dynasty": "宋",
        "collection_info": null
    },
    {
        "title": "昌甫诗编",
        "author": "韩淲",
        "content": "昌甫诗编成甫题，放翁文物海山知。\n交情生死人谁识，千古绝絃钟子期。",
        "dynasty": "宋",
        "collection_info": null
    },
    {
        "title": "读成季近诗慨然有怀诸人  其一",
        "author": "韩淲",
        "content": "近来诗句无人道，犹得章泉与栗斋。\n寂寂南豅霜雪裏，一枝梅蕊又能佳。",
        "dynasty": "宋",
        "collection_info": null
    },
    {
        "title": "读成季近诗慨然有怀诸人  其二",
        "author": "韩淲",
        "content": "因君却数旧过从，南北东西路亦通。\n孟达宣城何澹泊，樟丘斯远更丰融。",
        "dynasty": "宋",
        "collection_info": null
    },
    {
        "title": "读成季近诗慨然有怀诸人  其三",
        "author": "韩淲",
        "content": "梅山已谢小山老，律调不同情不殊。\n九日一尊潘德久，相思相与是西湖。",
        "dynasty": "宋",
        "collection_info": null
    },
    {
        "title": "读昌甫诗",
        "author": "韩淲",
        "content": "玉山高并两峰寒，向背稀稠画亦难。\n一味清新无我爱，遥看直北是长安。",
        "dynasty": "宋",
        "collection_info": null
    },
    {
        "title": "读半山诗",
        "author": "韩淲",
        "content": "钟山投老漫寻诗，幽草闲花水满陂。\n步转暖风还尽日，坐因凉雨独移时。",
        "dynasty": "宋",
        "collection_info": null
    },
    {
        "title": "青阳龙池僧索诗",
        "author": "韩淲",
        "content": "老僧口边生白醭，坐断诸方占幽独。\n池中应有龙去来，好为朝昏打斋粥。",
        "dynasty": "宋",
        "collection_info": null
    },
    {
        "title": "抄诗",
        "author": "韩淲",
        "content": "更把诗来子细抄，虚空界尽一丝毫。\n楚人已往应刘远，难倩麻姑痒处抓。",
        "dynasty": "宋",
        "collection_info": null
    },
    {
        "title": "同昌甫观赵将所录庞白苹与其诸父兄诗",
        "author": "韩淲",
        "content": "萧条壮客见王孙，谁说中原旧相门。\n今日行间为惆怅，白苹洲上有吟魂。",
        "dynasty": "宋",
        "collection_info": null
    },
    {
        "title": "余伯皋持巩仲至三山诗卷来因借录之  其一",
        "author": "韩淲",
        "content": "不见睡翁恰六年，郭文山下正鸣弦。\n欲求一句无因耳，且录旧诗殊恍然。",
        "dynasty": "宋",
        "collection_info": null
    },
    {
        "title": "余伯皋持巩仲至三山诗卷来因借录之  其二",
        "author": "韩淲",
        "content": "敝衣旧絮依冬日，作墨亲传仲至诗。\n我有斯人容老矣，何将鳬舄共参差。",
        "dynasty": "宋",
        "collection_info": null
    },
    {
        "title": "余伯皋持巩仲至三山诗卷来因借录之  其三",
        "author": "韩淲",
        "content": "雅怀好事伯皋子，游到三山又游江。\n收得巩郎诗一卷，归来杯酒话吟窗。",
        "dynasty": "宋",
        "collection_info": null
    },
    {
        "title": "赵昌甫写寄江西道中诗卷",
        "author": "韩淲",
        "content": "眼底谁无一卷诗，诗能如此亦何为。\n纵言光景留连者，春在人间有几知。",
        "dynasty": "宋",
        "collection_info": null
    },
    {
        "title": "仲至近诗戏题卷末",
        "author": "韩淲",
        "content": "三年不见栗斋翁，满卷新诗是国风。\n野趣轩前梅蕊白，故人应在醉吟中。",
        "dynasty": "宋",
        "collection_info": null
    },
    {
        "title": "仲可出刘武子行卷因题",
        "author": "韩淲",
        "content": "绮窗春思入钟山，日日江云草树间。\n不觉东风吹酒醒，宝香犹暖玉笙寒。",
        "dynasty": "宋",
        "collection_info": null
    },
    {
        "title": "赵清江几间见刘小山诗卷",
        "author": "韩淲",
        "content": "锦翻香字彩笺轻，折尽青青柳下亭。\n半夜隔江风月冷，碧云深处是诗星。",
        "dynasty": "宋",
        "collection_info": null
    },
    {
        "title": "题刘叔骥诗卷",
        "author": "韩淲",
        "content": "春风一曲唱离歌，楼外玉溪流细波。\n诗酒尚能如此在，岂知白髮我偏多。",
        "dynasty": "宋",
        "collection_info": null
    },
    {
        "title": "黄仲明所藏巩诗小卷次上饶韵",
        "author": "韩淲",
        "content": "天壤无能着此翁，空令千古想其风。\n摩挲诗字尤堪忆，愁切水心名志中。",
        "dynasty": "宋",
        "collection_info": null
    },
    {
        "title": "赵主奉得易帅所书敬斋二字",
        "author": "韩淲",
        "content": "闲身八桂復清湘，邂逅犹于敬不忘。\n写作斋名君记取，他时拈出话尤长。",
        "dynasty": "宋",
        "collection_info": null
    },
    {
        "title": "次韵昌甫所题唐宋诸贤画像石刻  其一",
        "author": "韩淲",
        "content": "法云宝月自空山，相业都归双鬓斑。\n便得人传图画好，百年何有断碑间。",
        "dynasty": "宋",
        "collection_info": null
    },
    {
        "title": "次韵昌甫所题唐宋诸贤画像石刻  其二",
        "author": "韩淲",
        "content": "谁云诗好不言寒，隠隠长身拥鼻端。\n尘世出门真有阂，强歌声裏且求安。",
        "dynasty": "宋",
        "collection_info": null
    },
    {
        "title": "次韵昌甫所题唐宋诸贤画像石刻  其三",
        "author": "韩淲",
        "content": "不见高人王辋川，兴来独往句能传。\n短衣袖手看云起，贺监何须水底眠。",
        "dynasty": "宋",
        "collection_info": null
    },
    {
        "title": "次韵昌甫所题唐宋诸贤画像石刻  其四",
        "author": "韩淲",
        "content": "唐人楷法今人少，笔数当年虞与欧。\n想见临池池水黑，恨无身世与同游。",
        "dynasty": "宋",
        "collection_info": null
    },
    {
        "title": "次韵昌甫所题唐宋诸贤画像石刻  其五",
        "author": "韩淲",
        "content": "放翁所刻章泉赋，雅道谁能见一斑。\n却怪我来居涧谷，摩挲墨妙得诗閒。",
        "dynasty": "宋",
        "collection_info": null
    },
    {
        "title": "喻郎中墨刻寄昌甫",
        "author": "韩淲",
        "content": "散庵常喜沙随字，更莫说他湍石翁。\n忽得行书难独享，急将回施散庵中。",
        "dynasty": "宋",
        "collection_info": null
    },
    {
        "title": "净名石刻",
        "author": "韩淲",
        "content": "净名居士本天人，冷坐毗耶百病身。\n华髮苍颜只如此，便多言说也全真。",
        "dynasty": "宋",
        "collection_info": null
    },
    {
        "title": "黄帐干琴一张云澄心堂旧物也因以次韵  其一",
        "author": "韩淲",
        "content": "江南书院初图霸，乃斲清琴尔许精。\n却忆焦桐裁爨下，要知徽外是真情。",
        "dynasty": "宋",
        "collection_info": null
    },
    {
        "title": "黄帐干琴一张云澄心堂旧物也因以次韵  其二",
        "author": "韩淲",
        "content": "当年五柳先生手，白日无絃抚此琴。\n中散飞鸿有天眼，广陵一曲亦何心。",
        "dynasty": "宋",
        "collection_info": null
    },
    {
        "title": "黄帐干琴一张云澄心堂旧物也因以次韵  其三",
        "author": "韩淲",
        "content": "草衣塔院听鸣絃，妙悟分明恰似禅。\n愧我初非子期耳，但知声和醉吟边。",
        "dynasty": "宋",
        "collection_info": null
    },
    {
        "title": "小卫铅山结课",
        "author": "韩淲",
        "content": "铅湖鹅岫春风暖，放步拥书明远楼。\n弹指两年同唱第，要知能赋古诗流。",
        "dynasty": "宋",
        "collection_info": null
    },
    {
        "title": "新亭图",
        "author": "韩淲",
        "content": "新亭地望是神州，夷甫诸人话转愁。\n又见江南描画出，古今容易得悠悠。",
        "dynasty": "宋",
        "collection_info": null
    },
    {
        "title": "张果老小刻",
        "author": "韩淲",
        "content": "袖手风前散白鬚，长安道上且骑馿。\n苍黄失脚君门裏，赢得他人作画图。",
        "dynasty": "宋",
        "collection_info": null
    },
    {
        "title": "李白泛舟图",
        "author": "韩淲",
        "content": "采石矶头捉月僊，脱靴意气尚飘然。\n沈香亭北惊尘世，且惜閒身棹酒船。",
        "dynasty": "宋",
        "collection_info": null
    },
    {
        "title": "孟襄阳灞桥风雪",
        "author": "韩淲",
        "content": "玉堂伴直我何如，想见归来不作诗。\n今日秦川灞桥语，蹇馿吹帽也相宜。",
        "dynasty": "宋",
        "collection_info": null
    },
    {
        "title": "次韵林德久所赋东坡海外三适图  其一",
        "author": "韩淲",
        "content": "玉堂学士何清真，惠州儋州犹若人。\n岂是故作排遣计，却疑画师笔有神。",
        "dynasty": "宋",
        "collection_info": null
    },
    {
        "title": "次韵林德久所赋东坡海外三适图  其二",
        "author": "韩淲",
        "content": "胸罗星斗明是非，旁人谁知杜德机。\n濯足理髮两眼睡，千载寂寥吾与归。",
        "dynasty": "宋",
        "collection_info": null
    },
    {
        "title": "一犁春雨图次赵正字韵题之  其一",
        "author": "韩淲",
        "content": "莫问今人与古人，汉家红腐本陈陈。\n年来饥馑因师旅，何计归田了此身。",
        "dynasty": "宋",
        "collection_info": null
    },
    {
        "title": "一犁春雨图次赵正字韵题之  其二",
        "author": "韩淲",
        "content": "村舂茅屋动炊烟，负郭收他二顷田。\n便做丹青也堪赋，谁云不必万人传。",
        "dynasty": "宋",
        "collection_info": null
    },
    {
        "title": "题山水曲屏",
        "author": "韩淲",
        "content": "空山蕙帐眠清熟，一箇渔舟堕枕边。\n却忆年时江上路，丹青浓淡是云烟。",
        "dynasty": "宋",
        "collection_info": null
    },
    {
        "title": "陈绍之作山水于卧屏",
        "author": "韩淲",
        "content": "一夜云山落枕边，布衾清暖得安眠。\n五更门外闻朝马，始觉清风远涧泉。",
        "dynasty": "宋",
        "collection_info": null
    },
    {
        "title": "霜天思田间穫稻之乐书赠犁春图卷  其一",
        "author": "韩淲",
        "content": "霜晴稻熟上场时，鸡黍人间任所之。\n谁念尘埃自缠缚，耳昏眼悖復奚宜。",
        "dynasty": "宋",
        "collection_info": null
    },
    {
        "title": "霜天思田间穫稻之乐书赠犁春图卷  其二",
        "author": "韩淲",
        "content": "除了催租吏打门，洗鉏犁后便醺醺。\n常年春雨多春事，待把心情付与君。",
        "dynasty": "宋",
        "collection_info": null
    },
    {
        "title": "题墦间图孙季仲丈创意为之殊可玩也  其一",
        "author": "韩淲",
        "content": "妻妾能羞亦可嘉，而今那有此人家。\n买臣见弃苏秦逐，却悔施施尚尔夸。",
        "dynasty": "宋",
        "collection_info": null
    },
    {
        "title": "题墦间图孙季仲丈创意为之殊可玩也  其二",
        "author": "韩淲",
        "content": "战国纵横得几年，当时情态已如然。\n滔滔天下平常惯，要底丹青入画传。",
        "dynasty": "宋",
        "collection_info": null
    },
    {
        "title": "题烟月竹石",
        "author": "韩淲",
        "content": "和月依风远弄明，细看密密更亭亭。\n文湖州去坡仙已，诗眼逢君亦为青。",
        "dynasty": "宋",
        "collection_info": null
    },
    {
        "title": "题水石松梅",
        "author": "韩淲",
        "content": "绝壑移阴上壁间，潺潺犹听泻狂澜。\n乱梅香喷青松起，但觉庵中六月寒。",
        "dynasty": "宋",
        "collection_info": null
    },
    {
        "title": "老仙钓台观了思所作兰松梅竹",
        "author": "韩淲",
        "content": "带得西湖一树清，却因松竹并兰生。\n如今收拾归横卷，冷坐钓台非有情。",
        "dynasty": "宋",
        "collection_info": null
    },
    {
        "title": "南唐画有宣和题",
        "author": "韩淲",
        "content": "南唐三主御屏风，流转宣和画苑中。\n今日江南谈旧话，遗黎无泪湿青红。",
        "dynasty": "宋",
        "collection_info": null
    },
    {
        "title": "马图",
        "author": "韩淲",
        "content": "朔风鬃尾自萧骚，却喜丹青眼力高。\n君欲案图来索骏，人间谁復九方皋。",
        "dynasty": "宋",
        "collection_info": null
    },
    {
        "title": "宣和画猿  其一",
        "author": "韩淲",
        "content": "宣和殿上退朝时，万岁山中猿挂枝。\n今日江南无塞北，不禁毫素尚淋漓。",
        "dynasty": "宋",
        "collection_info": null
    },
    {
        "title": "宣和画猿  其二",
        "author": "韩淲",
        "content": "雪霜繁处是阴山，八骏周游更不还。\n犹有遗黎抱弓剑，猿声依旧啸林间。",
        "dynasty": "宋",
        "collection_info": null
    },
    {
        "title": "梨花蚁蝶图昌甫伯皋约同赋",
        "author": "韩淲",
        "content": "暖烟晴霭月明微，一种生香只自知。\n春动飞行有情性，为渠花下立移时。",
        "dynasty": "宋",
        "collection_info": null
    },
    {
        "title": "题草虫扇  其一",
        "author": "韩淲",
        "content": "粉翼纔成便斗飞，微虫气化岂先知。\n草间更看跳梁者，物物春风信有时。",
        "dynasty": "宋",
        "collection_info": null
    },
    {
        "title": "题草虫扇  其二",
        "author": "韩淲",
        "content": "雨晴风细两翩翩，一枕庄周莫怅然。\n野落春光惊欲老，深情都付草虫边。",
        "dynasty": "宋",
        "collection_info": null
    },
    {
        "title": "施倅留饮题进帆",
        "author": "韩淲",
        "content": "千里云涛十幅蒲，仙家吹梦入方壶。\n嫩香破蕊横枝处，镂雪敲冰画得无。",
        "dynasty": "宋",
        "collection_info": null
    },
    {
        "title": "题扇  其一",
        "author": "韩淲",
        "content": "老木埋云水浸沙，常言山尽是天涯。\n谁知却在天涯外，髣髴青山似旧家。",
        "dynasty": "宋",
        "collection_info": null
    },
    {
        "title": "题扇  其二",
        "author": "韩淲",
        "content": "渔艇悠扬杳渺宽，茅茨突兀有无间。\n晴风便面回轻暑，更觉青山似我閒。",
        "dynasty": "宋",
        "collection_info": null
    },
    {
        "title": "题扇  其三",
        "author": "韩淲",
        "content": "一山晴日一林风，僧舍人家杳霭中。\n行自章泉过怀德，依稀图画略相同。",
        "dynasty": "宋",
        "collection_info": null
    },
    {
        "title": "希之小扇",
        "author": "韩淲",
        "content": "野水寒烟洗岸沙，萧萧风苇凈霜华。\n无人独立飞来鹭，冷落心情一倍加。",
        "dynasty": "宋",
        "collection_info": null
    },
    {
        "title": "自吴中持陈绍之墨梅归置屋壁",
        "author": "韩淲",
        "content": "西湖貌得一枝来，长夏风轩尽日开。\n老眼暗中时摸索，便知玉雪不能猜。",
        "dynasty": "宋",
        "collection_info": null
    },
    {
        "title": "题墨梅",
        "author": "韩淲",
        "content": "只在山林不见花，谁将水墨试横斜。\n与君一笑风霜裏，从此留诗到酒家。",
        "dynasty": "宋",
        "collection_info": null
    },
    {
        "title": "杨补之梅花小轴",
        "author": "韩淲",
        "content": "腊前到处见梅蕊，影落寒窗只自知。\n珍重西江三昧手，玉溪西隠看横披。",
        "dynasty": "宋",
        "collection_info": null
    },
    {
        "title": "画竹",
        "author": "韩淲",
        "content": "万叶扶疎落画檐，清风吹影上疎帘。\n人间翰墨閒游戏，一笔挥成不用添。",
        "dynasty": "宋",
        "collection_info": null
    },
    {
        "title": "伯皋所藏名妓墨竹逼令题之可谓戏剧",
        "author": "韩淲",
        "content": "夜寒窗静密还开，翠袖移将影下来。\n只是风前犹爱惜，更教月底共徘徊。",
        "dynasty": "宋",
        "collection_info": null
    },
    {
        "title": "莹中自余杭送兰笋  其一",
        "author": "韩淲",
        "content": "青璧兰花带土来，极知禅老为移栽。\n斩新叶底含风露，满眼尘埃亦暂开。",
        "dynasty": "宋",
        "collection_info": null
    },
    {
        "title": "莹中自余杭送兰笋  其二",
        "author": "韩淲",
        "content": "常记林间烧笋时，饱餐香饭浪吟诗。\n如今白髮王城裏，甜苦堆盘只自知。",
        "dynasty": "宋",
        "collection_info": null
    },
    {
        "title": "何文蔚以瑞莲新篘见饷因以双井茶报之",
        "author": "韩淲",
        "content": "青山碧涧秋前立，莲酒和诗字字香。\n饮尽却愁君共醉，更将双井洗肝肠。",
        "dynasty": "宋",
        "collection_info": null
    },
    {
        "title": "谢昌甫芋药  其一",
        "author": "韩淲",
        "content": "山翁不管膏粱味，道士常从芝朮餐。\n想见散庵高洁地，竹垆深火对瓢箪。",
        "dynasty": "宋",
        "collection_info": null
    },
    {
        "title": "谢昌甫芋药  其二",
        "author": "韩淲",
        "content": "八年置散荒墟境，数月无祠迫暮冬。\n芋药五斤谁馈我，甑尘无用叹溪舂。",
        "dynasty": "宋",
        "collection_info": null
    },
    {
        "title": "胡教授送一壶",
        "author": "韩淲",
        "content": "急雨吹风送隠雷，瓦沟烟起往还来。\n北窗一枕竹床梦，便把诗翁酒泛杯。",
        "dynasty": "宋",
        "collection_info": null
    },
    {
        "title": "次韵周倅送郡醖且闻郡燕有佳客",
        "author": "韩淲",
        "content": "谁将双柱兵厨酒，留与閒民尚有余。\n珍重平分风月手，又将新句擘笺书。",
        "dynasty": "宋",
        "collection_info": null
    },
    {
        "title": "送文叔同晦之宿鹅湖午间坐松下块石煎茶",
        "author": "韩淲",
        "content": "鹅湖十丈古松下，吃得一杯茶味甘。\n却坐僧窗拨寒火，满编新句又同参。",
        "dynasty": "宋",
        "collection_info": null
    },
    {
        "title": "仲至寄蒋阜茶与昌甫且录大监赋来  其一",
        "author": "韩淲",
        "content": "巩为伊人句苦锥，宜乎赵有蒋茶诗。\n献芹微意随拈出，紫笋石花同谱之。",
        "dynasty": "宋",
        "collection_info": null
    },
    {
        "title": "仲至寄蒋阜茶与昌甫且录大监赋来  其二",
        "author": "韩淲",
        "content": "兴言此语竹林悲，寂寞泉溪近亲知。\n犹有晏斋能赏味，一篇温实旧人词。",
        "dynasty": "宋",
        "collection_info": null
    },
    {
        "title": "仲至寄蒋阜茶与昌甫且录大监赋来  其三",
        "author": "韩淲",
        "content": "绝世吟须属二公，休言桑苎玉川翁。\n清流洁士能同嗜，鬰滞昏蒙定耳聋。",
        "dynasty": "宋",
        "collection_info": null
    },
    {
        "title": "仲至寄蒋阜茶与昌甫且录大监赋来  其四",
        "author": "韩淲",
        "content": "烹煮清风两腋生，枪旗空復撷其英。\n如今共把春风椀，莫道须端与研泓。",
        "dynasty": "宋",
        "collection_info": null
    },
    {
        "title": "方斋子潜留瀹茗",
        "author": "韩淲",
        "content": "雨声滴碎窗前树，不是诗人作许愁。\n夜静岸花吹浪远，酒阑山气与云浮。",
        "dynasty": "宋",
        "collection_info": null
    },
    {
        "title": "施寺山茶",
        "author": "韩淲",
        "content": "山茶天竺记能红，江浙虽非景则同。\n笑到堂中老禅伯，青春吹得几般风。",
        "dynasty": "宋",
        "collection_info": null
    },
    {
        "title": "社日无酒戏作",
        "author": "韩淲",
        "content": "世事纷纷不拟知，纵聋何必苦医治。\n旁观未会醒然意，更道为猪无太痴。",
        "dynasty": "宋",
        "collection_info": null
    },
    {
        "title": "从洪子野觅酒",
        "author": "韩淲",
        "content": "兵厨不作鸣鞭送，市酤多怀饮湿忧。\n可念嗫嚅空燥吻，要须倾倒付新篘。",
        "dynasty": "宋",
        "collection_info": null
    },
    {
        "title": "简林敏夫觅酒",
        "author": "韩淲",
        "content": "今日復霜江上寒，病躯于此最知难。\n所须杯酒相料理，市酤不堪甜且酸。",
        "dynasty": "宋",
        "collection_info": null
    },
    {
        "title": "简人求酒二首  其一",
        "author": "韩淲",
        "content": "儿曹昨过故人家，归说渠侬酒味佳。\n闻道得之王录事，题诗聊代夜能赊。",
        "dynasty": "宋",
        "collection_info": null
    },
    {
        "title": "简人求酒二首  其二",
        "author": "韩淲",
        "content": "无客犹须酒解忧，客来宁免为之谋。\n白衣走送君家事，莫问东篱菊未秋。",
        "dynasty": "宋",
        "collection_info": null
    },
    {
        "title": "成父携酒过余作二绝  其一",
        "author": "韩淲",
        "content": "今雨能来定可怜，一壶仍与遂初泉。\n故人风味成疎阔，且向杯中别圣贤。",
        "dynasty": "宋",
        "collection_info": null
    },
    {
        "title": "成父携酒过余作二绝  其二",
        "author": "韩淲",
        "content": "晓甑无炊从妇嗔，也须料理瓮头春。\n殷勤遗我非无意，应笑茅柴但湿唇。",
        "dynasty": "宋",
        "collection_info": null
    },
    {
        "title": "酒阑",
        "author": "韩淲",
        "content": "酒阑天地与同流，懊恼吟成不那愁。\n渭北江东春树远，古今波荡白浮鸥。",
        "dynasty": "宋",
        "collection_info": null
    },
    {
        "title": "赵清江携临安酒来饮",
        "author": "韩淲",
        "content": "一壶犹带武林春，细拂湖边陌上尘。\n此去清江八百里，秋深蓬底是行人。",
        "dynasty": "宋",
        "collection_info": null
    },
    {
        "title": "上巳留晋仙饮",
        "author": "韩淲",
        "content": "隔江烟雾是山阴，一夜风寒忽转晴。\n我有一杯相就饮，唤回昏梦杜鹃声。",
        "dynasty": "宋",
        "collection_info": null
    },
    {
        "title": "胡教授留饮",
        "author": "韩淲",
        "content": "出山閒度过桥风，留我持觞两颊红。\n座对腊梅花着蕊，南窗斜日角声中。",
        "dynasty": "宋",
        "collection_info": null
    },
    {
        "title": "昌甫斯远步过涧园小坐梅下一杯  其一",
        "author": "韩淲",
        "content": "落梅春风一杯酒，薄晚小园寒色时。\n章泉章丘亦何事，能閒过我容追随。",
        "dynasty": "宋",
        "collection_info": null
    },
    {
        "title": "昌甫斯远步过涧园小坐梅下一杯  其二",
        "author": "韩淲",
        "content": "十诗说得梅能好，我欲和之无此情。\n一坞暗香浮涧水，君来犹觉句难成。",
        "dynasty": "宋",
        "collection_info": null
    },
    {
        "title": "昌甫斯远步过涧园小坐梅下一杯  其三",
        "author": "韩淲",
        "content": "十日秋风记相别，经年常忆树头章。\n水南春事一月矣，杖藜犹有落梅香。",
        "dynasty": "宋",
        "collection_info": null
    },
    {
        "title": "上南豅春伯家雨后绝溪小酌酒肆",
        "author": "韩淲",
        "content": "行转山腰唤小舟，更寻荒店酒家游。\n一溪雨后滩声急，小醉虚檐翠竹秋。",
        "dynasty": "宋",
        "collection_info": null
    },
    {
        "title": "赵簿溪亭张饶县约共饮有怀睡翁  其一",
        "author": "韩淲",
        "content": "岁晚相从说睡翁，拥炉吹烛酒杯同。\n九原不作泉溪冷，空以残编着眼中。",
        "dynasty": "宋",
        "collection_info": null
    },
    {
        "title": "赵簿溪亭张饶县约共饮有怀睡翁  其二",
        "author": "韩淲",
        "content": "衝风被褐过桥来，水净孤城没点埃。\n只是老怀犹自可，怀人惊世復何哉。",
        "dynasty": "宋",
        "collection_info": null
    },
    {
        "title": "泊舟垂虹亭下沽酒举杯",
        "author": "韩淲",
        "content": "晴林眇邈晓波平，红日埋云只漏明。\n少驻一篙微步去，试沽官酒句须成。",
        "dynasty": "宋",
        "collection_info": null
    },
    {
        "title": "秋香欲开小醉而归",
        "author": "韩淲",
        "content": "桂树水南香是花，高山还许着诗家。\n旋沽村酒乘秋思，一道冰溪浸两涯。",
        "dynasty": "宋",
        "collection_info": null
    },
    {
        "title": "送赵抚州至坎石共饭胜不如索赋",
        "author": "韩淲",
        "content": "坎石溪头同早炊，清霜枫树叶飞飞。\n班荆一笑又何许，珍重云山布衲衣。",
        "dynasty": "宋",
        "collection_info": null
    },
    {
        "title": "小饮  其一",
        "author": "韩淲",
        "content": "玉梅吹雪乱香云，箫鼓声中万室春。\n谁信长安有閒地，啸吟风物两三人。",
        "dynasty": "宋",
        "collection_info": null
    },
    {
        "title": "小饮  其二",
        "author": "韩淲",
        "content": "春云梳月照通衢，灯火摇红入醉呼。\n拍手儿童唱杨柳，江头人道十分无。",
        "dynasty": "宋",
        "collection_info": null
    },
    {
        "title": "南庵听琴",
        "author": "韩淲",
        "content": "霜晴随意到南庵，近有溪流远看山。\n小醉情怀听别鹤，数声清弄入幽閒。",
        "dynasty": "宋",
        "collection_info": null
    },
    {
        "title": "弈棋",
        "author": "韩淲",
        "content": "绿叶初新暑尚轻，林疎明处见流鶑。\n茗盂过手棋声起，睡眼挼挲句又成。",
        "dynasty": "宋",
        "collection_info": null
    },
    {
        "title": "与成季着棋",
        "author": "韩淲",
        "content": "一树寒梅秋未花，日边终是影横斜。\n开轩戏把纹楸对，绿叶清声亦自嘉。",
        "dynasty": "宋",
        "collection_info": null
    },
    {
        "title": "野趣轩弈棋",
        "author": "韩淲",
        "content": "山雨吹凉醉不成，棋声閒与写吟情。\n老来但觉相羊地，不尽烟云笔底生。",
        "dynasty": "宋",
        "collection_info": null
    },
    {
        "title": "仲明还自杭戏与弈棋",
        "author": "韩淲",
        "content": "人自西湖南荡归，定无尘土染征衣。\n山间醉把纹楸戏，还共清晖对落晖。",
        "dynasty": "宋",
        "collection_info": null
    },
    {
        "title": "十七日过谭守听松",
        "author": "韩淲",
        "content": "溪堂不到又三日，忽有松声来赋诗。\n误喜新凉风雨过，懒收窗下着残棋。",
        "dynasty": "宋",
        "collection_info": null
    },
    {
        "title": "谢送石松  其一",
        "author": "韩淲",
        "content": "大涤洞头双径间，望穷天目但槃跚。\n如今觅得云根树，景气祥飈溢翠寒。",
        "dynasty": "宋",
        "collection_info": null
    },
    {
        "title": "谢送石松  其二",
        "author": "韩淲",
        "content": "故人知我老生埃，天目春松亦茂哉。\n从此涧清山愈邃，移来不待着诗催。",
        "dynasty": "宋",
        "collection_info": null
    },
    {
        "title": "松花",
        "author": "韩淲",
        "content": "松花千树发轻黄，乍暖风来细细香。\n但是游蜂喧过午，不知飞鸟下斜阳。",
        "dynasty": "宋",
        "collection_info": null
    },
    {
        "title": "春山竹间",
        "author": "韩淲",
        "content": "熏风常坐竹间亭，不为前山满眼青。\n行遍溪南来下郭，主人休问草堂灵。",
        "dynasty": "宋",
        "collection_info": null
    },
    {
        "title": "戏问丞廨荷花",
        "author": "韩淲",
        "content": "露荷吹满小池风，想见公余采摘空。\n正是新秋明月夜，隔溪还许野人同。",
        "dynasty": "宋",
        "collection_info": null
    },
    {
        "title": "同施教授东濠看荷花和韵二首  其一",
        "author": "韩淲",
        "content": "行云吹尽没纤痕，涌月浮空到碧澜。\n濠上更看荷花发，夜凉无计凭栏干。",
        "dynasty": "宋",
        "collection_info": null
    },
    {
        "title": "同施教授东濠看荷花和韵二首  其二",
        "author": "韩淲",
        "content": "醉醒絺衣尚酒痕，空思清论捲涛澜。\n一诗又得圆前梦，依约风花十二栏。",
        "dynasty": "宋",
        "collection_info": null
    },
    {
        "title": "桃花",
        "author": "韩淲",
        "content": "秦外市尘吹不到，独看流水种桃花。\n春红片片飞时候，动影垂光是落霞。",
        "dynasty": "宋",
        "collection_info": null
    },
    {
        "title": "桃花飘零满涧",
        "author": "韩淲",
        "content": "细水收晴露浅沙，叶新枝上绿交加。\n春风误得刘郎老，犹有心情数落花。",
        "dynasty": "宋",
        "collection_info": null
    },
    {
        "title": "涧上桃花",
        "author": "韩淲",
        "content": "桃花风裏鬓成丝，老眼青山百不宜。\n犹有中原旧家在，相寻呼酒和新诗。",
        "dynasty": "宋",
        "collection_info": null
    },
    {
        "title": "饮赵池咏海棠",
        "author": "韩淲",
        "content": "池阁新晴见海棠，试将杯酒问春光。\n主宾可是风流杀，一片红云过夕阳。",
        "dynasty": "宋",
        "collection_info": null
    },
    {
        "title": "胡教授来因酌海棠下见和前韵復答赋",
        "author": "韩淲",
        "content": "轻阴催雨湿汀沙，山崦寒生一倍加。\n好事肯同杯酒咏，绿娇红小是谁花。",
        "dynasty": "宋",
        "collection_info": null
    },
    {
        "title": "乘雨寻梅",
        "author": "韩淲",
        "content": "衝风衝雨看梅花，却喜今年得在家。\n拌却一冬常是醉，远香孤艳正无涯。",
        "dynasty": "宋",
        "collection_info": null
    },
    {
        "title": "自章泉泊施寺雨中见梅盖秋尝宿此",
        "author": "韩淲",
        "content": "秋风秋雨又冬霜，山路山溪任短长。\n邂逅留连随地饮，峥嵘竹外见梅芳。",
        "dynasty": "宋",
        "collection_info": null
    },
    {
        "title": "涧梅一枝盛开",
        "author": "韩淲",
        "content": "涧头一树小春梅，每岁何曾抵死开。\n乱点香鬚乃如许，有花无句为徘徊。",
        "dynasty": "宋",
        "collection_info": null
    },
    {
        "title": "武林买蜡梅栽在园",
        "author": "韩淲",
        "content": "移得西湖一种来，小园已是十年栽。\n输香浅色霜风晚，合与幽人子细开。",
        "dynasty": "宋",
        "collection_info": null
    },
    {
        "title": "戏问梅花",
        "author": "韩淲",
        "content": "本是山中向腊开，如何亦入帝城来。\n插向甆瓶疑有语，大家都莫管尘埃。",
        "dynasty": "宋",
        "collection_info": null
    },
    {
        "title": "放步山根梅梢一花奇甚",
        "author": "韩淲",
        "content": "老去情怀触景移，意行何地不吾诗。\n小园雨后将飞雪，探得梅花第一枝。",
        "dynasty": "宋",
        "collection_info": null
    },
    {
        "title": "次韵五叔梅花  其一",
        "author": "韩淲",
        "content": "衡门终日掩荒苔，岁晚寒梅取次开。\n斜入倒窥霜雪后，嘉平腊近有春来。",
        "dynasty": "宋",
        "collection_info": null
    },
    {
        "title": "次韵五叔梅花  其二",
        "author": "韩淲",
        "content": "漠漠繁香为倚风，一枝藏白更舒红。\n稀疎固喜山容淡，零落惟愁涧影通。",
        "dynasty": "宋",
        "collection_info": null
    },
    {
        "title": "次韵五叔梅花  其三",
        "author": "韩淲",
        "content": "行歌时与发天和，模写工夫苦未多。\n忽到酒边聊贾勇，衰颜如许亦红酡。",
        "dynasty": "宋",
        "collection_info": null
    },
    {
        "title": "次韵五叔梅花  其四",
        "author": "韩淲",
        "content": "不须回梦入池塘，对雪逢花且醉香。\n纵御铅华那可拟，涂黄空说旧家粧。",
        "dynasty": "宋",
        "collection_info": null
    },
    {
        "title": "次韵五叔梅花  其五",
        "author": "韩淲",
        "content": "千里民熙岁熟时，使君应为把芳巵。\n浮香亭上诗成处，一片官梅意已知。",
        "dynasty": "宋",
        "collection_info": null
    },
    {
        "title": "次韵五叔梅花  其六",
        "author": "韩淲",
        "content": "花僊依约艳轻腮，幽爽何由染世埃。\n只道云阶连雾牖，岂知月观与风台。",
        "dynasty": "宋",
        "collection_info": null
    },
    {
        "title": "次韵五叔梅花  其七",
        "author": "韩淲",
        "content": "江头千树白茫茫，空谷佳人未洗粧。\n一曲霓裳舞初破，寿阳春色到宫嫱。",
        "dynasty": "宋",
        "collection_info": null
    },
    {
        "title": "次韵五叔梅花  其八",
        "author": "韩淲",
        "content": "细酌微吟苦未休，气酣名酒思方抽。\n一年心事梅花白，留落江南第几州。",
        "dynasty": "宋",
        "collection_info": null
    },
    {
        "title": "次韵五叔梅花  其九",
        "author": "韩淲",
        "content": "皂盖难忘近所稀，晚香初落少人知。\n讼庭既简无过酒，官路何嫌不到诗。",
        "dynasty": "宋",
        "collection_info": null
    },
    {
        "title": "次韵五叔梅花  其一○",
        "author": "韩淲",
        "content": "孤静清新纔半树，香凝兵卫独来时。\n十诗说尽花间句，未必黄昏浅月知。",
        "dynasty": "宋",
        "collection_info": null
    },
    {
        "title": "次韵子似梅花  其一",
        "author": "韩淲",
        "content": "梅开诗就适相逢，一样精神别样容。\n只恐芬芳花易谢，诗人情性却无穷。",
        "dynasty": "宋",
        "collection_info": null
    },
    {
        "title": "次韵子似梅花  其二",
        "author": "韩淲",
        "content": "诗与梅花不易逢，凭谁能赋水边容。\n涧声清浅流香去，笔力应须子细穷。",
        "dynasty": "宋",
        "collection_info": null
    },
    {
        "title": "次韵子似梅花  其三",
        "author": "韩淲",
        "content": "雪裏何如月下逢，一般景色一般容。\n分明天地之尤物，便只枝梢画莫穷。",
        "dynasty": "宋",
        "collection_info": null
    },
    {
        "title": "次韵子似梅花  其四",
        "author": "韩淲",
        "content": "时时觅句与香逢，看见春风上玉容。\n兴熟归来眠纸帐，梦魂何处有诗穷。",
        "dynasty": "宋",
        "collection_info": null
    },
    {
        "title": "正月初三日丁使君送三绝句梅诗  其一",
        "author": "韩淲",
        "content": "浮香亭下几株梅，曾是宗英太守栽。\n宾主两魁黄阁老，发挥全待后贤来。",
        "dynasty": "宋",
        "collection_info": null
    },
    {
        "title": "正月初三日丁使君送三绝句梅诗  其二",
        "author": "韩淲",
        "content": "敝庐幽涧自横斜，千骑行春见此花。\n留与他年作佳话，公应犹记野人家。",
        "dynasty": "宋",
        "collection_info": null
    },
    {
        "title": "正月初三日丁使君送三绝句梅诗  其三",
        "author": "韩淲",
        "content": "轩前淡泊总生春，绝艳吹香更着人。\n因古讽今宣德化，要令观听俗还新。",
        "dynasty": "宋",
        "collection_info": null
    },
    {
        "title": "十九日散步春浦因看山池梅花缤纷而酌",
        "author": "韩淲",
        "content": "晚香梅落小池春，老意閒随岁事新。\n山霭乍收斜日澹，一轩恰醉两三人。",
        "dynasty": "宋",
        "collection_info": null
    },
    {
        "title": "朱卿有绝句看梅之约次韵谢之  其一",
        "author": "韩淲",
        "content": "当代儒魁不数人，纷纷胶胶孰知春。\n诗来话起梅花约，一段风流意更真。",
        "dynasty": "宋",
        "collection_info": null
    },
    {
        "title": "朱卿有绝句看梅之约次韵谢之  其二",
        "author": "韩淲",
        "content": "雨雪连阴恼杀人，梅花空度玉溪春。\n何当迟日暄风底，挈榼从游醉乃真。",
        "dynasty": "宋",
        "collection_info": null
    },
    {
        "title": "约次公看梅",
        "author": "韩淲",
        "content": "春风春雨春山裏，一盏青灯对简编。\n涧水东边有梅蕊，且呼杯酒醉新年。",
        "dynasty": "宋",
        "collection_info": null
    },
    {
        "title": "雪后看梅",
        "author": "韩淲",
        "content": "雪残山润眩朝晴，涧溜融澌渐有声。\n最是梅花先后发，倚风乘日艷精明。",
        "dynasty": "宋",
        "collection_info": null
    },
    {
        "title": "看梅",
        "author": "韩淲",
        "content": "竹篱围着一株梅，不道青春昨夜回。\n繁蘂嫩条花萼底，也须知我有诗来。",
        "dynasty": "宋",
        "collection_info": null
    },
    {
        "title": "次公山中有绿萼梅  其一",
        "author": "韩淲",
        "content": "问讯春山绿萼梅，今年还有几枝开。\n主人曳履花香底，谁是渔樵可往来。",
        "dynasty": "宋",
        "collection_info": null
    },
    {
        "title": "次公山中有绿萼梅  其二",
        "author": "韩淲",
        "content": "我亦篱前见野梅，殊非绿萼未全开。\n稀疎红颗多纤瘦，啼彻幽禽扑下来。",
        "dynasty": "宋",
        "collection_info": null
    },
    {
        "title": "次公山中有绿萼梅  其三",
        "author": "韩淲",
        "content": "萼绿花仙作尔梅，肯随尘态向人开。\n是中只可添风月，兴熟遥知得句来。",
        "dynasty": "宋",
        "collection_info": null
    },
    {
        "title": "水仙花  其一",
        "author": "韩淲",
        "content": "清浸数枝香动人，待吟诗句与花新。\n洞庭风度湘灵瑟，月冷波寒谁写真。",
        "dynasty": "宋",
        "collection_info": null
    },
    {
        "title": "水仙花  其二",
        "author": "韩淲",
        "content": "冬深犹有水仙花，雪打霜催更好葩。\n岁岁山间连槛种，数枝亦足傲尘沙。",
        "dynasty": "宋",
        "collection_info": null
    },
    {
        "title": "山矾映山红买置窗间甚思上饶閒适  其一",
        "author": "韩淲",
        "content": "春风亦到我窗轩，洁白殷红日正暄。\n桃李人间已无数，且看踯躅与山矾。",
        "dynasty": "宋",
        "collection_info": null
    },
    {
        "title": "山矾映山红买置窗间甚思上饶閒适  其二",
        "author": "韩淲",
        "content": "月岩云洞向春时，石上旁开最好枝。\n日落风生啼鸟唤，几回容我醉行迟。",
        "dynasty": "宋",
        "collection_info": null
    },
    {
        "title": "山矾映山红买置窗间甚思上饶閒适  其三",
        "author": "韩淲",
        "content": "西关东郭转平冈，常是春游满路香。\n沿路儿童拾残蘂，更寻高树折归忙。",
        "dynasty": "宋",
        "collection_info": null
    },
    {
        "title": "金来禽",
        "author": "韩淲",
        "content": "红湿华滋叶护花，金来禽映海棠斜。\n珊瑚声裏飞山鹧，云气吹晴落紫霞。",
        "dynasty": "宋",
        "collection_info": null
    },
    {
        "title": "御仙花",
        "author": "韩淲",
        "content": "山间亦有御仙花，瓶插幽窗意自嘉。\n笑杀黄尘吹鬓客，只图横带把金夸。",
        "dynasty": "宋",
        "collection_info": null
    },
    {
        "title": "牵牛花",
        "author": "韩淲",
        "content": "露气浮风入短篱，蔓延高下復参差。\n轻清不作妖红艷，漠漠秋阴分外宜。",
        "dynasty": "宋",
        "collection_info": null
    },
    {
        "title": "大笑花",
        "author": "韩淲",
        "content": "磊落檐前大笑花，肯同凡木强争华。\n日光玉洁熏风裏，秾郁香传自一家。",
        "dynasty": "宋",
        "collection_info": null
    },
    {
        "title": "瓶间薝卜",
        "author": "韩淲",
        "content": "碧叶瑶光发净香，熏风吹我小书房。\n日长饮罢支颐坐，忘却浮生鬓髮苍。",
        "dynasty": "宋",
        "collection_info": null
    },
    {
        "title": "梅天薝卜花开",
        "author": "韩淲",
        "content": "梅润愔愔雨脚斜，海天长夜一瓯茶。\n巴笺试罢卷书坐，静看小丛薝卜花。",
        "dynasty": "宋",
        "collection_info": null
    },
    {
        "title": "轩窗薝卜瓶浸佳甚",
        "author": "韩淲",
        "content": "瑟瑟风声去復还，薄烟轻日小窗閒。\n铜壶更浸新薝卜，香扑书帘笔格间。",
        "dynasty": "宋",
        "collection_info": null
    },
    {
        "title": "次韵赵永兴梅花蜡梅水仙  其一",
        "author": "韩淲",
        "content": "南枝北枝香最清，诗边酒边如许情。\n不应领略无妙语，唤取里中诸父兄。",
        "dynasty": "宋",
        "collection_info": null
    },
    {
        "title": "次韵赵永兴梅花蜡梅水仙  其二",
        "author": "韩淲",
        "content": "绛纱中单发幽芳，不肯祗作脂粉粧。\n取蜡为花付禅老，护寒却有麝脐香。",
        "dynasty": "宋",
        "collection_info": null
    },
    {
        "title": "次韵赵永兴梅花蜡梅水仙  其三",
        "author": "韩淲",
        "content": "肯同桃李强争妍，山矾江梅可忘年。\n霜雪时候金玉质，持花合为西湖仙。",
        "dynasty": "宋",
        "collection_info": null
    },
    {
        "title": "落花",
        "author": "韩淲",
        "content": "满地春风醉不知，汉皋金谷任他吹。\n落花回雪真何有，宛转如云点缀迟。",
        "dynasty": "宋",
        "collection_info": null
    },
    {
        "title": "晓露看花",
        "author": "韩淲",
        "content": "乘露看花过小园，海棠明润转芳鲜。\n无人伴我寻诗立，时有双双戏蝶翩。",
        "dynasty": "宋",
        "collection_info": null
    },
    {
        "title": "苦益菜  其一",
        "author": "韩淲",
        "content": "宜油宜醤復宜葱，熟炒堆盘放筯空。\n应怪辛勤营一饱，幽人元自有家风。",
        "dynasty": "宋",
        "collection_info": null
    },
    {
        "title": "苦益菜  其二",
        "author": "韩淲",
        "content": "南烹蛙黾颇腥臊，北食羔豚亦太豪。\n老觉閒身便野蔌，口头虽苦意殊高。",
        "dynasty": "宋",
        "collection_info": null
    },
    {
        "title": "苦益菜  其三",
        "author": "韩淲",
        "content": "荠甘荼苦本难齐，苦尽甘回信不迷。\n日日晓凉和露采，山间寻得便提携。",
        "dynasty": "宋",
        "collection_info": null
    },
    {
        "title": "山空鸟鸣可喜",
        "author": "韩淲",
        "content": "数迭高山拥画屏，一声啼鸟唤春心。\n有诗更在斜阳外，归棹绿波烟浪深。",
        "dynasty": "宋",
        "collection_info": null
    },
    {
        "title": "闻鶑",
        "author": "韩淲",
        "content": "拓落闲身着涧边，地偏犹幸可回旋。\n青桐已长阴敷嫩，黄鸟初飞语转圆。",
        "dynasty": "宋",
        "collection_info": null
    },
    {
        "title": "晓凉闻鶑",
        "author": "韩淲",
        "content": "茂树无风晓自凉，数声黄鸟啭圆吭。\n老身曳屣穿林去，一片荷香是小塘。",
        "dynasty": "宋",
        "collection_info": null
    },
    {
        "title": "山禽",
        "author": "韩淲",
        "content": "势路权门不负人，林亭花竹且藏身。\n山禽地瘴嘲啾叫，又使无明动一尘。",
        "dynasty": "宋",
        "collection_info": null
    },
    {
        "title": "午睡醒闻鸠",
        "author": "韩淲",
        "content": "鸣鸠亭午唤春阴，不记凉风气候深。\n残酒醒来吟笔在，小山丛桂得芳寻。",
        "dynasty": "宋",
        "collection_info": null
    },
    {
        "title": "乘晓汲闻蛙鸣",
        "author": "韩淲",
        "content": "起来片月尚朦胧，汲井开门露滴空。\n隠隠雾横山澹薄，蛙声犹在小池东。",
        "dynasty": "宋",
        "collection_info": null
    },
    {
        "title": "桃花鱼",
        "author": "韩淲",
        "content": "小市春晴鱼上来，桃花休数鳜鱼肥。\n江湖不见玄真子，蓑笠风前事事稀。",
        "dynasty": "宋",
        "collection_info": null
    },
    {
        "title": "蚊",
        "author": "韩淲",
        "content": "有时坐起到天明，剔尽残缸数尽更。\n冬暖号寒犹可事，生憎蚊脚鬓边声。",
        "dynasty": "宋",
        "collection_info": null
    },
    {
        "title": "山中",
        "author": "韩淲",
        "content": "屋前流水水边山，山水中间十载閒。\n一旦尘埃扑双鬓，熏风吹雨鸟关关。",
        "dynasty": "宋",
        "collection_info": null
    },
    {
        "title": "庙山竚舟閒赋",
        "author": "韩淲",
        "content": "烟雨钱塘江上山，客怀舟楫往来间。\n谁云朝市无清致，除却利名浑可閒。",
        "dynasty": "宋",
        "collection_info": null
    },
    {
        "title": "南豅步入北豅",
        "author": "韩淲",
        "content": "一塘春水野花间，田缺沟流转草閒。\n正是冷烟寒食后，蝶飞飞去鸟关关。",
        "dynasty": "宋",
        "collection_info": null
    },
    {
        "title": "春山",
        "author": "韩淲",
        "content": "春风今已到春山，花动春林缥缈间。\n画出诗篇在其表，惜春心事几分閒。",
        "dynasty": "宋",
        "collection_info": null
    },
    {
        "title": "初二日南豅",
        "author": "韩淲",
        "content": "八年趁得梅花发，忽到窗前把一杯。\n岁晚心情吾醉矣，人应问我数能来。",
        "dynasty": "宋",
        "collection_info": null
    },
    {
        "title": "书南豅壁间",
        "author": "韩淲",
        "content": "晴日颠风落早霜，云随岚影暮苍苍。\n梅梢吹下满庭蘂，安得一花横处香。",
        "dynasty": "宋",
        "collection_info": null
    },
    {
        "title": "三岩",
        "author": "韩淲",
        "content": "渡水寻山到三岩，不知身尚在人间。\n霜天晴日青松下，借问谁能伴我閒。",
        "dynasty": "宋",
        "collection_info": null
    },
    {
        "title": "青岩",
        "author": "韩淲",
        "content": "山尽深时气尽清，雨云收晚做秋晴。\n荒寻有寺通前境，分外身轻放脚行。",
        "dynasty": "宋",
        "collection_info": null
    },
    {
        "title": "紫岩",
        "author": "韩淲",
        "content": "年年醉倒春风前，一片花光杂管絃。\n今日经行乱山裏，且寻僧话看茶烟。",
        "dynasty": "宋",
        "collection_info": null
    },
    {
        "title": "西岩",
        "author": "韩淲",
        "content": "石径却思乌石寺，寺岩不数赭亭山。\n一望远村霜日白，酒随吟句入高寒。",
        "dynasty": "宋",
        "collection_info": null
    },
    {
        "title": "望庐山  其一",
        "author": "韩淲",
        "content": "云谷依然十二峰，遯翁曾在此山中。\n满川风月今谁主，猿鹤哀鸣蕙帐空。",
        "dynasty": "宋",
        "collection_info": null
    },
    {
        "title": "望庐山  其二",
        "author": "韩淲",
        "content": "一坐庐山近十年，经行空对此峰前。\n古书读罢古心足，想见当年到圣贤。",
        "dynasty": "宋",
        "collection_info": null
    },
    {
        "title": "望云峰",
        "author": "韩淲",
        "content": "白云堆裏见灵山，秋竹竿头雨未干。\n老眼不知閒景色，只疑人把画图看。",
        "dynasty": "宋",
        "collection_info": null
    },
    {
        "title": "楼西远山数迭如屏障",
        "author": "韩淲",
        "content": "寒烟淡木逼晴空，山外之山又不穷。\n倚遍高楼坐而立，心随眼力付杯中。",
        "dynasty": "宋",
        "collection_info": null
    },
    {
        "title": "西窗望北高峰清甚",
        "author": "韩淲",
        "content": "破晓轻寒忽满楼，高峰云亦未能收。\n萧萧便有风前叶，湖海溪山日夜流。",
        "dynasty": "宋",
        "collection_info": null
    },
    {
        "title": "去年间在北高峰下邂逅示我竹枝歌",
        "author": "韩淲",
        "content": "方家谷裏刘家寺，书记忽云宁少耘。\n吴人莫唱楚人曲，肠断竹枝谁忍闻。",
        "dynasty": "宋",
        "collection_info": null
    },
    {
        "title": "谢昌甫到九峰  其一",
        "author": "韩淲",
        "content": "二父知翁二十年，莫论上世往来贤。\n寓邦更到村庵远，不信翁心不黯然。",
        "dynasty": "宋",
        "collection_info": null
    },
    {
        "title": "谢昌甫到九峰  其二",
        "author": "韩淲",
        "content": "灵井曾烦翁记文，至今流水对荒坟。\n孤儿自扫松间祭，人隔九泉闻不闻。",
        "dynasty": "宋",
        "collection_info": null
    },
    {
        "title": "二十日往九峰  其一",
        "author": "韩淲",
        "content": "九峰庵上懒翁泉，凿井已经三十年。\n犹记翁来自扶杖，草根拨剔见涓涓。",
        "dynasty": "宋",
        "collection_info": null
    },
    {
        "title": "二十日往九峰  其二",
        "author": "韩淲",
        "content": "翁已仙去十七年，树林水鸟鸣风烟。\n此泉以翁得名字，山苍苍而翁依然。",
        "dynasty": "宋",
        "collection_info": null
    },
    {
        "title": "二十日往九峰  其三",
        "author": "韩淲",
        "content": "泉上树皆翁手种，泉下池皆翁所迁。\n遶池倚树看泉水，泉边池影树清圆。",
        "dynasty": "宋",
        "collection_info": null
    },
    {
        "title": "雨中过春山",
        "author": "韩淲",
        "content": "春风春雨满春山，桃李梨花草树间。\n时有片烟收不起，淡随飞鸟去而还。",
        "dynasty": "宋",
        "collection_info": null
    },
    {
        "title": "教授推官把酒篬筤同登横碧  其一",
        "author": "韩淲",
        "content": "不待他年说旧游，相逢杯酒懒回头。\n夜来脚踏溪桥路，正是山林一片秋。",
        "dynasty": "宋",
        "collection_info": null
    },
    {
        "title": "教授推官把酒篬筤同登横碧  其二",
        "author": "韩淲",
        "content": "人已知予苦爱閒，更邀遗佚对南山。\n寻常城市官忙者，肯有心情到此间。",
        "dynasty": "宋",
        "collection_info": null
    },
    {
        "title": "夜同处晦霞山",
        "author": "韩淲",
        "content": "道家山顶中秋月，照我溪南野外心。\n莫把萧閒作儿戏，为君清泛酒杯深。",
        "dynasty": "宋",
        "collection_info": null
    },
    {
        "title": "回步五岭",
        "author": "韩淲",
        "content": "五岭经行敢惮劳，从前此邑产贤豪。\n几年始见新香火，占得青天白日高。",
        "dynasty": "宋",
        "collection_info": null
    },
    {
        "title": "过祝老南山",
        "author": "韩淲",
        "content": "章泉佳处试徘徊，日照松根石上苔。\n见说南山有幽隠，诗翁邀我过山来。",
        "dynasty": "宋",
        "collection_info": null
    },
    {
        "title": "登税亭赋江天",
        "author": "韩淲",
        "content": "推窗閒为写江天，水色浮晴澹薄烟。\n嗟我与君皆老矣，橹声帆影眼茫然。",
        "dynasty": "宋",
        "collection_info": null
    },
    {
        "title": "春江",
        "author": "韩淲",
        "content": "半阴天气近清明，柳色花光画不成。\n行到远村山尽处，一江春水縠纹平。",
        "dynasty": "宋",
        "collection_info": null
    },
    {
        "title": "春浦  其一",
        "author": "韩淲",
        "content": "日曛晴色敛霜华，路入疎篱北客家。\n一笑春情付杯酒，乱香飘荡落梅花。",
        "dynasty": "宋",
        "collection_info": null
    },
    {
        "title": "春浦  其二",
        "author": "韩淲",
        "content": "绿叶阴阴啼杜鹃，人家春浦野泉边。\n东风不忍羣芳歇，犹有残红堕酒船。",
        "dynasty": "宋",
        "collection_info": null
    },
    {
        "title": "山头望江上",
        "author": "韩淲",
        "content": "山外涨沙江气黄，天低云日半浮光。\n閒来已是多归思，更见江蒲过远樯。",
        "dynasty": "宋",
        "collection_info": null
    },
    {
        "title": "潮落",
        "author": "韩淲",
        "content": "万迭流波一箭风，几多人在荡摇中。\n顷刻过来无别水，依前平地閤船蓬。",
        "dynasty": "宋",
        "collection_info": null
    },
    {
        "title": "初二日午后乘潮而上",
        "author": "韩淲",
        "content": "一帆风已过桐江，鸥鹭飞来不作双。\n回首长安在何许，乱云吹雨满蓬窗。",
        "dynasty": "宋",
        "collection_info": null
    },
    {
        "title": "水际  其一",
        "author": "韩淲",
        "content": "浪连风影浸垂云，冷气吹林树色分。\n正是山中春夏接，老身时看白鸥羣。",
        "dynasty": "宋",
        "collection_info": null
    },
    {
        "title": "水际  其二",
        "author": "韩淲",
        "content": "榴叶深青花骤红，疏疏篱上小亭东。\n微虫忽化飞蝴蝶，时斗朝阳復趁风。",
        "dynasty": "宋",
        "collection_info": null
    },
    {
        "title": "水际  其三",
        "author": "韩淲",
        "content": "青林收雨乍鸣蝉，流水声随燕语□。\n寂寂浮桥尚堆缆，芜城横处繫篷船。",
        "dynasty": "宋",
        "collection_info": null
    },
    {
        "title": "水际  其四",
        "author": "韩淲",
        "content": "鹧翼斑红杂乱飞，云吹雨脚树枝低。\n开轩未午无风日，淡薄阴中理砚池。",
        "dynasty": "宋",
        "collection_info": null
    },
    {
        "title": "水际  其五",
        "author": "韩淲",
        "content": "收卷残书拂案尘，花瓶初浸玉栀新。\n呼童问我煎茶椀，饭了人来一具陈。",
        "dynasty": "宋",
        "collection_info": null
    },
    {
        "title": "雪溪",
        "author": "韩淲",
        "content": "冯凌泉石负春山，更着清滩下一湾。\n唤作雪溪殊不恶，只愁兴尽我空还。",
        "dynasty": "宋",
        "collection_info": null
    },
    {
        "title": "南泉",
        "author": "韩淲",
        "content": "白云洞边流水声，春风桃李鸟和鸣。\n客来扫塔无余事，一宿僧房诗思生。",
        "dynasty": "宋",
        "collection_info": null
    },
    {
        "title": "瓢泉",
        "author": "韩淲",
        "content": "凿石为瓢意若何，泉声流出又风波。\n我来石上弄泉水，祗道希颜情味多。",
        "dynasty": "宋",
        "collection_info": null
    },
    {
        "title": "寺中石下泉池可掬",
        "author": "韩淲",
        "content": "碧嶂清泉占上方，小留连久更相羊。\n市声只隔门前水，付与乌飞带夕阳。",
        "dynasty": "宋",
        "collection_info": null
    },
    {
        "title": "雨后池上",
        "author": "韩淲",
        "content": "屋外山围逼晚苍，步随閒意老身凉。\n雨收犹自吹残点，湿起池荷一阵香。",
        "dynasty": "宋",
        "collection_info": null
    },
    {
        "title": "涧上  其一",
        "author": "韩淲",
        "content": "久晴何地不尘沙，崦霭清深只数家。\n横着短桥篱落外，一沟秋水浸槐花。",
        "dynasty": "宋",
        "collection_info": null
    },
    {
        "title": "涧上  其二",
        "author": "韩淲",
        "content": "新凉吹得鬓斑斑，老去身谁似我閒。\n尽日微吟吟忽断，但随秋水看秋山。",
        "dynasty": "宋",
        "collection_info": null
    },
    {
        "title": "涧上  其三",
        "author": "韩淲",
        "content": "雨后蝉声占夕阳，树疎林隙见云光。\n栖迟转觉秋来好，山裏西风分外凉。",
        "dynasty": "宋",
        "collection_info": null
    },
    {
        "title": "晨起步过涧左",
        "author": "韩淲",
        "content": "微酲未解凌晨起，木影涧流风差差。\n新蝉数声过短壑，邻家净轩坐移时。",
        "dynasty": "宋",
        "collection_info": null
    },
    {
        "title": "小立涧上",
        "author": "韩淲",
        "content": "上郭山前野路长，一沟流漾入苍茫。\n春风细雨疎篱晚，近眼梅花傍水香。",
        "dynasty": "宋",
        "collection_info": null
    },
    {
        "title": "望南高峰奇甚龙井正在其处",
        "author": "韩淲",
        "content": "云收寒日两高峰，窣堵波连翠崦重。\n南北之间有龙井，十年前事一枝筇。",
        "dynasty": "宋",
        "collection_info": null
    },
    {
        "title": "龙井",
        "author": "韩淲",
        "content": "龙井寒深碧水流，辩才诗已在山丘。\n萧萧石上风篁岭，曾遇苏仙秦少游。",
        "dynasty": "宋",
        "collection_info": null
    },
    {
        "title": "石井",
        "author": "韩淲",
        "content": "碧山岩底水长流，要与骚人胜士游。\n霜气吹寒浮落叶，为扶藜杖看清幽。",
        "dynasty": "宋",
        "collection_info": null
    },
    {
        "title": "白龙洞",
        "author": "韩淲",
        "content": "西湖浪宕我能知，却赋龙岩老古锥。\n便做诗家元不恶，华亭举棹是因谁。",
        "dynasty": "宋",
        "collection_info": null
    },
    {
        "title": "飞泉洞",
        "author": "韩淲",
        "content": "飞泉洞边人意閒，白云流影山空寒。\n角巾野服曳筇杖，谁着此身天地间。",
        "dynasty": "宋",
        "collection_info": null
    },
    {
        "title": "断桥",
        "author": "韩淲",
        "content": "湖山春静子规啼，草满汀洲树叶低。\n一阵暖风吹絮乱，又扶舆度柳桥西。",
        "dynasty": "宋",
        "collection_info": null
    },
    {
        "title": "梅陂",
        "author": "韩淲",
        "content": "疏剔滩沙水面陂，四边山木雨丝丝。\n既非朝市非城市，更着交朋来和诗。",
        "dynasty": "宋",
        "collection_info": null
    },
    {
        "title": "沿涧观流",
        "author": "韩淲",
        "content": "积潦奔湍响涧阴，风回隠隠更沉沉。\n如今又识临流乐，未信濠梁有是心。",
        "dynasty": "宋",
        "collection_info": null
    },
    {
        "title": "扁舟放流而下",
        "author": "韩淲",
        "content": "小舟回柁下弯碕，烟草云山风雨时。\n莫夜归来全似梦，石桥灯火见疎篱。",
        "dynasty": "宋",
        "collection_info": null
    },
    {
        "title": "山桥看水",
        "author": "韩淲",
        "content": "破碧沿青翻紫苔，浪声风约去还来。\n老身两耳多尘土，立尽山桥不忍回。",
        "dynasty": "宋",
        "collection_info": null
    },
    {
        "title": "陪昌甫成甫寻泉看鹤而归",
        "author": "韩淲",
        "content": "鱼计亭前放鹤归，晚风吹叶正飞飞。\n策扶老健徐行后，傍水穿云入翠微。",
        "dynasty": "宋",
        "collection_info": null
    },
    {
        "title": "曾甥同游溪园  其一",
        "author": "韩淲",
        "content": "乱峰高下抹晴云，眼力都无远近分。\n绿叶亭皋新竹外，一巾华髮更斜曛。",
        "dynasty": "宋",
        "collection_info": null
    },
    {
        "title": "曾甥同游溪园  其二",
        "author": "韩淲",
        "content": "笑花香裏绿荷风，暑气初回日未中。\n老去酒杯随处好，戎葵尤占水边红。",
        "dynasty": "宋",
        "collection_info": null
    },
    {
        "title": "月下泊石湖桥",
        "author": "韩淲",
        "content": "月明深夜越来溪，撑得船回泊短堤。\n一片柳阴随水绿，山风吹起杜鹃啼。",
        "dynasty": "宋",
        "collection_info": null
    },
    {
        "title": "十月十六日同器远晚步童游桥  其一",
        "author": "韩淲",
        "content": "濯锦江头水自清，行人多少望桥行。\n桥中不识桥边景，桥下莫知桥上情。",
        "dynasty": "宋",
        "collection_info": null
    },
    {
        "title": "十月十六日同器远晚步童游桥  其二",
        "author": "韩淲",
        "content": "濯锦江头小佛庐，二三良友亦同居。\n僧敲暮鼓朝钟处，舒卷一编贤圣书。",
        "dynasty": "宋",
        "collection_info": null
    },
    {
        "title": "过吴市",
        "author": "韩淲",
        "content": "一尉西都梅子真，归来岂是总忘身。\n栖栖吴市门前卒，便道神仙乃若人。",
        "dynasty": "宋",
        "collection_info": null
    },
    {
        "title": "十一日自湖团归",
        "author": "韩淲",
        "content": "冬日雷鸣雨又多，田间流水最奔波。\n民无稻食甚閒事，迟纳苗时将奈何。",
        "dynasty": "宋",
        "collection_info": null
    },
    {
        "title": "二十六日过新田",
        "author": "韩淲",
        "content": "春风吹我过新田，往者从容已数年。\n历历幽花伴芳草，故交情味倍依然。",
        "dynasty": "宋",
        "collection_info": null
    },
    {
        "title": "瑞云堂  其一",
        "author": "韩淲",
        "content": "堆径残花落艳阳，通幽何处觅禅房。\n留连尽日南溪上，热恼都忘眼界凉。",
        "dynasty": "宋",
        "collection_info": null
    },
    {
        "title": "瑞云堂  其二",
        "author": "韩淲",
        "content": "昏昏烟暖带芜城，画出僧坊一岸清。\n谁过桥来共幽讨，碧罗纹裏小溪平。",
        "dynasty": "宋",
        "collection_info": null
    },
    {
        "title": "瑞云堂  其三",
        "author": "韩淲",
        "content": "禅月台边洗墨池，春晴风裏看诗碑。\n同来不是红尘客，香拂茶烟两鬓吹。",
        "dynasty": "宋",
        "collection_info": null
    },
    {
        "title": "碧梧堂",
        "author": "韩淲",
        "content": "枝榦亭亭叶叶疎，午阴收后晚凉初。\n客怀茗酒从容地，一色侵檐眼更虚。",
        "dynasty": "宋",
        "collection_info": null
    },
    {
        "title": "两峰堂",
        "author": "韩淲",
        "content": "两峰堂上两峰寒，不许他人俗眼看。\n我觉秋晴林路稳，步回幽处叶声干。",
        "dynasty": "宋",
        "collection_info": null
    },
    {
        "title": "德生堂为赵侍郎题",
        "author": "韩淲",
        "content": "长夏湖边何处凉，相君亲写德生堂。\n几多鱼鸟升沉去，留得风莲十里香。",
        "dynasty": "宋",
        "collection_info": null
    },
    {
        "title": "泊舟碧澜堂即白苹洲也",
        "author": "韩淲",
        "content": "碧澜堂下白苹洲，鸟影翩翩鱼阵游。\n想见太湖湖更好，西风吹浪一天秋。",
        "dynasty": "宋",
        "collection_info": null
    },
    {
        "title": "题向子山耐轩",
        "author": "韩淲",
        "content": "相臣名德圣君称，子子孙孙合敬承。\n百世衣冠如一日，堂堂心事待传灯。",
        "dynasty": "宋",
        "collection_info": null
    },
    {
        "title": "同成季过余应卿竹轩",
        "author": "韩淲",
        "content": "水源沙地日穿篱，破午清风动荡之。\n不是轻阴过樽酒，故教行色到吾诗。",
        "dynasty": "宋",
        "collection_info": null
    },
    {
        "title": "晚过野趣轩  其一",
        "author": "韩淲",
        "content": "老来情绪惜春华，常在阴阴雨脚斜。\n鶗鴂声中三月暮，园林何处觅残花。",
        "dynasty": "宋",
        "collection_info": null
    },
    {
        "title": "晚过野趣轩  其二",
        "author": "韩淲",
        "content": "判断风光与物华，淋漓笔墨字横斜。\n草分支径通幽沼，竹外人閒度柳花。",
        "dynasty": "宋",
        "collection_info": null
    },
    {
        "title": "夜过野趣轩小酌  其一",
        "author": "韩淲",
        "content": "十年灯火醉秋窗，君过闽山我浙江。\n今日持杯听凉雨，依然檐溜夜淙淙。",
        "dynasty": "宋",
        "collection_info": null
    },
    {
        "title": "夜过野趣轩小酌  其二",
        "author": "韩淲",
        "content": "好山佳月近中秋，不信风光在小楼。\n倚尽危栏临静夜，一杯消得许多愁。",
        "dynasty": "宋",
        "collection_info": null
    },
    {
        "title": "小轩",
        "author": "韩淲",
        "content": "春正浓时花已开，啼禽飞过绿阴来。\n小轩不是多情思，华髮寻芳懒独回。",
        "dynasty": "宋",
        "collection_info": null
    },
    {
        "title": "题尹谏议西轩",
        "author": "韩淲",
        "content": "此轩胜事有谁论，霜夜相从共一樽。\n叹息摩挲旧诗句，只今犹喜有曾孙。",
        "dynasty": "宋",
        "collection_info": null
    },
    {
        "title": "题赵钤辖水阁",
        "author": "韩淲",
        "content": "东南都会水晶客，髣髴西湖醉眼中。\n楚尾寓廛同一笑，蒲萄新涨藕花风。",
        "dynasty": "宋",
        "collection_info": null
    },
    {
        "title": "濯缨阁  其一",
        "author": "韩淲",
        "content": "平生诗思弗浪与，一旦园池来寄题。\n得名当復主人胜，孺子之歌畴不知。",
        "dynasty": "宋",
        "collection_info": null
    },
    {
        "title": "濯缨阁  其二",
        "author": "韩淲",
        "content": "风生微澜湛苹芷，欲洁吾缨应为此。\n吾缨已洁可奈何，只恐尘埃污斯水。",
        "dynasty": "宋",
        "collection_info": null
    },
    {
        "title": "闻溪上喧然",
        "author": "韩淲",
        "content": "半阴半雨半晴天，老觉身閒尽愿眠。\n见说军民做端午，竞沽官酒斗村船。",
        "dynasty": "宋",
        "collection_info": null
    },
    {
        "title": "题有山亭",
        "author": "韩淲",
        "content": "胸中丘壑本无尘，眼底青山意愈真。\n亭占林园最高许，一杯风味景长新。",
        "dynasty": "宋",
        "collection_info": null
    },
    {
        "title": "又题浮丘亭",
        "author": "韩淲",
        "content": "凌风高挹浮丘袂，城郭山川正晚春。\n不为小亭清坐久，老来随处着閒身。",
        "dynasty": "宋",
        "collection_info": null
    },
    {
        "title": "文叔移筑瑞石山上亭子  其一",
        "author": "韩淲",
        "content": "海气漫漫江上风，潮声时度越山中。\n且看移得新亭好，一任知名谁勇功。",
        "dynasty": "宋",
        "collection_info": null
    },
    {
        "title": "文叔移筑瑞石山上亭子  其二",
        "author": "韩淲",
        "content": "尘埃无地可乘风，更落都城隘屋中。\n天以江山振衣袂，小亭休沐见新功。",
        "dynasty": "宋",
        "collection_info": null
    },
    {
        "title": "归鴈亭观东坡诗",
        "author": "韩淲",
        "content": "归鴈亭前坐久之，晴云吹散碧参差。\n江湖秋水已如许，惭愧仇池徙倚时。",
        "dynasty": "宋",
        "collection_info": null
    },
    {
        "title": "江祖石太白钓台",
        "author": "韩淲",
        "content": "平步飘然上玉堂，也来江祖钓沧浪。\n一生不得文章力，犹有虚名万古光。",
        "dynasty": "宋",
        "collection_info": null
    },
    {
        "title": "南台",
        "author": "韩淲",
        "content": "春登台处溪山好，暖霭时吹淡淡风。\n试以閒身供酒琖，也知人与我能同。",
        "dynasty": "宋",
        "collection_info": null
    },
    {
        "title": "九日登南台  其一",
        "author": "韩淲",
        "content": "台高戏马风吹帽，笑口开时插菊归。\n却忆东山携妓饮，试呼红袖着仙衣。",
        "dynasty": "宋",
        "collection_info": null
    },
    {
        "title": "九日登南台  其二",
        "author": "韩淲",
        "content": "殷勤饷酒山中客，独酌遥知懒独登。\n一片閒云如可爱，清时谁曰味无能。",
        "dynasty": "宋",
        "collection_info": null
    },
    {
        "title": "禅月台  其一",
        "author": "韩淲",
        "content": "贯休一去二百载，犹得灵山照玉溪。\n不是台高可留客，秋来人要觅诗题。",
        "dynasty": "宋",
        "collection_info": null
    },
    {
        "title": "禅月台  其二",
        "author": "韩淲",
        "content": "寻得残僧上月台，雨云清薄未全开。\n茶瓯坐久酒杯举，桂树落香黄菊来。",
        "dynasty": "宋",
        "collection_info": null
    },
    {
        "title": "禅月台  其三",
        "author": "韩淲",
        "content": "凉风吹雨过城头，不近重阳不是秋。\n断送清樽欺老病，吹台供得几多愁。",
        "dynasty": "宋",
        "collection_info": null
    },
    {
        "title": "禅月台  其四",
        "author": "韩淲",
        "content": "蛩动一台秋气深，酒浮灯影唤微吟。\n不禁骚雅多悲兴，且与枯禅话息心。",
        "dynasty": "宋",
        "collection_info": null
    },
    {
        "title": "禅月台  其五",
        "author": "韩淲",
        "content": "斋余洗钵施生台，此路閒通一线开。\n笑杀渊明沽酒远，推将谁去挽谁来。",
        "dynasty": "宋",
        "collection_info": null
    },
    {
        "title": "致虚斋有叶少藴曾公衮曾吉甫题句",
        "author": "韩淲",
        "content": "我作高斋老石林，题诗无復旧知音。\n空青何在茶山远，满径秋风生夕阴。",
        "dynasty": "宋",
        "collection_info": null
    },
    {
        "title": "重午溪庐  其一",
        "author": "韩淲",
        "content": "不能角黍泛菖蒲，且摄閒心自读书。\n谁信骚经未终卷，又行山外到溪庐。",
        "dynasty": "宋",
        "collection_info": null
    },
    {
        "title": "重午溪庐  其二",
        "author": "韩淲",
        "content": "怀人何处章泉水，更復可怜潘永丰。\n仕路屈身还政拙，山林养志得诗穷。",
        "dynasty": "宋",
        "collection_info": null
    },
    {
        "title": "臞庵",
        "author": "韩淲",
        "content": "吴淞烟水是臞庵，从昔行人入美谈。\n小艇延缘苇间过，市声依旧隔桥南。",
        "dynasty": "宋",
        "collection_info": null
    },
    {
        "title": "珪莹中借庵",
        "author": "韩淲",
        "content": "水明山月更閒身，笔底风尘事事新。\n宾主历然应绝倒，镇常输与住庵人。",
        "dynasty": "宋",
        "collection_info": null
    },
    {
        "title": "山居",
        "author": "韩淲",
        "content": "绝爱青山恨隔城，每登楼处动吟情。\n老身一出京城后，却被山迷句不成。",
        "dynasty": "宋",
        "collection_info": null
    },
    {
        "title": "余杭访赵蹈中郊居",
        "author": "韩淲",
        "content": "新霜晴日见郊居，草树如斯亦有余。\n闻道又从湖外去，峰前回鴈记传书。",
        "dynasty": "宋",
        "collection_info": null
    },
    {
        "title": "史德修所泊湖园正对啸台坐久荷香四起凉甚",
        "author": "韩淲",
        "content": "菱叶荷枝贴水香，谁知五月此追凉。\n一帘之外孤山寺，身在他乡若故乡。",
        "dynasty": "宋",
        "collection_info": null
    },
    {
        "title": "武林旅中小楼",
        "author": "韩淲",
        "content": "西风萧索雨声愁，长夜漫漫人倚楼。\n莫上竹帘空怅望，绿杨烟暝水中流。",
        "dynasty": "宋",
        "collection_info": null
    },
    {
        "title": "二十日赵园",
        "author": "韩淲",
        "content": "水南下郭是南斋，春雨閒情唤客来。\n梅片柳条无藉在，晚香晴色醉深杯。",
        "dynasty": "宋",
        "collection_info": null
    },
    {
        "title": "十四日下郭赵园",
        "author": "韩淲",
        "content": "老圃堂前看晚晴，近溪时听斗船声。\n不知远境干戈意，但觉凭轩笔砚情。",
        "dynasty": "宋",
        "collection_info": null
    },
    {
        "title": "永丰灯市",
        "author": "韩淲",
        "content": "不分春晴雪乍销，等閒骑马看元宵。\n人言山县无灯火，试与笼街过市桥。",
        "dynasty": "宋",
        "collection_info": null
    },
    {
        "title": "竹林七贤",
        "author": "韩淲",
        "content": "西晋风流付竹林，山王嵇阮本何心。\n便饶江左夷吾在，回首红尘河洛深。",
        "dynasty": "宋",
        "collection_info": null
    },
    {
        "title": "桐君祠用壁间韵  其一",
        "author": "韩淲",
        "content": "雨洗风梳万木苍，山容水色滟晴光。\n清明寒食春将晚，为觅桐君竚野航。",
        "dynasty": "宋",
        "collection_info": null
    },
    {
        "title": "桐君祠用壁间韵  其二",
        "author": "韩淲",
        "content": "春阴寂寂万花中，花外声传古寺钟。\n几度潮生见潮落，尚余情思在云峰。",
        "dynasty": "宋",
        "collection_info": null
    },
    {
        "title": "临安县观钱氏庙  其一",
        "author": "韩淲",
        "content": "浙水东西拥数州，锦衣玉食是王侯。\n如今石镜荒荒白，庙屋欹斜草没头。",
        "dynasty": "宋",
        "collection_info": null
    },
    {
        "title": "临安县观钱氏庙  其二",
        "author": "韩淲",
        "content": "衣锦军前上冢时，当年意气慑吴儿。\n中原休问今何主，随分笙歌燕乐嬉。",
        "dynasty": "宋",
        "collection_info": null
    },
    {
        "title": "临安县观钱氏庙  其三",
        "author": "韩淲",
        "content": "五帝三王只为民，几曾欲贵自家身。\n英雄势去死即已，尚肯贪生事别人。",
        "dynasty": "宋",
        "collection_info": null
    },
    {
        "title": "临安县观钱氏庙  其四",
        "author": "韩淲",
        "content": "王伯规模有事功，偏方乘间得争雄。\n彼时应笑人成败，覆辙争知箇箇同。",
        "dynasty": "宋",
        "collection_info": null
    },
    {
        "title": "临安县观钱氏庙  其五",
        "author": "韩淲",
        "content": "故宫浑不管兴亡，杂沓青山万木苍。\n人远何从追往事，吴歌声断下牛羊。",
        "dynasty": "宋",
        "collection_info": null
    },
    {
        "title": "临安县观钱氏庙  其六",
        "author": "韩淲",
        "content": "麒麟石笋尚纵横，配食诸臣不得名。\n辛苦霸图无别策，仓皇进奉怕天兵。",
        "dynasty": "宋",
        "collection_info": null
    },
    {
        "title": "临安县观钱氏庙  其七",
        "author": "韩淲",
        "content": "霜入溪风过大桥，寺前来往远迢迢。\n几多二百年前事，只有萧条树叶飘。",
        "dynasty": "宋",
        "collection_info": null
    },
    {
        "title": "临安县观钱氏庙  其八",
        "author": "韩淲",
        "content": "我是承平汝颍家，南来吴越在天涯。\n钱王故里惊如此，不忍思乡老眼华。",
        "dynasty": "宋",
        "collection_info": null
    },
    {
        "title": "桃源山道者小庵",
        "author": "韩淲",
        "content": "空山落叶响流泉，窈窕崎岖一径边。\n借问桃花今在否，秦人元不爱山川。",
        "dynasty": "宋",
        "collection_info": null
    },
    {
        "title": "晚过无为寺寺前溪有鹅脾石",
        "author": "韩淲",
        "content": "几年欲到无为寺，今日春风试一行。\n啼鸟数声花裏老，鹅脾波上夕阳明。",
        "dynasty": "宋",
        "collection_info": null
    },
    {
        "title": "崇福庵  其一",
        "author": "韩淲",
        "content": "一会灵山本宛然，因师又见别逢禅。\n吾庵钟鼓原无恙，共看炉前一炷烟。",
        "dynasty": "宋",
        "collection_info": null
    },
    {
        "title": "崇福庵  其二",
        "author": "韩淲",
        "content": "崇福庵边安静泉，往来渐次四十年。\n道人只在山深处，手种青松已拂天。",
        "dynasty": "宋",
        "collection_info": null
    },
    {
        "title": "崇福庵  其三",
        "author": "韩淲",
        "content": "秋晴行到水晶山，山近岚光起灭间。\n应有幽禅在其寺，避人甘占一生閒。",
        "dynasty": "宋",
        "collection_info": null
    },
    {
        "title": "崇福庵  其四",
        "author": "韩淲",
        "content": "翠寒云锁雨声虚，眼力无多意有余。\n忽过浅村横落港，秋来惟恐负樵渔。",
        "dynasty": "宋",
        "collection_info": null
    },
    {
        "title": "崇福庵  其五",
        "author": "韩淲",
        "content": "夜长风雨撼空山，老意幽怀尽自閒。\n更是一庵人不到，纸屏藤枕竹炉间。",
        "dynasty": "宋",
        "collection_info": null
    },
    {
        "title": "崇福庵  其六",
        "author": "韩淲",
        "content": "雁声初掠晚山秋，一片烟寒雨未收。\n水落空江枫叶堕，岸明沙碛见虚舟。",
        "dynasty": "宋",
        "collection_info": null
    },
    {
        "title": "百法庵次载叔韵  其一",
        "author": "韩淲",
        "content": "云落山根蔽远江，渐迷高树到幽窗。\n须臾细雨风收处，画出苍洲白鸟双。",
        "dynasty": "宋",
        "collection_info": null
    },
    {
        "title": "百法庵次载叔韵  其二",
        "author": "韩淲",
        "content": "日迟无处着诗狂，寄傲僧窗小小房。\n一阵杨花风澹荡，试回清梦到池塘。",
        "dynasty": "宋",
        "collection_info": null
    },
    {
        "title": "百法庵次载叔韵  其三",
        "author": "韩淲",
        "content": "春晚杨花撩乱开，推窗情味兴裴徊。\n风生但觉堂堂去，日照还看款款来。",
        "dynasty": "宋",
        "collection_info": null
    },
    {
        "title": "百法庵次载叔韵  其四",
        "author": "韩淲",
        "content": "脚底楼台尽管絃，长安人物信骈阗。\n夜深祇有疎更在，满地月明光皎然。",
        "dynasty": "宋",
        "collection_info": null
    },
    {
        "title": "百法庵次载叔韵  其五",
        "author": "韩淲",
        "content": "城都花卖已逢梅，不觉光阴日夜来。\n浅白深红知几许，熏风又见渚莲开。",
        "dynasty": "宋",
        "collection_info": null
    },
    {
        "title": "百法庵次载叔韵  其六",
        "author": "韩淲",
        "content": "从昔韶华不负人，软红尘裏帝城春。\n平高一望多杨柳，殢雨霑风处处新。",
        "dynasty": "宋",
        "collection_info": null
    },
    {
        "title": "百法庵次载叔韵  其七",
        "author": "韩淲",
        "content": "潮上钱塘海舶行，片帆欹侧度空明。\n颠风骇浪时常事，三老长年未必惊。",
        "dynasty": "宋",
        "collection_info": null
    },
    {
        "title": "百法庵次载叔韵  其八",
        "author": "韩淲",
        "content": "翠泼春窗山数重，回坡复岭更高丛。\n一声啼鸟破幽梦，抚槛露华清晓中。",
        "dynasty": "宋",
        "collection_info": null
    },
    {
        "title": "百法庵次载叔韵  其九",
        "author": "韩淲",
        "content": "地占高明因指顾，万人如蚁正卑喧。\n江声忽起晚风急，一片斜阳过眼前。",
        "dynasty": "宋",
        "collection_info": null
    },
    {
        "title": "百法庵次载叔韵  其一○",
        "author": "韩淲",
        "content": "日中为市昼昏昏，万代交驰不但今。\n江浙之南数吴会，九天宫殿五云深。",
        "dynasty": "宋",
        "collection_info": null
    },
    {
        "title": "百法庵次载叔韵  其一一",
        "author": "韩淲",
        "content": "夜凉河汉粲荧荧，灯火天街更不停。\n十里珠帘真昨梦，杜郎霜鬓已如星。",
        "dynasty": "宋",
        "collection_info": null
    },
    {
        "title": "登虎丘西庵",
        "author": "韩淲",
        "content": "来访西庵三畏堂，山林草树只青苍。\n剑池不洗行人恨，石上春风白日长。",
        "dynasty": "宋",
        "collection_info": null
    },
    {
        "title": "游超果寺",
        "author": "韩淲",
        "content": "春风山路散晴光，柳欲青青梅正香。\n试上篮舆载壶酒，也教人道去寻芳。",
        "dynasty": "宋",
        "collection_info": null
    },
    {
        "title": "岝崿山寺",
        "author": "韩淲",
        "content": "振衣岝崿山头寺，烟抹平林眼欲迷。\n我老不知身到此，依依浑似武陵溪。",
        "dynasty": "宋",
        "collection_info": null
    },
    {
        "title": "古城寺",
        "author": "韩淲",
        "content": "柳阴花气弄晴丝，村北村南总见之。\n人意不惊春动荡，小来山寺一篇诗。",
        "dynasty": "宋",
        "collection_info": null
    },
    {
        "title": "应仙寺",
        "author": "韩淲",
        "content": "山田渴雨民艰食，国重农功遣吏来。\n要使轻徭仍薄敛，坐令寒谷得春回。",
        "dynasty": "宋",
        "collection_info": null
    },
    {
        "title": "觉安寺",
        "author": "韩淲",
        "content": "寒夜萧萧一枕清，小窗梦破竹风声。\n不知身在红尘裏，何处知今有宦情。",
        "dynasty": "宋",
        "collection_info": null
    },
    {
        "title": "过德清石壁故居二首  其一",
        "author": "韩淲",
        "content": "经行修竹小窗轩，闭户看书记昔年。\n薄宦萦人尘瞇目，空余栖遁此心坚。",
        "dynasty": "宋",
        "collection_info": null
    },
    {
        "title": "过德清石壁故居二首  其二",
        "author": "韩淲",
        "content": "世事身心水一杯，是非胶扰付蚊雷。\n吾生只合閒萧散，多少年光节物摧。",
        "dynasty": "宋",
        "collection_info": null
    },
    {
        "title": "元要以半屋名来索句",
        "author": "韩淲",
        "content": "西湖随寓数椽下，又与閒人作小诗。\n便做心情嫌广厦，我生如此尽相宜。",
        "dynasty": "宋",
        "collection_info": null
    },
    {
        "title": "青山寺",
        "author": "韩淲",
        "content": "扰扰纷纷满眼尘，可怜光景逐时新。\n数声啼鸟乱云暮，竹外一枝梅小春。",
        "dynasty": "宋",
        "collection_info": null
    },
    {
        "title": "常安寺",
        "author": "韩淲",
        "content": "乍暖阴阴欲雨天，满陂春水浸山田。\n蛙声一夜无人管，断送閒愁到枕边。",
        "dynasty": "宋",
        "collection_info": null
    },
    {
        "title": "广平寺午炊",
        "author": "韩淲",
        "content": "岁熟行田禾稻香，断陂截港转平岗。\n荒鷄远近声鸣午，疎雨微云山短长。",
        "dynasty": "宋",
        "collection_info": null
    },
    {
        "title": "午炊祖教寺",
        "author": "韩淲",
        "content": "青田白水插秧时，行尽山坡路转低。\n初日漏云时涨润，踏歌声裏子规啼。",
        "dynasty": "宋",
        "collection_info": null
    },
    {
        "title": "过草衣寺  其一",
        "author": "韩淲",
        "content": "莫听秋阶促织儿，吟风嘲雨也如嬉。\n寻思老睡何曾熟，祇合凄凉为作诗。",
        "dynasty": "宋",
        "collection_info": null
    },
    {
        "title": "过草衣寺  其二",
        "author": "韩淲",
        "content": "覆雨翻云转手间，阴晴都付与秋山。\n老年心绪偏宜醉，长日工夫只为閒。",
        "dynasty": "宋",
        "collection_info": null
    },
    {
        "title": "过金仙寺",
        "author": "韩淲",
        "content": "陟径沿冈上玉田，穿墟涉港遇金仙。\n黄云割尽桑重绿，风撼舆篮但兀然。",
        "dynasty": "宋",
        "collection_info": null
    },
    {
        "title": "鹅湖僧房",
        "author": "韩淲",
        "content": "青笋初成宿雨晴，并檐啼鸟两三声。\n鹅湖峰下僧窗晚，一枕谁知梦亦清。",
        "dynasty": "宋",
        "collection_info": null
    },
    {
        "title": "僧房  其一",
        "author": "韩淲",
        "content": "炷香小阁听山雨，木叶风摇万壑声。\n更与野僧供茗事，是知身外有閒僧。",
        "dynasty": "宋",
        "collection_info": null
    },
    {
        "title": "僧房  其二",
        "author": "韩淲",
        "content": "僧床午睡梦初成，展转轻安分外清。\n搔首起来神观定，一窗山影正虚明。",
        "dynasty": "宋",
        "collection_info": null
    },
    {
        "title": "辩才塔院次致道韵",
        "author": "韩淲",
        "content": "苏赵从前说辩才，后人尘土不须猜。\n风篁岭下青春晚，寂寂应知我独来。",
        "dynasty": "宋",
        "collection_info": null
    },
    {
        "title": "子陵墓",
        "author": "韩淲",
        "content": "閒来信脚到干封，千古清名一梦中。\n却忆桐江客星阁，可怜田壠对秋风。",
        "dynasty": "宋",
        "collection_info": null
    },
    {
        "title": "观李参政墓",
        "author": "韩淲",
        "content": "石壁云泉四十秋，儿时来往见风流。\n可堪松柏衣冠地，世事深沉懒转头。",
        "dynasty": "宋",
        "collection_info": null
    },
    {
        "title": "谒尹谏议墓",
        "author": "韩淲",
        "content": "髣髴儿时拜德容，中州江左事难同。\n高泉宰木阴阴绿，白髮人来酹晓风。",
        "dynasty": "宋",
        "collection_info": null
    },
    {
        "title": "拜王处士墓",
        "author": "韩淲",
        "content": "不见先生已六年，湖团只是旧山川。\n我携茗酒奠荒草，寒雨吹风泪湿烟。",
        "dynasty": "宋",
        "collection_info": null
    },
    {
        "title": "拜吕舍人墓",
        "author": "韩淲",
        "content": "生晚常嗟南北分，故家文献少知闻。\n襄阳耆旧无庞老，独对高坟看白云。",
        "dynasty": "宋",
        "collection_info": null
    },
    {
        "title": "过南豅有怀成季之亡  其一",
        "author": "韩淲",
        "content": "西风原上脊令寒，零落交游我独难。\n不信人间有生死，菊花还作去年看。",
        "dynasty": "宋",
        "collection_info": null
    },
    {
        "title": "过南豅有怀成季之亡  其二",
        "author": "韩淲",
        "content": "纷纷人物古犹今，夭寿衰荣共此生。\n秋冷南豅半沟水，翛然唯见二难兄。",
        "dynasty": "宋",
        "collection_info": null
    },
    {
        "title": "过南豅有怀成季之亡  其三",
        "author": "韩淲",
        "content": "红叶初翻秋已深，暮云凝乱薄寒侵。\n排空忽断飞鸿影，谁识江湖万里心。",
        "dynasty": "宋",
        "collection_info": null
    },
    {
        "title": "徐子颜挽章  其一",
        "author": "韩淲",
        "content": "信城多士固多才，乡老凋零安在哉。\n自哭湖团王处士，每逢人逝有余哀。",
        "dynasty": "宋",
        "collection_info": null
    },
    {
        "title": "徐子颜挽章  其二",
        "author": "韩淲",
        "content": "被褐纱巾醉后歌，寻常还往记婆娑。\n遯翁九日同登处，残照吹红玉水波。",
        "dynasty": "宋",
        "collection_info": null
    },
    {
        "title": "徐子颜挽章  其三",
        "author": "韩淲",
        "content": "坚坐山头十数年，后来卜筑转萧然。\n古梅风折篱倾倒，朱橘空垂屋角边。",
        "dynasty": "宋",
        "collection_info": null
    },
    {
        "title": "徐子颜挽章  其四",
        "author": "韩淲",
        "content": "门外曾听刺史车，也令乡国重贫儒。\n伤心又赙君之葬，此事应须近日无。",
        "dynasty": "宋",
        "collection_info": null
    },
    {
        "title": "徐子颜挽章  其五",
        "author": "韩淲",
        "content": "人营家室因妻子，二者何能一一贤。\n到底伶俜反无累，反乎真宅总如然。",
        "dynasty": "宋",
        "collection_info": null
    },
    {
        "title": "徐子颜挽章  其六",
        "author": "韩淲",
        "content": "霜风漠漠叶阑斑，积水陂池映浅山。\n气尽敛形阴野土，一生心事白云閒。",
        "dynasty": "宋",
        "collection_info": null
    },
    {
        "title": "徐子颜挽章  其七",
        "author": "韩淲",
        "content": "覆雨翻云以利名，汉庭无日不公卿。\n试言行志今谁是，却羡长贫过此生。",
        "dynasty": "宋",
        "collection_info": null
    },
    {
        "title": "徐子颜挽章  其八",
        "author": "韩淲",
        "content": "宗人相送入山阿，谁挽谁扶谁作歌。\n既老无家且无子，不知君者谓如何。",
        "dynasty": "宋",
        "collection_info": null
    },
    {
        "title": "徐子颜挽章  其九",
        "author": "韩淲",
        "content": "常与交朋奉杖藜，放怀携手动移时。\n苍茫溪北溪南路，忍对交朋只自知。",
        "dynasty": "宋",
        "collection_info": null
    },
    {
        "title": "徐子颜挽章  其一○",
        "author": "韩淲",
        "content": "谈天谈佛共谈仙，静裏光阴不计年。\n几度过家扶醉去，岂知今日见沉泉。",
        "dynasty": "宋",
        "collection_info": null
    },
    {
        "title": "怀古",
        "author": "韩淲",
        "content": "往来是日月，变动是寒暑。\n伏腊虽不周，尔且对妻子。\n遥知风尘表，万象互吞吐。\n所以鹿门人，江左不得取。",
        "dynasty": "宋",
        "collection_info": null
    },
    {
        "title": "五月十日",
        "author": "韩淲",
        "content": "片月生林白，沿流涧亦明。\n幽人方独夜，山寺有微行。\n野处偏宜夏，贫家不厌晴。\n熏风吹老鬓，腐草见飞萤。",
        "dynasty": "宋",
        "collection_info": null
    },
    {
        "title": "七月三首  其一",
        "author": "韩淲",
        "content": "地僻稀人迹，重林日自虚。\n鸟飞晨气外，蝉噪晚凉初。\n余润从侵屦，浮埃倦整书。\n樵渔时上下，闭户又何居。",
        "dynasty": "宋",
        "collection_info": null
    },
    {
        "title": "七月三首  其二",
        "author": "韩淲",
        "content": "木末芙蓉起，亭亭绿且青。\n墙犹承片瓦，窗不碍疎櫺。\n次第花擎盖，纵横叶展屏。\n石丁谁主者，仙岂待沉冥。",
        "dynasty": "宋",
        "collection_info": null
    },
    {
        "title": "七月三首  其三",
        "author": "韩淲",
        "content": "拥砌丛生菊，何关老意多。\n浇花惊易燥，耘草喜成科。\n枕腊尤宜睡，餐香岂待哦。\n渊明藏不尽，满把尚婆婆。",
        "dynasty": "宋",
        "collection_info": null
    },
    {
        "title": "中秋呈潘德久",
        "author": "韩淲",
        "content": "一年明月在中秋，数日阴云不奈愁。\n忽喜新晴转书室，极知清夜照歌楼。\n醉当弄影如坡老，诗就撞钟忆贯休。\n千里故人应若此，吾生常好更何求。",
        "dynasty": "宋",
        "collection_info": null
    },
    {
        "title": "鹅湖道中  其一",
        "author": "韩淲",
        "content": "野花狼藉雨初晴，人在山南山北行。\n东风浅浅尚寒色，云映远天斜照明。",
        "dynasty": "宋",
        "collection_info": null
    },
    {
        "title": "鹅湖道中  其二",
        "author": "韩淲",
        "content": "高田下田流水声，前村后村鹁鸠鸣。\n山矾已开桃已谢，霏霏小雨未成晴。",
        "dynasty": "宋",
        "collection_info": null
    },
    {
        "title": "鹅湖道中  其三",
        "author": "韩淲",
        "content": "雨斜风骤树连云，荒远人家酒不村。\n小醉未成愁又入，更无情绪到清樽。",
        "dynasty": "宋",
        "collection_info": null
    },
    {
        "title": "鹅湖道中  其四",
        "author": "韩淲",
        "content": "青松影裏小桃花，山崦横冈人几家。\n牧童樵子自来往，水拥断沟留残沙。",
        "dynasty": "宋",
        "collection_info": null
    },
    {
        "title": "周国正约过茶山带湖",
        "author": "韩淲",
        "content": "青春行乐耳，谁无一林园。\n余阴敛宿雨，桃李亦復暄。\n坐閒语句到，酒半情意宣。\n从容出处易，缅邈聚散难。\n记此野城北，望望横灵山。",
        "dynasty": "宋",
        "collection_info": null
    },
    {
        "title": "次公招看绿萼梅和韵",
        "author": "韩淲",
        "content": "春山有梅，萼绿香洁。\n爱雪宜霜，凭风藉月。\n花已开明，枝復横绝。\n翠袖天寒，供吟试折。",
        "dynasty": "宋",
        "collection_info": null
    },
    {
        "title": "二十五日舒村",
        "author": "韩淲",
        "content": "秋水澄溪渌，秋山远岸青。\n村酤因觅句，雅放却嫌醒。",
        "dynasty": "宋",
        "collection_info": null
    },
    {
        "title": "深村",
        "author": "韩淲",
        "content": "已是依山住，更为深村行。\n莽莽少人迹，幽幽闻鸟声。\n忽逢三四家，草树亦敷荣。\n不觉六七里，烟霭还纵横。",
        "dynasty": "宋",
        "collection_info": null
    },
    {
        "title": "初八日传闻光州虏退又云东海之捷",
        "author": "韩淲",
        "content": "疆埸未云静，家国疑摇摇。\n深乎帷帐筹，公卿日以朝。\n虏势固不壮，虏骑固为骁。\n强弱士气少，战守民力凋。\n荒山涧壑冷，岁暮风萧萧。\n百草皆烂死，扑面黄叶飘。\n枭鹠互鸣啸，狐豺纷踯跳。\n秃鬓祗枯藜，竚立天益寥。\n恭惟我寿皇，恢復悉有条。\n咄哉开禧臣，妄动尤虚嚣。\n女贞亦分裂，幽燕乱无聊。\n贤愚世运厄，隆替华夏焦。\n羌戎汉威灵，河隍唐僖昭。\n民老曾何知，但愿归富饶。\n中外持论平，致君舜与尧。",
        "dynasty": "宋",
        "collection_info": null
    },
    {
        "title": "故友不可见新相知者有数",
        "author": "韩淲",
        "content": "老觉宾朋日日稀，故家言语转依违。\n百年以往自兴废，千古其间谁是非。\n江左风流徒可想，山东豪杰竟何归。\n勾吴于越连闽峤，瘴雨蛮烟百鸟飞。",
        "dynasty": "宋",
        "collection_info": null
    },
    {
        "title": "题孙伯符墓",
        "author": "韩淲",
        "content": "自无太史慈，孰对孙伯符。\n羣舒有余地，周郎或知予。\n既推道南宅，以湿谩相濡。\n本拟驰中原，扫灭邺中都。\n天乎许贡客，一箭失壮躯。\n黾勉付后事，张昭乃其奴。\n赤壁之火攻，仅可保全吴。\n公瑾復不长，伯业益荒芜。\n至今春草生，高坟在姑苏。\n传言尚相点，经行倍踟蹰。\n异代岁月速，谁为我非夫。\n酹酒起英爽，白杨鸣赤乌。\n荆州或已分，曹刘竟称孤。\n堂堂破虏冢，归命诚足俘。",
        "dynasty": "宋",
        "collection_info": null
    },
    {
        "title": "句",
        "author": "韩淲",
        "content": "玄机未易窥。",
        "dynasty": "宋",
        "collection_info": null
    },
    {
        "title": "存目",
        "author": "韩淲",
        "content": "诗题：王禹偁赠吕通秘楚州监仓首句：闻君公事苦喧卑。",
        "dynasty": "宋",
        "collection_info": null
    },
    {
        "title": "水心先生墓下作",
        "author": "王汶",
        "content": "排云上殊庭，备物俨神道。\n含酸步逶迤，积疹思遐漂。\n乘风来帝旁，驾说落穷岛。\n百圣集会期，万化资斧藻。\n瞻前凤漂漂，顾后龙矫矫。\n宝璐列中华，韶音被夷獠。\n肃肃阙里墙，萋萋墓林草。\n谁尸两楹梦，而復悲一老。\n曩余稚养蒙，今日幸茹蓼。\n超然欲径陈，窅尔竟虚抱。\n育德德何成，果行行何造。\n沔彼江海流，不纳此行潦。\n青松露珠团，怪石紫烟遶。\n千年万年垂，封树等穹昊。",
        "dynasty": "宋",
        "collection_info": null
    },
    {
        "title": "寄韩涧泉三首  其一",
        "author": "王汶",
        "content": "达人贵适己，脱屣离王庭。\n袖此转物手，悦我违俗醒。\n睆彼岐山鸟，扬光来青冥。\n岂其览德辉，而肯啄腐腥。\n翻云吐嘉音，濯露洁修翎。\n纷纷世网密，何由觌尔形。",
        "dynasty": "宋",
        "collection_info": null
    },
    {
        "title": "寄韩涧泉三首  其二",
        "author": "王汶",
        "content": "在困多促促，长怀特栖者。\n崔嵬玉山岑，今谁秣余马。\n朝随涧云浮，暮逐涧泉泻。\n光仪俨神交，晤言寄心写。\n食鱼不知肥，采菊不盈把。\n愿垂白日影，照我蔀屋下。",
        "dynasty": "宋",
        "collection_info": null
    },
    {
        "title": "寄韩涧泉三首  其三",
        "author": "王汶",
        "content": "浮荣安可搴，高蹈何恨早。\n处则为远志，出则为小草。\n修名随风翔，嘉遯若龙矫。\n栖迟二十年，匣此不世宝。\n灏露团红兰，凉吹发清昊。\n因知吐芳讯，慰我夙昔抱。",
        "dynasty": "宋",
        "collection_info": null
    },
    {
        "title": "送应显夫之上饶",
        "author": "王汶",
        "content": "细雨杏花斑，飞飞燕子还。\n人随烟棹去，门对钓矶閒。\n晓月偏惊梦，春云不离山。\n定知多好句，音问盍相关。",
        "dynasty": "宋",
        "collection_info": null
    },
    {
        "title": "寄葛元成",
        "author": "王汶",
        "content": "子规啼不歇，君向越山听。\n既已疎吟伴，谁当共酒瓶。\n松花全是粉，柳絮半为萍。\n自笑无生计，閒笺相鹤经。",
        "dynasty": "宋",
        "collection_info": null
    },
    {
        "title": "有怀蔡贯之子与",
        "author": "王汶",
        "content": "相看计尽非，息影更何疑。\n几日雁初过，一冬寒较迟。\n竹宜和雪看，梅好带花移。\n只此清贫趣，知心者是谁。",
        "dynasty": "宋",
        "collection_info": null
    },
    {
        "title": "题韩仲止壁二首  其一",
        "author": "余俦",
        "content": "谒入久不出，兀坐如枯荄。\n苍头前致词，问我何因来。\n士节久凋丧，人情易嫌猜。\n本无性命忧，不去安待哉。",
        "dynasty": "宋",
        "collection_info": null
    },
    {
        "title": "题韩仲止壁二首  其二",
        "author": "余俦",
        "content": "名闻由昔者，礼进合欣然。\n古有不屑教，意令加后鞭。\n尚书八座贵，吏部一灯传。\n惊代文章伯，曾容贾浪仙。",
        "dynasty": "宋",
        "collection_info": null
    },
    {
        "title": "游水乐洞",
        "author": "王大受",
        "content": "历聘空寒六六天，更来洗耳听春泉。\n迅湍激石浮清磬，悬溜行沙写素弦。\n洞口林亭三四曲，洞中日月几千年。\n何人独得开收律，谱入宫商与世传。",
        "dynasty": "宋",
        "collection_info": null
    },
    {
        "title": "游鹿苑寺",
        "author": "王大受",
        "content": "鹫峰游屐少，我独住多时。\n僧护翻经石，猿攀碍月枝。\n地寒春到晚，山远梦归迟。\n尚被浮名误，吾心信自痴。",
        "dynasty": "宋",
        "collection_info": null
    },
    {
        "title": "客枕",
        "author": "王大受",
        "content": "山居猿狖最多情，啸月吟风伴醉醒。\n昨夜数声霜雪外，元来不比在家听。",
        "dynasty": "宋",
        "collection_info": null
    },
    {
        "title": "玉山道中",
        "author": "王大受",
        "content": "夜夜还家梦，行行扑面风。\n征尘添老色，酒病重诗穷。\n世路方行险，吾生且转蓬。\n天涯重回首，愁满夕阳中。",
        "dynasty": "宋",
        "collection_info": null
    },
    {
        "title": "曝书",
        "author": "王大受",
        "content": "岁月如流书似山，岂堪检点鬓毛斑。\n贫忧消耗记持少，场屋羁縻展拓难。\n事物无穷徒着眼，身心未了只长叹。\n直须种种从头扫，扫到和书也不看。",
        "dynasty": "宋",
        "collection_info": null
    },
    {
        "title": "句  其一",
        "author": "王大受",
        "content": "君不见牛奇章与李卫公，二人平生不相容。\n门前冠盖互咿轧，惟有爱石心则同。",
        "dynasty": "宋",
        "collection_info": null
    },
    {
        "title": "句  其二",
        "author": "王大受",
        "content": "波软夕阳红。",
        "dynasty": "宋",
        "collection_info": null
    },
    {
        "title": "句  其三",
        "author": "王大受",
        "content": "岸拖秋草绿。",
        "dynasty": "宋",
        "collection_info": null
    },
    {
        "title": "句  其四",
        "author": "王大受",
        "content": "有分长为客。",
        "dynasty": "宋",
        "collection_info": null
    },
    {
        "title": "句  其五",
        "author": "王大受",
        "content": "江平不见滩。",
        "dynasty": "宋",
        "collection_info": null
    },
    {
        "title": "句  其六",
        "author": "王大受",
        "content": "远笛招幽响。",
        "dynasty": "宋",
        "collection_info": null
    },
    {
        "title": "句  其七",
        "author": "王大受",
        "content": "山行千岩翠作堆。",
        "dynasty": "宋",
        "collection_info": null
    },
    {
        "title": "句  其八",
        "author": "王大受",
        "content": "白云深处小桥横。",
        "dynasty": "宋",
        "collection_info": null
    },
    {
        "title": "挽蔡西山先生",
        "author": "刘砺",
        "content": "念昔抠衣日，宁知辈行殊。\n师才惊宇宙，鄙学困虫鱼。\n纪历深皇极，谈兵浅律书。\n伤心濂水别，有惑更谁袪。",
        "dynasty": "宋",
        "collection_info": null
    },
    {
        "title": "浯溪",
        "author": "臧辛伯",
        "content": "四山凝碧一江横，读尽唐碑万感生。\n却想老僊明月夜，度香桥下听溪声。",
        "dynasty": "宋",
        "collection_info": null
    },
    {
        "title": "澹岩",
        "author": "臧辛伯",
        "content": "元柳搜奇□□□，□□□□□诗传。\n眼看岩□□□□，□□□明却有天。\n溜□□□□□□，□藤穿壁鏁晴□。\n□□□□□□古，望断飞鸿夕照边。",
        "dynasty": "宋",
        "collection_info": null
    },
    {
        "title": "御风亭",
        "author": "邓仲倚",
        "content": "饮醉归时户欲扃，烟喧栖鸟噪荒荆。\n飘飖万里鹏程远，缥缈三山鹤驾轻。\n秋树凉生空过鹢，暮云光动海翻鲸。\n酒徒他日如相问，为拂尘埃看姓名。",
        "dynasty": "宋",
        "collection_info": null
    },
    {
        "title": "抵袁阳  其一",
        "author": "施德",
        "content": "声声啼鸣叫钩辀，山自巑岏水自流。\n西望长沙三百里，行人道是古袁州。",
        "dynasty": "宋",
        "collection_info": null
    },
    {
        "title": "抵袁阳  其二",
        "author": "施德",
        "content": "曲磵萦纡树密蒙，放船正值楝花风。\n王程不及村南好，水碓无人昼自舂。",
        "dynasty": "宋",
        "collection_info": null
    },
    {
        "title": "句  其一",
        "author": "陈诗",
        "content": "如何五载后，不问九疑归。",
        "dynasty": "宋",
        "collection_info": null
    },
    {
        "title": "句  其二",
        "author": "陈诗",
        "content": "莹光连烛动，月影带河流。",
        "dynasty": "宋",
        "collection_info": null
    },
    {
        "title": "和傅子云见赠",
        "author": "桂闻诗",
        "content": "客袖衝寒至，飘飘不受羁。\n笑呵双兔筦，亟写锦囊诗。\n虽我斑毛薄，多君青眼垂。\n别怀无处着，随梦到春池。",
        "dynasty": "宋",
        "collection_info": null
    },
    {
        "title": "松风亭",
        "author": "赵良生",
        "content": "七树怀郑熏，千尺羡晋峤。\n弘景招不来，俯仰但长啸。",
        "dynasty": "宋",
        "collection_info": null
    },
    {
        "title": "赠大慈寺啸翁开士",
        "author": "史守之",
        "content": "挂锡云飞处，心闲境亦闲。\n万缘空俗想，一钵饱松关。\n身幻从兹化，风高未许攀。\n繁华满眼底，付与水潺潺。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "辅广",
        "content": "名区与利壠，羊肠竞攀跻。\n谁能为芳草，四旷成幽栖。\n春风一凭栏，秀色无高低。\n山遥不作障，水近何妨堤。\n只恐金气寒，黄枯变碧萋。\n坐令羣目惊，有似七圣迷。\n人心无天游，六凿相攘挤。\n但于平处观，众有何端倪。\n日月互宾送，景物随乖暌。\n彼昏如执着，惟君试金篦。",
        "dynasty": "宋",
        "collection_info": null
    },
    {
        "title": "春日词",
        "author": "常某",
        "content": "庭院深深春日迟，百花落尽蜂蝶稀。\n柳絮随风不拘管，飞入洞房人不知。\n画堂绣幕垂朱户，玉炉消尽沉香炷。\n半褰斗帐曲屏山，尽日梁间双燕语。\n美人睡起敛翠眉，强临鸾鉴不胜衣。\n门外秋韆一笑发，马上行人断肠归。",
        "dynasty": "宋",
        "collection_info": null
    },
    {
        "title": "和范孙闲行溪西得梅数花韵  其一",
        "author": "杜知仁",
        "content": "寒梅我故人，岁必以文会。\n涴墨尚可覆，未知凡几醉。\n晚乃得此诗，山灵以为最。\n置身风月上，出语色香外。\n驾言孤绝处，坏枝委颠沛。\n悬崖折披竹，断涧强病桧。\n穷交仅如此，过是藐无辈。\n碧眼苦好奇，于焉有深嗜。\n迎长得一花，以为时可矣。\n遂若天下春，笔头顿生气。\n我属闭关日，一枝偕寤寐。\n敢贺微阳来，尚虞坚冰至。\n结束果何在，飘零初不计。\n政恐负岁寒，或为识者喟。",
        "dynasty": "宋",
        "collection_info": null
    },
    {
        "title": "和范孙闲行溪西得梅数花韵  其二",
        "author": "杜知仁",
        "content": "孤根要先觉，一花已后会。\n而况万香中，晚乃夸狂醉。\n东皇兆群物，无物居其最。\n对梅欲着语，当在梅之外。\n君看龙蛇蛰，中有江河沛。\n其元阳復雷，其真岁寒桧。\n于梅观此妙，眼力怜湛辈。\n无能根本求，仅为色香嗜。\n一元无识者，孤真可知矣。\n君独邃玄机，命笔开风气。\n奇哉天根词，与世呼梦寐。\n犹疑转语下，未为梅之至。\n愿闻第一义，更作向上计。\n会有先天翁，当发无极喟。",
        "dynasty": "宋",
        "collection_info": null
    },
    {
        "title": "清溪",
        "author": "陈章",
        "content": "沧波万顷无纤尘，沙鸥两两来相亲。\n主人忘机鸥不去，此时此景皆天真。",
        "dynasty": "宋",
        "collection_info": null
    },
    {
        "title": "游九锁",
        "author": "钟颖",
        "content": "大涤通华阳，仙家碧云上。\n飞泉舞苍蛟，绝壁浮翠浪。\n泉石有声诗，云烟无尽藏。\n落日青山多，临风一长望。",
        "dynasty": "宋",
        "collection_info": null
    },
    {
        "title": "贤令山",
        "author": "张本中",
        "content": "□□萦纡一径深，□看石壁起千音。\n雨□□□来春溜，雾霭留空□昼阴。\n坐对云山开远眼，静谐泉石会幽吟。\n山阴东武定何□，妙趣何曾间古今。",
        "dynasty": "宋",
        "collection_info": null
    },
    {
        "title": "咏丹桂",
        "author": "胡榘",
        "content": "碎琼揉香作肌骨，霁日吹红染肤色。\n人间何处有此葩，一种风流初未识。\n东隅月户编三千，夜修玉阙瀛洲前。\n拂摇桂子偶坠此，雨露培植开韶妍。\n史翁移根出葱蒨，雕斛持归翠微殿。\n一朝丽质冠百昌，御墨分题落团扇。\n何年流转江南乡，一本奚翅千金偿。\n分枝接叶色已浅，纵有此花无此香。\n绝爱西山佳丽地，蔼蔼修林倚清吹。\n宁论斜日杏花酣，未许熙春海棠睡。\n是时金气初高明，宇宙轩豁澄埃氛。\n青霞绛雪互点缀，浓芬剩馥飘氤氲。\n鹫峰繁黄今不数，破裓僧练裙女。\n试看香御拥红云，肃奉虚皇游碧宇。\n携持宝镜吹波金，寒光万顷空人心。\n烦君控取红鸾住，便恐香魂夜飞去。",
        "dynasty": "宋",
        "collection_info": null
    },
    {
        "title": "次忠定史越王丹桂韵",
        "author": "胡榘",
        "content": "雾隠森森小山碧，不嫁东风矜国色。\n流芳端自蕊珠仙，曾是先皇亲拔识。\n一身便足当三千，气韵乃在黄香前。\n聊同蕖菊领秋色，不与桃李争春妍。\n日幄云幛护青蒨，丹霞为台月为殿。\n露滋韶艳染猩袍，风引清芬吹雉扇。\n结根只合帝子乡，价重未可琼瑶偿。\n济川小试舟楫利，作醴更助椒兰香。\n仙籍英声在丹地，紫殿名高非滥吹。\n影斜遥汉玉蟾寒，香渡锁窗金鸭睡。\n运际千龄遭圣明，气使万里开尘氛。\n一枝昔已擅风采，五方今正传氤氲。\n后尘江梅谁比数，独抱孤根对青女。\n幸分余馥霑后来，一吐寒花照霜宇。\n伫看一诺轻千金，嫣然顾笑舒丹心。\n愿公千秋长在广寒宫裏住，容我骖鸾共来去。",
        "dynasty": "宋",
        "collection_info": null
    },
    {
        "title": "濠梁凯歌",
        "author": "胡榘",
        "content": "春残天气何佳哉，捷书夜自濠梁来。\n将军生擒僞驸马，虏兵十万冰山摧。\n何物轻獧胡羯，万里烟尘暗边徼。\n边臣玩寇不却攘，三月淮堧蹀血。\n庙谟密遣山东兵，李将军者推忠精。\n铁鎗匹马首破阵，喑呜叱咤风云生。\n摧杀群妖天与力，虏丑成擒不容逸。\n失声走透虏鼓搥，犹截腾骧三百匹。\n防围健使催赐金，曹家庄畔杀胡林。\n游魂欲反定悬胆，将军岂知关塞深。\n君不见往日蕲王邀兀朮，围合狐跳追不得。\n夫人明日拜函封，乞罪将军纵狂逸。\n岂知李侯心胆粗，捕缚猘纔须臾。\n金牛走敌猛将有，沔州斩贼儒生无。\n宗社威灵人制胜，养锐图全无轻进。\n会须入汴缚酆王，笳鼓归来取金印。",
        "dynasty": "宋",
        "collection_info": null
    },
    {
        "title": "嘉定二年秋重游洞霄宫",
        "author": "胡榘",
        "content": "重寻九锁蹑丹梯，回首空惊岁月移。\n风虎守阍宁易到，冰龙候路却先驰。\n松筠老去俱全节，猿鹤迎来尽故知。\n更拂栖真洞间石，弟兄同记胜游时。",
        "dynasty": "宋",
        "collection_info": null
    },
    {
        "title": "游玉岩即事",
        "author": "胡榘",
        "content": "谁穿石窦彻瑶空，绝胜吾儒一亩宫。\n纵使风云来蔽塞，此心原自与天通。",
        "dynasty": "宋",
        "collection_info": null
    },
    {
        "title": "玉岩石刻",
        "author": "胡榘",
        "content": "清献濂溪二老仙，风流俯仰一时贤。\n摩挲石刻追前躅，坡叟遗文媿续镌。",
        "dynasty": "宋",
        "collection_info": null
    },
    {
        "title": "玉岩忘归",
        "author": "胡榘",
        "content": "穹岩如屋耸翚飞，竹树参差一径微。\n凌绝空虚真出世，徘徊朝夕竟忘归。",
        "dynasty": "宋",
        "collection_info": null
    },
    {
        "title": "玉岩遗蹟",
        "author": "胡榘",
        "content": "阳公旧隠尚依然，鬰鬰松筠锁翠烟。\n一世辛勤躬笔墨，只缘种玉不逢年。",
        "dynasty": "宋",
        "collection_info": null
    },
    {
        "title": "挽莫与伦",
        "author": "胡榘",
        "content": "三顾无人忆草庐，藻江文海竟何如。\n马卿早已羞逢掖，狗监谁能荐子虚。\n旷达嗣宗贫嗜酒，清高元晏老耽书。\n南州人物今如许，深惜霜林一夜疎。",
        "dynasty": "宋",
        "collection_info": null
    },
    {
        "title": "题清音亭",
        "author": "胡榘",
        "content": "天柱峰头吐细泉，清音亭下玉琅然。\n可能为涤肝肠滓，容我超摇五洞天。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "胡榘",
        "content": "山英藏水巧能欺，动地雷声发骇机。\n惊看玉渊千浪耸，挽回银浦一支飞。\n流霞未引松花酒，湔雪先霑槲叶衣。\n坐觉群仙生起色，倒倾蛟室泻珠玑。",
        "dynasty": "宋",
        "collection_info": null
    },
    {
        "title": "游洞霄宫",
        "author": "胡榘",
        "content": "青山九锁洞霄宫，真气澄鲜瑞雾浓。\n扈圣千龄开蕊馆，擎天一柱削琼峰。\n丹崖不见凌云凤，翠峡惊看跃雪龙。\n湔拂京华尘土累，冥鸿何处更求踪。",
        "dynasty": "宋",
        "collection_info": null
    },
    {
        "title": "重游洞霄宫",
        "author": "胡榘",
        "content": "蛟鰐谗波偶脱身，洞霄真境浣妖氛。\n未妨贳酒余杭姥，重与题诗大涤云。\n何自玉关休战鼓，傥容琼馆秦炉熏。\n第忧负愧麑裘老，驯虎岩前有勒文。",
        "dynasty": "宋",
        "collection_info": null
    },
    {
        "title": "洞霄纪游",
        "author": "胡榘",
        "content": "洞霄真境踰前闻，青山九锁仙尘分。\n先皇登临既冠绝，宰辅典领仍缤纷。\n迩来烟霞全属□，五洞交扃无不锁。\n羽人谈笑许卜隣，群从追随清作火。\n古松化石余古杉，坡翁妙语留东岩。\n几年反骨更刮垢，一旦蜕迹应超凡。\n阅世推移本无住，华表区区欲谁语。\n它年此地纪昔游，一剑横空自来去。",
        "dynasty": "宋",
        "collection_info": null
    },
    {
        "title": "翠蛟峰",
        "author": "胡榘",
        "content": "像耸奇形曰翠蛟，不须牙爪谩徒劳。\n须臾变化非难事，况有飞泉作怒涛。",
        "dynasty": "宋",
        "collection_info": null
    },
    {
        "title": "句",
        "author": "胡榘",
        "content": "自孤花底三更月，却怨楼头一笛风。",
        "dynasty": "宋",
        "collection_info": null
    },
    {
        "title": "存目",
        "author": "胡榘",
        "content": "诗题：嘉定二年秋重游洞霄首句：余杭泉石欠幽探。",
        "dynasty": "宋",
        "collection_info": null
    },
    {
        "title": "句",
        "author": "赵不謭",
        "content": "信史赊青简，封章窒皂囊。",
        "dynasty": "宋",
        "collection_info": null
    },
    {
        "title": "留题顶山上方",
        "author": "程准",
        "content": "雨歇黄梅后，秋生麦熟前。\n偶同金马客，来访玉龙泉。\n竹叶一樽酒，榴花五月天。\n不妨扶拄杖，行到白云边。",
        "dynasty": "宋",
        "collection_info": null
    },
    {
        "title": "明远楼",
        "author": "程准",
        "content": "帆带暮云归别浦，崖拖秋色落澄波。\n天连尺五银河挽，月倍寻常玉镜磨。",
        "dynasty": "宋",
        "collection_info": null
    },
    {
        "title": "浮丘祠",
        "author": "郑晦",
        "content": "青天志欲骑长虹，半生双眼四海空。\n题诗远寄广成子，笔力万仞摇崆峒。\n前年鹤背乘天风，翻然回首江之东。\n束书归隠黄山中，山中偶遇浮丘翁。\n人生寰宇总过客，呼酒浇愁醉李白。\n十亩耕云种紫芝，酣歌击石嫌春窄。\n招浮丘，干坤到处堪遨游。\n丈夫有志身徇国，逢时无意干封侯。\n皇天恩泽盈遐陬，忍视吴楚森戈矛。\n黄金白璧岂足尚，我爱文章有官样。\n长篇欲向庵壁题，凭陵豪气三千丈。\n住庵道人请书壁，秃毫轰雷停不得。\n飞香洒雪淋漓湿，一夜寒风瘦蛟泣。",
        "dynasty": "宋",
        "collection_info": null
    },
    {
        "title": "题常乐寺五云台",
        "author": "姚舜陟",
        "content": "虚空本无云，一气谁所主。\n云空两无碍，起灭自散聚。\n吾闻心归源，空殒亦无所。\n应知不空者，物感自如雨。\n君看贤首师，自视木与土。\n与云亦奚期，况问色有五。\n云何坐说法，瑞应乃如许。\n休疑诸天集，未必众龙吐。\n云空法如是，我说无说故。\n堂中嫡孙在，客至当问取。",
        "dynasty": "宋",
        "collection_info": null
    },
    {
        "title": "杨高士听弹琴",
        "author": "姚舜陟",
        "content": "我来请雨谒龙公，日脚已敛云冲融。\n解衣盘礴暂小憇，清谈对此两相翁。\n霏霏锯屑引意静，爇鼎忽闻弹丝桐。\n少年水师貌颇古，十指捲袖如剥葱。\n初为宫声变羽调，雅澹更觉神雍容。\n是时昼晷屋角转，汹涌万木鸣西风。\n吹蝉得志竞清啸，恍异人境如天宫。\n兹山颇疑洞府外，地有奇石皆玲珑。\n是何美韵惬振玉，意欲直造无何中。\n尘埃自嘆百僚底，谁谓一日欣遭逢。\n更须霖雨起焦旱，兹游可记传无穷。",
        "dynasty": "宋",
        "collection_info": null
    },
    {
        "title": "送盖少卿晞之赴太平州",
        "author": "卫泾",
        "content": "三釜果何乐，万钟岂云轻。\n当知昔贤士，及亲乃为荣。\n忆昨使东淮，循陔兰芳馨。\n维先司徒公，大篇宠其行。\n喜我谐禄养，劝之力身名。\n俛仰四十载，岁月何峥嵘。\n髯卿世济美，中外稔践更。\n勇退甫宴娱，起家俄诏征。\n秩真二千石，选授参陪京。\n时哉春阳中，光风助严程。\n歌廉盛襦袴，迎伋森旆旌。\n矧伊太夫人，九十颜如婴。\n朱轓从板舆，此乐谁能并。\n缅怀平生好，相友真弟兄。\n我今抱永慕，抚旧祇怆情。\n涂山古名邦，官府号太平。\n故秋适淫潦，所至多疲氓。\n政须事安集，未可施敲榜。\n长江戍水犀，形势足干城。\n时虽急规恢，不用邀功能。\n君年壮于我，宏图在南溟。\n报国岂忧晚，事亲宜竭诚。\n道院日余暇，北堂庆方增。\n戏綵供笑粲，捧觞寿期龄。\n孝立忠亦遂，俗美政易成。\n奏最亟归来，勿云厌承明。",
        "dynasty": "宋",
        "collection_info": null
    },
    {
        "title": "张德辉以诗见遗需酒因次韵解嘲",
        "author": "卫泾",
        "content": "廷评一石了狱事，谪仙一斗百篇诗。\n君才盘盘压今古，肯使英名夸昔时。\n浊醪妙理清有圣，此意岂復达士疑。\n我惭鼷腹怯鲸量，咄咄隠几成书痴。",
        "dynasty": "宋",
        "collection_info": null
    },
    {
        "title": "舟行遇顺风",
        "author": "卫泾",
        "content": "画船昨日吴江西，风雨满江鼓棹迟。\n客帆过眼撇波去，坐看舟子相犹夷。\n今朝风忽发东北，纵帆如飞揭百尺。\n来者寸步不可前，停舻怅望求弗获。\n风从何来天何为，顺喜逆怨人自私。\n世间万事亦尔耳，乘除妙理君安知。",
        "dynasty": "宋",
        "collection_info": null
    },
    {
        "title": "呈张德辉",
        "author": "卫泾",
        "content": "韫椟君子藏，枉寻吾道曲。\n绝物忌太清，狥世未免俗。\n人言俗难医，我见清可濯。\n安得直上挽天河，一洗俗尘千万斛。",
        "dynasty": "宋",
        "collection_info": null
    },
    {
        "title": "为杨仲起寿",
        "author": "卫泾",
        "content": "天台高压东南州，秀钟千古生公侯。\n君才槃槃第一流，学优颜闵卑由求。\n天意端为斯文忧，妙龄掉鞅从英游。\n笔力挽强回万牛，金玉精美价未酬。\n文章从古天地讐，演起大业难延留。\n腾骧万里须骐骝，行看大对悟凝旒。\n擢冠多士骑鰲头，归来双亲喜气浮，充闾佳瑞乐事修。\n烟霄衮衮殊未休，整顿干坤摅壮猷。\n策勋稷契伊吕周，请公为酬白玉舟。\n他年名遂高千秋，却揖刘阮寻浮邱。",
        "dynasty": "宋",
        "collection_info": null
    },
    {
        "title": "上亲庭寿",
        "author": "卫泾",
        "content": "中兴申甫来高崧，卜人吉梦占维熊。\n生贤应有造化工，吾家积善庆所钟。\n公跨鸾驭从蓬宫，襟怀廓落凌秋空。\n居乡惠爱先困穷，谭笑万户生春融。\n在官履行洁且忠，此心须信天可通。\n福善有道非滥蒙，岁寒乃知柏与松。\n从今风虎依云龙，扶摇万里乘长风。\n结知丹扆恩厖鸿，金貂赤舄华吾宗。\n尊荣安寿仁之功，从教绿鬓宜方瞳。\n义方垂教惭倥侗，青毡欲使扬祖风。\n勉策驽驾追逸踪，它年乐事来迎逢。\n燕山嘉誉难独隆，宴堂清晓祥云浓，槐庭昼永阴重重。\n千岁风月谁与同，敬祝王母偕僊翁。",
        "dynasty": "宋",
        "collection_info": null
    },
    {
        "title": "元日到湖上",
        "author": "卫泾",
        "content": "勋业须年少，栖迟祇自怜。\n若为车阨首，未试翼垂天。\n拭目看新历，伤心惜去年。\n湖山一舒啸，春信满梅边。",
        "dynasty": "宋",
        "collection_info": null
    },
    {
        "title": "次德茂沌中韵",
        "author": "卫泾",
        "content": "沌路随江转，疎篱匝岸斜。\n寄身千万里，慰眼两三家。\n老矣思为圃，归欤学种瓜。\n遥知荷锄倦，一酌散腰麻。",
        "dynasty": "宋",
        "collection_info": null
    },
    {
        "title": "挽高宗皇帝章四首  其一",
        "author": "卫泾",
        "content": "大业高千古，斯文炳六经。\n无刑深帝泽，不战寿生灵。\n神圣非殂落，干坤有晦冥。\n难名是天德，刻画谩丹青。",
        "dynasty": "宋",
        "collection_info": null
    },
    {
        "title": "挽高宗皇帝章四首  其二",
        "author": "卫泾",
        "content": "致治勤三纪，怡神寿九龄。\n玉巵传汉殿，宝册焕尧庭。\n庆事方频举，哀歌讵忍听。\n万邦惟戴舜，亿载奉慈宁。",
        "dynasty": "宋",
        "collection_info": null
    },
    {
        "title": "挽高宗皇帝章四首  其三",
        "author": "卫泾",
        "content": "历数千龄在，讴歌四海归。\n地雄元帅府，天授上皇衣。\n洗甲干坤凈，投戈日月挥。\n成功有如此，今古独巍巍。",
        "dynasty": "宋",
        "collection_info": null
    },
    {
        "title": "挽高宗皇帝章四首  其四",
        "author": "卫泾",
        "content": "江右龙飞后，临安日晕时。\n煌煌周礼乐，肃肃汉威仪。\n鱼水君臣会，耕桑父子嬉。\n谁欤老文学，重述中兴碑。",
        "dynasty": "宋",
        "collection_info": null
    },
    {
        "title": "悼外姑安康郡太夫人章氏  其一",
        "author": "卫泾",
        "content": "有美夫人德，家齐周召来。\n义襟赒梓里，孝养备兰陔。\n爵视三槐贵，年登九袠开。\n追荣知未艾，卿月近公台。",
        "dynasty": "宋",
        "collection_info": null
    },
    {
        "title": "悼外姑安康郡太夫人章氏  其二",
        "author": "卫泾",
        "content": "鷄犬相闻地，湖山百里间。\n自怜同子姓，无復恃慈颜。\n薤露声徒切，灵輀去不还。\n拟为临穴恸，哀泪已潸潸。",
        "dynasty": "宋",
        "collection_info": null
    },
    {
        "title": "悼倪尚书  其一",
        "author": "卫泾",
        "content": "历事三朝久，清居一世尊。\n心惟在王室，手不炙权门。\n横浦流风好，香山逸兴存。\n经纶未渠展，此意向谁论。",
        "dynasty": "宋",
        "collection_info": null
    },
    {
        "title": "悼倪尚书  其二",
        "author": "卫泾",
        "content": "旧草扬庭制，旋高曳履声。\n胸襟忠愤切，官职去留轻。\n定力鰲为动，浮言蜮自鸣。\n太玄从白首，性地转分明。",
        "dynasty": "宋",
        "collection_info": null
    },
    {
        "title": "悼倪尚书  其三",
        "author": "卫泾",
        "content": "入馆论心旧，同朝託契长。\n鲈乡各归去，鸥水久相忘。\n正喜山中隠，俄传橘裏藏。\n遗铭最奇绝，读罢泪淋浪。",
        "dynasty": "宋",
        "collection_info": null
    },
    {
        "title": "长沙鹿鸣宴送诸进士",
        "author": "卫泾",
        "content": "楚材从古擅豪雄，况是长沙世着忠。\n鸣鹿三章新得句，抟鹏万里稳摩空。\n科名直寄文词表，事业相期气节中。\n畎亩平时忧国念，盍将长策沃宸衷。",
        "dynasty": "宋",
        "collection_info": null
    },
    {
        "title": "上皇太子寿  其一",
        "author": "卫泾",
        "content": "嘉辰鷄戟瑞烟高，苍震丕承九庙祧。\n潮驾天吴彰海润，气涵云汉毓金昭。\n分阴资善时稽古，辨色含元日侍朝。\n欲识斯心仁寿处，谟参圣父五兵销。",
        "dynasty": "宋",
        "collection_info": null
    },
    {
        "title": "上皇太子寿  其二",
        "author": "卫泾",
        "content": "南极秋中夜有辉，经旬先与玉衡齐。\n祥开游震天方眷，德懋元良日自跻。\n风爽铜声谐户御，月明银镂湿宫题。\n遥知侍宴欢鱼藻，曾忝宾筵漫舞酰。",
        "dynasty": "宋",
        "collection_info": null
    },
    {
        "title": "为乐提刑寿二首  其一",
        "author": "卫泾",
        "content": "千里潇湘秋气清，使星高并寿星明。\n云槎端向银河上，仙桂真从璧月生。\n好善优优乐正子，腾光焰焰李长庚。\n会看初度称觞后，径驾锋车入帝城。",
        "dynasty": "宋",
        "collection_info": null
    },
    {
        "title": "为乐提刑寿二首  其二",
        "author": "卫泾",
        "content": "绣衣持斧按蛮荆，三见门弧喜气盈。\n孟子能令棠粟发，不疑更使汉刑平。\n好将两手摩铜狄，长对三秋正玉衡。\n闻道中宵思贾傅，江湖未可老鳣鲸。",
        "dynasty": "宋",
        "collection_info": null
    },
    {
        "title": "为运使蔡国博寿二首  其一",
        "author": "卫泾",
        "content": "橘颗围僊饱紫芝，菊潭酿酒拍金巵。\n九秋沆砀成功日，六辔光华初度时。\n试问江湖劳漕輓，何如朝夕密论思。\n预知来岁生朝后，更着宫袍拜赤墀。",
        "dynasty": "宋",
        "collection_info": null
    },
    {
        "title": "为运使蔡国博寿二首  其二",
        "author": "卫泾",
        "content": "西山南浦气葱葱，夜拥长庚粲碧空。\n惠露昔霑江汉表，使星今照斗牛中。\n晚粳已喜霜前熟，宿麦应从雨后丰。\n十一州人还得饱，绣衣寿斚与民同。",
        "dynasty": "宋",
        "collection_info": null
    },
    {
        "title": "古林邱",
        "author": "卫泾",
        "content": "支筇来访古林邱，转尽山腰俯碧流。\n峭壁千寻悬石磴，苍崖百尺护龙湫。\n行人迹断烟常暝，过鸟声闲意更幽。\n小憩已销尘俗虑，溪山奇绝是兹游。",
        "dynasty": "宋",
        "collection_info": null
    },
    {
        "title": "晚晴",
        "author": "卫泾",
        "content": "雨断风回忽报晴，山颠初日挂铜钲。\n云烟藏迹千峰翠，草木增华两眼明。\n桑野枝空蚕杼歇，溪泉溜急水车鸣。\n鸟啼花笑浑如喜，此去山斋只一程。",
        "dynasty": "宋",
        "collection_info": null
    },
    {
        "title": "沈氏书堂",
        "author": "卫泾",
        "content": "东山风景压东吴，更筑书堂映碧梧。\n詹尹诗存家有宝，齐斋记外更无图。\n洗除纨袴为缃帙，扫荡膏粱入泽臞。\n早晚归舟行霅上，青灯深夜听伊吾。",
        "dynasty": "宋",
        "collection_info": null
    },
    {
        "title": "五日子刻立春",
        "author": "卫泾",
        "content": "客中春到不知春，庭草青青入眼新。\n对酒可无人作伴，照书却有雪为隣。\n雕盘玉笋传生菜，宝胜金花锡近臣。\n我已栖迟宁事事，有谁曾为嘆长贫。",
        "dynasty": "宋",
        "collection_info": null
    },
    {
        "title": "次德茂用惟直南楼韵",
        "author": "卫泾",
        "content": "眼明仍见大江浮，贪看青山倚柂楼。\n落日鷄豚秋保社，轻风苹蓼晚汀洲。\n长征倦马思夷路，不下惊鸥避急流。\n亦有琅玕何所赠，漫歌平子侧身愁。",
        "dynasty": "宋",
        "collection_info": null
    },
    {
        "title": "山行后观及通鑑五代之际成败得丧废兴之迹因为感慨用前韵",
        "author": "卫泾",
        "content": "溪山适兴且闲行，绿藓苍苔任点裳。\n看镜已侵双鬓碧，忧时每觉寸心伤。\n驰名扰扰终安用，浩饮陶陶计亦长。\n千古英雄谁可问，纍纍邱陇水茫茫。",
        "dynasty": "宋",
        "collection_info": null
    },
    {
        "title": "次韵呈与叔兄",
        "author": "卫泾",
        "content": "野塘古岸饱经行，风雨尘埃笑满裳。\n尊酒清江君意厚，片帆千里客怀伤。\n出门求益谋何拙，扫几观书味更长。\n归去飞篷试回首，一川烟水正微茫。",
        "dynasty": "宋",
        "collection_info": null
    },
    {
        "title": "次韵高仲贻赠别",
        "author": "卫泾",
        "content": "金椀轻抛入钓船，夜寒侵被不成眠。\n近传奏疏三千牍，今见新诗十二篇。\n故国音书凭过鴈，江城烽火照晴天。\n移舟铁瓮城边去，信与名山旧有缘。",
        "dynasty": "宋",
        "collection_info": null
    },
    {
        "title": "月夜登吴江垂虹",
        "author": "卫泾",
        "content": "平湖万顷天无风，试上垂虹月满空。\n豁目直穷烟障外，诸峰浑出有无中。\n混同天地纤尘绝，倒影星辰万象雄。\n却笑三山游汗漫，恍然身世到蓬宫。",
        "dynasty": "宋",
        "collection_info": null
    },
    {
        "title": "为师席李上舍去智寿四首  其一",
        "author": "卫泾",
        "content": "当时骑气拥函关，奕代清才擅谪仙。\n鼻祖婵嫣有余庆，至今名世更生贤。",
        "dynasty": "宋",
        "collection_info": null
    },
    {
        "title": "为师席李上舍去智寿四首  其二",
        "author": "卫泾",
        "content": "屡将大手占伦魁，槐市英声早四驰。\n肯与鳣鲂争尺水，鵾鹏行矣化天池。",
        "dynasty": "宋",
        "collection_info": null
    },
    {
        "title": "为师席李上舍去智寿四首  其三",
        "author": "卫泾",
        "content": "道义须知耐岁寒，论心还喜臭如兰。\n龙鳞幸许同攀附，乞与春风借羽翰。",
        "dynasty": "宋",
        "collection_info": null
    },
    {
        "title": "为师席李上舍去智寿四首  其四",
        "author": "卫泾",
        "content": "美景良辰幸与同，瓣香聊以祝南丰。\n它年妙斡洪钧手，尽纳羣生寿域中。",
        "dynasty": "宋",
        "collection_info": null
    },
    {
        "title": "夜坐",
        "author": "卫泾",
        "content": "深山五月清无暑，露气漙空午夜寒。\n草际鸣蛩更强聒，满怀秋思寄毫端。",
        "dynasty": "宋",
        "collection_info": null
    },
    {
        "title": "次与叔兄山行韵",
        "author": "卫泾",
        "content": "阴云冻合不成飞，行李留连岁律迟。\n山色宜晴更宜雪，别来应有忆山诗。",
        "dynasty": "宋",
        "collection_info": null
    },
    {
        "title": "与进叔弟策杖山行遣马还孙氏",
        "author": "卫泾",
        "content": "掣电追风古见称，驽材空负渥洼名。\n何如手植青藜杖，云屦风裾自在行。",
        "dynasty": "宋",
        "collection_info": null
    },
    {
        "title": "登寺中萧疎极甚不见一僧独坐云堂数刻口占",
        "author": "卫泾",
        "content": "萧条古寺僧何处，痴坐方床午漏长。\n怪我溪山惯来往，不惟鱼鸟解相忘。",
        "dynasty": "宋",
        "collection_info": null
    },
    {
        "title": "张岩拙轩窑寺用壁韵",
        "author": "卫泾",
        "content": "几阵凉风清不尽，一天秋色渺无边。\n僧房好处閒窗牖，把定山椒紫翠烟。",
        "dynasty": "宋",
        "collection_info": null
    },
    {
        "title": "别吴荆溪  其一",
        "author": "卫泾",
        "content": "八载江湖甫召还，深言应又忤天颜。\n九重不见饥民色，只看先生两鬓间。",
        "dynasty": "宋",
        "collection_info": null
    },
    {
        "title": "别吴荆溪  其二",
        "author": "卫泾",
        "content": "去年灵麓未空寒，一客南归不足叹。\n学子今翻辞使旆，归来只得片碑看。",
        "dynasty": "宋",
        "collection_info": null
    },
    {
        "title": "别吴荆溪  其三",
        "author": "卫泾",
        "content": "家数文章有路寻，云韶殊世不殊音。\n小生不幸生来晚，纔识先生识水心。",
        "dynasty": "宋",
        "collection_info": null
    },
    {
        "title": "金鳗井",
        "author": "卫泾",
        "content": "鳗井由来岁月深，泓澄一镜绝尘侵。\n要观变化神功妙，会见翻为旱岁霖。",
        "dynasty": "宋",
        "collection_info": null
    },
    {
        "title": "开化寺前古木数株叶密阴繁极可爱繫舟其下赋此",
        "author": "卫泾",
        "content": "古木苍然几岁周，摩空老干荫溪流。\n举头未见征帆下，来向清阴繫小舟。",
        "dynasty": "宋",
        "collection_info": null
    },
    {
        "title": "忆环谷古梅  其一",
        "author": "卫泾",
        "content": "百花头上春光到，雪压霜欺意更奇。\n岁岁倚栏相望处，水边竹外最南枝。",
        "dynasty": "宋",
        "collection_info": null
    },
    {
        "title": "忆环谷古梅  其二",
        "author": "卫泾",
        "content": "故园一别换年华，客裏看花更忆花。\n昨夜西窗无限月，伴人春瘦一枝斜。",
        "dynasty": "宋",
        "collection_info": null
    },
    {
        "title": "小山游翠峰寺携枕席寄宿僧堂僧甚多而不与人相接戏成",
        "author": "卫泾",
        "content": "痴坐禅关日亭午，静看博山香一缕。\n欲知世上炎与凉，三扣金僊三不语。",
        "dynasty": "宋",
        "collection_info": null
    },
    {
        "title": "欲至浙江送子寔闻潮早不果行小诗寄别",
        "author": "卫泾",
        "content": "尊酒清江欲语离，事多八九苦参差。\n飞潮更捲征帆急，尽作西窗去后思。",
        "dynasty": "宋",
        "collection_info": null
    },
    {
        "title": "闻和叔抚琴",
        "author": "卫泾",
        "content": "蓐收传令待残更，斗转参横露气清。\n谁弄瑶池三尺玉，怪来万壑动秋声。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "卫泾",
        "content": "芳意传梅信，东风到柳边。\n王春在除夜，明日是新年。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "卫泾",
        "content": "綵胜黄金缕，青丝白玉盘。\n内家迎淑节，先奉太皇欢。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "卫泾",
        "content": "迟明鱼钥九门开，警跸声清绕殿雷。\n穆穆天颜应有喜，捷书新自北边来。",
        "dynasty": "宋",
        "collection_info": null
    },
    {
        "title": "皇帝閤春帖子  其四",
        "author": "卫泾",
        "content": "沈沈广殿靡遑安，玉食丁宁减太官。\n野宿貔貅三万竈，重裘应轸铁衣寒。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其一",
        "author": "卫泾",
        "content": "一德坤元厚，三朝母道尊。\n含饴供乐事，戏綵见重孙。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其二",
        "author": "卫泾",
        "content": "北内风光别，僊家日月闲。\n紫皇天下养，金母住人间。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其三",
        "author": "卫泾",
        "content": "柳色侵宫瓦，花阴覆绮疏。\n鹊炉烟馥郁，剩阅妙乘书。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其四",
        "author": "卫泾",
        "content": "银旛点缀斗宫嫔，小字横斜篆缕新。\n岁岁词臣供帖子，从今便数八千春。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其五",
        "author": "卫泾",
        "content": "文孙亲上万年巵，姒妇严粧五翟衣。\n不用都人须数跸，内庭跬步即重闱。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤春帖子  其六",
        "author": "卫泾",
        "content": "刁斗辕门五夜深，思齐文母正关心。\n身临大练无他费，汤沐先捐鉅万金。",
        "dynasty": "宋",
        "collection_info": null
    },
    {
        "title": "皇帝閤端午帖子  其一",
        "author": "卫泾",
        "content": "五日天中候，南风物阜时。\n三边宽大诏，亿载太平期。",
        "dynasty": "宋",
        "collection_info": null
    },
    {
        "title": "皇帝閤端午帖子  其二",
        "author": "卫泾",
        "content": "御服齐官献，生衣暴室供。\n金箱初进入，一一耀黄封。",
        "dynasty": "宋",
        "collection_info": null
    },
    {
        "title": "皇帝閤端午帖子  其三",
        "author": "卫泾",
        "content": "日毂亭午，金徒缓报衙。\n迩英催晚讲，分赐壑源茶。",
        "dynasty": "宋",
        "collection_info": null
    },
    {
        "title": "皇帝閤端午帖子  其四",
        "author": "卫泾",
        "content": "灵开玉垒静无尘，圣泽新覃雨露匀。\n束缚仇头藏武库，枭羹不用赐羣臣。",
        "dynasty": "宋",
        "collection_info": null
    },
    {
        "title": "皇帝閤端午帖子  其五",
        "author": "卫泾",
        "content": "远人新有约和书，并塞狼烟指日无。\n圣主忧民轸宵旰，宫中犹绾辟兵繻。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其一",
        "author": "卫泾",
        "content": "清禁传呼近，红云拥紫皇。\n菖花浮九醖，请祝寿无疆。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其二",
        "author": "卫泾",
        "content": "边头传吉语，井络报平安。\n今岁端辰别，慈颜一笑欢。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其三",
        "author": "卫泾",
        "content": "綵缕新缠臂，灵符稳插钗。\n承平多旧事，闲教小宫娃。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其四",
        "author": "卫泾",
        "content": "双人翠艾垂朱户，三角琼糜护箬衣。\n闻道内家行乐秘，先将节物奉重闱。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其五",
        "author": "卫泾",
        "content": "深宫永日镇长闲，心静多翻蘂笈篇。\n侍女身留香案侧，旋燔金餠炷炉烟。",
        "dynasty": "宋",
        "collection_info": null
    },
    {
        "title": "寿成惠圣慈佑太皇太后閤端午帖子  其六",
        "author": "卫泾",
        "content": "人间无处避炎蒸，身在瑶台最上层。\n学士大书金字帖，宫中巧篆绛绡缯。",
        "dynasty": "宋",
        "collection_info": null
    },
    {
        "title": "游淀湖",
        "author": "卫泾",
        "content": "疎星残月尚朦胧，闲趁烟波一棹风。\n始觉舟移杨柳岸，直疑身到水晶宫。\n鸟鸦天际墨千点，白鹭滩头玉一丛。\n欵乃一声回首处，西山横在有无中。",
        "dynasty": "宋",
        "collection_info": null
    },
    {
        "title": "云山歌",
        "author": "徐侨",
        "content": "云山窈兮风微，山径缭兮云依。\n兰馨兮晨晞，松樛兮夕晖。\n有禽消摇其间兮不去，飞俛啄兮蔌薇。\n昂吟兮绿筠枝，春与鼯腾兮秋鶑与啼。\n希鸾鹄兮志亦几，绝樊弋兮随所栖。\n空碧临临兮山四围，泉咽咽兮流以时。\n宁易地兮颍若箕，与世相忘兮幽人期。\n山虽高兮步坦夷，云虽深兮光陆离。\n胸洞洞兮陶然以怡，祗天命兮安厥宜。",
        "dynasty": "宋",
        "collection_info": null
    },
    {
        "title": "行行歌",
        "author": "徐侨",
        "content": "行行兮何之，郊之畴兮山之径。\n耕艺兮雨晴，樵牧兮昕暝。\n室庐兮其伦，老稚兮其性。\n负者蹇兮趋者劲，役而歌兮游以咏。\n机杼兮国资，鸡犬兮家政。\n草萋萋其青兮，木蔚蔚其盛。\n吭林鸣兮尾川泳，空云腾兮月出岭。\n威之霜兮风以令，胡然而然兮。\n森森兮天之命，职我其间兮毋不敬。",
        "dynasty": "宋",
        "collection_info": null
    },
    {
        "title": "常自在歌",
        "author": "徐侨",
        "content": "常自在，常自在，莫受物触随变改。\n心常澄太虚，胸常涵沧海。\n志常明秋霜，气常融春霭。\n常自在，常自在，莫或欺心旋遮盖。\n此心常与天地通，日月神明环内外。\n万物森森在吾下，我自小之自伤害。\n常自在，常自在，诗书乐处安精神。\n道义合时行身世，贫何足嗟，贱何□嘅，富何足淫，贵何足泰。\n静惟饬身而无愧，动惟利□而尽爱。\n常自在，常自在，此外何求哉。\n有时诗一篇，有时酒一杯。\n庭花野草为宾友，清风明月相追陪。\n陶吾真兮适吾性，常自在。\n常自在，何处有愁来。",
        "dynasty": "宋",
        "collection_info": null
    },
    {
        "title": "次陈和仲惠云山歌韵",
        "author": "徐侨",
        "content": "幽人寻坦道，为言柔履刚。\n所利在艰正，未取马逐良。\n云山坐深窈，无人兰自芳。\n青青松与竹，障暑拒雪霜。\n人迹所罕到，亶为烟云乡。\n老我志雕落，髮苍而视茫。\n怀哉此丘壑，闲踪寄忀徉。\n人事辄往復，世虑忘暄凉。\n书数种，琴一张，竹布充野服，筇杖替游缰。\n生来坦率得自遂，客至嘲诮庸何伤。\n非故逃名甘寂寂，攻嫌助长病茫茫。\n君诗明澹起予意，留取伴我山中藏。",
        "dynasty": "宋",
        "collection_info": null
    },
    {
        "title": "鶑兮歌",
        "author": "徐侨",
        "content": "鶑兮鶑兮载好音，羽毛自珍兮藏山林。\n春出依柳兮秋隠林深，丘隅有木兮游知所止。\n睍睆求友兮期远匪比，出处有度兮观者为仪。\n温乎其声和兮，听者心夷。\n鶑兮□其禽乎，其禽之君子欤。",
        "dynasty": "宋",
        "collection_info": null
    },
    {
        "title": "燕兮歌",
        "author": "徐侨",
        "content": "燕兮燕兮，颉颃于飞。\n语呢喃兮声哲支，居慕贤兮身缁衣。\n高明依栖兮王谢侪其主，去来有节兮春秋兮其旅。\n良时赓歌兮对尔吟哦，清燕论文兮聆尔话语。\n燕兮燕兮其禽乎，其禽之嘉宾欤。",
        "dynasty": "宋",
        "collection_info": null
    },
    {
        "title": "樵夫行",
        "author": "徐侨",
        "content": "晨征已输行者早，纷来敛避樵夫道。\n樵夫辛苦刈樵归，昏莫结束更起炊。\n夜半出门星月暗，崎岖露草寒濡衣。\n入市博得升合粮，归来分与妻儿尝。\n依前剥剥上山去，不住朝朝莫莫忙。\n樵夫樵夫休懊恼，世路艰难勤亦好。\n蝗虫四起米价高，怜汝饥劳我未饱。\n我苦闲愁雪满颠，烹葵煮藜过年年。\n夜枕欹倾半眠醒，或起浩叹窥星天。\n逢人说事只忧国，长哀无告穷已极。\n天下奸弊纷如麻，虎狼搏攫殚麋麚。\n愁眠忍饿不敢出，羸瘠膏髓堪推挝。\n冤气干天天垂灾，连年禾稼同枯荄。\n斯人每恨不速死，樵夫纵苦未及此。\n安得人仁公且刚，一扫虿螫完民疮。\n感动和气时覆斗，樵夫饱食我醉酒。\n待与樵夫齐高歌，昔谈王道今如何。",
        "dynasty": "宋",
        "collection_info": null
    },
    {
        "title": "舟溪吟",
        "author": "徐侨",
        "content": "舟溪羣山俱有情，禺昂环列如逢迎。\n东出双秀高冲天，推先两峰当我前。\n二水南来炯相顾，合流于西疑欲住。\n成此溪山一段清，中有一园十亩平。\n着我翛然数间屋，遶屋但栽竹与菊。\n扶杖行舒景物娱，开卷坐对圣贤读。\n嗟余藐焉天地间，居然分得此清闲。\n毋馁浩然有以老，也应不负尔溪山。",
        "dynasty": "宋",
        "collection_info": null
    },
    {
        "title": "和邵康节苍苍吟",
        "author": "徐侨",
        "content": "穹窿奠计几层苍，缭遶难输九曲肠。\n七曜运空机不断，百川流下碍无妨。\n千林松柏独坚正，一草熏莸异臭香。\n祥戾毛羣若麟獍，爱憎羽族类鸮凰。\n最宜春风与秋月，忽作冬雷或夏霜。\n万变杂兴虽错糅，一元不动固安详。",
        "dynasty": "宋",
        "collection_info": null
    },
    {
        "title": "张家渡买鱼",
        "author": "徐侨",
        "content": "北堂老人性嗜鱼，有鱼一饭空无余。\n行水登舟喜动色，几月乃得三四食。\n溪涸舟胶挽不去，舍舟行行溪上路。\n路入茅舍惟一翁，网挂壁头儿负舂。\n问之有底不出渔，水动鱼藏溪作风。\n强之不能许觞醪，翁为持网儿持篙。\n挟艇过临丛藻岸，踏竹下网屡成漫。\n忽然得鲤仅如掌，翁笑官有福可仗。\n我舟犹在极目涯，乃坐其艇与之往。\n烹鱼一开慈颜驩，胶舟旋亦辞涸滩。\n两日舟移无十里，吁嗟有此行路难。\n渔翁饮酒得钱去，一叶如飞烟水暮。",
        "dynasty": "宋",
        "collection_info": null
    },
    {
        "title": "送施持正司理解官",
        "author": "徐侨",
        "content": "人生会合难，四海皆兄弟。\n解后若为寮，为情乃其至。\n严陵虽陋邦，山水固佳致。\n宦游于其间，亦未为失计。\n嗟嗟我辈人，志不在名利。\n所趋必踏正，所论必根义。\n圣门有格言，胡不慥慥尔。\n险夷融一心，相与共守此。\n维君更直谅，多闻且知礼。\n责善有忠告，规失无因避。\n人或苦难合，我匪以为具。\n始如石落落，终似旗旎旎。\n入议必追联，出游必连轨。\n朝夕恃驩比，同襟能有几。\n君今先我去，落漠将何委。\n政此黯销魂，临分不我鄙。\n绝无儿女悲，慨慷及治己。\n窃闻之先儒，物我均一理。\n达人宏大观，曲士局偏倚。\n偏倚狭一隅，爱恶无公是。\n大观归众善，宽平有余地。\n理义固无穷，虚心知所止。\n感君谦自牧，使我愁翻喜。\n还以作赠言，相观要终始。",
        "dynasty": "宋",
        "collection_info": null
    },
    {
        "title": "喜得孙",
        "author": "徐侨",
        "content": "我五十有四，纔今见其孙。\n汝父亦三十，得子为之昆。\n人生百年间，欻如驹隙奔。\n其间欣与戚，短长未暇论。\n长长与幼幼，一家团春温。\n岂惟情爱足，是有礼义存。\n嗟我生苦晚，陟岵悲蚤吞。\n有怀当世忧，拙迂不自轩。\n老矣绝他念，先志惟所□。\n诗书茂花实，忠厚丰本根。\n要令汝辈长，续续熟予言。\n功名身外物，孝悌德之源。\n莫先家人正，所贵椒聊蕃。\n今朝情陪喜，添汝壮吾门。\n相与绍清白，无惭故丘园。",
        "dynasty": "宋",
        "collection_info": null
    },
    {
        "title": "双松亭",
        "author": "徐侨",
        "content": "双松如老虬，拜然俯于地。\n山下草细微，降从所非类。\n昂藏烈丈夫，肯与樵牧比。\n樛枝若欲颓，直干固不倚。\n外柔内则刚，物耳寓此理。\n吾观世俗流，随人尽弃己。\n此松乃不然，自下弗为耻。\n所立峭已高，其节凛不记。\n满眼春风生，中有岁寒意。\n敢告行道人，视此知所止。",
        "dynasty": "宋",
        "collection_info": null
    },
    {
        "title": "滕丞洎冲天观先以诗来次韵谢之",
        "author": "徐侨",
        "content": "我本山林人，出处无意固。\n君亦如山泉，随地为流注。\n方其居山时，文豹隠冥雾。\n又如出岫云，散漫欻无据。\n忆昨我与君，相逢同一处。\n时时湖光亭，襟抱一披露。\n君横膝上琴，我踵户外屦。\n梅花落园春，辞君一朝去。\n诗筒遽寥寥，粤从浙濡渡。\n雁去燕復来，不得一字附。\n抚怀兴长嗟，恍然此散聚。\n何期老鹤臞，短翮忽舒布。\n九皋耸孤唳，羣仙翕清誉。\n高寒玉峰巅，为尔肯一驻。\n杭严两西湖，未必置爱恶。\n瞥从子陵台，来踏苏公路。\n山友而水宾，风晓而烟暮。\n行止初何心，同是一真趣。\n愿于人海中，更觅山中句。",
        "dynasty": "宋",
        "collection_info": null
    },
    {
        "title": "同官三人率庆裘元量司直于湖中有诗呈诸公",
        "author": "徐侨",
        "content": "欲晴未晴还不雨，无日无风又无暑。\n烟薄微笼四岸山，空翠却向湖中聚。\n今日之游诚佳哉，湖山文字中衔杯。\n相为此约亦已久，天相其逢资追陪。\n吾侪官闲无一事，平生丘壑讵轻弃。\n相从于此合钟情，无奈同襟欲分袂。\n西风着意向芙蓉，绿柳未疎花正浓。\n劝君慢理江头楫，更作一日来从容。",
        "dynasty": "宋",
        "collection_info": null
    },
    {
        "title": "永乐道中",
        "author": "徐侨",
        "content": "夫物有奇观，而于天地间。\n月中浮白水，雨后对青山。\n云巘泉千尺，雪天梅一班。\n有时逢此景，清兴颇相关。",
        "dynasty": "宋",
        "collection_info": null
    },
    {
        "title": "即事",
        "author": "徐侨",
        "content": "在家贫亦好，居官贫更宜。\n布被不妨温，菜羹有余滋。\n客至草具杯，事闲遣兴诗。\n外此了无挠，澹然心地夷。",
        "dynasty": "宋",
        "collection_info": null
    },
    {
        "title": "初晴出南山过西湖往九峰復饮于湖光",
        "author": "徐侨",
        "content": "积雨鬰愁思，初日破春泥。\n胜处欲何往，游情翻自迷。\n柳招追绿渡，梅引逐香蹊。\n却忆杜陵老，慇懃出碧鸡。",
        "dynasty": "宋",
        "collection_info": null
    },
    {
        "title": "青田舟中",
        "author": "徐侨",
        "content": "睡起愁无绪，持书復懒披。\n篷嫌斜日照，襟惬好风吹。\n水阔舟移细，山长鸟去迟。\n悠悠天外意，惟只寸心知。",
        "dynasty": "宋",
        "collection_info": null
    },
    {
        "title": "殿庐考试毕",
        "author": "徐侨",
        "content": "地禁尘难到，亭深暑不奸。\n一杯天上把，千策日边看。\n频劳君恩重，危言士志殚。\n治安浑道未，臣亦欲披肝。",
        "dynasty": "宋",
        "collection_info": null
    },
    {
        "title": "送真景元直院将漕江东  其一",
        "author": "徐侨",
        "content": "识度追诸老，文章用一班。\n志心深国计，正论豫时艰。\n将指顾忧地，登车慷慨间。\n却闻涂巷语，有诏命公还。",
        "dynasty": "宋",
        "collection_info": null
    },
    {
        "title": "送真景元直院将漕江东  其二",
        "author": "徐侨",
        "content": "忧国诚如此，忧民事可知。\n政苛纷蠹螫，官墨厌膏脂。\n谁谓长城在，不扶元气衰。\n天颜还咫尺，时听远猷驰。",
        "dynasty": "宋",
        "collection_info": null
    },
    {
        "title": "送李梦间赴浙东仓",
        "author": "徐侨",
        "content": "帝遣轺车重，深怀浙水东。\n幽崖须烈日，寒谷倚春风。\n惠达摧姦裏，功浮按职中。\n活人千百万，归报□□宫。",
        "dynasty": "宋",
        "collection_info": null
    },
    {
        "title": "送叶知道归永嘉约其再为历阳来",
        "author": "徐侨",
        "content": "心事相知久，交情一见真。\n静参师友正，细语弟兄亲。\n索去销魂恶，期来刮眼新。\n临分不多语，重会莫过□。",
        "dynasty": "宋",
        "collection_info": null
    },
    {
        "title": "看栽菊",
        "author": "徐侨",
        "content": "我生随所止，唯种竹与菊。\n菊靓而无华，竹清而不俗。\n渊明兴悠然，子猷爱之酷。\n夫我乃兼之，佳趣于尔足。",
        "dynasty": "宋",
        "collection_info": null
    },
    {
        "title": "即事",
        "author": "徐侨",
        "content": "白墁蠲败壁，墨烬沃尘楹。\n瓦阙删茅补，墙穿埏土平。\n竹栽檐外箇，花植盎中茎。\n次第成吾趣，婆娑乐此生。",
        "dynasty": "宋",
        "collection_info": null
    },
    {
        "title": "书斋即事",
        "author": "徐侨",
        "content": "尘世灯窗外，寒儒竹简情。\n三杯慰岑寂，一榻寄孤清。\n夜永那能睡，天寒不肯明。\n起来重搔首，江海一鸥轻。",
        "dynasty": "宋",
        "collection_info": null
    },
    {
        "title": "西轩腊梅",
        "author": "徐侨",
        "content": "花开何太晚，頼尔张檐楹。\n春后几多日，枝头三四英。\n人嫌芳意懒，我爱澹标清。\n恰好来深夜，移床对月明。",
        "dynasty": "宋",
        "collection_info": null
    },
    {
        "title": "竹布道服",
        "author": "徐侨",
        "content": "智创轻我节，工闲妙出机。\n疏风宁事扇，被体若无衣。\n颇与山翁称，何嫌俗子讥。\n此君元我契，相与不相违。",
        "dynasty": "宋",
        "collection_info": null
    },
    {
        "title": "即事",
        "author": "徐侨",
        "content": "关吾朝夕事，月岭与云岑。\n坐册澹中味，行筇老者襟。\n酒随深浅酌，诗任短长吟。\n时与七贤语，知音在素琴。",
        "dynasty": "宋",
        "collection_info": null
    },
    {
        "title": "道中口占呈能之",
        "author": "徐侨",
        "content": "阙然不见怀千虑，特地相过无一言。\n平日交情如水淡，暂时客裏似春温。\n酒随深浅有余味，事向细微无不论。\n漫道与君心莫逆，谁知朴直箇中存。",
        "dynasty": "宋",
        "collection_info": null
    },
    {
        "title": "鑑湖",
        "author": "徐侨",
        "content": "箇中岩壑欠相羊，秋色无边古兴长。\n寒尽鑑湖仅荷浦，灵遗禹庙尚梅梁。\n追寻游舫空千载，物色先贤但一堂。\n征□倚风归路晚，可堪晴月照凄凉。",
        "dynasty": "宋",
        "collection_info": null
    },
    {
        "title": "得严陵推官",
        "author": "徐侨",
        "content": "拟乞四明幕下客，忽得严陵阙两年。\n造物故怜贫已甚，去家不费一篙船。\n世事低昂吾有分，人生出处亦关天。\n钓台高士不可尚，赢得桐江在眼前。",
        "dynasty": "宋",
        "collection_info": null
    },
    {
        "title": "和滕丞元秀韵",
        "author": "徐侨",
        "content": "秋期载酒子云居，春柳还惊绿映渠。\n几欲出门阻风雨，半因居幕困文书。\n自违清隠三时久，空拟忧怀一日舒。\n想见湖边尝独立，不禁鸥鹭问何如。",
        "dynasty": "宋",
        "collection_info": null
    },
    {
        "title": "和吕巽伯韵",
        "author": "徐侨",
        "content": "何事贪乘逆水船，此心长向白云边。\n琴书篷底一樽酒，花柳江头三月天。\n逸兴只将诗句遣，清襟那就俗尘牵。\n簿书不到斑衣底，进学输君属壮年。",
        "dynasty": "宋",
        "collection_info": null
    },
    {
        "title": "喻叔厚总干寄诗甚富",
        "author": "徐侨",
        "content": "从君把酒炉峰下，去踏黄尘三见秋。\n别后便教诗社冷，梦中尤忆草堂幽。\n忽承珠玉联佳什，剩喜亭池添胜游。\n最想版舆频御处，山花庭草总忘忧。",
        "dynasty": "宋",
        "collection_info": null
    },
    {
        "title": "安溪",
        "author": "徐侨",
        "content": "潮回尽处晓江清，百丈滩头舟子情。\n饶我静观黄卷罢，为渠卧看白云轻。\n炫蓬滉漾龙蛇影，喧枕萧骚风雨声。\n无限青山饱秋色，去来谁暇与将迎。",
        "dynasty": "宋",
        "collection_info": null
    },
    {
        "title": "司户摄淳安丞同官送至西湖支使有诗因次韵",
        "author": "徐侨",
        "content": "把酒湖亭一笑逢，沿湖犹拥绿丛丛。\n倒涵岚影晴烟紫，回射城阴夕照红。\n愁绪不关歌舞外，交情却在别离中。\n片帆我亦随西下，小□凭栏蔌蔌风。",
        "dynasty": "宋",
        "collection_info": null
    },
    {
        "title": "久不作诗立春以诗并酒送滕知丞",
        "author": "徐侨",
        "content": "羡君萧散脱尘□，别□□官自不卑。\n判断湖山诗有按，追呼风月酒随司。\n衙官宋玉供奔走，从事青州奉指麾。\n惭我真成今俗吏，固应期会绝文移。",
        "dynasty": "宋",
        "collection_info": null
    },
    {
        "title": "因报谒过西湖",
        "author": "徐侨",
        "content": "不见西湖两鬓丝，湖光如旧不□欺。\n画桥各领游船去，密港谁知渔艇移。\n绿柳行疎人步隠，翠荷丛浅鸟飞迟。\n清风汗漫知何许，小憇招提独自移。",
        "dynasty": "宋",
        "collection_info": null
    },
    {
        "title": "次韵谢滕丞惠诗",
        "author": "徐侨",
        "content": "一从驱迫入通阛，望渺江湖梦遶山。\n日堕红尘转湮没，天教羣玉与跻攀。\n莫孤文字澹中趣，要识人情奔处间。\n多谢故人相警发，骊珠特地出沧湾。",
        "dynasty": "宋",
        "collection_info": null
    },
    {
        "title": "次韵能之贺除",
        "author": "徐侨",
        "content": "初无家学赡三余，滥被君恩有此除。\n非取金华能占对，但令东观与观书。\n汗颜莫称英髦选，冷眼终输山泽居。\n自昔与君忧世切，只今何策塞侵渔。",
        "dynasty": "宋",
        "collection_info": null
    },
    {
        "title": "寄题赵仁父两山堂",
        "author": "徐侨",
        "content": "两山对立着君三，山意无穷勿浪参。\n静底规摹随处有，忙时事业箇中涵。\n移文肯为轻离北，采菊何尝索见南。\n会取孔门仁者意，等闲风月不虚谈。",
        "dynasty": "宋",
        "collection_info": null
    },
    {
        "title": "和杜叔高相约湖上韵",
        "author": "徐侨",
        "content": "湖上朝市两忘言，胜趣何须频出门。\n要并雪岩寻酒伴，更从梅隠觅诗魂。\n风低雁溆数行影，烟障鳬波几迭痕。\n此意古来谁领得，可无同调与同论。",
        "dynasty": "宋",
        "collection_info": null
    },
    {
        "title": "能之寄诗和其月夜泛舟韵以寓相思",
        "author": "徐侨",
        "content": "别时来悟合并难，君向湖山去不还。\n好语欲酬嗟侣少，空餐亡补媿官闲。\n身谋未肯忘箕颍，世虑无嫌付触蛮。\n幸有孤山陈迹在，倘来同踏石苔斑。",
        "dynasty": "宋",
        "collection_info": null
    },
    {
        "title": "韩退之蓝田丞厅记所谓鴈鹜者相承以为吏每切不然往往人未之信偶读吴子宽诗有鴈鹜庭空之语因作此云",
        "author": "徐侨",
        "content": "退之作文自天巧，读者未免加人私。\n纸尾连衔行鴈鹜，同僚翻作刻木期。\n句读中分肯趣短，一辈抱睨何多为。\n自唐及今袭讹舛，文公有神应点嗤。",
        "dynasty": "宋",
        "collection_info": null
    },
    {
        "title": "晨兴耕庵",
        "author": "徐侨",
        "content": "往来乌兔底匆忙，老去身心只自将。\n理栉不胜浑种种，翻书未了苦忙忙。\n情知世俗风光浅，日觉山林气味长。\n有负夙心依屺岵，更将余力事松篁。",
        "dynasty": "宋",
        "collection_info": null
    },
    {
        "title": "毅斋即事",
        "author": "徐侨",
        "content": "自吾斋外付诸儿，除却诗书总不知。\n苔色上侵闲坐处，鸟声来和独吟时。\n十分秋气重阳近，一味天凉老者宜。\n调得身心能自慊，止吾所止復何疑。",
        "dynasty": "宋",
        "collection_info": null
    },
    {
        "title": "重阳后二日",
        "author": "徐侨",
        "content": "我来不及赴重阳，孤负清幽独自芳。\n夹径也能随意白，出墙无柰着情黄。\n亟邀旧友将余玩，细酌新醪对汝尝。\n悬知靖节无人见，却见南山此意长。",
        "dynasty": "宋",
        "collection_info": null
    },
    {
        "title": "读艺文志",
        "author": "徐侨",
        "content": "所存诸子少知名，自古陈编浩莫程。\n未说合神老成子，谁传谈易杜田生。\n到头法语那能废，终久浮言自不行。\n只向孔门详答问，正涂坦坦甚分明。",
        "dynasty": "宋",
        "collection_info": null
    },
    {
        "title": "咏拳石菖蒲",
        "author": "徐侨",
        "content": "岩泉潠洒着根纤，拳石相依自纠缠。\n土叶渐除青带冗，细茎初发绿毛鲜。\n一尘不许溷幽雅，百草谁能并洁娟。\n日课苍头注新汲，要移林壑在庭前。",
        "dynasty": "宋",
        "collection_info": null
    },
    {
        "title": "五云寺",
        "author": "徐侨",
        "content": "黄云不似五云深，隠隠回环坐此林。\n峦阜几重遮入路，陇冈百里护来峰。\n单僧怜汝喧鱼板，漫叟便余玩鹤琴。\n茶罢策筇无箇事，登高时復一长吟。",
        "dynasty": "宋",
        "collection_info": null
    },
    {
        "title": "后坡",
        "author": "徐侨",
        "content": "扶筇剥啄一山中，幽兴偏于此处浓。\n前屏树柯呈列岫，旁开林隙出奇峰。\n座迎夜月分吾石，栏度朝云对汝松。\n俗客不来人籁寂，省心时听数声钟。",
        "dynasty": "宋",
        "collection_info": null
    },
    {
        "title": "近陈和仲访山间不值留诗今次韵招之",
        "author": "徐侨",
        "content": "寄迹云山澹澹心，旧盟得得荷君寻。\n偶缘他客追游屐，却使良朋误盍簪。\n政苦寒飈妨剥□，□□□□□□□。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "宿野墅五更窗月照瓶中老梅清甚有感",
        "author": "徐侨",
        "content": "桃李纷纷一饷花，风清月白老生涯。\n取之无尽山林藏，求而有余农圃家。\n游是理中无愧慊，乐吾心处是荣华。\n较他絃管凄凉地，巵酒杯羹总自奢。",
        "dynasty": "宋",
        "collection_info": null
    },
    {
        "title": "和章父兄春归韵",
        "author": "徐侨",
        "content": "元化浑沦迹已希，不缘风雨翳明辉。\n静中会得生生意，满眼春光未始归。",
        "dynasty": "宋",
        "collection_info": null
    },
    {
        "title": "倚门",
        "author": "徐侨",
        "content": "碧松窝裏着吾身，风在襟裙月在门。\n灯火未残絃诵习，一团清兴许谁论。",
        "dynasty": "宋",
        "collection_info": null
    },
    {
        "title": "酒后",
        "author": "徐侨",
        "content": "酒正醺人苦不禁，诗来撩我可无吟。\n轻纨不动清风在，况有松声醒醉心。",
        "dynasty": "宋",
        "collection_info": null
    },
    {
        "title": "有感",
        "author": "徐侨",
        "content": "擎拳伺色紫朱前，极爱殚忧衽席边。\n能合此心移膝下，未惭舜圣与参贤。",
        "dynasty": "宋",
        "collection_info": null
    },
    {
        "title": "夏日即事",
        "author": "徐侨",
        "content": "桃藤下上蚁行暑，竹影浮沉龟荫凉。\n步缓幽塘成小立，清风微度藕花香。",
        "dynasty": "宋",
        "collection_info": null
    },
    {
        "title": "题六和塔",
        "author": "徐侨",
        "content": "慈恩昔日寄题名，此作江头长短亭。\n潮去潮来知几恨，酣歌渔父许谁听。",
        "dynasty": "宋",
        "collection_info": null
    },
    {
        "title": "归自寿昌",
        "author": "徐侨",
        "content": "舟子长歌下急滩，江风吹我怯衣单。\n一轮明月为谁好，无限清光照夜寒。",
        "dynasty": "宋",
        "collection_info": null
    },
    {
        "title": "过吴江",
        "author": "徐侨",
        "content": "北风猎猎送吾船，夜过吴江炯不眠。\n月色微明天覆水，倚看银浪欲无边。",
        "dynasty": "宋",
        "collection_info": null
    },
    {
        "title": "西湖",
        "author": "徐侨",
        "content": "羣峦回照紫瀰漫，坐揽湖光风不寒。\n最惜傍栏鳬鹭狎，往来不作眼生看。",
        "dynasty": "宋",
        "collection_info": null
    },
    {
        "title": "立春以诗并酒送滕知丞",
        "author": "徐侨",
        "content": "草残木尽又春来，辜负梅花与酒杯。\n政要诗翁裁好句，为从今日洗尘埃。",
        "dynasty": "宋",
        "collection_info": null
    },
    {
        "title": "和吴子开访省中韵",
        "author": "徐侨",
        "content": "自公不退准为常，永昼深帘坐此堂。\n今日与君添转语，共参云石与风篁。",
        "dynasty": "宋",
        "collection_info": null
    },
    {
        "title": "晚步",
        "author": "徐侨",
        "content": "夕无下照澹云亭，暝入前除独自行。\n栖树喧沉砌吟迥，雨留微润作秋清。",
        "dynasty": "宋",
        "collection_info": null
    },
    {
        "title": "咏渔父  其一",
        "author": "徐侨",
        "content": "占得江湖汗漫天，了无乡县挂民编。\n卖鱼买酒醉日日，长是太平无事年。",
        "dynasty": "宋",
        "collection_info": null
    },
    {
        "title": "咏渔父  其二",
        "author": "徐侨",
        "content": "只把丝纶当酒金，世间万事不关心。\n月移篷影醒未醒，人在芦花深更深。",
        "dynasty": "宋",
        "collection_info": null
    },
    {
        "title": "晚望",
        "author": "徐侨",
        "content": "陂沼盈盈闲绿水，郊原浩浩涌青禾。\n烟连山际无人语，只有晚归樵牧歌。",
        "dynasty": "宋",
        "collection_info": null
    },
    {
        "title": "竹间纳凉",
        "author": "徐侨",
        "content": "拙哉百事不如人，天畀清闲适我真。\n好是山深林密处，且还康济比天民。",
        "dynasty": "宋",
        "collection_info": null
    },
    {
        "title": "赵昌父诗来举似慈湖话头次韵答之",
        "author": "徐侨",
        "content": "身在五云云自闲，相娱石友与苍官。\n山林老去方知味，加我五年当挂冠。",
        "dynasty": "宋",
        "collection_info": null
    },
    {
        "title": "删后坡繁枝出四山剡溪陈正仲作诗有白云移向青林外让与幽人不敢争之句因次其韵",
        "author": "徐侨",
        "content": "为嫌远目碍双明，只许苍松一干横。\n尽对羣峦坐高爽，月来分席不渠争。",
        "dynasty": "宋",
        "collection_info": null
    },
    {
        "title": "约喻叔厚总干会于香山",
        "author": "徐侨",
        "content": "乡居唯我与君闲，相见俱缘一出悭。\n此去君家无十里，杖藜明日会香山。",
        "dynasty": "宋",
        "collection_info": null
    },
    {
        "title": "对雷峰",
        "author": "徐侨",
        "content": "雷峰顶上两三松，挺秀扶疎印碧空。\n坐石倚筇看不足，此心游泊太虚中。",
        "dynasty": "宋",
        "collection_info": null
    },
    {
        "title": "云入窗牖",
        "author": "徐侨",
        "content": "白云入户牖，幽趣颇相关。\n俗远人无累，心夷物自闲。",
        "dynasty": "宋",
        "collection_info": null
    },
    {
        "title": "懒书问",
        "author": "徐侨",
        "content": "避闹深违俗，耽闲懒作书。\n故人无诮我，丘壑政关渠。",
        "dynasty": "宋",
        "collection_info": null
    },
    {
        "title": "欲雨雪而晴",
        "author": "徐侨",
        "content": "云冻雨无脚，寒凝霜有毛。\n却能开霁色，爱日炫初晴。",
        "dynasty": "宋",
        "collection_info": null
    },
    {
        "title": "题杜仲高松杉桧图",
        "author": "徐侨",
        "content": "老干矗无容，虬枝蔚相倚。\n图以归草堂，怡怡有深旨。",
        "dynasty": "宋",
        "collection_info": null
    },
    {
        "title": "和徐敬伯知县别喻伯经韵",
        "author": "徐侨",
        "content": "深院杨花闲暇，小亭林影清微。\n忙裏不知客去，病中无柰春归。",
        "dynasty": "宋",
        "collection_info": null
    },
    {
        "title": "竹门",
        "author": "徐侨",
        "content": "竹门何为设，护此自在身。\n而有不知者，谓隔一切人。\n门有闭有开，人有疏与亲。\n闭以谢俗客，开以纳嘉宾。\n或方计财利，我方甘窭贫。\n或方图宦达，我方埋隠沦。\n岂惟乖趋尚，诚亦困纠纷。\n若夫道义交，开益所愿闻。\n清幽能共适，淡薄能相因。\n与夫学问徒，讲说敢辞勤。\n义理滋我悦，诗书陶我真。\n俱不役殽酌，且无昏精神。\n然当时省己，勿或浪尤人。\n古人重晚节，气衰当志新。\n古人贵老成，齿颓资德尊。\n初心苟无负，斯不愧斯门。",
        "dynasty": "宋",
        "collection_info": null
    },
    {
        "title": "虎邱谒和靖祠",
        "author": "徐侨",
        "content": "涵养当用敬，进学在致知。\n如车去隻轮，跬步不可移。\n夫子受师说，惟敬实所持。\n升堂逮易箦，参倚日在兹。\n遗言落人间，考论极研几。\n是心要收敛，中不容毫釐。\n大学着明法，格物及楷梯。\n放心苟不收，穷格将安施。\n古人贵为己，末俗多外驰。\n岂无实践者，兹焉当反思。\n晚生拜遗像，敷衽跪陈词。\n愿言服予膺，没齿以为期。",
        "dynasty": "宋",
        "collection_info": null
    },
    {
        "title": "偶书  其一",
        "author": "徐侨",
        "content": "有原一本流无穷，有物万殊生不同。\n自从太极两仪后，往古来今感应中。",
        "dynasty": "宋",
        "collection_info": null
    },
    {
        "title": "偶书  其二",
        "author": "徐侨",
        "content": "日月东西递往还，四时迁易不曾閒。\n要知天地生成妙，只在阴阳进退间。",
        "dynasty": "宋",
        "collection_info": null
    },
    {
        "title": "游石洞",
        "author": "徐侨",
        "content": "我来叩石洞，崭绝何从登。\n天开一间路，崖列两连屏。\n有水泠泠来，委蛇贯中行。\n五丁修磴道，引步若余迎。\n昏暮坐危阁，萧飕风雨声。\n不知身何许，似有通山灵。\n晨兴穷所历，石转泉逾清。\n绝顶一带垂，方诸函明泓。\n想当春夏交，雪练输浮轻。\n欲去重倚徙，拳石提蒲生。\n归与置窗几，聊以志余情。",
        "dynasty": "宋",
        "collection_info": null
    },
    {
        "title": "登城阳山",
        "author": "许文蔚",
        "content": "我祖有遗迹，振屐访南岭。\n凭高一以眺，万壑皆云烟。\n谷鸟犹嘤嘤，辽鹤无时旋。\n一饮丹池水，心中尘虑捐。",
        "dynasty": "宋",
        "collection_info": null
    },
    {
        "title": "和金表叔中秋题月",
        "author": "朱申",
        "content": "平分秋半月华圆，玉碾无声静转旋。\n月桂从攀由我捷，姮娥不解是谁先。",
        "dynasty": "宋",
        "collection_info": null
    },
    {
        "title": "曾公道夫出示先世手泽敛衽拜观之余敬题二小诗  其一",
        "author": "聂子述",
        "content": "香瓣平生满意熏，更参曲阜问关津。\n祇宜黄阁官尊贵，不敢近前丞相嗔。",
        "dynasty": "宋",
        "collection_info": null
    },
    {
        "title": "曾公道夫出示先世手泽敛衽拜观之余敬题二小诗  其二",
        "author": "聂子述",
        "content": "一门翰墨森圭璧，诸老题评粲锦花。\n珍重云仍好收拾，夜虹贯月定君家。",
        "dynasty": "宋",
        "collection_info": null
    },
    {
        "title": "雪谷潭",
        "author": "张嗣古",
        "content": "崎岖鸟道开烟萝，长松偃蹇声荡摩。\n白龙怒吼挂绝壁，苍兕离立迎清波。\n枯筇拄破青苔色，雷雨收功神敛迹。\n穷源不得空归来，掬雪抟珠三太息。",
        "dynasty": "宋",
        "collection_info": null
    },
    {
        "title": "登妙高亭",
        "author": "张嗣古",
        "content": "雨余山石洗孱颜，卧虎蹲羊各自闲。\n杖屦贪穿秋色好，不知衣惹藓痕斑。",
        "dynasty": "宋",
        "collection_info": null
    },
    {
        "title": "瑞峰",
        "author": "余復",
        "content": "海上一峰高插天，山头眼力穷大千。\n飞来鸿鹄下霄汉，掩翼缩足今三年。",
        "dynasty": "宋",
        "collection_info": null
    },
    {
        "title": "仙霞岭",
        "author": "余復",
        "content": "二十年前过此间，旅囊羞涩笔头悭。\n时来山色与人好，我亦诗肠似海宽。\n旧事消除身后梦，新声惭愧路旁官。\n乘车衣锦浑闲事，留此功名竹帛看。",
        "dynasty": "宋",
        "collection_info": null
    },
    {
        "title": "文笔峰",
        "author": "余復",
        "content": "一飞一飞知几时，斗酒落魄谁共知。\n胸中造物饱星斗，笔下文字盘蛟螭。",
        "dynasty": "宋",
        "collection_info": null
    },
    {
        "title": "西陂",
        "author": "余復",
        "content": "涉海波涛险，登山足力疲。\n胡为赤鑑游，海角山之涯。\n崎岖乱石间，况復乘船危。\n兹游固有意，访古伤今时。\n荒陂存遗迹，缺处十丈余。\n父老向我言，先畴为农师。\n当时大父行，相与筑此堤。\n堤成百物丰，师承及见之。\n稻蟹不论钱，况敢论糠粃。\n一朝坏不修，惊心伤鼓鼙。\n田家岁作苦，土狭何由支。\n忆昔禾黍地，石水数斗泥。\n前功嗟已废，继者今其谁。\n曾闻部使者，询问及故基。\n水利固可究，具文怨徒欺。\n又闻劝农吏，楚楚多奇姿。\n朝游暮始还，山水穷清晖。\n有念不及此，但见冠盖飞。\n公家急相敛，星火惊文移。\n农无地可耕，岁入何从规。\n今幸长官贤，愿言拯我饥。\n作书白太守，经营得如兹。\n珍重父老言，岂为儿童戏。\n皇华如观风，此老诚可资。",
        "dynasty": "宋",
        "collection_info": null
    },
    {
        "title": "霍童山",
        "author": "余復",
        "content": "霍童山峰凡六六，不知仙子在何山。\n秋风万里一黄鹤，返照半林双白鷴。\n长剑气横霄汉外，飞泉影落画图间。\n自怜懒作朝阳客，访道寻真日往返。",
        "dynasty": "宋",
        "collection_info": null
    },
    {
        "title": "金鰲桥",
        "author": "余復",
        "content": "吾闽三山妙天下，灵鰲背上罗高峯。\n山环水绕龙虎伏，人在缥渺烟霞中。",
        "dynasty": "宋",
        "collection_info": null
    },
    {
        "title": "报恩寺",
        "author": "余復",
        "content": "大山奔到海之滨，中有辉光佛剎新。\n前后二三皆梵侣，不知谁是报恩人。",
        "dynasty": "宋",
        "collection_info": null
    },
    {
        "title": "和御赐登第",
        "author": "余復",
        "content": "风虎云龙岂偶然，信知盛世士多贤。\n虞庠教育蒙深泽，汉殿咨询愧首延。\n释褐遽沾琼宴宠，锡诗齐听玉音宣。\n爱君忧国平生志，敢负周王宴乐篇。",
        "dynasty": "宋",
        "collection_info": null
    },
    {
        "title": "敬题濂溪先生书堂  其一",
        "author": "柴中行",
        "content": "有生同宇宙，所欠好江山。\n因自舂陵至，留居庐阜间。\n斯文传坠绪，太极妙循环。\n希圣诚何事，怀哉伊与颜。",
        "dynasty": "宋",
        "collection_info": null
    },
    {
        "title": "敬题濂溪先生书堂  其二",
        "author": "柴中行",
        "content": "出城三四里，矫首惬遐观。\n顿觉市声绝，忻从天宇宽。\n康山书几浄，湓浦砚泓寒。\n一诵爱莲说，尘埃百不干。",
        "dynasty": "宋",
        "collection_info": null
    },
    {
        "title": "送许郎中出知漳州",
        "author": "柴中行",
        "content": "君子重出处，儿女多依违。\n孰知退有义，一辞若发机。\n刑部今其人，识远渺造微。\n时方事疾走，而我心独非。\n老色未上面，健笔駃于飞。\n宛然傲霜菊，灿灿黄金辉。\n勉留鹓鹭行，夫岂少轻肥。\n一麾即得请，众目骇见稀。\n了不露纤芥，舒卷流清{山/徽}。\n凉风称归棹，灏气浥征衣。\n婆娑慰邱园，咳唾落珠玑。\n因风来锦囊，犹足慰依依。",
        "dynasty": "宋",
        "collection_info": null
    },
    {
        "title": "句  其一",
        "author": "柴中行",
        "content": "一簇人家起暮烟。",
        "dynasty": "宋",
        "collection_info": null
    },
    {
        "title": "句  其二",
        "author": "柴中行",
        "content": "郭外春山明锦绣。",
        "dynasty": "宋",
        "collection_info": null
    },
    {
        "title": "句  其三",
        "author": "柴中行",
        "content": "想得彭园富春色。",
        "dynasty": "宋",
        "collection_info": null
    },
    {
        "title": "跋山谷书范滂传帖",
        "author": "柴中守",
        "content": "小春昼日如春晚，饮罢披图清兴远。\n夜光照屋四座惊，金薤银鈎真墨本。\n当年太史谪宜州，肠断梅花栖戍楼。\n拾遗不逢东道主，翰林长作夜郎囚。\n蛮烟瘴雨森鈇钺，更值韩卢搜兔窟。\n老色上面懽去心，惟有忠肝悬日月。\n郡丞嗜好殊世人，投笺乞字传儿孙。\n平生孟博是知己，笔下写出精神骞。\n兴亡万古同一辙，党论到头不堪说。\n刊章下郡汉道微，清流入河唐祚绝。\n先朝白昼狐亦鸣，正气消尽邪气生。\n殿门断碑仆未起，中原戎马来纵横。\n生蛟入手不敢玩，往事凄凉重三叹。\n兰亭瘗鹤徒尔为，好刻此书裨庙算。",
        "dynasty": "宋",
        "collection_info": null
    },
    {
        "title": "题薛教授靖轩",
        "author": "丰有俊",
        "content": "小船行行过靖轩，衾紬帷楮兴悠然。\n如何打迭江湖志，甘守陈编隠几眠。",
        "dynasty": "宋",
        "collection_info": null
    },
    {
        "title": "教授两为玉蘂花赋长韵富赡清新老病无以奉酬辄用杨史君韵为谢",
        "author": "林迪",
        "content": "广行行实称才华，如节鸾和驭宝车。\n曾燕琼林天一幄，却吟玉蘂市三家。\n大篇追补唐诗阙，盛事常流鲁頖夸。\n别有冰姿延客住，白池剩种白莲花。",
        "dynasty": "宋",
        "collection_info": null
    },
    {
        "title": "次韵廷秀待制玉蘂",
        "author": "林迪",
        "content": "姑射山前雪照人，长安水畔态尤真。\n步摇翘玉中心整，璎珞涂金四面匀。\n常笑荼䕷藏浪蕊，独陪芍药殿余春。\n自从唐代来天女，直到平园见后陈。",
        "dynasty": "宋",
        "collection_info": null
    },
    {
        "title": "去夏孙从之示玉蘂佳篇时过未敢赓和今年此花盛开辄次严韵并以新刻辩证为献",
        "author": "林迪",
        "content": "食菜曾饕三百囷，种花重看一番新。\n洞仙旧赏轮无迹，工部高吟笔有神。\n迭雪雅宜歌白雪，送春仍欲买青春。\n向来僞帖今冰释，从此嘉名徧广轮。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "林迪",
        "content": "暇日来游九锁山，登龙踞虎恣跻攀。\n方瞳皓豁小天下，仙隠清越非人间。\n秘籍琼科辉映簇，白云朱鹤镇长闲。\n洞中丹竈开还未，愿觅刀圭驻瘠颜。",
        "dynasty": "宋",
        "collection_info": null
    },
    {
        "title": "方壶别墅",
        "author": "汪楚材",
        "content": "面面轩窗好，溪山不待招。\n清风修竹径，细雨绿荷桥。\n地僻人烟少，天恢景象饶。\n襟怀无一事，终老乐箪瓢。",
        "dynasty": "宋",
        "collection_info": null
    },
    {
        "title": "赠胡彦忠",
        "author": "吴丰",
        "content": "古羊人物舜风余，子姓传来祇旧庐。\n为爱一门能守义，相承五世不分居。",
        "dynasty": "宋",
        "collection_info": null
    },
    {
        "title": "南溪暮春",
        "author": "戴蒙",
        "content": "家住南溪欲尽头，茂林修竹几清幽。\n菰蒲涨绿蛙专夜，树叶吹寒麦半秋。\n修褉从教非节物，舞雩元自有风流。\n明朝酒醒春犹在，更向长潭上小舟。",
        "dynasty": "宋",
        "collection_info": null
    },
    {
        "title": "极目亭",
        "author": "徐次铎",
        "content": "几点归舟破暮烟，数行雁字落霞边。\n世间安得王摩诘，为写琴川作辋川。",
        "dynasty": "宋",
        "collection_info": null
    },
    {
        "title": "重建东堂",
        "author": "程九万",
        "content": "宦游偶落云水乡，耻以贪墨为吏商。\n三年寄傲南窗月，一瓣为炷东堂香。\n翛然清风揖佳客，好古博雅真扬扬。\n旧题湔祓古寺壁，浊酒呼索邻家墙。\n淋浪醉墨鸾凤舞，警语峭厉凌冰霜。\n大碑小碑共检校，次第安置堂中央。\n朅来絃歌有余暇，逸兴剩欲希韩湘。",
        "dynasty": "宋",
        "collection_info": null
    },
    {
        "title": "松桂亭",
        "author": "程九万",
        "content": "松桂移栽满，园亭改筑新。\n诗书千古事，松桂四时心。\n萧瑟风成韵，扶疎月满阴。\n一琴聊自託，山水是知音。",
        "dynasty": "宋",
        "collection_info": null
    },
    {
        "title": "烟霞坞二首  其一",
        "author": "程九万",
        "content": "山深何限好，客到辄同登。\n泉壑岚光冷，烟林霁色凝。\n韵艰诗益健，杯数量难胜。\n老矣功名稳，何须叹沔渑。",
        "dynasty": "宋",
        "collection_info": null
    },
    {
        "title": "烟霞坞二首  其二",
        "author": "程九万",
        "content": "鬓髮几星星，风霜抑饱经。\n年华轻过鸟，身世俯危亭。\n寒碧还相照，飞湍盍暂停。\n平生爱山眼，分外为渠清。",
        "dynasty": "宋",
        "collection_info": null
    },
    {
        "title": "证道寺",
        "author": "程九万",
        "content": "二载尘劳薄宦身，双峰几忆旧家邻。\n甫能再上阳城考，更有一年孤负春。",
        "dynasty": "宋",
        "collection_info": null
    },
    {
        "title": "铜山",
        "author": "程九万",
        "content": "飞鸟投林去復还，临风恒忆旧家山。\n平生杖履经行处，杳在云烟髣髴间。",
        "dynasty": "宋",
        "collection_info": null
    },
    {
        "title": "石颐寺",
        "author": "程九万",
        "content": "闻法师来杖锡东，于菟蹭蹬奋雷风。\n当时地裂泉随动，一酌清甘万虑空。",
        "dynasty": "宋",
        "collection_info": null
    },
    {
        "title": "翠峰寺和毛泽堂韵",
        "author": "程九万",
        "content": "岩石玲珑翠竹斜，木犀依约又残花。\n长官媿我无才思，却忆东堂旧作家。",
        "dynasty": "宋",
        "collection_info": null
    },
    {
        "title": "岘石寺",
        "author": "程九万",
        "content": "苍岩绝顶俯晴川，佳处潜开小洞天。\n琴几棋台谁是伴，霞栖月啸恍如仙。\n□山□□□多石，□□□□□引泉。\n独取悬崖□□□，□□已自□燕然。",
        "dynasty": "宋",
        "collection_info": null
    },
    {
        "title": "谢李宏斋先生",
        "author": "毛友诚",
        "content": "何以答夫子，力学穷朝曛。\n瞬息纔不学，老与衰相亲。\n誓参舞雩乐，胸中长暮春。",
        "dynasty": "宋",
        "collection_info": null
    },
    {
        "title": "仙人桥石刻",
        "author": "方暹",
        "content": "乡村十里少人家，手掬清泉嚼细茶。\n洞口春深却无酒，故人相赠以桃花。",
        "dynasty": "宋",
        "collection_info": null
    },
    {
        "title": "里中张氏母出与邑宰母宴饯以诗",
        "author": "方輗",
        "content": "张氏母袁称寿星，生绍兴庚申今有百五龄。\n子孙耕稼食可饱，女妇纺织衣称情。\n白髮既脱生黑髮，耳目聪明长步行。\n五朝皇帝恩广大，一老平时身太平。\n乡里皆庆喜，县官问姓名。\n阖门漏屋下，上诣县官厅。\n太夫人之面可识，太夫人之堂可升。\n即前再拜问起居，谢官下念田里氓。\n尊高年以长其长，凡为人子沸欢声。",
        "dynasty": "宋",
        "collection_info": null
    },
    {
        "title": "道岩",
        "author": "方輗",
        "content": "太极岩图出道州，兹岩名道实相犹。\n元公图说兹岩具，好向岩中仔细求。",
        "dynasty": "宋",
        "collection_info": null
    },
    {
        "title": "省墓",
        "author": "黄瑄",
        "content": "长因风木起悲酸，省墓归来痛忍言。\n虽得青衫联子贵，深惭白髮负亲恩。\n璜溪犹有家居旧，萧寺寻来手泽存。\n墨迹依然逾二纪，摩挲尘壁黯销魂。",
        "dynasty": "宋",
        "collection_info": null
    },
    {
        "title": "句",
        "author": "黄治",
        "content": "威稄赤壁千寻峻，德量黄陂万顷宽。",
        "dynasty": "宋",
        "collection_info": null
    },
    {
        "title": "过黄杨奥孝子董公墓",
        "author": "叶澄",
        "content": "我陟黄杨奥，我怀董孝君。\n怀君君不见，冢草裹晴云。",
        "dynasty": "宋",
        "collection_info": null
    },
    {
        "title": "阳华岩",
        "author": "桂如虎",
        "content": "天作高山势已空，地开岩窦巧玲珑。\n卷成璆屋垂琼佩，擘破苍崖潄玉虹。\n云气拥时来座上，尘埃飞不到亭中。\n品题自有元郎句，我辈聊书一笑同。",
        "dynasty": "宋",
        "collection_info": null
    },
    {
        "title": "蓝溪次曾状元韵",
        "author": "林伯春",
        "content": "羊肠路入最高峰，倦倚东风点瘦筇。\n芳草有情春意远，青山依旧暮云重。\n新来梵阁添奇观，前度诗人带老容。\n寄我此身天地裏，梦回林杪一声钟。",
        "dynasty": "宋",
        "collection_info": null
    },
    {
        "title": "丹崖",
        "author": "郑瀛",
        "content": "丹崖之山丹气浮，葛洪老仙居上头。\n丹成一去几千载，至今猿鹤生清愁。\n丹井有泉石有拇，流芳直与天地久。\n我来问山山不知，坐费山僧一杯酒。",
        "dynasty": "宋",
        "collection_info": null
    },
    {
        "title": "南野暮镕",
        "author": "郑瀛",
        "content": "村南野老亦多伎，两鬓髼松状如鬼。\n嬴颠秦蹶了不闻，一心只向红炉裏。\n风鞴在手金在镕，等閒变化天无工。\n日暮欢呼走妻子，买鱼沽酒歌春风。",
        "dynasty": "宋",
        "collection_info": null
    },
    {
        "title": "伏虎崖",
        "author": "郑瀛",
        "content": "西崖有虎凭其威，凛然百兽不敢窥。\n众山压倒势莫敌，磅礴万古谁能驱。\n乡人好利不知计，翦毛伐骨何太厉。\n安知此虎不汝欺，长作吾家一屏蔽。",
        "dynasty": "宋",
        "collection_info": null
    },
    {
        "title": "葛井涵秋",
        "author": "郑瀛",
        "content": "吾乡葛氏真好奇，凿开石井山之湄。\n寒波清冽不受暑，主人爱取沁诗脾。\n百年兴废事非昔，莓苔剥落土花碧。\n我来拂拭已忘言，落叶西风秋析析。",
        "dynasty": "宋",
        "collection_info": null
    },
    {
        "title": "官塘竞渡",
        "author": "郑瀛",
        "content": "长江百里浓于醅，天风吹作云涛堆。\n吾乡好事重佳节，龙舟两两争喧豗。\n今人不识灵均意，祇作龙舟多竞渡。\n汨罗旧事付苍烟，空有遗歌写哀些。",
        "dynasty": "宋",
        "collection_info": null
    },
    {
        "title": "四泽晓罾",
        "author": "郑瀛",
        "content": "泽水迴环六七里，中流拥出一廛市。\n桃花吹浪鳜鱼肥，红蓼翻风蟹螯美。\n渔郎业渔相忌猜，欲晓未晓江上来。\n举罾交错不知倦，欵乃又入云涛堆。",
        "dynasty": "宋",
        "collection_info": null
    },
    {
        "title": "溪上赏芙蓉",
        "author": "曹绛",
        "content": "娇红腻绿暖生春，步绕清溪锦帐新。\n花意不须羞白髮，五朝得见太平人。",
        "dynasty": "宋",
        "collection_info": null
    },
    {
        "title": "题锦浪亭",
        "author": "曹叔远",
        "content": "泸江东山山更奇，骑鲸飞仙归未归。\n桃花千树烂春昼，莫作韩子荒唐讥。",
        "dynasty": "宋",
        "collection_info": null
    },
    {
        "title": "通玄洞",
        "author": "曹叔远",
        "content": "遨游倦听水声潺，却爱灵岩引憇间。\n树拥倒晖穿嶂曲，风牵斜雨洒藤弯。\n半袈裟裏须弥现，隙滹阿中法界宽。\n为纳千僧浑不见，欲于此地扣禅关。",
        "dynasty": "宋",
        "collection_info": null
    },
    {
        "title": "刘伶巷",
        "author": "陈炜",
        "content": "有酒宜成颂，知君耻独醒。\n回车经巷口，荷锸信丘冥。\n死岂人埋得，言犹妇可听。\n闭关当日饮，想象只忘形。",
        "dynasty": "宋",
        "collection_info": null
    },
    {
        "title": "句  其一",
        "author": "陈与行",
        "content": "椒兰平酒酌，簠簋散香箕。",
        "dynasty": "宋",
        "collection_info": null
    },
    {
        "title": "句  其二",
        "author": "陈与行",
        "content": "霜间开紫蒂，露下发金英。",
        "dynasty": "宋",
        "collection_info": null
    },
    {
        "title": "题飞雪亭",
        "author": "曾焕",
        "content": "玉虬垂处雪花翻，四序雷声六月寒。\n凭槛未穷千丈势，请君岩下举头看。",
        "dynasty": "宋",
        "collection_info": null
    },
    {
        "title": "浯溪磨崖",
        "author": "曾焕",
        "content": "元颂颜书山谷诗，还镌我宋中兴碑。\n慇懃三读重回首，万□□□江渺瀰。",
        "dynasty": "宋",
        "collection_info": null
    },
    {
        "title": "春膏纸",
        "author": "陈槱",
        "content": "膏润滋松雨，孤高表竹君。\n夜碪寒捣玉，春几莹铺云。\n越地虽呈瑞，吴天乃策勋。\n莫言名晚出，端可大斯文。",
        "dynasty": "宋",
        "collection_info": null
    },
    {
        "title": "题澹山岩",
        "author": "董与几",
        "content": "厥初谁剖混沌殻，光明仅透天一握。\n龙门凿断工有余，劖划巉岩开洒落。\n我来沆砀千崖高，溜雨万丈声萧骚。\n岩上风烟岩下水，晚寻丹竈夜渔舠。",
        "dynasty": "宋",
        "collection_info": null
    },
    {
        "title": "偶题",
        "author": "张伯威",
        "content": "壶中别景绝尘埃，不是山灵閟不开。\n午夜月华冬夜雪，为无人向此时来。",
        "dynasty": "宋",
        "collection_info": null
    },
    {
        "title": "句  其一",
        "author": "薛舜俞",
        "content": "丘壑胸中事。",
        "dynasty": "宋",
        "collection_info": null
    },
    {
        "title": "句  其二",
        "author": "薛舜俞",
        "content": "旧邑浮航外。",
        "dynasty": "宋",
        "collection_info": null
    },
    {
        "title": "句  其三",
        "author": "薛舜俞",
        "content": "轩窗眼界开。",
        "dynasty": "宋",
        "collection_info": null
    },
    {
        "title": "嘲韩侂胄",
        "author": "庆元士人",
        "content": "一在庐陵一豫章，文忠文穆两相望。\n大家飞上梧桐树，自有旁人说短长。",
        "dynasty": "宋",
        "collection_info": null
    },
    {
        "title": "白马湖",
        "author": "李𡌴",
        "content": "白马湖光绿染衣，兰舟溶漾綵鸳飞。\n闲愁不到秋风后，听唱蛮歌月下归。",
        "dynasty": "宋",
        "collection_info": null
    },
    {
        "title": "竹斋题事",
        "author": "李𡌴",
        "content": "低斋结空野，小竹移孤林。\n斋闲竹浄好，日媚幽人心。\n南方夏厌暑，独此留残阴。\n戞雨挫促梦，穿风搜凉襟。\n长茵展丽藓，乱歌奏欢禽。\n侍奴裹村服，语客抛尘簪。\n志高成利犇，思爽生诗淫。\n值圣喜盈卷，感古悲入琴。\n山迎稳履远，月劝澄杯深。\n荣名虽未染，幸亦非烟沉。",
        "dynasty": "宋",
        "collection_info": null
    },
    {
        "title": "四恩岩",
        "author": "李𡌴",
        "content": "疲筇扪石上，大野俯栏窥。\n洞穴通诸顶，泉流接两池。",
        "dynasty": "宋",
        "collection_info": null
    },
    {
        "title": "离巫山晚泊棹石滩下",
        "author": "李𡌴",
        "content": "黄昏风雨阻江滨，翠绾羣峯莫色匀。\n一夜子规啼到晓，孤舟愁杀未归人。",
        "dynasty": "宋",
        "collection_info": null
    },
    {
        "title": "上巳从史巫山𥘬饮江皋",
        "author": "李𡌴",
        "content": "风沙一夜卷冥冥，晓色曈曚上翠屏。\n薄宦驱人成老大，佳时得酒慰飘零。\n红余晚树迷幽谷，绿涨晴波失远汀。\n却是崇山兼峻岭，看来浑不减兰亭。",
        "dynasty": "宋",
        "collection_info": null
    },
    {
        "title": "句",
        "author": "李𡌴",
        "content": "日射红鸾扇，风清白兽樽。",
        "dynasty": "宋",
        "collection_info": null
    },
    {
        "title": "题龙吟寺",
        "author": "叶秀发",
        "content": "晓色明征辔，疎钟忽断林。\n谭经惊虎伏，说法引龙吟。\n竹影残镫暗，苔痕落叶深。\n客怀无处适，欹枕听霜砧。",
        "dynasty": "宋",
        "collection_info": null
    },
    {
        "title": "广福寺",
        "author": "叶秀发",
        "content": "细问黄山事，荒唐半不传。\n诸峰几林壑，十日九云烟。\n笙断空中籁，丹留涧底泉。\n相招媿猿鹤，何日谢尘缘。",
        "dynasty": "宋",
        "collection_info": null
    },
    {
        "title": "登古城山观",
        "author": "叶秀发",
        "content": "飞观干霄出，疎松隔坞闻。\n水声高下涧，山色去来云。\n露舄行秋杪，天花落叶分。\n小窗吟不就，清杀病休文。",
        "dynasty": "宋",
        "collection_info": null
    },
    {
        "title": "黄山喜晴即事",
        "author": "叶秀发",
        "content": "一春鸠妇不停鸣，远岫云归喜得晴。\n水拍秧田钗股细，风吹麦陇浪纹轻。\n天应怜我倦行役，山亦多情互送迎。\n三十六峰如好客，相逢便觉眼增明。",
        "dynasty": "宋",
        "collection_info": null
    },
    {
        "title": "兴国寺",
        "author": "叶秀发",
        "content": "虽无酒令与诗筹，喜约新盟访旧游。\n寒露正催黄菊晚，断云不锁碧山秋。\n机于空处鸥方下，节到寒时蝶也愁。\n聚散抟沙多少恨，一诗三嘆寄汤休。",
        "dynasty": "宋",
        "collection_info": null
    },
    {
        "title": "翠微寺",
        "author": "叶秀发",
        "content": "茫茫宇宙几分离，晚识真人历数归。\n五闰都无半抔土，清风千古一麻衣。",
        "dynasty": "宋",
        "collection_info": null
    },
    {
        "title": "游涪溪",
        "author": "宋之源",
        "content": "不因党论到元符，安得溪山着一儒。\n时有诎伸须直道，天开灵杰岂归愚。\n泉疏阴涧诗余派，手拓苍崖节转孤。\n自送江西仙袂远，神游应过此间无。",
        "dynasty": "宋",
        "collection_info": null
    },
    {
        "title": "石堂歌",
        "author": "元在庵主人",
        "content": "吾斲石堂无变怪，土缶瓦鼓闲游戏。\n一镢相随万事空，十二时中牢捉繫。\n牢捉繫，不在三閒前后际。\n拍将两手笑呵呵，这箇消息不容易。\n不容易，拈起石头拈不住，放下石头放不去。\n去与住，认取石堂门前路。\n不开窗，不闭户，塞破世界无觅处。\n暖则乘风凉则眠，烟霞云外朝还暮。\n朝还暮，不贪荣，不贪富，不恋妻帑及儿女。\n随缘自在度时光，看着古今都错误。\n皇天后土莫相瞒，翻来覆去能几许。\n前贤后圣说多般，千经万论从头注。\n渠不省，渠不悟，一任从渠失故步。\n我自知，我自顾，富贵浑如草头露。\n人与我，爱与妬，对境不生无喜怒。\n清凉世界乃吾台，是非海裏终不觑。\n不向君王殿上行，不入豪家问尊贵。\n红妆艳粉任安排，夸逞从他斗能会。\n英雄强弱只一般，喽啰巧拙说甚彩。\n少年才子漫风流，绝代佳人臭囊袋。\n一息不来何所寻，万两黄金不容带。\n都是空，必竟败。\n唇锵舌剑递相欺，纵使金印如斗大。\n尽数收拾满仓箱，不知前面能几岁。\n一着错分明，输却无赢落。\n聚散还同浮水沤，顷刻之閒难捉摸。\n不向根基上乘寻，个个急后抱佛脚。\n早悟解，早悟解，不如石堂一大块。\n石堂坏时从他坏，这一大块元自在。\n坚且耐风霜，雪雨摧不碎。\n祁寒隆暑没遮栏，春去秋来任推载。\n四方八面透玲珑，石堂裏面快活睡。\n觉后还将恁么时，撒手便行无布摆。",
        "dynasty": "宋",
        "collection_info": null
    },
    {
        "title": "咏海棠",
        "author": "于倞",
        "content": "和风春满园，草木皆芳熏。\n君看十八叶，肯与凡卉羣。",
        "dynasty": "宋",
        "collection_info": null
    },
    {
        "title": "投杨帅长孺",
        "author": "黄子信",
        "content": "六年两度拜宸旒，换得青衫白上头。\n飞鹊祇因无树绕，穷猿何暇择林投。\n明知着脚当来误，几欲抽身不自由。\n安得有钱了官债，便无三径也归休。",
        "dynasty": "宋",
        "collection_info": null
    },
    {
        "title": "归时作",
        "author": "黄子信",
        "content": "笑倩西风拂旧埃，归时行李似初来。\n也知三载清贫好，博得一家强健回。",
        "dynasty": "宋",
        "collection_info": null
    },
    {
        "title": "句",
        "author": "叶佑之",
        "content": "木叶临风皆好色，稻田流水亦新声。",
        "dynasty": "宋",
        "collection_info": null
    },
    {
        "title": "三里塘掐梅",
        "author": "叶樾",
        "content": "扶疎不耐繁华，意足自然清绝。\n壁间幻出横斜，祇欠纱窗明月。",
        "dynasty": "宋",
        "collection_info": null
    },
    {
        "title": "送太守傅尚书易镇当涂二十韵",
        "author": "徐玑",
        "content": "帝业江淮表，丕承七十年。\n太平南北共，内禅子孙传。\n弓矢深櫜橐，桑麻鬰壠阡。\n江河春混混，雨露夜涓涓。\n治久情多纵，才卑气或偏。\n穹苍宜予弼，渊默正思贤。\n四世忠勋积，三朝节概全。\n威仪新禹服，光彩旧星躔。\n本以文为治，尤知政有权。\n粟红初穰穰，榆散亦翩翩。\n国似传东鲁，名能躐颍川。\n殊恩方锡马，盛美又临轩。\n易镇旌旗远，趋朝剑履便。\n想知环去旆，咸似渴思泉。\n典诰黄麻出，衣冠紫禁联。\n安危看去就，扶掖頼精专。\n江岸梅花小，山城桂影圆。\n歌思惟两地，动化及无边。\n相復中兴旧，书重说命篇。\n元勋列青史，焜耀祖宗前。",
        "dynasty": "宋",
        "collection_info": null
    },
    {
        "title": "上叶侍郎十二韵",
        "author": "徐玑",
        "content": "侍从西湖宅，安闲近水心。\n门开春郭静，桥度野池深。\n山翠连龙起，云楼学虎临。\n芙蓉通远渚，槐柳步回阴。\n盛业归宗匠，斯文并古今。\n典谟存大雅，金石振余音。\n畴昔留藩管，江淮拥带襟。\n雍容平宇宙，潇洒在园林。\n玉富渊难测，仙癯鹤可寻。\n步趋垂杂组，言笑响鸣琴。\n补衮心无替，弹冠迹未沉。\n于今幽兴极，正可辨清吟。",
        "dynasty": "宋",
        "collection_info": null
    },
    {
        "title": "送蔡侍郎镇建宁",
        "author": "徐玑",
        "content": "熙洽壬辰际，刚明十载初。\n祥风开宇宙，粹质产琼琚。\n年齿终童右，文章两汉余。\n体将时格变，名向榜头书。\n多病侵丝鬓，清颜侍玉除。\n温恭扶国是，端直屏姦渠。\n良月春先暖，丰年日自舒。\n潜藩来骑鼎，故里去程徐。\n北虏盟方缔，蛮陬孽已锄。\n愿言归补衮，敷泽徧坤舆。",
        "dynasty": "宋",
        "collection_info": null
    },
    {
        "title": "漳州送王益统制谪归时方收峒寇",
        "author": "徐玑",
        "content": "京口丘都督，江淮第一人。\n竭心安宋代，决策斩苏嚚。\n猛将亲经选，高材近莫伦。\n六钧来有力，一骑去无尘。\n塞静良弓隠，时明枉事伸。\n迁车行地远，归诏及春新。\n恃险猺奴蠢，招亡鼠技贫。\n众情懽杀贼，国本在安民。\n功过今方使，忠诚正可陈。\n能言学李固，兹日愿亡身。",
        "dynasty": "宋",
        "collection_info": null
    },
    {
        "title": "送张尚书出镇建宁",
        "author": "徐玑",
        "content": "焚罢南坡藁，星华接履声。\n艰时曾倚重，钩党頼持平。\n仲甫思全衮，元戎正本兵。\n丰仪麟阁贵，威重犬戎惊。\n圣主忧遐远，朝端择老成。\n迩臣宣惠化，七岭动懽情。\n风俗移刀剑，田闾遂凿耕。\n试茶龙井碧，开砚凤潭清。\n秋日江沙渺，晴天鼓角鸣。\n稻香随使驿，桂影伴仙程。\n美玉非藏韫，黄金笑满籝。\n宽和无白髮，卑逊有高名。\n登用唐三世，枢机汉九卿。\n鼎司虚正席，丹扆待忠诚。",
        "dynasty": "宋",
        "collection_info": null
    },
    {
        "title": "传胡报二十韵",
        "author": "徐玑",
        "content": "胡虏无仁义，兴衰匪百年。\n如何凭气力，久欲靖中边。\n异类依天角，黄头住海𤲬。\n愚堪呼鹿豕，健每学鹰鹯。\n猰狄时方惫，燕云耗颇传。\n姦臣贪拓境，黠计落空拳。\n毡毳分伊水，旌旗湿汴川。\n鶑花春自老，风雨夜相连。\n文物东南盛，舟车蜀广联。\n规模垂翼翼，鼎石頼干干。\n五福祥光近，千龄厚泽绵。\n雨晴均化日，丰穰庆秋田。\n禽兽闻相噬，干戈斗欲缠。\n瓜分争块壤，鼎沸逐埃涓。\n亡北惟堪伺，良图盍自坚。\n藩篱兼谨守，阃外勿轻捐。\n晋赵非殊异，山河本浑全。\n人心方激切，天道有回旋。\n王佐存诸葛，中兴仰孝宣。\n何当渭桥下，拱揖看骈阗。",
        "dynasty": "宋",
        "collection_info": null
    },
    {
        "title": "哭朱严伯",
        "author": "徐玑",
        "content": "修麓长髯客，风仪野老边。\n夕阳乌袖薄，细雨葛巾偏。\n握手相从日，寒云未雪天。\n酽醅篘不尽，鲊醢罄无捐。\n共舸浮江北，联吟就几篇。\n梅花知老矣，流水尚依然。\n倚杖临皋别，东风白髮前。\n官途三载远，世事古人先。\n疋布心曾许，交情后莫传。\n萧萧瓜井暮，瑟瑟故庐烟。\n衰病身如木，怀思泪欲泉。\n磨诗终未稳，空向月婵娟。",
        "dynasty": "宋",
        "collection_info": null
    },
    {
        "title": "述梦寄赵紫芝",
        "author": "徐玑",
        "content": "江水何滔滔，渡江相别离。\n揖子客舍前，对子衣披披。\n问子何所为，旅客未得归。\n执手一悲唤，惊觉妻与儿。\n起坐不得省，清风在帘帷。\n平明出南门，将以语所知。\n过子旧家处，寒花出疎篱。\n萧萧黄叶多，袅袅归步迟。\n子去不早还，何以慰我思。",
        "dynasty": "宋",
        "collection_info": null
    },
    {
        "title": "漳州别王仲言秘书",
        "author": "徐玑",
        "content": "百草各有种，春至不栽培。\n交情重故知，岂论才不才。\n相识十年初，再见天之涯。\n共饮一杯酒，粲若红颜开。\n人生有此乐，知復能几回。\n契阔几已深，矧尔病与衰。\n朔风从何来，吹白枝上梅。\n天寒日欲莫，又乃行色催。\n君去江水西，我归近天台。\n东西道路长，未可心膂摧。\n明朝碧云多，伫思良徘徊。",
        "dynasty": "宋",
        "collection_info": null
    },
    {
        "title": "记述二十韵为赵沂公作",
        "author": "徐玑",
        "content": "日月交辉际，干坤欲整时。\n谋谟无远近，顾盼有安危。\n国倚宗臣重，人惟正统推。\n将军兼问古，中尉不言私。\n美德开初禩，清风起四维。\n山河春蔼蔼，雨露夜垂垂。\n川浩鼋鼍穴，田丰鼠兔窥。\n险辞萋莫已，深网障无遗。\n流谤看金策，纯诚表竹枝。\n丹心元未改，隻影去奚疑。\n能胜归天道，云亡忽事宜。\n蜀关几犬豕，淮岸迩旌旗。\n将相通新好，朝廷说旧规。\n渠奸甘授首，盛代巩丕基。\n褒叙还宗祏，光昭在鼎彝。\n凄凉余谥法，慷慨付诸儿。\n汨水芬芳地，三闾绝好词。\n子兰真已矣，靳尚亦奚为。\n乐事云悲事，新知匪故知。\n续骚何日了，千古泪如丝。",
        "dynasty": "宋",
        "collection_info": null
    },
    {
        "title": "监造御茶有所争执",
        "author": "徐玑",
        "content": "森森壑源山，袅袅壑源溪。\n修修桐树林，下荫茶树低。\n桐风日夜吟，桐雨洒霏霏。\n千丛高下青，一丛千万枝。\n龙在水底吟，凤在山上飞。\n异物呈嘉祥，上奉玉食资。\n腊余春未新，素质藴芳菲。\n千夫{口砉}登壠，叫啸风雷随。\n雪芽细若针，一夕吐清奇。\n天地发宝秘，鬼神不敢知。\n旧制遵御膳，授职各有司。\n分纲制品目，簿尉监视之。\n虽有领督官，焉得专所为。\n初纲七七夸，次纲数弗差。\n一以荐郊庙，二以瀹宾夷。\n天子且谦受，他人奚可希。\n柰何贪渎者，凭陵肆姦欺。\n品尝珍妙余，倍称求其私。\n初非狐鼠媚，忽变狼虎威。\n巧计百不行，叱怒面欲绯。\n再拜长官前，兹事非所宜。\n性命若蝼蚁，蠢动识尊卑。\n朝廷设百官，责任无细微。\n所守傥在是，恪谨焉可违。\n君一臣取二，千古明戒垂。\n以此得重劾，刀锯弗敢辞。\n移官责南浦，奉命去若驰。\n回首凤凰翼，雨露生光辉。",
        "dynasty": "宋",
        "collection_info": null
    },
    {
        "title": "奉和翁千四知县千十四隠居山中作",
        "author": "徐玑",
        "content": "翁侯两兄弟，志尚等高独。\n闲心没江鸥，逸兴狎山鹿。\n难兄早登第，高风动乔木。\n湘南花满汀，百里正膏沐。\n归作山水游，词源倾百斛。\n令弟小谢徒，深沉鬰林麓。\n优游千卷书，平生几竿竹。\n能琴絃不理，少饮巾未漉。\n兄倡復弟酬，音调谐击筑。\n昼卧小窗南，烦暑在荷屋。\n凉风从何来，池花动轻䔩。\n顾□传新章，爽气涤炎伏。\n如临古涧旁，泓澄碧环復。\n如倚青林下，松风对心读。\n善诗如善韵，警响间圆熟。\n但令契人心，勿令骇人目。\n我爱二君子，芳馨袭兰菊。\n迎秋月色新，佳香满晴宿。\n安得扁舟去，□□荫溪谷。\n论诗暮继朝，吟思俱毣毣。",
        "dynasty": "宋",
        "collection_info": null
    },
    {
        "title": "登三层楼与王仲言联句",
        "author": "徐玑",
        "content": "南州冬日佳，风和霜气收。\n出门访良友，散策寻清游。\n负郭有野趣，荒草带寒流。\n信步任所止，款扉得深幽。\n初若隠者居，忽上云中楼。\n揽以三层颠，恍与万象浮。\n绿野宽作围，青山远相蟉。\n凌然欲轻举，久乃思冥搜。\n团团荔枝林，往往丛叶稠。\n时于阴木间，略见碧瓦沟。\n苍然晚烟集，红者枫树头。\n竚立思转赊，顾盼目不周。\n何意城中身，而对海上州。\n要须千幅尽，未可一语酬。\n时已梅萼春，景迈浙水秋。\n远地得心赏，良会非宿筹。\n黄柑况可餐，绿酒方出篘。\n十年真契阔，再见方绸缪。\n矧兹天一方，无异水上沤。\n把盏不知暮，论文殊未休。\n俄惊庭叶落，始觉昏鸦投。\n独怜下弦月，未挂初旬鈎。\n绝景尚可揖，归途谅匪修。\n何当鴈荡间，相与老一丘。",
        "dynasty": "宋",
        "collection_info": null
    },
    {
        "title": "水仙花篇",
        "author": "徐玑",
        "content": "成阵风作车，宓妃波为茵。\n良夕忽会遇，明月寒铺银。\n环佩凌秋空，笙箫亦具陈。\n何以慰寥廓，乐此相知新。\n采珠拾翠羽，言笑生华春。\n赠以金琅玕，捧以白玉人。\n酌醴动芳气，妙与兰茝纫。\n欢娱有聚散，美宝无贱珍。\n至今寒花种，清彻莹心神。\n霜皑众枿藁，孤媚良舒伸。\n杜鹃望帝魂，啼血何嚚嚚。\n妃子眠海棠，荒湎焉足邻。\n姮女手栽桂，光彩相依因。\n故知蓬瀛姿，不染纤点尘。",
        "dynasty": "宋",
        "collection_info": null
    },
    {
        "title": "娄家梅篇",
        "author": "徐玑",
        "content": "娄家屋西梅，梅老枝更清。\n众树吐齐白，密萼含微清。\n下有碧池波，照此鸥鹭翎。\n寒云拂缟衣，遥空淡明星。\n薄言种树时，两世且百龄。\n树亦匪难老，一岁一雕零。\n我嗟人事迁，且爱树伶俜。\n回桓不能去，月来孤影生。\n倚树一长吟，写我寥旷情。",
        "dynasty": "宋",
        "collection_info": null
    },
    {
        "title": "松风楼篇",
        "author": "徐玑",
        "content": "松声欲动风声催，细非笙簧大非雷。\n松间便使无风起，亦有爽气如风来。\n傍松作楼古为务，小着轩楹省斤锯。\n楼低要与绿阴平，勿令高过松梢去。",
        "dynasty": "宋",
        "collection_info": null
    },
    {
        "title": "访梅",
        "author": "徐玑",
        "content": "访梅行近郊，寒气初淅沥。\n欲开未开时，三点两点白。\n清枝何萧疎，幽香况岑寂。\n颇知天姿殊，绝似人有德。\n逢君天一方，欢然旧相识。",
        "dynasty": "宋",
        "collection_info": null
    },
    {
        "title": "题林氏学海楼",
        "author": "徐玑",
        "content": "长江欲趋海，日夜不肯休。\n终然至海后，大小同一流。\n君家学海名，旧有江上楼。\n取义诚在斯，终始志欲侔。\n云门接沧波，碧玉浩远浮。\n一瞬便可得，垂则良易求。\n兹道无小成，勉矣归藏修。",
        "dynasty": "宋",
        "collection_info": null
    },
    {
        "title": "九月初四日分韵得然字",
        "author": "徐玑",
        "content": "去载羁旅身，千里望群贤。\n今夕良燕会，况乃佳节前。\n凉风日已多，岁序日已迁。\n春时种藂菊，秋花满篱边。\n采之不盈把，泛彼清清泉。\n行乐不易得，贫贱焉可捐。\n惟当从尔游，吟哦思陶然。",
        "dynasty": "宋",
        "collection_info": null
    },
    {
        "title": "寄上泉州许参政福州薛端明谪居",
        "author": "徐玑",
        "content": "性懒修书苦，题诗寄海滨。\n闽中今乐地，迁客旧名臣。\n乍嚼槟榔涩，初餐荔颗珍。\n园林春易老，乡岸雨难匀。\n世虑千峯静，时贤一聘新。\n闲居寻钓石，朝晚待归人。",
        "dynasty": "宋",
        "collection_info": null
    },
    {
        "title": "送赵状元赴湖州幕",
        "author": "徐玑",
        "content": "玉陛传胪晓，身居第一功。\n绝班知礼异，专局信儒崇。\n贤俊科名上，邦家事业中。\n规模垂广远，鼎鼐蓄含洪。\n更化方今务，经时志已通。\n莅人惟简直，修己在谦冲。\n日旦清风发，江晴野雾空。\n奉亲游宦喜，初向水晶宫。",
        "dynasty": "宋",
        "collection_info": null
    },
    {
        "title": "送钱省元赴太平州教授",
        "author": "徐玑",
        "content": "王国重熙洽，邦基百世安。\n深源混清浊，直道阐平宽。\n学术知同贵，师儒颇异观。\n修名褎兰省，旧格到蝉冠。\n十载田庐隠，三年客授官。\n括溪方水涨，江左尚春寒。\n论议何时一，行藏此日难。\n宿酲江柳绿，风物强加餐。",
        "dynasty": "宋",
        "collection_info": null
    },
    {
        "title": "初夏游谢公岩",
        "author": "徐玑",
        "content": "又取纱衣换，天晴起细风。\n清阴花落后，长日鸟啼中。\n水国乘舟乐，岩扉有路通。\n州民多到此，犹自忆髯公。",
        "dynasty": "宋",
        "collection_info": null
    },
    {
        "title": "湘中",
        "author": "徐玑",
        "content": "旧说湘中事，身来又可寻。\n庙存虞帝迹，江照楚臣心。\n为客人俱远，题名刻自深。\n春迴洲渚绿，遥望正沉吟。",
        "dynasty": "宋",
        "collection_info": null
    },
    {
        "title": "泊舟呈灵晖",
        "author": "徐玑",
        "content": "泊舟风又起，繫缆野桐林。\n月在楚天碧，春来湘水深。\n官贫思近阙，地远动愁心。\n所喜同舟者，清羸亦好吟。",
        "dynasty": "宋",
        "collection_info": null
    },
    {
        "title": "古郡",
        "author": "徐玑",
        "content": "古郡依蛮楚，身来作冷官。\n老怜兄弟远，贫喜妇儿安。\n分菊乘春雨，移梅待岁寒。\n又传家信至，入夜着灯看。",
        "dynasty": "宋",
        "collection_info": null
    },
    {
        "title": "送徐照先回江西",
        "author": "徐玑",
        "content": "骨体先如鹤，离家岁已周。\n欲知诗思远，曾共楚乡游。\n穷达身将老，分携菊正秋。\n江西看旧友，归计少迟留。",
        "dynasty": "宋",
        "collection_info": null
    },
    {
        "title": "凭高",
        "author": "徐玑",
        "content": "凭高散幽策，绿草满春坡。\n楚野无林木，湘山似水波。\n客怀随地改，诗思出门多。\n尚有溪西寺，斜阳未得过。",
        "dynasty": "宋",
        "collection_info": null
    },
    {
        "title": "喜雨",
        "author": "徐玑",
        "content": "自入春来旱，祈求到夏中。\n数朝人尽恐，今夜雨须通。\n云气昏犹散，雷声隠渐隆。\n池鱼先得活，欢喜与予同。",
        "dynasty": "宋",
        "collection_info": null
    },
    {
        "title": "谢刘明远华亭惠书",
        "author": "徐玑",
        "content": "别远心常记，书归亦到吾。\n离家非失计，有子已为儒。\n海浅编鱼扈，人清养鹤雏。\n礼优宾馆暇，赋咏几欢娱。",
        "dynasty": "宋",
        "collection_info": null
    },
    {
        "title": "不食姑",
        "author": "徐玑",
        "content": "惟诵天童咒，饮泉能不饥。\n只缘多自誉，翻以致人疑。\n赋质全如鹤，谋生却似龟。\n绿华通籍后，会报女仙知。",
        "dynasty": "宋",
        "collection_info": null
    },
    {
        "title": "赠李丹士",
        "author": "徐玑",
        "content": "曾学轻腾术，长怀万里心。\n江湖云似水，巴广石如林。\n好饮身常乐，无言道更深。\n丹砂能愈疾，不用化黄金。",
        "dynasty": "宋",
        "collection_info": null
    },
    {
        "title": "题薛景石瓜庐",
        "author": "徐玑",
        "content": "近舍新为圃，浇锄及晚凉。\n因看瓜蔓吐，识得道心长。\n隔沼嘉蔬洁，侵畦异草香。\n小舟应买在，门外是渔乡。",
        "dynasty": "宋",
        "collection_info": null
    },
    {
        "title": "檄途寄翁灵舒",
        "author": "徐玑",
        "content": "闻道长溪令，相留一馆闲。\n便令全近舍，尚隔几重山。\n为旅春郊外，怀人夜雨间。\n年来疎览镜，怕见减朱颜。",
        "dynasty": "宋",
        "collection_info": null
    },
    {
        "title": "赠芗林后人",
        "author": "徐玑",
        "content": "南北门相对，传来岁月深。\n但添新意趣，不改旧园林。\n花日移朝坐，松风伴夕吟。\n自然忘宦达，非是少知音。",
        "dynasty": "宋",
        "collection_info": null
    },
    {
        "title": "投周益公",
        "author": "徐玑",
        "content": "辞相还家后，清癯带少颜。\n便令凡事足，不似一身闲。\n长日惟开卷，晴天偶看山。\n只应忧国念，到此或相关。",
        "dynasty": "宋",
        "collection_info": null
    },
    {
        "title": "见杨诚斋",
        "author": "徐玑",
        "content": "名高身又贵，自住小村深。\n清得门如水，贫惟带有金。\n养生非药铒，常语尽规箴。\n四海为儒者，相逢问信音。",
        "dynasty": "宋",
        "collection_info": null
    },
    {
        "title": "登横碧轩继赵昌甫作",
        "author": "徐玑",
        "content": "步陟高高寺，徐行不用扶。\n青天晴又雨，山色有还无。\n句向闲中觅，茶因醉后呼。\n所怀论未足，何乃又征途。",
        "dynasty": "宋",
        "collection_info": null
    },
    {
        "title": "题李商叟半村堂",
        "author": "徐玑",
        "content": "住屋半依村，先生气貌尊。\n若非迎好客，长是掩柴门。\n觅句行山影，披蓑钓月痕。\n固贫年八十，惟得令名存。",
        "dynasty": "宋",
        "collection_info": null
    },
    {
        "title": "十日",
        "author": "徐玑",
        "content": "十日清溪路，新春细雨天。\n绿波随棹起，白鸟望舟眠。\n麦秀初如草，云浓半是烟。\n明朝可遵陆，还忆此江边。",
        "dynasty": "宋",
        "collection_info": null
    },
    {
        "title": "岳麓书院",
        "author": "徐玑",
        "content": "屋舍如庠序，读书兼教文。\n来兹望南岳，青似一重云。\n步遶丛山小，城看隔水分。\n欲知巡狩事，野老间能云。",
        "dynasty": "宋",
        "collection_info": null
    },
    {
        "title": "夏日",
        "author": "徐玑",
        "content": "书困当檐立，微风动鬓毛。\n桐阴遮井暗，鶑语出林高。\n执热思时雨，如疲得美醪。\n居然吟思起，独步几周遭。",
        "dynasty": "宋",
        "collection_info": null
    },
    {
        "title": "雨中",
        "author": "徐玑",
        "content": "雨来连几夕，满涨一湖波。\n苦似前时少，毋嫌此日多。\n砌荒蜗出舍，屋漏燕移窠。\n今岁翻成稔，田塍亦产禾。",
        "dynasty": "宋",
        "collection_info": null
    },
    {
        "title": "自觉",
        "author": "徐玑",
        "content": "自觉中年后，惟能半夕眠。\n寒窗微带月，山郡远闻泉。\n行乐人同尚，迟留我未然。\n题书寄朋旧，归日是春边。",
        "dynasty": "宋",
        "collection_info": null
    },
    {
        "title": "别赵汝鬯黄中",
        "author": "徐玑",
        "content": "古道难为友，相期一见中。\n但令心事合，不在语言同。\n秋早湘烟白，舟移岸蓼红。\n别怀如迥野，长与水云通。",
        "dynasty": "宋",
        "collection_info": null
    },
    {
        "title": "次韵刘明远移家  其一",
        "author": "徐玑",
        "content": "隠居须是僻，君向数家村。\n自以闲为乐，何嫌贫尚存。\n碧波连草舍，白日掩柴门。\n挂得一瓢在，风来应恶喧。",
        "dynasty": "宋",
        "collection_info": null
    },
    {
        "title": "次韵刘明远移家  其二",
        "author": "徐玑",
        "content": "恬淡安身易，新家似旧居。\n径凉行落叶，池浄数游鱼。\n诗得唐人句，碑临晋代书。\n半生惟此乐，同辈必无如。",
        "dynasty": "宋",
        "collection_info": null
    },
    {
        "title": "次韵刘明远移家  其三",
        "author": "徐玑",
        "content": "躬耕儒者事，甘苦自能便。\n叩角吟山际，休锄坐竹边。\n长年多涉历，丰岁少忧煎。\n一一旧所好，知君能弃捐。",
        "dynasty": "宋",
        "collection_info": null
    },
    {
        "title": "送单丙文先生归沅州",
        "author": "徐玑",
        "content": "传得临池诀，勤劳敢遽忘。\n锥沙惟是正，舞剑本非狂。\n旧隠寻芳芷，离怀对碧湘。\n寸心长记面，不似隔他乡。",
        "dynasty": "宋",
        "collection_info": null
    },
    {
        "title": "夏夜同灵晖有作奉寄翁赵二友",
        "author": "徐玑",
        "content": "斋居惟少睡，露坐得论文。\n凉夜如清水，明河似白云。\n宿禽翻树觉，幽磬度溪闻。\n欲识他乡思，斯时共忆君。",
        "dynasty": "宋",
        "collection_info": null
    },
    {
        "title": "送翁灵舒游边",
        "author": "徐玑",
        "content": "子向江淮去，应怀计策新。\n但须先审己，然后可图人。\n战野寒犹力，边城草不春。\n曹刘若无竞，闲却卧龙身。",
        "dynasty": "宋",
        "collection_info": null
    },
    {
        "title": "潘德久挽词",
        "author": "徐玑",
        "content": "祇为吟成癖，官闲乐有余。\n病惟亲笔墨，贫亦买琴书。\n别奠临西野，春风入故庐。\n悠悠想精魄，如赋钓台初。",
        "dynasty": "宋",
        "collection_info": null
    },
    {
        "title": "翁通判挽词  其一",
        "author": "徐玑",
        "content": "处己先能俭，为官易得清。\n长卿诗最好，叔度德难名。\n归旐郴江远，新坟秀岭平。\n松楸本相望，惆怅不堪情。",
        "dynasty": "宋",
        "collection_info": null
    },
    {
        "title": "翁通判挽词  其二",
        "author": "徐玑",
        "content": "昔年楼上饮，分韵正秋深。\n冷貌长如在，高风不可寻。\n独遗杨子厚，谁寄惠连音。\n莫向山庐宿，松声似夜吟。",
        "dynasty": "宋",
        "collection_info": null
    },
    {
        "title": "梅夫人挽词",
        "author": "徐玑",
        "content": "执馈供汤药，辛勤四十年。\n谁知飞蝶梦，翻落鼓盆先。\n丹旐秋城外，寒云野寺边。\n送车来阖境，陶侃信能贤。",
        "dynasty": "宋",
        "collection_info": null
    },
    {
        "title": "怀素台",
        "author": "徐玑",
        "content": "不识张颠面，画成钗股艰。\n长存昔年宅，犹塑醉时颜。\n笔与身同葬，池荒墨似斑。\n才清人必重，潇岸野云间。",
        "dynasty": "宋",
        "collection_info": null
    },
    {
        "title": "江亭临眺",
        "author": "徐玑",
        "content": "问得梅花信，寒林动晚声。\n雨来山渐远，潮去水还清。\n寥落寻新句，懽娱解宿酲。\n相携归路滑，灯火近孤城。",
        "dynasty": "宋",
        "collection_info": null
    },
    {
        "title": "春日晚望",
        "author": "徐玑",
        "content": "楼上看春晚，烟分远近村。\n晓晴千树绿，新雨半池浑。\n柳密鶑无影，泥新燕有痕。\n轻寒衫袖薄，杯酌更须温。",
        "dynasty": "宋",
        "collection_info": null
    },
    {
        "title": "同友人乘舟",
        "author": "徐玑",
        "content": "泽国自秋凉，乘舟入渺茫。\n荷披沙渚碧，花乱暑风香。\n山色含疎雨，蝉声带夕阳。\n不知归路杳，相对有篇章。",
        "dynasty": "宋",
        "collection_info": null
    },
    {
        "title": "送徐照还旧山  其一",
        "author": "徐玑",
        "content": "城闉多汩没，宜尔向村居。\n蔬茹餐僧饭，香茶读古书。\n秋潮侵岸满，晓月带星疎。\n相送未相忆，相期同荷锄。",
        "dynasty": "宋",
        "collection_info": null
    },
    {
        "title": "送徐照还旧山  其二",
        "author": "徐玑",
        "content": "役役劳形器，干坤一转蓬。\n暗因凡虑汩，明为此心空。\n小舍依沙渚，扁舟繫荻丛。\n且能渔钓乐，亦似古人风。",
        "dynasty": "宋",
        "collection_info": null
    },
    {
        "title": "送翁巴陵之官",
        "author": "徐玑",
        "content": "好去巴陵县，神仙屡此过。\n但知存惠爱，自足感弦歌。\n官况湘流碧，诗情楚岫多。\n梅花送征棹，万里接阳和。",
        "dynasty": "宋",
        "collection_info": null
    },
    {
        "title": "时鱼",
        "author": "徐玑",
        "content": "风晴霜气合，沙渚夜鸣榔。\n独喜鳞兼细，时看寸有长。\n月斜寒动影，水碧静传香。\n可爱渔翁乐，溪梅次第芳。",
        "dynasty": "宋",
        "collection_info": null
    },
    {
        "title": "初夏",
        "author": "徐玑",
        "content": "一雨临初夏，惊雷昨夜新。\n地晴烟冉冉，堤涨渌鳞鳞。\n兰麝销衣润，珊瑚浄几尘。\n墙阴旧无竹，笋过谢东邻。",
        "dynasty": "宋",
        "collection_info": null
    },
    {
        "title": "送刘明远客和州  其一",
        "author": "徐玑",
        "content": "边郡三年守，知陪后乘安。\n远游登览易，老大别离难。\n红日千峰晓，清霜几树丹。\n江皋一回首，念尔去凌寒。",
        "dynasty": "宋",
        "collection_info": null
    },
    {
        "title": "送刘明远客和州  其二",
        "author": "徐玑",
        "content": "十载知心友，文才尔独兼。\n病谙孤寝乐，贫识茹蔬甜。\n冬暖梅花早，年丰酒价廉。\n不愁无远信，佳句日应添。",
        "dynasty": "宋",
        "collection_info": null
    },
    {
        "title": "年家生张主簿经过相寻率尔赠别",
        "author": "徐玑",
        "content": "上世喜同登，论交建水清。\n故人逢客裏，明日又离情。\n佳阙东南少，卑官远近行。\n秋风分手地，霜叶满江城。",
        "dynasty": "宋",
        "collection_info": null
    },
    {
        "title": "中川别舍弟",
        "author": "徐玑",
        "content": "中川人语别，南国夜何其。\n江迥风来急，山低月落迟。\n缆从前浦远，角在古城吹。\n五亩耕锄地，何当手共治。",
        "dynasty": "宋",
        "collection_info": null
    },
    {
        "title": "冬日书怀",
        "author": "徐玑",
        "content": "闲庭黄叶满，园树尽玲珑。\n寒水终朝碧，霜天向晚红。\n蔬餐如野寺，茅舍近溪翁。\n非是分嚣寂，由来趣不同。",
        "dynasty": "宋",
        "collection_info": null
    },
    {
        "title": "送朱学谕游建上赴陈提举约",
        "author": "徐玑",
        "content": "星郎復持节，垂榻待君来。\n又醉闽溪酒，因沾谢屐苔。\n天寒松子落，腊月茗花开。\n白髮伤离绪，何堪节物催。",
        "dynasty": "宋",
        "collection_info": null
    },
    {
        "title": "一雨",
        "author": "徐玑",
        "content": "一雨郊原绿，高田水过低。\n荷锄烦稚子，馌亩伺良妻。\n老去知谁许，归欤得自犂。\n缓行溪上石，吟咏到鸦栖。",
        "dynasty": "宋",
        "collection_info": null
    },
    {
        "title": "宿寺",
        "author": "徐玑",
        "content": "古木山边寺，深松径底风。\n独吟侵夜半，清坐杂禅中。\n殿静灯光小，经残磬韵空。\n不知清梦远，啼鸟在林东。",
        "dynasty": "宋",
        "collection_info": null
    },
    {
        "title": "亥月",
        "author": "徐玑",
        "content": "亥月霜澄霁，幽窗晚更明。\n文书随意阅，兰菊与心清。\n洗砚须池暖，燃香得火轻。\n妻孥浑笑我，作计亦平平。",
        "dynasty": "宋",
        "collection_info": null
    },
    {
        "title": "孤坐",
        "author": "徐玑",
        "content": "晨起犹孤坐，瓶泉待煮茶。\n寒烟添竹色，疎雪乱梅花。\n独喜忘时事，谁知改岁华。\n多君能过此，人里似山家。",
        "dynasty": "宋",
        "collection_info": null
    },
    {
        "title": "霜",
        "author": "徐玑",
        "content": "诗鬓晓星星，霜天似水清。\n风当窗眼入，冰向砚池生。\n已瘦梅枝影，犹干竹叶声。\n夜来天地洁，惟是月华明。",
        "dynasty": "宋",
        "collection_info": null
    },
    {
        "title": "夏夜怀赵灵秀",
        "author": "徐玑",
        "content": "古郡草为城，怀贤隔此扃。\n水风凉远树，河影动疎星。\n江国晴犹润，烟林暮转青。\n荷锄曾有约，独喜带骚经。",
        "dynasty": "宋",
        "collection_info": null
    },
    {
        "title": "夏日湖上访隠士",
        "author": "徐玑",
        "content": "烦暑何能避，孤舟访隠人。\n水乡菱藕熟，晴野稻苗新。\n为学师前辈，谈空悟宿身。\n镜湖三百顷，不似此湖滨。",
        "dynasty": "宋",
        "collection_info": null
    },
    {
        "title": "又寄",
        "author": "徐玑",
        "content": "庭深自无暑，苔径復萦纡。\n宾客不长到，儿童亦可娱。\n荷花晴带粉，蒲叶晓凝珠。\n与尔城闉隔，兹欢想不殊。",
        "dynasty": "宋",
        "collection_info": null
    },
    {
        "title": "题石门洞",
        "author": "徐玑",
        "content": "瀑水东南冠，庐山未足论。\n飞来长似雨，流处不知源。\n洞裏龙为宅，溪边石作门。\n修行谢康乐，庵有故基存。",
        "dynasty": "宋",
        "collection_info": null
    },
    {
        "title": "腊日同朱学谕登翠麓亭",
        "author": "徐玑",
        "content": "缓行循翠麓，凝睇俯清湾。\n舟楫芦花外，江山夕照间。\n天寒虽日短，岁晚亦身闲。\n高树梅初发，与君相共攀。",
        "dynasty": "宋",
        "collection_info": null
    },
    {
        "title": "山居",
        "author": "徐玑",
        "content": "柳竹藏花坞，茅茨接草池。\n开门惊燕子，汲水得鱼儿。\n地僻春犹静，人闲日自迟。\n山禽啼忽住，飞起又相随。",
        "dynasty": "宋",
        "collection_info": null
    },
    {
        "title": "西兴渡压雨赠同邸李计议",
        "author": "徐玑",
        "content": "客裏遭多难，相逢意已降。\n酒殽同晚店，烟雨隔秋江。\n许国心犹壮，论兵世少双。\n将门寻旧绩，应不记蓬窗。",
        "dynasty": "宋",
        "collection_info": null
    },
    {
        "title": "谢步石鼓山",
        "author": "徐玑",
        "content": "谢公曾步处，石鼓尚依然。\n地狭川多涨，山高浦欲旋。\n不因诗句说，更復有谁传。\n怀望徘徊久，寒郊起暮烟。",
        "dynasty": "宋",
        "collection_info": null
    },
    {
        "title": "黄碧",
        "author": "徐玑",
        "content": "黄碧平沙岸，陂塘柳色春。\n水清知酒美，山瘦识民贫。\n鸡犬田家静，桑麻岁事新。\n相逢行路客，半是永嘉人。",
        "dynasty": "宋",
        "collection_info": null
    },
    {
        "title": "题李氏山亭",
        "author": "徐玑",
        "content": "斗建魁星地，城隅李氏亭。\n竹高随路有，山静隔江青。\n人在云间语，潮生户外汀。\n凭高一长望，疑欲入沧溟。",
        "dynasty": "宋",
        "collection_info": null
    },
    {
        "title": "送华亭薛运干",
        "author": "徐玑",
        "content": "三任来得禄，兹行亦是缘。\n地宜惟有鹤，清职但看船。\n浙水通清海，吴门隔远烟。\n别离春欲半，草色正芊芊。",
        "dynasty": "宋",
        "collection_info": null
    },
    {
        "title": "读徐道晖集",
        "author": "徐玑",
        "content": "悟得玄虚理，能令句律精。\n生前惟瘦苦，身后得名清。\n朋友裒钱葬，先生有笔评。\n林头旧题石，苔藓带云生。",
        "dynasty": "宋",
        "collection_info": null
    },
    {
        "title": "送宋省元教授吉州",
        "author": "徐玑",
        "content": "州名因水得，此地昔曾游。\n自有欧公宅，常多儒者流。\n野花开别岸，春色在行舟。\n勉就诗书教，名高不用求。",
        "dynasty": "宋",
        "collection_info": null
    },
    {
        "title": "浄光山四首 宿觉庵",
        "author": "徐玑",
        "content": "欲问庵中事，无论后与先。\n还因一宿觉，不用再参禅。\n门远青山曲，檐依古木边。\n谁当秋夜静，来看月孤圆。",
        "dynasty": "宋",
        "collection_info": null
    },
    {
        "title": "浄光山四首 绝境亭",
        "author": "徐玑",
        "content": "行向最高处，惟将物色参。\n郡城依薮泽，地势转东南。\n对景身垂老，题诗兴欲酣。\n可能清晓出，四面有晴岚。",
        "dynasty": "宋",
        "collection_info": null
    },
    {
        "title": "浄光山四首 会景轩",
        "author": "徐玑",
        "content": "屋自与山背，西原景最清。\n凉风从下起，新月向前明。\n林静闻僧语，田虚见鹭行。\n此方多积翠，略似镇南城。",
        "dynasty": "宋",
        "collection_info": null
    },
    {
        "title": "浄光山四首 茶山堂",
        "author": "徐玑",
        "content": "山是朝廷赐，名从古昔传。\n为堂居此地，汲水记前贤。\n雨露余根在，荆榛细蔓缘。\n困来求一盏，打坐亦安禅。",
        "dynasty": "宋",
        "collection_info": null
    },
    {
        "title": "鴈山",
        "author": "徐玑",
        "content": "鴈山深又僻，无数石岩奇。\n皆是僧分住，最先谁得知。\n逐时多异景，前辈少题诗。\n南渡名方着，唐人不到兹。",
        "dynasty": "宋",
        "collection_info": null
    },
    {
        "title": "大龙湫",
        "author": "徐玑",
        "content": "瀑水数千尺，何曾贴石流。\n还疑众山坼，故使半空浮。\n雾雨初相乱，波涛忽自由。\n道场从建后，龙去任人游。",
        "dynasty": "宋",
        "collection_info": null
    },
    {
        "title": "灵峰寺洞",
        "author": "徐玑",
        "content": "洞在寺之右，昔存罗汉踪。\n石峯排似笋，山势裂因龙。\n自有泉甘美，无愁路迭重。\n圣灯云照夜，宿客间曾逢。",
        "dynasty": "宋",
        "collection_info": null
    },
    {
        "title": "浄名寺",
        "author": "徐玑",
        "content": "万法先除病，谁能识病多。\n因来浄名寺，认得老维摩。\n海水峯前听，秋山雨后过。\n提刑旧题句，韵调復如何。",
        "dynasty": "宋",
        "collection_info": null
    },
    {
        "title": "赠东庵约老",
        "author": "徐玑",
        "content": "一阁手自建，一庵居在东。\n既然头欲白，不用剃令空。\n门掩春山绿，檐依晓日红。\n玄微知有旨，混在话言中。",
        "dynasty": "宋",
        "collection_info": null
    },
    {
        "title": "西征有寄翁赵徐三友",
        "author": "徐玑",
        "content": "穷冬逆旅身，薄宦此艰辛。\n渡水添愁思，看山忆故人。\n烟生村落晚，雨过竹松新。\n昨夜还乡梦，逢君苦未真。",
        "dynasty": "宋",
        "collection_info": null
    },
    {
        "title": "晨起",
        "author": "徐玑",
        "content": "晨起风吹面，朝晴野雾收。\n高峰多远见，浅水少平流。\n世事非难了，尘劳独未休。\n今年看鬓髮，已变一茎秋。",
        "dynasty": "宋",
        "collection_info": null
    },
    {
        "title": "送赵灵秀赴筠州幕予亦将之湖外",
        "author": "徐玑",
        "content": "郡以竹为名，因知此地清。\n溪来城下绿，山到市边平。\n入幕非无客，能文必有声。\n江湖共游宦，相望若为情。",
        "dynasty": "宋",
        "collection_info": null
    },
    {
        "title": "湘水",
        "author": "徐玑",
        "content": "湘水几千里，平流少激湍。\n数家分市井，列石起峰峦。\n岂是昔曾到，犹疑画上看。\n吟诗身渐老，向此作微官。",
        "dynasty": "宋",
        "collection_info": null
    },
    {
        "title": "题陈待制湖庄",
        "author": "徐玑",
        "content": "园无三亩地，四面水连天。\n行向楼高处，却如身在船。\n野花春渚外，山色海云边。\n一任人来往，兹怀亦浩然。",
        "dynasty": "宋",
        "collection_info": null
    },
    {
        "title": "寄陈西老",
        "author": "徐玑",
        "content": "长日无吟伴，闲庭伫物华。\n竹枝斜带雨，草色浄侵沙。\n风度平生友，邻居几十家。\n前曾乘小醉，访尔一瓯茶。",
        "dynasty": "宋",
        "collection_info": null
    },
    {
        "title": "喜奭上人至",
        "author": "徐玑",
        "content": "住与佛居近，僧閒稍问诗。\n湖山明月夜，风露菊花时。\n达意言常省，微吟步自迟。\n老来朋旧少，爱尔得相随。",
        "dynasty": "宋",
        "collection_info": null
    },
    {
        "title": "题方上人房古梅",
        "author": "徐玑",
        "content": "曾听道公语，先师爱此梅。\n但知传说老，不记若年栽。\n半树枯仍发，疎花晚自开。\n方兄头又白，常喜故人来。",
        "dynasty": "宋",
        "collection_info": null
    },
    {
        "title": "春日游张提举园池",
        "author": "徐玑",
        "content": "西野芳菲路，春风正可寻。\n山城依曲渚，古渡入修林。\n长日多飞絮，游人爱绿阴。\n晚来歌吹起，惟觉画堂深。",
        "dynasty": "宋",
        "collection_info": null
    },
    {
        "title": "送戴文子赴定海主簿",
        "author": "徐玑",
        "content": "江天经雨后，秋意转新高。\n远棹送行客，凉飔生细涛。\n高人初禄仕，判语亦风骚。\n若到海西岸，佛光盈翠袍。",
        "dynasty": "宋",
        "collection_info": null
    },
    {
        "title": "夏日怀友",
        "author": "徐玑",
        "content": "流水阶除静，孤眠得自由。\n月生林欲晓，雨过夜如秋。\n远忆荷花浦，谁吟杜若洲。\n良宵恐无梦，有梦即俱游。",
        "dynasty": "宋",
        "collection_info": null
    },
    {
        "title": "腊日骊山渡逢故人",
        "author": "徐玑",
        "content": "天寒多木叶，愁思满溪滨。\n惆怅往来渡，经行多少人。\n时情犹重腊，岁事每占春。\n与尔他乡旅，谁当怀抱新。",
        "dynasty": "宋",
        "collection_info": null
    },
    {
        "title": "登信州灵山阁跨鹤台",
        "author": "徐玑",
        "content": "清游吾有分，浑似昔曾来。\n野屋凭高住，青山到水回。\n欲看灵岫远，须待晓云开。\n渐渐生愁思，乡心上古台。",
        "dynasty": "宋",
        "collection_info": null
    },
    {
        "title": "书翁卷诗集后",
        "author": "徐玑",
        "content": "五字极难精，知君合有名。\n磨砻双鬓改，收拾一编成。\n泉落秋岩洁，花开野径清。\n渐多来学者，体法似元英。",
        "dynasty": "宋",
        "collection_info": null
    },
    {
        "title": "送瑞州张知录",
        "author": "徐玑",
        "content": "岁暮不惜别，君行是宦游。\n江西多野水，湖上正高秋。\n旧友曾过处，新题必共留。\n官閒可寻访，竹径最深幽。",
        "dynasty": "宋",
        "collection_info": null
    },
    {
        "title": "寄舍弟",
        "author": "徐玑",
        "content": "寄问安仁弟，弦歌又一年。\n流来溪水远，清到县门前。\n故里人情乐，新居物色鲜。\n宦归言话款，正及早梅边。",
        "dynasty": "宋",
        "collection_info": null
    },
    {
        "title": "秋夕怀赵师秀",
        "author": "徐玑",
        "content": "冷落生愁思，衰怀得句稀。\n如何秋夜雨，不念故人归。\n蛩响砌尤静，云疎月尚微。\n惟怜篱下菊，渐渐可相依。",
        "dynasty": "宋",
        "collection_info": null
    },
    {
        "title": "送赵明叔为漳浦宰",
        "author": "徐玑",
        "content": "去年官满处，送子意何如。\n地接泉山近，人依大泽居。\n南中繁赋役，美政辑田庐。\n公退无他事，弹琴更读书。",
        "dynasty": "宋",
        "collection_info": null
    },
    {
        "title": "送岳州蒋节推",
        "author": "徐玑",
        "content": "湘水知几派，到湖相合流。\n烟深云梦晓，风静岳阳秋。\n送子方行役，令予忆旧游。\n文书时正省，赋咏可登楼。",
        "dynasty": "宋",
        "collection_info": null
    },
    {
        "title": "梅坡",
        "author": "徐玑",
        "content": "浅水低坡几树苔，冷光摇动玉尘埃。\n横斜直似安排得，古怪多应折损来。\n洁白要须侵夜看，飘零却是被春催。\n閒来立断清风影，一片飞香落酒杯。",
        "dynasty": "宋",
        "collection_info": null
    },
    {
        "title": "送徐侍郎南迁",
        "author": "徐玑",
        "content": "已见皇家日月安，更教远去不辞艰。\n若人岂谓元城在，有客先知御史还。\n风急满江皆白浪，雨收何处不青山。\n天心正欲扶宗社，为报慈闱得解颜。",
        "dynasty": "宋",
        "collection_info": null
    },
    {
        "title": "渌波亭寄泊晨起有感",
        "author": "徐玑",
        "content": "尘埃几泯寸心清，晨起孤吟在水亭。\n晴景淡红烟景白，近山浓绿远山青。\n初因薄宦成羁旅，忽伴轻鸥落渚汀。\n安得数年居此地，待须长日补骚经。",
        "dynasty": "宋",
        "collection_info": null
    },
    {
        "title": "秋日登玉峰",
        "author": "徐玑",
        "content": "玉琢孤峰压富沙，人行峰顶步云霞。\n溪流缓去几回曲，树色幽分无数家。\n翠拂寒烟平似水，红飘霜叶远如花。\n明朝重向城中望，对此孤峰应不差。",
        "dynasty": "宋",
        "collection_info": null
    },
    {
        "title": "壬戌二月",
        "author": "徐玑",
        "content": "山城二月景如何，行处时时听踏歌。\n淡色似黄杨叶小，浓香如蜜菜花多。\n春容每到晴时改，天气偏从雨后和。\n好向溪头寻钓侣，小溪连夕涨清波。",
        "dynasty": "宋",
        "collection_info": null
    },
    {
        "title": "题东山道院",
        "author": "徐玑",
        "content": "古院嵚𡼭石作层，绿苔芳草近郊垧。\n溪流偶到门前合，山色偏来竹裏青。\n静与黄蜂通户牖，閒将白鸟共沙汀。\n道人亦有能琴者，一曲清徽最可听。",
        "dynasty": "宋",
        "collection_info": null
    },
    {
        "title": "六月归途",
        "author": "徐玑",
        "content": "星明残照数峰晴，夜静惟闻水有声。\n六月行人须早起，一天凉露湿衣轻。\n宦情每向途中薄，诗句多于马上成。\n故里诸公应念我，稻花香裏计归程。",
        "dynasty": "宋",
        "collection_info": null
    },
    {
        "title": "访湖友",
        "author": "徐玑",
        "content": "城中日日望南湖，乞得閒来访隠居。\n渐有秋霖篱菊长，纔无暑气渚莲疎。\n壁间古画多贤像，案上尘编半佛书。\n未见主人逢稚子，不通姓字独踟躇。",
        "dynasty": "宋",
        "collection_info": null
    },
    {
        "title": "中秋集鲍楼作",
        "author": "徐玑",
        "content": "秋在湖楼正可过，扁舟窈窕逐菱歌。\n淡云遮月连天白，远水生凉入夜多。\n已是高人难会聚，矧逢佳节共吟哦。\n明朝此集喧城市，应说风流似永和。",
        "dynasty": "宋",
        "collection_info": null
    },
    {
        "title": "登滕王阁",
        "author": "徐玑",
        "content": "重重楼阁倚江干，岸草汀烟远近间。\n春水生时都是水，西山青外别无山。\n云归长若真人在，风过犹疑帝子还。\n自古舟船城下泊，几人来此望乡关。",
        "dynasty": "宋",
        "collection_info": null
    },
    {
        "title": "赠赵师秀",
        "author": "徐玑",
        "content": "游宦归来隔几春，清羸还是旧时身。\n养成心性方能静，化得妻儿不说贫。\n竹长新阴深似洞，梅添怪相老于人。\n亦知曾见高人了，近作文章气力匀。",
        "dynasty": "宋",
        "collection_info": null
    },
    {
        "title": "赠徐照",
        "author": "徐玑",
        "content": "近参圆觉境如何，月冷高空影在波。\n身健却缘餐饭少，诗清都为饮茶多。\n城居亦似山中静，夜梦俱无世虑魔。\n昨日曾知到门外，因随鹤步踏青莎。",
        "dynasty": "宋",
        "collection_info": null
    },
    {
        "title": "新春书事",
        "author": "徐玑",
        "content": "出门閒步草萋萋，桑柘阴中亦有蹊。\n几树晴烟鶑啭早，一塘春水燕飞低。\n空如陶亮官为令，难学严陵住近溪。\n圣世幸时沾薄禄，不能辛苦又攀跻。",
        "dynasty": "宋",
        "collection_info": null
    },
    {
        "title": "题养拙轩",
        "author": "徐玑",
        "content": "混沌分来便至今，纷纷巧事日成林。\n月明未免虾蟆食，秋至依然蟋蟀吟。\n自叹一身全是幻，谁能万事不容心。\n到君斋舍清如水，应使凡机尽弗侵。",
        "dynasty": "宋",
        "collection_info": null
    },
    {
        "title": "泊马公岭",
        "author": "徐玑",
        "content": "维舟拂晓步平沙，晚泊云根第一家。\n新取菜蔬沾野露，旋编篱落带山花。\n门前相对青峰小，屋后流来白水斜。\n可爱山翁无一事，藤墙西畔看蜂衙。",
        "dynasty": "宋",
        "collection_info": null
    },
    {
        "title": "酒",
        "author": "徐玑",
        "content": "才倾一盏碧澄澄，自是山妻手法成。\n不遣水多防味薄，要令曲少得香清。\n凉从荷叶风边起，暖向梅花月裏生。\n世味总无如此味，深知此味即渊明。",
        "dynasty": "宋",
        "collection_info": null
    },
    {
        "title": "梅  其一",
        "author": "徐玑",
        "content": "疎芳点点是春冰，应笑浮华去不停。\n石畔长来枝易老，竹间瘦得萼全青。\n孤高自爱香无色，寂寞浑教影问形。\n莫遣丰□种宫苑，野桥流水最清泠。",
        "dynasty": "宋",
        "collection_info": null
    },
    {
        "title": "梅  其二",
        "author": "徐玑",
        "content": "是谁曾种白玻璃，夐绝寒荒一点奇。\n不厌壠头千百树，最怜窗下两三枝。\n幽深真似离骚句，枯健犹如贾岛诗。\n吟到月斜浑未已，萧萧鬓影有风吹。",
        "dynasty": "宋",
        "collection_info": null
    },
    {
        "title": "翁知县归自湖湘",
        "author": "徐玑",
        "content": "渺渺秋江带碧鸦，君来应是弔湘涯。\n怀人也似居无竹，忧世长如饭有砂。\n一袖清风诗思远，满汀芳草夕阳赊。\n还归殊未□颜瘦，已种湖边遶处花。",
        "dynasty": "宋",
        "collection_info": null
    },
    {
        "title": "奉酬翁松庐见寄",
        "author": "徐玑",
        "content": "客路归时雨似烟，归来还近菊花天。\n寸心不到青云上，一事难成白髮前。\n风外松声如昨夕，竹间梅蘂接新年。\n閒来得句频相送，自有高人住屋边。",
        "dynasty": "宋",
        "collection_info": null
    },
    {
        "title": "送刘和州",
        "author": "徐玑",
        "content": "扬旌遥指历阳城，霜淡晴天鼓角明。\n步骑打围秋草绿，舳舻传唱晓江平。\n岸分南北人烟近，地控东南羽檄清。\n牧守只今非易予，九重渊默待盈成。",
        "dynasty": "宋",
        "collection_info": null
    },
    {
        "title": "过九岭",
        "author": "徐玑",
        "content": "断崖横路水潺潺，行到山根又上山。\n眼看别峰云雾起，不知身也在云间。",
        "dynasty": "宋",
        "collection_info": null
    },
    {
        "title": "题陈西老画蜀山图",
        "author": "徐玑",
        "content": "壁立青山带峡溪，閒云尽日自高低。\n知他春树深多少，应有清猿在裏啼。",
        "dynasty": "宋",
        "collection_info": null
    },
    {
        "title": "夜凉",
        "author": "徐玑",
        "content": "夜凉扶杖出山斋，身似孤云倚石崖。\n吟就不知山月晓，清风满面落松钗。",
        "dynasty": "宋",
        "collection_info": null
    },
    {
        "title": "春雨  其一",
        "author": "徐玑",
        "content": "断桥横落浅沙边，沙岸疎梅卧晓烟。\n新雨涨溪三尺水，渔翁来觅渡船钱。",
        "dynasty": "宋",
        "collection_info": null
    },
    {
        "title": "春雨  其二",
        "author": "徐玑",
        "content": "柳着轻黄欲染衣，汀沙漠漠草菲菲。\n晓风吹断寒烟碧，无数鸳鸯溪上飞。",
        "dynasty": "宋",
        "collection_info": null
    },
    {
        "title": "夏日閒坐",
        "author": "徐玑",
        "content": "无数山蝉噪夕阳，高峰影裏坐阴凉。\n石边偶看清泉滴，风过微闻松叶香。",
        "dynasty": "宋",
        "collection_info": null
    },
    {
        "title": "丹青阁",
        "author": "徐玑",
        "content": "翠霭空霏忽有无，笔端谁着此工夫。\n溪山本被人图画，却道溪山是画图。",
        "dynasty": "宋",
        "collection_info": null
    },
    {
        "title": "移官南浦作",
        "author": "徐玑",
        "content": "簿领初为建水栖，移官南浦又沈迷。\n溪山转处人烟隔，惟有黄鹂一样啼。",
        "dynasty": "宋",
        "collection_info": null
    },
    {
        "title": "秋行二首  其一",
        "author": "徐玑",
        "content": "戛戛秋蝉响似筝，听蝉閒傍柳边行。\n小溪清水平如镜，一叶飞来细浪生。",
        "dynasty": "宋",
        "collection_info": null
    },
    {
        "title": "秋行二首  其二",
        "author": "徐玑",
        "content": "红叶枯梨一两株，翛然秋思满山居。\n诗怀自叹多尘土，不似秋来木叶疎。",
        "dynasty": "宋",
        "collection_info": null
    },
    {
        "title": "建剑道中",
        "author": "徐玑",
        "content": "云麓烟峦知几层，一湾溪转一湾清。\n行人只在清湾裏，尽日松声杂水声。",
        "dynasty": "宋",
        "collection_info": null
    },
    {
        "title": "舟过水口作",
        "author": "徐玑",
        "content": "舟行遥指福城关，天宇开时地势宽。\n二百里溪平似掌，一帆风色到怀安。",
        "dynasty": "宋",
        "collection_info": null
    },
    {
        "title": "新凉",
        "author": "徐玑",
        "content": "水满田畴稻叶齐，日光穿树晓烟低。\n黄鶑也爱新凉好，飞过青山影裏啼。",
        "dynasty": "宋",
        "collection_info": null
    },
    {
        "title": "新春喜雨",
        "author": "徐玑",
        "content": "农家不厌一冬晴，岁事春来渐有形。\n昨夜新雷催好雨，蔬畦麦壠最先青。",
        "dynasty": "宋",
        "collection_info": null
    },
    {
        "title": "春晚",
        "author": "徐玑",
        "content": "午风庭院绿成衣，春色方浓又欲归。\n蝌蚪散边荷叶出，酴醿香裏柳绵飞。",
        "dynasty": "宋",
        "collection_info": null
    },
    {
        "title": "漳州圆山",
        "author": "徐玑",
        "content": "轻烟漠漠雾绵绵，野色笼青傍屋前。\n尽说漳南风水好，众山围绕一山圆。",
        "dynasty": "宋",
        "collection_info": null
    },
    {
        "title": "古陵桥",
        "author": "徐玑",
        "content": "西桥西岸柳成丝，春去春来岁岁同。\n偶被东风吹落絮，又随流水过桥东。",
        "dynasty": "宋",
        "collection_info": null
    },
    {
        "title": "新秋",
        "author": "徐玑",
        "content": "新秋一雨洗林关，晚色清澄满望间。\n风静白云横不断，山前又迭一重山。",
        "dynasty": "宋",
        "collection_info": null
    },
    {
        "title": "五里牌边",
        "author": "徐玑",
        "content": "路绕山根石磴斜，小桥流水树交加。\n柴门半掩无人到，五里牌边三四家。",
        "dynasty": "宋",
        "collection_info": null
    },
    {
        "title": "书同安旧酒家壁",
        "author": "徐玑",
        "content": "榕阴绿满驿程边，驻马难寻旧圣贤。\n只有好山横迥野，不论朝暮带轻烟。",
        "dynasty": "宋",
        "collection_info": null
    },
    {
        "title": "永春路",
        "author": "徐玑",
        "content": "路行僻处山山好，春到晴时物物佳。\n秀色连云原上麦，清香夹道刺桐花。",
        "dynasty": "宋",
        "collection_info": null
    },
    {
        "title": "秀峰寺",
        "author": "徐玑",
        "content": "篮舆晚泊近岩隈，精舍门临古道开。\n僧子相逢便相识，十年三过秀峰来。",
        "dynasty": "宋",
        "collection_info": null
    },
    {
        "title": "连江官湖",
        "author": "徐玑",
        "content": "众山围绕渌团圆，官木参差古道边。\n行尽浓阴全不了，一湖飞雨带轻烟。",
        "dynasty": "宋",
        "collection_info": null
    },
    {
        "title": "九日上怀古堂",
        "author": "徐玑",
        "content": "山前事迹古来多，风雨尘埃竟若何。\n惟有白衣秦处士，数篇佳句不曾磨。",
        "dynasty": "宋",
        "collection_info": null
    },
    {
        "title": "登薛象先新楼",
        "author": "徐玑",
        "content": "矮檐风雨送蜗牛，有客来夸百尺楼。\n阖郡池台皆下瞰，背城湖海亦全收。\n清时未放徒高卧，半世胡为故倦游。\n解尽橐金君计决，月明长笛起渔舟。",
        "dynasty": "宋",
        "collection_info": null
    },
    {
        "title": "梦成",
        "author": "徐玑",
        "content": "向晚菱歌起，风平水不流。\n鸳鸯两相逐，飞过采莲舟。",
        "dynasty": "宋",
        "collection_info": null
    },
    {
        "title": "湖",
        "author": "徐玑",
        "content": "拾得柔条弄浅波，清风吹断采莲歌。\n又移小艇前汀去，莲叶稠时柳叶多。",
        "dynasty": "宋",
        "collection_info": null
    },
    {
        "title": "酴醿",
        "author": "徐玑",
        "content": "丛丛扶重蕊，微风动弱枝。\n北人言语巧，唤作菊酴醿。",
        "dynasty": "宋",
        "collection_info": null
    },
    {
        "title": "赠九华李丹士",
        "author": "徐玑",
        "content": "长记零陵郡，共看江上峰。\n一生轻世事，几处认仙踪。\n转式驱雷电，封泥伏虎龙。\n三千三百里，今日又相逢。",
        "dynasty": "宋",
        "collection_info": null
    },
    {
        "title": "寿权漕大卿  其一",
        "author": "徐玑",
        "content": "青阳初动小春华，尽道葱茏晓气佳。\n卿月早随良月诞，绣衣元属衮衣家。\n仙方养就双瞳碧，和气分成两脸霞。\n看取调羹消息好，年年长带早梅花。",
        "dynasty": "宋",
        "collection_info": null
    },
    {
        "title": "寿权漕大卿  其二",
        "author": "徐玑",
        "content": "接物温温笑满眉，步趋登降亦委蛇。\n非关饰貌邀人誉，祇是存心不自欺。\n王导果能恢德业，谢公端可镇浇漓。\n圣明天子崇恭俭，合向中朝正羽仪。",
        "dynasty": "宋",
        "collection_info": null
    },
    {
        "title": "寿汤侍郎",
        "author": "徐玑",
        "content": "东括神仙府，三岩福地通。\n异人多接迹，相种况同风。\n质有璠玙粹，姿全鼎鼐隆。\n文章亲视草，丰度早乘骢。\n紫橐潜藩贵，金题秘殿崇。\n宽卑时自理，诚恪岁乃丰。\n身在凝香处，人居和气中。\n鶑声春蔼蔼，花影日融融。\n剑佩沙堤近，讴歌建水同。\n愿瞻崧岳表，长与转洪蒙。",
        "dynasty": "宋",
        "collection_info": null
    },
    {
        "title": "寿曾漕",
        "author": "徐玑",
        "content": "洪波混浩深无底，分作江河合成海。\n由来分合必有源，一点清澄元不改。\n皇家德泽在人深，人心已洽天眷临。\n爰产真贤佐隆治，南丰昆季玉与金。\n南丰先生饱文学，笔端璀璨相参错。\n帝制犹如盘诰风，良史不令迁固作。\n文昭内翰学于兄，文章余事德业成。\n温温气见春日暖，凛凛议论秋霜明。\n鲁公拜相谁当笔，弟草兄制光如日。\n一家盛事今古稀，千载独瞻门第屹。\n常时此瑞分为三，朝论鼎立何巉岩。\n干坤清气有时合，合作星郎青似蓝。\n中秋五日玉宇澄，非烟非雾朝盈庭。\n天上麒麟千载出，人间蟾桂一年轻。\n规模局度尤精粹，望见咸知宰相器。\n全闽飞最一年余，丹凤衔书九天至。\n知公文字如南丰，爱公德器文昭同。\n愿公復取鲁公位，斡补造化通洪蒙。\n寿公满满称霞觥，勋业长看双鬓青。\n乞与芝兰分玉砌，高歌此颂清风生。",
        "dynasty": "宋",
        "collection_info": null
    },
    {
        "title": "句",
        "author": "徐玑",
        "content": "薤叶秀且耸，兰香细而幽。",
        "dynasty": "宋",
        "collection_info": null
    },
    {
        "title": "宫词  其一",
        "author": "杨皇后",
        "content": "瑞日曈眬散晓红，干元万国佩丁东。\n紫宸北使班纔退，百辟同趋德寿宫。",
        "dynasty": "宋",
        "collection_info": null
    },
    {
        "title": "宫词  其二",
        "author": "杨皇后",
        "content": "元宵时雨赏宫梅，恭请光尧寿圣来。\n醉裏君王扶上辇，銮舆半仗点灯回。",
        "dynasty": "宋",
        "collection_info": null
    },
    {
        "title": "宫词  其三",
        "author": "杨皇后",
        "content": "柳枝挟雨握新绿，桃蕊含风破小红。\n天上春光偏得早，嵯峩宫殿五云中。",
        "dynasty": "宋",
        "collection_info": null
    },
    {
        "title": "宫词  其四",
        "author": "杨皇后",
        "content": "春风淡淡水淙淙，携伴寻芳过小杠。\n恼杀野塘閒送目，鸳鸯无数各双双。",
        "dynasty": "宋",
        "collection_info": null
    },
    {
        "title": "宫词  其五",
        "author": "杨皇后",
        "content": "溶溶太液碧波翻，云外楼台日月闲。\n春到汉宫三十六，为分和气到人间。",
        "dynasty": "宋",
        "collection_info": null
    },
    {
        "title": "宫词  其六",
        "author": "杨皇后",
        "content": "晓窗生白已鶑啼，啼在宫花第几枝。\n烟断兽炉香未绝，曲房朱户梦回时。",
        "dynasty": "宋",
        "collection_info": null
    },
    {
        "title": "宫词  其七",
        "author": "杨皇后",
        "content": "剪剪轻风二月天，柳丝飘扬倍堪怜。\n静凭雕槛浑无事，细数穿花燕影偏。",
        "dynasty": "宋",
        "collection_info": null
    },
    {
        "title": "宫词  其八",
        "author": "杨皇后",
        "content": "一帘小雨怯春寒，禁御深沉白昼闲。\n满地落花红不扫，黄鹂枝上语绵蛮。",
        "dynasty": "宋",
        "collection_info": null
    },
    {
        "title": "宫词  其九",
        "author": "杨皇后",
        "content": "上林花木正芳菲，内裏争传御制词。\n春赋新翻入宫调，美人羣唱捧瑶巵。",
        "dynasty": "宋",
        "collection_info": null
    },
    {
        "title": "宫词  其一○",
        "author": "杨皇后",
        "content": "海棠花裏奏琵琶，沉碧池边醉九霞。\n禁御融融春日静，五云深护帝王家。",
        "dynasty": "宋",
        "collection_info": null
    },
    {
        "title": "宫词  其一一",
        "author": "杨皇后",
        "content": "后院深沉景物幽，奇花名竹弄春柔。\n翠华经岁无游幸，多少亭台废不修。",
        "dynasty": "宋",
        "collection_info": null
    },
    {
        "title": "宫词  其一二",
        "author": "杨皇后",
        "content": "天申圣节礼非常，躬率羣臣上寿觞。\n天子捧盘仍再拜，侍中宣达近龙床。",
        "dynasty": "宋",
        "collection_info": null
    },
    {
        "title": "宫词  其一三",
        "author": "杨皇后",
        "content": "水殿鈎帘四面风，荷花簇锦照人红。\n吾皇一曲熏絃罢，万俗泠泠解愠中。",
        "dynasty": "宋",
        "collection_info": null
    },
    {
        "title": "宫词  其一四",
        "author": "杨皇后",
        "content": "绕堤翠柳忘忧草，夹岸红葵安石榴。\n御水一沟清彻底，晚凉时泛小龙舟。",
        "dynasty": "宋",
        "collection_info": null
    },
    {
        "title": "宫词  其一五",
        "author": "杨皇后",
        "content": "熏风宫殿日长时，静运天机一局棋。\n国手人人饶处着，须知圣算出新奇。",
        "dynasty": "宋",
        "collection_info": null
    },
    {
        "title": "宫词  其一六",
        "author": "杨皇后",
        "content": "宫殿鈎帘看水晶，时当三伏炽炎蒸。\n翰林学士知谁直，今日传宣与赐冰。",
        "dynasty": "宋",
        "collection_info": null
    },
    {
        "title": "宫词  其一七",
        "author": "杨皇后",
        "content": "云影低涵柏子池，秋声轻度万年枝。\n要知玉宇凉多少，正在观书乙夜时。",
        "dynasty": "宋",
        "collection_info": null
    },
    {
        "title": "宫词  其一八",
        "author": "杨皇后",
        "content": "琐窗宫漏滴铜壶，午梦惊回落井梧。\n风递乐声来玉宇，日移花影上金铺。",
        "dynasty": "宋",
        "collection_info": null
    },
    {
        "title": "宫词  其一九",
        "author": "杨皇后",
        "content": "银烛瑶觥竞上元，□□午月正当轩。\n棚头忽唤歌新曲，宛转余音出紫垣。",
        "dynasty": "宋",
        "collection_info": null
    },
    {
        "title": "宫词  其二○",
        "author": "杨皇后",
        "content": "迎春燕子尾纤纤，拂柳穿花掠翠檐。\n闻道蕊官三十六，美人争为捲珠帘。",
        "dynasty": "宋",
        "collection_info": null
    },
    {
        "title": "宫词  其二一",
        "author": "杨皇后",
        "content": "落絮蒙蒙立夏天，楼前槐树影初圆。\n传闻紫殿深深处，别有熏风入舜絃。",
        "dynasty": "宋",
        "collection_info": null
    },
    {
        "title": "宫词  其二二",
        "author": "杨皇后",
        "content": "紫禁仙舆诘旦来，旌旗遥倚望春台。\n不知庭霰今朝下，疑是林花昨夜开。",
        "dynasty": "宋",
        "collection_info": null
    },
    {
        "title": "宫词  其二三",
        "author": "杨皇后",
        "content": "凉生水殿乐声游，钓得金鳞上御鈎。\n圣德至仁元不杀，指挥皆放小池头。",
        "dynasty": "宋",
        "collection_info": null
    },
    {
        "title": "宫词  其二四",
        "author": "杨皇后",
        "content": "凉秋结束斗炎新，宣入毬场尚未明。\n一朵红云黄盖底，千官下马起居声。",
        "dynasty": "宋",
        "collection_info": null
    },
    {
        "title": "宫词  其二五",
        "author": "杨皇后",
        "content": "秋高风动角弓鸣，臂徤常嫌斗力轻。\n玉陛纔传看御箭，中心双中谢恩声。",
        "dynasty": "宋",
        "collection_info": null
    },
    {
        "title": "宫词  其二六",
        "author": "杨皇后",
        "content": "思贤梦寝过商宗，右武崇儒帝道隆。\n总览权纲求治理，羣臣臧否疏屏风。",
        "dynasty": "宋",
        "collection_info": null
    },
    {
        "title": "宫词  其二七",
        "author": "杨皇后",
        "content": "用人论理见宸衷，赏罚刑威合至公。\n天下监司二千石，姓名都在御屏中。",
        "dynasty": "宋",
        "collection_info": null
    },
    {
        "title": "宫词  其二八",
        "author": "杨皇后",
        "content": "家传笔法学光尧，圣草真行说两朝。\n天纵自然成一体，谩夸虎步与龙跳。",
        "dynasty": "宋",
        "collection_info": null
    },
    {
        "title": "宫词  其二九",
        "author": "杨皇后",
        "content": "泛索坤宁日一羊，自从正位控辞章。\n好生躬俭超千古，风化宫嫔只淡粧。",
        "dynasty": "宋",
        "collection_info": null
    },
    {
        "title": "宫词  其三○",
        "author": "杨皇后",
        "content": "兰径香销玉辇踪，梨花不肯负春风。\n绿窗深锁无人见，自碾朱砂养守宫。",
        "dynasty": "宋",
        "collection_info": null
    },
    {
        "title": "宫词  其三一",
        "author": "杨皇后",
        "content": "缺月流光入绮疏，金壶传箭梦回初。\n秦台綵凤无消息，桂影空闲十二除。",
        "dynasty": "宋",
        "collection_info": null
    },
    {
        "title": "宫词  其三二",
        "author": "杨皇后",
        "content": "辇路青苔雨后深，铜鱼双钥昼沉沉。\n词臣还有相如在，不得当时买赋金。",
        "dynasty": "宋",
        "collection_info": null
    },
    {
        "title": "宫词  其三三",
        "author": "杨皇后",
        "content": "击鞠由来岂作嬉，不忘鞍马是神机。\n牵缰绝尾施新巧，背打星毬一点飞。",
        "dynasty": "宋",
        "collection_info": null
    },
    {
        "title": "宫词  其三四",
        "author": "杨皇后",
        "content": "黄鸟惊眠曙色开，慵梳鬟髻意徘徊。\n君王早御延英殿，频唤宫人上直来。",
        "dynasty": "宋",
        "collection_info": null
    },
    {
        "title": "宫词  其三五",
        "author": "杨皇后",
        "content": "宫槐映日翠阴浓，薄暑应难到九重。\n节近赐衣争试巧，彩丝新样起盘龙。",
        "dynasty": "宋",
        "collection_info": null
    },
    {
        "title": "宫词  其三六",
        "author": "杨皇后",
        "content": "角黍冰盘饾饤装，酒阑昌歜泛瑶觞。\n近臣夸赐金书扇，御侍争传佩带香。",
        "dynasty": "宋",
        "collection_info": null
    },
    {
        "title": "宫词  其三七",
        "author": "杨皇后",
        "content": "忽地君王喜气浓，秋千高挂百花丛。\n阿谁能逞翻飞态，便得称雄女队中。",
        "dynasty": "宋",
        "collection_info": null
    },
    {
        "title": "宫词  其三八",
        "author": "杨皇后",
        "content": "新翻歌谱甚能奇，宣索蕊官入管吹。\n按拍未谐争共笑，含羞无语自凝思。",
        "dynasty": "宋",
        "collection_info": null
    },
    {
        "title": "宫词  其三九",
        "author": "杨皇后",
        "content": "一朵榴花插鬓鸦，君王长得笑时夸。\n内家衫子新番出，浅色新裁艾虎纱。",
        "dynasty": "宋",
        "collection_info": null
    },
    {
        "title": "宫词  其四○",
        "author": "杨皇后",
        "content": "夭桃穉柳恣春妍，镇日呼羣嬉水边。\n忽地上棚宣进入，祗承未惯怕争前。",
        "dynasty": "宋",
        "collection_info": null
    },
    {
        "title": "宫词  其四一",
        "author": "杨皇后",
        "content": "帘幙深深四面垂，清和天气漏声迟。\n宫中阁裏催缫茧，要趁亲蚕作五丝。",
        "dynasty": "宋",
        "collection_info": null
    },
    {
        "title": "宫词  其四二",
        "author": "杨皇后",
        "content": "岁岁蚕忙麦熟时，密令中使视郊圻。\n归来奏罢天颜悦，喜阜吾民鼓玉徽。",
        "dynasty": "宋",
        "collection_info": null
    },
    {
        "title": "宫词  其四三",
        "author": "杨皇后",
        "content": "内园昨夜报花开，中外喧传玉辇来。\n遥望红粧撩乱处，人人争献万年杯。",
        "dynasty": "宋",
        "collection_info": null
    },
    {
        "title": "宫词  其四四",
        "author": "杨皇后",
        "content": "阿姊携侬近紫薇，蕊官承宠斗芳菲。\n绣帏独自裁新锦，怕见花间双蝶飞。",
        "dynasty": "宋",
        "collection_info": null
    },
    {
        "title": "宫词  其四五",
        "author": "杨皇后",
        "content": "好花开遍玉栏桿，挈伴拖桡浅水滩。\n但笑红霞映池面，不知娇面早先丹。",
        "dynasty": "宋",
        "collection_info": null
    },
    {
        "title": "宫词  其四六",
        "author": "杨皇后",
        "content": "小小宫娥近水居，雕楣绣额映清渠。\n忽然携伴凭低槛，好是双莲出水初。",
        "dynasty": "宋",
        "collection_info": null
    },
    {
        "title": "宫词  其四七",
        "author": "杨皇后",
        "content": "日日寻春不见春，弓鞋踏破小除芸。\n棚头宣入红粧队，春在金樽已十分。",
        "dynasty": "宋",
        "collection_info": null
    },
    {
        "title": "宫词  其四八",
        "author": "杨皇后",
        "content": "海棠移向小窗栽，高迭盆山合復开。\n将见红葩斗新艷，君王应为探花来。",
        "dynasty": "宋",
        "collection_info": null
    },
    {
        "title": "宫词  其四九",
        "author": "杨皇后",
        "content": "遥夜焚香礼□□，桂花丛裏展文茵。\n长空月浸星河影，鹦鹉惊寒频唤人。",
        "dynasty": "宋",
        "collection_info": null
    },
    {
        "title": "宫词  其五○",
        "author": "杨皇后",
        "content": "小样龙盘集翠毬，金羁缓控五花骝。\n绣旗高处钧天奏，御棒先过第一筹。",
        "dynasty": "宋",
        "collection_info": null
    },
    {
        "title": "题朱锐雪景册",
        "author": "杨皇后",
        "content": "雪吹醉面不知寒，信脚千山与万山。\n天甃琼阶三十里，更飞柳絮与君看。",
        "dynasty": "宋",
        "collection_info": null
    },
    {
        "title": "题菊花册",
        "author": "杨皇后",
        "content": "莫惜朝来准酒钱，渊明身即是花仙。\n重阳满满杯中泛，一缕黄金是一年。",
        "dynasty": "宋",
        "collection_info": null
    },
    {
        "title": "句  其一",
        "author": "杨皇后",
        "content": "寄语重门休上钥，夜潮留向月中看。",
        "dynasty": "宋",
        "collection_info": null
    },
    {
        "title": "句  其二",
        "author": "杨皇后",
        "content": "线捻依依绿，金垂袅袅黄。",
        "dynasty": "宋",
        "collection_info": null
    },
    {
        "title": "题马远画梅四幅  其一",
        "author": "杨娃",
        "content": "重重迭迭染缃黄，此际春光已半芳。\n开处不禁风日暖，乱飞晴雪点衣裳。",
        "dynasty": "宋",
        "collection_info": null
    },
    {
        "title": "题马远画梅四幅  其二",
        "author": "杨娃",
        "content": "铢衣翠盖映朱颜，未识何年入帝关。\n默被画工传写得，至今犹似在衡山。",
        "dynasty": "宋",
        "collection_info": null
    },
    {
        "title": "题马远画梅四幅  其三",
        "author": "杨娃",
        "content": "夭桃艳杏岂相同，红润姿容冷淡中。\n披拂轻烟何所似，动人春色碧纱笼。",
        "dynasty": "宋",
        "collection_info": null
    },
    {
        "title": "题马远画梅四幅  其四",
        "author": "杨娃",
        "content": "浑如冷蝶宿花房，拥抱檀心忆旧香。\n开到寒梢犹可爱，此般必是汉宫妆。",
        "dynasty": "宋",
        "collection_info": null
    },
    {
        "title": "题马和之画四小景  其一",
        "author": "杨娃",
        "content": "人道中秋明月好，欲邀同赏意如何。\n华阳洞裏秋坛上，今夜清光此处多。",
        "dynasty": "宋",
        "collection_info": null
    },
    {
        "title": "题马和之画四小景  其二",
        "author": "杨娃",
        "content": "石楠叶落小池清，独下平桥弄扇行。\n倚日绿云无觅处，不如归去两三声。",
        "dynasty": "宋",
        "collection_info": null
    },
    {
        "title": "题马和之画四小景  其三",
        "author": "杨娃",
        "content": "清献先生无一钱，故应琴鹤是家传。\n谁知默鼓无弦曲，时向珠宫舞幻仙。",
        "dynasty": "宋",
        "collection_info": null
    },
    {
        "title": "题马和之画四小景  其四",
        "author": "杨娃",
        "content": "雨洗东坡月色清，市人行尽野人行。\n莫嫌荦确坡头路，自爱铿然曳枝声。",
        "dynasty": "宋",
        "collection_info": null
    },
    {
        "title": "题赵伯骕画",
        "author": "杨娃",
        "content": "莲开宫沼年年盛，香染斑衣叶叶新。\n愿借琴音奏清雅，熏风凉殿寿双亲。",
        "dynasty": "宋",
        "collection_info": null
    },
    {
        "title": "次韵梅中",
        "author": "汪晫",
        "content": "梅熟雨初过，虚堂枕簟凉。\n心閒世自古，事简日偏长。\n藕叶度清气，兰花留晚芳。\n正巾堪一笑，髮短自僧光。",
        "dynasty": "宋",
        "collection_info": null
    },
    {
        "title": "次韵戴显之晚春夹溪閒行",
        "author": "汪晫",
        "content": "出郭知春晚，阴阴绿满川。\n小桥横{木圼}杌，斜柳拂沦涟。\n风急低双燕，林幽聒一鹃。\n酴醿破香蕊，孤艷殿羣妍。",
        "dynasty": "宋",
        "collection_info": null
    },
    {
        "title": "次韵盖簿宾春",
        "author": "汪晫",
        "content": "忽颁新历日，春事到茅檐。\n心自丹如故，鬚应白又添。\n微风和拂面，小雨冷侵帘。\n酒竭妨春饮，新将齑瓮腌。",
        "dynasty": "宋",
        "collection_info": null
    },
    {
        "title": "次韵盖簿初春郊行",
        "author": "汪晫",
        "content": "黯淡云初敛，霏微雨復晴。\n烧痕回野色，禽语尽春声。\n駃駃山泉溜，欣欣木叶荣。\n杖藜村店酒，清似好官清。",
        "dynasty": "宋",
        "collection_info": null
    },
    {
        "title": "次韵落花",
        "author": "汪晫",
        "content": "新绿满高树，残红辞旧枝。\n马嵬留袜处，金谷坠楼时。\n巢燕衔香急，川鱼弄缬迟。\n诗人无可恨，青子又垂垂。",
        "dynasty": "宋",
        "collection_info": null
    },
    {
        "title": "城中春寒即事",
        "author": "汪晫",
        "content": "重来春又半，梦寐念归期。\n山近衾裯薄，春寒鼓角悲。\n晓钟风送远，宿霭日开迟。\n客裏真寥落，愁添两鬓丝。",
        "dynasty": "宋",
        "collection_info": null
    },
    {
        "title": "秋夕遣兴",
        "author": "汪晫",
        "content": "秋月清如水，凉生善养堂。\n鹊惊梧叶坠，露压稻花香。\n煨芋荐蛆白，开橙擘蟹黄。\n客来随所有，此兴不能忘。",
        "dynasty": "宋",
        "collection_info": null
    },
    {
        "title": "次韵李明甫追和苏黄门鸂鶒池",
        "author": "汪晫",
        "content": "无秽水常浄，忘机鸟自驯。\n重来圆宿梦，因省是前身。\n尤物遗灵在，珍毛荐瑞频。\n何当还抱子，池上啄游鳞。",
        "dynasty": "宋",
        "collection_info": null
    },
    {
        "title": "次韵丁簿杂兴  其一",
        "author": "汪晫",
        "content": "诗坛一何峻，寻盟休论且。\n弟子性嗜酒，白莲许入社。\n寒水巫阳峡，暮日苍梧野。\n大雅久不闻，今侯真作者。",
        "dynasty": "宋",
        "collection_info": null
    },
    {
        "title": "次韵丁簿杂兴  其二",
        "author": "汪晫",
        "content": "宴坐读侯诗，凛凛竖髮毛。\n平实未是卑，秀爽非为高。\n清如幽谷花，羞杀李与桃。\n无怨而有哀，请歌楚离骚。",
        "dynasty": "宋",
        "collection_info": null
    },
    {
        "title": "次韵丁簿杂兴  其三",
        "author": "汪晫",
        "content": "高士亦主簿，漫士可一笑。\n轻云出岩阿，皎月生海峤。\n官曹无公事，老木有鹤叫。\n侯已诗道尊，时亦参众妙。",
        "dynasty": "宋",
        "collection_info": null
    },
    {
        "title": "次韵丁簿杂兴  其四",
        "author": "汪晫",
        "content": "侯家好兄弟，森森如立竹。\n侯今白首去，乃復坐矮屋。\n要当振龙鬣，宁更淹骥足。\n吉人天相之，富贵在晚福。",
        "dynasty": "宋",
        "collection_info": null
    },
    {
        "title": "次韵丁簿杂兴  其五",
        "author": "汪晫",
        "content": "祥凤鸣高梧，𪉄鷃伏短篱。\n人行谨所趋，畏途或平逵。\n如饮钵中水，冷暖能自知。\n我愿歌考槃，侯遇亦未迟。",
        "dynasty": "宋",
        "collection_info": null
    },
    {
        "title": "初夏同周同人与史尉登西园后山茅亭望远周君有赋依韵奉和兼呈少府",
        "author": "汪晫",
        "content": "青山一登啸，陡觉心胸别。\n飘飘襟袖寒，恍若御风列。\n汩没尘埃中，纷纷乱如蠛。\n不期会佳人，成此两奇绝。\n美哉周氏子，炯炯冰壶月。\n倾盖便如故，何必素所惬。\n磊落史少府，丰姿莹霜雪。\n真如汗血驹，才名籍天阅。\n抵掌同一笑，心悟口难说。\n向晚雨初霁，高柳新蝉咽。\n倚槛云去来，不悞巾角折。\n挥翰有佳句，明珠眩双睫。\n蹇予非少年，所作尽短拙。\n万事等白鸥，波间自没灭。",
        "dynasty": "宋",
        "collection_info": null
    },
    {
        "title": "游翠眉用苏黄门子由韵",
        "author": "汪晫",
        "content": "黛拂蛾眉两月弯，虚亭着与小三间。\n吾翁先见如樗里，此老遗思比岘山。\n千仞远峰和我瘦，一庭芳草伴春閒。\n登临涕落当年事，不见仙人玉雪颜。",
        "dynasty": "宋",
        "collection_info": null
    },
    {
        "title": "次韵王季雄初春",
        "author": "汪晫",
        "content": "春事年年兴不穷，野塘冰泮雪初融。\n烧痕彷佛草萌绿，树影扶疎梅萼红。\n莫恨一生今老大，还知万事本虚空。\n饥餐渴饮存吾道，尺雪今年贺岁丰。",
        "dynasty": "宋",
        "collection_info": null
    },
    {
        "title": "次韵处约兄春行用前韵",
        "author": "汪晫",
        "content": "老去而今技已穷，在人胸次要陶融。\n三杯村酒兄和弟，一岁春光绿换红。\n兀坐悠悠閒度日，闭门咄咄静书空。\n青山顾我多容态，影照清溪秀且丰。",
        "dynasty": "宋",
        "collection_info": null
    },
    {
        "title": "次韵胡益之初夏见怀",
        "author": "汪晫",
        "content": "自是胸中三斗尘，诗兵敢敌亚夫营。\n愁关老子两肩瘦，春点榴花一树明。\n雨向梅边来处细，句从夜半得时清。\n方床竹枕思君切，幸有吟筒话旧情。",
        "dynasty": "宋",
        "collection_info": null
    },
    {
        "title": "过西园视豁然亭旧址景仰苏黄门有感用其留题韵示五弟八弟",
        "author": "汪晫",
        "content": "西风落叶满空山，怀古情悰每怆然。\n诗句尚传人化鹤，危亭何在草生烟。\n披寻旧址营华构，追继当时醉玉船。\n要为故家復遗业，当知此举合为先。",
        "dynasty": "宋",
        "collection_info": null
    },
    {
        "title": "次韵胡约之秋兴",
        "author": "汪晫",
        "content": "秋山排闼翠盈轩，似向高人伴酒尊。\n桑叶一庭深不扫，菊花满院静无言。\n谷中景物随时变，案上文书信手翻。\n恰得君诗吟未了，梧桐疎雨滴黄昏。",
        "dynasty": "宋",
        "collection_info": null
    },
    {
        "title": "用尊字韵寄胡约之",
        "author": "汪晫",
        "content": "芙蓉红晚对高轩，何日论文共一尊。\n祇作古诗十九首，不消柱史五千言。\n一声南鴈霜华重，连夜西风木叶翻。\n自嘆鬚眉今白尽，復愁友道更昏昏。",
        "dynasty": "宋",
        "collection_info": null
    },
    {
        "title": "次韵吕仲见提干题翠眉亭",
        "author": "汪晫",
        "content": "亭前诗板有人临，公去知谁续好吟。\n忽有名人留七字，竞传高价值千金。\n曾扶诸老开皇极，终使微身坠众阴。\n两岫至今愁不展，此言应当老师心。",
        "dynasty": "宋",
        "collection_info": null
    },
    {
        "title": "次韵李明府上事初谒登源庙用苏黄门韵见示",
        "author": "汪晫",
        "content": "缓引前诃度岭巅，真祠犹镇旧山川。\n悬知幽德如存日，更有孤忠合老天。\n双炷炉香祈一稔，两诗题咏播千年。\n民安善政神应喜，桑荫儿童犊背眠。",
        "dynasty": "宋",
        "collection_info": null
    },
    {
        "title": "即席次韵赵簿县圃小集呈李明府",
        "author": "汪晫",
        "content": "管领宾僚破费春，座中着白是山人。\n鱼游浅绿心机熟，鶑欣残红句语新。\n老屋不嫌规制朴，长官最喜土风淳。\n满园桃李成阴密，留取甘棠浣水滨。",
        "dynasty": "宋",
        "collection_info": null
    },
    {
        "title": "无题",
        "author": "汪晫",
        "content": "农夫只合老山林，辜负时卿一寸心。\n老矣不堪持手板，死时何用覆斜衾。\n有人称善名非细，对客无惭乐最深。\n回首暮云天黯淡，谁能更听伯牙琴。",
        "dynasty": "宋",
        "collection_info": null
    },
    {
        "title": "次韵李明府追和苏黄门鸂鶒池",
        "author": "汪晫",
        "content": "池上先生诗句香，得公诗句更揄扬。\n精神相对陈圭瓒，意气潜交冶镆将。\n贤令旧容老文学，山农今见谪仙郎。\n百年剩喜风流续，未有名禽首屡昂。",
        "dynasty": "宋",
        "collection_info": null
    },
    {
        "title": "次韵春愁",
        "author": "汪晫",
        "content": "风林弄影舞婆娑，水漫池塘绿皱波。\n天上谁人待金马，人间何路出铜驼。\n千年史册乱居半，百日春光晴不多。\n飞絮落花还病酒，门前佳客倦相过。",
        "dynasty": "宋",
        "collection_info": null
    },
    {
        "title": "次韵叶子真贤良留题登源先庙",
        "author": "汪晫",
        "content": "文皇当日伐辽东，授钥忠勋留禁中。\n违命加诬非信史，新诗昭雪有奇功。\n阴兵犹可歼凶悖，甘泽还能作岁丰。\n他日或提迁固笔，删修订实望研穷。",
        "dynasty": "宋",
        "collection_info": null
    },
    {
        "title": "次韵环谷即事",
        "author": "汪晫",
        "content": "本是偷閒择一枝，静中此乐有谁知。\n山光照座年年在，世事于人日日非。\n春研有诗吟即事，夜灯无梦到相思。\n汉阴老子机何有，禅病今来减带围。",
        "dynasty": "宋",
        "collection_info": null
    },
    {
        "title": "九日拜大兄坟",
        "author": "汪晫",
        "content": "携家松底酹虾蟆，椒荔豚肩荐菊芽。\n吾父洲中无橘树，与兄庭下有荆花。\n和羹莫遂笺边让，破帽无能落孟嘉。\n衰老伤怀泪痕冷，年来鬚鬓白多些。",
        "dynasty": "宋",
        "collection_info": null
    },
    {
        "title": "次韵朱同人携妓见访留题",
        "author": "汪晫",
        "content": "行过晴溪乌桕弯，清漪犹自照苍颜。\n□□□□□□□，举酒欣然得绿鬟。\n鱼为知机潜别浦，兰因避俗住空山。\n老夫自觉无多事，且喜宾朋时往还。",
        "dynasty": "宋",
        "collection_info": null
    },
    {
        "title": "静观堂十偈  其一",
        "author": "汪晫",
        "content": "静观打透两重关，无静无观总一般。\n须信静时非境静，从知观处是心观。",
        "dynasty": "宋",
        "collection_info": null
    },
    {
        "title": "静观堂十偈  其二",
        "author": "汪晫",
        "content": "一间虚室自安然，何必求仙更问禅。\n尽日焚香闭门坐，饥来吃饭困来眠。",
        "dynasty": "宋",
        "collection_info": null
    },
    {
        "title": "静观堂十偈  其三",
        "author": "汪晫",
        "content": "万缘一息丝不挂，一箇閒身煞潇洒。\n静中有味淡如如，哑子得梦难为话。",
        "dynasty": "宋",
        "collection_info": null
    },
    {
        "title": "静观堂十偈  其四",
        "author": "汪晫",
        "content": "我无官守无言责，自倚栏干时一拍。\n只因冷眼看破来，笑杀时人空擘画。",
        "dynasty": "宋",
        "collection_info": null
    },
    {
        "title": "静观堂十偈  其五",
        "author": "汪晫",
        "content": "东风万物皆舒畅，野色溪光无尽藏。\n谁唤春来春不知，草自青青花自放。",
        "dynasty": "宋",
        "collection_info": null
    },
    {
        "title": "静观堂十偈  其六",
        "author": "汪晫",
        "content": "春去人间日正长，天工催促绿阴忙。\n古槐高柳争新意，自是无人知底凉。",
        "dynasty": "宋",
        "collection_info": null
    },
    {
        "title": "静观堂十偈  其七",
        "author": "汪晫",
        "content": "长空一望如水碧，泉涧幽幽风淅淅。\n惊人暑退寒渐生，蓼染春红映素壁。",
        "dynasty": "宋",
        "collection_info": null
    },
    {
        "title": "静观堂十偈  其八",
        "author": "汪晫",
        "content": "香到梅梢岁又还，老天春事不曾閒。\n酸风冻雪侵重户，僵卧长松独恃顽。",
        "dynasty": "宋",
        "collection_info": null
    },
    {
        "title": "静观堂十偈  其九",
        "author": "汪晫",
        "content": "有时检点旧閒游，出岫行云野渡舟。\n蓦地静中消息好，夕阳西下水东流。",
        "dynasty": "宋",
        "collection_info": null
    },
    {
        "title": "赠天竺僧",
        "author": "汪晫",
        "content": "衲被蒙头付自然，何须八棒十三禅。\n数声啼鸟青山外，惊起幽窗一觉眠。",
        "dynasty": "宋",
        "collection_info": null
    },
    {
        "title": "柳",
        "author": "汪晫",
        "content": "淡黄初弄正纤柔，便向东风舞不休。\n犹记西湖相识旧，只今缕缕是春愁。",
        "dynasty": "宋",
        "collection_info": null
    },
    {
        "title": "復阴",
        "author": "汪晫",
        "content": "云锁浮丘六六山，东风又作夜来寒。\n枝间杏蕊开还禁，陌上春泥滑未干。",
        "dynasty": "宋",
        "collection_info": null
    },
    {
        "title": "环谷初夏",
        "author": "汪晫",
        "content": "荷钱新绿点池塘，竹枕方床午梦长。\n山鸟数声帘影寂，松窗风递煮茶香。",
        "dynasty": "宋",
        "collection_info": null
    },
    {
        "title": "写真",
        "author": "汪晫",
        "content": "鬚眉数得茎茎古，果是环谷山中人。\n道眼静观付一笑，借问两箇若箇真。",
        "dynasty": "宋",
        "collection_info": null
    },
    {
        "title": "景苏堂新復上李明府",
        "author": "汪晫",
        "content": "先生德政殊清明，斯堂故以景苏名。\n可怜向苦糟麯厄，东撑西柱悬河倾。\n一从公来忽嗟嘆，不日云斤还旧观。\n败栋宅鼠壁篆蜗，涌翠流光復辉焕。\n坐想岷峨远山碧，先生已矣遗陈迹。\n华阳三十六篇诗，今日拂尘炯全璧。\n自来苏李两名家，斯堂二贤愈光华。\n看公了却此县债，步武先生云路快。",
        "dynasty": "宋",
        "collection_info": null
    },
    {
        "title": "某衰年未了初度復临伏辱时贤载酒为寿且挥洒佳章增光枯朽即席次韵见谢意",
        "author": "汪晫",
        "content": "白髮衰翁岁已老，惜花有心犹起早。\n无事晓窗但高眠，闭关苔青门不扫。\n和靖风流屋后梅，濂溪气味窗前草。\n近与邹轲同窠臼，亦欲集义以养浩。\n不解吟诗着书册，自爱严君平一箇。\n无復求仙事老聃，宁更寻禅参达磨。\n皇天见怜尚不死，牵率时贤持酒贺。\n不才自当明主弃，非敢椟玉为怀宝。\n致君尧舜须公等，山中槁夫勿多道。",
        "dynasty": "宋",
        "collection_info": null
    },
    {
        "title": "感兴四章章五句  其一",
        "author": "汪晫",
        "content": "暑往寒来如电泡，年年门外閒花草，世事纷纷自颠倒。\n青山眼底最多情，日日向人浑不老。",
        "dynasty": "宋",
        "collection_info": null
    },
    {
        "title": "感兴四章章五句  其二",
        "author": "汪晫",
        "content": "胶扰浮生事若麻，世路崎岖易覆车，争如清浄山人家。\n静观抚掌付一笑，出户䔩䔩飞松花。",
        "dynasty": "宋",
        "collection_info": null
    },
    {
        "title": "感兴四章章五句  其三",
        "author": "汪晫",
        "content": "一树雪花白如玉，辛夷为车荷为屋，閒中享此亦清福。\n一双沙禽竹上啼，对客取琴弹一曲。",
        "dynasty": "宋",
        "collection_info": null
    },
    {
        "title": "感兴四章章五句  其四",
        "author": "汪晫",
        "content": "坐读南华一卷经，富贵百年如邮亭，人生怒瘿空成瓶。\n香炉缕烟风浩荡，白鸟点破前山青。",
        "dynasty": "宋",
        "collection_info": null
    },
    {
        "title": "句  其一",
        "author": "汪晫",
        "content": "山寒杏未花。",
        "dynasty": "宋",
        "collection_info": null
    },
    {
        "title": "句  其二",
        "author": "汪晫",
        "content": "灭烛闵蛾伤。",
        "dynasty": "宋",
        "collection_info": null
    },
    {
        "title": "句  其三",
        "author": "汪晫",
        "content": "梨花院落春宵短。",
        "dynasty": "宋",
        "collection_info": null
    },
    {
        "title": "句  其四",
        "author": "汪晫",
        "content": "片片飞红已谢春，红移榴蕊更精神。",
        "dynasty": "宋",
        "collection_info": null
    },
    {
        "title": "偈颂一百零一首  其一",
        "author": "释慧性",
        "content": "万迭峯峦秀，清虚杳霭间。\n跨门一句子，拟议隔重关。",
        "dynasty": "宋",
        "collection_info": null
    },
    {
        "title": "偈颂一百零一首  其二",
        "author": "释慧性",
        "content": "指天指地，有甚巴鼻。\n目顾四方，不知失利。\n累及后代儿孙，以此递相钝置。",
        "dynasty": "宋",
        "collection_info": null
    },
    {
        "title": "偈颂一百零一首  其三",
        "author": "释慧性",
        "content": "电激雷奔，以毒攻毒。\n撒土抛沙，拗直作曲。\n箇裏翻身控角弓，谁能背手抽金镞。",
        "dynasty": "宋",
        "collection_info": null
    },
    {
        "title": "偈颂一百零一首  其四",
        "author": "释慧性",
        "content": "不知立处高多少，回头四顾白云低。\n等闲移步毗卢顶，拽转南辰安向西。",
        "dynasty": "宋",
        "collection_info": null
    },
    {
        "title": "偈颂一百零一首  其五",
        "author": "释慧性",
        "content": "要入牯牛队，还披水牯皮。\n全身行异类，拽杷又牵犁。",
        "dynasty": "宋",
        "collection_info": null
    },
    {
        "title": "偈颂一百零一首  其六",
        "author": "释慧性",
        "content": "行尽迢迢路，无山不是家。\n跨门一句子，拟议隔天涯。",
        "dynasty": "宋",
        "collection_info": null
    },
    {
        "title": "偈颂一百零一首  其七",
        "author": "释慧性",
        "content": "有语中无语，达磨九年空面壁。\n无语中有语，空生岩畔花狼藉。\n南斗八，北斗七。",
        "dynasty": "宋",
        "collection_info": null
    },
    {
        "title": "偈颂一百零一首  其八",
        "author": "释慧性",
        "content": "哑却我口秃我舌，明眼衲僧难辨别。\n今朝撒向诸人前，须弥灯王笑不彻。",
        "dynasty": "宋",
        "collection_info": null
    },
    {
        "title": "偈颂一百零一首  其九",
        "author": "释慧性",
        "content": "天寒日短，三平二满。\n虎咬大虫，雄鷄生卵。",
        "dynasty": "宋",
        "collection_info": null
    },
    {
        "title": "偈颂一百零一首  其一○",
        "author": "释慧性",
        "content": "言发非声，舌头无骨。\n色前不物，狐狸恋窟。",
        "dynasty": "宋",
        "collection_info": null
    },
    {
        "title": "偈颂一百零一首  其一一",
        "author": "释慧性",
        "content": "新梅雪裏依稀拆，爱日窗前迤逦长。\n漏泄东君好消息，分明遍界不能藏。\n但得到家田地稳，更无佛法可商量。",
        "dynasty": "宋",
        "collection_info": null
    },
    {
        "title": "偈颂一百零一首  其一二",
        "author": "释慧性",
        "content": "乌牙绝顶，结制安居。\n包罗万有，吞却十虚。\n切忌从它觅，迢迢与我疎。",
        "dynasty": "宋",
        "collection_info": null
    },
    {
        "title": "偈颂一百零一首  其一三",
        "author": "释慧性",
        "content": "往来无间，动静一源。\n瞥然而往，瞥然而还。\n大方无内无外，管甚新年旧年。\n归来偃卧青松下，只这些儿妙不传。",
        "dynasty": "宋",
        "collection_info": null
    },
    {
        "title": "偈颂一百零一首  其一四",
        "author": "释慧性",
        "content": "方挹新春，又迎朱夏。\n山不为高，水不为下。\n梅雨连绵，虚空贴卦。\n浸烂石乌龟，黄梅添话欛。\n乌牙峯顶浪滔天，犀牛扇子增高价。",
        "dynasty": "宋",
        "collection_info": null
    },
    {
        "title": "偈颂一百零一首  其一五",
        "author": "释慧性",
        "content": "秋风清，秋月白。\n雁过长空，蝉噪庭柏。\n踢出铁昆崘，大机要顿发。\n好肉剜疮，覻着即瞎。\n隔山人唱太平歌，元是胡笳十八拍。",
        "dynasty": "宋",
        "collection_info": null
    },
    {
        "title": "偈颂一百零一首  其一六",
        "author": "释慧性",
        "content": "爽气生襟袂，清飈袭四维。\n白云抱幽石，冷淡更清奇。\n玲珑八面自回合，峭峻一方谁敢窥。",
        "dynasty": "宋",
        "collection_info": null
    },
    {
        "title": "偈颂一百零一首  其一七",
        "author": "释慧性",
        "content": "毒蛇头上能揩痒，正是吾家跳竈儿。\n窃得这些穷伎俩，白拈手裏觅便宜。\n万仞崖头独足立，头长三尺知是谁。",
        "dynasty": "宋",
        "collection_info": null
    },
    {
        "title": "偈颂一百零一首  其一八",
        "author": "释慧性",
        "content": "十五日已前，一冬二冬，叉手当胸。\n十五日已后，背手抽金镞，翻身控角弓。\n正当十五日，风从虎兮云从龙，抬眸鹞子过辽东。",
        "dynasty": "宋",
        "collection_info": null
    },
    {
        "title": "偈颂一百零一首  其一九",
        "author": "释慧性",
        "content": "春行万国春无迹，腊雪消残始见功。\n头头应现，处处流通。\n木马泥牛吼，花柳撼春风。",
        "dynasty": "宋",
        "collection_info": null
    },
    {
        "title": "偈颂一百零一首  其二○",
        "author": "释慧性",
        "content": "春山青，春水绿。\n草茸茸，花簇簇。\n若能丧尽目前机，便见庐山真面目。",
        "dynasty": "宋",
        "collection_info": null
    },
    {
        "title": "偈颂一百零一首  其二一",
        "author": "释慧性",
        "content": "元宵正月半，是处金莲现。\n贪看灯明佛，蹉过新罗箭。\n闪电光中，聊通一线。",
        "dynasty": "宋",
        "collection_info": null
    },
    {
        "title": "偈颂一百零一首  其二二",
        "author": "释慧性",
        "content": "法社栋梁，丛林纲纪。\n全杀全活，建立宗旨。\n双放双收，总在这裏。\n虎啸风生，龙吟雾起。\n大家扶起破砂盆，无限清风来未已。",
        "dynasty": "宋",
        "collection_info": null
    },
    {
        "title": "偈颂一百零一首  其二三",
        "author": "释慧性",
        "content": "句中句，绝露布。\n闪电裏，分缁素。",
        "dynasty": "宋",
        "collection_info": null
    },
    {
        "title": "偈颂一百零一首  其二四",
        "author": "释慧性",
        "content": "向上一路滑，壁立万仞崄。\n石火电光钝，定干坤句错。\n水牯牛常甘水草，麒麟只有一隻角，千手大悲难摸索。",
        "dynasty": "宋",
        "collection_info": null
    },
    {
        "title": "偈颂一百零一首  其二五",
        "author": "释慧性",
        "content": "主中宾，宾中主，南山大虫元是虎。\n踢起眉毛着眼看，闪电光中急荐取，发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百零一首  其二六",
        "author": "释慧性",
        "content": "知有底人，眼中着屑。\n尽底掀翻，只得一橛。\n堪笑巴陵老古锥，解道银椀裏盛雪。",
        "dynasty": "宋",
        "collection_info": null
    },
    {
        "title": "偈颂一百零一首  其二七",
        "author": "释慧性",
        "content": "归宗见成行货，别无单传心要。\n二时展钵开单，逐日痾屎送尿。\n饥餐渴饮一般，露柱灯笼大笑。\n毗婆尸佛早留心，直至而今不得妙。",
        "dynasty": "宋",
        "collection_info": null
    },
    {
        "title": "偈颂一百零一首  其二八",
        "author": "释慧性",
        "content": "风萧萧兮疎林叶落，月皎皎兮虎啸猿啼。\n或闻或见，或悟或迷。\n会与不会，脱体全提，鼻孔元是向下垂。",
        "dynasty": "宋",
        "collection_info": null
    },
    {
        "title": "偈颂一百零一首  其二九",
        "author": "释慧性",
        "content": "一叶落，天下秋。\n一尘起，大地收。\n明明祖师意，明明百草头。\n相头买帽，看楼打楼，更嫌何处不风流。",
        "dynasty": "宋",
        "collection_info": null
    },
    {
        "title": "偈颂一百零一首  其三○",
        "author": "释慧性",
        "content": "秋色连天浄，秋花满地香。\n圆通门大启，切忌错商量。",
        "dynasty": "宋",
        "collection_info": null
    },
    {
        "title": "偈颂一百零一首  其三一",
        "author": "释慧性",
        "content": "丹霞烧木佛，院主眉鬚落。\n两箇无孔铁锤，彼此将错就错。\n焦砖打着连底冻，笑它普化摇铃铎。",
        "dynasty": "宋",
        "collection_info": null
    },
    {
        "title": "偈颂一百零一首  其三二",
        "author": "释慧性",
        "content": "雪覆千山，孤峯不白。\n突出难辨，覻着则瞎。\n铁树花开，冰河焰发。\n不萌枝上月三更，切忌龙门遭点额。",
        "dynasty": "宋",
        "collection_info": null
    },
    {
        "title": "偈颂一百零一首  其三三",
        "author": "释慧性",
        "content": "摇唇鼓舌，展事投机。\n千佛出世，不通忏悔。\n焦巴焦巴，有叶无丫。\n长天秋水，孤鹜落霞。",
        "dynasty": "宋",
        "collection_info": null
    },
    {
        "title": "偈颂一百零一首  其三四",
        "author": "释慧性",
        "content": "归宗无法可商量，独掇单提不覆藏。\n有问西来端的意，天寒日短夜偏长。",
        "dynasty": "宋",
        "collection_info": null
    },
    {
        "title": "偈颂一百零一首  其三五",
        "author": "释慧性",
        "content": "指天指地独称尊，搅动干坤海岳昏。\n自从赚杀人无数，直至而今无脑门。",
        "dynasty": "宋",
        "collection_info": null
    },
    {
        "title": "偈颂一百零一首  其三六",
        "author": "释慧性",
        "content": "雨过长空，檐头滴滴。\n觌面相呈，人信不及。\n信得及，万古长空元不湿。",
        "dynasty": "宋",
        "collection_info": null
    },
    {
        "title": "偈颂一百零一首  其三七",
        "author": "释慧性",
        "content": "一即一切，一切即一。\n拈青玉峡，向焦螟眼中。\n撮大地来，如粟米粒。\n会则事同一家，不会则知我受屈。",
        "dynasty": "宋",
        "collection_info": null
    },
    {
        "title": "偈颂一百零一首  其三八",
        "author": "释慧性",
        "content": "独标万象，物外宣扬。\n天长地久，地久天长。",
        "dynasty": "宋",
        "collection_info": null
    },
    {
        "title": "偈颂一百零一首  其三九",
        "author": "释慧性",
        "content": "无作无为，无说无示。\n可以济群，类统万邦。\n同六虚，融三际，此是吾家第一义。",
        "dynasty": "宋",
        "collection_info": null
    },
    {
        "title": "偈颂一百零一首  其四○",
        "author": "释慧性",
        "content": "瀑布悬崖落半空，等闲平步广寒宫。\n乘时坐断孤峯顶，千圣从教立下风。",
        "dynasty": "宋",
        "collection_info": null
    },
    {
        "title": "偈颂一百零一首  其四一",
        "author": "释慧性",
        "content": "祖祢不了，儿孙遭累。\n祝着磕着，无处回避。\n不辞礼拜烧香，也要递相钝置。",
        "dynasty": "宋",
        "collection_info": null
    },
    {
        "title": "偈颂一百零一首  其四二",
        "author": "释慧性",
        "content": "作家炉鞴，本分钳锤。\n不用埋兵施陷虎，白拈手裏觅便宜。",
        "dynasty": "宋",
        "collection_info": null
    },
    {
        "title": "偈颂一百零一首  其四三",
        "author": "释慧性",
        "content": "喝散白云，穿开碧落。\n一步阔一步，一着高一着。",
        "dynasty": "宋",
        "collection_info": null
    },
    {
        "title": "偈颂一百零一首  其四四",
        "author": "释慧性",
        "content": "未举先知孰与论，掀腾海岳动干坤。\n崄崖句裏翻身转，盘走珠兮珠走盘。",
        "dynasty": "宋",
        "collection_info": null
    },
    {
        "title": "偈颂一百零一首  其四五",
        "author": "释慧性",
        "content": "一真含法界，大用等虚空。\n千祥如雾集，万善若云臻。\n用祝吾皇无量寿，天高无极地无穷。",
        "dynasty": "宋",
        "collection_info": null
    },
    {
        "title": "偈颂一百零一首  其四六",
        "author": "释慧性",
        "content": "郊原雨过，春日熙熙。\n桃红李白，发最上机。\n哑却口，落尽眉。\n就中一曲江南好，芦管迎风撩乱吹。",
        "dynasty": "宋",
        "collection_info": null
    },
    {
        "title": "偈颂一百零一首  其四七",
        "author": "释慧性",
        "content": "声前一句，十方显露。\n佛祖不知，衲僧罔措。",
        "dynasty": "宋",
        "collection_info": null
    },
    {
        "title": "偈颂一百零一首  其四八",
        "author": "释慧性",
        "content": "万壑千岩，云霞锁雾。\n洞然明白，觌面分付。\n鴈影落寒潭，孤舟横野渡。",
        "dynasty": "宋",
        "collection_info": null
    },
    {
        "title": "偈颂一百零一首  其四九",
        "author": "释慧性",
        "content": "毗卢师，法身主，纵夺临机些子许。\n目前分付与阿谁，踢起眉毛急荐取。",
        "dynasty": "宋",
        "collection_info": null
    },
    {
        "title": "偈颂一百零一首  其五○",
        "author": "释慧性",
        "content": "去圣时遥，人多懈怠。\n逆则生嗔，顺则生爱。\n不嗔不爱，东海剪刀，西番布袋。\n解脱门头紧着关，休夸铺席无人买。\n脑后见腮，和赃捉败。",
        "dynasty": "宋",
        "collection_info": null
    },
    {
        "title": "偈颂一百零一首  其五一",
        "author": "释慧性",
        "content": "一番秋雨一番凉，道路无尘野菊香。\n翻笑昔年陶令尹，攒眉归去错商量。\n恁么不恁么，破镜不重光。\n若把拈花微笑是，切忌将奴唤作郎。",
        "dynasty": "宋",
        "collection_info": null
    },
    {
        "title": "偈颂一百零一首  其五二",
        "author": "释慧性",
        "content": "鼓没絃琴，吹无孔笛。\n共乐尧年同舜日，达磨九年空面壁。",
        "dynasty": "宋",
        "collection_info": null
    },
    {
        "title": "偈颂一百零一首  其五三",
        "author": "释慧性",
        "content": "久雨不晴，纔晴又雨。\n阴阳交泰，万物得所。\n明明百草头，能为万象主。\n觌面相呈，切忌莽卤。",
        "dynasty": "宋",
        "collection_info": null
    },
    {
        "title": "偈颂一百零一首  其五四",
        "author": "释慧性",
        "content": "秋风离离，秋色依依。\n秋云淡伫，秋月分辉。\n篆不雕之心印，状似铁牛之机。\n阿呵呵，力咄希，再三捞摝始应知。",
        "dynasty": "宋",
        "collection_info": null
    },
    {
        "title": "偈颂一百零一首  其五五",
        "author": "释慧性",
        "content": "月挂长空，孤峯独宿。\n幽鸟数声清，白云断处续。\n佛眼难窥，拗直作曲。\n羚羊挂角绝踪由，无限清风生八极。",
        "dynasty": "宋",
        "collection_info": null
    },
    {
        "title": "偈颂一百零一首  其五六",
        "author": "释慧性",
        "content": "是句亦刬，非句亦刬。\n瞒瞒顸顸，生铁门限。\n如斯出世为人，瞎却衲僧正眼。\n子细捡点将来，也是徐六担板。",
        "dynasty": "宋",
        "collection_info": null
    },
    {
        "title": "偈颂一百零一首  其五七",
        "author": "释慧性",
        "content": "瞿昙夜半见明星，碓觜挑开眼裏筋。\n四十九年无畏说，至今错认定盘星。\n将头不猛，带累三军。\n曹溪波浪如相似，无限平人被陆沈。",
        "dynasty": "宋",
        "collection_info": null
    },
    {
        "title": "偈颂一百零一首  其五八",
        "author": "释慧性",
        "content": "草离离，烟漠漠，雨如膏，云如鹤。\n说了也，错错错。\n五老峯高彻骨寒，野猿啼断山月落。",
        "dynasty": "宋",
        "collection_info": null
    },
    {
        "title": "偈颂一百零一首  其五九",
        "author": "释慧性",
        "content": "天得一，地得一，王得一兮无等匹。\n一得一，又何必，闪电光中加霹雳。\n朝来细雨洒危层，八面风清照红日。",
        "dynasty": "宋",
        "collection_info": null
    },
    {
        "title": "偈颂一百零一首  其六○",
        "author": "释慧性",
        "content": "大包无外，细入无间。\n内外绝瑕疵，古今无背面。\n森罗万象影中藏，四圣六凡光裏现。\n分明常在诸人前，未审诸人见不见，铁壁银山通一线。",
        "dynasty": "宋",
        "collection_info": null
    },
    {
        "title": "偈颂一百零一首  其六一",
        "author": "释慧性",
        "content": "雪埋松径，梅着寒梢。\n露倮倮，赤洒洒，独孤标。\n寒山逢拾得，抚掌笑呵呵。",
        "dynasty": "宋",
        "collection_info": null
    },
    {
        "title": "偈颂一百零一首  其六二",
        "author": "释慧性",
        "content": "初三十一，中九下七。\n更不囊藏，当阳拈出。\n一气转洪钧，八方开寿域。",
        "dynasty": "宋",
        "collection_info": null
    },
    {
        "title": "偈颂一百零一首  其六三",
        "author": "释慧性",
        "content": "心月孤圆，清光皎洁。\n吞尽十方空，银椀裏盛雪。\n本光瑞如此，笑倒灯明佛。",
        "dynasty": "宋",
        "collection_info": null
    },
    {
        "title": "偈颂一百零一首  其六四",
        "author": "释慧性",
        "content": "本犀花散一山秋，更约清风作胜游。\n笑傲幽香翻叶底，西来祖意在枝头。\n没回互，兴悠悠，辽天鼻孔齐穿却，更嫌何处不风流。",
        "dynasty": "宋",
        "collection_info": null
    },
    {
        "title": "偈颂一百零一首  其六五",
        "author": "释慧性",
        "content": "杀人刀，活人剑，劈破虚空成两片。\n千妖百怪尽潜踪，万象森罗光影现。\n艾人与门神，端的见不见。\n拄杖子聊通一线。",
        "dynasty": "宋",
        "collection_info": null
    },
    {
        "title": "偈颂一百零一首  其六六",
        "author": "释慧性",
        "content": "有结有解俱错，到底无绳自缚。\n一夏九十日终，箇箇眉鬚堕落。\n入水长人，填沟塞壑。\n相逢只解那斯祁，明眼衲僧休卜度。",
        "dynasty": "宋",
        "collection_info": null
    },
    {
        "title": "偈颂一百零一首  其六七",
        "author": "释慧性",
        "content": "纔开口又成剩语，不开口又成增语，发机须是千钧弩。\n草店家风别，翻云又覆雨。\n若是陶渊明，攒眉便归去。",
        "dynasty": "宋",
        "collection_info": null
    },
    {
        "title": "偈颂一百零一首  其六八",
        "author": "释慧性",
        "content": "松萝影裏，积翠堆中。\n白云为盖，流泉作琴。\n隻影独标岩上月，不知那箇是知音。\n耳卓朔，头蓬松，抬眸鹞子过辽东。",
        "dynasty": "宋",
        "collection_info": null
    },
    {
        "title": "偈颂一百零一首  其六九",
        "author": "释慧性",
        "content": "言语动用没交涉，非言语动用亦没交涉。\n倾肠倒腹，为楔出楔。\n哑却我口秃却舌，明明万里一条铁。",
        "dynasty": "宋",
        "collection_info": null
    },
    {
        "title": "偈颂一百零一首  其七○",
        "author": "释慧性",
        "content": "点捡将来，罪过不少。\n只凭拄杖，一切靠倒。",
        "dynasty": "宋",
        "collection_info": null
    },
    {
        "title": "偈颂一百零一首  其七一",
        "author": "释慧性",
        "content": "掀翻四大海，踢倒须弥卢。\n心粗胆大，少实多虚。\n夜见明星曾落节，儿孙随后受涂糊。",
        "dynasty": "宋",
        "collection_info": null
    },
    {
        "title": "偈颂一百零一首  其七二",
        "author": "释慧性",
        "content": "木落高秋玉露垂，慎终追远又思惟。\n无端一世灭胡种，累及儿孙说向谁。\n哑却口，落尽眉。\n牵犁拽杷，带水拖泥。\n顺捋虎鬚拈蝎尾，白拈手裏觅便宜。\n家肥生孝子，谁是五逆儿。\n呜咿，呜咿。\n秋露春风消息在，不知谁荐上头机。",
        "dynasty": "宋",
        "collection_info": null
    },
    {
        "title": "偈颂一百零一首  其七三",
        "author": "释慧性",
        "content": "喝散白云，穿开碧落。\n须弥灯王，无处摸索。",
        "dynasty": "宋",
        "collection_info": null
    },
    {
        "title": "偈颂一百零一首  其七四",
        "author": "释慧性",
        "content": "深藏古寺老垂垂，冷暖相谙只自知。\n不谓使符相苦逼，依然拽杷又牵犁。",
        "dynasty": "宋",
        "collection_info": null
    },
    {
        "title": "偈颂一百零一首  其七五",
        "author": "释慧性",
        "content": "开门待知识，知识不来过。\n开口不在舌头上，伫看平地起风波。",
        "dynasty": "宋",
        "collection_info": null
    },
    {
        "title": "偈颂一百零一首  其七六",
        "author": "释慧性",
        "content": "佛祖大机，目前密布。\n主中宾，宾中主。\n云从龙，风从虎，发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百零一首  其七七",
        "author": "释慧性",
        "content": "岁尽年穷，无可不可。\n烹露地牛，烧榾柮火。\n野菜只添一筯油，满钵和罗唯一饱。\n笑傲烟霞，白云风拂。\n韶阳一曲自高歌，困来一觉和衣倒。\n浅种深耕得自由，珊瑚枝头日杲杲。",
        "dynasty": "宋",
        "collection_info": null
    },
    {
        "title": "偈颂一百零一首  其七八",
        "author": "释慧性",
        "content": "东村王老夜烧钱，打着南边动北边。\n赤骨历穷夸富贵，日高三丈尚憨眠。",
        "dynasty": "宋",
        "collection_info": null
    },
    {
        "title": "偈颂一百零一首  其七九",
        "author": "释慧性",
        "content": "穹窿山裏老于菟，一点圆明烁太虚。\n八角磨盘空裏转，寥落林泉意自殊。\n超物象，绝名模，将为胡鬚赤，更有赤鬚胡。",
        "dynasty": "宋",
        "collection_info": null
    },
    {
        "title": "偈颂一百零一首  其八○",
        "author": "释慧性",
        "content": "一人道有一人无，正令全提肘后符。\n昨夜虚空开口笑，石人吞却洞庭湖。",
        "dynasty": "宋",
        "collection_info": null
    },
    {
        "title": "偈颂一百零一首  其八一",
        "author": "释慧性",
        "content": "离四句，绝百非。\n一言已出，驷马难追。\n一任金乌东出，徒教玉兔沈西。\n千钧之弩，不为鼷鼠而发机。",
        "dynasty": "宋",
        "collection_info": null
    },
    {
        "title": "偈颂一百零一首  其八二",
        "author": "释慧性",
        "content": "春雨如膏，春云如鹤。\n客从天外来，正是魔王脚。\n阃外威权，麒麟一角。\n转身一拶验来端，外道天魔俱胆落。",
        "dynasty": "宋",
        "collection_info": null
    },
    {
        "title": "偈颂一百零一首  其八三",
        "author": "释慧性",
        "content": "春山青，春水绿。\n春雨蒙蒙，春花簇簇。\n春光满目画难成，春风万里何抅束。\n肥马辘辘，瘦马辘辘。\n日逐忙忙等闲过，些儿毒气谁轻触。",
        "dynasty": "宋",
        "collection_info": null
    },
    {
        "title": "偈颂一百零一首  其八四",
        "author": "释慧性",
        "content": "今朝四月初一，万像难逃影质。\n马祖升堂，百丈捲席。\n秘魔擎叉，鲁祖面壁。\n唤馿作马，虾跳不出。\n麒麟一角尖，乌龟三眼赤。",
        "dynasty": "宋",
        "collection_info": null
    },
    {
        "title": "偈颂一百零一首  其八五",
        "author": "释慧性",
        "content": "云收天际，杲日当空。\n坐立俨然，如何通信。\n自是不归归便得，五湖烟浪有谁争。",
        "dynasty": "宋",
        "collection_info": null
    },
    {
        "title": "偈颂一百零一首  其八六",
        "author": "释慧性",
        "content": "八还正眼顶门开，悟得门门有善财。\n要识九旬行道处，熏风依旧自南来。",
        "dynasty": "宋",
        "collection_info": null
    },
    {
        "title": "偈颂一百零一首  其八七",
        "author": "释慧性",
        "content": "不与万法为侣，咬定牙关错举。\n西江吸尽铁船浮，活提狞龙和角煮。\n倒骑佛殿出三门，翻手为云覆手雨。",
        "dynasty": "宋",
        "collection_info": null
    },
    {
        "title": "偈颂一百零一首  其八八",
        "author": "释慧性",
        "content": "兔马有角，牛羊无角。\n智不到处，切忌道着。\n拈得鼻孔还失却。",
        "dynasty": "宋",
        "collection_info": null
    },
    {
        "title": "偈颂一百零一首  其八九",
        "author": "释慧性",
        "content": "相见不扬眉，雷轰闪电迟。\n知音纔侧耳，拟议落便宜。\n威行阃外，瞥转机轮，大千捏聚一微尘。",
        "dynasty": "宋",
        "collection_info": null
    },
    {
        "title": "偈颂一百零一首  其九○",
        "author": "释慧性",
        "content": "息庵去世肉犹暖，五逆还它五逆儿。\n海涌峯头行正令，白拈谁敢觅便宜。",
        "dynasty": "宋",
        "collection_info": null
    },
    {
        "title": "偈颂一百零一首  其九一",
        "author": "释慧性",
        "content": "金刚圈，栗棘蓬。\n拈来便用，耀古腾今。\n格外知音纔领略，四方八面起清风。",
        "dynasty": "宋",
        "collection_info": null
    },
    {
        "title": "偈颂一百零一首  其九二",
        "author": "释慧性",
        "content": "无语中有语，名曰死句。\n有语中无语，名曰活句。\n可谓剜肉作疮，皮穿骨露。\n举不顾，即差牙，闪电光中走乌兔。",
        "dynasty": "宋",
        "collection_info": null
    },
    {
        "title": "偈颂一百零一首  其九三",
        "author": "释慧性",
        "content": "十五日已前，风吹不入。\n十五日已后，水洒不着。\n正当十五日，月中仙桂和根拔，海底泥牛把角牵。",
        "dynasty": "宋",
        "collection_info": null
    },
    {
        "title": "偈颂一百零一首  其九四",
        "author": "释慧性",
        "content": "天寒人寒，大家在这裏。\n洗面摸着鼻，吃茶湿却觜。\n向上还有事也无，韩信临朝底。",
        "dynasty": "宋",
        "collection_info": null
    },
    {
        "title": "偈颂一百零一首  其九五",
        "author": "释慧性",
        "content": "庐山华藏太湖滨，碓觜挑开眼裏筋。\n来趁寿宁炉竈热，大千独步见鹏程。",
        "dynasty": "宋",
        "collection_info": null
    },
    {
        "title": "偈颂一百零一首  其九六",
        "author": "释慧性",
        "content": "智不是道，心不是佛。\n辊雪峰毬，舞道吾笏。",
        "dynasty": "宋",
        "collection_info": null
    },
    {
        "title": "偈颂一百零一首  其九七",
        "author": "释慧性",
        "content": "二月春过半，园林一样新。\n傍花看蝶舞，近柳听鶑吟。\n远客来相访，还曾悟此心。\n林郑珍，井底种林檎。\n今年桃李贵，一颗直千金。",
        "dynasty": "宋",
        "collection_info": null
    },
    {
        "title": "偈颂一百零一首  其九八",
        "author": "释慧性",
        "content": "观音菩萨将钱买糊餠，放下元来是箇馒头。\n相席打令，看楼打楼，不风流处也风流。",
        "dynasty": "宋",
        "collection_info": null
    },
    {
        "title": "偈颂一百零一首  其九九",
        "author": "释慧性",
        "content": "燕语鶑吟，俱谈实相。\n春风吹动桃李花，淡烟疎雨笼青嶂。\n切忌起模画样。",
        "dynasty": "宋",
        "collection_info": null
    },
    {
        "title": "偈颂一百零一首  其一○○",
        "author": "释慧性",
        "content": "归宗事理绝，日轮正当午。\n布袋放憨痴，猫儿捉老鼠。\n若人会得，超佛越祖。",
        "dynasty": "宋",
        "collection_info": null
    },
    {
        "title": "颂古七首  其一",
        "author": "释慧性",
        "content": "南枝向暖北枝寒，一种春风有两般。\n寄语高楼莫吹笛，大家留取倚栏干。",
        "dynasty": "宋",
        "collection_info": null
    },
    {
        "title": "颂古七首  其二",
        "author": "释慧性",
        "content": "外道怀藏宝镜时，世尊良久为高提。\n浑如良马窥鞭影，不觉全身陷铁围。",
        "dynasty": "宋",
        "collection_info": null
    },
    {
        "title": "颂古七首  其三",
        "author": "释慧性",
        "content": "明修栈道，暗度陈仓。\n刻舟犹觅剑，夜雨过潇湘。",
        "dynasty": "宋",
        "collection_info": null
    },
    {
        "title": "颂古七首  其四",
        "author": "释慧性",
        "content": "只许老胡知，不许老胡会。\n白云尽处是青山，行人更在青山外。",
        "dynasty": "宋",
        "collection_info": null
    },
    {
        "title": "颂古七首  其五",
        "author": "释慧性",
        "content": "放两抛三，瞒神謼鬼。\n换盆换盆，谁不识你。",
        "dynasty": "宋",
        "collection_info": null
    },
    {
        "title": "颂古七首  其六",
        "author": "释慧性",
        "content": "沩山养子没来由，叉手人前不识羞。\n更把琵琶半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古七首  其七",
        "author": "释慧性",
        "content": "当阳利剑斩狸奴，刃下翻身会也无。\n脱下草鞋头戴出，石人吞却洞庭湖。",
        "dynasty": "宋",
        "collection_info": null
    },
    {
        "title": "寄颜一斋閤内寂室方氏",
        "author": "释慧性",
        "content": "即心即佛没誵讹，不动舌头意气多。\n打破虚空行活路，夫妻抚掌笑呵呵。",
        "dynasty": "宋",
        "collection_info": null
    },
    {
        "title": "付浄彻首座竹篦",
        "author": "释慧性",
        "content": "竹篦付了復何为，佛祖当头劈面挥。\n尺水便能翻逆浪，尽教人荐截流机。",
        "dynasty": "宋",
        "collection_info": null
    },
    {
        "title": "沈安齐草庵号常牧",
        "author": "释慧性",
        "content": "尚堕功勋不自由，还同死水卧泥牛。\n何如阔进竿头步，撒手悬崖万仞头。",
        "dynasty": "宋",
        "collection_info": null
    },
    {
        "title": "自赞  其一",
        "author": "释慧性",
        "content": "紫霄峰下，以毒攻毒。\n撒土抛沙，拗直作曲。\n撼动四大神州，拳踢掀翻地轴。\n性禅没兴遭逢，切忌望空呵嘱。\n坐断千峰顶𩕳头，一任虚声听杓卜。",
        "dynasty": "宋",
        "collection_info": null
    },
    {
        "title": "自赞  其二",
        "author": "释慧性",
        "content": "横按吹毛，全提正令。\n毁佛谤法，因邪打正。\n有时裂转面皮，天下衲僧乞命。",
        "dynasty": "宋",
        "collection_info": null
    },
    {
        "title": "辞世",
        "author": "释慧性",
        "content": "七十八年，内空外空。\n撒手便行，万古清风。",
        "dynasty": "宋",
        "collection_info": null
    },
    {
        "title": "吾庐寓言",
        "author": "刘学箕",
        "content": "五峯之山环吾庐，五峯之水清溜渠。\n山水可乐情可娱，五亩之宅奠厥居。\n清湖列嶂开坐隅，白沙峩峩烟岫铺。\n崇山梅岭豁望眼，高门堇阜联襟裾。\n况当春晚积雨余，绿褥翠迭青珊瑚。\n桑麻满路人意好，鸣禽上下声相呼。\n迨今八月九月初，枫林隔水红凋疎。\n秋场稻熟听蓬朴，小槽新酿倾真珠。\n昨宵一雪飞璠玙，远山近山光凝酥。\n羣峯突兀不敢觑，银壁照耀天鬼涂。\n千金不须买画图，丹青纵有画不如。\n风景万态朝昏殊，天成此画人难摹。\n蹊荒圃废几朝夕，一日筑居天赐予。\n四时游观心良舒，考槃在阿归来乎。\n乃歌曰：采于园兮篮有蔬，钓于水兮筐有鱼，余之弗欢兮其谁之欢欤。\n又歌曰：惠风清兮出有车，芸香芬兮读有书，余之弗乐兮其谁之乐欤。",
        "dynasty": "宋",
        "collection_info": null
    },
    {
        "title": "石假山",
        "author": "刘学箕",
        "content": "潭溪散人方是閒，真山不爱爱假山。\n呼童积迭石磊磈，远近便拥峯与峦。\n晴岚滴翠明窗前，清影挂壁方池边。\n色侵书帙日华薄，丘壑坐上生云烟。\n云烟收霏苔藓绿，山石傍头更栽竹。\n三竿两竿韵不俗，摇荡清风凉意足。\n方是閒人当此时，以假像真人谓奇。\n或来静对酌美酒，或来宴坐哦新诗。\n吟诗搜索萦心脾，酒醉落魄精神痴。\n吟诗饮酒且不可，况復局上争枯棋。\n不如对山抚鸣琴，琴心三迭舞胎禽。\n高山流水存至音，古趣澹泊悦我心。\n老泉三峯烂木材，百年沉埋安在哉。\n东坡仇池九华石，只有佳篇传入集。\n此山亦犹今视昔，与我同生亦同没。",
        "dynasty": "宋",
        "collection_info": null
    },
    {
        "title": "社日喜晴分韵得前字",
        "author": "刘学箕",
        "content": "夜来急雨淙飞檐，脱惊红日辉潭川。\n梨花有情朝露重，柳带无力春风颠。\n傍帘新燕低拂掠，入槛戏蝶相联翩。\n今晨天气亦佳尔，一春未见兹晴暄。\n绿阴林下笑声好，箫鼓赛社祈丰年。\n金穰屡丰岂不好，米贱更苦人无钱。\n太公九府法已弊，楮币印出私相权。\n所司转变无善策，低昂用否难流传。\n县官那更租税急，白纸不问黄榜蠲。\n穷民非负实无有，里正罚责殊可怜。\n吾侬虽乐此日美，釂白醉倒春风前。\n却愁烟雨暗春晚，米价顿长民忧煎。",
        "dynasty": "宋",
        "collection_info": null
    },
    {
        "title": "插秧歌",
        "author": "刘学箕",
        "content": "农夫戢戢清波阔，秧稻茸茸森石髮。\n父儿呼唤手拔齐，千把万把根连泥。\n四更乘月躅陇陌，晓烟渐散东方白。\n归来吃得饭一盂，担到田头汗似珠。\n蹲身擘丛种入土，不问朝昏与亭午。\n肌肤剥裂肉起皮，烈日纔阴又风雨。\n秋收幸值岁稍丰，谷贱无钱私债重。\n连忙变转了官赋，霜雪冻饿愁穷冬。\n吁嗟四民天地间，服田力穑良独艰。\n寄言安坐西方辈，汝饱不惭吾厚颜。",
        "dynasty": "宋",
        "collection_info": null
    },
    {
        "title": "醉歌",
        "author": "刘学箕",
        "content": "读书求见古人心，闭门不知青春深。\n夜来东风扫浮阴，晓光薄林生遥岑。\n搜寻不觉出门去，绿暗溪边杨柳路。\n诗章立愿不復作，会景那知自成句。\n归途晤语谁与从，眼前物物俱春工。\n崇桃积李事已晚，牡丹正丽酴醿秾。\n白茶照人冰雪同，红茶烧空猩血红。\n金沙雨晴翡翠积，海棠露湿胭脂重。\n急呼诗朋唤酒伴，高堂共泛琉璃钟。\n夜阑秉烛相对语，谩道今人不如古。\n古士放达醒者稀，今人不饮徒自苦。",
        "dynasty": "宋",
        "collection_info": null
    },
    {
        "title": "白山茶",
        "author": "刘学箕",
        "content": "白茶诚异品，天赋玉玲珑。\n不作烧灯焰，深明韫椟功。\n易容非世力，幻质本春工。\n皓皓知难污，尘飞谩自红。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一",
        "author": "刘学箕",
        "content": "维昔旧游，十有八春。\n中间往来，合散风尘。\n词翰在壁，瞻之愈新。\n忆我仲弟，眇然怀人。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其二",
        "author": "刘学箕",
        "content": "吁嗟人生，年不满百。\n天地囿形，百代过客。\n去日苦多，来日苦窄。\n我曷不乐，慨念畴昔。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其三",
        "author": "刘学箕",
        "content": "丱角灯窗，砚席是共。\n春山朝吟，秋堂夜诵。\n弃背三年，心骨沉痛。\n几夜见君，似梦非梦。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其四",
        "author": "刘学箕",
        "content": "念昔童稚，泛然若舟。\n惟我与君，孤诣同修。\n博文约礼，匪遨匪游。\n子方盛年，遽赴玉楼。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其五",
        "author": "刘学箕",
        "content": "朱垣素壁，醉墨漓淋。\n虚堂重临，思古伤今。\n文不忍诵，盟弗可寻。\n即事即物，抆泪痛心。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其六",
        "author": "刘学箕",
        "content": "旧题墨妙，龙蛇户牖。\n步骤欧虞，模仿颜柳。\n醉裏百篇，冥搜九有。\n天胡夺我，张仲孝友。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其七",
        "author": "刘学箕",
        "content": "屈指友于，祇今存几。\n自仲之去，失此奇伟。\n言不胜情，心旌愤悱。\n哀哉苍天，雨泪如洗。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其八",
        "author": "刘学箕",
        "content": "团团庭柯，清美无度。\n今我来斯，忽然老树。\n偃蹇轮囷，剥蚀摧蠹。\n朱颜舜华，讵得如故。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其九",
        "author": "刘学箕",
        "content": "兴念陈迹，梦寐吾犹。\n植杖风雩，某水某丘。\n日居月诸，循环靡休。\n迭尔遄迈，曾不我留。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一○",
        "author": "刘学箕",
        "content": "忆自束髮，兹焉寓居。\n载思载瞻，宛不异初。\n极目遐眺，清风穆如。\n抚事怀人，悲来感余。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一一",
        "author": "刘学箕",
        "content": "少生四方，游紫之水。\n每有良朋，见止遇止。\n长哦伐木，求友乎此。\n乐以忘忧，云胡不喜。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一二",
        "author": "刘学箕",
        "content": "维亲与朋，杂然满坐。\n华屋连甍，红紫緐伙。\n半世重游，雾迷烟锁。\n慨然抚膺，谬悠老我。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一三",
        "author": "刘学箕",
        "content": "念昔考槃，硕人之薖。\n琴豆觞酒，寤寐笑歌。\n逝者弗返，涕泗滂沱。\n念彼不乐，伤如之何。",
        "dynasty": "宋",
        "collection_info": null
    },
    {
        "title": "紫溪庄舍读癸丑壁间旧题转眼忽十八年同游十不存一滋兰弟亦作古人拂拭洒涕几不能去因诵欧公诗云人昔共游今有几树犹如此我何堪以是为韵感怀成十四章庚午四月中澣  其一四",
        "author": "刘学箕",
        "content": "贤乎仲弟，和乐且湛。\n自我不见，岁籥换三。\n百感交集，忧心如惔。\n山凝暮云，回首不堪。",
        "dynasty": "宋",
        "collection_info": null
    },
    {
        "title": "舟行三章  其一",
        "author": "刘学箕",
        "content": "桂棹兮兰桨，泝流兮沿洄。\n天迥兮空明，湍激兮声哀。\n水落兮石出，路转兮溪回。\n鸥飞兮山浄，鱼戏兮藻开。\n淹留兮何为，盍赋兮归来。",
        "dynasty": "宋",
        "collection_info": null
    },
    {
        "title": "舟行三章  其二",
        "author": "刘学箕",
        "content": "扁舟兮容与，浮云兮舒卷。\n波澄兮练横，山秀兮屏展。\n散髮兮平冈，濯缨兮清浅。\n皇皇兮何之，路长兮悠缅。\n早赋兮归来，迷途兮未远。",
        "dynasty": "宋",
        "collection_info": null
    },
    {
        "title": "舟行三章  其三",
        "author": "刘学箕",
        "content": "容与兮扁舟，长吟兮閒情。\n白石兮离离，秋云兮霙霙。\n我思兮先庐，水潭兮山屏。\n帐空兮鹤怨，人去兮猿惊。\n早赋兮归来，涉园兮欣欣。",
        "dynasty": "宋",
        "collection_info": null
    },
    {
        "title": "铅山廨宇题壁",
        "author": "刘学箕",
        "content": "莫遣离愁相绊萦，九州之外尽愁城。\n酒频挹注幽忧浣，诗苦冥搜太瘦生。\n漠漠草茵飞蛱蝶，深深柳幄韵鹂鹒。\n客怀未与成匆遽，三沐三熏慰此情。",
        "dynasty": "宋",
        "collection_info": null
    },
    {
        "title": "道间池亭小酌",
        "author": "刘学箕",
        "content": "一曲芳池万柄荷，游鯈潜跃水扬波。\n竹孙楹槛风偏细，梅子江湖雨正多。\n凡物寓时俱意得，谓予不饮柰愁何。\n暂来徙倚又还去，猛拍栏桿浩浩歌。",
        "dynasty": "宋",
        "collection_info": null
    },
    {
        "title": "太湖书怀",
        "author": "刘学箕",
        "content": "清风起平湖，白云生涧阴。\n佳时惨不乐，羁思苦难任。\n客子热中肠，浩然怀故林。\n仲夏倏已过，草木鬰萧森。\n万物欣有託，吾生何崎嵚。\n念昔岁甫冠，自许双南金。\n只今堕危涂，不如烟际禽。\n山水所素愿，利名非宿心。\n何当返故庐，啸傲苍崖深。\n两鬓岂长绿，勿枉吴霜侵。",
        "dynasty": "宋",
        "collection_info": null
    },
    {
        "title": "九月十八日夜梦赏春某氏园池赋春词二首题柱  其一",
        "author": "刘学箕",
        "content": "芍药花开日渐长，小窗閒理旧笙簧。\n凭谁为唤诗宗匠，共赋留云借月章。",
        "dynasty": "宋",
        "collection_info": null
    },
    {
        "title": "九月十八日夜梦赏春某氏园池赋春词二首题柱  其二",
        "author": "刘学箕",
        "content": "楼下酴醿压架香，翠围帷幄覆池塘。\n桃花浪暖鱼成阵，人倚雕栏到夕阳。",
        "dynasty": "宋",
        "collection_info": null
    },
    {
        "title": "古交行",
        "author": "刘学箕",
        "content": "君居京江头，我住武夷曲。\n平生风马牛，道路几重复。\n会面情相亲，卜室欣相隣。\n倾盖一笑粲，恍然如故人。\n君家义聚五百指，堂上怡怡奉甘旨。\n收书万卷不言贫，抚恤孤嫠甚勤止。\n我家茕独与君似，自我之出谁料理。\n岁晚团圞未得归，感事扪膺但增耻。\n知君念我留客裏，每见时能具羞匕。\n心吐肺肝所同然，尊酒论文日终晷。\n古灵故家好孙子，披觌芝眉因识李。\n博洽多闻世希比，顷刻龙蛇飞剡纸。\n我惭学术殊不逮二君，二君爱予心良勤。\n交游情钟固以类，愧以萧艾联兰熏。\n常恐此时心，易变作甘醴。\n欲君持此心，淡若秋江水。\n古人心交尚道义，今人利交尚权势。\n古道于今何寂寥，伤心不识古交意。\n两君姿质俱精金，百炼不改色愈明。\n两君体性如美玉，浑浑厚厚藴诸椟。\n上映亭亭巗上千岁之孤松，下方磊磊丰山百世之霜钟。\n松青不变四时色，钟铿一朝振文物。\n予何人哉得附骥，勉勉讵敢自暴弃。\n日莫长歌伐木篇，三復诗人琢磨义。",
        "dynasty": "宋",
        "collection_info": null
    },
    {
        "title": "萧长公来访示以诸公诗卷谓与予游从之久不能一辞为赠颇相噍责予赋之不可辞之亦不可皆有说焉名章俊语前后相望无数次乎其间是覩西子之容而自增丑耳所不容却者予年十五时海山官丁受琴于长夫今予年四十与长夫有二十五年之旧辞之弗作其可乎因书长句",
        "author": "刘学箕",
        "content": "人生立志各有癖，浃髓沦肌疗无术。\n君不学少年奏赋明光宫，又不能桑麻谷粟去作田舍翁。\n苦心竭虑淡泊音，手携三尺绿绮琴。\n七絃指下丛然鸣，于以求见古人心。\n古音寥寥失微妙，郑卫淫哇竞蝉噪。\n君独优游夷愉广厚而高明，鼓有虞氏之南风，赓之以文王宣父之操。\n若人来索便与弹，略不訑訑见颜貌。\n绝之不作卫次公，却之常嗤戴安道。\n顾我与君幽趣同，海山尚忆初相逢。\n我时十五始冠巾，君亦壮年气如虹。\n夜窗拥衾月流空，促絃初学调商宫。\n别来二十五春风，我犹故吾君学通。\n五音六律知者稀，一生辛勤造精微。\n心存至乐物莫移，殆类闻韶子在齐。\n洋洋盈耳不疗饥，任从妻子相号啼。\n浮云柳絮无根蒂，世事乘除几荣悴。\n祇今物我俱忘情，与君同寻方子春。",
        "dynasty": "宋",
        "collection_info": null
    },
    {
        "title": "溪桥晚步",
        "author": "刘学箕",
        "content": "一带清溪浅漾沙，松桥横渡野人家。\n平林尽日霜风劲，枫叶翻丹似落花。",
        "dynasty": "宋",
        "collection_info": null
    },
    {
        "title": "和张政仲见寄三绝  其一",
        "author": "刘学箕",
        "content": "柘山尽处即屏山，若隔蓬莱弱水间。\n伐木歌余凝望远，此心翻羡白云閒。",
        "dynasty": "宋",
        "collection_info": null
    },
    {
        "title": "和张政仲见寄三绝  其二",
        "author": "刘学箕",
        "content": "故人别去復一月，三绝诗章寄我来。\n我有青州四从事，已令挈至待君开。",
        "dynasty": "宋",
        "collection_info": null
    },
    {
        "title": "和张政仲见寄三绝  其三",
        "author": "刘学箕",
        "content": "药畦菜圃足秋雨，菊径松坡未就荒。\n请命当年嵇吕驾，便同看剑引杯长。",
        "dynasty": "宋",
        "collection_info": null
    },
    {
        "title": "演平渡度侄别入城",
        "author": "刘学箕",
        "content": "前溪积雨浪拍天，人立沙头催渡船。\n溪云贴水湿不起，岸柳凝愁丝乱牵。\n石泉涓涓响涧谷，山树濯濯延云烟。\n客程东西风袂翩，去者自去还者还。",
        "dynasty": "宋",
        "collection_info": null
    },
    {
        "title": "政仲留饮醉书长句",
        "author": "刘学箕",
        "content": "春归无计堪留连，川原暗绿屯云烟。\n涓涓涧谷声潺潺，夜来急雨春风颠。\n天公知我爱山癖，晨光薄林晓日出。\n浮阴扫尽山屹立，迭嶂层峦凝黛湿。\n此时来访故人居，羶荤为我开兵厨。\n真珠滴槽不用沽，沉酣相忘于江湖。\n我不如阮公籍，相逢一醉六十日。\n君莫效陶渊明，欲令明朝重抱琴。\n且须相从痛饮师，尊前落魄同襟期。\n何如沉沉深夜剪韭共春酌，细诵工部生前相遇衔杯诗。",
        "dynasty": "宋",
        "collection_info": null
    },
    {
        "title": "送连景昭归三山用其韵  其一",
        "author": "刘学箕",
        "content": "秋风乘兴下三山，不惮驰驱涉险艰。\n别酒醉来仍更酌，征鞍发去且须攀。\n身安岂畏路千里，道在元知命两间。\n从此莫教情断绝，尺书频寄塞鸿还。",
        "dynasty": "宋",
        "collection_info": null
    },
    {
        "title": "送连景昭归三山用其韵  其二",
        "author": "刘学箕",
        "content": "得意难兼熊掌鱼，功名随分勿求余。\n或先或后时而已，将废将行命也欤。\n理性明中閒念虑，云山深处着田庐。\n君归政好携妻子，泉石寻盟饱读书。",
        "dynasty": "宋",
        "collection_info": null
    },
    {
        "title": "侵晓书怀四绝句  其一",
        "author": "刘学箕",
        "content": "石泉宵泠泠，清响杂寒吹。\n恍惊山雨来，醒我一觉睡。",
        "dynasty": "宋",
        "collection_info": null
    },
    {
        "title": "侵晓书怀四绝句  其二",
        "author": "刘学箕",
        "content": "幽虫声唧唧，感此秋夜长。\n起坐弹鸣琴，兰釭炫余光。",
        "dynasty": "宋",
        "collection_info": null
    },
    {
        "title": "侵晓书怀四绝句  其三",
        "author": "刘学箕",
        "content": "披衣启外户，晨光清可挹。\n绿树閟苍烟，遥认枫叶赤。",
        "dynasty": "宋",
        "collection_info": null
    },
    {
        "title": "侵晓书怀四绝句  其四",
        "author": "刘学箕",
        "content": "疎星澹河汉，点点在秋水。\n微澜漾残辉，曲沼过游鲤。",
        "dynasty": "宋",
        "collection_info": null
    },
    {
        "title": "田家  其一",
        "author": "刘学箕",
        "content": "稻熟田间笑老农，冬冬村鼓乐时丰。\n新篘自酌花甆椀，醉倒扶携夕照中。",
        "dynasty": "宋",
        "collection_info": null
    },
    {
        "title": "田家  其二",
        "author": "刘学箕",
        "content": "堆槃野柿间山梨，酒美鸡肥稻滑匙。\n妇子团圞常见面，一生宁识别离悲。",
        "dynasty": "宋",
        "collection_info": null
    },
    {
        "title": "环洲江氏园",
        "author": "刘学箕",
        "content": "欲览环洲胜，维舟步石矶。\n踏丹随野色，穿翠任春霏。\n地迥知山远，村弯觉水围。\n东风轻薄甚，桃李乱荆扉。",
        "dynasty": "宋",
        "collection_info": null
    },
    {
        "title": "将口道中",
        "author": "刘学箕",
        "content": "沙平路软足力健，麦细桑柔春意深。\n绿水一湾浮野鶒，青山两岸唤幽禽。",
        "dynasty": "宋",
        "collection_info": null
    },
    {
        "title": "妙湛寺",
        "author": "刘学箕",
        "content": "山径盘纡露石根，一溪流水两山云。\n斋余缓步青松下，输与萧閒老惠勤。",
        "dynasty": "宋",
        "collection_info": null
    },
    {
        "title": "晚望",
        "author": "刘学箕",
        "content": "晚雨逆溪上，寒云傍山飞。\n白鹭去洲渚，潜鱼泝湾矶。\n举头行迹少，唯见暮樵归。",
        "dynasty": "宋",
        "collection_info": null
    },
    {
        "title": "溪园",
        "author": "刘学箕",
        "content": "溪园闢平畴，左右接林麓。\n沉沉水浮堰，泛泛潭转曲。\n果木渐成行，台榭亦营筑。\n何时东风来，吹满枝上绿。",
        "dynasty": "宋",
        "collection_info": null
    },
    {
        "title": "栽竹",
        "author": "刘学箕",
        "content": "绿筠移种不多时，添我溪南一段奇。\n会看明年春雨后，满林头角箨龙儿。",
        "dynasty": "宋",
        "collection_info": null
    },
    {
        "title": "种梅",
        "author": "刘学箕",
        "content": "隠沦冲寂澹生涯，芍药樱桃厌艷华。\n剔乱剪緐疎影瘦，临溪只合种梅花。",
        "dynasty": "宋",
        "collection_info": null
    },
    {
        "title": "书怀",
        "author": "刘学箕",
        "content": "园成日以待东风，绿李黄梅已间丛。\n种竹自期千户等，举杯谁伴八僊同。\n机忘鸥鸟情相狎，兴适琴书趣独穷。\n坎止流行随所寓，乐天知命一閒翁。",
        "dynasty": "宋",
        "collection_info": null
    },
    {
        "title": "简康侄求先君石山",
        "author": "刘学箕",
        "content": "见好山如见高人，遯世冀茧清浄身。\n见拳石如接佳友，手摩挲爱逾琼玖。\n我生嗜好不有冗长物，寓意萧閒祇在青山并怪石。\n往年都梁得灵壁，名以催诗延座侧。\n去载还自嶓冢江，女娲溪头纔落帆。\n山灵见知情不凡，乞我清波一块川墨涂巉巗。\n屏山嵯峩高云衢，五亩下着吾侬居。\n窗扉面面挹山色，真山假山互崷崒。\n旧藏英道数峯碧，怪怪奇奇总拈出。\n一丘一壑在胸臆，烟云尽向空斋集。\n君家一峯良可惜，埋没庭除沙土蚀。\n尚思阿翁存手泽，何不遣归慰岑寂。\n楚人亡弓楚人得，在彼在此理则一。\n小诗代简言从容，子心坦荡讵执违与从。\n傥令长鬚勤送似，待予大书特书榜曰飞来峰。",
        "dynasty": "宋",
        "collection_info": null
    },
    {
        "title": "宿兴国寺方丈与客对床",
        "author": "刘学箕",
        "content": "世间何事能感人，诗人题咏为多情。\n我亦执笔书长吟，诗吟未竟情已盈。\n古称白头如新，倾盖如故。\n何似祇今握手见肺肝，开口无毁誉。\n古称共君一夜话，胜读十年书。\n何似祇今对床谈子虚，醉歌咍台笑庐胡。\n昨宵春月如昼明，与君联诗到三更。\n今宵夜雨如盆倾，与君齁齁直到街鼓鸣。\n醒来莫问阴与晴，但听檐溜飞泉声。\n明朝又作穿云行，巾纱杖竹鞵芒轻。\n遇酒酌彼兕觥，逢花赏其芳馨。\n见贤者如接芝兰，对俗子譬之蚊蝱。\n勿与物忤竞，勿为事绊萦。\n陶然乐吾真，是谓羲皇人，是谓葛天民。",
        "dynasty": "宋",
        "collection_info": null
    },
    {
        "title": "秋池晓步败荷万柄一花挺然可爱伯益赋诗和韵录呈元翰敬叟君明季僊求同赋",
        "author": "刘学箕",
        "content": "萧瑟秋池撼晓风，江妃旋旆水云空。\n未教零落千擎雨，尚借柔酣一点红。\n弊盖高低骚客赋，寒衣裁制楚人工。\n谁怜夜枕惊残梦，恨在緐声点滴中。",
        "dynasty": "宋",
        "collection_info": null
    },
    {
        "title": "楚骚有正有反予既以数语咏独开荷花诸公宠和工甚辄拾余意反作一章",
        "author": "刘学箕",
        "content": "一从炎暑变秋风，识破维摩色想空。\n岂有三乘无尽法，尚怜孤艷十分红。\n唯惭寡陋吟怀劣，却爱诸贤句法工。\n共倚栏桿休怅恨，典型犹在四筵中。",
        "dynasty": "宋",
        "collection_info": null
    },
    {
        "title": "长句简敬叟季僊兼呈端夫申父晦仲",
        "author": "刘学箕",
        "content": "士生樗散甘嘉遯，俯首衡茅敢尤怨。\n良朋益友肯顾临，讲贯渐摩笃明辨。\n年来瘖哑瓶守口，俗子污人如避箭。\n论交谩说笑金兰，厚貌深情半讥讪。\n念君与我情不薄，一忝从游一亲眷。\n朅来终日坐书楼，喜剧论文几昏旦。\n麯生风味亦不恶，抵死绝交良可嘆。\n胸中磊磈政须渠，吻噪肠枯頼浇灌。\n孟公旧不论升斗，惊座丰姿发奇观。\n富文博学子游子，秀楚翘英颖锋见。\n吾虽不敏逐后尘，斩将搴旗共酣战。\n祇今便造无何有，相与神期游汗漫。\n既无三雅伯仲叔，不有巨杯觯角散。\n请观管辂扬子云，欲作九原谁可唤。\n酒不离唇元乃就，三斗顿倾辞绮粲。\n二公洞达疏通豪，妙语仍烦下一转。\n养浩堂中颙惠然，急吐才华染柔翰。",
        "dynasty": "宋",
        "collection_info": null
    },
    {
        "title": "余少日不能持养志气所暴多矣迩来方喜问学之有益也近筑小楼藏书楼之下建堂名曰养浩七客落成以善养吾浩然之气分韵得气字",
        "author": "刘学箕",
        "content": "吾非北宫黝，挫若挞诸市。\n吾非孟施舍，量虑三军畏。\n一堕刺客流，一入力战士。\n知一不知二，遂与圣贤异。\n周孔得其传，伟哉孟轲氏。\n讲明不动心，因问发奇秘。\n气壹则动志，志一则动气。\n浩然得所寄，知言有深味。\n嗟予笃学心，一暴十寒废。\n立志苦不早，少岂达兹义。\n所适昧善恶，几溺彼功利。\n事情更历多，晚乃能自砺。\n日用根本原，至大至刚意。\n馁然行有慊，何谓塞天地。\n服膺先格言，造次颠沛是。",
        "dynasty": "宋",
        "collection_info": null
    },
    {
        "title": "与政仲端夫敬叟季僊至旧圃采采芙蓉金菊之妙时之所当艷者江梅海棠烂然照目可无数语纪之为书长句",
        "author": "刘学箕",
        "content": "秋阳杲杲秋月明，秋风泠泠秋露清。\n萧骚池上万松竹，凤笙龙管吹秋声。\n山亭与客坐夕阴，眼照万象前横陈。\n一年好处在此好，妙质欲纪难状名。\n那知天上诗酒星，翩然驰鲸来玉京。\n浩然相对发思奇，句法普现千古情。\n诗成不用世间语，五言七字虚皇吟。\n霞明皎皎芙蓉城，香霏楚楚月魄精。\n海棠婉娈斗緐艷，江梅冷淡同芳馨。\n东篱采采万迭金，西畴更刈千顷秔。\n人生得此亦不恶，措辞莫谩悲愁生。\n先生年来真脱俗，看破世间荣与辱。\n胸怀坦荡适四时，岂但芳华竞驰逐。\n祇今忘物物忘我，物我两忘机印可。\n不知门外秋水深，不识纷纷朝市心。\n榨头新篘蚁初熟，芡盘剥珠茭切玉。\n是秋是春两难分，折花荐酒酒痕湿。\n万缘空处罢休休，八表神期汗漫游。\n醉乡广大尘世促，明日酒醒诗载续。",
        "dynasty": "宋",
        "collection_info": null
    },
    {
        "title": "和刘伯益嘲菊韵",
        "author": "刘学箕",
        "content": "虚随斗转属中宵，草木凌兢菊粲条。\n钱迭夕阳金偠㒟，蘂浮秋露玉镌雕。\n不随俗子媚时好，长伴幽人避世嚣。\n冷炙残杯愧征逐，曲肱只合友颜瓢。",
        "dynasty": "宋",
        "collection_info": null
    },
    {
        "title": "康侄招饮出示古洲所寄盆梅嘱坐客赋诗分韵得言字",
        "author": "刘学箕",
        "content": "嵌空奇崛石一拳，绿蒲攒剑森且蕃。\n虬梅屈折龙蜿蜒，苍榦藓蚀低盘根。\n琼英已露冰样白，香气便觉凌芷荪。\n吁嗟培养几岁月，巧夺造化移小盆。\n晴窗谛玩意无斁，搜索物理究所原。\n方圆高大仅尺许，典章文献皆具存。\n横斜疎瘦无不备，宛若老树生山园。\n乡邦畴昔少曾见，此花何自来幽轩。\n云是古洲老诗伯，亲手植此冰雪魂。\n不忘交旧情好密，春色分遗归山樊。\n吾家小阮亦好事，美不独擅招弟昆。\n更呼宾友同胜集，罗列槃馔开罍尊。\n举杯对花与剧饮，情话款洽相笑言。\n归来渐是东方白，醉帽欹倾风袖翻。",
        "dynasty": "宋",
        "collection_info": null
    },
    {
        "title": "饮东屯庶侄家赋腊梅和陈简斋韵",
        "author": "刘学箕",
        "content": "释迦黄面禅可夸，色想熏渍霜中葩。\n不然安得白玉蘂，而乃幻此黄金花。\n信知造化真有法，蜂鬚酿蜜蜜酿蜡。\n蜡凝花房丰不腴，桃李漫山焉可如。\n緐枝摘索灿栗玉，吟搜西郊信杖扶。\n少须夜窗疎影挂明月，是蜡是花君自别。",
        "dynasty": "宋",
        "collection_info": null
    },
    {
        "title": "北山园山石为形势买盗夜半择其尤者窃去累日怀抱作恶赋诗以纪鬰鬰",
        "author": "刘学箕",
        "content": "素志薄利禄，壮年荣林丘。\n种树疏间泉，凿沼开中洲。\n堤平水瀰漫，径遶竹浄修。\n梅坞夜月乱，松冈晓风飂。\n犹以景象浅，欲广巗壑幽。\n迭石类奇品，置身将侣俦。\n磊块质伟特，嵌空神琱锼。\n庐阜几上得，巫峰坐中求。\n每想云气嘘，遂觉烟练浮。\n曳杖日以乐，纵怀吟无休。\n一朝失警巡，赤眉行盗谋。\n夜半负之去，公然从狗偷。\n检视所寇攘，嶙峋拔其尤。\n此情实难堪，遣命穷踪由。\n风声虽有闻，形势莫可搜。\n吁嗟世道降，人弗士行修。\n窃玦入志虑，攫金甘辈流。\n不念溺所习，竟为前哲羞。\n今吾理自喻，委心任去留。\n甑堕虽不顾，璧归犹冀收。",
        "dynasty": "宋",
        "collection_info": null
    },
    {
        "title": "送术士周柟归东阳",
        "author": "刘学箕",
        "content": "射策弹冠莫浪言，经丘寻壑且随缘。\n谁能守分閒居世，自断此生休问天。\n久矣知君该妙理，今焉过我话流年。\n岁寒事业相期重，欲植孤松验果然。",
        "dynasty": "宋",
        "collection_info": null
    },
    {
        "title": "春夜对月弹琴有怀",
        "author": "刘学箕",
        "content": "一春春雨连春阴，今夕何夕月满林。\n举头遥望星汉碧，皎皎明镜悬东岑。\n栏桿浩叹三顾影，有酒有酒谁与斟。\n我思两弟怨以喑，邈不可见愁缔心。\n含愁更奏绿绮琴，匣中埃蠹尘土侵。\n解絃更张试促轸，怨入怀抱难成音。\n两君青春竟瓶沉，天阔怅望商与参。\n高高在上杳难诘，矫首涕泗忧思深。\n欲结今生未了因，尚蕲来世盟可寻。\n君游九泉闻不闻，安知阿兄心悲吟。",
        "dynasty": "宋",
        "collection_info": null
    },
    {
        "title": "琼花  其一",
        "author": "刘学箕",
        "content": "团簇緐英玉碎圆，露晞日暖欲生烟。\n亲从后土分奇种，不是人间聚八僊。",
        "dynasty": "宋",
        "collection_info": null
    },
    {
        "title": "琼花  其二",
        "author": "刘学箕",
        "content": "蕃釐观裏旧经游，五月曾看绿叶稠。\n今日家园玉抟树，春风吹梦到扬州。",
        "dynasty": "宋",
        "collection_info": null
    },
    {
        "title": "送庾侄亲迎延平李先生家",
        "author": "刘学箕",
        "content": "庾郎吾家千里驹，朝莫勤苦读父书。\n少年绰有老成态，月旦考订评乡闾。\n明当别我择贤妃，结束琴剑谁挽裾。\n春空吹晴惠风畅，烟草弄色和气舒。\n野桥融洩柳絮合，石岸惨怆鸣鶢鶋。\n乘龙有期弗获饯，数椽政葺渊明庐。\n旅愁冥思莫排遣，离恨挂臆难扫除。\n况当春晚气暄淑，着人欲醉甘醴如。\n修程所嘱善养摄，礼毕蚤办双轮舆。\n妇翁传道世大儒，习俗再使淳古初。\n稔知贤舅继家学，子如从之师有余。\n归来阿叔待审订，义路礼门从广居。",
        "dynasty": "宋",
        "collection_info": null
    },
    {
        "title": "伤歌行",
        "author": "刘学箕",
        "content": "原原而来，白日跳丸莫可留。\n混混而去，青春过隙不能返。\n谁怜生者长自懽，不念死者日益远。\n吁嗟此理从古然，世事浮云共舒卷。\n我生顾影空伶仃，鴈序零落如晓星。\n悠悠天道不可语，黯黯悲恨无时停。\n可堪嫠妇束行李，挈取稚子同归宁。",
        "dynasty": "宋",
        "collection_info": null
    },
    {
        "title": "夏雨叹",
        "author": "刘学箕",
        "content": "君不见去年六月田作龟兆拆，祷祠乞雨遍村陌。\n时当饥馑民不聊，谷贵有钱无处籴。\n今年六月岁幸丰，十日一雨五日风。\n市积粟米价不长，有谷无钱人更穷。\n吁嗟此道孰识测，街头细听老农说。\n往年兵兴锡赍多，官会颁行姑济急。\n旧会既收新会降，所司称提苦无策。\n朝廷明许同见钱，便当流转同货泉。\n不应州县首逆旨，榜示墙壁徒纷然。\n库头令卖小印龊，输纳租税私相权。\n非钱买龊用不得，执币啧啧烦有言。\n遂令百姓愈惶惑，行之与否谁使然。\n小臣空负济时术，阊阖九重无路入。\n何当奏计承明庐，倾倒贾生长太息。",
        "dynasty": "宋",
        "collection_info": null
    },
    {
        "title": "廞庭自三山送荔枝分韵得缃字",
        "author": "刘学箕",
        "content": "炎精孕秀储气详，荔枝结实魁羣芳。\n我有犹子客南服，千里眷念情不忘。\n星驰走寄一千颗，伏暑火炽劳取将。\n筠篮初开气芬溢，稍觉四座浮清香。\n骊珠灿烂光夺目，琱盘饤饾罗满堂。\n先庙未献不敢嗅，色味虽鲜那敢尝。\n少须祀毕分送似，宾友拉至纷攫攘。\n绛囊初剥拆霞缕，玉脸旋绽流天浆。\n手持奈此水晶粒，地积更诧云锦裳。\n海乡因记少日好，遶树食啖高价偿。\n婆娑碧绿拥平野，丹苞縠皱晖朝阳。\n初惊星火争耀熠，久讶彩凤争翱翔。\n熏风吹开碧云叶，绿水宛类翻頳鲂。\n只今老大将底用，食此感激意故长。\n君不见方红陈紫列绀缃，三十二品裁中郎。\n丁香核小味甘洁，何似钗头十八孃。\n天生美实限南北，长安路远价愈强。\n只今生食享至味，不数家渍盐蒸方。\n又不见宣靖文物全盛时，贡输不减开元唐。\n輶车纵横绣衣使，海内骚动封纸黄。\n妙品人家那可得，置以走辙加浮航。\n似闻供上祗纤悉，往往尽入公侯王。\n骊山往事不古鉴，艮岳驯致烽烟狂。\n祇今故老尚能说，空使悲愤萦肝肠。\n书生不负医国手，赋成何日奏明光。\n不如且唤吴姬辈，笑擘轻红入醉乡。",
        "dynasty": "宋",
        "collection_info": null
    },
    {
        "title": "梅花自秦汉而下无一语焉至宋鲍参军照始赏其韵而寓之诗然则梅之见于赋咏者实自明远始也用韵二首 落梅",
        "author": "刘学箕",
        "content": "片片玉零乱，寒风生惊嗟。\n冻雀相飞鸣，俛啄苔上花。\n鸣飞饥肠不能实，却上烟梢照斜日。\n愁逢冷淡太寂寥，不似春风艷阳质。",
        "dynasty": "宋",
        "collection_info": null
    },
    {
        "title": "梅花自秦汉而下无一语焉至宋鲍参军照始赏其韵而寓之诗然则梅之见于赋咏者实自明远始也用韵二首 蜡梅",
        "author": "刘学箕",
        "content": "色异政自贵，香清未堪嗟。\n灵蜂擅造化，幻作姚家花。\n丰姿轻明体充实，染透蔷薇毓晴日。\n从称紫晕黄檀心，桃李依然是凡质。",
        "dynasty": "宋",
        "collection_info": null
    },
    {
        "title": "二月二日东屯感怀",
        "author": "刘学箕",
        "content": "春波渺渺柳依依，芳草侵街蛱蝶飞。\n万景横陈空物是，一区幽僻念人非。\n沉悲逝者去不返，自挽已而今曷归。\n回首鹡鸰原上路，感怀赢得泪沾衣。",
        "dynasty": "宋",
        "collection_info": null
    },
    {
        "title": "野馆",
        "author": "刘学箕",
        "content": "野馆春归后，横塘度柳绵。\n轻风翻麦浪，细雨落花天。\n草褥迷三径，苔纹迭万钱。\n山禽自呼唤，水竹倍清妍。",
        "dynasty": "宋",
        "collection_info": null
    },
    {
        "title": "閒居即事",
        "author": "刘学箕",
        "content": "山水萦洄处士家，春林环合翠交加。\n行吟溪岸牵垂柳，坐倚栏桿数落花。\n万卉万葩天长养，一丘一壑我生涯。\n长瓶芳草陶然处，不向愁边感物华。",
        "dynasty": "宋",
        "collection_info": null
    },
    {
        "title": "紫溪庄即事",
        "author": "刘学箕",
        "content": "嶂碧枫丹色倍鲜，路回烟袅认前川。\n霜阴酿晚意将雨，风厉裂云时见天。\n古木叶雕乌矍铄，平田沙泠鹭联拳。\n稻粱割尽村原迥，落日牛羊傍水眠。",
        "dynasty": "宋",
        "collection_info": null
    },
    {
        "title": "云际峡中",
        "author": "刘学箕",
        "content": "野渡烟迷谷，寒潭水涨沙。\n入云千万岫，出坞两三家。\n涧古泉仍石，山空菊自花。\n柳塘冰欲结，相对祇栖鸦。",
        "dynasty": "宋",
        "collection_info": null
    },
    {
        "title": "西巗观瀑水简沈庄仲三首  其一",
        "author": "刘学箕",
        "content": "云润衣裾夕露霑，悬崖一水散疎帘。\n精庐隠约青山下，缥缈飞甍出画檐。",
        "dynasty": "宋",
        "collection_info": null
    },
    {
        "title": "西巗观瀑水简沈庄仲三首  其二",
        "author": "刘学箕",
        "content": "踏石穿云野兴添，傍崖昌歜绿纤纤。\n幽人近得安心术，撷满湘篮意未厌。",
        "dynasty": "宋",
        "collection_info": null
    },
    {
        "title": "西巗观瀑水简沈庄仲三首  其三",
        "author": "刘学箕",
        "content": "暮云新月一鈎鎌，归路溪风动碧蒹。\n美酒不妨车后载，夜深无处认青帘。",
        "dynasty": "宋",
        "collection_info": null
    },
    {
        "title": "窑前小酌和外舅韵",
        "author": "刘学箕",
        "content": "五马旌旗去路长，笋舆穿翠度羊肠。\n霜余绿橘浆尤美，秋晚黄花气倍香。\n胜景形容诗入咏，羁情排遣酒传觞。\n风流太傅何须诧，独载东山窈窕孃。",
        "dynasty": "宋",
        "collection_info": null
    },
    {
        "title": "题壁",
        "author": "刘学箕",
        "content": "午日柳阴正，晓风花气新。\n川明鱼泳水，林静鸟啼春。",
        "dynasty": "宋",
        "collection_info": null
    },
    {
        "title": "游九曲",
        "author": "刘学箕",
        "content": "三十六峯高插天，来游谁不慕真僊。\n幔亭旧事随流水，空自溪头唤钓船。",
        "dynasty": "宋",
        "collection_info": null
    },
    {
        "title": "武夷山",
        "author": "刘学箕",
        "content": "十年不到武夷山，几与神仙绝往还。\n九曲依然青嶂裏，一峰仍插画檐间。\n潺湲野水溪随转，缥缈秋云意自閒。\n我见溪山浑似旧，溪山见我鬓毛斑。",
        "dynasty": "宋",
        "collection_info": null
    },
    {
        "title": "鹅湖道中",
        "author": "刘学箕",
        "content": "去城十里路盘纡，幽径平冈驾小舆。\n认得鹅湖山下路，绿松巗畔拥僧庐。",
        "dynasty": "宋",
        "collection_info": null
    },
    {
        "title": "分题得雪浪斋石",
        "author": "刘学箕",
        "content": "四海广大万山立，奇怪崷崒几巗石。\n弃而违者庸有之，爱乐每恨沙土蚀。\n忽然一旦获所遇，刮垢磨光呈美质。\n骚人讽诵脱诸口，世宝不减和氏璧。\n东坡居士岂好奇，偶尔得之心良怡。\n巨盆沃以清涟漪，脉络雪浪纵横施。\n平生我屡哦此诗，恨不见石心飞驰。\n何人志古墨写迹，剡藤染就贴东壁。\n似是而非不可知，诵诗对画长嗟咨。",
        "dynasty": "宋",
        "collection_info": null
    },
    {
        "title": "伯益以玉舟相酬酢席上口占二绝  其一",
        "author": "刘学箕",
        "content": "新年殊未有吟搜，美酒醺人不自由。\n多谢主人情意厚，玉舟三度转船头。",
        "dynasty": "宋",
        "collection_info": null
    },
    {
        "title": "伯益以玉舟相酬酢席上口占二绝  其二",
        "author": "刘学箕",
        "content": "元正讲礼讵能忘，便辱留连设酒浆。\n笑指一船春盎盎，稽山应未愧知章。",
        "dynasty": "宋",
        "collection_info": null
    },
    {
        "title": "次刘伯益三咏韵 方竹",
        "author": "刘学箕",
        "content": "烟梢修矗画檐低，春晓丛疎绿玉枝。\n节立孤高虚静处，身持敬义直方时。\n清风戛玉声摇佩，明月筛金影散墀。\n寄语幽人勤爱护，莫教斵削俗髠知。",
        "dynasty": "宋",
        "collection_info": null
    },
    {
        "title": "次刘伯益三咏韵 耐冬子",
        "author": "刘学箕",
        "content": "雪裏婆娑结子低，山童应亦讶卑枝。\n几年开落惭无取，一日搜吟信有时。\n红实纍纍临曲砌，丹苞簇簇耀幽墀。\n古今未见多题品，却恐君诗取世知。",
        "dynasty": "宋",
        "collection_info": null
    },
    {
        "title": "次刘伯益三咏韵 金凤花",
        "author": "刘学箕",
        "content": "鲜华五色翅飞低，不比寻常鹊踏枝。\n德茂翱翔丹穴日，琴清调弄紫庭时。\n羞同鷄鹜喧堂宇，笑把金铜铸殿墀。\n何似花栏自生长，幽芳端不在人知。",
        "dynasty": "宋",
        "collection_info": null
    },
    {
        "title": "度侄从事行亲迎之礼于傅氏朋旧各赋诗赠别老叔虽凄凉阮巷老大谢家可无数语以饯行色",
        "author": "刘学箕",
        "content": "晓露沁桃脸，东风摇柳丝。\n小雨敛香尘，山川发华滋。\n今晨天气新，满路春融怡。\n祖饯宾从懽，喧譁车马驰。\n问云何为者，吾子有所之。\n所之道匪遥，求友贵及时。\n婚婣古则然，制礼今或亏。\n琴瑟因好合，苹蘩尤谨持。\n择耦得贤柔，令淑全妇仪。\n岂但荣己身，实将慰母慈。\n冰翁君子儒，材术世吏师。\n听讼鑑烛物，明不差毫釐。\n子既获晤承，朝夕广见知。\n士生三日别，犹以刮目为。\n此行谅经月，归计春仲期。\n非吴下阿蒙，行可验措施。\n心广体自胖，勿溺小智私。\n门户要人兴，责望夙所蕲。\n庙见事唯谨，遄迈毋或迟。\n语直殆逆耳，愿当深致思。",
        "dynasty": "宋",
        "collection_info": null
    },
    {
        "title": "寄谢叔通宗兄题耕隠诗韵",
        "author": "刘学箕",
        "content": "云陇躬耕新雨足，东阡南陌水奫沦。\n市朝轩绂秋多事，鹿豕渔樵欣与隣。\n我欲为谋三亩地，君能来共一犂春。\n蚤知世路风波险，俛首无令愧野人。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 寿藏",
        "author": "刘学箕",
        "content": "负锸刘伯伦，坐圹司空图。\n谁为后来达，息庵与之俱。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 息庵",
        "author": "刘学箕",
        "content": "日出机事生，日入羣动息。\n吁嗟利名子，逐逐何所急。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 止宿",
        "author": "刘学箕",
        "content": "大路古茅塞，问津欲何从。\n鸡黍相款留，贤哉植杖翁。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 负閒",
        "author": "刘学箕",
        "content": "钟鼎本玩世，富贵徒苦人。\n何似天地间，萧然一閒身。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 洪泽",
        "author": "刘学箕",
        "content": "酌彼洪泽水，吾知非盗泉。\n举世望甘霖，唤起神蛰渊。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 横舟",
        "author": "刘学箕",
        "content": "山崦少人渡，夕阳横钓艖。\n颠风捲重阴，急浪扬层波。",
        "dynasty": "宋",
        "collection_info": null
    },
    {
        "title": "寄题吴介夫专壑七咏 专壑",
        "author": "刘学箕",
        "content": "竹原与草堂，转眼事非旧。\n一壑今独专，造物有付授。",
        "dynasty": "宋",
        "collection_info": null
    },
    {
        "title": "余读林子仁诗云君心恨不走天涯不比衰翁只恋家最是横塘黄叶路今年无伴折梅花时吟此诗念刘伯益之未返偶检校前村南枝的皪已三花五蘂矣忽伯益自黄檗归访余折归插玩知友朋之念有同然者对花剧饮用韵述怀",
        "author": "刘学箕",
        "content": "梅边春兴浩无涯，长忆西湖处士家。\n我政念君君过我，夜窗同共醉疎花。",
        "dynasty": "宋",
        "collection_info": null
    },
    {
        "title": "妾薄命",
        "author": "刘学箕",
        "content": "佳人命薄今古悲，苦乐在人知者谁。\n镜鸾窥损春黛眉，洞房不出藏绣帏。\n二十许嫁豪家儿，阿爷已受筐篚仪。\n心旌暗许良人随，那知中道前议非。\n父母反覆志愿违，嫁归只得随身衣。\n金币粧饰无所赍，妇德妇容虽守持。\n阿姑色厉妯娌嗤，良人轻贱恩意亏。\n春波不似鸳鸯齐，春风不如双燕飞。\n妾非无声不敢啼，妾非无泪不敢垂。\n此身自恨生不时，怨雠父母将何为。\n不如携将六尺帛，黄泉冥行与世辞。\n父母安用深致思，此身期与良人知。",
        "dynasty": "宋",
        "collection_info": null
    },
    {
        "title": "中秋分韵得云字成三百言",
        "author": "刘学箕",
        "content": "今秋苦淫雨，涨汐添溪濆。\n新凉值月夕，密霭高灿雯。\n稽首告天公，恳念心良勤。\n天公知意诚，感应若有闻。\n须臾檄丰隆，苹末生鳞纹。\n庭皋一震拂，陇首飞秋云。\n忽然朗穹昊，万象蒙奇勋。\n举头见松梢，光照草树分。\n干坤两莹彻，烂白无边垠。\n我歌忽如狂，我醉茫如熏。\n桂酒杂椒浆，醖酿腾馨芬。\n皓魄耿素怀，幽思殊不羣。\n泠然冰雪肠，顿醒麯糵醺。\n便欲浥沆瀣，盘馔遗羶荤。\n遥望琼楼僊，雾绡青霞裙。\n何当下招呼，上征离尘氛。\n去年当此时，浩饮逢诸君。\n今载復肯来，持杯共论文。\n相从岂无他，羣聚徒飞蟁。\n苟得嗜利辈，抑何挂牙龈。\n豪杰所愿交，黄金胜千斤。\n喜得诗谪仙，恨去髯将军。\n众子贤共推，奚用区莸熏。\n爱客绰祖风，满席生欢欣。\n参横斗转杓，魔祟相纠纷。\n欲眠君且去，陶语吾亦云。\n慷慨有大刘，浩气充栋棼。\n十觞不能醉，餐嚼无余臐。\n鸣鸡忽唱晓，杲日东方昕。\n归路袭桂香，幽巗麝沉焚。",
        "dynasty": "宋",
        "collection_info": null
    },
    {
        "title": "赋祝次仲八景 潇湘夜雨",
        "author": "刘学箕",
        "content": "移艘繫湾浦，倾篷声更豪。\n谩起湘妃恨，长歌灵均骚。\n晓汐涨何许，微茫泛江皋。",
        "dynasty": "宋",
        "collection_info": null
    },
    {
        "title": "赋祝次仲八景 江天暮雪",
        "author": "刘学箕",
        "content": "云痴天四合，密雪洒石矼。\n野渡灭行迹，岸沙横孤艭。\n谁怜鹤髮翁，披簑钓寒江。",
        "dynasty": "宋",
        "collection_info": null
    },
    {
        "title": "赋祝次仲八景 山市晴岚",
        "author": "刘学箕",
        "content": "贸易足鱼米，相逢话桑麻。\n村墟人蚁纷，日夕山气佳。\n酒贱醉甆瓯，樵渔自生涯。",
        "dynasty": "宋",
        "collection_info": null
    },
    {
        "title": "赋祝次仲八景 烟寺晚钟",
        "author": "刘学箕",
        "content": "钟声烟际来，佛屋栖云端。\n回飙度崖谷，疎韵出林峦。\n东岫上明月，归僧濯清湍。",
        "dynasty": "宋",
        "collection_info": null
    },
    {
        "title": "赋祝次仲八景 渔村晚照",
        "author": "刘学箕",
        "content": "轻簑着篷背，日暮渔者还。\n新月印浅水，夕阳生乱山。\n谁歌采菱词，隠隠过前湾。",
        "dynasty": "宋",
        "collection_info": null
    },
    {
        "title": "赋祝次仲八景 洞庭秋月",
        "author": "刘学箕",
        "content": "木落露君山，空明夜气浮。\n冰轮揩鑑浄，皓彩漾波流。\n空外数声笛，孤吟人倚楼。",
        "dynasty": "宋",
        "collection_info": null
    },
    {
        "title": "赋祝次仲八景 平沙落鴈",
        "author": "刘学箕",
        "content": "水落洲渚阔，天寒风雪微。\n自云排序下，聚翮与沙依。\n饥啄芦苇根，何时稻粱肥。",
        "dynasty": "宋",
        "collection_info": null
    },
    {
        "title": "赋祝次仲八景 远浦归帆",
        "author": "刘学箕",
        "content": "归鹭林边白，落霞天际明。\n蒲帆载风急，征棹逐鸥轻。\n稚子候江浒，遥闻嬉笑声。",
        "dynasty": "宋",
        "collection_info": null
    },
    {
        "title": "僊洲呈刘伯益沈庄仲",
        "author": "刘学箕",
        "content": "杜门久经时，老我徒谬悠。\n平生山水心，汩汩不暇谋。\n今辰定何辰，木落风露秋。\n忘怀两佳士，共约来僊洲。\n杖藜欣跻攀，空蒙翠烟浮。\n解带小盘礴，寻胜还经丘。\n扪萝坐石冷，俯涧穿林幽。\n露重巾屦湿，涉历青山头。\n瀑泉尽生寒，晴雪散不收。\n蜒蜿下大壑，一闯千丈虬。\n归来坐危亭，兴与孤云留。\n野草为谁好，巗花徒尔愁。\n昔贤有遗踪，俯仰岁月流。\n慨嘆不自禁，陶然聊消忧。",
        "dynasty": "宋",
        "collection_info": null
    },
    {
        "title": "密庵题柱二首  其一",
        "author": "刘学箕",
        "content": "清钟静室破寂历，灏气空山生泬寥。\n长林风送涧水急，聒枕宛似春江潮。",
        "dynasty": "宋",
        "collection_info": null
    },
    {
        "title": "密庵题柱二首  其二",
        "author": "刘学箕",
        "content": "五更清梦鸡唤醒，八月好景诗为催。\n秋虫夜静野禽语，风木天寒山雨来。",
        "dynasty": "宋",
        "collection_info": null
    },
    {
        "title": "责庲",
        "author": "刘学箕",
        "content": "我生不辰八岁孤，伯父薨逝叔父无。\n长纔十五立志苦，不敢怠惰知读书。\n汝生父子不识面，母慈育字如捧珠。\n那知汝更命苦极，八龄甫及母亦殂。\n幸有阿叔相持扶，叔亦痛念同气余。\n辛勤鞠养力尽瘁，五载为汝六请师。\n固知门户要人兴，切切训诲口欲枯。\n有言弗听日益懒，乖劣气习移下愚。\n朅来值我有行役，恐汝质变为小夫。\n携俱不惮数千里，跳走健胜猿与狙。\n水行为汝爱江湖，出陆每愁山险纡。\n川途忧愁念虑苦，摩拊岂啻亲子如。\n傍舟终日捞虾鱼，坐舆人夫肩□□。\n□呶徒自费牙颊，事不获己施鞭蒲。\n潜窥谛视不少改，谑浪笑傲仍前初。\n圣经有味懒不读，对字粗晓平侧呼。\n吾家七世身业儒，忠孝学术夸乡闾。\n汝当更明所自出，挺挺当代文公朱。\n不悛祇为先德羞，失教何异犬马猪。\n稍长面目益可憎，侪辈戏弄人见疎。\n我今极口復汝说，速宜悔念毋忽诸。\n嬉游傥更不检束，命也奈何吾已夫。",
        "dynasty": "宋",
        "collection_info": null
    },
    {
        "title": "光化储丈晨兴摘郡圃桃见惠每颗有重十三两者他州未尝见顷读邺中记勾鼻桃有重二觔者每窃笑之观此信不诬矣光化去京止六七百里且地脉肥沃疑承平时得种来植",
        "author": "刘学箕",
        "content": "金盘磊磈大如瓜，照乘骊珠未足夸。\n大矣芳苞含美实，烂然红脸灿朝霞。\n臙脂细擘浆流液，珠琲轻挥露带华。\n一洗宿酲牙颊爽，瑶池如宴母僊家。",
        "dynasty": "宋",
        "collection_info": null
    },
    {
        "title": "安康中秋书怀",
        "author": "刘学箕",
        "content": "去年中秋吾庐成，月华逾昼风露清。\n今年中秋来安康，风凉雨冷天无光。\n去年把酒诸子与，月落尊空未归去。\n今年把酒兴如故，有月无月不须虑。\n妇翁欢喜婿远来，阿妇见爷双靥开。\n是风是雨是明月，管甚阴晴与圆缺。\n但愿吾身益强健，莫使骨肉嘆南北。",
        "dynasty": "宋",
        "collection_info": null
    },
    {
        "title": "七禽咏 贯钱石八豆",
        "author": "刘学箕",
        "content": "贯钱石八豆，充肠备粱糗。\n饱嬉游手儿，初不事耕耨。\n好衣好食街市女，汗珠滴滴田妇苦。\n夫耘妇饷日卓午，朝夕南山捕虫鼠。",
        "dynasty": "宋",
        "collection_info": null
    },
    {
        "title": "七禽咏 不如归去",
        "author": "刘学箕",
        "content": "不如归去，愁绿怨红春欲暮。\n汝劝行人归，行人劝汝住。\n鸣声不住良苦辛，啼得血流无用处。\n不如归去吾今归，千声万声尔何为。",
        "dynasty": "宋",
        "collection_info": null
    },
    {
        "title": "七禽咏 泥滑滑",
        "author": "刘学箕",
        "content": "泥滑滑，泥滑滑，前声住，后声发。\n不道去年冬没雪，今年春早已三月。\n月如金，日如血，大麦小麦尽枯竭。\n使君祈祷走阡陌，汝切勿啼泥滑滑。",
        "dynasty": "宋",
        "collection_info": null
    },
    {
        "title": "七禽咏 行不得哥哥",
        "author": "刘学箕",
        "content": "行不得，唤阿兄。\n向晚夕，犹悲鸣。\n坦坦之途万人履，跛鳖不休跬千里。\n汝行不上可奈何，日暮途远无蹉跎。",
        "dynasty": "宋",
        "collection_info": null
    },
    {
        "title": "七禽咏 姑恶",
        "author": "刘学箕",
        "content": "姑恶姑恶家道立，汝为人妇供妇职。\n妇德妇功汝不能，抱恨殁身空怨抑。\n不化秋柏食，不化山头石。\n化作春鸟鸣，号呶何苦极。",
        "dynasty": "宋",
        "collection_info": null
    },
    {
        "title": "七禽咏 提葫芦沽美酒",
        "author": "刘学箕",
        "content": "提葫芦，沽美酒，酒美欲沽何处有。\n官醪道远不可得，村酿浓酸难入口。\n况当春暮暄暖初，沉浸醲郁醺体肤，客中醉倒无人扶。",
        "dynasty": "宋",
        "collection_info": null
    },
    {
        "title": "七禽咏 早耕早布",
        "author": "刘学箕",
        "content": "早耕早布，节物如流春色暮。\n金房土瘠无稻田，布耕播种种何处。\n一春焦涸旱无雨，麦穗藏头犹未吐。\n麦穗不吐人不忧，粟田再种秋可收。\n只愁夏料欠输纳，悍吏坐门官不休。",
        "dynasty": "宋",
        "collection_info": null
    },
    {
        "title": "郧乡舟中睡觉书怀",
        "author": "刘学箕",
        "content": "晴空扬沙春茫茫，柳絮匝岸东风狂。\n篷窗两畔高插起，收拾万象供吟章。\n眼中物物尽诗料，应接不暇劳迎将。\n睡魔欺人晴昼长，坦腹一枕追羲皇。\n醒来意兴难说似，石鼎细味煎茶香。\n江花无情为谁芳，江草绿嫩肥牛羊。\n瀰瀰渺渺水曲折，远远近近山低昂。\n各怀邂逅良未恶，隠几抱膝聊徜徉。\n故人念我天一方，我亦千里遥相望。\n相思用情何日了，带围宽剩羞东阳。\n不如且理文字五千卷，搜吟拄腹撑枯肠。",
        "dynasty": "宋",
        "collection_info": null
    },
    {
        "title": "甲口翫月",
        "author": "刘学箕",
        "content": "山头团团上明月，偏与行人照离别。\n月华只是寻常明，照人离愁愁思盈。\n千古万古是箇月，如何有愁有欢悦。\n君将此理细推寻，悲欢原自由人心。",
        "dynasty": "宋",
        "collection_info": null
    },
    {
        "title": "蜀口枕上",
        "author": "刘学箕",
        "content": "清啸孤猿半夜啼，子规山狖共酸悲。\n水风露月烟江冷，正是离人睡觉时。",
        "dynasty": "宋",
        "collection_info": null
    },
    {
        "title": "浄口二绝句  其一",
        "author": "刘学箕",
        "content": "一江春水绿油油，遶尽春山去不休。\n愧我虚舟无定着，追随曲折与同流。",
        "dynasty": "宋",
        "collection_info": null
    },
    {
        "title": "浄口二绝句  其二",
        "author": "刘学箕",
        "content": "修修野竹碧琅玕，乱石悬崕剑戟攒。\n贪看野禽穿绿树，不知船已过前滩。",
        "dynasty": "宋",
        "collection_info": null
    },
    {
        "title": "钓矶候舟",
        "author": "刘学箕",
        "content": "可以赋新诗，江清钓石矶。\n船移山势动，滩急岸形飞。\n云日林红薄，晴烟野翠微。\n长歌渔父句，世事付蓑衣。",
        "dynasty": "宋",
        "collection_info": null
    },
    {
        "title": "溪亭醉卧用季僊韵",
        "author": "刘学箕",
        "content": "客眠幽梦永，花气着衣深。\n枕借溪中石，云开体上衾。\n醒来揩乱眼，风雨涤烦襟。\n得句无人解，惟予识子心。",
        "dynasty": "宋",
        "collection_info": null
    },
    {
        "title": "次溪园纪实韵",
        "author": "刘学箕",
        "content": "随地安身乐有涯，万钟于我我何加。\n左蛮右触真成幻，浮利虚名总是花。\n草茁玉英新药笼，火添金鼎旧丹芽。\n异时相见无惊讶，漆点双瞳脸莹霞。",
        "dynasty": "宋",
        "collection_info": null
    },
    {
        "title": "新霁和人韵",
        "author": "刘学箕",
        "content": "晚天未霁烟张雾，浮埃蔽空云擘絮。\n西山远挂月一眉，澹澹寒辉生绮户。\n须臾仰视天中央，清飈震拂银河光。\n人影在地林影散，月出皎兮星斗灿。",
        "dynasty": "宋",
        "collection_info": null
    },
    {
        "title": "次叔通推官见寄二首  其一",
        "author": "刘学箕",
        "content": "海错园蔬富矣哉，杜醪龙壻一时来。\n放杯停筯情何似，经造无何半日回。",
        "dynasty": "宋",
        "collection_info": null
    },
    {
        "title": "次叔通推官见寄二首  其二",
        "author": "刘学箕",
        "content": "君比昌黎颇似之，号啼不问但吟诗。\n贮储甚愧邻僧谊，不与卢仝更与谁。",
        "dynasty": "宋",
        "collection_info": null
    },
    {
        "title": "久雨秋怀二首  其一",
        "author": "刘学箕",
        "content": "孤云野鹤情自在，碧水丹山人易安。\n哀鸿独叫暮天阔，宿鹭双飞秋雨寒。\n蔗林遮眼青到市，桕叶漫山红隔水。\n不将浊酒急驱除，满意风光谁料理。",
        "dynasty": "宋",
        "collection_info": null
    },
    {
        "title": "久雨秋怀二首  其二",
        "author": "刘学箕",
        "content": "汉阴抱瓮自其志，彭泽折腰非本心。\n碧梧委路霜信早，黄菊护篱秋气深。\n稻场可羡西畴老，红酿黄鸡醉翁媪。\n自笑吾侬计太迂，愁满吟怀诗未了。",
        "dynasty": "宋",
        "collection_info": null
    },
    {
        "title": "再次叔通来字诗字韵二首  其一",
        "author": "刘学箕",
        "content": "秋云冥冥未开霁，搔首怀人人未来。\n特地送将双鲤去，果然换得两诗回。",
        "dynasty": "宋",
        "collection_info": null
    },
    {
        "title": "再次叔通来字诗字韵二首  其二",
        "author": "刘学箕",
        "content": "谁念溪翁我念之，折腰为米见诸诗。\n春秧夏穟苦萦抱，不似东坡更似谁。",
        "dynasty": "宋",
        "collection_info": null
    },
    {
        "title": "次叔通见寄四首韵  其一",
        "author": "刘学箕",
        "content": "万箱未获交徧谪，积雨不翅三日霖。\n如将翳处日忽露，似欲霁间云復深。\n况当边报置邮速，讵识老儒忧世心。\n读君诗罢三太息，嘿不晤语行磵阴。",
        "dynasty": "宋",
        "collection_info": null
    },
    {
        "title": "次叔通见寄四首韵  其二",
        "author": "刘学箕",
        "content": "掀髯停杯一问之，细读白柄长镵诗。\n我生託子以为命，世路艰危徒尔为。\n北阙不才书莫上，西山有味去何辞。\n流风余韵只在眼，须信古今同一时。",
        "dynasty": "宋",
        "collection_info": null
    },
    {
        "title": "次叔通见寄四首韵  其三",
        "author": "刘学箕",
        "content": "江山到眼一披豁，世念搅思三宜休。\n文章苦心费雕琢，岁月老我徒谬悠。\n欲谭圆觉识佛祖，更希超举期浮丘。\n宗盟暮年味嚼蜡，灰木万念空烦忧。",
        "dynasty": "宋",
        "collection_info": null
    },
    {
        "title": "次叔通见寄四首韵  其四",
        "author": "刘学箕",
        "content": "周遭山五峰，环抱潭一曲。\n溪头植杨柳，山下栽松菊。\n盈阡䆉䅉香，遶舍梨柿熟。\n归来书在床，出去云满屋。\n萧散乐予心，可谓享清福。",
        "dynasty": "宋",
        "collection_info": null
    },
    {
        "title": "东屯庄监秤六言三首  其一",
        "author": "刘学箕",
        "content": "读书不执笺注，治生奚用丰财。\n诗吟一首两首，酒饮三杯五杯。\n石田茅屋无恙，不与乱生苍苔。",
        "dynasty": "宋",
        "collection_info": null
    },
    {
        "title": "东屯庄监秤六言三首  其二",
        "author": "刘学箕",
        "content": "天末鸿飞无际，沙头鹭立倍鲜。\n霞明东崦箇裏，烟抹西山那边。\n上马吟诗未竟，举头望月俄圆。",
        "dynasty": "宋",
        "collection_info": null
    },
    {
        "title": "东屯庄监秤六言三首  其三",
        "author": "刘学箕",
        "content": "割尽黄云万顷，舂成玉粒千仓。\n出甑香粳满舍，压糟新酒盈堈。\n田家惭愧时熟，官赋催征可偿。",
        "dynasty": "宋",
        "collection_info": null
    },
    {
        "title": "邀赵行之陈敬叟未至四韵速之",
        "author": "刘学箕",
        "content": "一别亲朋岁月催，衿连袂属肯俱来。\n交情聊叙慇懃意，野䔩随宜三两杯。\n新月窥檐频起顾，清风动竹几惊猜。\n碧云日暮山环合，竚立柴扉首屡回。",
        "dynasty": "宋",
        "collection_info": null
    },
    {
        "title": "陈洮湖取古今梅诗自鲍明远降至今日名胜集中所赋悉和之凡千首计三十六卷十日然后读毕用其叙中四韵和题其后",
        "author": "刘学箕",
        "content": "照眼梅花雪作堆，阴厓寒谷带春回。\n千篇堕我吟边去，万里怀人书未来。\n遶树政须搜苦语，攀条那忍负芳杯。\n长镵几度锄明月，尽是刘郎手自栽。",
        "dynasty": "宋",
        "collection_info": null
    },
    {
        "title": "和林处士梅诗八首  其一",
        "author": "刘学箕",
        "content": "年年江上见梅时，忆着西湖处士诗。\n香暗影疎清到骨，水边篱下雪融枝。\n可知寒谷先回律，会是东皇肯与私。\n竹径松扉留作伴，莫教风伯肆狂吹。",
        "dynasty": "宋",
        "collection_info": null
    },
    {
        "title": "和林处士梅诗八首  其二",
        "author": "刘学箕",
        "content": "芳菲犹未露春妍，已是梅开溪上园。\n香静细参花外意，眼明应笑雾中昏。\n自怜拙思污吟笔，谁赋新诗入梦魂。\n风味满前难料理，急招佳客对开尊。",
        "dynasty": "宋",
        "collection_info": null
    },
    {
        "title": "和林处士梅诗八首  其三",
        "author": "刘学箕",
        "content": "梅花湿露未全干，青女横陈故作难。\n卯醉醉如申醉醉，晚寒寒似晓寒寒。\n园林雪后清孤甚，京洛尘中子细看。\n自是丰神无与比，肯同桃李恋雕鞍。",
        "dynasty": "宋",
        "collection_info": null
    },
    {
        "title": "和林处士梅诗八首  其四",
        "author": "刘学箕",
        "content": "寂寞吟怀谁与开，前村除是竹边梅。\n清尊撩触香三嗅，短日吟搜肠九回。\n石路与风随袖入，茆檐和月上窗来。\n几番客散庭空处，独倚寒梢更一杯。",
        "dynasty": "宋",
        "collection_info": null
    },
    {
        "title": "和林处士梅诗八首  其五",
        "author": "刘学箕",
        "content": "犯寒不怕雪蒙头，蹋石穿林不暂休。\n千首诗成千首意，十分春瘦十分愁。\n飞添宫额粧同艷，斜插鬓云香共留。\n勉续清吟知笔弱，苦无风度恐花羞。",
        "dynasty": "宋",
        "collection_info": null
    },
    {
        "title": "和林处士梅诗八首  其六",
        "author": "刘学箕",
        "content": "雪皎花明夜不迷，借光何假更然脐。\n咏吟自我形长短，斟唱从渠付浅低。\n谁识摽梅诗什赋，绝胜红叶御沟题。\n明朝杖履山行去，约束牛羊勿践蹊。",
        "dynasty": "宋",
        "collection_info": null
    },
    {
        "title": "和林处士梅诗八首  其七",
        "author": "刘学箕",
        "content": "一树纔开玉未残，忍些风雪耐些寒。\n不须俗子联翩去，政要幽人自在看。\n白玉堂中春信早，黄金琖裏酒痕干。\n后凋孰与坚盟约，松竹青青共岁阑。",
        "dynasty": "宋",
        "collection_info": null
    },
    {
        "title": "和林处士梅诗八首  其八",
        "author": "刘学箕",
        "content": "寻春山径坐班荆，食罍芳尊后乘并。\n觞咏随宜无限趣，尘嚣不到有余清。\n风流天赋幽閒态，寂寞霜明冷澹情。\n若把春葩归品藻，此花端的冠羣英。",
        "dynasty": "宋",
        "collection_info": null
    },
    {
        "title": "与政仲山行见梅偶成併和其诗二首  其一",
        "author": "刘学箕",
        "content": "巉巗石壁挂崕嵬，烟槛风篁十数栽。\n约客偶成花外径，举头俄见竹边梅。\n背阴寒谷无人问，着句阳春有意裁。\n惭愧心肠非铁石，携壶遶树日千回。",
        "dynasty": "宋",
        "collection_info": null
    },
    {
        "title": "与政仲山行见梅偶成併和其诗二首  其二",
        "author": "刘学箕",
        "content": "梅花端的记年芳，每到开时趁一阳。\n绿水湖边和靖句，含章檐下寿阳妆。\n昏昏澹月疎疎影，缓缓清风细细香。\n不比芳春万红紫，荡人狂思费思量。",
        "dynasty": "宋",
        "collection_info": null
    },
    {
        "title": "水僊花分韵得鸿字",
        "author": "刘学箕",
        "content": "借水开花体态丰，护畦寒日玉珑璁。\n素槃黄琖清尊并，绿箸青簪白髮同。\n楚楚凌波明振鹭，翩翩遵渚洁飞鸿。\n断肠莫赋招魂句，我政怜渠趣未穷。",
        "dynasty": "宋",
        "collection_info": null
    },
    {
        "title": "感事怀人送春病酒晓起五首  其一",
        "author": "刘学箕",
        "content": "把酒伤春暮，何人慰寂寥。\n才高融未荐，魂断玉空招。\n赋就青阳曲，吟成白纻谣。\n拊栏三太息，幽愤几磨消。",
        "dynasty": "宋",
        "collection_info": null
    },
    {
        "title": "感事怀人送春病酒晓起五首  其二",
        "author": "刘学箕",
        "content": "节物随时换，朱明斗转杓。\n波肥溪鱮壮，风暖谷鶑娇。\n青草溪头岸，红栏水际桥。\n怀人无数舍，我欲致书招。",
        "dynasty": "宋",
        "collection_info": null
    },
    {
        "title": "感事怀人送春病酒晓起五首  其三",
        "author": "刘学箕",
        "content": "煮醖青梅且共尝，游蜂飞蝶为谁忙。\n秋韆綵索迷青草，车马红桥锁绿杨。\n春事战回蒲剑老，诗肠结尽柳丝长。\n韶光赋别休匆遽，凝伫东风更一觞。",
        "dynasty": "宋",
        "collection_info": null
    },
    {
        "title": "感事怀人送春病酒晓起五首  其四",
        "author": "刘学箕",
        "content": "积雨平田水接天，乍晴云日焕山川。\n浄无余馥延春艷，缛有繁阴长夏妍。\n泛泛荷衣青倚盖，轻轻柳絮白飞绵。\n一声布谷催清晓，节物惊心挠醉眠。",
        "dynasty": "宋",
        "collection_info": null
    },
    {
        "title": "感事怀人送春病酒晓起五首  其五",
        "author": "刘学箕",
        "content": "双眉不皱乐平生，一斗时能对客倾。\n晓枕恰醒红日上，篆炉未歇紫烟明。\n画桥贴水轻飞燕，绿牖依山静啭鶑。\n随雨随晴看天气，缓扶筇杖遶园行。",
        "dynasty": "宋",
        "collection_info": null
    },
    {
        "title": "宾从集藕花堂分韵得园字二十韵",
        "author": "刘学箕",
        "content": "流金烁石火燎燔，何地泄此畏暑袢。\n草堂幸有茆三间，冷浸十亩泉有源。\n泉音琮琤下空山，金石戛击声潺湲。\n太华峰头十丈莲，吾侬玉井亲移根。\n开华结实今几年，红幛绿盖风翻翻。\n捲舒万柄摇苍烟，香苞芳萼锦绮緐。\n云将急雨珠溅圆，日焙晴酣香胜荪。\n龟鱼窃荫鸥鹭眠，勾致属玉栖双鸳。\n房青子碧甘剥鲜，藕白条翠冰堆盆。\n嚼之清泠醒醉魂，犹可招邀慰文园。\n君胡不闻李谪仙，声名飘然誉开元。\n忽传诏草白莲序，一扫意到无余言。\n又知苏州韦不凡，风清月晓之江樊。\n形容委曲识花趣，妙语历历成订论。\n我今对花难着句，挹取香气临窗轩。\n俱来亦有二三子，将坛共筑旗同攑。\n搜吟速下一转语，缩手无畏前辈尊。\n但今取之二老间，勿效碔砆乱玙璠。\n少需红日西沉山，从容特为开芳尊。\n晚色婉静更丽娟，咏到东方生晓暾。",
        "dynasty": "宋",
        "collection_info": null
    },
    {
        "title": "外舅安抚游东湖一联云润衣红湿池荷雨拂面清泠槛竹风即席令足成之",
        "author": "刘学箕",
        "content": "庚伏人间暑气隆，纳凉留客咏诗翁。\n润衣红湿池荷雨，拂面清泠槛竹风。\n沙觜旧痕平不露，野湾新涨曲相通。\n画桡澹月人归处，万盖翻翻涌翠筩。",
        "dynasty": "宋",
        "collection_info": null
    },
    {
        "title": "杨户曹用外舅二诗韵见寄和以酬之  其一",
        "author": "刘学箕",
        "content": "得不知所止，泛然乘风船。\n正大辱启蒙，似欲驾我僊。\n大哉周孔心，异彼祇漆园。\n讲月琢以磨，岂在耘人田。",
        "dynasty": "宋",
        "collection_info": null
    },
    {
        "title": "杨户曹用外舅二诗韵见寄和以酬之  其二",
        "author": "刘学箕",
        "content": "切问而近思，进进在不已。\n流光驹过隙，迁变一弹指。\n道大无津涯，讵作井蛙喜。\n公私义利分，亦各从其类。",
        "dynasty": "宋",
        "collection_info": null
    },
    {
        "title": "请游山之日于黎广文二首寺有万竹  其一",
        "author": "刘学箕",
        "content": "此君原不俗，幽趣逼苍官。\n浊世三庚热，空山六月寒。\n何忧怀抱隘，便㨫水云宽。\n敬请游盘日，追随杖屦看。",
        "dynasty": "宋",
        "collection_info": null
    },
    {
        "title": "请游山之日于黎广文二首寺有万竹  其二",
        "author": "刘学箕",
        "content": "闻说江隈裏，云藏古寺深。\n不妨相唤集，作意共登临。\n苦茗供朝盌，伊蒲馔晚鬵。\n天风吹皓月，归路细披襟。",
        "dynasty": "宋",
        "collection_info": null
    },
    {
        "title": "上王通守传易数",
        "author": "刘学箕",
        "content": "大哉皇羲古神圣，八卦始画天地闢。\n干效于天坤法地，六子运用眇难测。\n天理人文一宣朗，万化昭然从此出。\n发明洊更三圣手，动静机缄皎如日。\n自从战国周纲颓，是道亦几乎暂息。\n汉儒众说徒专门，后世可闻无几及。\n传流吾宋盛文物，学老儒宗相继述。\n濂溪伊洛绍韦编，数至邵公精算策。\n祗今南渡九十年，统会宗元孰探赜。\n恭惟先生藴其秘，口不宣言藏以臆。\n愚虽不敏敢敬请，愿执门墙洒扫役。\n先生学识际天人，先生手提六经笔。\n俯察仰观关键透，虚激寸心参太极。\n不鄙愚昧谓之进，启迪狂迷窥奥阈。\n他年衣钵得亲传，誓言力造神明德。",
        "dynasty": "宋",
        "collection_info": null
    },
    {
        "title": "宴吴侯致语口号",
        "author": "刘学箕",
        "content": "一昨初登大将坛，弓刀旗帜簇雕鞍。\n连营壮士心先服，并塞胡人胆已寒。\n天上麒麟祥可卜，人间日月老应难。\n明年枢府为公寿，慷慨还知酒量宽。",
        "dynasty": "宋",
        "collection_info": null
    },
    {
        "title": "寄静庵",
        "author": "刘学箕",
        "content": "天寒日短道路长，白云飞去知吾乡。\n大江之东渭之北，念吾故人何可忘。\n别来杨柳春依依，只今开到梅花香。\n扁舟漫浪归未得，京尘海裏安行藏。\n身名未立仰天笑，床头夜夜鸣干将。\n羡师物外无宠辱，庭前柏树常苍苍。\n吁嗟急羽飞不到，二千里外空相望。\n五云前坠满室光，报师之意无以将。\n篇诗滚墨纔淋浪，一声雁过天南翔。",
        "dynasty": "宋",
        "collection_info": null
    },
    {
        "title": "和韵",
        "author": "刘学箕",
        "content": "窗烛销残转寂寥，柴门无復野僧敲。\n偶来枕上吟诗就，记向心头欠笔抄。\n鸣竹数声疑雪片，寻梅清梦到山坳。\n世情云雨多翻覆，谁是江湖耐久交。",
        "dynasty": "宋",
        "collection_info": null
    },
    {
        "title": "萧长公来访示以诸公诗卷谓与予游从之久不能一辞为赠颇相噍责予赋之不可辞之亦不可皆有说焉名章俊语前后相望无数次乎其间是覩西子之容面自增丑耳所不容却者予年十五时海山官丁受琴于长夫今予年四十与长夫有二十五年之旧辞之弗作其可乎因书数言",
        "author": "刘学箕",
        "content": "生平不愿为佣书，亦不愿作章句儒。\n酒酣诗成吐素霓，意气凛凛吞千夫。\n前年排云叫阊阖，出门一夜车四角。\n去年海峤席未温，一舸乘潮又催□。\n大江之西日本东，庐陵文物常称雄。\n决科岁占十八九，君当努力提词锋。\n才高不用长叹息，四海弥天岂无识。\n壮年怀居亦何有，着眼带砺开胸臆。\n岩岩柏府凌高寒，豪士倾盖宜交欢。\n我知屠龙不屠猪，食马政欲食马肝。\n吴姬压酒飘香絮，谪仙神游歌白纻。\n敬亭惟有孤云閒，欲雨人间亦飞去。",
        "dynasty": "宋",
        "collection_info": null
    },
    {
        "title": "有所思",
        "author": "刘学箕",
        "content": "忆昔美人初别时，长亭两岸柳依依。\n今日美人天之涯，美人美人胡不归。\n忆昔君别妾，分破青鸾镜。\n破镜如破心，与妾表相忆，相忆图久深。\n忆昔妾别君，剪断金凤钗。\n断钗如断肠，赠君表相思，相思图久长。\n一日一日復一日，青镜鸾孤钗凤隻。\n未必君相思，能如妾相忆。\n寒衣剪就欲寄君，长安门外无行人。\n雁声半夜西风恶，窗前一片梧桐落。",
        "dynasty": "宋",
        "collection_info": null
    },
    {
        "title": "观猿",
        "author": "刘学箕",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "title": "失鹤",
        "author": "刘学箕",
        "content": "顶上新成九转丹，□花日日到春坛。\n夜深飞上云霄去，华表月明风露寒。",
        "dynasty": "宋",
        "collection_info": null
    },
    {
        "title": "宿大慈山悟真观",
        "author": "刘学箕",
        "content": "终南道士学弹琴，门外松萝锁翠阴。\n涉海八龙朝出洞，隔山羣鹿夜归林。\n琪花过雨溪风澹，玉树笼烟璧月沈。\n三十六坛钟鼓寂，云璈声接步虚音。",
        "dynasty": "宋",
        "collection_info": null
    },
    {
        "title": "赋林景参梅屿",
        "author": "刘学箕",
        "content": "结庐分得雁山云，屿上梅花是四邻。\n水月一天芗世界，冰霜千古玉精神。\n短檠夜雨西窗梦，长铗秋风北塞尘。\n我亦烟波纶钓侣，与君同作岁寒人。",
        "dynasty": "宋",
        "collection_info": null
    },
    {
        "title": "怀潘鄮屋",
        "author": "刘学箕",
        "content": "洛阳纔解佩，过眼忽秋分。\n四海一明月，千山共白云。\n雁烟迷晓树，虫露湿香芹。\n满纸相思字，临风欲寄君。",
        "dynasty": "宋",
        "collection_info": null
    },
    {
        "title": "吴江道上",
        "author": "刘学箕",
        "content": "夜半扁舟出洞庭，客帆初挂早潮平。\n社风纔起海鹰至，岚露未收江鹄鸣。\n吴岫乱云擎古塔，楚皋寒叶拥荒城。\n垂虹桥外天连水，无限别离生杜蘅。",
        "dynasty": "宋",
        "collection_info": null
    },
    {
        "title": "登西楼怀汤损之",
        "author": "刘学箕",
        "content": "杨柳飘飃春思长，绿桥流水遶宫墙。\n碧云望断空回首，一半栏干无夕阳。",
        "dynasty": "宋",
        "collection_info": null
    },
    {
        "title": "吴山雪霁",
        "author": "刘学箕",
        "content": "九天宫阙春风满，陆地楼台夜月寒。\n铁笛一声吹雁落，片云不到玉栏干。",
        "dynasty": "宋",
        "collection_info": null
    },
    {
        "title": "双路",
        "author": "刘学箕",
        "content": "王命驰驱不敢轻，文书要覈去来情。\n青山步步生幽意，碧涧悠悠趁远程。\n春浅禽声犹自小，泥酥马蹟正宜晴。\n地名见说名双路，便舍崎岖就坦平。",
        "dynasty": "宋",
        "collection_info": null
    },
    {
        "title": "宝际窗前睡香",
        "author": "刘学箕",
        "content": "瑞锦窠应对锦郎，谁将灵种到幽坊。\n山深月冷梅花老，压尽羣英是此香。",
        "dynasty": "宋",
        "collection_info": null
    },
    {
        "title": "石桥楼待  其一",
        "author": "刘学箕",
        "content": "当年立雪直齐腰，宗旨流传到石桥。\n风急窗寒灯影远，疎梅无语夜香销。",
        "dynasty": "宋",
        "collection_info": null
    },
    {
        "title": "石桥楼待  其二",
        "author": "刘学箕",
        "content": "手笔华严梵笈新，更开宝地接迷津。\n一声金磬人初静，月照空山草自春。",
        "dynasty": "宋",
        "collection_info": null
    },
    {
        "title": "闻寺中晓鼓",
        "author": "刘学箕",
        "content": "灵鼍一鼓振潮音，征梦迢遥枕畔闻。\n语断频伽天正晓，松风吹散满山云。",
        "dynasty": "宋",
        "collection_info": null
    },
    {
        "title": "跨水道间",
        "author": "刘学箕",
        "content": "店舍总迢遥，山深转寂寥。\n看鸥临远水，下马过危桥。\n晴雪林间少，春风野外饶。\n此行为王事，旅食任萧条。",
        "dynasty": "宋",
        "collection_info": null
    },
    {
        "title": "峮山铺",
        "author": "刘学箕",
        "content": "未说路行难，山深分外寒。\n晚村林隠寺，春涧石鸣滩。\n薄宦曾无补，劳生敢自安。\n羽书虽较少，备御莫教宽。",
        "dynasty": "宋",
        "collection_info": null
    },
    {
        "title": "杏塘",
        "author": "刘学箕",
        "content": "境接江东界，邮程是杏塘。\n雨喧茅屋小，泥滑草桥长。\n旷野人稀少，平田水渺茫。\n半生游历地，未若此荒凉。",
        "dynasty": "宋",
        "collection_info": null
    },
    {
        "title": "四安焚惠藏殿",
        "author": "刘学箕",
        "content": "劫火不能焚，空中转法轮。\n风霜鸱殿古，金碧贝函尘。\n物本由成数，人言不坏身。\n却怜无问者，遗蹟竟成陈。",
        "dynasty": "宋",
        "collection_info": null
    },
    {
        "title": "上司谏曹先生",
        "author": "刘学箕",
        "content": "声名满世重如山，果见延登左掖班。\n天子虚心求国是，先生着手济时艰。\n要看出处诸公上，只在精神一转间。\n前此极言虽引去，安危理乱正相关。",
        "dynasty": "宋",
        "collection_info": null
    },
    {
        "title": "池萍  其一",
        "author": "刘学箕",
        "content": "一番雨过一番多，间挟晴风涨绿波。\n柳絮吹残游蹟在，谢池点点是阳和。",
        "dynasty": "宋",
        "collection_info": null
    },
    {
        "title": "池萍  其二",
        "author": "刘学箕",
        "content": "竹篱茅舍去相安，谁与移根入画栏。\n尽道重帘妨暖日，疎枝却得护春寒。",
        "dynasty": "宋",
        "collection_info": null
    },
    {
        "title": "池萍  其三",
        "author": "刘学箕",
        "content": "风标漫与万花殊，可有尘埃染得渠。\n把住琼枝相晤语，只疑身在玉堂居。",
        "dynasty": "宋",
        "collection_info": null
    },
    {
        "title": "和陆明叟",
        "author": "刘学箕",
        "content": "了无閒事上眉纤，一炷清香静昼帘。\n造化自从回暖律，芬华顿觉转穷檐。\n轻风度柳春情薄，细雨催花土脉黏。\n所愧微官相束缚，何因共访酒家帘。",
        "dynasty": "宋",
        "collection_info": null
    },
    {
        "title": "夜窗听雨",
        "author": "刘学箕",
        "content": "一炷夜香清，挑灯听雨声。\n虽然添客梦，却可助诗情。\n泽沁兰心重，泥酥笋角萌。\n山行频有约，日日候晴明。",
        "dynasty": "宋",
        "collection_info": null
    },
    {
        "title": "破榴",
        "author": "刘学箕",
        "content": "蜂殻盈盈万颗珠，润于玛瑙浸冰壶。\n吟心先自清如水，嚼了寒霜骨更臞。",
        "dynasty": "宋",
        "collection_info": null
    },
    {
        "title": "登应天塔",
        "author": "刘学箕",
        "content": "云级涌青冥，金鰲载宝轮。\n地高心自逸，天近足无尘。\n图画千峰晚，楼台万井春。\n三生许元度，曾此证前身。",
        "dynasty": "宋",
        "collection_info": null
    },
    {
        "title": "鳗井",
        "author": "刘学箕",
        "content": "人言此井有灵源，潮落潮生透海门。\n陵谷未须穷变易，朱墙裏是濮王园。",
        "dynasty": "宋",
        "collection_info": null
    },
    {
        "title": "大能仁寺",
        "author": "刘学箕",
        "content": "规模应甲剎，殿阁拥金仙。\n岁歉炊烟绝，城低野色连。\n客僧皆散去，主者独安眠。\n成毁难逃数，山门八百年。",
        "dynasty": "宋",
        "collection_info": null
    },
    {
        "title": "留滞",
        "author": "刘学箕",
        "content": "何期踪迹又迟留，行止于人自不由。\n梦境固知空似蚁，生涯却笑拙于鸠。\n碧涵一镜晴天阔，翠拥千峰宿雨收。\n从此公余须杖屦，未应草草度春休。",
        "dynasty": "宋",
        "collection_info": null
    },
    {
        "title": "晓寒",
        "author": "刘学箕",
        "content": "曲曲屏山忆梦中，峭寒成阵入帘栊。\n宿香销尽金猊冷，一树梅花却晓春。",
        "dynasty": "宋",
        "collection_info": null
    },
    {
        "title": "晚思",
        "author": "刘学箕",
        "content": "客思悠悠幸自安，亦因吟事可相宽。\n小窗过了廉纤雨，细与东风说晚寒。",
        "dynasty": "宋",
        "collection_info": null
    },
    {
        "title": "用明叟韵併寓山行未成之意",
        "author": "刘学箕",
        "content": "久客住兰亭，心同晋水清。\n忘机盟宿鹭，伐木听雏鶑。\n物亦知人意，春宁有世情。\n幽寻空作计，一夜雨连明。",
        "dynasty": "宋",
        "collection_info": null
    },
    {
        "title": "苦雨",
        "author": "刘学箕",
        "content": "何期一雨成三日，约客同行竟未能。\n春到分时阴不解，夜当深处气犹凝。\n檐低捲箔看飘洒，础润添香散鬰蒸。\n想见故园梅落尽，和羹消息又堪凭。",
        "dynasty": "宋",
        "collection_info": null
    },
    {
        "title": "雨中用雪坡韵",
        "author": "刘学箕",
        "content": "无计酬春独有诗，倚栏终日候晴晖。\n东风渐属新桃李，帘幕深深燕子飞。",
        "dynasty": "宋",
        "collection_info": null
    },
    {
        "title": "雪坡以雨阻山行有诗用以次韵",
        "author": "刘学箕",
        "content": "为欲看山助眼明，频占鹊喜报新晴。\n春光已过三之一，尘世难逢四者并。\n诗酒深情殊未适，水蔬薄具亦频更。\n终来不似西湖好，晴雨皆堪傍柳行。",
        "dynasty": "宋",
        "collection_info": null
    },
    {
        "title": "月丹和鹤庄韵",
        "author": "刘学箕",
        "content": "灵种飞来鹤顶红，谁云九转有仙功。\n广庭曾侍东风宴，留得霞杯照晚丛。",
        "dynasty": "宋",
        "collection_info": null
    },
    {
        "title": "禹庙",
        "author": "刘学箕",
        "content": "且要尽清欢，须知一出难。\n人因晴后喜，春到水边宽。\n柳长官桥媚，梅飘客袖寒。\n荒祠存禹蹟，得得又来看。",
        "dynasty": "宋",
        "collection_info": null
    },
    {
        "title": "镜湖一曲",
        "author": "刘学箕",
        "content": "天与平湖老贺郎，春波依旧染晴光。\n可怜千载风流意，付与租符晓夕忙。",
        "dynasty": "宋",
        "collection_info": null
    },
    {
        "title": "用雪坡春色韵",
        "author": "刘学箕",
        "content": "纔出城门兴便浓，晴光野色两俱融。\n柳方染得三分绿，桃已熏成一半红。\n山涌林峦荒寺隠，湖分港汊小舟通。\n相携各自论年事，几度春风一鬓蓬。",
        "dynasty": "宋",
        "collection_info": null
    },
    {
        "title": "用梅溪镜湖韵",
        "author": "刘学箕",
        "content": "畎亩镜中分，沧波杂断云。\n向来官裏赐，今属野人耘。\n怀古天难问，贪吟日易曛。\n羽衣传遗本，起诵想余芬。",
        "dynasty": "宋",
        "collection_info": null
    },
    {
        "title": "天基瑞应宫",
        "author": "刘学箕",
        "content": "金碧拥琼庐，天开绕电区。\n鸟流周室瑞，蛇断汉家符。\n石井腾曦驭，瑶坛布斗枢。\n愿将皇极福，敷锡徧康衢。",
        "dynasty": "宋",
        "collection_info": null
    },
    {
        "title": "送东蒲张应发归永嘉",
        "author": "刘学箕",
        "content": "客裏偶相逢，襟怀亦偶同。\n对梅吟夜月，新柳间春风。\n子勿言浮梗，余方笑转蓬。\n归程经雁荡，得句附邮筒。",
        "dynasty": "宋",
        "collection_info": null
    },
    {
        "title": "碧桃",
        "author": "刘学箕",
        "content": "月浸虚庭夜未央，一枝静对白云乡。\n三生自结玄都约，来伴疎梅到玉堂。",
        "dynasty": "宋",
        "collection_info": null
    },
    {
        "title": "一春屡有阳明之约雨辄尼之将旋幙侍外舅来游邂逅二羽衣一能参上道一能知天丹竟日留话喜赋二解时清明日也  其一",
        "author": "刘学箕",
        "content": "几有行山约，山灵早得知。\n仙家宁易到，尘世亦何为。\n草润非烟石，花流止水池。\n不晴还不雨，正是卖饧时。",
        "dynasty": "宋",
        "collection_info": null
    },
    {
        "title": "一春屡有阳明之约雨辄尼之将旋幙侍外舅来游邂逅二羽衣一能参上道一能知天丹竟日留话喜赋二解时清明日也  其二",
        "author": "刘学箕",
        "content": "裂石未尝关，毋将俗眼观。\n虚中原有爱，造藴亦何难。\n羽客能谈道，云房识候丹。\n只应仙有分，风响步虚坛。",
        "dynasty": "宋",
        "collection_info": null
    },
    {
        "title": "道间见桃李花",
        "author": "刘学箕",
        "content": "东风到处竞繁华，不问穷檐与大家。\n垂柳丝中深院宇，隔墙时有出来花。",
        "dynasty": "宋",
        "collection_info": null
    },
    {
        "title": "古寺",
        "author": "刘学箕",
        "content": "应天曾建塔，又此结精庐。\n释氏缘何熟，诗人念总疎。\n壁荒遗尽水，僧老学医书。\n笑我重来者，经年不定居。",
        "dynasty": "宋",
        "collection_info": null
    },
    {
        "title": "奉和龟翁送别",
        "author": "刘学箕",
        "content": "为说吟边事，曾陪讌笑频。\n自惭无韵者，敢对有名人。\n雨洗秦山晓，波明镜水春。\n匆匆还别去，芳草正如茵。",
        "dynasty": "宋",
        "collection_info": null
    },
    {
        "title": "萧山望城中遗漏",
        "author": "刘学箕",
        "content": "见说天文变，频占太史台。\n但云星犯月，不料火为灾。\n尽夜看烟灭，逢人问讯来。\n丹心勤恋阙，东乡极裴徊。",
        "dynasty": "宋",
        "collection_info": null
    },
    {
        "title": "唤渡旋幙",
        "author": "刘学箕",
        "content": "半载蓬莱地，相携只是诗。\n心怀丹凤去，梦与白鸥随。\n俯仰俱无愧，勤劳必有知。\n归舟平似掌，天亦念孤危。",
        "dynasty": "宋",
        "collection_info": null
    },
    {
        "title": "和答刘习之见赠",
        "author": "王文孙",
        "content": "先天奥学果何传，造化机缄存阖闢。\n精微惝恍入神范，天地谓可俄而测。\n粤从二画抉秘藴，干元庶物因首出。\n阳推阴荡六子成，致用坎离为月日。\n天人相与妙难诘，斯道岂容秦火息。\n九家分派流愈远，纬谶纷纷非所及。\n韦编三绝繫圣经，微言尚切明作述。\n我生苦晚心好古，谩索图书考龟策。\n浩如烟海无津涯，自哂蓬心窥至赜。\n众言淆乱折以理，是非安敢决诸臆。\n吉凶前定信可推，人事堪怜空役役。\n优游姑乐环中趣，默参经世用皇极。\n较量得失心自知，议论无用形于笔。\n观君气宇元静定，何虑不优入圣阈。\n不鄙谓予可相友，愿凿浑沌以报德。",
        "dynasty": "宋",
        "collection_info": null
    },
    {
        "title": "西京少年行",
        "author": "周端臣",
        "content": "西京少年儿，生长豪贵族。\n光浮两脸红，春留双鬓绿。\n常骑大宛马，多佩于阗玉。\n明珠博美姬，黄金酬丽曲。\n朝从咸阳游，暮向长陵宿。\n朱门人候归，夜夜然红烛。",
        "dynasty": "宋",
        "collection_info": null
    },
    {
        "title": "毋忽诗",
        "author": "周端臣",
        "content": "毋忽咫尺水，中恐有伏龙。\n毋忽寻丈山，中恐有毒虫。\n是以古君子，不敢欺盲聋。\n审密言语间，戒谨闇室中。\n几微怠所防，敌国起奴童。\n事固不可忽，理亦不可穷。\n周室八百年，成于垂钓翁。",
        "dynasty": "宋",
        "collection_info": null
    },
    {
        "title": "仆以绍熙壬子中夏二十有五日始跻风篁探龙井遂至广福谒三贤像阅旧碑追观一代风流为赋此诗适月林依公留设茗供因书以遗之他日能为我揭诗板于壁间使示来者亦山中之一助也",
        "author": "周端臣",
        "content": "奇石烂横道，兹山信多姿。\n江湖酾两股，一泓乃孤危。\n相传龙所家，或恐神护持。\n腥风转霮䨴，阴崖立淋漓。\n惜无纬萧勇，探此抱宝痴。\n山僧作屋意，惨澹生幽思。\n胡为金缪影，颠倒眩俗儿。\n坐来百念失，苍官导前驰。\n招提果深登，屐痕恍前期。\n咄哉少肉山，着此高颧师。\n端能致遨游，绝唱相娱嬉。\n过溪亦何事，相送了不疑。\n渠能缚禅律，因来数鬚眉。\n我爱秦郎记，字压头陀碑。\n月林只夜夜，人物自一时。\n贤愚尽蚁封，来者吾得知。",
        "dynasty": "宋",
        "collection_info": null
    },
    {
        "title": "二月芳草碧寄吴中故人",
        "author": "周端臣",
        "content": "二月芳草碧，江南新燕来。\n抚兹良岁时，佳人安在哉。\n佳人弃我去，杳在天之涯。\n天涯望不极，丛愁结中怀。\n翠觞不成欢，玉琴有余哀。\n西湖春事深，林花为谁开。\n折花无所赠，三嗅空徘徊。\n楼前东流水，湛湛生绿苔。\n去波日千里，还绕姑苏台。\n凭水寄我思，旦暮肠九回。",
        "dynasty": "宋",
        "collection_info": null
    },
    {
        "title": "听无悔琴",
        "author": "周端臣",
        "content": "悟琴如悟道，神閒若无营。\n在心不在指，以意非以声。\n锵尔风篁韵，泠然天籁鸣。\n曲终各一笑，相对无亏成。",
        "dynasty": "宋",
        "collection_info": null
    },
    {
        "title": "物蠹",
        "author": "周端臣",
        "content": "太虚运元气，万物皆凭倚。\n物或有所违，气亦随而否。\n肉蠹则生虫，木蠹则生蚁。\n嗟哉政亦然，于焉起姦宄。\n蠹久不可为，气靡物自毁。\n但得元气存，不患蠹不死。",
        "dynasty": "宋",
        "collection_info": null
    },
    {
        "title": "奉谢芸居清供之招",
        "author": "周端臣",
        "content": "生平愧彼苍，得饱非耘种。\n自揆蔑寸长，居然叨薄俸。\n朅来桂玉地，幸了藜藿奉。\n日昨访芸居，见我如伯仲。\n剧谈闢幽荒，妙论洗沉痛。\n呼童张樽罍，芳醪启春瓮。\n乃约屏羶荤，初筵俱清供。\n珠樱映翠荚，光色交浮动。\n佳境喜渐入，恺之未痴惷。\n属厌荐春萌，隽永咀秋葑。\n黄独忽登俎，味借蜂蜜重。\n翻怜少陵翁，山雪入吟讽。\n早韭晚菘辈，吾家所售用。\n列品不自珍，而与朋友共。\n琱盘放手空，适口颇恣纵。\n日暮雨催返，虚窗结清梦。\n寄语五侯鲭，从兹勿劳送。",
        "dynasty": "宋",
        "collection_info": null
    },
    {
        "title": "孟冬多风霜",
        "author": "周端臣",
        "content": "孟冬多风霜，草木俱披靡。\n老柳叶纔脱，拂拂新萌起。\n冻梅如枯榛，班班亦含蘂。\n寒暑运四时，成此岁功美。\n孰知四时间，独有春不死。",
        "dynasty": "宋",
        "collection_info": null
    },
    {
        "title": "白虎行",
        "author": "周端臣",
        "content": "女修玄鸟开嬴始，附庸于周自非子。\n由襄寖强三十世，末命昭庄踰崛起。\n杀降溅血长平坑，返戈尽篡天王城。\n黩兵不戢恃彊大，物忌太盛终当倾。\n邯郸贾人识奇货，发谋不惜千金破。\n窈窕尊前歌舞人，腹中已孕秦家祸。\n怙势陵威奋余烈，怨气愁声九州裂。\n虎暴狼贪天使然，六国未灭嬴先灭。\n天道何曾长助彊，岂知用柔能胜刚。\n君不见后来项羽战无敌，却使山河归汉王。",
        "dynasty": "宋",
        "collection_info": null
    },
    {
        "title": "送翁宾旸之荆湖",
        "author": "周端臣",
        "content": "君不见司马子长志横秋，少年足迹不肯休。\n胸中盘屈奇伟气，笔力直与造化侔。\n又不见杜陵子美夸壮游，一身几走半九州。\n吟怀吐纳天地秀，作为篇章光斗牛。\n君今去去几千里，匣剑囊书赴知己。\n知己从来素有情，投机之会趋功名。\n功名岂有作能致，莫辞跋涉长江行。\n长江四月南风起，武昌鱼饮秦淮水。\n南风不久又西风，食鱼休忘鲈鱼美。\n天涯别梦思城东，何日一樽重与同。\n草桥夜醉月明下，桃关晴吟春色中。\n不堪蜀魄相催去，却怜樯燕相留住。\n一片离情去住间，正是游人肠断处。\n荆湖右道分南北，势与中原岂悬隔。\n五湖膏血互吞噬，万里烟尘入谋画。\n莫如子长子美但能事文章，蚤归来献平戎策。",
        "dynasty": "宋",
        "collection_info": null
    },
    {
        "title": "游下竺枕流亭",
        "author": "周端臣",
        "content": "枕流亭下路，两岁不曾来。\n今日偶重到，夕阳犹未回。\n池干无水放，地暖有花开。\n后约如能继，多应为探梅。",
        "dynasty": "宋",
        "collection_info": null
    },
    {
        "title": "真州梅",
        "author": "周端臣",
        "content": "欹倒几株梅，黏枝半是苔。\n相传前代种，曾历太平来。\n山冷雪犹在，春深花始开。\n乱离无酒买，嚼蘂当衔杯。",
        "dynasty": "宋",
        "collection_info": null
    },
    {
        "title": "书冷泉亭壁",
        "author": "周端臣",
        "content": "一酌野泉香，翛然俗虑忘。\n静听山鸟语，如笑世人忙。\n近水苔常湿，无风树亦凉。\n老僧閒似我，清坐到斜阳。",
        "dynasty": "宋",
        "collection_info": null
    },
    {
        "title": "闻滁阳失守忆表兄",
        "author": "周端臣",
        "content": "犹忆归淮甸，何期陷敌尘。\n祇闻残破惨，未得死生真。\n梦不谙长路，书难附便人。\n吞声无限泪，一滴一伤神。",
        "dynasty": "宋",
        "collection_info": null
    },
    {
        "title": "裴坟",
        "author": "周端臣",
        "content": "买船穿僻径，坟古最幽深。\n山近风常冷，松蟠昼亦阴。\n来时无速骑，归路有鸣禽。\n寄语城居者，何人肯访寻。",
        "dynasty": "宋",
        "collection_info": null
    },
    {
        "title": "虚室",
        "author": "周端臣",
        "content": "虚室似僧房，蒲团倚竹床。\n半窗红日影，一阵紫兰香。\n诵熟閒居赋，书成急就章。\n数朝门不出，过却几春光。",
        "dynasty": "宋",
        "collection_info": null
    },
    {
        "title": "湖天",
        "author": "周端臣",
        "content": "湖天初过雨，晴意有无间。\n春水半侵路，晓云多碍山。\n酒烦村店暖，诗就野亭删。\n风静无啼鸟，垂杨树树閒。",
        "dynasty": "宋",
        "collection_info": null
    },
    {
        "title": "登驼巘岭",
        "author": "周端臣",
        "content": "登顿来忘倦，閒常到亦难。\n西风摇短鬓，落日倚危栏。\n山迥江湖小，秋高天地宽。\n故园何处是，空遣客眸酸。",
        "dynasty": "宋",
        "collection_info": null
    },
    {
        "title": "富景园诗",
        "author": "周端臣",
        "content": "地比诸园小，池从前代开。\n犹余乔木在，曾见上皇来。\n幽径埋黄叶，空庭老绿苔。\n荒寒吟思怯，落日独徘徊。",
        "dynasty": "宋",
        "collection_info": null
    },
    {
        "title": "初冬即事",
        "author": "周端臣",
        "content": "初冬天气暖，小似立春时。\n万树无多叶，千花试一枝。\n天红霜有信，星晕雨先期。\n怕见梅花发，愁怀未办诗。",
        "dynasty": "宋",
        "collection_info": null
    },
    {
        "title": "读党籍碑",
        "author": "周端臣",
        "content": "党籍碑成国步屯，忠臣埋没瘴乡尘。\n兴衰未必皆关数，治乱由来实在人。\n雷昔震陵天已怒，石今漫灭世尤珍。\n九原难叫诸贤起，一掬伤心泪染巾。",
        "dynasty": "宋",
        "collection_info": null
    },
    {
        "title": "重阳后一日偕翁宾旸张敬之江楼分韵得台字",
        "author": "周端臣",
        "content": "一笑江楼把酒杯，阑干倚徧重徘徊。\n风生别浦潮回去，云暗前山雨过来。\n秋冷丹枫先叶坠，节迟黄菊未花开。\n凭高引领还兴感，昨日谁登戏马台。",
        "dynasty": "宋",
        "collection_info": null
    },
    {
        "title": "青铜香鸭诗",
        "author": "周端臣",
        "content": "谁把工夫巧铸成，铜青依约绿毛轻。\n自归骚客文房后，无復王孙金弹惊。\n沙觜莫追芦苇暖，灰心聊吐蕙兰清。\n回头却笑江湖伴，多少遭烹为不鸣。",
        "dynasty": "宋",
        "collection_info": null
    },
    {
        "title": "送牛首炉与人",
        "author": "周端臣",
        "content": "千载墦间偶得存，传从鼻祖到云孙。\n土痕蚀处形摹薄，苔色侵来款识昏。\n制样想应规象鼎，验图只合配牺尊。\n赠君博古斋中去，书传閒时细讨论。",
        "dynasty": "宋",
        "collection_info": null
    },
    {
        "title": "代上刘郎中",
        "author": "周端臣",
        "content": "弹压江湖耸市朝，相逢人尽说风骚。\n诗从南岳吟逾老，名得西山荐益高。\n半世历官纔幕府，午年还国尚郎曹。\n儿时曾诵先生句，镜裏如今已二毛。",
        "dynasty": "宋",
        "collection_info": null
    },
    {
        "title": "古剑",
        "author": "周端臣",
        "content": "籀文漫灭藓花残，胆怯旁人不敢看。\n飞去暗防风雨夜，握来光射斗牛寒。\n曾成歃血诸侯约，肯受无鱼下客弹。\n宝匣秘藏英气在，提携终拟斩楼兰。",
        "dynasty": "宋",
        "collection_info": null
    },
    {
        "title": "送人失官归",
        "author": "周端臣",
        "content": "浮世功名总是虚，纵然轩冕又何如。\n趁无白髮来侵镜，好买青山去荷锄。\n贤圣一丘无用土，英雄几板可疑书。\n生涯傥了寒暄计，独抱遗经亦有余。",
        "dynasty": "宋",
        "collection_info": null
    },
    {
        "title": "次韵友人悼宠落梅",
        "author": "周端臣",
        "content": "条脱空嗟萼绿华，俗尘难久驻仙车。\n数声画角单于塞，一曲山香阿母家。\n堕砌尚疑粧后粉，点衣犹认唾时花。\n别来埋没春风面，几度虚窗叹月斜。",
        "dynasty": "宋",
        "collection_info": null
    },
    {
        "title": "春日即事",
        "author": "周端臣",
        "content": "起来袖手怯寒添，冷落文楸掩玉奁。\n燕子池塘春雨细，杏花庭院晓风尖。\n酒酲未解便欹枕，香炷初熏密下帘。\n百五数来能几日，黄金柳色已侵檐。",
        "dynasty": "宋",
        "collection_info": null
    },
    {
        "title": "游秀府择胜园",
        "author": "周端臣",
        "content": "择胜前朝锡雅名，不多花木四时荣。\n楼当列岫仍临水，地比诸园最傍城。\n池暖锦鳞冬亦泳，洞寒丹鹤晓先鸣。\n宗王信是神仙侣，创得蓬壶小样成。",
        "dynasty": "宋",
        "collection_info": null
    },
    {
        "title": "咏鹤",
        "author": "周端臣",
        "content": "觅来雏鹤养经年，认得呼名傍客前。\n放去几随云过海，归来一片雪翻天。\n翎梳修竹林间日，影照寒梅磵下泉。\n眷恋轩墀应有谓，主人风骨是神仙。",
        "dynasty": "宋",
        "collection_info": null
    },
    {
        "title": "落叶",
        "author": "周端臣",
        "content": "燮燮霜红不自持，半随流水半霑泥。\n归巢便觉栖禽冷，觅穴空教返蚁迷。\n风径学花飞上下，夜窗疑雨洒东西。\n满阶不听家僮扫，拟把新诗逐片题。",
        "dynasty": "宋",
        "collection_info": null
    },
    {
        "title": "次韵张敬之桂花",
        "author": "周端臣",
        "content": "年年绿桂着花时，黄雪团枝自一奇。\n林静秋风生处早，山高凉月上来迟。\n亭边露湿栏犹倚，书畔香清枕屡欹。\n惆怅淮南无梦到，楚骚歌罢当吟诗。",
        "dynasty": "宋",
        "collection_info": null
    },
    {
        "title": "次韵勿斋蜡梅",
        "author": "周端臣",
        "content": "不与南枝斗粉光，品题应合让苏黄。\n融成蜂蜡千葩秀，散作龙涎几阵香。\n立悟瞿昙真面目，坐忘姑射旧梳粧。\n好风吹堕檀心句，白雪空惊寡和章。",
        "dynasty": "宋",
        "collection_info": null
    },
    {
        "title": "碧桃",
        "author": "周端臣",
        "content": "武陵梦觉艷粧空，回首芳姿迥不同。\n萼绿仙留苍玉佩，蘂珠人在碧霞宫。\n素顋褪粉啼春雨，翠袖笼寒怯晓风。\n惆怅涌金池上路，阑桿倚遍夕阳中。",
        "dynasty": "宋",
        "collection_info": null
    },
    {
        "title": "灵隠山前即事",
        "author": "周端臣",
        "content": "猿不闻呼僧已归，翠烟依旧锁崔嵬。\n水今流向人寰去，山昔飞从佛国来。\n古径夏寒风落木，苍崖阴润雨生苔。\n客缨自喜无尘濯，歌罢沧浪饮一杯。",
        "dynasty": "宋",
        "collection_info": null
    },
    {
        "title": "春日閒居",
        "author": "周端臣",
        "content": "自笑春来纵酒狂，信缘无定恣寻芳。\n杯中似蚁浮来绿，瓮裏如鹅脱下黄。\n花底枕琴迷洞府，溪边濯足忆沧浪。\n一从禁阁辞荣后，不復乘云入帝乡。",
        "dynasty": "宋",
        "collection_info": null
    },
    {
        "title": "刘寺坟园",
        "author": "周端臣",
        "content": "万竹苍寒拥寺门，寺牌金字御书存。\n荣华肯信当年事，仪制空留后世恩。\n影阁有灯尘网暗，殡宫无月土花昏。\n见梅不敢轻攀折，恐是春风水际魂。",
        "dynasty": "宋",
        "collection_info": null
    },
    {
        "title": "栖霞岭",
        "author": "周端臣",
        "content": "九折崎岖入杳冥，苍崖中断见云生。\n着身高处不知险，回首省时方始惊。\n半岭雷奔空石堕，满山花发晓霞明。\n世间岂是无平地，何事吾侬爱此行。",
        "dynasty": "宋",
        "collection_info": null
    },
    {
        "title": "游籍田",
        "author": "周端臣",
        "content": "国典斯为重，亲耕示不轻。\n诏涓正月吉，躬率百僚行。\n奉礼仪修献，司农器具呈。\n储胥严武备，卤簿肃文明。\n北阙班春早，东郊贺雨晴。\n青坛晨气润，紫陌晓寒清。\n玄武移天仗，鈎陈出帝城。\n停云依别殿，翔鸟避行营。\n十二苍龙驾，三千白虎兵。\n园花迎翠辇，田柳拂霓旌。\n少皡陈圭瓒，先农荐特牲。\n绀辕萦黛耜，苍佩映朱絃。\n俯讲三推礼，祗勤万乘情。\n艰难均土庶，次第及公卿。\n海寓瞻秋稔，山川庆礼成。\n岂惟知稼穑，况乃奉粢盛。\n祈岁稽豳雅，因时昉舜耕。\n顾严天下劝，非侈国人荣。\n芸史观先烈，桑枢叹晚生。\n何当蒇熙事，夷夏颂隆平。",
        "dynasty": "宋",
        "collection_info": null
    },
    {
        "title": "古断肠曲三十首  其一",
        "author": "周端臣",
        "content": "髻云松滑亸鸾钗，清减羞临玉镜台。\n蛱蝶也知人寂寞，一双飞过杏墙来。",
        "dynasty": "宋",
        "collection_info": null
    },
    {
        "title": "古断肠曲三十首  其二",
        "author": "周端臣",
        "content": "催花一霎雨依微，芳径泥香草色萋。\n可是一春天气冷，牡丹开了未鶑啼。",
        "dynasty": "宋",
        "collection_info": null
    },
    {
        "title": "古断肠曲三十首  其三",
        "author": "周端臣",
        "content": "被拥娇寒晓梦春，起来无事翠眉颦。\n金瓶拈得双青杏，掐破中心见箇人。",
        "dynasty": "宋",
        "collection_info": null
    },
    {
        "title": "古断肠曲三十首  其四",
        "author": "周端臣",
        "content": "竹叶裙纱摺摺香，荷风占断晚西凉。\n年来欢事愁边减，别后秋更梦外长。",
        "dynasty": "宋",
        "collection_info": null
    },
    {
        "title": "古断肠曲三十首  其五",
        "author": "周端臣",
        "content": "条风窗户柳阴阴，云碧春衫熨水沉。\n花裏小栏人不到，流鶑啼起去年心。",
        "dynasty": "宋",
        "collection_info": null
    },
    {
        "title": "古断肠曲三十首  其六",
        "author": "周端臣",
        "content": "梦破巫山生色屏，锦囊情薄歇余馨。\n关河春晚无消息，肠断楼前杨柳青。",
        "dynasty": "宋",
        "collection_info": null
    },
    {
        "title": "古断肠曲三十首  其七",
        "author": "周端臣",
        "content": "无计消除夜漏长，罗衾熏彻旧时香。\n十分又是凄愁处，雨歇芭蕉小院凉。",
        "dynasty": "宋",
        "collection_info": null
    },
    {
        "title": "古断肠曲三十首  其八",
        "author": "周端臣",
        "content": "香凝薇帐春风院，酒涴榴裙夜月楼。\n閒把花枝思往事，旧懽都变作新愁。",
        "dynasty": "宋",
        "collection_info": null
    },
    {
        "title": "古断肠曲三十首  其九",
        "author": "周端臣",
        "content": "一筛凉雨歇亭皋，菡萏无香可得消。\n玉簟怯秋眠未稳，阿谁楼上夜吹箫。",
        "dynasty": "宋",
        "collection_info": null
    },
    {
        "title": "古断肠曲三十首  其一○",
        "author": "周端臣",
        "content": "团扇多情手尚携，金风庭砌拒霜开。\n断肠一夜西楼雁，不带书来带恨来。",
        "dynasty": "宋",
        "collection_info": null
    },
    {
        "title": "古断肠曲三十首  其一一",
        "author": "周端臣",
        "content": "破除难尽是恩情，却怕恩生怨亦生。\n思念不休心惑乱，梦惊人语似郎声。",
        "dynasty": "宋",
        "collection_info": null
    },
    {
        "title": "古断肠曲三十首  其一二",
        "author": "周端臣",
        "content": "一股金花擘断钗，两行玉筯界香顋。\n近来自觉冰肌瘦，柳绿春衫放窄裁。",
        "dynasty": "宋",
        "collection_info": null
    },
    {
        "title": "古断肠曲三十首  其一三",
        "author": "周端臣",
        "content": "井梧和雨下银床，梁燕随风别画堂。\n二十五声秋漏永，梦回各自耐思量。",
        "dynasty": "宋",
        "collection_info": null
    },
    {
        "title": "古断肠曲三十首  其一四",
        "author": "周端臣",
        "content": "锦屏残睡思忡忡，心绪无聊酒易中。\n柳院藓厅慵不到，斑鸠啼暖落花风。",
        "dynasty": "宋",
        "collection_info": null
    },
    {
        "title": "古断肠曲三十首  其一五",
        "author": "周端臣",
        "content": "风色翻成料峭晴，閒期女伴踏青行。\n怪来昨夜灯花好，却是今朝斗草赢。",
        "dynasty": "宋",
        "collection_info": null
    },
    {
        "title": "古断肠曲三十首  其一六",
        "author": "周端臣",
        "content": "花庭梨雪迭香痕，燕子归来亦断魂。\n懊恼一场春不管，月明空自立黄昏。",
        "dynasty": "宋",
        "collection_info": null
    },
    {
        "title": "古断肠曲三十首  其一七",
        "author": "周端臣",
        "content": "裛裛罗巾泪粉光，绿琴哀怨调凄凉。\n芳容自觉随风老，落尽桃花暗断肠。",
        "dynasty": "宋",
        "collection_info": null
    },
    {
        "title": "古断肠曲三十首  其一八",
        "author": "周端臣",
        "content": "窗下亲裁白苎衣，日长花影上阶迟。\n不堪杜宇啼春苦，又是去年肠断时。",
        "dynasty": "宋",
        "collection_info": null
    },
    {
        "title": "古断肠曲三十首  其一九",
        "author": "周端臣",
        "content": "金风几日老庭莎，经下窗櫺换碧纱。\n天气已凉人尚远，晚粧羞戴丽秋花。",
        "dynasty": "宋",
        "collection_info": null
    },
    {
        "title": "古断肠曲三十首  其二○",
        "author": "周端臣",
        "content": "玉纤无力怯梳头，镜裏容颜见自羞。\n一阵落红帘外雨，十分春是十分愁。",
        "dynasty": "宋",
        "collection_info": null
    },
    {
        "title": "古断肠曲三十首  其二一",
        "author": "周端臣",
        "content": "旧家院落旧秋风，只有当时人不同。\n惆怅一窗无用月，为谁凉夜晒梧桐。",
        "dynasty": "宋",
        "collection_info": null
    },
    {
        "title": "古断肠曲三十首  其二二",
        "author": "周端臣",
        "content": "修竹生烟晚逗阴，翠罗香袖怯寒侵。\n恨同社燕身为客，怕剥秋莲苦在心。",
        "dynasty": "宋",
        "collection_info": null
    },
    {
        "title": "古断肠曲三十首  其二三",
        "author": "周端臣",
        "content": "压髻慵簪双凤钗，伤心羞觑合欢鞋。\n折花暗卜郎音信，旋繫罗裙走下阶。",
        "dynasty": "宋",
        "collection_info": null
    },
    {
        "title": "古断肠曲三十首  其二四",
        "author": "周端臣",
        "content": "双蛾颦翠恨天涯，睡起蜂黄沁脸霞。\n燕子日长深院静，东风无力到杨花。",
        "dynasty": "宋",
        "collection_info": null
    },
    {
        "title": "古断肠曲三十首  其二五",
        "author": "周端臣",
        "content": "春娇残醉睡初回，索酒扶头强起来。\n金斗压灰熏笃耨，玉缾𣂏水养徘徊。",
        "dynasty": "宋",
        "collection_info": null
    },
    {
        "title": "古断肠曲三十首  其二六",
        "author": "周端臣",
        "content": "蜂蝶飞飞春事忙，暖风池馆百花香。\n连花折得青梅子，怕触心酸不敢尝。",
        "dynasty": "宋",
        "collection_info": null
    },
    {
        "title": "古断肠曲三十首  其二七",
        "author": "周端臣",
        "content": "楝花筛雪糁苍苔，人未归来燕已来。\n满眼春惊连日老，两眉愁是几时开。",
        "dynasty": "宋",
        "collection_info": null
    },
    {
        "title": "古断肠曲三十首  其二八",
        "author": "周端臣",
        "content": "依旧斜阳燕子楼，共谁把酒话閒愁。\n韦娘去后西风老，烂漫黄花满院秋。",
        "dynasty": "宋",
        "collection_info": null
    },
    {
        "title": "古断肠曲三十首  其二九",
        "author": "周端臣",
        "content": "弹罢瑶筝歇雁行，月移花影上回廊。\n离情不奈秋萧索，更着寒螀管夜长。",
        "dynasty": "宋",
        "collection_info": null
    },
    {
        "title": "古断肠曲三十首  其三○",
        "author": "周端臣",
        "content": "小雨班班湿画栏，一番重做杏花寒。\n春衫拈起还慵着，却忆天涯客袂单。",
        "dynasty": "宋",
        "collection_info": null
    },
    {
        "title": "湖山园",
        "author": "周端臣",
        "content": "丹楼碧阁面山开，绿树红芳遶水栽。\n多少好春閒过却，主人无暇不曾来。",
        "dynasty": "宋",
        "collection_info": null
    },
    {
        "title": "落叶",
        "author": "周端臣",
        "content": "西风不管鹊巢寒，成阵飘来响更干。\n最是山房秋思客，梦回疑作雨声看。",
        "dynasty": "宋",
        "collection_info": null
    },
    {
        "title": "清明湖上",
        "author": "周端臣",
        "content": "谁家园裏一声鶑，啼向春风似有情。\n惊起少年游冶兴，插花沽酒醉清明。",
        "dynasty": "宋",
        "collection_info": null
    },
    {
        "title": "古坟诗",
        "author": "周端臣",
        "content": "短墙摧倒树欹斜，碧荠春开满地花。\n马鬣就荒无认处，墓前碑在野人家。",
        "dynasty": "宋",
        "collection_info": null
    },
    {
        "title": "题真妃出浴图",
        "author": "周端臣",
        "content": "百媚千娇出浴时，君王凝盼转魂迷。\n香肌犹恐红绡重，可忍他年践马蹄。",
        "dynasty": "宋",
        "collection_info": null
    },
    {
        "title": "秋晓",
        "author": "周端臣",
        "content": "一抹凉烟晓未收，露篱踈雨湿牵牛。\n不知天上秋多少，昨夜西风到小楼。",
        "dynasty": "宋",
        "collection_info": null
    },
    {
        "title": "湖上归",
        "author": "周端臣",
        "content": "别却吴姬旧酒垆，扁舟吹笛过平湖。\n晚云又是商量雨，遮得秋山一半无。",
        "dynasty": "宋",
        "collection_info": null
    },
    {
        "title": "简雪窗董寺丞  其一",
        "author": "周端臣",
        "content": "世路机心走兔迒，雪窗一缕不遮藏。\n籋云梯月真游戏，茅舍何曾外玉堂。",
        "dynasty": "宋",
        "collection_info": null
    },
    {
        "title": "简雪窗董寺丞  其二",
        "author": "周端臣",
        "content": "圣贤事业在心槃，禹稷颜回岂异观。\n世故波澜同起灭，姓名千古要清寒。",
        "dynasty": "宋",
        "collection_info": null
    },
    {
        "title": "邻园晚步",
        "author": "周端臣",
        "content": "忽然杨柳几丝风，零落桃花数片红。\n满面好春吟不得，一园蝴蝶过墙东。",
        "dynasty": "宋",
        "collection_info": null
    },
    {
        "title": "寒食湖堤",
        "author": "周端臣",
        "content": "紫陌笙歌簇禁烟，几年无此好晴天。\n画桥日晚游人醉，花插满头扶上船。",
        "dynasty": "宋",
        "collection_info": null
    },
    {
        "title": "春月送人",
        "author": "周端臣",
        "content": "一湖春绿染初成，柳色东风二月晴。\n燕子来时人却别，梨花虽好负清明。",
        "dynasty": "宋",
        "collection_info": null
    },
    {
        "title": "元夕",
        "author": "周端臣",
        "content": "小院春寒月到迟，闭门閒课上元诗。\n南来父老消磨尽，耳畔无人说旧时。",
        "dynasty": "宋",
        "collection_info": null
    },
    {
        "title": "谢人惠天花",
        "author": "周端臣",
        "content": "花从天上落人间，北客来稀路阻难。\n胜味忽惊藜苋腹，春风肠断五台山。",
        "dynasty": "宋",
        "collection_info": null
    },
    {
        "title": "内人烧香图",
        "author": "周端臣",
        "content": "花底烧香深闭门，宫鸦栖了已黄昏。\n君王未识无人妒，虽不承恩却感恩。",
        "dynasty": "宋",
        "collection_info": null
    },
    {
        "title": "买木犀花",
        "author": "周端臣",
        "content": "拚却杖头沽酒物，湖边博得木犀花。\n西风可是无拘束，一路吹香直到家。",
        "dynasty": "宋",
        "collection_info": null
    },
    {
        "title": "题叶靖逸东庵",
        "author": "周端臣",
        "content": "一庵自隠古城边，不是山林不市廛。\n落月半窗霜满屋，卧听宰相去朝天。",
        "dynasty": "宋",
        "collection_info": null
    },
    {
        "title": "二月五日西郊口占",
        "author": "周端臣",
        "content": "晴日西郊按物华，东风寒峭帽檐斜。\n江梅已办调羹事，交割春光与杏花。",
        "dynasty": "宋",
        "collection_info": null
    },
    {
        "title": "秋晚孤山",
        "author": "周端臣",
        "content": "山夹寒云晚不收，苹花洲渚雁声秋。\n西湖处士无消息，落日丹枫处处愁。",
        "dynasty": "宋",
        "collection_info": null
    },
    {
        "title": "夜归",
        "author": "周端臣",
        "content": "侧侧梅寒恋客衣，市楼灯比旧年稀。\n酒徒歌伴凋零尽，独自吟诗月下归。",
        "dynasty": "宋",
        "collection_info": null
    },
    {
        "title": "朱门",
        "author": "周端臣",
        "content": "朱门茅屋偶为隣，北阮那怜南阮贫。\n却是梅花无世态，隔墙分送一枝春。",
        "dynasty": "宋",
        "collection_info": null
    },
    {
        "title": "早冬湖上",
        "author": "周端臣",
        "content": "晴湖水落葑田干，白鸟飞来立晚寒。\n杨柳不知秋已远，尚摇疎翠拂栏干。",
        "dynasty": "宋",
        "collection_info": null
    },
    {
        "title": "遣兴寄徐抱独",
        "author": "周端臣",
        "content": "楼外垂杨啼晓鸦，楼中倦客醉思家。\n东风不管春将半，一夜清寒勒杏花。",
        "dynasty": "宋",
        "collection_info": null
    },
    {
        "title": "挽芸居二首  其一",
        "author": "周端臣",
        "content": "天地英灵在，江湖名姓香。\n良田书满屋，乐事酒盈觞。\n字画堪追晋，诗刊欲徧唐。\n音容今已矣，老我倍凄凉。",
        "dynasty": "宋",
        "collection_info": null
    },
    {
        "title": "挽芸居二首  其二",
        "author": "周端臣",
        "content": "诗思閒逾健，仪容老更清。\n遽闻身染患，不见子成名。\n易箦终婚娶，求棺达死生。\n典刑无復覩，空有泪如倾。",
        "dynasty": "宋",
        "collection_info": null
    },
    {
        "title": "观潮行",
        "author": "周端臣",
        "content": "吴山越山相对青，中有滚滚长江横。\n长江谁道不曾改，年来一半沙填平。\n潮生潮落何时了，万古人间一昏晓。\n岁岁吴侬来看潮，不知潮送吴侬老。\n酒楼笙歌喧醉耳，客帆翻覆云涛裏。\n悠悠哀乐永相忘，空江落日秋风起。",
        "dynasty": "宋",
        "collection_info": null
    },
    {
        "title": "偶成",
        "author": "周端臣",
        "content": "一洒斑斑小雨晴，杖藜随意散幽情。\n不论城市山林地，纔有梅花处便清。",
        "dynasty": "宋",
        "collection_info": null
    },
    {
        "title": "宿刘仲悦山斋",
        "author": "周端臣",
        "content": "欹枕萧斋酒易醒，夜来愁杀庾兰成。\n一窗明月人无寐，满地落花春薄情。\n隔屋有山云气冷，傍檐多竹鸟声清。\n如君得此闲居趣，未羡人间利禄荣。",
        "dynasty": "宋",
        "collection_info": null
    },
    {
        "title": "村路",
        "author": "周端臣",
        "content": "雨余村落迥，祇有鹊营巢。\n一径晓烟合，千林春翠交。\n断桥斜搭板，破屋倒铺茅。\n闻说蚕初浴，柴门不敢敲。",
        "dynasty": "宋",
        "collection_info": null
    },
    {
        "title": "存目  其一",
        "author": "周端臣",
        "content": "诗题：书逸人俞太中屋壁首句：羡君还似我。",
        "dynasty": "宋",
        "collection_info": null
    },
    {
        "title": "存目  其二",
        "author": "周端臣",
        "content": "诗题：赠岐贲推官首句：动静不违书。",
        "dynasty": "宋",
        "collection_info": null
    },
    {
        "title": "存目  其三",
        "author": "周端臣",
        "content": "诗题：寄唐异山人首句：不见琴诗友。",
        "dynasty": "宋",
        "collection_info": null
    },
    {
        "title": "存目  其四",
        "author": "周端臣",
        "content": "诗题：题崇胜院河亭首句：陕郡衙中寺。",
        "dynasty": "宋",
        "collection_info": null
    },
    {
        "title": "存目  其五",
        "author": "周端臣",
        "content": "诗题：作谢冯亚惠鹤首句：殷勤亲惠鹤。",
        "dynasty": "宋",
        "collection_info": null
    },
    {
        "title": "存目  其六",
        "author": "周端臣",
        "content": "诗题：寄题石都尉林亭首句：园林都尉宅。",
        "dynasty": "宋",
        "collection_info": null
    },
    {
        "title": "存目  其七",
        "author": "周端臣",
        "content": "诗题：冬日书事首句：一月天不暖。",
        "dynasty": "宋",
        "collection_info": null
    },
    {
        "title": "存目  其八",
        "author": "周端臣",
        "content": "诗题：暮春漳川閒居书事首句：吟斋漳水滨。",
        "dynasty": "宋",
        "collection_info": null
    },
    {
        "title": "存目  其九",
        "author": "周端臣",
        "content": "诗题：赠三门漕运钱舍人首句：相知有宿缘。",
        "dynasty": "宋",
        "collection_info": null
    },
    {
        "title": "存目  其一○",
        "author": "周端臣",
        "content": "诗题：闻王衢王闢登第寄贺首句：人间第一荣。",
        "dynasty": "宋",
        "collection_info": null
    },
    {
        "title": "存目  其一一",
        "author": "周端臣",
        "content": "诗题：谢长安孙舍人寄惠蜀笺首句：彩笺一轴敌琼瑰。",
        "dynasty": "宋",
        "collection_info": null
    },
    {
        "title": "存目  其一二",
        "author": "周端臣",
        "content": "诗题：晨兴首句：夜长乞待得晨兴。",
        "dynasty": "宋",
        "collection_info": null
    },
    {
        "title": "存目  其一三",
        "author": "周端臣",
        "content": "诗题：和三门窦程寺丞见赠首句：禹门公署似仙居。",
        "dynasty": "宋",
        "collection_info": null
    },
    {
        "title": "存目  其一四",
        "author": "周端臣",
        "content": "诗题：怀寄河中表兄李征君首句：蒲津棠树两閒人。",
        "dynasty": "宋",
        "collection_info": null
    },
    {
        "title": "存目  其一五",
        "author": "周端臣",
        "content": "诗题：同用晦上人游汉陂首句：渼陂寒水碧溶溶。",
        "dynasty": "宋",
        "collection_info": null
    },
    {
        "title": "存目  其一六",
        "author": "周端臣",
        "content": "诗题：送谔师赴王寺丞召写碑首句：才高吐凤欺黄绢。",
        "dynasty": "宋",
        "collection_info": null
    },
    {
        "title": "存目  其一七",
        "author": "周端臣",
        "content": "诗题：和江南提刑王国博见寄首句：欲写情怀难一一。",
        "dynasty": "宋",
        "collection_info": null
    },
    {
        "title": "存目  其一八",
        "author": "周端臣",
        "content": "诗题：酬薛田推官见赠首句：红莲客惠碧云篇。",
        "dynasty": "宋",
        "collection_info": null
    },
    {
        "title": "存目  其一九",
        "author": "周端臣",
        "content": "诗题：谢刘大着寄惠玉笺首句：皎洁分明如我鬓。",
        "dynasty": "宋",
        "collection_info": null
    },
    {
        "title": "临终偈",
        "author": "杨权",
        "content": "七十九年梦觉，五湖四海随缘。\n拨转云头归去，晓日东升赤然。",
        "dynasty": "宋",
        "collection_info": null
    },
    {
        "title": "涵碧亭  其一",
        "author": "许復道",
        "content": "飞泉当面玉虹垂，收拾惊涛贮小池。\n□□倚岩山骨秀，激湍成雨涧毛滋。\n壁閒遗墨凄尘□，眼底新篇□色丝。\n却忆谢公山更好，梦中时不负心期。",
        "dynasty": "宋",
        "collection_info": null
    },
    {
        "title": "涵碧亭  其二",
        "author": "许復道",
        "content": "绕竹沿崖一径垂，穿山飞玉落芳池。\n林深坐觉尘埃远，岩润长含雨露滋。\n双鲤对浮波面石，一纶难掷掌中丝。\n月明归路烟霞外，更与山公再订期。",
        "dynasty": "宋",
        "collection_info": null
    },
    {
        "title": "涵碧亭  其三",
        "author": "许復道",
        "content": "沿途听潺湲，蒙茸冒沙石。\n谁知此山下，千里在咫尺。\n潭潭光明宫，皎皎心印宅。\n石细泉自香，水凈林逾碧。\n太清无潜鳞，至弱而能力。\n玉龙出苍峡，威勇壮莫敌。\n风雨填空来，万夫助推激。\n座中起波涛，足下殷霹雳。\n我来纵雄观，神意了莫逆。\n心镜浄表裏，坐久万籁息。\n悠然到平淡，涣若春冰释。\n栖迟罗书记，想像刘宾客。\n胜缘在山閒，每至忽有得。\n何以谢山灵，作诗慰岑寂。",
        "dynasty": "宋",
        "collection_info": null
    },
    {
        "title": "赵金氏墓",
        "author": "许復道",
        "content": "埋骨青山足古今，北邙深锁暮云平。\n夜台长寄千秋烈，子燕何须吊王京。",
        "dynasty": "宋",
        "collection_info": null
    },
    {
        "title": "静乐轩喜成",
        "author": "张谔",
        "content": "山县为官不见山，一朝列嶂忽当关。\n抽身牒诉时舒眼，领客杖藜聊解颜。\n常乐本来由我静，倦飞每尔愧知还。\n莫嫌邑小仍兼陋，曾有涪翁赏是间。",
        "dynasty": "宋",
        "collection_info": null
    },
    {
        "title": "题贡院",
        "author": "赵善晤",
        "content": "天约闲云结嫩阴，苦无诗酒懒登临。\n一声鸡唱日初午，满地花寒秋已深。",
        "dynasty": "宋",
        "collection_info": null
    },
    {
        "title": "白龙寺",
        "author": "徐纲",
        "content": "万木梢头见塔尖，道人于此卜幽潜。\n深林六月风敲竹，古寺三更月入龛。\n天旱蛟龙藏窟宅，水枯鱼鳖露鬚髯。\n我来赤日祈甘雨，卧听萧萧泻屋檐。",
        "dynasty": "宋",
        "collection_info": null
    },
    {
        "title": "望吴亭次黄二尹韵",
        "author": "钱宏",
        "content": "东望长安山復山，数峯还出两峯间。\n揽衣来即三年戍，引客聊为一日闲。\n身似暮云低更好，心如归鸟倦知还。\n圣朝倘得收遗物，叹息搔头鬓已斑。",
        "dynasty": "宋",
        "collection_info": null
    },
    {
        "title": "白石岩",
        "author": "钱宏",
        "content": "岩下碧藤挂紫烟，岩头白石插青天。\n精灵屹作乡邦镇，一剑霜寒二百年。",
        "dynasty": "宋",
        "collection_info": null
    },
    {
        "title": "清心堂为余宰题",
        "author": "程应申",
        "content": "灵台元自与天通，一点尘飞失太空。\n六凿尔时俱偃息，八窗何处不玲珑。\n公田有秫犹难色，暮夜无金即直躬。\n要识此中清入妙，也忘堂上古丝桐。",
        "dynasty": "宋",
        "collection_info": null
    },
    {
        "title": "次韵李使君追悼雪巢先生",
        "author": "钱文子",
        "content": "文龙竟復老污池，一笑应从造化期。\n环顾室庐无长物，流传人世有新诗。\n殷勤池上相从处，悽怆床前永诀时。\n更有后来贤太守，遡风犹解挹清规。",
        "dynasty": "宋",
        "collection_info": null
    },
    {
        "title": "窊尊绝句",
        "author": "钱文子",
        "content": "招邀风月须坡叟，管领江山属漫郎。\n更筑危亭依巨石，愿从二子老沧浪。",
        "dynasty": "宋",
        "collection_info": null
    },
    {
        "title": "状元去春用杨吉州子直韵赋玉蕊诗老誖久稽奉酬今承秩满还朝就以为饯",
        "author": "钱文子",
        "content": "昼揽羣芳博物华，夕披众说聚萤车。\n花来北固无新唱，诗到西昆有故家。\n乡里孝廉流泽远，弟兄科甲搢绅夸。\n盍归史观开群玉，徐步词垣判五花。",
        "dynasty": "宋",
        "collection_info": null
    },
    {
        "title": "咏苔梅",
        "author": "张沄",
        "content": "老龙全身着艾蒳，不耐久蛰潜拏空。\n爪头拨动阳春信，香在霜痕雪点中。",
        "dynasty": "宋",
        "collection_info": null
    },
    {
        "title": "题黄碧酒肆",
        "author": "张沄",
        "content": "东风吹雨水平沙，下却篮舆访酒家。\n行役不知春早暮，墙头红杏欲飞花。",
        "dynasty": "宋",
        "collection_info": null
    },
    {
        "title": "渊靓亭",
        "author": "黄伯固",
        "content": "江山无古今，阐发自我辈。\n心期得地胜，有目皆一快。\n负郭西缭川，众流翕以汇。\n水光开三面，结屋此其最。\n嚣尘划清漪，景象极爽垲。\n泓澄湛寒碧，潭影尤可爱。\n岩前列烟树，翠色联不解。\n盘坳石下瞰，林立错奇怪。\n雄观喜新获，旷境了无碍。\n人谋孰使然，天作若有待。\n学宫尔多士，游息于此在。\n岂但濯尔缨，亦可湔尔佩。\n翛然鱼在藻，行矣鲲化海。\n维兹渊靓名，妙处默领会。\n中庸至矣夫，智者乐在内。\n水德本无虚，人心亦清洒。\n即物以察己，致之不在大。\n清源堪疏瀹，世虑涤昏昧。\n曾子浴乎沂，不出一唯外。\n淡乎贾傅心，或可分一派。",
        "dynasty": "宋",
        "collection_info": null
    },
    {
        "title": "双清阁咏雪",
        "author": "黄伯固",
        "content": "箕伯宵声怒，髽童早语咍。\n飞花先腊白，和气觉春回。\n暗动云都簇，先凭雨作媒。\n有情皆噤惨，无物不低摧。\n阔洒吞平野，斜飞透隙埃。\n朦胧山下路，孤绝水边桅。\n厚载危倾压，阴机巧剪裁。\n溪流连底沥，蒙岭彻尖堆。\n妬舞时飘袖，催诗剩遣材。\n高将凌玉阙，清可并瑶台。\n密密疑霏屑，纷纷认落梅。\n诹龟占䆉䅉，宿鹭敛毰毸。\n冻案呵吟笔，高楼殢酒杯。\n市衢停辙迹，香篆冷炉灰。\n试问麻衣咏，何如柳絮才。\n一时聊纪事，着句郢难陪。",
        "dynasty": "宋",
        "collection_info": null
    },
    {
        "title": "公余漫兴",
        "author": "黄伯固",
        "content": "蓼花秋水漫官衙，令尹情怀自一家。\n退食小斋无俗事，閒呼童子问桑麻。",
        "dynasty": "宋",
        "collection_info": null
    },
    {
        "title": "留题石堂院",
        "author": "章师古",
        "content": "何处足清凉，山南古石堂。\n溪沙留虎迹，水影上僧房。\n万景因深僻，无人为发扬。\n侵苔写涩句，笔冻不成行。",
        "dynasty": "宋",
        "collection_info": null
    },
    {
        "title": "钓鱼矶",
        "author": "倪德元",
        "content": "□□□□□□□，□□□□□□□。\n以文会友真足乐，宽我老怀百岁忧。\n盍簪况乃□□席，□□□□注黄流。\n□□□□击鼍鼓，满酌玉斝罗珍羞。\n溪迴断岸颠崖出，千仞插天如立壁。\n信知神禹疏凿功，悬溜黯然长湛碧。\n波光照影肝胆寒，岚气逼人毛髮立。\n第恐喧呼鸟雀惊，□□□行随湍急。\n□□□□□桃花，徘徊一望朝霞赤。\n疑有秦人住洞天，□来舣舟携酒入。\n花洞□□□落红，□铺万里□□□。\n家童采山□殽䔩，稚子属文资戏剧。\n须臾岭头新月上，归棹将诗冩岩石。\n春光都来无百日，忧愁风雨十居七。\n古今会合不易得，邂逅□今□成昔。\n郭君退翁世□贤，我欲从之终吾年。\n年年与君来载酒，此乐人间岂常有。",
        "dynasty": "宋",
        "collection_info": null
    },
    {
        "title": "雨花台",
        "author": "刘端之",
        "content": "六朝宫苑帝王州，何事兴衰若置邮。\n可是战争收拾后，却将歌舞破除休。\n千门尽锁梧桐雨，万堞深笼薜荔秋。\n试陟雨花台上望，夕阳烟水替人愁。",
        "dynasty": "宋",
        "collection_info": null
    },
    {
        "title": "落花",
        "author": "李檝",
        "content": "拾得红英不忍残，殷勤更觅旧枝安。\n情知不似开时好，犹胜溪头水面看。",
        "dynasty": "宋",
        "collection_info": null
    },
    {
        "title": "山家",
        "author": "李檝",
        "content": "日长无客到山家，藓晕封苔一径斜。\n睡美不知中夜雨，起来惊落半岩花。",
        "dynasty": "宋",
        "collection_info": null
    },
    {
        "title": "晚春曲",
        "author": "李檝",
        "content": "春欲归何处，流鶑也不知。\n只应江上水，暗与落花期。",
        "dynasty": "宋",
        "collection_info": null
    },
    {
        "title": "有约",
        "author": "李檝",
        "content": "杨柳垂堤水遶门，可人清景近黄昏。\n明朝有约谁先到，手掐花梢记月痕。",
        "dynasty": "宋",
        "collection_info": null
    },
    {
        "title": "寄无为居士",
        "author": "释真浄",
        "content": "世俗事无尽，养高心自閒。\n蔬园通绿野，林坞带青山。\n丹竈忘添火，云庵懒着关。\n别应修省术，七十见朱颜。",
        "dynasty": "宋",
        "collection_info": null
    },
    {
        "title": "送张签判游开先",
        "author": "释真浄",
        "content": "步入青松裏，迢迢一径通。\n渐分华藏界，深隠法王宫。\n道与神仙别，人非世俗同。\n欲知西祖意，庭柏老春风。",
        "dynasty": "宋",
        "collection_info": null
    },
    {
        "title": "留题绍公寂照轩",
        "author": "释真浄",
        "content": "幽轩名寂照，四海坐中閒。\n景物有迁色，主人无异颜。\n野泉澄槛外，香蔼起檐间。\n凉夜谁相问，寥寥月满山。",
        "dynasty": "宋",
        "collection_info": null
    },
    {
        "title": "送人之南岳",
        "author": "释真浄",
        "content": "境幽南岳寺，路向碧岩分。\n远近松相接，高低钟共闻。\n灵禽时奏乐，香石日笼云。\n想到经行处，超然趣不羣。",
        "dynasty": "宋",
        "collection_info": null
    },
    {
        "title": "送张判官归巴州",
        "author": "王翥",
        "content": "回首三巴曲，平生万里桥。\n衣冠无頼客，花月可怜宵。",
        "dynasty": "宋",
        "collection_info": null
    },
    {
        "title": "浮世",
        "author": "王翥",
        "content": "浮世惟高枕，平生有敝裘。\n江花中酒日，巴雨落帆秋。\n老矣英雄事，愚哉盗贼谋。\n啼猿长自在，一笑下沧洲。",
        "dynasty": "宋",
        "collection_info": null
    },
    {
        "title": "灌口秋涨",
        "author": "王翥",
        "content": "所向愁无地，穷源欲上天。\n蛟龙胡尔怒，鸥鹭更谁怜。\n万里朝宗意，群凶跋扈年。\n生涯秋色裏，独立问渔船。",
        "dynasty": "宋",
        "collection_info": null
    },
    {
        "title": "吴宣抚故宅",
        "author": "王翥",
        "content": "社稷疲奔命，干坤服至诚。\n扶持三蜀在，出入两朝荣。\n豕犬有遗恨，麒麟空復情。\n家声隤已尽，国法用犹轻。\n成季翻无后，花卿浪得名。\n门庭黄鸟语，几杖绿苔生。\n威福何偏重，精神恐不平。\n庶几蒙世立，凡百慎持盈。",
        "dynasty": "宋",
        "collection_info": null
    },
    {
        "title": "忆舍弟",
        "author": "王翥",
        "content": "药物吾仍病，花时汝未归。\n不眠愁月落，独立看云飞。\n诗礼自持律，饥寒谁解围。\n遥知理舟檝，西望涕沾衣。",
        "dynasty": "宋",
        "collection_info": null
    },
    {
        "title": "题会春苑",
        "author": "赵汝譡",
        "content": "草荒故苑几春风，尚想花开春树红。\n欲问当时马王事，寂寥残照野亭中。",
        "dynasty": "宋",
        "collection_info": null
    },
    {
        "title": "宿枕峰寺怀舅氏有作",
        "author": "赵汝譡",
        "content": "野竹有慈性，丛生不相离。\n永怀寒泉感，昨与渭阳期。\n寺阁共秋晚，山云独移时。\n尚想谈论閒，丹颧映雪髭。\n气豪机事少，所嗜平生诗。\n起居今何如，会合渺难知。\n霜清雁荡骨，春蔼天台姿。\n混融入老笔，远寄江湖思。",
        "dynasty": "宋",
        "collection_info": null
    },
    {
        "title": "为赵振文赋马塍歌",
        "author": "赵汝譡",
        "content": "旧闻城北有马塍，聚花成锦常留春。\n我家苕水近来到，输他年少寻芳人。\n相夸此地百金惜，閒出奇花万钱直。\n接贴翻腾费工巧，拣构移将斗颜色。\n园翁爱花如子孙，寸生尺长勤培根。\n南邻北邻贫富改，独守养性经凉温。\n兄今已得閒居趣，扁舟暂向官塘路。\n攀条摘蘂娱性情，对月看云想风度。\n歌长词逸不可当，鬓髮垂白吟沧浪。",
        "dynasty": "宋",
        "collection_info": null
    },
    {
        "title": "和叶水心马塍歌",
        "author": "赵汝譡",
        "content": "昔年家住长安里，春风尽日香尘起。\n纷纷车马过绮陌，买花人多少人识。\n王侯第宅连苑墙，粲若琼蘂敷丹房。\n花窠近取马塍本，曲栏高槛深迷藏。\n主欢对客小举袖，击鼓吹箫满前后。\n真珠一斛聘国姝，琥珀千杯酌天酒。\n几年农器不铸兵，雨耕云穫歌且行。\n种花土腴无水旱，园税十倍田租平。\n挐音来近菰蒲住，演漾迴溪通枉渚。\n霜晴沙浅橘林明，日暮水浑鱼网聚。\n东门故侯应自许，灞陵醉尉宁须怒。\n何当学稼随老农，荷锄驱犊田中去。",
        "dynasty": "宋",
        "collection_info": null
    },
    {
        "title": "和巩栗斋丰翠蛟亭",
        "author": "赵汝譡",
        "content": "众峯抱苍龙，蟠屈翠蛟水。\n放之两崖閒，奔汹不得止。\n涛澜生席上，雷雹转石底。\n恍疑天柱摇，将拔阴洞起。\n苏公雄气压，诗骨得山髓。\n指麾驱鲲鲸，赫奕动箕尾。\n纷纷下土人，蚁垤自封侈。\n骤观目睛眩，笔坠汗流泚。\n坐令空谷啸，声彻霄汉裏。\n君来松根吟，仙者相去咫。\n老蛟破锁出，余怒犹未已。\n决开涧千丈，散作雾五里。\n今年溪湖干，草树生意靡。\n寸泉落山苗，灵药起垂死。\n遗吾云子饭，报汝青玉几。\n野人寻泉窦，筒坏方復理。\n泓然山巅池，冬夏常若此。",
        "dynasty": "宋",
        "collection_info": null
    },
    {
        "title": "冰壶亭",
        "author": "赵汝譡",
        "content": "孰是群动主，天机在灵关。\n深居默自照，瑕垢宁得干。\n昭昭素丝义，幕佐实郡端。\n身洁吏所贵，心精士其难。\n请将秋月拟，亦作冰壶观。",
        "dynasty": "宋",
        "collection_info": null
    },
    {
        "title": "游雷氏园怀吴公德夫",
        "author": "赵汝譡",
        "content": "城丘焕朝景，郊甸熙春阳。\n谁能不行游，及尔聊徜徉。\n华栋敞中园，珍潭注方塘。\n惠风翼嘉殖，时鸟流音翔。\n岂伊丹卉间，而有修干苍。\n靡迤既徐步，萦纡亦深藏。\n忆与仁里亲，攀翻玩幽芳。\n抚迹已成故，斯人安可亡。\n前洲起新涨，远岫收残光。\n凭槛久怅望，江云眇何长。",
        "dynasty": "宋",
        "collection_info": null
    },
    {
        "title": "赠景建将入都赠别",
        "author": "赵汝譡",
        "content": "子先文章宗，秀种凌孔翠。\n观风多儒郡，籍籍罕与辈。\n客远纡劳思，交新惬清会。\n说诗延秋色，造极超古对。\n敏识入悞领，玄功谢雕绘。\n颇云幼把笔，涛涌亦川汇。\n中探阴符膸，意蹑海蟾背。\n悄然忽坐愁，穷老少所遂。\n雄都始旋轸，上国专结佩。\n八纮张云罗，局士绳墨内。\n名场沾童肤，奇质委蒿艾。\n卿侯雅如赏，荣爵宁尔爱。\n早拜王命归，声明耀群昧。\n吾衰愧尸职，笺劾力自退。\n奋身登金台，农野甘秉耒。",
        "dynasty": "宋",
        "collection_info": null
    },
    {
        "title": "谢叶水心作先铭",
        "author": "赵汝譡",
        "content": "隙驹日月驰，拱木霜露莘。\n孤生望苍旻，永念负慈地。\n内德不越阃，先铭欲存世。\n以兹沥丹素，延首冀嘉惠。\n大匠斡九京，篇成重覃思。\n发函已百拜，陈庙復三喟。\n石之表故阡，修麓出光气。\n耿如瞻其亲，端用贻尔类。\n道归统会阔，躬探玄颐秘。\n云章开人文，天笔垂古制。\n照照训典立，亹亹伦纪备。\n遂登秦汉前，上与骚雅俪。\n碑板落东南，贝玉失瓌异。\n膏濡沦朽骨，黼藻被幽隧。\n史职补王明，陋巷压高位。\n余波扬懿则，惧忝弗克嗣。\n士恢宇宙心，学竟圣贤事。\n整驾期远造，为基戒中坠。\n岳峻尚可攀，海深安可计。\n勖哉奉格言，没齿无敢替。",
        "dynasty": "宋",
        "collection_info": null
    },
    {
        "title": "遗虎皮谢",
        "author": "赵汝譡",
        "content": "龙岩县令亦好奇，腊月赠我生虎皮。\n霜牙电睛已寂寞，鹊形剪斑犹陆离。\n最珍肩脊不受箭，鬚爪皆具无缺亏。\n革工入手硝使熟，软可寝藉忘其威。\n想当枯草穷秋时，风皞谷震落日低。\n岂知与世玩文采，嘆息摩挲为赋诗。",
        "dynasty": "宋",
        "collection_info": null
    },
    {
        "title": "屈原祠",
        "author": "赵汝譡",
        "content": "忠深独逢尤，怨极翻作歌。\n岂云嗜好异，奈此芳洁何。\n郢都值末造，听惑贤佞讹。\n令尹专国事，君王信秦和。\n内思谋谏尽，旁困谗嫉多。\n秉道身必斥，徇时则同波。\n我生帝降直，臣节安敢颇。\n痛心易激烈，危步难逶迤。\n忍观宗绪坠，去復念本柯。\n采藻或涧滨，茹芝亦岩阿。\n下将从彭咸，终已投汨罗。\n湘水碧湛湛，湘山鬰峩峩。\n昔存怀沙恨，今见垂纶过。\n仲夏草树蕃，初华粲莲荷。\n禅栖寄幽祀，羁思发长哦。\n风雅尚遗音，景宋寖殊科。\n远游一感嘆，白首留江沱。",
        "dynasty": "宋",
        "collection_info": null
    },
    {
        "title": "高文庙",
        "author": "赵汝譡",
        "content": "盛朝陵谷远，遗庙林麓长。\n美哉汉二君，百世常流光。\n功高拯涂炭，德盛敦农桑。\n兴礼表儒化，授经恢士方。\n尽令秦网坏，汔復周道康。\n下国崇明祀，令人荐嘉尝。\n豆笾列臣佐，冠佩参侯王。\n苍髮商山中，素编谷城傍。\n曾云绛灌辈，敢厕萧曹行。\n奇才洛阳子，抱策意激扬。\n兰芷弔沉汨，风沙叹游湘。\n遇合从古难，赋骚空自伤。\n逮平袭衰绪，终献委绝纲。\n罔念开承初，巍巍炎祚昌。\n阶庭上藓迹，祝史陈椒浆。\n跪起敢不敬，咏歌独无忘。",
        "dynasty": "宋",
        "collection_info": null
    },
    {
        "title": "直州",
        "author": "赵汝譡",
        "content": "时潦汇众川，朝暾耀中洲。\n岸迴挐音急，水抱禅宇幽。\n竹树相覆带，云沙更荡浮。\n估船乘波发，渔艇沿潭游。\n他屿亦可登，爱此所览周。\n东轩既延伫，西阁復夷犹。\n归求种嘉橘，老欲守故丘。\n贾谊何远去，屈原竟深投。\n俗卑忌才高，世浊憎多修。\n请将招隠作，往和沧浪讴。",
        "dynasty": "宋",
        "collection_info": null
    },
    {
        "title": "溪次",
        "author": "赵汝譡",
        "content": "雾开辨石色，日出还溪光。\n午炊苍林间，暮宿寒沙傍。\n山径叶自下，泠然若飘霜。\n鸟雀静四野，田家已冬藏。\n我车独未停，王命严所将。\n瞻云惧霰集，明復踰崇冈。",
        "dynasty": "宋",
        "collection_info": null
    },
    {
        "title": "斋居即事",
        "author": "赵汝譡",
        "content": "累石欲拟山，附垠爱生竹。\n半寻裁方沼，筒水注兹足。\n鸂鶒游其内，焉知海鸥浴。\n始收春葩丹，倏长夏条绿。\n观物各自遂，抚时一何速。\n深居有广思，纡履无远瞩。\n圣出营世宁，哲潜避身辱。\n高情或贻诮，散迹乃见局。\n逝将从负樵，归老寒涧曲。",
        "dynasty": "宋",
        "collection_info": null
    },
    {
        "title": "鬰孤台",
        "author": "赵汝譡",
        "content": "杖藜登高台，四远披天风。\n清川漾光远，碧嶂含姿浓。\n闾井满后前，雉谯夹西东。\n雄为一州表，阔会群境从。\n摧颓久笼鹤，迅逸遐征鸿。\n矫首望丹阙，烟氛多翳蒙。\n南方少佳月，竟岁四五逢。\n稍喜今夕霁，迥当凉秋中。\n衰影朗在照，空庭恣鸣蛩。\n石栏叶露下，吟思殊未终。",
        "dynasty": "宋",
        "collection_info": null
    },
    {
        "title": "南湖书院",
        "author": "赵汝譡",
        "content": "捍川始成邑，巡甸遂建都。\n千载倚修堤，三吴达高涂。\n卫军弛马牧，令尹司官湖。\n浚中深有蓄，丰外坚无虞。\n往者水冒没，伤哉人愁吁。\n雨常夏潦盈，旱必秋田枯。\n民功念久隳，邦患谂预图。\n忽惊华构敞，岂为纵览娱。\n溪落露鲂鲤，草长戏鸥鳬。\n丹霞出云表，翠巘亘天隅。\n缅怀谢公言，希迹岩栖徒。\n且復与闾里，共守桑麻区。",
        "dynasty": "宋",
        "collection_info": null
    },
    {
        "title": "寄题王宗卿答春堂",
        "author": "赵汝譡",
        "content": "天德不可名，煦濡在三春。\n母恩不可报，爱慕极终身。\n粲粲白华士，筑堂奉其亲。\n堂前种丛兰，堂后植修筠。\n列卿禁武近，出牧藩条新。\n起居佩慈训，平谳宣皇仁。\n属怀音书遥，曷慰色笑频。\n驰神越海峤，竦睇彻昏晨。\n鼎钟曾足多，滫瀡良未珍。\n请将蓼莪义，一为君子陈。",
        "dynasty": "宋",
        "collection_info": null
    },
    {
        "title": "楼望",
        "author": "赵汝譡",
        "content": "倚墙茂树阴，交覆状垂盖。\n面岑可为楼，所惜着亭隘。\n试凭工师手，高取空阔界。\n材章来何山，得补榱栋坏。\n泮宫对突兀，雉堞隠萦带。\n老榕剪东枝，遂破群碧碍。\n闲云入秋眺，远霭增暮慨。\n心知飞鸟边，历历归路在。",
        "dynasty": "宋",
        "collection_info": null
    },
    {
        "title": "登定王台",
        "author": "赵汝譡",
        "content": "湘中十七门，层层居中央。\n经营自何代，传是汉定王。\n穷力致远士，侧身思咸阳。\n地褊乃后绝，炎灵久无光。\n今非昔所望，林麓深青苍。\n歌舞来其上，军营在其旁。\n国人记本始，祠典修烝尝。\n嘉节近楚俗，羁怀渺湖乡。\n野菊岂不采，含英待秋霜。\n风骚企高调，登览独成章。",
        "dynasty": "宋",
        "collection_info": null
    },
    {
        "title": "休日黄推官登台",
        "author": "赵汝譡",
        "content": "禅阁自何代，万缘委飞埃。\n碑图久亦灭，栋宗半欲摧。\n一水中贯野，练光远萦回。\n山容媚烟日，澹若今碧开。\n清言已忘暑，况復同此杯。\n攀登旷士情，感寓骚人才。\n停坡引归骑，表郭瞻高台。\n空夜两古柏，飒飒吹凉来。",
        "dynasty": "宋",
        "collection_info": null
    },
    {
        "title": "访张宣公书院",
        "author": "赵汝譡",
        "content": "神龙翔庆霄，威凤乘阳晖。\n德隆昌运合，教薄英才衰。\n圣武起王功，哲儒植邦基。\n温纯州殿讲，深切玉璪规。\n贤轨宁遽倾，休风倏潜移。\n巧缘一州将，辍此万乘师。\n退抱康世模，济川舍其维。\n收士云麓深，会友雪岳奇。\n闵曾行独显，吕葛策未施。\n绝响旷孰嗣，素编烟今垂。\n永眷游习地，载瞻燕居仪。\n驾言往城南，翻动湘中思。\n景迫昧见道，登堂惘如遗。\n方池秋泉清，修径晨露滋。\n荷老莫采折，草荒欲芟治。\n徘徊重抚事，咏叹空復辞。",
        "dynasty": "宋",
        "collection_info": null
    },
    {
        "title": "夏日与客饮水云馆",
        "author": "赵汝譡",
        "content": "虚馆涵景阔，遐观展幽心。\n水云自闲澹，千载宁异今。\n潮生泛舟去，栏楯动黝深。\n野树开田庐，平绿日半阴。\n浙塘似髣髴，久客含沉吟。\n颇忻溪庖鲜，笋荔供斟酌。\n孤塔忽心晚，林飞羡归禽。\n丘樊会当返，即此思投簪。",
        "dynasty": "宋",
        "collection_info": null
    },
    {
        "title": "开福寺",
        "author": "赵汝譡",
        "content": "萧辰款招提，近郭野趣深。\n广池映茂树，秋水涵夕阴。\n及兹尘事暇，谁与同幽襟。\n竹密隠江艇，荷衰浄云岑。\n暑宫覆玉井，春囿开丹林。\n繁华荒王迹，寂寞英霸心。\n图剑归把玩，光棱就销沉。\n哀乐物所感，兴废理可寻。\n聊以舒永眺，庶将慰孤吟。",
        "dynasty": "宋",
        "collection_info": null
    },
    {
        "title": "囊山寺",
        "author": "赵汝譡",
        "content": "松门包土囊，石径驻尘鞅。\n征途悄愁辛，意豁金利爽。\n鼓钟殷林际，堂殿攀磴上。\n有亭依后冈，极眺一何朗。\n海光混苍碧，云思浮渺漭。\n良久空雨霏，风泉谷交响。\n岩龛寄禅迹，古佛瞻刻像。\n更欲步层巅，荒烟晚迷罔。",
        "dynasty": "宋",
        "collection_info": null
    },
    {
        "title": "道林寺",
        "author": "赵汝譡",
        "content": "伐鼓发东津，弭楫游西林。\n渺看汀渚隔，迥入烟云深。\n修庑涧风凉，古殿山气阴。\n晨彩发穉竹，夏音转幽禽。\n寥寥放逐迹，落落羁旅吟。\n奇翰动屋壁，高名照冈岑。\n文精公侯小，道胜天人钦。\n诚愿息世纷，傥期开士寻。\n从之未可得，年鬓上愁侵。",
        "dynasty": "宋",
        "collection_info": null
    },
    {
        "title": "岳麓寺",
        "author": "赵汝譡",
        "content": "霁景映苍麓，岚光泛层峦。\n清和惬幽步，窈缭穷遐观。\n偶与文会俱，未觉心赏阑。\n一窗奥明具，万象高下宽。\n城郭隠沙际，庙宫见林端。\n引涧日流厨，取泉时出山。\n摩挲云杉去，惆怅烟竹寒。\n嘤鸣感伐木，肥遯思考槃。\n邹公有荒台，百世名不刊。\n悠悠湘波去，使我空长叹。",
        "dynasty": "宋",
        "collection_info": null
    },
    {
        "title": "题浯溪中兴碑",
        "author": "赵汝譡",
        "content": "苍崖插浯溪，清涨湿元颂。\n费墨合屋高，千年此安用。\n鲸翻天宝末，云滃朔方众。\n还都迎上皇，呜咽抱余痛。\n两宫重宴乐，万国尽朝贡。\n当时纪成功，小雅见微讽。\n颜公发劲画，金玉相错综。\n我于碑刻间，众羽得孤凤。\n艰危人物难，忠烈鬼神重。\n摹取挂野堂，英风凛生栋。",
        "dynasty": "宋",
        "collection_info": null
    },
    {
        "title": "读昭君曲",
        "author": "赵汝譡",
        "content": "昭君死作千年土，曲在人间调不同。\n绝塞烟沙空玉质，深宫日月自春风。\n当时有恨传骚客，往事无心论画工。\n已分二坐终寂寞，雁飞曾过上林中。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝譡",
        "content": "人家插柳春将过，时节浇松老未归。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝譡",
        "content": "先朝怀族远，平世责人深。",
        "dynasty": "宋",
        "collection_info": null
    },
    {
        "title": "三池丁祭宿斋所赋",
        "author": "虞刚简",
        "content": "洙泗微言日夜行，天高地下昨犹今。\n□□□□六经意，识得皇皇万古心。\n宗庙百官谁不见，朱絃疏越有知音。\n同人得似三池盛，属目冠裳俨若林。",
        "dynasty": "宋",
        "collection_info": null
    },
    {
        "title": "游灵岩寺  其一",
        "author": "虞刚简",
        "content": "八年前识兹山面，今日幽盟许重寻。\n乱石悬崖僧易少，疎林浅薄寺难深。\n流泉药得何人病，绝壁灵通古佛心。\n老我泊然元会得，俯空一笑晚风临。",
        "dynasty": "宋",
        "collection_info": null
    },
    {
        "title": "游灵岩寺  其二",
        "author": "虞刚简",
        "content": "摩挲石刻拜方兴，误国从初恨老秦。\n十六州归仍遗虏，百余年事语谁人。\n出师表在今如昔，坠泪碑存旧似新。\n江水江花岂终极，风光一任转青春。",
        "dynasty": "宋",
        "collection_info": null
    },
    {
        "title": "送子就试帖",
        "author": "虞刚简",
        "content": "儿有掌中杯但把，归期苦苦催奕世。\n衣冠仍上第公台，元自诗书裏面来。\n秋色为渠开先我，梁山马首回猿鹤。\n莫轻窥蕙帐惊猜，苔步归休亦乐哉。",
        "dynasty": "宋",
        "collection_info": null
    },
    {
        "title": "句",
        "author": "虞刚简",
        "content": "天上人间元一气，如何顷刻烂樵柯。",
        "dynasty": "宋",
        "collection_info": null
    },
    {
        "title": "句",
        "author": "高某",
        "content": "拟约沧江异姓兄。",
        "dynasty": "宋",
        "collection_info": null
    },
    {
        "title": "輓象山先生",
        "author": "王有大",
        "content": "笃学光前哲，知言众所迷。\n学同颜氏好，功与孟轲齐。\n献替心弥切，藩经政可稽。\n儒宫俨遗像，垂范自江西。",
        "dynasty": "宋",
        "collection_info": null
    },
    {
        "title": "句",
        "author": "应傃",
        "content": "嘉木灌丛春意好，可怜不种紫荆花。",
        "dynasty": "宋",
        "collection_info": null
    },
    {
        "title": "饯吕子敬赴漕台",
        "author": "朱睎颜",
        "content": "北风吹海波，寒气已惨栗。\n岁功方告成，上计仓廪实。\n大府督先期，列城群彦集。\n公来亲奉辞，王事有远役。\n入登和钧堂，咨诹侍前席。\n力陈功利源，首先二三策。\n民实吾同胞，苛痛体均一。\n商贾趁懋迁，负贩致其力。\n上以奉王供，下以和民食。\n嗟余忝命吏，三载贰下邑。\n适丁岁屡艰，课计虚所入。\n使车勤远人，问俗考肥瘠。\n念兹灾疹余，推额减其籍。\n寒者煦之温，饥者哺之粒。\n嚮非大府严，云雨手转剧。\n公归被顾问，为我对以臆。\n倘能出泥泽，穷困非所惜。\n相期在岁寒，梅边问消息。",
        "dynasty": "宋",
        "collection_info": null
    },
    {
        "title": "吴兴杂咏",
        "author": "朱睎颜",
        "content": "吴兴山水窟，清远古今闻。\n水入孤城合，山来别县分。\n寒川明野烧，晓碓湿溪云。\n试贳乌程酒，微声透客醺。",
        "dynasty": "宋",
        "collection_info": null
    },
    {
        "title": "题观政堂",
        "author": "薛极",
        "content": "野水瀰茫春更多，文昌观政意如何。\n了无惭色清相照，试听当年襦袴歌。",
        "dynasty": "宋",
        "collection_info": null
    },
    {
        "title": "罗盏山",
        "author": "张灏",
        "content": "道盏原非盏，言罗不是罗。\n只因山突起，个个尽如螺。",
        "dynasty": "宋",
        "collection_info": null
    },
    {
        "title": "水帘",
        "author": "张灏",
        "content": "朝来雨急飞瀑雄，黑云压屋江挂虹。\n晚来雨定瀑亦小，散作水镂锵帘栊。\n垂檐初似玉成缀，触石但见珠跳空。\n嗟哉山泉一物耳，朝态莫状不尔穷。\n乃知造物解戏人，千变万化顷刻中。\n吾恐文章要如此，好把泉源驱笔锋。",
        "dynasty": "宋",
        "collection_info": null
    },
    {
        "title": "潢河",
        "author": "赵彦珖",
        "content": "潢河绕出郡城楼，楼枕潢南城上头。\n天阔星连翼轸分，地长川带汉江流。",
        "dynasty": "宋",
        "collection_info": null
    },
    {
        "title": "山居杂兴",
        "author": "张次贤",
        "content": "深林树色翠重重，一枕蘧蘧蝶翅浓。\n好鸟乍啼惊梦觉，可人山色入帘栊。",
        "dynasty": "宋",
        "collection_info": null
    },
    {
        "title": "同陈提举庸郭安抚睎宗玩月南峰",
        "author": "张次贤",
        "content": "山中有佳客，山上月增明。\n廊庙心同赤，江湖梦独清。\n半庭丛树影，万籁淡秋声。\n把手情何极，呼童问曲生。",
        "dynasty": "宋",
        "collection_info": null
    },
    {
        "title": "过郭继一处士草堂",
        "author": "张次贤",
        "content": "爱寂尘轩冕，辞荣结草茨。\n午云封石磴，春鸟语花枝。\n茶熟琴三弄，诗成酒一卮。\n笑予长鞅掌，暂此共栖迟。",
        "dynasty": "宋",
        "collection_info": null
    },
    {
        "title": "茉莉花",
        "author": "许景迂",
        "content": "自是天上冰雪种，占尽人间富贵香。\n不烦鼻观偷馥郁，解使心地俱清凉。\n南船贾客俱到岸，东道主人容寄廊。",
        "dynasty": "宋",
        "collection_info": null
    },
    {
        "title": "虞美人草",
        "author": "许景迂",
        "content": "合欢枝叶想腰身，不共长安草木春。\n若听楚歌能楚舞，未央空有戚夫人。",
        "dynasty": "宋",
        "collection_info": null
    },
    {
        "title": "茭白",
        "author": "许景迂",
        "content": "翠叶森森剑有棱，柔条松甚比轻冰。\n江湖若借秋风便，好与莼鲈伴季鹰。",
        "dynasty": "宋",
        "collection_info": null
    },
    {
        "title": "赠制刻漏前挈壶王君囦",
        "author": "许景迂",
        "content": "蛩吟秋方来，鹤鸣夜参半。\n山中无历日，荣悴知节换。\n王君太多事，丝杪察昏旦。\n辛苦穷河源，把彼注罂罐。\n綫溜来不停，会见白石烂。\n旁有减水壶，节水使之缓。\n傥无乘除法，巧历安得算。\n反求诸吾身，自有子午观。\n百刻呼吸调，勿使魂去干。\n冤哉张寿王，课最密于汉。\n信史不足征，徒兴千载叹。\n抱筹付木仙，试判此公案。",
        "dynasty": "宋",
        "collection_info": null
    },
    {
        "title": "东湖生双莲花守者以为郡斋献馆宾黄云夫有诗述其事应史君属和且以见示辄次韵",
        "author": "许景迂",
        "content": "王业根本在豳岐，郡国千万分柯枝。\n使君驷马一马驰，三台瑞应天为之。\n视吏舆台民如子，不烦颐指而气使。\n铃斋宴坐扬仁风，披拂东湖花十里。\n六月为霖报政成，山光水容朝暮新。\n春王淘珠登早穑，比隣果是华胥国。\n采莲游艇献骈芳，蜀客作歌纪其祥。\n转而上闻君相喜，伫待来归政事堂。",
        "dynasty": "宋",
        "collection_info": null
    },
    {
        "title": "句",
        "author": "许景迂",
        "content": "野店青闢户，春船绿涨篙。",
        "dynasty": "宋",
        "collection_info": null
    },
    {
        "title": "和杨礼侍六言",
        "author": "赵载",
        "content": "围青绕绿近在，虚白羊玄本同。\n须知满眼迭嶂，不碍举头太空。",
        "dynasty": "宋",
        "collection_info": null
    },
    {
        "title": "游麻姑山瀑布泉",
        "author": "孙伯温",
        "content": "九关守不严，失却两玉龙。\n尘世着不得，忽来此山中。\n雷霆白昼间，冰雪诗人胸。\n天公不汝尤，为人作年丰。",
        "dynasty": "宋",
        "collection_info": null
    },
    {
        "title": "过山阴希瓐侄新居",
        "author": "赵师吕",
        "content": "美哉轮奂构华堂，如鸟飞兮接大荒。\n广植门墙容驷马，洞开扃户透书香。\n满帘湿翠怡情远，入座清晖引兴长。\n会见祝言千万载，纷纷燕雀贺高堂。",
        "dynasty": "宋",
        "collection_info": null
    },
    {
        "title": "贺希瓐侄得男",
        "author": "赵师吕",
        "content": "天潢一派福流长，旅邸重闻夹乌香。\n海上蟠桃千古秀，月中仙桂万年芳。\n象贤应拟家声振，缮德还期国运长。\n端是吾宗能厚积，故生麟凤兆祯祥。",
        "dynasty": "宋",
        "collection_info": null
    },
    {
        "title": "鹤林寺",
        "author": "冯多福",
        "content": "春郊躬劝相，税驾拟禅关。\n院古深藏竹，堂虚浄对山。\n日曛农父醉，云伴老僧闲。\n暇日还携茗，同来瀹虎斑。",
        "dynasty": "宋",
        "collection_info": null
    },
    {
        "title": "句",
        "author": "郑爚",
        "content": "月似故人能赴约，鹭如小友可忘年。",
        "dynasty": "宋",
        "collection_info": null
    },
    {
        "title": "咏归亭",
        "author": "冯椅",
        "content": "弓转寒溪月一湾，下临虎豹踞斓斑。\n林烟开处飞层阁，云市穷头护远山。\n衿佩光阴弦诵裏，舟梁人物画图间。\n红尘堆案那能到，只有渔舟自往还。",
        "dynasty": "宋",
        "collection_info": null
    },
    {
        "title": "即事",
        "author": "陈揆",
        "content": "谁家庭院冷萧萧，闭却朱门不许敲。\n惟有东风藏不得，隔墙露出杏花梢。",
        "dynasty": "宋",
        "collection_info": null
    },
    {
        "title": "三高祠",
        "author": "袁聘儒",
        "content": "功成但可将身去，逃难安贫适所遭。\n三子有灵应共笑，一时何意故为高。",
        "dynasty": "宋",
        "collection_info": null
    },
    {
        "title": "董端公墓",
        "author": "董煟",
        "content": "从来正气关天地，扞御功成死不妨。\n守土忠贞唐许远，埋轮节概汉张纲。\n麒麟高冢閒金盌，屃赑丰碑重玉堂。\n旷代衣冠谁解识，令人终古泣斜阳。",
        "dynasty": "宋",
        "collection_info": null
    },
    {
        "title": "黄燕山",
        "author": "杨琛",
        "content": "苍苍终日锁春愁，欲去迴翔更少留。\n传说王家饲燕女，今朝珠报始知由。",
        "dynasty": "宋",
        "collection_info": null
    },
    {
        "title": "幽居",
        "author": "杨与立",
        "content": "柴门閴寂人少过，尽日观书口自哦。\n余地不妨添竹木，放教啼鸟往来多。",
        "dynasty": "宋",
        "collection_info": null
    },
    {
        "title": "溪头",
        "author": "杨与立",
        "content": "溪头石磴坐盘桓，时见修鳞自往还。\n可是水深鱼极乐，不须妄想要垂竿。",
        "dynasty": "宋",
        "collection_info": null
    },
    {
        "title": "岩桂",
        "author": "杨与立",
        "content": "自从月窟得灵根，使擅人间众木尊。\n万斛天香非世有，十分秋色至今存。\n林高直接孤轮影，枝老休寻旧斧痕。\n午夜楼头足心赏，天低风细欲飞魂。",
        "dynasty": "宋",
        "collection_info": null
    },
    {
        "title": "妙峰亭",
        "author": "赵䈣夫",
        "content": "尘世有仙境，清绝不可言。\n寒江露沙迹，晚嶂埋云根。\n暇日推吏案，呵道穿僧门。\n来饮岩下水，何必携芳樽。",
        "dynasty": "宋",
        "collection_info": null
    },
    {
        "title": "开禧丁卯制置使叶宝文团结淮西山水寨四十七处绘图见示",
        "author": "孔盖",
        "content": "专阃威名仰四驰，韬钤秘钥快图披。\n守江不若守淮险，御敌何如料敌奇。\n棋墅无惊惟太傅，风寒能护是良医。\n投鞭那有流堪断，屹立长城报主知。",
        "dynasty": "宋",
        "collection_info": null
    },
    {
        "title": "句",
        "author": "陈伯震",
        "content": "修眉浓淡裏，寸碧有无间。",
        "dynasty": "宋",
        "collection_info": null
    },
    {
        "title": "寿皇子  其一",
        "author": "程珌",
        "content": "磊魁晶荧，岁有常期，见于秋分。\n秋分维何，天高气清。\n玉蟾吐辉，银汉无声。\n澄霄一色，万里云平。\n此时候之，出丙入丁。\n所出之国，政化和平。\n人生其时，既寿且宁。\n矧復前星，以及子星，与之并明。\n天启休期，应期挺生。",
        "dynasty": "宋",
        "collection_info": null
    },
    {
        "title": "寿皇子  其二",
        "author": "程珌",
        "content": "太初孰元，浑沦蒙密。\n弥漫宇宙，一气沕潏。\n孰知是时，无极有极。\n天高地下，人生物出。\n畴虽未分，易虽未画。\n行乎其间，充满周悉。\n炎黄启序，姬孔抉机。\n陶为泰和，数千其期。\n写为六经，万言具垂。\n太史变法，汉唐续维。\n迄于我宋，皇皇巍巍。\n百代以下，上接农羲。\n畏天若临，视民如伤。\n消斥姦佞，登崇隽良。\n急将宽兵，我武维扬。\n选牧与部，仁风以翔。\n节用裕下，根深本强。\n身修国治，纲举目张。\n由经而史，自皇而王。\n以暨我朝，同此一纲。\n天赋高妙，学力深详。\n上而河洛之图画，近而我祖之宪章。\n贯千古于旦暮，敛一心于混茫。\n大哉斯学，夫岂经生学士析解章句而已哉。",
        "dynasty": "宋",
        "collection_info": null
    },
    {
        "title": "寿皇子  其三",
        "author": "程珌",
        "content": "皇穹发灵，炎图中兴。\n南吕调仪，运叶千龄。\n金相玉质，虎步龙行。\n亲师问道，日进月新。\n以是事亲，忠孝一忱。\n以是格天，昭彻一心。\n人之忠佞，事之几萌。\n至则能断，举无遁情。\n夫是以清明在躬，志气如神。\n绵绵若存，为天地根。\n非道之外，他有长生。\n又况秋饮沆瀣，宵见南极。\n风云叶和，海邦宁谧。\n枫宸椒禁，两宫怡愉。\n忠厚所根，仁浃阎闾。\n愿寿多男，洋洋康衢。\n天赐玉巵，人歌紫芝。\n盘石萝图，维熊梦奇。\n孔蔓且硕，时万时亿。",
        "dynasty": "宋",
        "collection_info": null
    },
    {
        "title": "三月十八锁试童子侍其行卷萧然无事成二十韵谩呈同省",
        "author": "程珌",
        "content": "旬雨埋青冥，今晨浴新阳。\n老红堕万劫，稚绿罗千行。\n叶碎青槐古，条凈紫薇香。\n去岁护篔筜，今年已苍筤。\n翩翻鹊引雏，伊优雀绕墙。\n有象咸熙愉，对时多慨慷。\n门外车马喧，省中日月长。\n要之非大快，大快在沧浪。\n沧浪兴何穷，风帆十丈樯。\n明日酌严君，浮丘蔚南翔。\n快马抹青山，恍入万松庄。\n山中多老人，雪巅更眉庞。\n持酒相劳苦，儿童纷迎将。\n小卧听雪坞，徐步堆云乡。\n玉界梅万本，烟海杉千章。\n三峡桃源浪，九夏冰岩霜。\n危桥跨长虹，曲水飞轻觞。\n两日足可周，百年事难量。\n送客出松关，壮楗设门旁。\n挥手谢世人，从今永相忘。",
        "dynasty": "宋",
        "collection_info": null
    },
    {
        "title": "勉子侄",
        "author": "程珌",
        "content": "外物不足恃，翻覆百年间。\n唯有万卷书，可以解我颜。\n男儿贵立志，达人得大观。\n百川日夜流，与海会波澜。\n丘陵安于卑，宁復望太山。\n方当少年时，髮齿未凋残。\n圣贤户庭阔，人人可跻攀。\n谨勿随余子，碌碌走丘樊。",
        "dynasty": "宋",
        "collection_info": null
    },
    {
        "title": "揭富阳孝子门",
        "author": "程珌",
        "content": "去年何明正，有女方笄年。\n母病偕幼弟，奉佛祈病蠲。\n既蠲未全已，剖肝代兰荃。\n今年盛立旺，二子亦奇伟。\n兄肝起母病，弟復先割股。\n人生贵男儿，愧此簪笄女。\n峩峩儒冠弁，愧此田家子。\n予谬为令长，冥愚化不宣。\n彼直天性厚，或以上泽覃。\n劳之缗酒廪，重为此诗篇。\n揭之旌其门，观风盛采旃。\n既以劝邦人，庶几风普天。",
        "dynasty": "宋",
        "collection_info": null
    },
    {
        "title": "送夏明叔归建宁",
        "author": "程珌",
        "content": "顷与君别时，君颐未生髭。\n曶曶二十年，惊见紫髯奇。\n相逢不相识，视刺乃得之。\n尊酒出文卷，芙蓉阴未移。\n白露团虚檐，素蟾堕寒池。\n胡为于此时，与君又语离。\n自言甘旨急，毋失旧舘期。\n丈夫属有志，富贵无定姿。\n愿君勉自力，上以慰亲思。\n明年寒鴈来，殷勤寄书词。\n为报秋风高，吴仙得桂枝。",
        "dynasty": "宋",
        "collection_info": null
    },
    {
        "title": "送常世卿归嘉兴",
        "author": "程珌",
        "content": "悔作唐山来，山深交友绝。\n相逢忽相得，乍见乃乍别。\n嗟此冰玉人，寒梅疏带雪。\n胸次罗文奎，笔底耀离缬。\n朝家渴英隽，结网仍高设。\n行且收殊科，勉哉嗣先烈。\n一编忠义传，姦萌嘆先折。\n千载懦夫魂，脆骨变奇节。\n识此吴中奇，復幸拜前哲。\n何异鲁国人，一朝获双玦。\n晴云起芝田，东风催啼鴂。\n慈庭有近书，明朝动归辙。\n新抽草可茵，微露花堪折。\n相思復相思，后夜天边月。",
        "dynasty": "宋",
        "collection_info": null
    },
    {
        "title": "读史有感",
        "author": "程珌",
        "content": "俗士贪刍豢，喜充藜苋肠。\n幽人乐清旷，要湔尘土裳。\n嗟予别松林，吴砧九换霜。\n困復不知归，念之汗如浆。",
        "dynasty": "宋",
        "collection_info": null
    },
    {
        "title": "仲冬望日登四顾坡",
        "author": "程珌",
        "content": "往哲有清言，晋人未为达。\n此身皆假合，既散安用锸。\n大音不在絃，琴亦安所设。\n当时逃酒徒，往往畏侵及。\n豁哉桴海时，风涛任兴息。",
        "dynasty": "宋",
        "collection_info": null
    },
    {
        "title": "哭吴范二姊",
        "author": "程珌",
        "content": "逝者如斯乎，翩翩北飞鸿。\n鸿北来岁南，人去亡回踪。\n庚寅仲姊去，庚辰伯姊空。\n千里不一见，血泪迸秋风。\n自余只一弟，留守先人宫。\n我已日崦嵫，安能久转蓬。\n束担其归与，相从十载山之东。",
        "dynasty": "宋",
        "collection_info": null
    },
    {
        "title": "輓朱侍郎",
        "author": "程珌",
        "content": "卜宅从先垄，驾言练日良。\n飞盖骛玄驷，古柳被龙㡛。\n按辔且徐驱，听歌薤露章。\n忆昔朱峯仙，浩劫思陶唐。\n貂蝉换羽衣，翩然来帝旁。\n西车极岷峩，南佩窥潇湘。\n高牙开桂林，瑞节照襄阳。\n多少经纶业，春风散八荒。\n归来不言功，低簪鸳鹭行。\n一朝侍甘泉，天渥方对扬。\n堂堂山立姿，九尺鬓眉苍。\n胡为勇不留，瑶宫去路长。\n夫人有令德，威凤趣归凰。\n轮摩同入道，未忍遽相忘。\n春天渺无际，春花堪断肠。\n祇今枫林岗，双玉一时藏。\n西南多甘棠，日莫人凄凉。\n风月三千篇，烂烂光生香。\n佳郎与快婿，门户未渠央。\n三者无一憾，呜呼公不亡。",
        "dynasty": "宋",
        "collection_info": null
    },
    {
        "title": "輓致政吕通议",
        "author": "程珌",
        "content": "营筑未休臿，晓夕留松区。\n忽聆载輀车，归自杭与湖。\n冷雨涩不晴，山径淖如涂。\n间关五百滩，转轴上云衢。\n纯孝格玄穹，安席若平铺。\n忆昔祖慈亲，六月暑方徂。\n奠酒虽百壶，练溪焦釜枯。\n今日遡长风，辛岨谅一如。\n维公有贤称，霭然溢枌闾。\n千金手不售，其钟后人乎。\n天畀此石窌，指顾即吾庐。\n且復愆以平，万家守者居。\n甚欲一引绂，山寒阻前趋。\n黄罗金紫峯，送目但踌躇。",
        "dynasty": "宋",
        "collection_info": null
    },
    {
        "title": "高宗皇帝宝训终编锡赉进诗",
        "author": "程珌",
        "content": "红云一朵金炉烟，黄伞亭亭午漏传。\n龙床犹御金华殿，方进群儒读宝编。\n编中并载神尧语，三十六年真復古。\n祇今安用读遗书，卓然已復光前绪。\n高皇当日济艰难，犹在经纶未备间。\n今日山东河北地，百年羶去一朝还。\n更有祖宗传国玺，琢于元佑隆平际。\n玉光射日篆云飞，今日煌煌登宝几。\n高皇一笑在天灵，神孙今日再中兴。\n锡与千秋万岁龄，甲兵洗尽年丰登。\n群臣尚或呻占毕，微臣但拱坳头立。\n芳筵华秩及龙媒，亦拜联翩自天锡。\n更忆先朝彻讲余，有臣曰轼感恩腴。\n愿对紫薇花影下，试草招来赞普书。\n今也梯航慕中夏，无復更待招来者。\n微臣但摩千丈松，敬赓吉甫中兴雅。",
        "dynasty": "宋",
        "collection_info": null
    },
    {
        "title": "秘阁儒荣堂",
        "author": "程珌",
        "content": "天狼腾腾照单于，怒麛抗岳于上都。\n松漠城高沙万里，其下穹庐育此胡。\n皇仁配天覆中宇，西垂北际杳无区。\n七十年来军事绝，谋臣猛将皆丘墟。\n兜鍪摧剥土气蚀，塞马不鸣秋草枯。\n祈连山下安稳卧，岁将金帛自膏腴。\n文儒申申武士堕，先生奋臂一长吁。\n当时颠末谁能记，家有中原孤臣书。\n吮血为墨肤为纸，惊风吹到玉蜚除。\n诚通精寤动乙览，天经地纬开庙谟。\n手援神矛截河汉，中天真人正握符。\n蛇龙螭虎杂万骑，庸蜀荆楚从吴车。\n皇旅如雷铁嶂碎，汴水沄沄汴风嘘。\n尺檄夜传三秦定，侵田归鲁在须臾。\n向来孽雾涨北极，羲和一旦晴光舒。\n顿纮提纲无亏阙，澶漫万里宣皇图。\n怖威报德永无畔，施令酬功偏裨俱。\n上下两间皆叶序，天锡皇寿天齐驱。\n炎精亦曜畅大钧，天佑皇业卑唐虞。\n金石并奏告清庙，圆坛紫气霭堪舆。\n丹门宣赦传天下，百万颂声流康衢。\n此时此书方策勋，先生忧国荣有余。",
        "dynasty": "宋",
        "collection_info": null
    },
    {
        "title": "代上杨诚斋",
        "author": "程珌",
        "content": "杜陵已醉老坡仙，生后百年恨不及。\n那知开眼大江西，突兀见公正冠帻。\n凛然清风不可攀，千载懦夫毛骨栗。\n暇时略吐胸中云，坐使九霄成五色。\n未辨执乐三千指，不计酒材七百石。\n落然收宝入丹田，归省庐阜千寻碧。\n那知城裏住相如，但信城东有太白。\n一时余子皆鹢退，家有诸郎传正脉。\n世尘千劫都磨尽，独有诗缘渺亡极。\n天欲留公在世间，管领风月长为客。\n彩凤一鸣天地静，安得微吟容晚出。\n巨止青山吞泽芥，许投顽石博拱璧。\n先丘宰木已参天，幽碣未刊但惕夕。\n鲁山四绝先李文，谊贯幽明光存殁。\n先生匹素不可辜，傥得烟云生勃鬰。\n化为匹锦授丘迟，磨钝为铦希万一。\n要是人贪常熟书，非关买菜復求益。\n讵敢限字如昔闻，小大当唯意所适。\n庶几挂在露寒堂，琅然一读意一释。\n不须点白鲙松鲈，解衣卧听歌赤壁。",
        "dynasty": "宋",
        "collection_info": null
    },
    {
        "title": "辛亥冬交石阻风三日",
        "author": "程珌",
        "content": "阴崖老虎杀气骄，一噫三日搅泬漻。\n日寒不焰云飞逃，干坤蚁转东南高。\n疾势已作奔天涛，余威犹捲少陵茅。\n鱼鼈怖死蛟龙号，舟中性命如鸿毛。\n起来危立大江皋，白沙黄尘纷驿骚。\n徐呼风伯入苹蒿，指撝八极建六鳌。\n翕张橐籥吾谁曹，太平之风不鸣条。",
        "dynasty": "宋",
        "collection_info": null
    },
    {
        "title": "登紫微崖",
        "author": "程珌",
        "content": "富池大信江千里，三日醉卧烟蓬底。\n晓来推蓬登断岸，因忆牧之呼屐齿。\n九华隆隆闸天脊，微云低度差参是。\n百唤牧之如不闻，剥脱尘痕见文字。\n今年十月天未霜，木叶留露光嶷嶷。\n兴亡风流不可论，苍松怪石还如此。\n我今与子陟层巅，酌酒赋诗云乐只。\n后来谁復是牧之，斜阳归路芙蓉水。",
        "dynasty": "宋",
        "collection_info": null
    },
    {
        "title": "于潜佳丞四明人同年友也方此掉鞅百未一见而来书罗缕无非归与语岂醉梦书邪三诗见寄亟占数语正之",
        "author": "程珌",
        "content": "世人眼见真莲少，真莲却在玻璃沼。\n浣花溪水入银河，何人更识月皎皎。\n谪仙不见见梅粧，荷稠搴作芙蓉裳。\n黄龙干叶何年堕，维摩雨华昨夜芳。\n真华真诗元在眼，要须心地先清凉。\n不然潇湘水清寒矶月，沙平水晚露低昻。\n劝君休问张子房，鑑湖十里藕华香。\n天驷超河夜未央，胡为自同太白光。\n何时握手论行藏，江东云暮天何方。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其一",
        "author": "程珌",
        "content": "太史告春纔五日，东风昨夜传消息，斗边一星下南极。\n饰以貂蝉扶社稷，更昌斯文开民则。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其二",
        "author": "程珌",
        "content": "去年曾说冬葅绿，今年蓼甲春盘簇，綵花金胜相辉属。\n五色班衣佩苍玉，先奉庭帏千岁祝。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其三",
        "author": "程珌",
        "content": "莫辞金琖十分斟，迩日星郎宠数深，庭前桂子更鲜新。\n鰲头早晚贴涂金，公亦绿殿峩华簪。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其四",
        "author": "程珌",
        "content": "汉列土宇封同姓，唐擢宗英持国柄，我宋膺图临海镜。\n参天杞梓仙源盛，萧敷艾荣何足订。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其五",
        "author": "程珌",
        "content": "向也何幸识仙翁，玉栗春明盛德容，又常一再见阿戎。\n神情颖异机生锋，公家流庆无终穷。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其六",
        "author": "程珌",
        "content": "明年天使九街驰，御茗名熏宣玉词，更敕仪鸾饷寿巵。\n我有新曲名紫芝，会当献之凤凰池。",
        "dynasty": "宋",
        "collection_info": null
    },
    {
        "title": "太上虚皇黄庭经句法十篇寿赵帅  其七",
        "author": "程珌",
        "content": "乔松落涧节轮囷，诗书万卷终经纶，日华隔雾光难晨。\n公独知其堕凡尘，何当一为问大钧。",
        "dynasty": "宋",
        "collection_info": null
    },
    {
        "title": "郊台信笔",
        "author": "程珌",
        "content": "江天欲雪未成雪，推出云头照霜月。\n此夕更长不可辜，何时百万入彩卢。\n几年长涎一车麯，输他猎奴饫生肉。\n也须龙伯坐鰲头，却看沙碛卧虾鳅。",
        "dynasty": "宋",
        "collection_info": null
    },
    {
        "title": "玉堂昼值有怀万松",
        "author": "程珌",
        "content": "鷄笼峯下万松山，中有游民天地闲。\n左架虹腰上玄圃，右骑鰲背度飞关。\n幽壑流泉喷三峡，衮衮桃花翻浪雪。\n两山对峙锦屏开，嫣紫肥红仍炫白。\n十里松风百咔琴，丹书一枕卧残春。\n何人共结无生社，冉冉青蜺下玉麟。\n九华突兀匡庐秃，幽深全似入盘谷。\n怀山一夜鬓如霜，画作烟图入洛阳。\n玉境那容凡骨洿，急草天章讯归路。\n磨松琢石歌太平，亦表微臣报国恩。",
        "dynasty": "宋",
        "collection_info": null
    },
    {
        "title": "汲井溉田民亦劳止歌以相之",
        "author": "程珌",
        "content": "短绠长缾高下飞，老农雨汗红淋漓。\n夜来雨意已垂垂，一事不成风又吹。\n决破玉龙太清池，满浸万顷碧琉璃。",
        "dynasty": "宋",
        "collection_info": null
    },
    {
        "title": "赠毒庵",
        "author": "程珌",
        "content": "高座不知甚面目，当时唤作尸利密。\n要须勿负此标题，更向托茶山顶立。",
        "dynasty": "宋",
        "collection_info": null
    },
    {
        "title": "伐千秋巨木竟梁梅堂",
        "author": "程珌",
        "content": "二木盘根三千秋，万斧过之无敢视。\n今辰有梓号国工，朋曹十数来睥睨。\n为言此木难斤斧，上有蟠龙下伏虎。\n莫教惊动万年枝，掣电轰雷三日雨。\n直须作法起南风，号召百神同力扈。\n昻昻头角向梅堂，五六镇星来作辅。\n坐令国势巩萝图，万岁千秋奉明主。",
        "dynasty": "宋",
        "collection_info": null
    },
    {
        "title": "奉送季清赴山东幕府",
        "author": "程珌",
        "content": "黄云衔雪天模糊，有客飘然出上都。\n青丝络马银兜鍪，红锦䩨弓金仆姑。\n剑光压匝照路隅，帕首百骑前诃呼。\n不知客本山泽臞，今胡为者意气粗。\n自言有将新孙吴，我欲与之同灭胡。\n呜呼亡胡岂难且，病兵怯将自逃逋。\n胡不观昔我艺祖造中区，以兵为国垂洪模。\n河北河东义勇徒，二十四万鼓应枹。\n中兴益振尺五符，世忠淮左聚熊貙，刘锜淮西貔虎俱。\n上流岳飞弯天弧，金陵张浚罴搏狐。\n单于台下虽宽诛，采石山前已断颅。\n迩来残虏尚窥窬，门内群寇更睢盱。\n胡乃朘剥及其肤，岂止牛羊不求蒭。\n我欲别幕飞于菟，十万一屯淮之区。\n技闲器利整平居，帜明鼓震蒐彼庐。\n精神所折虏如无，而况山东群盗乎。\n五符傥缺听其虚，十年且尽一赋租。\n斩然圻画勿牵渠，他时混一更新图。\n伟哉玉帐得通儒，君復碧油吐良谟，凌烟岂一貂蝉与。",
        "dynasty": "宋",
        "collection_info": null
    },
    {
        "title": "新旧句",
        "author": "程珌",
        "content": "忆昔丙辰还亲旁，恰恰先春社三日。\n社日侍亲行交源，紫蕨儿拳森玉立。\n是日天明风气柔，入自交源茗源出。\n迤逦又復至前山，涉涧还家日将没。\n慈亲意在营一丘，卷卷欲于近舍求。\n当时议论悉未定，那知今作汪潭游。\n汪潭去家正五里，百里来龙于此止。\n龙止水亦止，清潭窈无底。\n宝剑秋空横，秀峯春笋峙。\n最爱丫角羊，艮木之印乡。\n长生亥水来朝丙，千古长溪流不尽。\n雍容冠佩紫薇垣，寿星更出丙丁间。\n神游既安后昆福，赋此铭章皆实录。",
        "dynasty": "宋",
        "collection_info": null
    },
    {
        "title": "子时歌",
        "author": "程珌",
        "content": "顺数方来兮，遡而上之洪荒。\n今不必短兮，古不必长。\n地有时而玄兮，天有时而黄。\n知靡草之先秋兮，又当知乔松之傲霜。\n知沧溟之连山兮，又当知大华之有长江。\n朝云西暮云东兮，岂期悉避乎阳光。\n入蒙汜浴虞渊兮，又孰知其扶桑。\n吾乌乎而折衷兮，但当付万化于茫茫。",
        "dynasty": "宋",
        "collection_info": null
    },
    {
        "title": "郊祀庆成诗  其一",
        "author": "程珌",
        "content": "粹古皆频岁，炎刘或异祠。\n有唐方定制，我宋遂因仪。\n列圣馨明德，皇穹答显祺。\n恭惟圣天子，大典应昌期。",
        "dynasty": "宋",
        "collection_info": null
    },
    {
        "title": "郊祀庆成诗  其二",
        "author": "程珌",
        "content": "涓洁先原庙，纯忱历太宫。\n八神开列阙，万骑拥丰隆。\n轨道清风肃，洪颐丽日红。\n康衢听细语，八彩更重瞳。",
        "dynasty": "宋",
        "collection_info": null
    },
    {
        "title": "郊祀庆成诗  其三",
        "author": "程珌",
        "content": "牙籤犹未进，玉冕已先须。\n峻级飞平步，端圭却掖扶。\n祥光匝霄极，和气滃天区。\n福饮烟升已，傧神霭瑞符。",
        "dynasty": "宋",
        "collection_info": null
    },
    {
        "title": "郊祀庆成诗  其四",
        "author": "程珌",
        "content": "紫畤祗堂陛，苍龙奉驾回。\n边尘知电扫，岁稔十年开。\n丹凤覃天泽，东朝奉玉杯。\n楼前呼万岁，砰隠动春雷。",
        "dynasty": "宋",
        "collection_info": null
    },
    {
        "title": "郊祀庆成诗  其五",
        "author": "程珌",
        "content": "谓圣惟能飨，由心克致虔。\n天心今答圣，圣意更祈天。\n冲性犹勤德，搜求愈任贤。\n愚臣输至款，端在赋甘泉。",
        "dynasty": "宋",
        "collection_info": null
    },
    {
        "title": "丁亥闰五月十日回自真圣道坊车中记事",
        "author": "程珌",
        "content": "列障罗屏合，回泉玉带环。\n外容三肘密，中着十洲宽。\n天意驱蹲虎，人心见圣蟾。\n烦君招旧隠，来此共潺湲。",
        "dynasty": "宋",
        "collection_info": null
    },
    {
        "title": "书富阳普照院  其一",
        "author": "程珌",
        "content": "境胜由盘古，闻名自谪仙。\n一从江国后，又到老坡年。\n山顶烟仍紫，楼头月故圆。\n继今知几劫，风物更依然。",
        "dynasty": "宋",
        "collection_info": null
    },
    {
        "title": "书富阳普照院  其二",
        "author": "程珌",
        "content": "祇爱招提古，那知俗更醇。\n寺虽炎汉代，人尚葛天民。\n僧定都忘客，林深自鏁春。\n我来千载后，更有后题人。",
        "dynasty": "宋",
        "collection_info": null
    },
    {
        "title": "红药当阶翻",
        "author": "程珌",
        "content": "禁近烟光润，阶平日影暄。\n黄麻方草罢，红药正花翻。\n蒨色浮春动，清阴匝午繁。\n心倾青琐客，香满紫微垣。\n漏永文书静，天低雨露温。\n人言有仙骨，早晚拜明恩。",
        "dynasty": "宋",
        "collection_info": null
    },
    {
        "title": "夜登钓石",
        "author": "程珌",
        "content": "颇忆严君濑，还寻钓石缘。\n邻鷄方叫月，边鴈恰书天。\n句秀来仙白，声和应乐全。\n展编真一快，如放五湖船。",
        "dynasty": "宋",
        "collection_info": null
    },
    {
        "title": "宪圣慈烈皇后輓诗  其一",
        "author": "程珌",
        "content": "西浒俱来日，东朝极盛时。\n雕弓平黑海，彩笔照丹墀。\n垄起先裁费，丹成不用医。\n人间空怅望，风月宴瑶池。",
        "dynasty": "宋",
        "collection_info": null
    },
    {
        "title": "宪圣慈烈皇后輓诗  其二",
        "author": "程珌",
        "content": "圣祖艰难业，重孙拥佑恩。\n玉妃闲宝简，仙御送金根。\n杳杳龙先去，翩翩凤又翻。\n涂山望尧穴，日月万春存。",
        "dynasty": "宋",
        "collection_info": null
    },
    {
        "title": "光宗皇帝輓诗",
        "author": "程珌",
        "content": "厌听人间乐，催成海上丹。\n云车分白象，天仗下红鸾。\n梧野朝烟淡，咸阳莫日寒。\n龙舟宵济处，清血涨红干。",
        "dynasty": "宋",
        "collection_info": null
    },
    {
        "title": "光宗皇后輓诗",
        "author": "程珌",
        "content": "玉锁辞椒禁，瑶宫问广寒。\n人间方祝鳦，天上忽飞鸾。\n弱水三山鬲，华胥一梦残。\n圣情凝望处，仙御景云端。",
        "dynasty": "宋",
        "collection_info": null
    },
    {
        "title": "宁宗皇帝輓诗",
        "author": "程珌",
        "content": "圣德同天运，神功并日昇。\n鞑真怀栗栗，齐鲁格烝烝。\n復古周图盛，中宗汉业升。\n未饶元结辈，磨笔诵中兴。",
        "dynasty": "宋",
        "collection_info": null
    },
    {
        "title": "輓程给事",
        "author": "程珌",
        "content": "恋阙葵心在，怀山秀野寒。\n华繁常侍媿，草隶折衝难。\n结绿红辉碎，悬藜夜色残。\n平生桑梓地，雪涕景云端。",
        "dynasty": "宋",
        "collection_info": null
    },
    {
        "title": "輓汪给事",
        "author": "程珌",
        "content": "抱大难倾橐，随时欲见田。\n星灾诸葛日，齿少紫芝年。\n鲁国麟枯骨，蓝田玉折瑄。\n忍闻环佩响，帝所侍钧天。",
        "dynasty": "宋",
        "collection_info": null
    },
    {
        "title": "輓范端明",
        "author": "程珌",
        "content": "诸老都沦谢，惟公尚典刑。\n谋谟关社稷，风采耸朝廷。\n政路方虚席，台躔遽折星。\n幸哉芳史在，宁用问丹青。",
        "dynasty": "宋",
        "collection_info": null
    },
    {
        "title": "輓吴郎中",
        "author": "程珌",
        "content": "志抗金坚厉，材成玉粹温。\n时哉非不遇，命也更奚言。\n季子风流远，吴公治行存。\n敬亭无恙否，愁绝暮云昏。",
        "dynasty": "宋",
        "collection_info": null
    },
    {
        "title": "輓程枢密  其一",
        "author": "程珌",
        "content": "厚德推吾党，修名霭列绅。\n明经魁别幙，仗节聘殊邻。\n南峤思良牧，西枢失重臣。\n龙原高冢在，千古卧麒麟。",
        "dynasty": "宋",
        "collection_info": null
    },
    {
        "title": "輓程枢密  其二",
        "author": "程珌",
        "content": "忠壮源尤远，新安盛莫偕。\n千年瑶斗柄，一夜玉楼阶。\n学业光文简，仪刑谢艮斋。\n晓钟传恨处，清泪落天涯。",
        "dynasty": "宋",
        "collection_info": null
    },
    {
        "title": "輓宜人赵氏",
        "author": "程珌",
        "content": "分胄天皇媛，来嫔相国孙。\n孝慈山上梓，法度涧滨蘩。\n凤去箫沉响，鸾空镜掩痕。\n家庭熏沐事，千古说南轩。",
        "dynasty": "宋",
        "collection_info": null
    },
    {
        "title": "輓徐提举",
        "author": "程珌",
        "content": "人品真豪爽，天姿尚典刑。\n昼帘深院宇，春旆拥郊垧。\n云子千艘白，盐烟万竈青。\n南州高士传，三嘆一雕零。",
        "dynasty": "宋",
        "collection_info": null
    },
    {
        "title": "輓蔡祭酒",
        "author": "程珌",
        "content": "孝友尊前哲，词章裕后生。\n柏台真御史，槐市大司成。\n骐骥风方力，艅艎浪忽倾。\n山寒丹旐急，识者为霑缨。",
        "dynasty": "宋",
        "collection_info": null
    },
    {
        "title": "輓曹监丞  其一",
        "author": "程珌",
        "content": "学渺千江水，才雄百尺楼。\n鳬飞思叶县，燕寝忆苏州。\n有感珠还浦，无苛虎渡洲。\n浦江天阔处，缺月正如鈎。",
        "dynasty": "宋",
        "collection_info": null
    },
    {
        "title": "輓曹监丞  其二",
        "author": "程珌",
        "content": "威凤方翔汉，寒鸦已宿林。\n平生惟好士，无日不挥金。\n驷牡频催驾，琵琶遽绝音。\n山名昇白日，回首一霑襟。",
        "dynasty": "宋",
        "collection_info": null
    },
    {
        "title": "輓钱塘蔡令君",
        "author": "程珌",
        "content": "少年思贾谊，中寿忆宾王。\n军政存钟阜，民庸在括苍。\n马蹄归凤阙，车轴折羊肠。\n唤起青油梦，悲风搅白杨。",
        "dynasty": "宋",
        "collection_info": null
    },
    {
        "title": "輓王柳州",
        "author": "程珌",
        "content": "才华唐令君，名胜晋参军。\n善政流郴水，遗风袭缙云。\n宝钗当自合，神剑不中分。\n心折白岩路，猿吟日未曛。",
        "dynasty": "宋",
        "collection_info": null
    },
    {
        "title": "輓杨提举",
        "author": "程珌",
        "content": "风惨琳宫晓，云愁铁瓮春。\n鸿冥方避弋，鳣集遽成尘。\n金虎多遗爱，银菟愧后人。\n寻思汉循吏，竹帛逐时新。",
        "dynasty": "宋",
        "collection_info": null
    },
    {
        "title": "五十六字庸以告未知野夫者",
        "author": "程珌",
        "content": "宁须山泽论高平，但要曾餐石决明。\n三世击钟敲石磬，十年学剑斮铜钉。\n倘知狐祖天边去，肯向蛮奴脚底行。\n更许野夫寻上着，十洲三岛一宫城。",
        "dynasty": "宋",
        "collection_info": null
    },
    {
        "title": "庆元丁巳十月奉亲如临安宿西菩寺表弟吴克仁俱焉  其一",
        "author": "程珌",
        "content": "熙宁相望百余年，又有人如古铁顽。\n日落尚怜今夕路，月明无恙旧时山。\n朱红野实堆盘裏，粉白诗牌满壁间。\n欲为慈颜供一笑，更留数语任渠删。",
        "dynasty": "宋",
        "collection_info": null
    },
    {
        "title": "庆元丁巳十月奉亲如临安宿西菩寺表弟吴克仁俱焉  其二",
        "author": "程珌",
        "content": "安车未向都门移，且揽西菩一段奇。\n路入山腰须种树，泉流石齿莫开池。\n重来坡老今谁是，出世参寥不记时。\n结束匆匆出门去，白云明月旧相知。",
        "dynasty": "宋",
        "collection_info": null
    },
    {
        "title": "用朱经畧韵",
        "author": "程珌",
        "content": "归来南橐旧萧萧，但有新诗照佩瑶。\n岘首溪山归点染，湘天风月困吟嘲。\n轻裘诗帅风流在，岳牧词臣意气饶。\n见说玉堂须翰手，公当归侍紫宸朝。",
        "dynasty": "宋",
        "collection_info": null
    },
    {
        "title": "用丘枢密韵",
        "author": "程珌",
        "content": "起自澄江应梦求，天还河北百余州。\n嵩瀍处士归罗致，淮蔡奇谋入彀收。\n午夜金陵瞻斗极，千年胡昴灭旄头。\n会须再作中兴历，还许诸生执笔不。",
        "dynasty": "宋",
        "collection_info": null
    },
    {
        "title": "作堂六桂之东命之曰桂生取汉人招隠篇桂树丛生之语也诗以记之",
        "author": "程珌",
        "content": "几年列植擅清芳，今日标题始作堂。\n远向松冈分老荫，近于菊畹借寒香。\n地虽未离人间世，心已全然物外乡。\n最好夜来清绝处，飞霜带月下南塘。",
        "dynasty": "宋",
        "collection_info": null
    },
    {
        "title": "贺费枢密登卞忠贞公墓",
        "author": "程珌",
        "content": "底用荒村访野坟，青编相对俨如存。\n当年但识清谈乐，今日方知节概尊。\n千载腐儒空吊古，几章冷语自消魂。\n便当僇力清河洛，一洗新亭旧泪痕。",
        "dynasty": "宋",
        "collection_info": null
    },
    {
        "title": "流觞西湖用范左史韵",
        "author": "程珌",
        "content": "画航同载若登仙，却笑泥鞯马不前。\n要识冷烟催谷雨，须知澹日养花天。\n千条翠柳随风舞，一树夭桃照水妍。\n须信人生行乐耳，虚名那用世间传。",
        "dynasty": "宋",
        "collection_info": null
    },
    {
        "title": "雪",
        "author": "程珌",
        "content": "北风传信报登平，白帝宸游堕玉英。\n月下草玄疑蜀客，鼎边得句失轩明。\n庄严东阁若为好，点缀南枝分外清。\n惟恨蔡州城北水，一池鹅鸭更无声。",
        "dynasty": "宋",
        "collection_info": null
    },
    {
        "title": "小憩许由亭",
        "author": "程珌",
        "content": "历数河南去，干坤一草亭。\n一亭犹是累，千古尽浮萍。",
        "dynasty": "宋",
        "collection_info": null
    },
    {
        "title": "乔松",
        "author": "程珌",
        "content": "风细吹吟凤，雷惊起蛰龙。\n几年卧空谷，今日享真封。",
        "dynasty": "宋",
        "collection_info": null
    },
    {
        "title": "岁暮",
        "author": "程珌",
        "content": "綵帖隃麋湿，屠苏琥珀浓。\n夕阳犹腊日，午夜已春风。",
        "dynasty": "宋",
        "collection_info": null
    },
    {
        "title": "三月三日度白际",
        "author": "程珌",
        "content": "日望黄尖杪，今登白际巅。\n千山皆委地，一臂独擎天。",
        "dynasty": "宋",
        "collection_info": null
    },
    {
        "title": "戊子正旦贺寿慈宫  其一",
        "author": "程珌",
        "content": "曙色浮丹栱，春风暖禁街。\n微澜迷秀石，纤草荫新槐。",
        "dynasty": "宋",
        "collection_info": null
    },
    {
        "title": "戊子正旦贺寿慈宫  其二",
        "author": "程珌",
        "content": "凤驾回天仗，鸳班集露门。\n须臾趋魏阙，杲日正中暾。",
        "dynasty": "宋",
        "collection_info": null
    },
    {
        "title": "粥罢",
        "author": "程珌",
        "content": "饭已茶三啜，隅中粥一盂。\n陶然咏皇化，安用东封书。",
        "dynasty": "宋",
        "collection_info": null
    },
    {
        "title": "冰",
        "author": "程珌",
        "content": "白日黄流涨渭城，三更风紧尽成冰。\n莫言此物浑无用，曾向滹沱渡汉兵。",
        "dynasty": "宋",
        "collection_info": null
    },
    {
        "title": "甘将军庙",
        "author": "程珌",
        "content": "沙寒日薄水云愁，贼魏王吴一夜休。\n自是英雄元不死，至今犹占大江流。",
        "dynasty": "宋",
        "collection_info": null
    },
    {
        "title": "晚发富池",
        "author": "程珌",
        "content": "甘王楼下一帆风，猎猎舟旗照日红。\n酾酒三江饮龙腹，摩挲冠冕是谁功。",
        "dynasty": "宋",
        "collection_info": null
    },
    {
        "title": "昭明太子宫",
        "author": "程珌",
        "content": "千章乔木烟苍苍，一帙遗文字字香。\n梁鼎西沉何处问，至今戟手看兴亡。",
        "dynasty": "宋",
        "collection_info": null
    },
    {
        "title": "陈时柏",
        "author": "程珌",
        "content": "陈未亡时柏已苍，风来历历说兴亡。\n世臣元不如乔木，阅尽中原几战场。",
        "dynasty": "宋",
        "collection_info": null
    },
    {
        "title": "夜雨",
        "author": "程珌",
        "content": "玄机粗透古人胸，每说匡来晚未工。\n珍重芭蕉前夜雨，为传消息到墙东。",
        "dynasty": "宋",
        "collection_info": null
    },
    {
        "title": "筑径",
        "author": "程珌",
        "content": "入门一径小纡回，百本芙蓉手自栽。\n寄语后来须善护，三年犹及见三开。",
        "dynasty": "宋",
        "collection_info": null
    },
    {
        "title": "观史有感",
        "author": "程珌",
        "content": "纷纷宾客趋骠骑，何事任安太朴疏。\n却笑君非王太傅，不容朝士不回车。",
        "dynasty": "宋",
        "collection_info": null
    },
    {
        "title": "别金陵官舍双柏",
        "author": "程珌",
        "content": "手自移时尺许长，三年拂拂及宫墙。\n愿言勿负栽培力，保此坚贞傲雪霜。",
        "dynasty": "宋",
        "collection_info": null
    },
    {
        "title": "復朱教授  其一",
        "author": "程珌",
        "content": "诗成催雪岂无功，今果装严七宝公。\n休说春花那解舞，也教耳热慰新丰。",
        "dynasty": "宋",
        "collection_info": null
    },
    {
        "title": "復朱教授  其二",
        "author": "程珌",
        "content": "朝来照眼百琼瑰，为有诗筒打雪来。\n不止梁园许分简，诗坛高筑比云台。",
        "dynasty": "宋",
        "collection_info": null
    },
    {
        "title": "送李侍郎安抚浙东  其一",
        "author": "程珌",
        "content": "通明殿上紫芝仙，乞得闲身下九天。\n今日都门临祖处，几人惊嘆着鞭先。",
        "dynasty": "宋",
        "collection_info": null
    },
    {
        "title": "送李侍郎安抚浙东  其二",
        "author": "程珌",
        "content": "夜来天阙望文昌，移在藩臣斗极旁。\n千尺涛江元不远，公当早晚对明光。",
        "dynasty": "宋",
        "collection_info": null
    },
    {
        "title": "直庐閒赋  其一",
        "author": "程珌",
        "content": "一陪鸾凤入仙台，四见熏风舞禁槐。\n自笑平生无梦到，那知今日以身来。",
        "dynasty": "宋",
        "collection_info": null
    },
    {
        "title": "直庐閒赋  其二",
        "author": "程珌",
        "content": "紫宸朝退晓光寒，百吏奔曹一吏闲。\n便可云卿称散秩，柰何名籍尚人间。",
        "dynasty": "宋",
        "collection_info": null
    },
    {
        "title": "雪霁玉堂晓眺",
        "author": "程珌",
        "content": "当年银界隔鲸江，今日分明玉作堂。\n不是琼林宫树密，也应白虎接明光。",
        "dynasty": "宋",
        "collection_info": null
    },
    {
        "title": "两炬并花",
        "author": "程珌",
        "content": "双莲合蕊更开花，报道金銮日未斜。\n已草禁中新凤诏，趣君十日觐东华。",
        "dynasty": "宋",
        "collection_info": null
    },
    {
        "title": "修玉牒官阁子坐屏甚古诘吏亦不知曷始数语纪之  其一",
        "author": "程珌",
        "content": "摩诘何年留此笔，至今双壁犹崷崒。\n老松掀甲作风云，乱石激流殷霹雳。",
        "dynasty": "宋",
        "collection_info": null
    },
    {
        "title": "修玉牒官阁子坐屏甚古诘吏亦不知曷始数语纪之  其二",
        "author": "程珌",
        "content": "吴绡一幅苦无多，中涵大华及黄河。\n偶然乘风山下坐，紫烟翠霭坐中过。",
        "dynasty": "宋",
        "collection_info": null
    },
    {
        "title": "早入",
        "author": "程珌",
        "content": "紫薇浥露翠条深，捷捷灵乌振好音。\n全似冰岩亭上坐，四屏烟霭奏春禽。",
        "dynasty": "宋",
        "collection_info": null
    },
    {
        "title": "直庐多暇新绿鬰然信笔二绝  其一",
        "author": "程珌",
        "content": "朝绝倖恩除目少，边清妖祲檄书希。\n饭余摩腹闲行立，一抹墙东新翠薇。",
        "dynasty": "宋",
        "collection_info": null
    },
    {
        "title": "直庐多暇新绿鬰然信笔二绝  其二",
        "author": "程珌",
        "content": "壁右方壶浸碧天，依然全似太湖边。\n清风一夜生新兴，好把渔竿上钓船。",
        "dynasty": "宋",
        "collection_info": null
    },
    {
        "title": "江山道中瀑布",
        "author": "程珌",
        "content": "松风一壑逼人寒，老石瑽瑽响碧湍。\n疑是银河天不锁，泻从云际下人间。",
        "dynasty": "宋",
        "collection_info": null
    },
    {
        "title": "栀花",
        "author": "程珌",
        "content": "青琅削叶玉花钿，独占炎皇第一天。\n未羡冰桃垂夏后，且看金子粲秋前。",
        "dynasty": "宋",
        "collection_info": null
    },
    {
        "title": "朱生论天",
        "author": "程珌",
        "content": "不知占得几躔星，阅尽人间聚散萍。\n今日重来桥上望，依然杨柳两行青。",
        "dynasty": "宋",
        "collection_info": null
    },
    {
        "title": "为钓台作",
        "author": "程珌",
        "content": "人道秋风长桂时，天台散种未为迟。\n如君算到白榆窟，拣取南来第一枝。",
        "dynasty": "宋",
        "collection_info": null
    },
    {
        "title": "拥炉",
        "author": "程珌",
        "content": "已甘灰冷竹窗前，那意移来近绣毡。\n唯有幽人一寒暑，闭门高卧雪深天。",
        "dynasty": "宋",
        "collection_info": null
    },
    {
        "title": "中秋无月",
        "author": "程珌",
        "content": "常时斗暗犹闲事，无月中秋可若何。\n我欲梯云千万丈，取光还月谢羲娥。",
        "dynasty": "宋",
        "collection_info": null
    },
    {
        "title": "春帖",
        "author": "程珌",
        "content": "轻烟薄雾锁平川，全似江南二月天。\n昨夜溪头新雨过，分明洗出太平年。",
        "dynasty": "宋",
        "collection_info": null
    },
    {
        "title": "程掌书  其一",
        "author": "程珌",
        "content": "夜来踏月过临川，水面粼粼桂魄圆。\n此际高人方熟寐，难为一扣绿筠轩。",
        "dynasty": "宋",
        "collection_info": null
    },
    {
        "title": "程掌书  其二",
        "author": "程珌",
        "content": "分明如梦缟玄衣，傍月凌风自在飞。\n梦觉出门都不见，不知已上子陵矶。",
        "dynasty": "宋",
        "collection_info": null
    },
    {
        "title": "孟夏廿一东作秩然",
        "author": "程珌",
        "content": "不见东耕四十年，兹晨蓑笠去翩翩。\n从今数过三蓂朔，史笔当年大有篇。",
        "dynasty": "宋",
        "collection_info": null
    },
    {
        "title": "五鼓梦中作觉而成之  其一",
        "author": "程珌",
        "content": "人生万幻一牦轻，须筑铜驼万里城。\n莫道斜阳光不远，断霞收尽十分明。",
        "dynasty": "宋",
        "collection_info": null
    },
    {
        "title": "五鼓梦中作觉而成之  其二",
        "author": "程珌",
        "content": "当时千驷已无闻，宁说牛羊上冢行。\n同是博陵评古者，肯令千载尚龈卿。",
        "dynasty": "宋",
        "collection_info": null
    },
    {
        "title": "闰九十四",
        "author": "程珌",
        "content": "午夜青衣海上还，八年两度雪封山。\n如今一水平如镜，好钓桐江五百滩。",
        "dynasty": "宋",
        "collection_info": null
    },
    {
        "title": "送松煤十丸与叶秀才",
        "author": "程珌",
        "content": "云溪深处万松林，烟起晴天自作尘。\n根向九华分结处，与君同是墨仙人。",
        "dynasty": "宋",
        "collection_info": null
    },
    {
        "title": "出南郊清甚",
        "author": "程珌",
        "content": "春风吹屣到南园，着酒涂酥花正繁。\n更喜满前无俗物，横塘疏竹渭南村。",
        "dynasty": "宋",
        "collection_info": null
    },
    {
        "title": "輓太府丞知徽州韩公",
        "author": "程珌",
        "content": "翊运勋臣第一家，却于翰墨掇英华。\n谁知忠孝千年事，不逐春风落水花。",
        "dynasty": "宋",
        "collection_info": null
    },
    {
        "title": "鲁国夫人薤露歌",
        "author": "程珌",
        "content": "并海名山万迭开，太慈太白等蓬莱。\n自从齐国锄云后，又见夫人驾鹤来。",
        "dynasty": "宋",
        "collection_info": null
    },
    {
        "title": "建康鹿鸣宴致语",
        "author": "程珌",
        "content": "河南贡士紫萄诗，不比寻常贡士时。\n一老堂堂强国栋，四筵济济瑞庭芝。\n传闻座主趋璜召，恰与诸生赴诏期。\n宴罢琼林如谒谢，请君怀刺凤凰池。",
        "dynasty": "宋",
        "collection_info": null
    },
    {
        "title": "建康春教致语",
        "author": "程珌",
        "content": "朝来百鼓殷军门，知是元戎肃万屯。\n杀气直摧龙尾垒，英风远薄斗场村。\n从今吴卒精成勇，却看燕兵脆可掀。\n好入庙堂裨圣畧，指麾诸将定中原。",
        "dynasty": "宋",
        "collection_info": null
    },
    {
        "title": "圣节致语",
        "author": "程珌",
        "content": "雉尾差参宝扇开，九霞双阙耸蓬莱。\n霜清法驾黄金殿，云拥仙班紫玉杯。\n天上剖符初绕电，人间作颂已鸣雷。\n长生纪箓知多少，瓠子澄清一万回。",
        "dynasty": "宋",
        "collection_info": null
    },
    {
        "title": "王母致语",
        "author": "程珌",
        "content": "青鸟衔饵海边来，报道羣仙浴佛回。\n玉侍双成开翠箔，云冠七胜下银台。\n万年黎角丹方转，千岁冰桃花欲开。\n更待丹成桃熟后，却来亲奉紫宸杯。",
        "dynasty": "宋",
        "collection_info": null
    },
    {
        "title": "用柏梁体题式敬斋",
        "author": "程珌",
        "content": "惟古知哲粲青编，胡为典狱难其贤。\n皋陶苏公相后先，舍是未见书联翩。\n果哉知仁人难全，未得其情智欲研。\n既悉其罪乃宽旃，吾心钧石何所偏。\n服而舍之天则然，画冠不犯何由缘。\n教明化洽上所宣，上失其道民乃愆。\n又復淫刑如蔓延，立法初意浸天渊。\n苗民作威天弃捐，圣神应运符握干。\n春风甘雨徧八埏，内外建官相综絟。\n州復设掾职其专，此盖椎轮当益虔。\n县令狱掾非充员，渠用资格宜加铨。\n邢君天资静不儇，且尝一饮诗书泉。\n大府狱市来阗阗，严明之长日趋前。\n莫难此时周折还，三年一心上通天。\n荻苗水长问归船，而君胡为华此扁。\n吾非空扁乃心传，上遡苏公岁二千，下视方来漫无边。\n吾乃𦕈然立中焉，来者式之不计年。",
        "dynasty": "宋",
        "collection_info": null
    },
    {
        "title": "题朝阳亭",
        "author": "程珌",
        "content": "晖晖朝阳亭，亭前钟阜青。\n岩阴尚积雪，光彩浮初晴。\n亭下清溪水，滑流新泮冰。\n双鳬知随阳，亦逐流澌行。\n亭中贤主人，快此景物清。\n开门延客入，掬雪当泉烹。\n凌蹙淮水涨，修鳞烂银瓶。\n更酌秦淮春，配此玉豉羹。\n了无一物俗，表裏俱蓬瀛。\n宇宙有佳致，心清境乃并。\n甚爱主人贤，澹然遗世营。\n不言饮人和，恂恂发天诚。\n清处亦绝奇，亭亭秋露茎。\n胸中足丘壑，城头亦林埛。\n不与风月期，结屋谩茅菁。\n却惭最下客，形秽识不灵。\n宿怀幽深趣，侵寻尘坌撄。\n一官冷于铁，痴坐如冻蝇。\n唤来俎豆问，不知梅已英。\n清赏可无传，陋语恐难征。\n春风送鹏程，睠言寻此盟。",
        "dynasty": "宋",
        "collection_info": null
    },
    {
        "title": "金陵驿",
        "author": "程珌",
        "content": "铁瓮高资只半程，柴沟晓发暮金陵。\n莫言三宿何濡滞，已觉匆匆役此生。",
        "dynasty": "宋",
        "collection_info": null
    },
    {
        "title": "登石头城",
        "author": "程珌",
        "content": "邂逅乡人却异方，蹇馿仍得瘦东阳。\n不妨令节随流水，自看寒花吐晚香。\n微岸纶巾风力劲，小亭飞醆午阴长。\n不堪细数淮南树，独倚青冥兴欲狂。",
        "dynasty": "宋",
        "collection_info": null
    },
    {
        "title": "孤山行",
        "author": "释居简",
        "content": "盛时考槃古逸民，湖山草木咸知名。\n至今八篇烂古锦，岂特五字如长城。\n长驱万骑到其下，束手按甲循墙行。\n大邦维翰蔽骚雅，遐衝既折犹精神。\n抗衡剧孟一敌国，弹压西子孤山春。\n死诸葛走生仲达，送修靖邀陶渊明。\n聚蚊莫及怒雷迅，老瓦不乱黄钟鸣。\n清弹岂为赏音废，自芳更问林扉扃。\n鸥盟未冷浪拍拍，弋者何慕鸿冥冥。\n水流山空鹤态度，冰枯雪寒梅弟兄。\n梅当成实自调鼎，鹤既生子仍姓丁。\n乡来偶同赋招隠，老去亦各相忘形。\n故庐夜夜月如昼，少微耿耿天无云。\n千金傥可市骏骨，万古适足空凡群。\n百身可赎但虚语，九原唤起知无因。\n为公满酌井花水，酹一抔土公应闻。",
        "dynasty": "宋",
        "collection_info": null
    },
    {
        "title": "塘淫",
        "author": "释居简",
        "content": "苍官百夫雄，盘错千仞冈。\n铁干紫尤劲，铜柯青更刚。\n屡吞霜雪敌，弗受斤斧戕。\n支厦不为柱，跨壑犹飞梁。\n胡为在泥滓，断岸繄关防。\n岂伊坚贞姿，泥滓永相望。\n中分枵其中，脗合相抵当。\n彼巧事穿凿，我方信行藏。\n惟其司出内，秉彝德之常。\n谨口饱涵畜，与时相抑扬。\n持满岂无道，损余端有方。\n尾闾小溟渤，砥柱回污潢。\n瞥尔手翻覆，枯涸随汪洋。\n叔度万顷陂，未足与较量。\n匠氏弗遇郢，才不登俊良。\n藐然用其小，约水不得洚。\n有若古豪隽，落落吞湖江。\n遭时发所藴，利泽何其厖。\n时哉倘不逢，蕙帐云雾窗。\n独善与兼善，一辙元非双。\n任大岂遗小，养浩惟能降。\n对此一感慨，勿谓吾言哤。",
        "dynasty": "宋",
        "collection_info": null
    },
    {
        "title": "檄菖蒲",
        "author": "释居简",
        "content": "陶器承昆珉，猎猎散绿丝。\n饮以一杯水，卒岁长如斯。\n露叶矗锋锷，霜根蟠崄巇。\n昌阳欲论功，十驾不得追。\n松柏脚踏土，并驱仍背驰。\n寒苦我所安，泉石皆闻知。\n岂意泉石间，得此偿心期。\n澡濯冀怀新，疏剪贵适宜。\n芳洁日以薄，潜逐炎凉移。\n谓我水太清，汝便清涟漪。\n抑我水太浑，古井非污池。\n孤根要特立，晚节须坚持。\n贞姿或不返，终当怨尤谁。\n春葩与秋芗，擅美固有时。\n西风一摇落，不死将安之。\n亦足观物化，亦足为箴规。",
        "dynasty": "宋",
        "collection_info": null
    },
    {
        "title": "次宫讲于素斋韵为别  其一",
        "author": "释居简",
        "content": "鳬短何曾计鹤长，从他踽踽復凉凉。\n马归塞上元非失，弓在人间岂是亡。\n旋别熏莸充子佩，剩栽红白课蜂房。\n到家趁得梅花在，分遣飞来数点香。",
        "dynasty": "宋",
        "collection_info": null
    },
    {
        "title": "次宫讲于素斋韵为别  其二",
        "author": "释居简",
        "content": "无言桃李各成春，造化番腾巧入神。\n佳境骎骎逢蔗尾，苦心隠隠饫猩唇。\n蠖虽善屈难忘直，虹岂长蟠不得伸。\n一日百畦机事了，区区亦有汉阴人。",
        "dynasty": "宋",
        "collection_info": null
    },
    {
        "title": "正月初九日客舍",
        "author": "释居简",
        "content": "水冻冰连底，山疑雪满颠。\n恰纔如旧腊，全不似新年。\n绵折何曾暖，柴生只拥烟。\n较他山店雨，枉自怨秋天。",
        "dynasty": "宋",
        "collection_info": null
    },
    {
        "title": "上钱昭文",
        "author": "释居简",
        "content": "拄天有佳木，青跨云沉沉。\n不知几何高，四海分清阴。\n悠然响虚籁，万象寂若瘖。\n寒则为阳和，盎盎春昼深。\n穆若吹清泠，六月消烦衿。\n烈风益遒劲，厚地盘崎嵚。\n浓翠出云雨，大旱徯作霖。\n巍巍架明堂，枝干端可寻。\n上有孤凤凰，下有众羽禽。\n和乐声成文，戛击韶濩音。\n大雅得指归，一洗郑卫淫。\n向来艰难际，凡才空满林。\n天风一披拂，寸碧开遥岑。\n遂使化弦改，人命蚁出燖。\n大哉德曰生，抑见天地心。\n悠悠江海人，蜀道扪井参。\n怀土如仲宣，破囊无一簪。\n回首白玉霄，欲往勇不禁。\n区区竟何有，有句如惜金。\n金亦不足惜，铸作颂与箴。",
        "dynasty": "宋",
        "collection_info": null
    },
    {
        "title": "早课",
        "author": "释居简",
        "content": "井花嫩煮熨梅花，先酌芳甘注佛茶。\n冷淡工夫相次了，却留窗日看横斜。",
        "dynasty": "宋",
        "collection_info": null
    },
    {
        "title": "水仙",
        "author": "释居简",
        "content": "矮丛傍砌小成阴，冻彻敷腴谢水沉。\n细着鲜风扶弱干，剩将零露酌芳心。\n华裾冉冉低青绶，柔玉棱棱衬嫩金。\n弱水绕山三万里，断魂长记碧萧森。",
        "dynasty": "宋",
        "collection_info": null
    },
    {
        "title": "和六一居士守汝阴禁相似物赋雪",
        "author": "释居简",
        "content": "涟漪碎剪成新萼，廉纤带雨尤轻薄。\n人间但见巧番腾，天上不知谁制作。\n九地瑕疵都粉饰，重云揞塞难恢廓。\n晓光夺目增眩转，夜色侵灯尤闪烁。\n康庄充斥去无路，老干压低摇不落。\n寒棱冻得水生皮，气艷冷欺裘拥貉。\n可胜思苦相嘲谑，旋忘手冻争拏攫。\n乱委平堆可照书，圆瑳小握供弹雀。\n静闻裂竹亟扶颠，勇作探春思蹑屩。\n犯寒果胜附炎热，苦饥预庆歌丰乐。\n长鬚嫩煮蚓方泣，小龙新破团初瀹。\n默观造物真戏剧，更看一色吞沙漠。\n载赓险韵付衔枚，孤军大敌空横槊。\n寡和尤知白雪高，非偶自贻齐大噱。",
        "dynasty": "宋",
        "collection_info": null
    },
    {
        "title": "和东坡守汝阴祷雨张龙公祠得小雪会饮聚星堂用欧公故事",
        "author": "释居简",
        "content": "六花萼萼都无叶，万花斗白都输雪。\n缓飘微霰止还集，急趁回风飞欲绝。\n山固无愁鬓先老，竹非为米腰频折。\n乡来囊萤本同调，今夕风灯不愁灭。\n僧窗处处茶烟湿，渔舟箇箇纶竿掣。\n老坡不犯汝南令，粲如晴午裁新缬。\n干坤荡荡无畛畦，比类区区空琐屑。\n雾沉云重记葳蕤，雨收风拾书轻瞥。\n肯为忠臣六月飞，剩烦太史从头说。\n粗人金帐暖如春，诗人布衾冷如铁。",
        "dynasty": "宋",
        "collection_info": null
    },
    {
        "title": "借榻妙上人小楼简圆方外",
        "author": "释居简",
        "content": "透骨清贫两苦心，圆方觅句妙方琴。\n尚堪拥鼻麾崔烈，来借楼头破布衾。",
        "dynasty": "宋",
        "collection_info": null
    },
    {
        "title": "盆菊",
        "author": "释居简",
        "content": "叶底金茎沆瀣浓，篱边令尹酒尊空。\n回头说与闲花草，自占春三二月风。",
        "dynasty": "宋",
        "collection_info": null
    },
    {
        "title": "宝溪鹿苑寺",
        "author": "释居简",
        "content": "唐刻文虽泐，梁时寺可稽。\n已无金布地，犹有宝名溪。\n水媚珠生浦，云低篆绕畦。\n夜遥僧定起，璧月在璇题。",
        "dynasty": "宋",
        "collection_info": null
    },
    {
        "title": "鹿苑乃月堂昌禅师受业",
        "author": "释居简",
        "content": "水自朝宗去，源曾发此来。\n惠琳参政事，澄观擅公才。\n葩焰古难续，袭衣今未开。\n不知五百世，几度擢陈荄。",
        "dynasty": "宋",
        "collection_info": null
    },
    {
        "title": "送友人归湖上",
        "author": "释居简",
        "content": "云卷云舒欠十成，暮霞曾误客占晴。\n不堪满载朱泾月，冷落阳关第几声。",
        "dynasty": "宋",
        "collection_info": null
    },
    {
        "title": "云锦亭",
        "author": "释居简",
        "content": "花围竹护锦成林，檐压红云遶砌深。\n燕子来时寒未了，莫教帘幕带春阴。",
        "dynasty": "宋",
        "collection_info": null
    },
    {
        "title": "秋塘陈敬父席上饯薛子舒之官建康",
        "author": "释居简",
        "content": "秋塘自是眼头高，倒屣于君老更豪。\n兴尽有时聊访戴，法当无酒亦邀陶。\n乡来文字如翻水，近日工夫又反骚。\n月是秦淮旧时月，平分只合与金刀。",
        "dynasty": "宋",
        "collection_info": null
    },
    {
        "title": "哭赵别驾子野",
        "author": "释居简",
        "content": "年高唐进士，官小魏诸王。\n落落青云步，朣朣古锦囊。\n笔随文冢瘗，剑返虎丘藏。\n分得闲风月，湖山不掩光。",
        "dynasty": "宋",
        "collection_info": null
    },
    {
        "title": "谢张丹霞序疎藁",
        "author": "释居简",
        "content": "裳织新云锦，交寻旧布衣。\n荆蛮九鼎重，岭海一官微。\n心事渊明是，天时伯玉非。\n谈高方谔谔，调古独巍巍。\n亦有兰为佩，能无简绝韦。\n灌缨东磵水，访旧北山薇。\n老我家何在，颠风鹢退飞。\n袜头常反着，车辙每殊归。\n但觉乌仍好，端知骥可睎。\n草中同臭少，爨下赏音稀。\n煮字徒相饷，忘言合见讥。\n牛腰繁卷轴，蚌腹欠珠玑。\n重借言如史，轻因鼠发机。\n毳云甘寂寞，华衮借光辉。\n鸡肋初无取，云斤不足挥。\n楼宽长挂榻，月好许敲扉。\n踵息宁乖众，心声愿听希。\n李虽嘲杜瘦，孟不与韩违。\n末路宜多助，孤军伫解围。\n载驱惭款段，忍负镂金鞿。",
        "dynasty": "宋",
        "collection_info": null
    },
    {
        "title": "赵紫芝得羌村图拉余与赵山中同赋",
        "author": "释居简",
        "content": "中原闻休兵，久客问归路。\n穷途倦策蹇，窘步甚脱兔。\n小立候柴荆，互闯走儿女。\n喜极先蹙頞，思苦旋煦妪。\n触绪尽愁态，抚膝见濡慕。\n诸邻稚扶老，旨畜各携具。\n老瓦勇倒泻，飞觞约深注。\n居者诉征调，归者诉羁旅。\n懽呼贺生还，不醉不肯住。\n哂乃骊山梦，奇警在团素。\n生灵果何罪，此祸竟谁与。\n眼明新画轴，心折旧题处。\n掩卷续微吟，玉倚亭亭树。",
        "dynasty": "宋",
        "collection_info": null
    },
    {
        "title": "雪夜怀上人借衾",
        "author": "释居简",
        "content": "挟纩如冰薄，无氊替客愁。\n绫衾闲直舍，布被老夔州。\n楼玉方撑起，山冰莫倚休。\n岁寒知小友，余暖肯珍投。",
        "dynasty": "宋",
        "collection_info": null
    },
    {
        "title": "赵紫芝雪中见寄  其一",
        "author": "释居简",
        "content": "易销知地燥，未济识天悭。\n凹凸难行处，模糊转盼间。\n定应凭小槛，频看钓沧湾。\n嫩煮添茶兴，何须倒玉山。",
        "dynasty": "宋",
        "collection_info": null
    },
    {
        "title": "赵紫芝雪中见寄  其二",
        "author": "释居简",
        "content": "群峯惊易老，犹自替人寒。\n有火虽红拥，慵吟只白看。\n不妨添冷落，何暇扫零残。\n小伫茏葱日，销镕却怕难。",
        "dynasty": "宋",
        "collection_info": null
    },
    {
        "title": "池雪",
        "author": "释居简",
        "content": "填得中心合，铺成四面齐。\n宝奁方剪玉，璧范直裁圭。\n水镜难呵雾，冰田不点泥。\n霜蟾都隔断，弗许透灵犀。",
        "dynasty": "宋",
        "collection_info": null
    },
    {
        "title": "耕云",
        "author": "释居简",
        "content": "云子炊香欠策勋，无心亦作一廛耕。\n石田也似砂田瘦，不是冥搜太瘦生。",
        "dynasty": "宋",
        "collection_info": null
    },
    {
        "title": "茅屋",
        "author": "释居简",
        "content": "索得藑茆不足占，趁晴翦翦插疏檐。\n弗图炙背干阊阖，试策奇勋到黑甜。",
        "dynasty": "宋",
        "collection_info": null
    },
    {
        "title": "酬陈中书杨侯家赏瑞莲  其一",
        "author": "释居简",
        "content": "法自春秋着一王，不曾纪瑞到莲塘。\n露盘对倚金茎小，水镜双寻玉井凉。\n同样着花仍并蒂，异篷结子不分房。\n会须问字求玄草，接武华风到后堂。",
        "dynasty": "宋",
        "collection_info": null
    },
    {
        "title": "酬陈中书杨侯家赏瑞莲  其二",
        "author": "释居简",
        "content": "倾城倾国俪侯王，千载余芳託藕塘。\n红入双葩相艷冶，绿摇万柄觉凄凉。\n侧承初日联风袂，并挹残蟾酌露房。\n花下诗人长不老，岧嶤直禁玉为堂。",
        "dynasty": "宋",
        "collection_info": null
    },
    {
        "title": "少陵画像",
        "author": "释居简",
        "content": "我思浣花翁，梦绕浣花水。\n有竹一顷余，杜鹃暮春至。\n开元天宝间，九州暗风尘。\n新诗一洗涤，天地皆清明。\n槐叶一杯春，思君欲走致。\n悠然忧国心，天地相终始。",
        "dynasty": "宋",
        "collection_info": null
    },
    {
        "title": "贾长江画像",
        "author": "释居简",
        "content": "苦吟京华春，韩门得归乡。\n但知空哑羊，未暇识龙象。\n逢人问梓州，策蹇来长江。\n长江蛟龙怒，涛澜相舂撞。\n公来一弹压，熨帖平如镜。\n新吟若为容，万古秋涛莹。",
        "dynasty": "宋",
        "collection_info": null
    },
    {
        "title": "送宇文尚书宣抚荆湘",
        "author": "释居简",
        "content": "伟哉不世才，要为天下奇。\n一鹗不待荐，自受虚皇知。\n力精运甓处，心切闻鸡时。\n去年镇南徐，前年来合淝。\n至今军与民，念之如母慈。\n肖象繫遗爱，岂特甘棠思。\n便合登岩廊，虚襟待畴咨。\n春风玉笋班，夜光增陆离。\n荆楚天一方，有生怀保绥。\n不向繁剧地，何以观设施。\n明明九重意，大任端自兹。\n诸儒浪夸诧，自许傅与伊。\n重内不重外，图安不图危。\n一旦大典章，瞢然如乱丝。\n始悟少更历，虽悔将安追。\n有商六百年，不待试者谁。\n版筑与割烹，中有辅相资。\n后世伊傅流，纷纷何多为。\n公乎风尘际，卓荦起一夔。\n轩昂气如虹，霹雳手欲龟。\n永怀更一行，策勋早言归。\n坐理天下事，迎刃而解之。",
        "dynasty": "宋",
        "collection_info": null
    },
    {
        "title": "山中像",
        "author": "释居简",
        "content": "之子瘦策湘竹枝，冩我委羽春耕时。\n鞭索在手横溪湄，看牛饮溪特子随。\n开窗卷帘惊见之，有二文殊还自疑。\n镜中瘦影丝髮无，参差又如饮溪牛。\n觜连觜，蹄踏蹄。\n恍然因我得见伊，不知见者端为谁。",
        "dynasty": "宋",
        "collection_info": null
    },
    {
        "title": "丁丑除夕",
        "author": "释居简",
        "content": "结局又开端，更初数到残。\n小须新过割，却问旧平安。\n事事从头起，悠悠倒指看。\n六千三万日，逐日度何难。",
        "dynasty": "宋",
        "collection_info": null
    },
    {
        "title": "松溪",
        "author": "释居简",
        "content": "翠盖童童胜碧油，老根络石漱溪流。\n秋池两部吾无取，留得江声在屋头。",
        "dynasty": "宋",
        "collection_info": null
    },
    {
        "title": "正月初六观灯",
        "author": "释居简",
        "content": "山敛吴云暝几层，卷帘都上内前灯。\n朔蓂六叶初弦月，犹作朝天淡扫痕。",
        "dynasty": "宋",
        "collection_info": null
    },
    {
        "title": "挽同衣  其一",
        "author": "释居简",
        "content": "有地皆堪隠，云胡独指西。\n劫烧翻浊焰，剎说听新题。\n春荠挑苹渚，秋荷缀稻畦。\n觉天无落月，耿耿印苕溪。",
        "dynasty": "宋",
        "collection_info": null
    },
    {
        "title": "挽同衣  其二",
        "author": "释居简",
        "content": "印佩三周法，莲栽十丈花。\n源寻南岳正，路革化城差。\n静与月分座，闲如云住家。\n不知百世后，谁索紫金车。",
        "dynasty": "宋",
        "collection_info": null
    },
    {
        "title": "登齐云楼",
        "author": "释居简",
        "content": "云与檐楹面面齐，脚头高处觉云低。\n水围万雉半烟雨，天彻四垂漫畛畦。\n冉冉无心犹可拊，堂堂有路亦堪梯。\n若非梦泽胸中小，空倚阑干到日西。",
        "dynasty": "宋",
        "collection_info": null
    },
    {
        "title": "孤山路",
        "author": "释居简",
        "content": "截水开平地，浮天界碧空。\n有云分越镜，无柳似吴虹。\n菱棹阑干外，荷花鑑影中。\n断桥吟不尽，行过御沟东。",
        "dynasty": "宋",
        "collection_info": null
    },
    {
        "title": "四月初八",
        "author": "释居简",
        "content": "只么随流去，如何庆佛生。\n飘零嗟劫浊，湔洗俟河清。\n託讽知无益，谗谀又不情。\n韶阳奉尘剎，不荐一杯羹。",
        "dynasty": "宋",
        "collection_info": null
    },
    {
        "title": "续懒庵生前索挽章",
        "author": "释居简",
        "content": "死向生前办，铭留去后思。\n穴疑龙井迥，隣傍鸟窠移。\n殉有登山屐，传无跨竈儿。\n它年三尺剑，谁挂碧松枝。",
        "dynasty": "宋",
        "collection_info": null
    },
    {
        "title": "书智迁抵触图",
        "author": "释居简",
        "content": "力敌难教死斗心，墨轻毫淡柳阴阴。\n莫将抵触迂奇思，只冩洪川扣角吟。",
        "dynasty": "宋",
        "collection_info": null
    },
    {
        "title": "孤山前举溺死者",
        "author": "释居简",
        "content": "柳色经秋草葑湖，菱荷雕尽到菰蒲。\n谁将处士孤山路，幻出天台九想图。",
        "dynasty": "宋",
        "collection_info": null
    },
    {
        "title": "酬韩涧泉",
        "author": "释居简",
        "content": "乡来风骚坛，作者肩相摩。\n遂使宋嘉定，不数唐元和。\n磵泉一官冷，门馆雀可罗。\n管中既微露，屡倒名胜戈。\n自笑不入时，独对儿女哦。\n锦瑟岂不好，弗好如之何。\n岂特弗好耳，平地千丈波。\n泠泠玉藕船，岂曾翻钓蓑。\n归与造物游，坐受醉尉诃。\n云月相献酬，泉石供婆娑。\n幽芳时自妍，幽鸟时自歌。\n遗补南磵书，乐胜东山阿。\n怀哉东华门，白玉鸣朝珂。\n忸怩避谗謟，趑趄虞轗轲。\n聊将须臾忍，付与两鬓皤。\n听君闲适篇，所得谁最多。\n持此寿闲适，金蟇空坡陁。\n思君令人瘦，水远山峩峩。\n寄声谢鸿鹄，为把青铜磨。\n莫嫌俗眼白，且惜朱颜酡。",
        "dynasty": "宋",
        "collection_info": null
    },
    {
        "title": "吴吾何待制遣四鹤入山",
        "author": "释居简",
        "content": "竹扉无人敲，掩关长夕曛。\n一饥苦难疗，三篾收奇勋。\n鼎来四胎仙，缟袂垂玄帉。\n其一行且却，隠若避世纷。\n其一拟前迈，步武闲如云。\n唳者又其次，画然戛天垠。\n季氏响相答，和乐方誾誾。\n昂然青田英，暂尔北磵濆。\n鸾鹄倘可侣，鸡鹜端不群。\n乘轩初何心，在阴当有闻。\n日饮涧底渌，时啄岩根芸。\n华表怀故都，蕙帐悲移文。\n仙凡岂异辙，风月当平分。\n主人尔同调，与俗相莸熏。\n浪迹傃富贵，永怀酣典坟。\n衡连老苍官，从合抱节君。\n遣尔寻考槃，亦足张吾军。\n人方斧槁梧，对此齿没龈。\n骎骎恐尔及，惴惴令人慬。\n胸中小天地，笼中何足云。",
        "dynasty": "宋",
        "collection_info": null
    },
    {
        "title": "陈卿座上得贵字",
        "author": "释居简",
        "content": "后来如积薪，在前类扬粃。\n群飞刺天去，寻坠九地底。\n扶摇转羊角，力尽固应尔。\n赵孟能贱之，何取赵孟贵。\n譬夫春方妍，处处耀桃李。\n冶容倚皓态，厥类叵胜纪。\n一时颜色鲜，永永曷足恃。\n要当见平生，姑待灏商至。\n楩楠大蔽牛，支厦栋梁器。\n春风不知喜，秋风不知畏。\n炎炎金石流，凛凛復堕指。\n四时有常守，坐看造物戏。\n用大古所难，肯顾万牛废。\n怀哉楚令尹，落落差可拟。\n弹冠既三仕，解冠辄三已。\n岂弗曰代耕，岂弗曰行志。\n终将奚以为，了弗事愠喜。\n一笑付倘来，道在百不理。\n特操固超绝，小智谩嗟异。\n区区荣辱际，判然遂成二。\n炙手苟可热，骈首争附丽。\n欣戚变妻孥，况復论州里。\n悠哉经济才，未始挂牙齿。\n不独不过口，未必不掩鼻。\n恶此而逃之，政恐不免耳。\n弗为天下先，闻诸老聃氏。\n徐行后长者，孟氏亦若是。\n聃也未暇学，学孟顾不韪。\n唐虞已千古，执中揆诸理。\n问之果何事，孝悌而已矣。",
        "dynasty": "宋",
        "collection_info": null
    },
    {
        "title": "黄龙洞前遇倪文昌赋苕之清",
        "author": "释居简",
        "content": "止止天连碧，沉沉镜不磨。\n渊源端有自，潢潦尽从他。\n清可临流赋，浑贻濯足歌。\n中津谁击楫，后进自盈科。\n亦有西驰者，其如北注何。\n还元虽一味，到了不同波。\n至洁清严濑，孤忠叹汨罗。\n勺贪惩俗下，汲酿乐天和。\n洗耳成轻去，乘槎倘重过。\n咸池昇晓日，何必挽天河。",
        "dynasty": "宋",
        "collection_info": null
    },
    {
        "title": "苕溪晚归",
        "author": "释居简",
        "content": "轻罗熨帖展溪湄，溅沫飞涛顷刻移。\n莲子焦时红蓼紫，采菱船小不禁吹。",
        "dynasty": "宋",
        "collection_info": null
    },
    {
        "title": "酬赵天乐",
        "author": "释居简",
        "content": "桂为诗人馥，隣喧羯鼓催。\n秋窗无唤起，海石借飞来。\n眼老因山碧，襟疎并水开。\n何妨不解饮，对客浅持杯。",
        "dynasty": "宋",
        "collection_info": null
    },
    {
        "title": "化周大孺人长明灯",
        "author": "释居简",
        "content": "古佛舒光照夜遥，微明欲灺倩谁挑。\n福田中有光明藏，试遣周郎问小乔。",
        "dynasty": "宋",
        "collection_info": null
    },
    {
        "title": "吹香",
        "author": "释居简",
        "content": "寒压痕云冻不消，华风醖藉不鸣条。\n瘦枝褪暖无多韵，亦有鲜明玉色潮。",
        "dynasty": "宋",
        "collection_info": null
    },
    {
        "title": "芙蓉",
        "author": "释居简",
        "content": "溪痕寒不肥，岸容晚益退。\n其谁怜婆娑，明霞剪零碎。\n烂烂饱泠露，酣酣俯清濑。\n宛然古铜碧，嫣然靘粧对。\n又若翠袖薄，瘦立烟渚外。\n西风仅如许，晚节尚可待。\n遂拜拒霜号，不受断肠浼。\n亦岂无老成，试请推行辈。\n桂腾小山馥，菊耀东篱采。\n裳衬芰荷衣，服称陆离佩。\n芳芷雅相乡，宿莽安敢背。\n花城隔仙凡，俗说信茫昧。\n独有离骚经，名氏得先载。",
        "dynasty": "宋",
        "collection_info": null
    },
    {
        "title": "从闻从思沐髮",
        "author": "释居简",
        "content": "绝顶丛林茂林叶，虮虱象龙争迅捷。\n汤沐风晞曝暖檐，薮剔原搜会秋猎。\n齿豁明瑶水为扈，编密青琅陆为罟。\n围溃犹思勇负嵎，匪麈匪麕非虎兕。\n小生束髮能操觚，亦有武备当前驱。\n但知疎散非长计，不知远岫云如髻。",
        "dynasty": "宋",
        "collection_info": null
    },
    {
        "title": "黄茶",
        "author": "释居简",
        "content": "官焙曾看白玉花，不知黄玉在山茶。\n浅欺罗柳香仍烈，轻压荼蘼浄弗瑕。\n着露未晞纔半萼，倚曛欲透忽全葩。\n月团已属卢仝赋，别调何妨记物华。",
        "dynasty": "宋",
        "collection_info": null
    },
    {
        "title": "慧日致爽轩",
        "author": "释居简",
        "content": "襟怀浄无尘，太山岩岩秋。\n心声响虚籁，何俟西山幽。\n悠然一段清，可就不可致。\n苟非可人就，未必蒙倒屣。\n吾家短髯翁，吴霜诧新茁。\n因依眉睫间，凛凛可濯热。\n鈎帘事晚眺，层翠出林杪。\n一笑自点头，万象同飕飗。",
        "dynasty": "宋",
        "collection_info": null
    },
    {
        "title": "福山渡",
        "author": "释居简",
        "content": "鲸浪粘云白，狼山隔岸青。\n鸢来方跕跕，鸿去忽冥冥。\n欲济江程险，先祈海若灵。\n贾胡相习俗，抛掷有残经。",
        "dynasty": "宋",
        "collection_info": null
    },
    {
        "title": "树经火而殒今復荣茂",
        "author": "释居简",
        "content": "无药医双树，扳枝忽再春。\n不随人换世，曾见寺归真。\n雨露虽全节，风霜只半身。\n荣枯相倚伏，东海復扬尘。",
        "dynasty": "宋",
        "collection_info": null
    },
    {
        "title": "雪窗",
        "author": "释居简",
        "content": "小似剡溪船，方方斗底安。\n绿疏云母透，青琐水晶寒。\n蟾影从低入，蝇头得细看。\n人皆苦炎热，一点不相干。",
        "dynasty": "宋",
        "collection_info": null
    },
    {
        "title": "姜贫乐青龙征商",
        "author": "释居简",
        "content": "月冷孤山幌，潮翻沪渎春。\n关讥今不古，课最食常贫。\n北鴈云难驻，南枝雪又新。\n莫教诗满箧，忘却寄来频。",
        "dynasty": "宋",
        "collection_info": null
    },
    {
        "title": "张主簿葵庵",
        "author": "释居简",
        "content": "寸金尺地长安土，不种其他只种葵。\n葵倚太阳知向背，土于生物荐华滋。\n睡醒檐影三竿早，歌彻花阴几綫迟。\n欲劝飞光一杯酒，要看侧盏绕芳枝。",
        "dynasty": "宋",
        "collection_info": null
    },
    {
        "title": "有虎",
        "author": "释居简",
        "content": "悠悠天壤间，务各得其所。\n兽蹄交鸟蹟，尧忧填肺腑。\n伟哉神禹功，明德迈前古。\n九畴既定位，万生斯按堵。\n奔驰服牛马，飞潜适鳞羽。\n虎豹嗜残暴，山林託深阻。\n云胡不奠居，出辄啸当路。\n昨来东家妪，云汝三瞰户。\n西隣竞相告，丰豕娄攘取。\n行苇既践履，生理靡繁橆。\n田野日搔动，老羸困病窭。\n遂使扊扅歌，不待黄昏𢾅。\n唐虞全盛时，四凶怒如汝。\n赫然雷霆奋，四罪同一举。\n彼无罪汝意，汝特犯其怒。\n商监犹未远，与汝凶孰愈。\n蝮遭愚溪宥，鰐避昌黎去。\n大信及豚鱼，二子吾所与。\n彼暴化为仁，汝仁亦其伍。\n犹来仁暴心，不隔毫髮许。\n度河速迁徙，负嵎毋跋扈。\n况今属多事，诛求猛于汝。\n两雄不俱立，孤踪曷足怙。\n勿谓三家市，智勇未易数。\n智者有余怒，勇者有余贾。\n排云呌阊阖，长歌捎林莽。\n四聪若旁达，百揆必鼓舞。\n毒机发必中，万悔竟何补。\n丁宁不汝欺，盍亦听吾语。\n苟如不我听，是不听尧禹。",
        "dynasty": "宋",
        "collection_info": null
    },
    {
        "title": "宥蚁",
        "author": "释居简",
        "content": "穷山忍调饥，小窗玄豹蹲。\n百行无一羶，尔类曷所闻。\n倏忽来往频，蠢蠕争夺繁。\n报王张义气，贾勇如虎贲。\n鼓行有行伍，回旋呼弟昆。\n陁然方解严，滃然新分屯。\n长蛇偶成势，偃月非无辕。\n咂肤甚虮虱，足駃不可扪。\n上我古生台，隙我新垝垣。\n缀我玄兔颖，饮我陶泓浑。\n或循伽梨圈，从朝不知昏。\n小弹復就地，讵忍伤其元。\n屡扫復屡集，再驰仍再奔。\n咄哉诵箒儿，轻儇真少恩。\n不復事扫除，直欲加燖燔。\n斥儿旋呼蚁，请试为蚁论。\n好生乃大德，略听吾吻吻。\n尔宫大槐国，附庸檀萝根。\n南柯在其左，东厢曾偃藩。\n休云城郭卑，中有侯王尊。\n蜩甲贡庭实，虫臂供盘飧。\n犒享日厌余，糗粻时有存。\n可以燕族属，可以蕃子孙。\n悠哉天地间，晓然愚智分。\n鹏则抟扶摇，鷃则止棘樊。\n蟭螟固微茫，触蛮方并吞。\n巨细俱逍遥，彼此适晏温。\n老我不足慕，负尔犹忍言。\n尔留固不恶，诵箒真尔冤。\n去去别处去，我砌休重扳。",
        "dynasty": "宋",
        "collection_info": null
    },
    {
        "title": "蝗去",
        "author": "释居简",
        "content": "人言蝗有知，我谓蝗无知。\n使其果有知，不出昌明时。\n傍睨听我言，饮笑辄见嗤。\n问之何因尔，却立双颦眉。\n甚矣戆且愚，抑非狂则痴。\n谅不阅图史，又弗闻书诗。\n不知朝廷尊，但习山林卑。\n耕稼徒勤劳，理乱慵考稽。\n嗟子昧理道，使我繁言辞。\n伊昔贞观中，民生皆熙熙。\n呻吟化讴歌，文教渐戎夷。\n行旅弗赍粮，道路无拾遗。\n外则方与虎，内则傅与伊。\n腹心颇胜任，股肱良倚毘。\n四海同车书，九重垂裳衣。\n虞夏相较量，毫髮无参差。\n善乎魏郑公，惜哉封德彜。\n当此全盛际，蝗起夫何为。\n初传满郡国，遄復侵京畿。\n民瘼副所求，丙夜长怀思。\n未旦坐以待，罪己勇不疑。\n奋然事吞噬，厥类举族移。\n上帝斯下临，捷于声响随。\n良苗曾勿伤，凶岁稔不饥。\n太仓皆充盈，老瓦相淋漓。\n开元天宝间，燮理颇失宜。\n虫横加暴残，田穉难支持。\n号令速且严，捕逐期毋遗。\n氓力日困毙，彼类尤蕃滋。\n不能格天心，徒欲徇己私。\n设或遇水旱，人力恶乎施。\n世变日益下，汤德常巍巍。\n盍广成汤心，以为百世师。\n上自天子圣，下逮兆庶微。\n德合倘可行，力胜勿自欺。\n可以弭灾异，可以延贞祺。\n我固肃听莹，拳拳其敢辞。\n再拜嘉昌言，大明烛冥迷。\n仲夏月既望，我适田中归。\n趯趯五六辈，出入荒芃茨。\n见之辄怵惕，滂然挥涕洟。\n小復相与言，胡为乎来兹。\n倘尔因我来，伴我食蕨薇。\n毋使我稼伤，勿令秋庾亏。\n俾其丰粢盛，余则糁藿葵。\n谨勿鸠尔类，谨勿增我悲。\n尔众易暴寡，我瘠难再肥。\n一善倘可穰，众戾幸见归。\n天乎弗遐弃，虽死甘如饴。\n蝗方蔽天来，容与天云垂。\n悠哉翔而集，果适他山飞。\n曩闻斯行诸，今者亲见之。\n便当如负暄，排云呌天扉。\n庶几持一得，或可赞万几。\n宣示蒭荛言，下付百职司。\n上宰天下平，连帅阃外威。\n郡国其颁行，风俗端可移。\n勿谓此道迂，试以诚至推。\n推此及四海，贞观何远而。\n当法太宗是，毋遂姚崇非。",
        "dynasty": "宋",
        "collection_info": null
    },
    {
        "title": "送陈紫薇分韵得寿字",
        "author": "释居简",
        "content": "皇极建五福，筮得一曰寿。\n人间最殊特，何者出其右。\n持以奉君子，数量未易究。\n乐哉仁者静，克享本天授。\n况復湖海豪，不在曹刘后。\n良玉市有贾，韫椟敢轻售。\n用大古所难，跼缩万牛脰。\n巨镛当簨簴，欲振待洪扣。\n乘槎到丛霄，下士逮圭窦。\n药物固满簋，骥子亦盈廐。\n弦歌美遥夜，图史乐清昼。\n养高知道腴，思苦坐吟瘦。\n淫蛙不停响，老凤合伸咮。\n想当吟酣时，俗驾不得簉。\n广居与正位，自有不须僦。\n一篇荐蔬笋，三舍避衮绣。\n桂玉破官舍，芝兰茁瑶甃。\n莫讶分符速，正恐传衣骤。\n归来黄金瓯，名氏得先覆。\n看镜了心期，一笑丹砂就。",
        "dynasty": "宋",
        "collection_info": null
    },
    {
        "title": "陈紫薇知宛陵出关三日復召归  其一",
        "author": "释居简",
        "content": "竹分宛陵去，环赐北关归。\n出昼只三日，排云趋九扉。\n春风随意好，卿月上天飞。\n想见高寒处，朣朣并紫微。",
        "dynasty": "宋",
        "collection_info": null
    },
    {
        "title": "陈紫薇知宛陵出关三日復召归  其二",
        "author": "释居简",
        "content": "笼锁新鶑啭，帘容旧燕归。\n禁林仍下榻，画戟漫开扉。\n虚与谷相应，淡如云自飞。\n升沈知雅量，喜愠不几微。",
        "dynasty": "宋",
        "collection_info": null
    },
    {
        "title": "西庵惠海棠",
        "author": "释居简",
        "content": "妃子惊回午枕时，别无名品略因依。\n效颦已笑林禽粉，谐俗偏嫌谢豹绯。\n碧酒晕朱犹未褪，丹肌痕露欲全晞。\n同盟更有红千叶，细剪垂丝纬锦机。",
        "dynasty": "宋",
        "collection_info": null
    },
    {
        "title": "送叶桐轩赴永嘉上幕兼简刘使君  其一",
        "author": "释居简",
        "content": "清才出故家，幕府在东嘉。\n吟熟蕃池草，潮回富石花。\n霜垂低树实，珠滴小槽霞。\n更勺龙翔碧，晴窗试麦畬。",
        "dynasty": "宋",
        "collection_info": null
    },
    {
        "title": "送叶桐轩赴永嘉上幕兼简刘使君  其二",
        "author": "释居简",
        "content": "鴈宕雨初收，迟将部曲留。\n佳山如好友，远仕当清游。\n忆与白鸥侣，曾盟贤郡侯。\n依刘可无地，莫倚仲宣楼。",
        "dynasty": "宋",
        "collection_info": null
    },
    {
        "title": "青龙张贤良四高堂",
        "author": "释居简",
        "content": "肯续高人传，能分鼎足无。\n烦君添一箇，为我壮全吴。\n正学非谋士，清吟岂钓徒。\n须知而祖意，断不在莼鲈。",
        "dynasty": "宋",
        "collection_info": null
    },
    {
        "title": "柔桑",
        "author": "释居简",
        "content": "羽葆欹墙绿未摇，春风易放麯尘消。\n天教叶叶关机轴，不与群芳一样雕。",
        "dynasty": "宋",
        "collection_info": null
    },
    {
        "title": "揽镜",
        "author": "释居简",
        "content": "新茁吴霜剪不零，临鸾羞涩对星星。\n天生两眼人嫌白，只有青铜照得青。",
        "dynasty": "宋",
        "collection_info": null
    },
    {
        "title": "薛子舒半镜",
        "author": "释居简",
        "content": "饥蟇缘云吞婵娟，径圆千里亏一边。\n何年吹缺堕九地，更復几时飞上天。\n不悟素为明所误，削地更无开拓处。\n遂使骑鲸汗漫归，拟斫婆娑镜中树。\n又疑白玉楼居大手笔，喝得倒行轮半仄。\n至今弗作玻璃声，犹自铮铮作金石。\n不然十连酬贾难，怒髮凛凛衝其冠。\n归来寒芒耿夜阑，亭亭小试龙文看。\n半规朣朣尽分晓，团团如漆知多少。\n是中观德又观空，缺处何曾碍圆照。",
        "dynasty": "宋",
        "collection_info": null
    },
    {
        "title": "立夏",
        "author": "释居简",
        "content": "弦改南熏曲自调，萦回小篆水沉消。\n叶舟自打窗前过，只有杨花度小桥。",
        "dynasty": "宋",
        "collection_info": null
    },
    {
        "title": "悼赵紫芝",
        "author": "释居简",
        "content": "不解俯华簪，峩峩独苦心。\n反骚嫌少作，番袜动新吟。\n折玉兰风急，摧金菊雨霪。\n中年儿女泪，消得几沾衿。",
        "dynasty": "宋",
        "collection_info": null
    },
    {
        "title": "杨梅",
        "author": "释居简",
        "content": "枝繁疑坠地，烟暝欲炖空。\n止渴差相似，和羹却不同。\n每嗟龙井白，易变鹤头红。\n好在文园令，冰盘对晚风。",
        "dynasty": "宋",
        "collection_info": null
    },
    {
        "title": "千叶栀子花",
        "author": "释居简",
        "content": "虽与余香别，何曾别样开。\n一花分六出，千叶是重台。\n玉洁浑无玷，金黄谩夺胎。\n寻思天下白，只合友江梅。",
        "dynasty": "宋",
        "collection_info": null
    },
    {
        "title": "盘隠陆别驾楼居  其一",
        "author": "释居简",
        "content": "别浦潮生玉一痕，倚阑目送渡江云。\n宝莲秀色连秦望，商略风烟到十分。",
        "dynasty": "宋",
        "collection_info": null
    },
    {
        "title": "盘隠陆别驾楼居  其二",
        "author": "释居简",
        "content": "隔江便是越州山，无雨无晴尽好看。\n不妬卧楼高百尺，妬它终日倚阑干。",
        "dynasty": "宋",
        "collection_info": null
    },
    {
        "title": "颐斋",
        "author": "释居简",
        "content": "有生分贵足，足患不自知。\n知贵得所止，不止盈益亏。\n盘磵隠沦友，图史森孙枝。\n闲适寿且康，不止将奚为。\n卜筑修竹间，养正是用宜。\n惟其得所养，自乐颐之时。\n初筮得上九，颐道皆备之。\n静默战纷华，燕晦观群蜚。\n对月喜秋霁，问柳知春归。\n鸣鹤闻夜弦，振鹭惊昼棋。\n池宽纵鱼乐，机忘悟鸥疑。\n幽草时自妍，歌鸟时自闚。\n钓则鈎可直，艺则芳可移。\n酒酣卧花底，不知吾为谁。\n起来飞羽觞，万化同熙熙。\n药圃雨新霁，徐步观耘耔。\n眉津双解颦，心渊平弗欹。\n酡颜渥且丹，老鬓秋不萎。\n从它自逐逐，舍蔡观朵颐。",
        "dynasty": "宋",
        "collection_info": null
    },
    {
        "title": "赠冩竹叶生",
        "author": "释居简",
        "content": "三年一楮成，九年一弓就。\n虽刮造化骨，总落造化后。\n叶生翻袜法，二者竟何有。\n因依霜节劲，缱绻虚心厚。\n细意幻扶疎，与俗洗棼垢。\n慨慷纵一醉，顷刻便千亩。\n不知盘礴时，更有全牛否。\n忍贫不谋富，捉衿见两肘。\n千愁怜竹瘦，百屋嫌铜臭。\n虽无种秫田，亦有吸川口。",
        "dynasty": "宋",
        "collection_info": null
    },
    {
        "title": "可庐",
        "author": "释居简",
        "content": "傍水依山便託栖，百年心事老茆茨。\n恰如彭泽归来后，柳色遮门菊绕篱。",
        "dynasty": "宋",
        "collection_info": null
    },
    {
        "title": "苕溪行",
        "author": "释居简",
        "content": "清苕可镜亦可渔，风烟佳处画不如。\n无钱买田傍城阙，拟僦溪叟西隣居。\n得鱼换得菰蒲米，菰煮作糜饱则已。\n宁能负腹不负人，以腹负人不若死。\n富春残火犹堪稼，上时容易艰难下。\n在山远志山可移，小草还復令人讥。\n菱歌惯涛澜，樵声出林疃。\n苹风为谁好，璧月待秋满。\n延月入怀输恳款，好风未必无人管。\n笔床茶竈散人家，何须去乘牛斗槎。",
        "dynasty": "宋",
        "collection_info": null
    },
    {
        "title": "九日登莲峰得二石一石如鱼而尾赤名之曰頳尾一石有眼口鼻名之曰山鬼  其一",
        "author": "释居简",
        "content": "青巉俯碧浔，潜伏翠层深。\n雨蚀莲峯碧，岚昏鹫岭阴。\n朵云生燕寝，片玉下岑崟。\n可拊仍堪击，依稀一寸心。",
        "dynasty": "宋",
        "collection_info": null
    },
    {
        "title": "九日登莲峰得二石一石如鱼而尾赤名之曰頳尾一石有眼口鼻名之曰山鬼  其二",
        "author": "释居简",
        "content": "怪状出岩扃，山精死弗灵。\n文如云子白，质带土花青。\n雨信莓苔湿，蜗涎窍穴腥。\n九歌如可些，为尔续骚经。",
        "dynasty": "宋",
        "collection_info": null
    },
    {
        "title": "酬毓斋李尚书",
        "author": "释居简",
        "content": "惜闲如惜金，不趱雪侵簪。\n步向青冥却，交容野逸寻。\n禅深排默照，句熟动酣吟。\n得趣忘弦索，无声自赏音。",
        "dynasty": "宋",
        "collection_info": null
    },
    {
        "title": "寄乡州宪使曹国博",
        "author": "释居简",
        "content": "雁宕秀色连修眉，胸中岂止雁宕奇。\n展旗卓笔在怀袖，文事武备皆称之。\n剑南江山梓最胜，弹压江山须逸兴。\n国子先生绣斧光，一道风烟入评品。\n颇闻边警喧蜂虿，谈笑从容起凋瘵。\n勿谓生平少作诗，古锦可容空载归。",
        "dynasty": "宋",
        "collection_info": null
    },
    {
        "title": "酬杨左司",
        "author": "释居简",
        "content": "蜜花小春操，自笑雪萼迟。\n中有千斛香，半点不自私。\n逮兹良月半，着得鲜风吹。\n吹作群卉先，以庆此段奇。\n悠然一临风，粲然一解颐。\n孤芳尔何事，要结斯人知。\n紫荷乡来橐，綵庭亲付衣。\n今兹玉笋班，默赞元化机。\n不知春几何，但见物自怡。\n蔼蔼蒸粹和，荡荡生华滋。\n问之何因尔，有以润色之。\n善颂继善祷，试听舆人辞。\n亦既多寿祉，颂祷夫奚为。\n盍观舆人心，以尉舆人思。",
        "dynasty": "宋",
        "collection_info": null
    },
    {
        "title": "逆风行",
        "author": "释居简",
        "content": "大块噫气一气同，条达万彙参化工。\n不教扶摇转羊角，五日一吹零雨蒙。\n唤醒枯槁皆蒙茸，假借秋鬓回春容。\n后来见说兰台宫，君臣相与论雌雄。\n至今雌雄无辨白，几回拟问兰台客。\n便从平地欲泠然，结口土囊呼不得。\n坐使六月七月背汗挥老农，燥土滴作兰塘融。\n赫赫炎炎濯无处，积威蓄锐尽数施玄冬。\n一叶东来顺流水，怒号不肯吹船尾。\n转船又復投西去，蓬蓬依旧从东起。\n试从逆境求诸己，可容不拜飞廉赐。\n谨勿颠狂蹈前辙，长不鸣条伴华月。",
        "dynasty": "宋",
        "collection_info": null
    },
    {
        "title": "拜真歇了菩萨塔",
        "author": "释居简",
        "content": "只作深云土一抔，象龙蝼蚁弗同谋。\n鬰金熏陆不足道，行潦潢污端可羞。\n岂特龙翔开壮丽，也曾雁宕见赓酬。\n人言合瘗凌霄顶，我谓凌霄在下头。",
        "dynasty": "宋",
        "collection_info": null
    },
    {
        "title": "蔡京葬处女冠居之",
        "author": "释居简",
        "content": "观裏黄蜂晚退衙，观前桃着小春花。\n更无寻访麻姑处，零落风烟似蔡家。",
        "dynasty": "宋",
        "collection_info": null
    },
    {
        "title": "谢楼别驾",
        "author": "释居简",
        "content": "日者鹓鸿序，年来月旦评。\n芳腾新令问，绝似老先生。\n特立风尘表，全消鄙吝萌。\n步何妨展骥，乐岂俟专城。\n书卷终长策，云窗尚短檠。\n不知身富贵，犹遣笔耘耕。\n大雅连城重，籝金一羽轻。\n无弦皆古意，比竹谩新声。\n玉骨难教俗，金茎只得清。\n试论簪履旧，细细勺高情。",
        "dynasty": "宋",
        "collection_info": null
    },
    {
        "title": "谢人惠鬬綵袱",
        "author": "释居简",
        "content": "碎红零绿尽其宜，骈俪收成一段奇。\n曲砌鳞鳞尤缜密，方联翼翼自参差。\n大成富有诸家善，小数穷如集句诗。\n蜀锦吴绫重表出，阿蛮针线策勋时。",
        "dynasty": "宋",
        "collection_info": null
    },
    {
        "title": "李燕公生华亭尉厅旧有相公阁可斋洪少府于废址更为梦燕堂用玉燕入怀事永嘉赵清旷索同赋",
        "author": "释居简",
        "content": "适华胥氏问津来，祥兆其先必有开。\n偶尔入怀真是玉，及乎同梦却非梅。\n曰兰倘可名千古，指李何妨又一回。\n未问读书堂上客，斲轮堂下亦英才。",
        "dynasty": "宋",
        "collection_info": null
    },
    {
        "title": "瑞香两首  其一",
        "author": "释居简",
        "content": "旧从康俗老千峯，紫绮裁葩藐万红。\n一与宫花分次叙，至今羞杀锦熏笼。",
        "dynasty": "宋",
        "collection_info": null
    },
    {
        "title": "瑞香两首  其二",
        "author": "释居简",
        "content": "低欠阑干护绿云，紫苞寒褪暖敷英。\n服膺不下南枝拜，应使余香误得名。",
        "dynasty": "宋",
        "collection_info": null
    },
    {
        "title": "隙月",
        "author": "释居简",
        "content": "侧飞蟾影入檐低，鹊倦乌慵尚绕枝。\n灯灺小窗帘不卷，定回冻合玉楼时。",
        "dynasty": "宋",
        "collection_info": null
    },
    {
        "title": "内相洪容斋名诸孙华亭少府曰可斋",
        "author": "释居简",
        "content": "滥觞学沧溟，弗至吾弗已。\n九仞规成功，弗成吾弗止。\n方其未至时，傍睨岂知此。\n及其既成后，岂暇顾傍睨。\n或云山既高，我则揆诸理。\n或云海未深，我则反诸己。\n所立固先定，所诣孰能尼。\n刻瓜大如斗，浅诺復轻唯。\n甚者反自画，不则中道弛。\n傲然曰山海，不了可斋耻。\n可斋何人斯，故家振番水。\n束髮读父书，介特固若是。\n幼蒙玉堂印，壮授盘洲记。\n至于自肯时，不见两君子。\n黄河可为带，太山可如砺。\n悠然君子心，无同亦无异。",
        "dynasty": "宋",
        "collection_info": null
    },
    {
        "title": "酬秋塘古诗之惠",
        "author": "释居简",
        "content": "乡来小朵烟苍苍，乌纱瘦策寻初凉。\n囊封借月留云章，朗吟响答山琅琅。\n寥寥十载遥相望，尺书不得鸿鴈将。\n朅来屡分读书床，残编断柬杂朱黄。\n梅花楮帐芙蓉裳，书传腾馥掩众芳。\n前日破雨破竹窗，勃窣倒屣成踉跄。\n寒暄一语不暇吐，望之岿然鲁灵光。\n郊寒岂復疗岛瘦，齐大叵堪容楚狂。\n亭亭雪茸未下榻，采采霜荠先盈筐。\n长歌烂烂古锦段，十诗亹亹秋圃场。\n离骚大雅得祖述，夜光明月相抵当。\n不贻它人乃见及，三嚥十袭藏缄箱。\n藿葵䫲颔欠琼玖，谁羹甘露医沧浪。\n车轮裹蒲碾云汉，为我举手瓢天浆。",
        "dynasty": "宋",
        "collection_info": null
    },
    {
        "title": "南山阻雪  其一",
        "author": "释居简",
        "content": "裂竹声干搅夜林，宽裁玉楮漫重衾。\n遥知凹凸先平满，未暇崎岖探浅深。\n冻折衣棱须暖熨，明穿檐隙怕寒侵。\n西湖冻合方连底，独钓无人傍涌金。",
        "dynasty": "宋",
        "collection_info": null
    },
    {
        "title": "南山阻雪  其二",
        "author": "释居简",
        "content": "密密疎疎忽满林，小斋冷直欠绫衾。\n旋疑蟾毂行春晓，细看蝇头到夜深。\n已有四郊三白瑞，更无一点软红侵。\n庭除层砌皆明洁，长笑当时侧布金。",
        "dynasty": "宋",
        "collection_info": null
    },
    {
        "title": "送魏郎中出守潮阳",
        "author": "释居简",
        "content": "临邛犊鼻裩，环堵长萧然。\n千金贱卖赋，忍为俗子妍。\n安知有名胜，文采明相鲜。\n环堵不相下，危行仍危言。\n自有万间屋，未暇着一椽。\n屹立鹓鹭行，飞作蓬莱仙。\n鲜为目前计，阔着胸中天。\n千骑潮阳州，旌旆行翩翩。\n身居风化首，鞭着循良先。\n鰐鱼碧潭底，瘴海光风前。\n物既不疵疠，俗亦知变迁。\n问之何因尔，仪刑邦伯贤。\n我恐席未暖，十行来日边。\n哂乃韩退之，袁州小回旋。\n当如黄丞相，登庸由颍川。",
        "dynasty": "宋",
        "collection_info": null
    },
    {
        "title": "李夔州挽章  其一",
        "author": "释居简",
        "content": "防拓西南重，皇华赋咏优。\n忍将忧国泪，来作听猿愁。\n瘴扫乌蛮俗，吟残白帝秋。\n修名磨不得，三峡自东流。",
        "dynasty": "宋",
        "collection_info": null
    },
    {
        "title": "李夔州挽章  其二",
        "author": "释居简",
        "content": "俭素律豪奢，攻浮復填华。\n竹枝谣五袴，棠影懋三巴。\n硖雨催吟翰，江春酿醉霞。\n不知舒啸地，谁此岸乌纱。",
        "dynasty": "宋",
        "collection_info": null
    },
    {
        "title": "谢高秘书雪蕈",
        "author": "释居简",
        "content": "瘦云臞雪漱霜漪，烟火无功合茹芝。\n囊锦若编群玉府，树鸡吟续晚唐诗。",
        "dynasty": "宋",
        "collection_info": null
    },
    {
        "title": "九日侍宴太清楼",
        "author": "张方平",
        "content": "登高闻旧俗，况此奉尧觞。\n鸣跸遥空下，层楼颢气傍。\n御沟新过雨，苑树未经霜。\n楚泽丹苞重，吴畦紫穗香。\n三侯天纵妙，九节召南章。\n中岂矜多艺，威将慑四方。\n清时人共乐，白日坐间长。\n近从叨慈渥，区区祝寿昌。",
        "dynasty": "宋",
        "collection_info": null
    },
    {
        "title": "上享郊庙 享庙",
        "author": "张方平",
        "content": "瑞雪清晨集，丹墀发策初。\n德音闻彻盖，玉色望升车。\n羽卫排阊阖，晴光溢紫虚。\n琳宫陈玉币，疏屏宿旌旟。\n祼献多仪备，絃匏九变徐。\n太宫无盛举，掌次省先除。\n灵鉴纷昭格，天心不自舒。\n孝慈更答告，万福此攸储。",
        "dynasty": "宋",
        "collection_info": null
    },
    {
        "title": "上享郊庙 禋郊",
        "author": "张方平",
        "content": "回仗由黄道，鸣銮入翠宫。\n忾思文武侑，诚与地天通。\n登陛行裀彻，终祠坐幄空。\n风云归绝域，星斗下遥穹。\n壝际柴烟白，龛层烛焰红。\n气祥书鲁观，福嘏萃尧躬。\n海上鸡星动，楼前马队雄。\n仆臣殊幸会，独得近重瞳。",
        "dynasty": "宋",
        "collection_info": null
    },
    {
        "title": "升祔庆成",
        "author": "张方平",
        "content": "明诏初发中，奉慈讲升祔。\n考典下容台，集议付近署。\n双礼稽国章，大义推经据。\n参覆经宰司，裁定皆宸虑。\n献后正壶仪，仍几被遗顾。\n拥佑隆帝室，清夷赞王路。\n懿主钟景命，禖宫开庆祚。\n灵长繄发祥，熙洽本垂裕。\n蓬阙邈仙軿，柏城拱寒树。\n别飨隔昭穆，时思怵霜露。\n阳月日上辛，斋居待清曙。\n当衙荐宝册，夹道陈卤簿。\n玉色俨庄栗，渊衷缅驰慕。\n端闱出翟车，黄道回天步。\n千官陪祠庭，秘佑宁神御。\n盛德配不祧，至孝始如素。\n穹厚昭精纯，蕃夷入仪注。\n涣汗肆庆宥，需云均膏饫。\n广爱形海区，教忠宪侯度。\n下臣叨载笔，书法资典故。",
        "dynasty": "宋",
        "collection_info": null
    },
    {
        "title": "大祀礼成",
        "author": "张方平",
        "content": "皇心奉先孝，盛德事天明。\n严配讲隆礼，精禋格至诚。\n衣冠先示质，金石始谐声。\n鬲享初登熟，锋和用启牲。\n百神虔受职，万物乐由庚。\n星斗罗空碧，柴烟彻紫清。\n祥曦回羽卫，佳气覆瑶甍。\n雷雨金鸡动，风云铁马轻。\n灵休纷报贶，宸念在持盈。\n孤陋叨华近，何辞颂泰平。",
        "dynasty": "宋",
        "collection_info": null
    },
    {
        "title": "喜雪",
        "author": "张方平",
        "content": "愆阳干岁事，斋殿轸予忧。\n默为斯民祷，心从六事求。\n同云俄蔽景，盈尺忽呈休。\n淅沥千琼树，峥嵘万玉楼。\n尘氛开紫宙，气象露皇州。\n鵰鹗精神劲，松筠操禀优。\n边庭伤久戍，农亩庆来麰。\n咨尔臣邻地，常期九叙修。",
        "dynasty": "宋",
        "collection_info": null
    },
    {
        "title": "送内阁蔡公归阙",
        "author": "张方平",
        "content": "丰宫周旧宅，梁国汉东关。\n尹正司留钥，贤公出近班。\n教条推爱利，滋蔓悉除删。\n狭野耕桑急，终年狱市閒。\n燕申铃阁静，荣养彩衣斑。\n治迹经纶外，阴功造化间。\n士林归北海，人望在东山。\n一节遄趋召，西辕不可攀。\n前旌霜树晓，候骑古河湾。\n和气均生物，淳风復海寰。\n具瞻知可副，盛德致无艰。\n他日开鑪冶，余功为铸颜。",
        "dynasty": "宋",
        "collection_info": null
    },
    {
        "title": "送吴春卿赴都",
        "author": "张方平",
        "content": "法座临轩策俊髦，同君陛见预旌招。\n疲驽十驾始千里，孤鹗一飞先九霄。\n兰棹秋风行逦迤，觚棱旭日势岧峣。\n石渠为谢诸时彦，行迈同趋便殿朝。",
        "dynasty": "宋",
        "collection_info": null
    },
    {
        "title": "送冀州李太傅",
        "author": "张方平",
        "content": "多君贵主子，材识乃名儒。\n青海渥漥种，丹山鸾凤雏。\n兵家左车后，书法右军无。\n拥幄羞纨袴，怀章就隼旟。\n亭台烟水阔，楼堞暮云扶。\n析木元分冀，滹沱渐近胡。\n双觥虽藴藉，重闭勿须臾。\n谁道长城远，今观出上都。",
        "dynasty": "宋",
        "collection_info": null
    },
    {
        "title": "送李芝东归",
        "author": "张方平",
        "content": "此君齐鲁之奇才，三十病废吁命哉。\n来游京国动悽怅，东归泰山卧崔嵬。\n支离攘臂福所倚，功名累身古共哀。\n但恐人求骏马骨，未免却上黄金台。",
        "dynasty": "宋",
        "collection_info": null
    },
    {
        "title": "送苏学士钱塘监郡",
        "author": "张方平",
        "content": "趣时贵近君独远，此情于世何所希。\n车马尘中久已倦，湖山胜处即为归。\n洞庭霜天柑橘熟，松江秋水鲈鱼肥。\n地邻沧海莫东望，且作阮公离是非。",
        "dynasty": "宋",
        "collection_info": null
    },
    {
        "title": "呈资政宋尚书",
        "author": "张方平",
        "content": "当年留钥守陪都，龙坂因兹得曳裾。\n北海一章惭鸷鸟，松江三岁厌鲈鱼。\n贾生感事多垂涕，园令居閒辄着书。\n独恃明公念孤介，东郊未去逐长沮。",
        "dynasty": "宋",
        "collection_info": null
    },
    {
        "title": "送石曼卿赴阙",
        "author": "张方平",
        "content": "功名本不与人期，人取功名亦繫时。\n蜀相閒居久龙卧，马周狂醉竟谁知。\n将军身到衡庐问，英主心惊奏牍奇。\n宣室思贤方空席，去陈经济勿迟迟。",
        "dynasty": "宋",
        "collection_info": null
    },
    {
        "title": "重送赵参",
        "author": "张方平",
        "content": "参也堂堂气拂云，十年策蹇四方尘。\n覊穷自古有元叔，精鉴观今少法真。\n骥在驽羣殊有态，龙初鱼服未能神。\n君看渭曲傅岩事，天困斯人必有因。",
        "dynasty": "宋",
        "collection_info": null
    },
    {
        "title": "送马武",
        "author": "张方平",
        "content": "才命相憎不相并，古来达者齐其中。\n此君寂寞年虽暮，灵府峥嵘事甚雄。\n鞴上鹰饥思掠草，车傍骥老尚追风。\n丈夫掩棺始为了，是故南阳晚立功。",
        "dynasty": "宋",
        "collection_info": null
    },
    {
        "title": "送张宽",
        "author": "张方平",
        "content": "得丧竟谁尸，人谋不可移。\n独看屠钓叟，达乃帝王师。\n大观齐诸物，雄图彼一时。\n君思塞上说，孰可预端蓍。",
        "dynasty": "宋",
        "collection_info": null
    },
    {
        "title": "送张郎中赴阙",
        "author": "张方平",
        "content": "明公才气本雄杰，晚戴儒冠腰拖绅。\n讲劔妙传色践术，工书兼得伯英筋。\n外台共叹郎潜久，中检行膺帝命新。\n司列不烦询治状，几州栾社有遗仁。",
        "dynasty": "宋",
        "collection_info": null
    },
    {
        "title": "送宋秘丞赴任鄱阳",
        "author": "张方平",
        "content": "萧洒武夷秀，兹人美且偲。\n治经通古学，应务富时材。\n盍在修书选，行须造币迴。\n更研轻重术，归奏阜民财。",
        "dynasty": "宋",
        "collection_info": null
    },
    {
        "title": "送祝生东阳簿",
        "author": "张方平",
        "content": "之子东南美，声光满贵游。\n溪山聊薄宦，才调自名流。\n野趣虽孤艇，清涂即十洲。\n金波沁园宴，迟子有贤侯。",
        "dynasty": "宋",
        "collection_info": null
    },
    {
        "title": "送客游兖海",
        "author": "张方平",
        "content": "寒飇栗冽响吹空，雪意沈沈岁向穷。\n正是兼衣御醇酎，如何孤蹇逐飞蓬。\n杉松古色泰山庙，丝竹遗音夫子宫。\n访旧自堪宽旅琐，贤侯况似蜀文翁。",
        "dynasty": "宋",
        "collection_info": null
    },
    {
        "title": "送杨君西安",
        "author": "张方平",
        "content": "君过严陵濑，扁舟入婺溪。\n滩长秋日短，山乱暮云齐。\n未探骊龙颔，聊羁骏马蹄。\n吴江涛正恶，鸿鴈此东西。",
        "dynasty": "宋",
        "collection_info": null
    },
    {
        "title": "送客入洛",
        "author": "张方平",
        "content": "高歌弹铗酒盈钟，壮士何须叹道穷。\n客路岁阑天又雪，旗亭醉别气如虹。\n骥腾夷路思良御，帆破长波待便风。\n今子方为采兰役，未宜去揖紫芝翁。",
        "dynasty": "宋",
        "collection_info": null
    },
    {
        "title": "送福州监郡陈殿丞",
        "author": "张方平",
        "content": "七闽一都会，乃是无诸城。\n海近气物异，山遥风候清。\n宦游过乡美，君禄及亲荣。\n去去倚门念，溪船归棹轻。",
        "dynasty": "宋",
        "collection_info": null
    },
    {
        "title": "送陈汝玉谒三川大资政左丞吴公",
        "author": "张方平",
        "content": "吴公昔作河南尹，首唱儒风荐贾生。\n今日治平承祖德，可无推引助文明。",
        "dynasty": "宋",
        "collection_info": null
    },
    {
        "title": "谒青州范天章",
        "author": "张方平",
        "content": "剑横驴膊儒装陋，戟列台门霸府雄。\n喜似祢衡逢北海，直须雷焕辨南丰。\n谬悠为说非今味，疎略言诗粗古风。\n更似贾生多叹息，闻公真赏胜吴公。",
        "dynasty": "宋",
        "collection_info": null
    },
    {
        "title": "送沈生昆弟随侍之博白四绝句  其一",
        "author": "张方平",
        "content": "炎方景象异中原，海气昏昏杂瘴烟。\n今日荒夷成雅俗，熏风南播自妫絃。",
        "dynasty": "宋",
        "collection_info": null
    },
    {
        "title": "送沈生昆弟随侍之博白四绝句  其二",
        "author": "张方平",
        "content": "不须南浦怀消黯，好过西山访隐沦。\n比到岭时应近腊，相思可寄一枝春。",
        "dynasty": "宋",
        "collection_info": null
    },
    {
        "title": "送沈生昆弟随侍之博白四绝句  其三",
        "author": "张方平",
        "content": "东连海道彻扶桑，北望神皋斗柄旁。\n两处音尘杳难接，征鸿岁只到衡阳。",
        "dynasty": "宋",
        "collection_info": null
    },
    {
        "title": "送沈生昆弟随侍之博白四绝句  其四",
        "author": "张方平",
        "content": "夕阳疎苇暮江湄，秋色萧萧动客思。\n自侍严君领州去，岂同骚客梦边时。",
        "dynasty": "宋",
        "collection_info": null
    },
    {
        "title": "吴范天章",
        "author": "张方平",
        "content": "诏起东山对紫庭，清风萧洒动阶蓂。\n谠言几为忠邪发，大用须凭庙社灵。\n武库神兵罗斧戟，大宫礼器列笾铏。\n愿公早入当钧轴，重演三篇相武丁。",
        "dynasty": "宋",
        "collection_info": null
    },
    {
        "title": "送郭诚思归华下",
        "author": "张方平",
        "content": "忘怀物外且如愚，何事劳精据槁梧。\n以马喻马即非马，数舆无舆方得舆。\n莫执斧斤过栎社，懒施几席向蘧庐。\n好归玉秀峰前坐，閒看晴云自卷舒。",
        "dynasty": "宋",
        "collection_info": null
    },
    {
        "title": "送汾阳高士归三峰",
        "author": "张方平",
        "content": "知逢三洞客，曾指九丹方。\n气抱冰霜冷，神含日月光。\n閒轩同鹤静，妙境入龟长。\n它日南峯路，相期过华阳。",
        "dynasty": "宋",
        "collection_info": null
    },
    {
        "title": "送邢遁山人",
        "author": "张方平",
        "content": "忽悔轻抛云水来，便将鹤去指林斋。\n生涯琴劔外无物，日逐醉吟中遣怀。\n旧隐居常因梦到，尘游动是与心乖。\n送君翻自嗟覉滞，木叶脱时还计偕。",
        "dynasty": "宋",
        "collection_info": null
    },
    {
        "title": "送赵先生",
        "author": "张方平",
        "content": "家住崆峒塞垣上，翩然游蜀遂忘归。\n九还气足通神化，一日丹成是道机。\n曾共灵龟波上隐，又随苍雀火中飞。\n只于醉裏藏身去，休入红尘作是非。",
        "dynasty": "宋",
        "collection_info": null
    },
    {
        "title": "送珪师归衡岳",
        "author": "张方平",
        "content": "师通禅律外，外学二篇微。\n貌似寒山古，身随风叶飞。\n潇湘曾晓梦，鸿鴈伴南归。\n七十三峯裏，云庵拂旧扉。",
        "dynasty": "宋",
        "collection_info": null
    },
    {
        "title": "送僧南游雪窦",
        "author": "张方平",
        "content": "早出都门何往哉，四明雪窦指崔嵬。\n便从古道扬眉去，莫到宝山空手回。\n乘月晓行松露湿，迎风晚渡海涛来。\n普贤楼阁知非远，逦迤南游想善财。",
        "dynasty": "宋",
        "collection_info": null
    },
    {
        "title": "赠韦不伐",
        "author": "张方平",
        "content": "莫随世僞作圆方，坦坦元邪是履祥。\n学鄙浅讹趋古道，天教轗轲与刚肠。\n俛投胯下人皆笑，独卧隆中自不常。\n毕竟途穷无所合，何妨持钓坐沧浪。",
        "dynasty": "宋",
        "collection_info": null
    },
    {
        "title": "兖海孙学士寄昼锦编述先德宣公进退之美报之长句四韵奉扬盛事",
        "author": "张方平",
        "content": "邹鲁衣冠古士乡，义方不独有扶阳。\n德名垂世先君子，经术传家小太常。\n闾巷共荣新昼锦，吏民司爱旧甘棠。\n前人彝鼎铭勋伐，未似盈编盛事光。",
        "dynasty": "宋",
        "collection_info": null
    },
    {
        "title": "赠赵先生",
        "author": "张方平",
        "content": "此老得天乐，自称云水人。\n佯狂不妨道，太息漫劳神。\n沈醉少醒日，与游多逸民。\n常忧忽不见，无处访清尘。",
        "dynasty": "宋",
        "collection_info": null
    },
    {
        "title": "赠三茅朱先生",
        "author": "张方平",
        "content": "鬰仪结邻太霄道，金铛玉佩虚皇冠。\n鑪中火候烟霞暖，坛上磬声星斗寒。\n紫节晨游从玉女，绿軿夜降接灵官。\n愿持璧纽充盟信，乞取胎精九化丹。",
        "dynasty": "宋",
        "collection_info": null
    },
    {
        "title": "玉泉观赠高道士",
        "author": "张方平",
        "content": "古屋气象冷，苍崖烟翠中。\n龙归半天雨，虎啸一岩风。\n露后芝房紫，霜余栢实红。\n终期把藜杖，来伴白云翁。",
        "dynasty": "宋",
        "collection_info": null
    },
    {
        "title": "赠郭诚思",
        "author": "张方平",
        "content": "壮志本桑弧，当年亦弃繻。\n尘游谢京国，火记得酆都。\n露气凝琼树，冰光澈玉壶。\n世间出世法，胎食即天厨。",
        "dynasty": "宋",
        "collection_info": null
    },
    {
        "title": "赠赵抱一",
        "author": "张方平",
        "content": "石门路已绝尘寰，紫柏高深不可攀。\n野色苍茫连远水，暮云惨澹裹寒山。\n琴碁有徇皆为役，松竹无情且共閒。\n卉醴一杯时自酿，陶然亦可发朱颜。",
        "dynasty": "宋",
        "collection_info": null
    },
    {
        "title": "赠青城山威仪观李炼师",
        "author": "张方平",
        "content": "天仓三十六峰下，犹有轩辕辙迹存。\n丹竈前临六时水，芎田远接九仙门。\n火芝夜照千灯迥，江树朝涵一气浑。\n道友相邀寻异药，携筇几到老人村。",
        "dynasty": "宋",
        "collection_info": null
    },
    {
        "title": "赠终南李道人",
        "author": "张方平",
        "content": "神仙灵药自然功，五色光中一气通。\n借问参同相类法，何如相类即参同。",
        "dynasty": "宋",
        "collection_info": null
    },
    {
        "title": "赠琅邪智先长老",
        "author": "张方平",
        "content": "山路层层峻，幽栖最上层。\n凈光悬海月，幻体任春冰。\n四句有为法，一心无尽灯。\n我来忘所问，相伴久腾腾。",
        "dynasty": "宋",
        "collection_info": null
    },
    {
        "title": "赠辰长老",
        "author": "张方平",
        "content": "燕坐非持律，游方不学禅。\n长空任飞鸟，古涧自寒泉。\n见月何须指，追风不待鞭。\n平生一破衲，随处伴閒眠。",
        "dynasty": "宋",
        "collection_info": null
    },
    {
        "title": "赠崆峒天水公",
        "author": "张方平",
        "content": "天下赤龙诀，人间金液丹。\n先生今已得，此事古传难。\n阴德留尘世，仙阶在广寒。\n旧闻三五一，乞取畧开端。",
        "dynasty": "宋",
        "collection_info": null
    },
    {
        "title": "送徐总",
        "author": "张方平",
        "content": "半醉长呼意若何，官情道味两蹉跎。\n眼前渐渐故人少，世上纷纷新事多。\n疎籁自鸣非节奏，虚舟妄触任风波。\n悲歌深叹流年急，常忆江南蓝采和。",
        "dynasty": "宋",
        "collection_info": null
    },
    {
        "title": "送杜山人",
        "author": "张方平",
        "content": "到不说来处，去安知所之。\n野云同自在，溪鸟与谁期。\n虎伴閒行远，猿惊住啸迟。\n相逢聊一醉，重见又何时。",
        "dynasty": "宋",
        "collection_info": null
    },
    {
        "title": "宋屯田归湖南",
        "author": "张方平",
        "content": "旧学孙明復，春秋助发微。\n倦游惊白首，知已失缁衣。\n乞了朝鸡去，南随社燕归。\n衡湘多隐逸，道侣未应稀。",
        "dynasty": "宋",
        "collection_info": null
    },
    {
        "title": "筇杖赠凌生",
        "author": "张方平",
        "content": "山居知独处，一杖代儿曹。\n试水溪沙浅，挑云岭路高。\n访僧归有伴，采药远忘劳。\n它日蓬莱会，应骑过海涛。",
        "dynasty": "宋",
        "collection_info": null
    },
    {
        "title": "都官叶郎中归三衢",
        "author": "张方平",
        "content": "宗邸横经授小侯，迹同半隐久沈浮。\n却寻故国溪山路，多谢朝堂钟鼓楼。\n冉冉年华年老态，纷纷时事作閒愁。\n一丘一壑平生志，况有门人伴钓游。",
        "dynasty": "宋",
        "collection_info": null
    },
    {
        "title": "微子庙",
        "author": "张方平",
        "content": "西伯已招二大老，东邻更弃三仁人。\n元龟遂讫商家命，白马永为周室宾。\n抱器幸存天凤祀，丧邦都为牝鸡晨。\n可怜长发源流远，旧国犹存庙树春。",
        "dynasty": "宋",
        "collection_info": null
    },
    {
        "title": "秦州北山云是隗嚣宫登城楼下瞰偶题",
        "author": "张方平",
        "content": "宛下君臣实儿戏，昆阳胜败非人力。\n刘秀其来异独夫，隗嚣何事为西伯。\n送质已是不能强，保险明知本无策。\n惟其得士似田横，后世英雄共嗟惜。",
        "dynasty": "宋",
        "collection_info": null
    },
    {
        "title": "读杜工部诗",
        "author": "张方平",
        "content": "文物皇唐盛，诗家老杜豪。\n雅音还正始，感兴出离骚。\n运海张鹏翅，追风骋骥髦。\n三春上休苑，八月浙江涛。\n璀璨开鲛室，幽深闭虎牢。\n金晶神鼎重，玉气霁虹高。\n甲马腾千队，戈船下万艘。\n吴鈎铦莫触，羿彀巧无逃。\n远意随孤鸟，雄筋举六鳌。\n曲严周庙肃，颂美孔图襃。\n世乱多羣盗，天遥隔九皋。\n途穷伤白髮，行在窘青袍。\n忧国论时事，司功去谏曹。\n七哀同谷寓，一曲锦川遨。\n妻子饥寒累，朝廷战伐劳。\n倦游徒右席，乐善伐干旄。\n旧里归无路，危城至辄遭。\n行吟非楚泽，达观念庄濠。\n逸思乘秋水，愁肠困浊醪。\n耒阳三尺土，谁为翦蓬蒿。",
        "dynasty": "宋",
        "collection_info": null
    },
    {
        "title": "题杨大年集后",
        "author": "张方平",
        "content": "天上灵仙谪，人间秀气涵。\n朱絃清庙瑟，美干豫章柟。\n富艷三千牍，从容八十函。\n典纯追古昔，雅正合周南。\n温粹琼瑶润，滋醲稼穑甘。\n微中缄海蚌，巧处吐春蚕。\n璀璨龙宫出，精深虎穴探。\n机衡成臲尯，嵩洛入烟岚。\n寂忍修禅智，虚柔慕史聃。\n骥辕曾未骋，鸾驭不停骖。\n岩庙登何数，承明入独三。\n可怜经济意，旧客记高谈。",
        "dynasty": "宋",
        "collection_info": null
    },
    {
        "title": "读王朴传",
        "author": "张方平",
        "content": "世主英威动九阳，高贤事业出岩廊。\n何须梦卜疑千古，灼见云雷定四方。\n小国霸图微管葛，当时人杰自萧张。\n不终制作成遗恨，律准今犹在太常。",
        "dynasty": "宋",
        "collection_info": null
    },
    {
        "title": "读素书",
        "author": "张方平",
        "content": "孺子圯桥跪履年，七章德在谷城仙。\n所言道德帝王事，不比盘盂长短篇。\n晚欲出尘应有诀，初行遇汉岂非天。\n萧曹勋业皆劳力，宁似功成樽俎前。",
        "dynasty": "宋",
        "collection_info": null
    },
    {
        "title": "过丰",
        "author": "张方平",
        "content": "刘季当年在古丰，芒砀王气已连空。\n天机先露由啼妪，人意冥符自董公。\n历数有归徒胜负，风云相会尽英雄。\n不然樊郦萧曹辈，尽老屠商掾吏中。",
        "dynasty": "宋",
        "collection_info": null
    },
    {
        "title": "过沛题歌风台",
        "author": "张方平",
        "content": "落托刘郎作帝归，樽前感慨大风诗。\n淮阴反接英彭族，更欲多求猛士为。",
        "dynasty": "宋",
        "collection_info": null
    },
    {
        "title": "题中阳里高祖庙",
        "author": "张方平",
        "content": "纵酒踈狂不治生，中阳有土倚兄耕。\n晚遭乱世成功业，更向公前与仲争。",
        "dynasty": "宋",
        "collection_info": null
    },
    {
        "title": "临淄同刘仲方作",
        "author": "张方平",
        "content": "迴合空山万迭苍，磻溪投钓此开疆。\n儒家俎豆连洙泗，战图戈鋋接楚梁。\n四岳子孙终海屿，诸田意气尽尸乡。\n不惟仲父能轻重，形胜由来自霸强。",
        "dynasty": "宋",
        "collection_info": null
    },
    {
        "title": "剧孟",
        "author": "张方平",
        "content": "人物无重轻，庙朝有失得。\n世平徒匹夫，时摇一敌国。\n姦雄望风尘，冠劒动惭色。\n治庭不论功，声名辉典策。",
        "dynasty": "宋",
        "collection_info": null
    },
    {
        "title": "读齐世家",
        "author": "张方平",
        "content": "默坐磻溪素髮垂，商周于此繫兴衰。\n机深正似忘机者，应被沙鸥静处窥。",
        "dynasty": "宋",
        "collection_info": null
    },
    {
        "title": "读楞伽经",
        "author": "张方平",
        "content": "楞伽三万六千偈，百八句中成自性。\n法法非法离法尘，心心无心入心病。\n渐熟当似庵罗果，顿照犹如大圆镜。\n龟毛兔角妄有无，海浪空华不清浄。",
        "dynasty": "宋",
        "collection_info": null
    },
    {
        "title": "读混元经",
        "author": "张方平",
        "content": "五行生成本一气，晓此体用知命枢。\n还元当復定金鏁，过宿宁更怀蘧庐。\n无质生质是丹地，有象非象真坛图。\n此途得道亦连袂，迟晚须乘八景舆。",
        "dynasty": "宋",
        "collection_info": null
    },
    {
        "title": "寂默通真说因戒而定云是小乘渐法然至则成大其致一也赵少师叔平览之有疑见问以此答",
        "author": "张方平",
        "content": "即定非存出入间，照而常寂所居安。\n将心起用知逾远，有眼无光见亦难。\n向上本来惟一路，初机聊为立三关。\n莫于此地分延促，弹指时中海水干。",
        "dynasty": "宋",
        "collection_info": null
    },
    {
        "title": "读坐忘论",
        "author": "张方平",
        "content": "正一初传王远知，后来体用益精微。\n惟无矜贵为真地，但涉成亏即世机。\n松径风声犹有待，糠鑪火候事终违。\n便令直了九丹术，不到坐忘何处归。",
        "dynasty": "宋",
        "collection_info": null
    },
    {
        "title": "览九丹上化经寄南都王宣徽君贶",
        "author": "张方平",
        "content": "上清紫简世传稀，中有灵都妙旨微。\n云雾披光丹凤出，风雷接势赤龙飞。\n琴心三迭胎仙舞，籥筦双迎帝子归。\n幸得九天真一诀，尘劳何事尚依依。",
        "dynasty": "宋",
        "collection_info": null
    },
    {
        "title": "读穆天子传",
        "author": "张方平",
        "content": "八龙长鹜造昆丘，七萃前驱纵逸游。\n遇雪自裁黄竹唱，捧觞喜答白云讴。\n羽陵广奏随风逝，崦阜铭踪共日留。\n惆怅璧台人不返，乐池遗恨素波愁。",
        "dynasty": "宋",
        "collection_info": null
    },
    {
        "title": "读樊川集",
        "author": "张方平",
        "content": "不遇元和得献谟，望山东北每长嘘。\n独赓唐律雅风后，更注孙篇俎豆余。\n霅水胜游成怅望，杜川归事竟踌躇。\n中年遽使山根折，尽写雄襟在此书。",
        "dynasty": "宋",
        "collection_info": null
    },
    {
        "title": "读杜诗",
        "author": "张方平",
        "content": "杜陵有穷老，白头惟苦吟。\n正气自天降，至音感人深。\n昭回切云汉，旷眇包古今。\n万壑入溟海，一枝成邓林。\n掩抑鬼神泣，寂寥星月沈。\n珠凭罔象得，玉看晶采寻。\n穰穰丰年谷，磊磊殊方琛。\n病源问岐伯，兵畧须淮阴。\n流寓四方路，浩荡平生心。\n每览述怀篇，使我清泪淫。",
        "dynasty": "宋",
        "collection_info": null
    },
    {
        "title": "题英烈王庙",
        "author": "张方平",
        "content": "固云志在修私怨，破郢其如不利吴。\n由此夫差心遂侈，鸱夷岂得谓非辜。",
        "dynasty": "宋",
        "collection_info": null
    },
    {
        "title": "东方朔",
        "author": "张方平",
        "content": "不独岩扃与市尘，金门亦可晦吾真。\n孤风大义人谁见，宣室聊曾抗倖臣。",
        "dynasty": "宋",
        "collection_info": null
    },
    {
        "title": "天圣中年尝有异梦熙宁癸丑退居南台聊记旧事",
        "author": "张方平",
        "content": "凌空素阁彩霞鲜，旧侣相容见九玄。\n上下登梯一童子，逡巡离座六灵仙。\n跪瞻宝案凝神久，手纳金匙受记专。\n病卧夜长思此境，忽惊四十有三年。",
        "dynasty": "宋",
        "collection_info": null
    },
    {
        "title": "侯君房",
        "author": "张方平",
        "content": "爵位功名可自豪，青云志士岂而曹。\n一朝黄钺看看下，始愧狂奴故态高。",
        "dynasty": "宋",
        "collection_info": null
    },
    {
        "title": "被命中山以亲老不赴书怀寄集贤曾公参政赵公",
        "author": "张方平",
        "content": "野怀常逐白云飞，疎拙那能合世机。\n偶似曹溪一宿觉，已多蘧瑗九年非。\n畧呈幻事何须了，惟愿朝恩早放归。\n它日莲华峯下去，犹期话道过黄扉。",
        "dynasty": "宋",
        "collection_info": null
    },
    {
        "title": "上三司蔡内阁",
        "author": "张方平",
        "content": "此日河南念贾生，留将名字彻丹庭。\n秋声渐觉寒生树，亲老遥知独倚扃。\n徒繫车傍淹白昼，得离鞴上必青冥。\n公如未信牛间气，试掘丰城必有灵。",
        "dynasty": "宋",
        "collection_info": null
    },
    {
        "title": "谢范天章荐应制科",
        "author": "张方平",
        "content": "初闢明堂见帝轩，此时宁得恋丘园。\n程文懒谒春官氏，决策思干法扆尊。\n千古声名传鹗表，四方豪俊望龙门。\n若趋丹陛承清问，何以酬知或敢言。",
        "dynasty": "宋",
        "collection_info": null
    },
    {
        "title": "次韵酬潭州周沆学士见寄",
        "author": "张方平",
        "content": "鳌背三山压海涛，云台高议接时髦。\n一麾忽到江湖外，回首方惊日月高。\n不善取容同曼倩，且歌乐职学王襃。\n贾生自是长沙远，更弔湘纍赋广骚。",
        "dynasty": "宋",
        "collection_info": null
    },
    {
        "title": "贻龚懋",
        "author": "张方平",
        "content": "所至辄惊座，归来成泪痕。\n怜君孤劔客，掷谒五侯门。\n骄气羞纨袴，凉风忆故园。\n时清经世事，扪蝨为谁言。",
        "dynasty": "宋",
        "collection_info": null
    },
    {
        "title": "寄徐白久客襄汉",
        "author": "张方平",
        "content": "避暑鹿门寺，虚斋风竹凉。\n草连郧国远，水接汉川长。\n寓客怀江表，骚人爱楚乡。\n京尘诚可厌，君未舍名场。",
        "dynasty": "宋",
        "collection_info": null
    },
    {
        "title": "寄高弁侍郎",
        "author": "张方平",
        "content": "大雅久颓弊，夫君真古人。\n道维皇极正，文着帝刑淳。\n美望锵金石，深诚照鬼神。\n立朝惟一介，为郡有遗仁。\n素尚陶弘景，风流贺季真。\n岁寒松有节，明莹玉无尘。\n霜简虽清重，铜符亦久迍。\n老成急登用，必有及斯民。",
        "dynasty": "宋",
        "collection_info": null
    },
    {
        "title": "寄汾阳郭先生",
        "author": "张方平",
        "content": "君家白云外，岩溜响嘈嘈。\n绝壑风烟澹，孤峰冰雪高。\n自能无世累，谁见有生劳。\n指我蓬壶路，琼宫隔海涛。",
        "dynasty": "宋",
        "collection_info": null
    },
    {
        "title": "寄三峰郭诚思",
        "author": "张方平",
        "content": "松桧峰前古柏林，结茅无伴对幽禽。\n鄙为浮薄八公事，独入精微九圣心。\n春斸晴川閒种玉，夜开丹竈试还金。\n泠然风驭知何返，三十六关云路深。",
        "dynasty": "宋",
        "collection_info": null
    },
    {
        "title": "访朱先生值昼寝",
        "author": "张方平",
        "content": "一枕清风靖馆深，满庭公桧鬰交阴。\n此时真境谁人见，月在泥丸日在心。",
        "dynasty": "宋",
        "collection_info": null
    },
    {
        "title": "寄代渊",
        "author": "张方平",
        "content": "尘走我何劳，岩栖君愈高。\n林斋且吟啸，世路尽风涛。\n小桂閒招隐，西岷续返骚。\n气机衝不露，承弁纵双毛。",
        "dynasty": "宋",
        "collection_info": null
    },
    {
        "title": "贻刘几",
        "author": "张方平",
        "content": "家自唐来世大儒，惟君不肯读家书。\n春游烂漫少曾醒，俊气飘扬频得卢。\n早讲猿公飞劔术，更通风后握机图。\n何时羽猎长围合，请看云中一鹗孤。",
        "dynasty": "宋",
        "collection_info": null
    },
    {
        "title": "谢韩仲文学士送白竹簟",
        "author": "张方平",
        "content": "带粉裁踈节，凌霜剪翠筩。\n鲸鳞铺海浪，鹏翅展天风。\n暖恐春冰释，清宜晓魄融。\n露华流沆瀣，寒色凛崆峒。\n栩栩来庄蝶，{瞢目=羽}{瞢目=羽}失夏虫。\n枕须松石碧，幌鄙雾绡红。\n坐觉非尘境，魂如在月宫。\n北窗聊寄傲，俗骨愧方瞳。",
        "dynasty": "宋",
        "collection_info": null
    },
    {
        "title": "金陵久旱喜雨呈运使韩综学士提刑令狐挺祠部及示诸府僚",
        "author": "张方平",
        "content": "江城风日燥将燃，喜此滂沱仅有年。\n诸泽气交阴压地，四溟水立阔围天。\n廓开紫宙清凉界，顿去骄阳跋扈权。\n须信化工人可代，傅岩才业在三篇。",
        "dynasty": "宋",
        "collection_info": null
    },
    {
        "title": "提刑祠部再和前篇猥为祷祈之应辄復次韵且以见志",
        "author": "张方平",
        "content": "长吏忧民深望岁，诸侯闵雨着编年。\n鹅鲜聊用遵明诏，尩鼻何能感上天。\n五事肃时敛在宥，九功美利属持权。\n守藩无状惟推分，必在蒙庄内外篇。",
        "dynasty": "宋",
        "collection_info": null
    },
    {
        "title": "谢浙漕刘忠顺郎中送簟",
        "author": "张方平",
        "content": "玉水一方光潋滟，霜华八尺翠琅玕。\n卧来病骨殊清快，胜饵西山五色丸。",
        "dynasty": "宋",
        "collection_info": null
    },
    {
        "title": "近自钟山采松花和汤甚美送汤一罂呈仲文学士  其一",
        "author": "张方平",
        "content": "青松北山麓，春蕊摘金团。\n芳泽逾肪节，滋华本岁寒。\n功传上品药，饵胜曲晨丹。\n一泛彤霞液，天和入肺肝。",
        "dynasty": "宋",
        "collection_info": null
    },
    {
        "title": "近自钟山采松花和汤甚美送汤一罂呈仲文学士  其二",
        "author": "张方平",
        "content": "日精月华所滋结，金匮琼笈称灵珍。\n味胜仙人掌中露，色如游女衣上尘。\n饵之伐邪炼神魄，久且长年登高真。\n轻瑿茯菟乃沦滓，嘉赏当问清遐人。",
        "dynasty": "宋",
        "collection_info": null
    },
    {
        "title": "居忧过祥制示辰长老",
        "author": "张方平",
        "content": "流景无端隙驷驰，永怀顾復感慈闱。\n幸兹门外车马少，更復朝中书信稀。\n衰飒颠毛素丝短，芒佯病眼乱花飞。\n舍西赖与招提接，时叩禅关话祖机。",
        "dynasty": "宋",
        "collection_info": null
    },
    {
        "title": "贻辰长老",
        "author": "张方平",
        "content": "同流谁往还，终日掩柴关。\n壁观少林寺，门风先洞山。\n道场随处是，心地本来閒。\n指我常河水，都忘鬓髮斑。",
        "dynasty": "宋",
        "collection_info": null
    },
    {
        "title": "离都招友人",
        "author": "张方平",
        "content": "车马交尘路不停，势家门巷密如萍。\n张汤筋力奈寒暑，楼护口舌摇风霆。\n机牙潜发如驰传，声影相连若建瓴。\n此地岂容山野客，盍归乎来掩岩扃。",
        "dynasty": "宋",
        "collection_info": null
    },
    {
        "title": "庆台韩子华寄示清居大士牧牛图颂酬寄长句",
        "author": "张方平",
        "content": "香严昔向沩山住，只作田翁学牧牛。\n路绝纤尘宁见迹，野无寸草漫迴头。\n晴天任去云作伴，露地閒眠夜不收。\n却问清居真了未，树边蓑笠为谁留。",
        "dynasty": "宋",
        "collection_info": null
    },
    {
        "title": "都下别友人",
        "author": "张方平",
        "content": "海内故人少，市楼新酒醇。\n与君聊一醉，公袂此残春。\n北道邢台路，东州泗水滨。\n相期復何处，京洛旧风尘。",
        "dynasty": "宋",
        "collection_info": null
    },
    {
        "title": "寄鲁平",
        "author": "张方平",
        "content": "平也青云器，乡评推孝廉。\n高怀焦尾澹，壮节湛卢铦。\n与我偏心照，论交以道詹。\n逸羣容策蹇，美盼对无盐。\n振楫期同济，提衡岂致嫌。\n前年税征鞅，弥月憩衡苫。\n环堵藜为榻，圭门席挂檐。\n未曾忧四壁，聊与醉青帘。\n且默何尝说，虽寒不附炎。\n伏龙当自起，跃马要谁占。\n舌在居贫乐，情亲茹蓼甜。\n雅游伤遽散，流景顾将淹。\n信断伤秋鴈，愁多伴夜蟾。\n不堪男女泪，北望一渐渐。",
        "dynasty": "宋",
        "collection_info": null
    },
    {
        "title": "寄郭诚思华下茅斋",
        "author": "张方平",
        "content": "舍在世尘外，松扉夜不关。\n心同秋水静，身共野云閒。\n自得逾三乐，谁堪话九还。\n它年玉泉约，何以救衰颜。",
        "dynasty": "宋",
        "collection_info": null
    },
    {
        "title": "寄题都下知友山亭时在新定",
        "author": "张方平",
        "content": "古郡利名外，万山云霭中。\n思君痛饮处，累石小轩东。\n观阙风光近，郊园野趣同。\n溪头对鱼鸟，未羡舞裙红。",
        "dynasty": "宋",
        "collection_info": null
    },
    {
        "title": "庵堂书怀呈郭诚思",
        "author": "张方平",
        "content": "晓驾白龙车，氤氲入紫霞。\n翠微云外路，碧落月中家。\n驶过刚风骑，閒如迥汉查。\n幽窗一欹枕，世虑自空花。",
        "dynasty": "宋",
        "collection_info": null
    },
    {
        "title": "诚思约以初秋东来相过辄驰短韵以速行期",
        "author": "张方平",
        "content": "已闻露叶寒蝉急，休待霜空晓鴈催。\n不是相思閒命驾，无为弟子望师来。",
        "dynasty": "宋",
        "collection_info": null
    },
    {
        "title": "留别所知",
        "author": "张方平",
        "content": "雪拥归程朔吹寒，来时孤劔繫征鞍。\n此行誓不忘知己，昨夜为公重一弹。",
        "dynasty": "宋",
        "collection_info": null
    },
    {
        "title": "熙宁壬子岁寄丁未同甲诸公秦亭吕宣徽宝臣汝阴欧阳少师永叔京下王尚书仲仪",
        "author": "张方平",
        "content": "百二十年名上寿，浮生百岁实稀闻。\n百年三万六千日，今已三分过二分。\n啸歌独喜齿全在，文字看来眼未昏。\n酒量虽衰犹得醉，尘中人事自纷纷。",
        "dynasty": "宋",
        "collection_info": null
    },
    {
        "title": "闻翰林承旨宋子京尚书捐馆",
        "author": "张方平",
        "content": "平昔雍容两禁游，共陪帷幄奉咨谋。\n功名不到麒麟阁，词赋空传鹦鹉洲。\n事业三朝虚物望，声华一代擅风流。\n清时只作文章老，谁识深怀藴九畴。",
        "dynasty": "宋",
        "collection_info": null
    },
    {
        "title": "哭刘潜",
        "author": "张方平",
        "content": "尝谓君才似武侯，草庐牢落卧龙愁。\n天公不念苍生故，元叔堪怜郡吏休。\n蒿野已埋经国策，岩廓谁是富民侯。\n朝廷今始思英俊，不见庖丁刃一投。",
        "dynasty": "宋",
        "collection_info": null
    },
    {
        "title": "闻郭诚思解化",
        "author": "张方平",
        "content": "溪堂月榭几分杯，暂住三峰约便回。\n斋榻忽留青竹去，庭除不待玉棺来。\n人间如幻宁同恨，天上修文亦用才。\n碧秀烟云无限好，此生勿復望崔嵬。",
        "dynasty": "宋",
        "collection_info": null
    },
    {
        "title": "简徐登道人",
        "author": "张方平",
        "content": "闻说频来帝里游，药鑪何日得同流。\n劝君只就红尘裏，拨转河车万事休。",
        "dynasty": "宋",
        "collection_info": null
    },
    {
        "title": "葛居士诗",
        "author": "张方平",
        "content": "三峰顶上五经秋，妙法白莲清浄修。\n无数天花常自散，真空性水不停流。\n病痴谁问维摩诘，俗眼徒嗟冉伯牛。\n别有妙身诸相具，金刚坚固异浮沤。",
        "dynasty": "宋",
        "collection_info": null
    },
    {
        "title": "月夜吴春卿苏仪甫相过会饮忽闻五鼓遂同入朝",
        "author": "张方平",
        "content": "清风凉月满前轩，邂逅相逢索酒罇。\n东有启明俄动色，北来寒鴈亦惊魂。\n相车未过尘先起，宫漏纔终市早喧。\n阶下从人催上马，百官已是簇朝门。",
        "dynasty": "宋",
        "collection_info": null
    },
    {
        "title": "寄崆峒天水公",
        "author": "张方平",
        "content": "先生莫可测，沧海远沈沈。\n詹尹徒端策，昭文不鼓琴。\n一丸天上药，几日静中吟。\n安得菊花酒，盈巵金液深。",
        "dynasty": "宋",
        "collection_info": null
    },
    {
        "title": "赴钱塘吴江道中寄侍读王君贶侍郎",
        "author": "张方平",
        "content": "画船浮震泽，烟水接秋空。\n一霎过云雨，满帆开岸风。\n酒旗莲荡裏，僧剎橘洲中。\n何似并州路，尘高马阴雄。",
        "dynasty": "宋",
        "collection_info": null
    },
    {
        "title": "赵先生王屋杖",
        "author": "张方平",
        "content": "待月移肩倚，听琴向膝横。\n溪桥经雨滑，山屐入雪轻。\n击水乖龙起，书空老魅惊。\n夜归闻石响，鹤舞远来迎。",
        "dynasty": "宋",
        "collection_info": null
    },
    {
        "title": "中秋夜清思台独坐对月寄太傅曾鲁公宫师赵公",
        "author": "张方平",
        "content": "万籁沈声羣动息，纤尘绝迹片云无。\n此时何物名身世，一点灵光彻太虚。",
        "dynasty": "宋",
        "collection_info": null
    },
    {
        "title": "苏子瞻寄铁藤杖",
        "author": "张方平",
        "content": "随书初见一枝藤，入手方知锻炼精。\n远寄只缘怜我老，閒携常似共君行。\n静轩独倚身同瘦，小圃频游脚为轻。\n何日归舟上新洛，拄来河岸笑相迎。",
        "dynasty": "宋",
        "collection_info": null
    },
    {
        "title": "西斋偶书",
        "author": "张方平",
        "content": "祖录忘筌后，丹鑪住火时。\n浮生更无事，燕坐復何思。\n暖日移棊局，寒风促酒巵。\n世间安乐法，不独浄名知。",
        "dynasty": "宋",
        "collection_info": null
    },
    {
        "title": "南原观田",
        "author": "张方平",
        "content": "日长春事动，田野膏脉轻。\n草青布谷过，桑绿新蚕生。\n雨足有酒色，社近闻鼓声。\n牛羊暮归饱，舍中灯火明。",
        "dynasty": "宋",
        "collection_info": null
    },
    {
        "title": "和叔平少师见示知足吟谈宗旨也",
        "author": "张方平",
        "content": "昨日看公知足吟，寂然不动至人心。\n视身无实元泡幻，观世皆空谩古今。\n忽忽岁穷驹度隙，尘尘事过鸟遗音。\n从来两箇泥牛斗，一任相将入海深。",
        "dynasty": "宋",
        "collection_info": null
    },
    {
        "title": "初春游李太尉宅东池",
        "author": "张方平",
        "content": "蓬岛灵仙宅，星河帝女家。\n波光泛金翠，楼影动云霞。\n清浅游鱼过，参差垂柳斜。\n移舟更寻胜，远见小桃花。",
        "dynasty": "宋",
        "collection_info": null
    },
    {
        "title": "题代祠部书院",
        "author": "张方平",
        "content": "上第西归即弃官，此人趣味亦堪怜。\n风波常自庙堂起，云壑不随朝市迁。\n野叟馈浆羞客气，山僧投拂悟尘缘。\n青城山下空堂在，留入华阳续旧编。",
        "dynasty": "宋",
        "collection_info": null
    },
    {
        "title": "登泰山太平顶",
        "author": "张方平",
        "content": "区区鲁国争蜗角，矗矗齐城磔猬毛。\n万壑相倾知地险，浮云忽散觉天高。\n苍烟自古埋尘世，红日中宵破海涛。\n七十二君迷旧迹，空教秦汉侈心劳。",
        "dynasty": "宋",
        "collection_info": null
    },
    {
        "title": "题乐全堂",
        "author": "张方平",
        "content": "乐全得意自庄书，静阅流光乐有余。\n四句幻泡明般若，一篇力命信冲虚。\n心閒自觉浮云薄，才拙诚知与世疎。\n只此空名漫儿戏，何王城阙不丘墟。",
        "dynasty": "宋",
        "collection_info": null
    },
    {
        "title": "逍遥堂",
        "author": "张方平",
        "content": "真乐不违俗，红尘自满城。\n捲帘寒日暖，高枕暑风清。\n世累离忧患，天和得性情。\n五时依约合，多谢白云生。",
        "dynasty": "宋",
        "collection_info": null
    },
    {
        "title": "李少傅佚老亭",
        "author": "张方平",
        "content": "得谢自廊庙，事高疏仲翁。\n安车虽驷马，归路已冥鸿。\n令子承良冶，朱轓治左冯。\n缁衣方改造，列鼎有余丰。\n屦杖居多适，轩裳梦觉空。\n天倪希柱史，性理问能公。\n窗槛开潇洒，风烟接鬰葱。\n上方思贾谊，即奉小舆东。",
        "dynasty": "宋",
        "collection_info": null
    },
    {
        "title": "彭门城上见乡人社会怀古",
        "author": "张方平",
        "content": "南北分疆域，此城当要津。\n幻泡兴废速，蛮觞战争频。\n世换山河旧，时平井邑新。\n喧喧村社散，多是白头人。",
        "dynasty": "宋",
        "collection_info": null
    },
    {
        "title": "彭门公庭古桧为风雨所摧",
        "author": "张方平",
        "content": "杳杳参天气，亭亭构厦材。\n千年对霜雪，一夕折风雷。\n枕静疎声减，庭宽翠影开。\n梧桐与杨柳，娇色倚楼台。",
        "dynasty": "宋",
        "collection_info": null
    },
    {
        "title": "暮秋登彭祖楼",
        "author": "张方平",
        "content": "危楼古城角，山色遶苍仓。\n寒日下何速，清风来甚长。\n烟尘恩战国，云水似江乡。\n重九登高近，阶前菊已香。",
        "dynasty": "宋",
        "collection_info": null
    },
    {
        "title": "经远楼",
        "author": "张方平",
        "content": "中夏圣人调律吕，八荒异国入图书。\n从容德让唐虞远，驰骋战争秦汉余。\n不道鼓旗无勇将，须知俎豆有真儒。\n功臣骑虎凶而国，常向冰渊审庙谟。",
        "dynasty": "宋",
        "collection_info": null
    },
    {
        "title": "邽翠楼",
        "author": "张方平",
        "content": "一川墟宇暮烟中，楼堞笼山气象雄。\n北路荒原戎子国，东坡断堑隗嚣宫。\n马来洮海蕃城近，鹤去辽天越洞空。\n三十六程劳极目，陇云犹在故关东。",
        "dynasty": "宋",
        "collection_info": null
    },
    {
        "title": "道斋",
        "author": "张方平",
        "content": "琼籤隐诀旧曾寻，共秘还金妙旨深。\n会向本源分造化，即抛尘劫出来今。\n含生皆是坎离气，復会自知天地心。\n幻事徒劳聊一笑，他时云壑有知音。",
        "dynasty": "宋",
        "collection_info": null
    },
    {
        "title": "禅斋",
        "author": "张方平",
        "content": "昔年曾见琅邪老，为说楞伽最上乘。\n顿悟红鑪一点雪，忽惊闇室百千灯。\n便超十地犹尘影，更透三关转葛藤。\n不住无为方自在，打除都尽即南能。",
        "dynasty": "宋",
        "collection_info": null
    },
    {
        "title": "凉轩",
        "author": "张方平",
        "content": "楼下凉轩六月凉，风窗一枕傲羲皇。\n寿山云影浮空近，罗谷泉声遶砌长。\n迥觉风尘非此世，不须雪月更交光。\n最宜羽客冰霜骨，共引瑶巵沆瀣浆。",
        "dynasty": "宋",
        "collection_info": null
    },
    {
        "title": "精思阁",
        "author": "张方平",
        "content": "仙术初修自性情，本除阴浊养阳明。\n三田窈窈通虚白，一路层层彻太清。\n寂不动中方见道，思无邪处好存诚。\n君如欲到逍遥国，须自还元第一程。",
        "dynasty": "宋",
        "collection_info": null
    },
    {
        "title": "凉轩秋意",
        "author": "张方平",
        "content": "南岭云岚开晓霁，北窗松竹度凉飔。\n閒欹碧簟石琴荐，静味丹经金钥匙。\n梦幻泡中何得失，雀蚊蝱处苦喧卑。\n更令熏祓澄心阁，客自三峰到有期。",
        "dynasty": "宋",
        "collection_info": null
    },
    {
        "title": "秦州即事",
        "author": "张方平",
        "content": "边清羽书息，事简使君慵。\n地僻俗客少，日长春睡浓。\n平安三路火，昏晓两山钟。\n戍满归心动，先随渭水东。",
        "dynasty": "宋",
        "collection_info": null
    },
    {
        "title": "秦州后园春宴赠部署刘几阁使",
        "author": "张方平",
        "content": "柳暗三眠困，花繁二月香。\n情怀当酒尽，兴味为春长。\n迭鼓渔阳节，清讴北里粧。\n阶前乐无误，席上有周郎。",
        "dynasty": "宋",
        "collection_info": null
    },
    {
        "title": "秦州晚宴即席示诸宾僚",
        "author": "张方平",
        "content": "秦川节物似西川，二月风光已不寒。\n犹去清明三候远，忽惊烂漫一春残。\n香随芳树频移席，晴爱遥山久凭栏。\n却忆京华胜游处，常为暮景促归鞍。",
        "dynasty": "宋",
        "collection_info": null
    },
    {
        "title": "陇西郡麦积山有献白鹿者洁如霜雪驯养逾年放归旧山十二韵",
        "author": "张方平",
        "content": "地得金方正，山藏灵物珍。\n月宫遗玉兔，仙仗失霜麟。\n乳窦冰泉冷，晴原露草春。\n清风生涧壑，高格对松筠。\n久卧常存息，凝思若养神。\n烟崖一蹭蹬，华馆久埃尘。\n我意本云水，无心爱佩绅。\n平生厌俗客，待尔当嘉宾。\n萧洒襟情远，虚恬气韵真。\n桧轩同鹤静，竹渚伴鸥驯。\n龟智霑骊血，牺纯被绣巾。\n放归旧林麓，好去避虞人。",
        "dynasty": "宋",
        "collection_info": null
    },
    {
        "title": "题松江曹生学舍",
        "author": "张方平",
        "content": "江边无限地，君舍劣容蜗。\n争鼓田家社，疎钟野寺斋。\n执经多卉服，牵葑待荆钗。\n秋雨鲈鱼美，时应钓藓崖。",
        "dynasty": "宋",
        "collection_info": null
    },
    {
        "title": "金陵府署池上草堂",
        "author": "张方平",
        "content": "东方千骑忝藩侯，情味都如寓一丘。\n客气尽将还野马，机心聊自试沙鸥。\n时凭静几随飞蝶，强拂危冠笑沐猴。\n只向公斋得嘉遯，何须远逐赤松游。",
        "dynasty": "宋",
        "collection_info": null
    },
    {
        "title": "送屐韩仲文",
        "author": "张方平",
        "content": "江南到梅暑，蒸湿鲜晴明。\n聊仿登山样，无妨涉水行。\n齿牢防易折，蜡滑亦加轻。\n早幸还吾土，閒将挂后楹。",
        "dynasty": "宋",
        "collection_info": null
    },
    {
        "title": "梦中吟",
        "author": "张方平",
        "content": "神归自何处，记此梦中吟。\n道为无心合，人因省语深。\n窗灯寒影薄，庭月晓光沈。\n悟境真泡幻，迷情妄古今。",
        "dynasty": "宋",
        "collection_info": null
    },
    {
        "title": "秋夕听弹五絃琴",
        "author": "张方平",
        "content": "古风久已坏，今夕闻遗声。\n恍若忘身世，怡然通性情。\n缅怀有虞氏，旷想三代英。\n此时知此意，青天秋月明。",
        "dynasty": "宋",
        "collection_info": null
    },
    {
        "title": "李太尉园池",
        "author": "张方平",
        "content": "骠骑子侯第，长门大主园。\n烟波二宫赐，宸翰四朝恩。\n禅客常摇拂，名流必解轩。\n春风与秋月，好景中空罇。",
        "dynasty": "宋",
        "collection_info": null
    },
    {
        "title": "城南林园避暑示道友",
        "author": "张方平",
        "content": "不必山林远，且离朝市喧。\n前轩好风月，高客共琴罇。\n在所同浮世，何须忆故园。\n八琼还返事，聊更话根源。",
        "dynasty": "宋",
        "collection_info": null
    },
    {
        "title": "函谷关",
        "author": "张方平",
        "content": "沛公弔伐军戏下，百二鲁无藩楗牢。\n天险固非一姓有，孙谋宁在两崤高。\n县崖通栈遥连蜀，绝巘横空势走襃。\n几见狂图矜四寒，泥丸封处竟徒劳。",
        "dynasty": "宋",
        "collection_info": null
    },
    {
        "title": "游琅邪山寺",
        "author": "张方平",
        "content": "一径过萧森，幽提此独寻。\n俗游殊不意，僧话粗宽心。\n役役真何了，空空究竟深。\n尘劳何日脱，来伴远公吟。",
        "dynasty": "宋",
        "collection_info": null
    },
    {
        "title": "火车同郭诚思作",
        "author": "张方平",
        "content": "火车双轮驾九虬，出海直上昆崙丘。\n经天三百六十度，匝日一万四千周。\n电破重阴霹雳过，风开霁色烟云收。\n干关坤轴极排轹，势阑却返无为洲。",
        "dynasty": "宋",
        "collection_info": null
    },
    {
        "title": "初秋即事",
        "author": "张方平",
        "content": "久雨新晴后，秋风初起时。\n天倪一清旷，精爽入希夷。\n壁上吴生画，床头杜老诗。\n平常性酷爱，对眼忽如遗。",
        "dynasty": "宋",
        "collection_info": null
    },
    {
        "title": "冬过豪贵故园有感",
        "author": "张方平",
        "content": "萧萧霜草晓风秋，忆是当年最胜游。\n车马自随寒日急，管絃肯入野云幽。\n流渠水断鱼何往，高树阴疎鸟不留。\n为问主人曾到否，自家池馆待谁修。",
        "dynasty": "宋",
        "collection_info": null
    },
    {
        "title": "辛未清明感事",
        "author": "张方平",
        "content": "二十四年流水东，早为名误逐飞蓬。\n事随过鸟去无迹，愁似浊醪倾更浓。\n好是把花歌北榭，更休提劔哭西风。\n壮心鬰鬰身牢落，几见中林鹤髮翁。",
        "dynasty": "宋",
        "collection_info": null
    },
    {
        "title": "秋夜禁直",
        "author": "张方平",
        "content": "朝着紫宸殿，直庐金马门。\n楞伽百八句，柱下五千言。\n何处求花藏，忘机即漆园。\n凉宵万籁寂，明月在前轩。",
        "dynasty": "宋",
        "collection_info": null
    },
    {
        "title": "再入禁林即事",
        "author": "张方平",
        "content": "重到金坡二十春，閒思出处一伤神。\n略行大地山川遍，再覩青天日月新。\n疎籁岂知谐律吕，散材无意入辕轮。\n何时却出都门去，静掩岩扉老此身。",
        "dynasty": "宋",
        "collection_info": null
    },
    {
        "title": "两浙张兵部秋日牡丹诗次韵",
        "author": "张方平",
        "content": "霜天惨澹过重九，忽见幽芳发故丛。\n多爱清香对亭槛，不堪疎叶下梧桐。\n他年仙去空华表，此夜魂归尚汉宫。\n过眼须为无色观，返童疑有内丹功。\n写题更愧诗情浅，折带应宜醉脸红。\n须为重重张翠帟，可怜羸怯不禁风。",
        "dynasty": "宋",
        "collection_info": null
    },
    {
        "title": "病眼",
        "author": "张方平",
        "content": "飞花无復数，遇物辄成双。\n书画疎幽阁，屏帏恋北窗。\n懒开辞俗客，写望忆秋江。\n椒菊供朝饵，犹须发酒缸。",
        "dynasty": "宋",
        "collection_info": null
    },
    {
        "title": "江楼迟客",
        "author": "张方平",
        "content": "静外游神迥，望中尘物稀。\n天连远水尽，鸟背夕阳飞。\n木叶初摇落，乡怀动式微。\n兴阑不忍去，迟子一舠归。",
        "dynasty": "宋",
        "collection_info": null
    },
    {
        "title": "夜意",
        "author": "张方平",
        "content": "羣动已沈响，蛩吟时一声。\n露寒仙掌重，月午庾楼清。\n慷慨闻鸡舞，悲凉感笛情。\n几多尘役者，夙驾待钟行。",
        "dynasty": "宋",
        "collection_info": null
    },
    {
        "title": "夜虫",
        "author": "张方平",
        "content": "庭户閒扃月，草根寒带霜。\n时方感摇落，尔更助悲凉。\n漏版敲孤馆，灯青背曲房。\n向晨转哀急，几断旅人肠。",
        "dynasty": "宋",
        "collection_info": null
    },
    {
        "title": "风琴",
        "author": "张方平",
        "content": "露华月色澹轩庭，风过时同从籁鸣。\n谁挂机心在絃索，有絃宁更有全声。",
        "dynasty": "宋",
        "collection_info": null
    },
    {
        "title": "寓兴",
        "author": "张方平",
        "content": "代舍悲弹铗，夷门默抱关。\n风云未时会，意气与身閒。\n劔为屠龙砺，弓须待虎弯。\n君看纬萧子，一旦探珠还。",
        "dynasty": "宋",
        "collection_info": null
    },
    {
        "title": "题葛驿李校书壁",
        "author": "张方平",
        "content": "八十不扶杖，看书夜每深。\n自言非服药，无事可关心。\n景为诗曾爱，花因醉尚簪。\n去城无一舍，路若隔飞沈。",
        "dynasty": "宋",
        "collection_info": null
    },
    {
        "title": "蝉",
        "author": "张方平",
        "content": "红树依依古驿西，一声长是报秋期。\n新晴忽见横飞过，落晚最伤孤啸时。\n阴激英雄增感愤，潜催节物至萧衰。\n草根蟋蟀霜前鴈，共与愁人染鬓丝。",
        "dynasty": "宋",
        "collection_info": null
    },
    {
        "title": "柳",
        "author": "张方平",
        "content": "翠眉含愁展新叶，长袖善舞拖旧条。\n黄莺初啭一何喜，红桃相映不胜娇。\n行人歇马近驿路，渔叟繫舟临溪桥。\n斜风细雨与残照，不妨意气常飘飘。",
        "dynasty": "宋",
        "collection_info": null
    },
    {
        "title": "云",
        "author": "张方平",
        "content": "无端聚散千形出，本是轻清一气浮。\n终古光阴宁变坏，四时景象自迁流。\n宝华馥郁周三界，綵仗氤氲过十洲。\n远望非烟笼凤阙，近观如穗起龙湫。\n余霞映日晴相照，素练横空晚未收。\n迥汉归槎遥泛泛，碧天孤鹤静悠悠。\n惊禽逸兽情无待，阵马风樯势莫留。\n泗水高歌增感慨，阳台残梦作閒愁。\n断虹落照江城暮，澹月踈星禁省秋。\n过岭时随樵叟去，傍溪聊伴野僧游。\n久阴泱漭重重积，忽霁飘零片片幽。\n待物方行嗟滞影，乘波妄触笑虚舟。\n仙家五色随鸾驾，海面千寻立蜃楼。\n雪意低浓伤旅馆，岁朝黄润喜农畴。\n初微触石纔肤寸，曾不崇朝遍九州。\n生施功成让雷雨，无心却返旧山头。",
        "dynasty": "宋",
        "collection_info": null
    },
    {
        "title": "蝶",
        "author": "张方平",
        "content": "迟景融融暖气浮，中园曲密小庭幽。\n春风故引颠狂甚，芳树相容烂漫游。\n不分风流输楚女，懒将身世问庄周。\n有时潜见多情处，每遇王孙尽日留。",
        "dynasty": "宋",
        "collection_info": null
    },
    {
        "title": "萤",
        "author": "张方平",
        "content": "土润正溽暑，幽庭熠耀飞。\n陈荄未全脱，生气一何微。\n风急光不灭，月明景共稀。\n蟏蛸与蟋蟀，时节伴依依。",
        "dynasty": "宋",
        "collection_info": null
    },
    {
        "title": "归燕",
        "author": "张方平",
        "content": "社后日犹暖，雨前春尚寒。\n乘时众来易，无伴独留难。\n京洛柳花白，潇湘枫叶丹。\n堪伤季秋雀，风急海漫漫。",
        "dynasty": "宋",
        "collection_info": null
    },
    {
        "title": "柳",
        "author": "张方平",
        "content": "雨细池塘静，风斜院落深。\n蝶飞随乱絮，莺啭入浓阴。\n翠带堪纫佩，金丝可度针。\n愿依菩萨手，不上美人簪。",
        "dynasty": "宋",
        "collection_info": null
    },
    {
        "title": "七里濑",
        "author": "张方平",
        "content": "古有桐君住，汉时严子来。\n山横疑路尽，溪转若天开。\n尘世不相接，海潮从此迴。\n维舟上层巘，恋恋白云堆。",
        "dynasty": "宋",
        "collection_info": null
    },
    {
        "title": "惊秋示三茅山人陈谷",
        "author": "张方平",
        "content": "晚来枕簟凉，杖屦望平野。\n疾风卷浮云，黄叶如雨下。\n奈此急景何，忽过如奔马。\n九丹功未成，幽恨将谁写。",
        "dynasty": "宋",
        "collection_info": null
    },
    {
        "title": "清明连上巳",
        "author": "张方平",
        "content": "踏青原上饮，祓禊水边歌。\n佳节相连好，游人一倍多。",
        "dynasty": "宋",
        "collection_info": null
    },
    {
        "title": "齐鲁道中望睢阳有念",
        "author": "张方平",
        "content": "重迭荒山满四围，征鞍繫劔背斜晖。\n遥知梁国白云下，此际吾亲独倚扉。",
        "dynasty": "宋",
        "collection_info": null
    },
    {
        "title": "对酒",
        "author": "张方平",
        "content": "醉裏翻身天地窄，愁来天地不容身。\n可怜泽畔行吟客，争似垆边高卧人。",
        "dynasty": "宋",
        "collection_info": null
    },
    {
        "title": "赴益部途中",
        "author": "张方平",
        "content": "中台分虎节，全蜀领龟城。\n山色二千里，水声三十程。\n烟村深谷火，云栈半空铃。\n野馆无钟漏，猿吟晓日明。",
        "dynasty": "宋",
        "collection_info": null
    },
    {
        "title": "行次岐山",
        "author": "张方平",
        "content": "坤维五十郡，麾节忝师垣。\n缓辔犹秦甸，前驱已劔门。\n傥来增客气，重寄愧君恩。\n昨夜岐山梦，三归修竹园。",
        "dynasty": "宋",
        "collection_info": null
    },
    {
        "title": "过灞桥长安道上作",
        "author": "张方平",
        "content": "汉牒熟当披旧迹，灞桥今忽过征鞍。\n前朝宫展烟芜远，四望河山古木寒。\n自古功名应邂逅，大家岐路妄汍澜。\n兴亡甚费生灵血，只得高人梦幻看。",
        "dynasty": "宋",
        "collection_info": null
    },
    {
        "title": "青泥岭",
        "author": "张方平",
        "content": "斗峻凌霄出混茫，东西秦蜀此分疆。\n萦纡断涧千寻曲，回合危峦万迭苍。\n烟外孤村通鸟径，云间盘道遶羊肠。\n朝家方面非轻寄，何事徘徊望故乡。",
        "dynasty": "宋",
        "collection_info": null
    },
    {
        "title": "华州西溪",
        "author": "张方平",
        "content": "西溪殊近郭，少华更当轩。\n竹径通华表，松庭接绀园。",
        "dynasty": "宋",
        "collection_info": null
    },
    {
        "title": "过长安至岐山作",
        "author": "张方平",
        "content": "高原极望秦川阔，危栈横空蜀道长。\n多谢终南山色好，迢迢相送过岐阳。",
        "dynasty": "宋",
        "collection_info": null
    },
    {
        "title": "过张真人洞",
        "author": "张方平",
        "content": "谷口巑岏狮子山，洞门高掩白云閒。\n自惭末裔无仙骨，名利途中鬓已斑。",
        "dynasty": "宋",
        "collection_info": null
    },
    {
        "title": "筹笔驿",
        "author": "张方平",
        "content": "本规一举定干坤，遽见长星坠垒门。\n公在必无生仲达，师昭何业得中原。",
        "dynasty": "宋",
        "collection_info": null
    },
    {
        "title": "雨中登筹笔驿后怀古亭",
        "author": "张方平",
        "content": "山寒雨急晓冥冥，更蹑苍崖上驿亭。\n深秀林峦都不见，白云堆裏乱峯青。",
        "dynasty": "宋",
        "collection_info": null
    },
    {
        "title": "兴州长举县西二十里阁道立表曰飞石阁告往来者急度勿停予赴益部兴州将吏来迎皆至长举因访老吏飞石之状云昔尝有之亦飘风暴雨之时也予望山顶皆已垦耕而行人熟虚名至是皆驰过因成一绝",
        "author": "张方平",
        "content": "蜀道循山多险巇，行人独此策征羁。\n人情多为虚名怯，鹤唳风声走老氐。",
        "dynasty": "宋",
        "collection_info": null
    },
    {
        "title": "剑门关",
        "author": "张方平",
        "content": "地维绝脉摧鳌足，天垒横霄壮井舆。\n谁轧祸萌通鸟道，古为风土感鱼凫。\n壶中日月邻方外，海内山河入帝图。\n过此益知方面重，万兵开府一寒儒。",
        "dynasty": "宋",
        "collection_info": null
    },
    {
        "title": "华山云台观题希夷先生陈抟影堂",
        "author": "张方平",
        "content": "林壑云深接玉泉，松斋闭息辄经年。\n一无标致惟随俗，别有真机在指玄。\n诏板尝延清暑殿，诗筒时到华阳川。\n蜕形虽在张超谷，粟粒珠中自在天。",
        "dynasty": "宋",
        "collection_info": null
    },
    {
        "title": "相国杜公旧里钱唐有别野在华下既得谢留寓睢阳因家焉某近赴益部过三峰闻华人之望公舍而不还又顾吾乡之独幸国老处焉因道西人之意成长句四韵奉寄杜公",
        "author": "张方平",
        "content": "谋国有劳新史在，挂车无第旧乡遥。\n睢阳图记光耆彦，华下风烟遂寂寥。\n紫气尚劳关吏思，甘棠犹播陜民谣。\n莲花峯下仙人掌，高出云端若奉招。",
        "dynasty": "宋",
        "collection_info": null
    },
    {
        "title": "上亭驿",
        "author": "张方平",
        "content": "雨中驻跸此闻铃，当日梨园写此声。\n忽忽悲心自多感，铃声何事怆人情。",
        "dynasty": "宋",
        "collection_info": null
    },
    {
        "title": "散水岩潄玉亭",
        "author": "张方平",
        "content": "高从云际落崔嵬，疑决银潢一派来。\n散漫难收珠网绽，琤瑽不断玉山摧。\n寻源谁到烟霞路，税驾聊倾沆瀣杯。\n向暮危亭上灯火，水精帘下烛房开。",
        "dynasty": "宋",
        "collection_info": null
    },
    {
        "title": "泥溪驿",
        "author": "张方平",
        "content": "嘉陵江到水苽园，水势东迴入阆川。\n前过剑门山路稳，免寻阁道上云巅。",
        "dynasty": "宋",
        "collection_info": null
    },
    {
        "title": "杜鹃",
        "author": "张方平",
        "content": "蜀道寒轻水木清，峡中无復杜鹃声。\n归期正是春风暖，任向空山叫月明。",
        "dynasty": "宋",
        "collection_info": null
    },
    {
        "title": "过嘉川驿",
        "author": "张方平",
        "content": "嘉陵江上嘉川峡，古木云萝千万峯。\n阁道缘山已经月，萦迴未出画屏中。",
        "dynasty": "宋",
        "collection_info": null
    },
    {
        "title": "飞仙岭阁",
        "author": "张方平",
        "content": "苍崖老树云萝合，绝涧惊湍阁路高。\n羽驾飚轮殊惚怳，依程缓辔未为劳。",
        "dynasty": "宋",
        "collection_info": null
    },
    {
        "title": "乱石溪",
        "author": "张方平",
        "content": "乱石峥嵘散粟堆，飞湍奔泻万山开。\n轰空急若雷车过，振壑倾疑地轴摧。\n银汉势从天际落，云涛声破海门来。\n迸泉迭巘平生爱，欲转岩隈首重迴。",
        "dynasty": "宋",
        "collection_info": null
    },
    {
        "title": "鱼关诗",
        "author": "张方平",
        "content": "中流石埭隐如磓，鼓鬣徜徉此復迴。\n春水渐深沿泳快，为传尺素锦江来。",
        "dynasty": "宋",
        "collection_info": null
    },
    {
        "title": "青阳峡",
        "author": "张方平",
        "content": "奇峰迭巘无重数，横涧飞泉会一溪。\n老树藤萝从古长，寒空云霭与天迷。\n幽中应有神仙住，深处唯闻猿鸟啼。\n野性旧多山水癖，恨无心赏此相携。",
        "dynasty": "宋",
        "collection_info": null
    },
    {
        "title": "药水岩诗",
        "author": "张方平",
        "content": "灵泉一派蜀江通，源出苍崖古洞中。\n乳滴云根苔臼满，药成仙竈石台空。\n琼缨珠络千岩溜，瑶瑟琅箫万壑风。\n杯勺已忻清病骨，刀圭敢望变衰容。",
        "dynasty": "宋",
        "collection_info": null
    },
    {
        "title": "宿龙门洞",
        "author": "张方平",
        "content": "路到葭萌古道边，层崖迭磴入苍烟。\n忽逢方丈在平地，何意中途过洞天。\n四面浓岚围碧嶂，半空急雨迸飞泉。\n一宵身世离尘境，却抚征骖懒下鞭。",
        "dynasty": "宋",
        "collection_info": null
    },
    {
        "title": "嶓冢",
        "author": "张方平",
        "content": "江汉朝宗入海长，尝蒙起浪卷轻航。\n金牛西路经嶓冢，却见微源此滥觞。",
        "dynasty": "宋",
        "collection_info": null
    },
    {
        "title": "过汧河",
        "author": "张方平",
        "content": "岐南一舍过长汧，路近陈仓始入山。\n三十三程桥栈外，平川始下鹿头关。",
        "dynasty": "宋",
        "collection_info": null
    },
    {
        "title": "采真堂赠郭诚思",
        "author": "张方平",
        "content": "香车晓驾九花虬，笳管声中到十洲。\n太一元君传密命，许君长住八琼楼。",
        "dynasty": "宋",
        "collection_info": null
    },
    {
        "title": "闻蛩",
        "author": "张方平",
        "content": "惨澹霜风月色寒，愁人无寐坐閒轩。\n别听一部凄凉曲，几种秋虫咽草根。",
        "dynasty": "宋",
        "collection_info": null
    },
    {
        "title": "探春",
        "author": "张方平",
        "content": "妙句江春入旧年，江梅长向腊中残。\n梁园地冷春来晚，试劈垂杨旧眼看。",
        "dynasty": "宋",
        "collection_info": null
    },
    {
        "title": "天寒",
        "author": "张方平",
        "content": "风裂幽窗水泽坚，寒郊空迥澹无烟。\n何因得向桃源去，景气长如二月天。",
        "dynasty": "宋",
        "collection_info": null
    },
    {
        "title": "慧聚寺东亭",
        "author": "张方平",
        "content": "野色秋光共泬寥，水村篱落晚烟交。\n拄笻回就下山路，行看斜阳隐树梢。",
        "dynasty": "宋",
        "collection_info": null
    },
    {
        "title": "县斋怀京都",
        "author": "张方平",
        "content": "东南古县介江皋，西北神州倚斗杓。\n安得叶君传秘术，时飞双舄诣台朝。",
        "dynasty": "宋",
        "collection_info": null
    },
    {
        "title": "晓景",
        "author": "张方平",
        "content": "树带晓霜寒矗矗，山含宿霭远重重。\n谁家收得汾阳笔，八幅罗浮晦景浓。",
        "dynasty": "宋",
        "collection_info": null
    },
    {
        "title": "春郊",
        "author": "张方平",
        "content": "携樽纵步寻芳墅，聊藉芊芊手把红。\n行乐岂关閒客事，少侯长日占春风。",
        "dynasty": "宋",
        "collection_info": null
    },
    {
        "title": "梦后",
        "author": "张方平",
        "content": "索索幽虫急晓风，玉绳西下露华浓。\n远钟惊觉窗灯暗，依旧江山一万重。",
        "dynasty": "宋",
        "collection_info": null
    },
    {
        "title": "书吴兴僧兴公院壁",
        "author": "张方平",
        "content": "我爱霅溪风景閒，年年鱼鸟伴湖山。\n利名人到心犹静，况是老僧长闭关。",
        "dynasty": "宋",
        "collection_info": null
    },
    {
        "title": "耳鸣",
        "author": "张方平",
        "content": "一阳初独啸，两耳遂双鸣。\n寒谷疎钟远，霜空众籁清。\n千铃行险倦，万鼓战酣声。\n瀑落山头峻，涛翻海面平。\n风樯开大浪，晓角动严城。\n陇首悲凉意，苏门旷逸情。\n凤箫云外过，龙笛月中横。\n细转缫车急，微遥扤橹轻。\n衰残伤老态，驰徇厌时荣。\n处世希蒙叟，观身愧浄名。\n神明思内守，豪荡悔平生。\n素问方家本，巢源导引精。\n早年曾有客，奇术可还婴。\n何日开金鼎，灵丹见八琼。",
        "dynasty": "宋",
        "collection_info": null
    },
    {
        "title": "蝉",
        "author": "张方平",
        "content": "密槐遮急雨，疎柳带斜阳。\n缑岭余音远，苏门清啸长。\n附冠金翼薄，横鬓玉钗光。\n高洁自天禀，宁同蜂蝶狂。",
        "dynasty": "宋",
        "collection_info": null
    },
    {
        "title": "题李先生隐居",
        "author": "张方平",
        "content": "金丹一指自崆峒，便控飞轮驾赤龙。\n况是曾居小有洞，更应不在易迁宫。\n紫文宝诀三元秘，皇象灵符二景通。\n却恨劳生闻道晚，九还未就已衰翁。",
        "dynasty": "宋",
        "collection_info": null
    },
    {
        "title": "芭蕉李都尉宅金渊阁分题得渊字",
        "author": "张方平",
        "content": "远寄江城外，新栽水阁前。\n虚心劳可尚，幻质定非坚。\n扇薄摇凉殿，杯深泛绮筵。\n忽疑鸾凤过，翠影落金渊。",
        "dynasty": "宋",
        "collection_info": null
    },
    {
        "title": "赴新定过七里濑",
        "author": "张方平",
        "content": "舟过严陵濑，凉秋水木清。\n鼓旗知郭近，鱼鸟见人惊。\n云乱迷山色，滩长杂雨声。\n一毫名利事，搔首愧平生。",
        "dynasty": "宋",
        "collection_info": null
    },
    {
        "title": "仁宗皇帝挽辞三首  其一",
        "author": "张方平",
        "content": "享国承熙盛，斯民老太平。\n无私均覆载，大德共生成。\n阴骘无留迹，神功不可名。\n曰仁归祢庙，时夏绎清明。",
        "dynasty": "宋",
        "collection_info": null
    },
    {
        "title": "仁宗皇帝挽辞三首  其二",
        "author": "张方平",
        "content": "临御自初终，恭勤一日同。\n慈心夷夏等，诚意地天通。\n垂拱成文治，安和即武功。\n含生游寿域，四十二年中。",
        "dynasty": "宋",
        "collection_info": null
    },
    {
        "title": "仁宗皇帝挽辞三首  其三",
        "author": "张方平",
        "content": "谟训垂宽大，基图得显承。\n新宫开玉鏁，旧册阅金滕。\n龙驾归虚极，鸾旗建大升。\n平生怀孝慕，游仗展三陵。",
        "dynasty": "宋",
        "collection_info": null
    },
    {
        "title": "英宗皇帝挽辞五首  其一",
        "author": "张方平",
        "content": "不问大横兆，天人心是真。\n讴歌早归舜，气志自如神。\n正合干坤体，明开日月轮。\n孜孜朝昃意，克己为生民。",
        "dynasty": "宋",
        "collection_info": null
    },
    {
        "title": "英宗皇帝挽辞五首  其二",
        "author": "张方平",
        "content": "旧学多闻富，咨周听德聪。\n干元纯用九，丰日正宜中。\n治迹传英烈，神明遡阆风。\n平居修五事，洪范在潜宫。",
        "dynasty": "宋",
        "collection_info": null
    },
    {
        "title": "英宗皇帝挽辞五首  其三",
        "author": "张方平",
        "content": "八月初凉后，千年此去长。\n朝廷留事典，户牖想容光。\n濯景游霄极，乘云返帝乡。\n春秋大居正，天统付元良。",
        "dynasty": "宋",
        "collection_info": null
    },
    {
        "title": "英宗皇帝挽辞五首  其四",
        "author": "张方平",
        "content": "遣奠宣哀册，严行按字图。\n桥山仙去远，渭水月游初。\n俭制遵遗训，方中列旧书。\n龙輴三十里，笳鼓节声徐。",
        "dynasty": "宋",
        "collection_info": null
    },
    {
        "title": "英宗皇帝挽辞五首  其五",
        "author": "张方平",
        "content": "瀍东五陵陌，嵩下万安原。\n风水通佳气，灵祇护至尊。\n国容回吉仗，像物闢神门。\n清庙标英德，流光万古存。",
        "dynasty": "宋",
        "collection_info": null
    },
    {
        "title": "神宗皇帝挽辞五首  其一",
        "author": "张方平",
        "content": "羲轩前载远，虞夏信书传。\n比德皆尊大，惟皇克继先。\n五陵同厚地，两曜出高天。\n制作流方策，忧勤十九年。",
        "dynasty": "宋",
        "collection_info": null
    },
    {
        "title": "神宗皇帝挽辞五首  其二",
        "author": "张方平",
        "content": "经纶成盛业，震耀烜威神。\n粹气同干健，含生自化醇。\n无文皆受职，重译竞来宾。\n东观成书日，方知百度新。",
        "dynasty": "宋",
        "collection_info": null
    },
    {
        "title": "神宗皇帝挽辞五首  其三",
        "author": "张方平",
        "content": "经始开三殿，晨昏奉二宫。\n承颜专致乐，教孝遂移风。\n访对朝曦昃，程书夜漏终。\n艰难思稼穑，意在纪元中。",
        "dynasty": "宋",
        "collection_info": null
    },
    {
        "title": "神宗皇帝挽辞五首  其四",
        "author": "张方平",
        "content": "睿智由天纵，规摹继祖贻。\n有为皆社稷，无逸着屏帷。\n传令通湟陿，赓歌及岛夷。\n时髦俱入彀，流美辟雍诗。",
        "dynasty": "宋",
        "collection_info": null
    },
    {
        "title": "神宗皇帝挽辞五首  其五",
        "author": "张方平",
        "content": "广大天同量，渊深海共澄。\n遽闻凭玉几，恨不瘗金绳。\n同轨陪仪仗，因山鏁阙庭。\n深恩沦朽骨，孤梦遶新陵。",
        "dynasty": "宋",
        "collection_info": null
    },
    {
        "title": "温成皇后挽辞二首  其一",
        "author": "张方平",
        "content": "何事高前烈，忘身卫至尊。\n平生彤管在，忧国玉刀存。\n一惠彰柔德，深衷忆善言。\n凄凉金殿月，还照给孤园。",
        "dynasty": "宋",
        "collection_info": null
    },
    {
        "title": "温成皇后挽辞二首  其二",
        "author": "张方平",
        "content": "美化成麟趾，勤心念兔罝。\n廞衣荐翚翟，灵仗咽箫笳。\n香海归华藏，晴霄散綵霞。\n春风青琐闭，侍女泣宫花。",
        "dynasty": "宋",
        "collection_info": null
    },
    {
        "title": "故相赠侍中广平公挽辞三首  其一",
        "author": "张方平",
        "content": "风采来尘外，才名入洛初。\n清言还正始，雅度合冲虚。\n玉气千寻直，金精百炼余。\n雍容到岩庙，一世共华胥。",
        "dynasty": "宋",
        "collection_info": null
    },
    {
        "title": "故相赠侍中广平公挽辞三首  其二",
        "author": "张方平",
        "content": "不与椿龄远，先伤棣萼零。\n宸章怀旧德，惠节入新铭。\n后世推名教，当朝重典刑。\n东维跨箕尾，一化本同灵。",
        "dynasty": "宋",
        "collection_info": null
    },
    {
        "title": "故相赠侍中广平公挽辞三首  其三",
        "author": "张方平",
        "content": "谟明余论在，记博近书传。\n得谢三司重，归休五福全。\n国门迴卤簿，嵩麓望松阡。\n天下中庸法，宁惟伯始贤。",
        "dynasty": "宋",
        "collection_info": null
    },
    {
        "title": "故端明殿学士工部尚书致仕清源王公挽辞二首  其一",
        "author": "张方平",
        "content": "台阁留风论，蕃垣着治功。\n时皆推旧德，心自信孤忠。\n骥骋常疲险，鹏抟不遇风。\n晚年探妙理，顿看世缘空。",
        "dynasty": "宋",
        "collection_info": null
    },
    {
        "title": "故端明殿学士工部尚书致仕清源王公挽辞二首  其二",
        "author": "张方平",
        "content": "世德承槐荫，朝评许栋材。\n都堂陪八座，近府阻三阶。\n燕阁清宵闭，佳城白日开。\n南阡有一去，冠盖不重迴。",
        "dynasty": "宋",
        "collection_info": null
    },
    {
        "title": "故兵部侍郎致仕安定公挽辞三首  其一",
        "author": "张方平",
        "content": "晶粹分天婺，深长自帝虞。\n义声高北海，政事达夷吾。\n历职小司寇，退身贤大夫。\n独嗟造化手，不得鼓洪炉。",
        "dynasty": "宋",
        "collection_info": null
    },
    {
        "title": "故兵部侍郎致仕安定公挽辞三首  其二",
        "author": "张方平",
        "content": "经济期成务，康宁遽引年。\n人知三事贵，我爱二疏贤。\n金石名儒刻，弓裘孝子传。\n国书循吏传，谁在老成先。",
        "dynasty": "宋",
        "collection_info": null
    },
    {
        "title": "故兵部侍郎致仕安定公挽辞三首  其三",
        "author": "张方平",
        "content": "湖暖春波阔，山晴宿雾开。\n空观素车过，不復画船来。\n柳外悲萧度，松间送骑回。\n郑人怀子产，行洒有余哀。",
        "dynasty": "宋",
        "collection_info": null
    },
    {
        "title": "古兴",
        "author": "张方平",
        "content": "条牧始龚罚，干戈兹滥觞。\n以拯焚溺起，谓副天人望。\n君思彼伊吕，胡为乎夏商。\n顺守信有道，启端乃无疆。",
        "dynasty": "宋",
        "collection_info": null
    },
    {
        "title": "读公羊传四首  其一",
        "author": "张方平",
        "content": "齐桓合兵车，召陵始服楚。\n忿缘荡舟起，辞为包茅举。\n勤王岂其诚，继绝聊可与。\n萌此挟君姦，夷吾合膏斧。",
        "dynasty": "宋",
        "collection_info": null
    },
    {
        "title": "读公羊传四首  其二",
        "author": "张方平",
        "content": "晋之公室微，六族相吞螫。\n赵鞅率邑车，志岂在君侧。\n封兹祸乱根，留为姦雄迹。\n吴楚因诛错，不昭宁復辟。",
        "dynasty": "宋",
        "collection_info": null
    },
    {
        "title": "读公羊传四首  其三",
        "author": "张方平",
        "content": "季子治内难，牙也王堤诛。\n缓追逸庆父，二子奚亲疎。\n探情异无将，归狱兹何辜。\n减量自孟德，抽戈实公闾。",
        "dynasty": "宋",
        "collection_info": null
    },
    {
        "title": "读公羊传四首  其四",
        "author": "张方平",
        "content": "亲亲自祢率，恩礼有等节。\n虽云王父命，天性何斯绝。\n奈何彼卫辄，父子相倾夺。\n此而义可与，人伦固隳灭。",
        "dynasty": "宋",
        "collection_info": null
    },
    {
        "title": "读孙子二首  其一",
        "author": "张方平",
        "content": "浑浑十三篇，兵谋与师律。\n匠巧虽自心，规矩宁可黜。\n腐儒知舞干，奔车暇择虱。\n腠理与骨髓，所攻盖异术。",
        "dynasty": "宋",
        "collection_info": null
    },
    {
        "title": "读孙子二首  其二",
        "author": "张方平",
        "content": "伐谋自庙堂，长城在樽俎。\n下敌无智名，服叛非萧斧。\n主尊而民安，兹宜国之辅。\n勿使有功臣，功大将骑虎。",
        "dynasty": "宋",
        "collection_info": null
    },
    {
        "title": "得请南台偶书",
        "author": "张方平",
        "content": "紫阳洞中客，水晶宫裏人。\n一念堕尘世，资本犹天真。\n擢质出流俗，抗志凌苍旻。\n邈从逍遥游，浩与恬漠亲。\n风箫不受调，溪鸟非所驯。\n敢希古作者，尚从诸逸民。\n犬马皆有养，况我无天伦。\n俛首遂干禄，老先称过秦。\n流遁亡旧守，趋锵陪荐绅。\n骄气与矜色，湛没四十春。\n市合先缩手，战酣早收身。\n桑榆近颓暮，丘壑惭荒榛。\n福兮祸所伏，名者实之宾。\n虽嗟负前志，大观亦同均。",
        "dynasty": "宋",
        "collection_info": null
    },
    {
        "title": "赠姚白",
        "author": "张方平",
        "content": "平舆旧龙渊，今復见鳞角。\n隐景入虚无，长吟振寥廓。\n宁为嗜慾留，当假风雷作。\n我亦待扶摇，徘徊伴黄雀。",
        "dynasty": "宋",
        "collection_info": null
    },
    {
        "title": "幽蓟行",
        "author": "张方平",
        "content": "昔者帝尧光宅本都冀，幽朔乃为寰内地。\n舜肇十有二州此其一，禹服周藩有年祀。\n崆峒之英其人武，气含阴杀乐钲鼓。\n秦汉发吏守边亭，世与其民扞中土。\n召伯功勤黑社传，昭王意气金台古。\n我兴北望涕交颐，念汝幽蓟之奇士兮。\n今为勋华光耀照四海，忍遂反衽偷生为。\n吾民孰不愿左袒，汝其共取燕支归。",
        "dynasty": "宋",
        "collection_info": null
    },
    {
        "title": "槎客歌",
        "author": "张方平",
        "content": "八月风高星汉秋，海边閒客骑槎游。\n云涛茫茫浩无涯，槎头忽触斗柄斜。\n回看乃在织女家，织女投梭颜如花。\n客愚不知天上乐，遽把一拳伴归鹊。\n问得严生应悔来，重去何由寻得着。",
        "dynasty": "宋",
        "collection_info": null
    },
    {
        "title": "东山吟",
        "author": "张方平",
        "content": "我思古人兮，有东晋太傅谢公者其庶几。\n英才乃是孔明辈，风流更觉茂弘卑。\n东山游兮不归，妓携手兮嬉嬉。\n晚年拂劔兮一起，为苍生兮安国危。\n笑言指挥兮八千师，氐秦百万兮溃而夷。\n朝之君臣兮犹燕巢于幕上，公对枰兮解颐。\n吁嗟公之车兮逢白鸡而遽止，青山空兮已而。",
        "dynasty": "宋",
        "collection_info": null
    },
    {
        "title": "偶兴",
        "author": "张方平",
        "content": "财利乃怨府，功名为祸胎。\n东市悔晚矣，西钟悲悠哉。\n庖刀割腴味，匠斧斩良材。\n在埶勿偃蹇，居易无低徊。\n一瓢颜子巷，孤竿严光台。\n盛德与高风，颢清无毁颓。",
        "dynasty": "宋",
        "collection_info": null
    },
    {
        "title": "新定道中寄桐庐关太守三首  其一",
        "author": "张方平",
        "content": "辟书来北门，召命自宣室。\n朝廷搜英材，溪山及野质。\n当世良有心，一得思造膝。\n署霞隐扶桑，已是长安日。",
        "dynasty": "宋",
        "collection_info": null
    },
    {
        "title": "新定道中寄桐庐关太守三首  其二",
        "author": "张方平",
        "content": "旦下乌石滩，暮泊严陵濑。\n潺湲卧溪声，惨澹宿山霭。\n所历已陈迹，不忘惟嘉话。\n泪湿青云篇，抚襟惭慷慨。",
        "dynasty": "宋",
        "collection_info": null
    },
    {
        "title": "新定道中寄桐庐关太守三首  其三",
        "author": "张方平",
        "content": "帆挂桐君山，橹入富春渚。\n寒风荡江波，烟雨迷汀树。\n煮茶论药经，挑灯数碁路。\n全胜谢惠连，独望新安去。",
        "dynasty": "宋",
        "collection_info": null
    },
    {
        "title": "初赴新定过钱塘江",
        "author": "张方平",
        "content": "扬帆上渔浦，随潮宿鴈湾。\n烟火指富阳，云树连萧山。\n曲岸蓼花疎，清波鸥鸟閒。\n江外信清旷，吾心睢洛间。",
        "dynasty": "宋",
        "collection_info": null
    },
    {
        "title": "酬欧阳舍人寄题醉翁亭诗",
        "author": "张方平",
        "content": "我本高阳徒，野性盖踈拙。\n岂堪天子傍，命令裁机密。\n一麾出承明，猿鸟遂超逸。\n山州寂无事，气象颇萧瑟。\n閒寻琅邪溪，云岚可披拂。\n中路闻潺湲，幽亭对崷崒。\n锵咽触环佩，清泠泛琴瑟。\n知君多醉此，归鞍屡突兀。\n醉中遣形骸，题名亦信笔。\n遗我溪风清，苍颜坐髣髴。\n暝色失松竹，徘徊望寒月。\n携酒频来游，行待山花发。",
        "dynasty": "宋",
        "collection_info": null
    },
    {
        "title": "出京东归招赵参",
        "author": "张方平",
        "content": "季子揣摩佩六印，主父宦游食五鼎。\n奈何君抱纵横才，四方漂泊无人省。\n我客在陈君逆旅，秋霖淫滞宵灯永。\n解裘命酒邀与谈，萧萧衢路骅骝骋。\n是时泣血略相弔，我走汝南君入郢。\n今者索然来上都，阴怀一刺谋谒请。\n深闳高盖竞豪权，大浪长风独萍梗。\n龙待云雷无一勺，虎思林麓困穷穽。\n壮心日觉春冰消，素髮年来晓霜冷。\n季子主父昔亦尔，子参今胡怀怲怲。\n一为齐国无立锥，一为洛阳无二顷。\n我有弊庐濉之阳，子参良田枕清颍。\n况是伊人高枕时，明朝归鞅同君整。",
        "dynasty": "宋",
        "collection_info": null
    },
    {
        "title": "酬范思远",
        "author": "张方平",
        "content": "阴阳万变始三画，天地大法都九畴。\n斯文滥觞日增广，淳源已溃分千流。\n举而错之为事业，典诰始勋终乎周。\n尼父将圣生无位，一王遗法存春秋。\n化成天下文之大，岂事章句矜雕锼。\n道经战国遂榛莽，赖汉诸儒勤耘耰。\n然其文物比三代，高曾下视云来幽。\n唐时师匠多磊落，昌黎把钺为之酋。\n姬公端冕明堂位，八门四面羣小侯。\n嗟时迦老驾异说，吾儒路阻行无邮。\n可怜韩子独强介，抗颜不为缁黄羞。\n惟余碌碌谬庸者，蓬头风转萍波浮。\n出言踈阔触忌讳，倦游四国无人收。\n夫君家公世才杰，士林嚮景称英游。\n是故落然来北海，登门如到神仙洲。\n贻诗旅人定交分，所期者大将安酬。\n爽如高秋望霁景，壮如拔戟逐挟辀。\n两敦六瑚见古器，黄钟大吕闻鸣球。\n伟哉志趣规取远，古人之善今人仇。\n直须摆脱忽迴视，远趋董贾为朋俦。\n此心可以厚风俗，此文可以扬天休。\n誓将它日同利涉，我为之楫君为舟。",
        "dynasty": "宋",
        "collection_info": null
    },
    {
        "title": "赠邢山人思齐",
        "author": "张方平",
        "content": "夜凉风月静，庭幽松桧阴。\n羽人江外来，为我开素琴。\n上清通灏气，太古传遗音。\n逍遥得天和，虚寂还真心。\n更调三乐曲，无惜一巵深。\n胡然忧世患，慨叹伤灵襟。",
        "dynasty": "宋",
        "collection_info": null
    },
    {
        "title": "梁甫吟与任向",
        "author": "张方平",
        "content": "秋风吹空一横扫，秀桐芳蕙经宵老。\n晨鸡惊起穷丈夫，心骨调残感霜草。\n独起过君喜君在，鹴裘同就旗亭解。\n酒酣气壮把袂归，吾曹心过中区大。\n君不觉丰城两龙思延平，气凝愁紫牛间横。\n神物际会当有时，洛阳楼上逢张卿。\n古人率自穷途起，景略执畚南阳耕。",
        "dynasty": "宋",
        "collection_info": null
    },
    {
        "title": "朝元引贻赵抱一",
        "author": "张方平",
        "content": "星斗挂空碧，鸾鹤翔紫清。\n朝真弟子古坛上，炉烟袅袅金碧声。\n露脚斜白寒不动，千山岑寂横烟清。\n绛阙太真冠简静，紫宫夫人珰佩鸣。\n霞旌晓迈遗空谷，石磴云埋瑶草绿。\n残蟾冷帖西南隅，迴首尘寰烟一簇。",
        "dynasty": "宋",
        "collection_info": null
    },
    {
        "title": "有所思行",
        "author": "张方平",
        "content": "有所思，在斗墟之东华。\n我欲从之路阻赊，寸心坐驰天南涯。\n彼美一人骞且都，明月环佩云霞裾，蹇于翔兮不我留。\n登高杳视令人愁，褰裳欲涉江湖修。\n江湖修，不可过。\n不可过兮奈若何，私自怜兮长啸歌。",
        "dynasty": "宋",
        "collection_info": null
    },
    {
        "title": "送柳澥下第出京",
        "author": "张方平",
        "content": "少年心骨壮，功名期力殉。\n文邀马卿评，劔谒猿公问。\n御良骥足逸，胡为车三偾。\n浮沈道所尚，穷达天之分。\n迹从逍遥游，心与洪蒙论。\n姑佩湛卢归，休復较铦钝。",
        "dynasty": "宋",
        "collection_info": null
    },
    {
        "title": "送龚懋",
        "author": "张方平",
        "content": "千里寒雪程，平生旅人心。\n丈夫虽四方，行役愁不任。\n祢刺弊生毛，赵囊空无金。\n钱子一罇酒，送子垂杨阴。",
        "dynasty": "宋",
        "collection_info": null
    },
    {
        "title": "寄赠姚白",
        "author": "张方平",
        "content": "畴昔未识君，汝南熟声耀。\n相随会上都，一揖心相照。\n爱君真快士，顾我略同调。\n剧孟重然诺，曼倩喜谐笑。\n往简日共评，高楼常对釂。\n君锐如利劔，腾拔已出鞘。\n我独策征骖，舌在慵復掉。\n归养咏南陔，丘园忆高蹈。",
        "dynasty": "宋",
        "collection_info": null
    },
    {
        "title": "哭友人任向",
        "author": "张方平",
        "content": "暮哭寝门外，南望愁云昏。\n何言英迈气，奄成幽寂魂。\n寒月长夜台，秋风黄蒿原。\n十载金石心，凄凉谁与言。",
        "dynasty": "宋",
        "collection_info": null
    },
    {
        "title": "暮冬书事",
        "author": "张方平",
        "content": "物色无容华，逆风利如剪。\n晨兴心怅然，惜此岁华晚。\n自古东流波，滔滔去无返。\n计事须及时，咄哉行自勉。",
        "dynasty": "宋",
        "collection_info": null
    },
    {
        "title": "广陵散",
        "author": "张方平",
        "content": "广陵散，妙哉嵇公其旨深，谁知此是亡国音。\n商声慢大宫声微，强臣专命王室卑。\n我闻仲达窥天禄，人见飞鸟在晋屋。\n子元废芳昭杀髦，常道乡公终荡覆。\n义师三自广陵起，功皆不成竟夷戮。\n广陵散，宣诛凌。\n景诛俭，文诛诞。\n广陵散，晋室昌，魏室亡。",
        "dynasty": "宋",
        "collection_info": null
    },
    {
        "title": "沧浪曲",
        "author": "张方平",
        "content": "五湖波浪涵秋空，风烟萧索愁溶溶。\n棹扁舟兮长迈，当年则有越相之范公。\n乌喙不仁固可恨，文种踟蹰亦已庸。\n功大不赏威震主，不去必诛今古同。\n周霍中曾殆如线，黥韩竟不保其终。\n谁能持此沧浪曲，寄入三湘棹唱中。",
        "dynasty": "宋",
        "collection_info": null
    },
    {
        "title": "过齐篇",
        "author": "张方平",
        "content": "有叟羁穷垂白头，潜神密理同天游。\n朝歌鼓刀既屠纣，渭滨垂鈎来钓周。\n晚遭西伯与同载，首封东海荒营丘。\n洋洋大风仅千祀，当年固乃屠钓俦。\n世变后有薛公文，馆中多坐倜傥人。\n鲁连节重轻丘山，冯驩气高微风云。\n丈夫志义绝流俗，岂与层层雏鼠羣。\n楚汉兴亡事已微，后世倾夺奚足讥。\n龙韬豹略苦迂阔，使公復生将安归。",
        "dynasty": "宋",
        "collection_info": null
    },
    {
        "title": "瑶池宴曲",
        "author": "张方平",
        "content": "仙人仙在沧海湄，双毫出耳绿丝垂。\n瑶池西赴白云宴，丹山远借青鸾骑。\n香云红淡春光染，天风吹旌霞飐飐。\n晓过扶桑水一泓，下视中州尘九点。\n蟠桃初熟甘露瓜，对持斗柄泛流霞。\n妄向秋空举金掌，茂陵衰草令人嗟。",
        "dynasty": "宋",
        "collection_info": null
    },
    {
        "title": "秋过琴台怀古",
        "author": "张方平",
        "content": "周道积衰礼义坏，夫子咏歌沂泗滨。\n宓君不齐宰单父，独推深诚仁此民。\n弹琴燕坐澹无事，人不忍欺风化淳。\n流光逝水二千年，我税征鞍来盘桓。\n满屋清风气象古，绕台宿楚霜华寒。\n缅怀德音竟谁嗣，挥酒洒空独长叹。\n安得长官尽恺悌，编氓父子聊相欢。",
        "dynasty": "宋",
        "collection_info": null
    },
    {
        "title": "渌水辞",
        "author": "张方平",
        "content": "山翁貌清耸，膝横古桐弹。\n泛弄渌水曲，满絃流潺潺。\n初调意绪微，温流动斜晖。\n划然响嘈嘈，秋风驾怒涛。\n数声细更大，涧泉咽復快。\n曲终急以停，骤雨齐无声。\n西壁月华白，万壑松风清。\n灏然太古气，使人尘虑平。\n山翁弹罢抱琴去，归处一峰烟翠横。",
        "dynasty": "宋",
        "collection_info": null
    },
    {
        "title": "老将篇",
        "author": "张方平",
        "content": "圣明天子仁且英，海寰内外归神灵。\n辞客相夸凤凰诏，功臣不貌麒麟形。\n绣旗尘卷霞纹闇，古劔秋涩铜花青。\n尚余旧爱征西马，待从日仗登云亭。",
        "dynasty": "宋",
        "collection_info": null
    },
    {
        "title": "读高士传",
        "author": "张方平",
        "content": "天地闭不泰，贤人隐山泽。\n如何尧舜代，箕颍有逸客。\n消长存乎时，出处惟所适。\n箕子之明夷，钓筑亦潜迹。\n乘桴海上游，采芝商中匿。\n有道盍来仪，经纶建皇极。\n致君义轩庭，安民仁寿域。\n岂必同蚯蚓，蟠屈泥中食。",
        "dynasty": "宋",
        "collection_info": null
    },
    {
        "title": "古意",
        "author": "张方平",
        "content": "灏灏元气淳，茫茫太古迹。\n文巧不胜烦，发机自三画。\n盟诅復诰誓，民心日浇弊。\n荡然近太初，祖龙亦深意。\n倾夺损生理，世人多夭死。\n诚哉象繫言，干坤有时毁。",
        "dynasty": "宋",
        "collection_info": null
    },
    {
        "title": "咏松",
        "author": "张方平",
        "content": "受命託厚地，禀气独英妙。\n有心出太虚，无情合至道。\n君子正容色，烈士全节操。\n自是万木王，何辱大夫号。",
        "dynasty": "宋",
        "collection_info": null
    },
    {
        "title": "谢人赠玉界尺",
        "author": "张方平",
        "content": "美玉琢温润，界尺裁方直。\n非惟立规矩，亦以端简册。\n玉性比君子，尺用同正人。\n兼有盘盂戒，宜为几席珍。",
        "dynasty": "宋",
        "collection_info": null
    },
    {
        "title": "昆山初秋观稼回县署与同寮及示姑苏幕府",
        "author": "张方平",
        "content": "邑民三万家，四边湖海遶。\n家家勤穑事，市井商游少。\n荐岁逢水沴，饥劳何扰扰。\n我来忝抚字，见此心如捣。\n去秋仅有年，膏田尚停潦。\n今幸风雨调，皆话天时好。\n春喜鹊巢低，夏更蝉声早。\n秧船拏参差，葑岸萦迴缭。\n艺插暮更急，车响转清晓。\n纺筥犹挂壁，何暇张鱼鸟。\n我时行近郊，小艇穿萍藻。\n渚长葭薍深，野沃𥝧稏倒。\n孺子远饷归，閒暇颜色饱。\n预喜省敲笞，租赋可时了。\n归来轩馆静，旷荡盈怀抱。\n衙退人吏散，庭庑阒窈窈。\n露篠映孤亭，风荷动幽沼。\n置身木鴈间，兹焉愿终老。\n颠蹶走荣利，况余拙非巧。\n鲈脍饭紫芒，鹅脂酒清醥。\n怅然怀友生，虚斋为谁扫。",
        "dynasty": "宋",
        "collection_info": null
    },
    {
        "title": "临池翫游鱼",
        "author": "张方平",
        "content": "曲池秋水平，虚碧杳澄浄。\n有鰋从何来，潜据久已横。\n鼓鬣作波浪，晴景占苹荇。\n贪吞无遗鳞，多折修荷柄。\n西轩因纳凉，遶步恣哦咏。\n时逢横水面，气意殊豪劲。\n向非神守严，雨雾寻飞迸。\n不揆入江海，且与蛟螭竞。\n暇日呼罟师，搜摝穷泥泞。\n泼剌出数尺，怒跳何健轻。\n状丑足涎沫，刀几嫌腥硬。\n遣童放西泽，不死傥知倖。\n犹虑持私烹，诚嘱烦言令。\n去去避鈎网，再获谁尔诤。\n遂取羣小鲜，投中使沿泳。\n上游若浮空，众沈疑落穽。\n队行有孤出，如嫡从诸媵。\n忽散何所惊，两合成相迎。\n衔尾既竞速，依蒲亦少定。\n庄濠念逍遥，严溪思隐行。\n聊以贻后人，持竿助閒兴。",
        "dynasty": "宋",
        "collection_info": null
    },
    {
        "title": "吴中暑雨",
        "author": "张方平",
        "content": "泽国气温湿，暑候尤鬰蒸。\n矧更并江海，霖霪久相仍。\n沉阴不暂解，云雾常昏凝。\n蛾蝶败禾麦，鳅鳣占田塍。\n菌本出床脚，藓痕粘杖藤。\n蜗蚓离窍窦，伸缩殊自矜。\n蛙黾聒昼夜，耳惯犹愁憎。\n漫水接河汉，宁復分淄渑。\n暑弱为寒冒，阳微遭阴凌。\n震雷寂不发，凄风时暴兴。\n孰此宰四序，令烦无威棱。\n将由列缺惰，何处閒曲肱。\n飞廉独掀扑，公尔作阴朋。\n共力起波浪，势且襄冈陵。\n涉古考经说，助阳义有凭。\n古典救日法，于社萦朱绳。\n置麾伐五鼓，消慝使勿胜。\n庶几灾沴革，幸获忻谷登。\n幽斋窗户闇，懵瞀思不澄。\n有如坐盎缶，巾羃施层层。\n疚心忝抚字，搔首徒鬅鬙。\n安得昏霾闢，坐见白日昇。",
        "dynasty": "宋",
        "collection_info": null
    },
    {
        "title": "东亭逐雀",
        "author": "张方平",
        "content": "芳园夏景初，茂树成帷幄。\n幽亭鲜人到，羣雀宅檐桷。\n飞集得所安，朋噪声何乐。\n幸无弹弋虞，復免鹰鹯捉。\n入水时尚赊，孳育日以数。\n啄场徒耗粟，穿屋皆有角。\n属我厌歊蒸，来居屏纷浊。\n置榻开小窗，当轩挂踈箔。\n莫肯少畏避，竟来斗纷魄。\n争粒时聚喧，夺栖或相抟。\n谁命为嘉宾，轻率可无怍。\n主人不尔堪，尽逐归蓬藿。",
        "dynasty": "宋",
        "collection_info": null
    },
    {
        "title": "桃源二客行",
        "author": "张方平",
        "content": "刘郎阮郎丹箓客，桃花源中有旧宅。\n閒寻流水过碧溪，忽闻鸡犬见人迹。\n琼台瑶榭知何所，紫云深处开珠户。\n鹤驾龙軿綵仗来，鸾歌凤舞霞觞举。\n世缘未断尘心狂，苦厌仙家日月长。\n洞门一闭怳如梦，归路古木何荒凉。",
        "dynasty": "宋",
        "collection_info": null
    },
    {
        "title": "沧洲白鸟歌",
        "author": "张方平",
        "content": "水为都，云为庐，芙蓉帐，清盖车，霜裾雪襟素襜襦。\n秋空清，秋雨晴，弋者不来渔翁去，孤翘羣泳芦花汀。\n往来东浦何容与，莫爱稻粱过西渚。\n渔翁布罗满葭下，潜教媒子来呼汝。\n罥丝漠漠不可见，羽翰一挂脱不去。\n汝挂罗，媒子喜，更笑汝愚落他计。",
        "dynasty": "宋",
        "collection_info": null
    },
    {
        "title": "门有车马客行",
        "author": "张方平",
        "content": "崇轩华盖为谁子，高阁朱扉为谁第。\n孟公君卿善请谒，少叔王孙有权势。\n凭凌豪气务相倾，晚日署门復谁恚。\n君不见隆中草庐客，阳里席门居。\n敛翼蓬蒿下，萧条意自如。\n触罗向稻梁，肯随黄口雏。\n将军三降顾，真主六用谟。\n岂由趋逐交游得，壮心自与功名俱。",
        "dynasty": "宋",
        "collection_info": null
    },
    {
        "title": "平台秋",
        "author": "张方平",
        "content": "层台复道盘盘斜，马头冷光摇玉花。\n曲葆翩翩映红日，綵旗苒苒舒晴霞。\n铿钟考鼓台上宴，花间楼榭层层见。\n香雾低蒙烂不收，觥筹随酒东西转。\n山衔半日王未醉，桂花蟾露滴浓翠。\n冬冬满板敲金丸，千娥攒碧台门闭。\n古铜青涩对秋晓，王乐不极将如老。\n孟尝坟上牧童歌，千岁空台长荒草。\n土花愁碧古甬平，阴夜鬼荧光扰扰。",
        "dynasty": "宋",
        "collection_info": null
    },
    {
        "title": "黄鹤篇",
        "author": "张方平",
        "content": "黄鹤飞来兮，越沧海之无垠，标格孤高谁与羣。\n风前清啸欲命侣，凝神翘立如含嚬。\n鹰鹯独矜觜爪利，燕雀止为腥羶驯。\n扃笼犹负语言巧，堕羽直为依襟珍。\n杳杳水云上，亦有网罗屯。\n黄鹤飞去兮，汝无恋此扰扰之尘寰。\n冲丹霄兮凌紫烟，行啄秀芝咽醴泉。\n静栖琪树金羽丽，閒舞瑶池菊裳鲜。\n鹓羣凤侣久相待，休随燕雀陪鹰鹯。",
        "dynasty": "宋",
        "collection_info": null
    },
    {
        "title": "胡生画牛歌",
        "author": "张方平",
        "content": "有儒落落何为者，策驴晓到吾门下。\n凤标高古气深淳，询之乃是陶唐民。\n并汾形胜太行麓，西距潼关大河曲。\n春秋战国汉晋史，所书义勇雄侠士。\n多出三晋与秦燕，古云气俗禀之然。\n我颅儒冠腰博带，躯干不如脑腑大。\n曾游两河望王屋，不到并州心不足。\n喜君历历说其乡，引我心飞过太行。\n因爱其乡爱其人，已重其人重其文。\n文比玉溪既高爽，诗比玉川仍清新。\n胡君不但歌诗好，又工画笔名精妙。\n画牛百年鼻不干，浙东独有戴巡官。\n胡君不肯居戴后，自署名为画牛叟。\n忽摧两幅教余看，回首故园心恋恋。\n我家一廛寄淮汭，往曾亲把枯犂尾。\n月下歌商叩牛角，雨裏寻春坐牛背。\n长来提劔事羁游，虚名役我荒西畴。\n见君画得牛如活，却忆烟蓑淮汭秋。\n胡君胡君君贤者，画得信奇宜少画。\n勿令画价闻于人，掩君诗价兼文价。",
        "dynasty": "宋",
        "collection_info": null
    },
    {
        "title": "劝酒行",
        "author": "张方平",
        "content": "众客醉归杯席阑，有客不醉坐长嘆。\n不醉长嘆客何苦，请以眼前近事观。\n客见南迁丁晋公，拥旄秉轴天禧中。\n昔岁羁游客此宇，穷秋萧索随飞蓬。\n渐达得意忘旧困，手提国柄矜权雄。\n矜权未足俄南窜，青衫白髮穷衰翁。\n向者枯荣试回省，何异春宵梦一终。\n人事纷纭似飞絮，钟漏声中朝復暮。\n且脱鹴裘换酒来，与子相从醉乡去。",
        "dynasty": "宋",
        "collection_info": null
    },
    {
        "title": "思远辞",
        "author": "张方平",
        "content": "露下蝉不鸣，怆然觉秋暮。\n独立夕阳楼，遥见南征路。\n动乖心所期，事与年同去。\n弹铗歌归来，愁思发宵寤。\n高吟惠连诗，重忆安仁赋。\n佳人何当还，荆阳叹流寓。",
        "dynasty": "宋",
        "collection_info": null
    },
    {
        "title": "岁除",
        "author": "张方平",
        "content": "世事随波涛，流光逐魁杓。\n二年革新旧，一夕连昏朝。\n容华益凋歇，况味殊萧条。\n信似唐生语，跃马期非遥。",
        "dynasty": "宋",
        "collection_info": null
    },
    {
        "title": "姑苏蒋公北池诗",
        "author": "张方平",
        "content": "浙江汤汤，南国之纪。\n句章之乡，居巢之里。\n天子命公，二邦更治。\n越人之嗟，吴人之喜。\n公之为政，简而易从。\n不严而威，敏以有功。\n孽不及牙，姦折其绪。\n孰施斧斤，不见铓露。\n老稚晏起，壮服于亩。\n椸有澣衣，廥有多稌。\n公之退公，乐是北池。\n飞阁渠渠，虚廊迟迟。\n鱼跳于藻，渚有凫鹥。\n钓亭桧岛，其水涟漪。\n公之退公，以豫以游。\n邦人喜公，尚无疾忧。\n邦人祝公，百禄是遒。\n匪公其私，王家之休。\n我思建官，公理众政。\n与民最亲，惟时守令。\n其有不臧，根心之螟。\n小犹虮蝨，肤皮是营。\n于铄有宋，一统万方。\n千里所付，几人曰良。\n凡领王民，守土之吏。\n有理如吴，帝道则粹。\n我歌北池，爰颂公德。\n以告后人，勿污勿塞。",
        "dynasty": "宋",
        "collection_info": null
    },
    {
        "title": "睢阳双忠庙诗",
        "author": "张方平",
        "content": "烈士趋死易，黜己下人难。\n况乃持柄位，而当功名间。\n天宝唐中圮，大盗起幽蓟。\n伐鼓倾中州，意有摧枯易。\n桓桓许公远，持节睢阳郡。\n孤垒扼贼衝，攻急势危窘。\n张公何壮哉，雍丘以众来。\n誓将同忠义，分持虏羹杯。\n慷慨二丈夫，感诺明悲吁。\n对举两手起，力与扶中区。\n空郊乘垝垣，赋锋四周攒。\n万夫齐一心，就死无悔颜。\n夫岂威令使，化公心如丹。\n兵尽粮饷绝，重围气逾烈。\n龙枯无一勺，虎腾坠穷穴。\n帐下万金士，霁云特雄杰。\n乞师贺兰府，嚙指如枯蘗。\n七日哭秦庭，何谢楚臣节。\n邻藩救不来，呱呱守埤哀。\n天胡不我弔，竟使孤城摧。\n沈痛数忠良，委骨鲸与豺。\n王师遂破贼，天王归京国。\n持久全江淮，实由二公力。\n遗烈在宋人，食公河之津。\n我闻唐天子，命远守宋民。\n张公何为者，单车投远舍。\n开门授之柄，引己出其下。\n张公仁且英，节义无与程。\n但初无睢阳，此功将安成。\n顾岂沮大节，而下张公名。\n意欲觉后来，知人为贤明。",
        "dynasty": "宋",
        "collection_info": null
    },
    {
        "title": "閒居述怀",
        "author": "张方平",
        "content": "踈慵余本性，放旷涵天真。\n自疑姑射来，藐然太古淳。\n思与老彭游，坐阅冥灵春。\n世家守儒业，此志成越秦。\n蹭蹬湛世僞，遂与英俊羣。\n阔步处清禁，迎班趋紫宸。\n高议预时事，客气矜要津。\n薪火不停焰，风波浩亡垠。\n释筈前无的，将车后多尘。\n履地弗敢蹐，仰屋徒含颦。\n兼济悼迟暮，独善惭隐沦。\n沥恳得嘉命，閒曹容病身。\n性以浄为体，慵乃德之纯。\n融师善知识，中散诚仁邻。\n首慵废冠弁，腰慵捐佩绅。\n手慵如槁枝，足慵若奇轮。\n耳目遗声色，鼻舌忘馨辛。\n内乐极委顺，中扃收精神。\n大观齐诸物，万化同一均。\n祸兮福所倚，名与身孰亲。\n何须人林壑，自是逍遥人。",
        "dynasty": "宋",
        "collection_info": null
    },
    {
        "title": "酬琅邪山僧智先相示禅册",
        "author": "张方平",
        "content": "种种诸法皆心生，心自无生岂有法。\n祖师来意我不知，昨夜秋风扫黄叶。",
        "dynasty": "宋",
        "collection_info": null
    },
    {
        "title": "游九老祠堂阅古碑旧记字多讹缺询诸故老灵迹甚异因成长句以志其事",
        "author": "张方平",
        "content": "黄裘纱帽霜眉白，九老相携意气同。\n碧水宫中初邂逅，黄金殿裏久从容。\n苦催归路憎骊母，留赏名园喜葛公。\n为问家乡还远近，迢迢七十七程中。",
        "dynasty": "宋",
        "collection_info": null
    },
    {
        "title": "寓意咏月赠李先生",
        "author": "张方平",
        "content": "二八已微阙，十四犹未圆。\n盛满在三五，素蛾逞婵娟。\n两半阴阳合，平分上下弦。\n臼中有灵药，一粒九光全。",
        "dynasty": "宋",
        "collection_info": null
    },
    {
        "title": "送苏子由监筠州酒税",
        "author": "张方平",
        "content": "可怜萍梗飘浮客，自嘆匏瓜老病身。\n从此空斋挂尘榻，不知重扫待何人。",
        "dynasty": "宋",
        "collection_info": null
    },
    {
        "title": "偈",
        "author": "张方平",
        "content": "自从无始千千劫，万法本来无一法。\n祖师来意我不知，一夜西风扫黄叶。",
        "dynasty": "宋",
        "collection_info": null
    },
    {
        "title": "送何山人",
        "author": "张方平",
        "content": "烟策西归背九衢，锦城春色徧平芜。\n它年定有乘槎客，知是严君隐蜀都。",
        "dynasty": "宋",
        "collection_info": null
    },
    {
        "title": "诗二首  其一",
        "author": "张方平",
        "content": "故人久别忽相逢，不及开樽舟已东。\n四十五年春梦过，此回一见更怱怱。",
        "dynasty": "宋",
        "collection_info": null
    },
    {
        "title": "诗二首  其二",
        "author": "张方平",
        "content": "剡中盛事自南朝，太守诗人趣亦高。\n我岂匏瓜常繫此，酒舡搥鼓兴犹豪。",
        "dynasty": "宋",
        "collection_info": null
    },
    {
        "title": "句  其一",
        "author": "张方平",
        "content": "红尘三尺险，中有是非波。",
        "dynasty": "宋",
        "collection_info": null
    },
    {
        "title": "句  其二",
        "author": "张方平",
        "content": "谨言浑不畏，忍事又何妨。",
        "dynasty": "宋",
        "collection_info": null
    },
    {
        "title": "感兴三首  其一",
        "author": "苏舜钦",
        "content": "后寝藏衣冠，前庙宅神主。\n吾闻诸礼经，此制出中古。\n秦嬴蚀先法，乃復祭于墓。\n汉衣以月游，于道盖无取。\n宣帝尊祖庙，失制徧九土。\n孝元酌前文，一旦悉除去。\n魏帝乐铜台，遗令置歌舞。\n昏嗣竟从之，此事狂夫阻。\n唐制益纷华，诸陵锁嫔御。\n旷女日哀吟，于先亦奚补。\n吾朝三圣人，乘云不可覩。\n威灵已霄汉，嗣皇念宗祖。\n绘事移天光，刻象肖神武。\n徧敕旧游地，输材起宫宇。\n阶墄扣以金，墙壁衣之黼。\n功既即奉迎，法仗迭箫鼓。\n玩好择珍奇，目夺不可数。\n三京佛老家，已有十数处。\n朝家虽奉先，越礼古不许。\n君不祭臣仆，父不祭支庶。\n丹楹岂非孝，圣贬甚萧斧。\n大祀当以时，寝庙即其所。\n惜哉共俭德，乃为侈所蛊。\n痛乎神圣姿，遂与夷为侣。\n苍生何其愚，瞻叹走旁午。\n贱子私自嗟，伤时泪如雨。",
        "dynasty": "宋",
        "collection_info": null
    },
    {
        "title": "感兴三首  其二",
        "author": "苏舜钦",
        "content": "在昔帝舜日，光宅闢四门。\n所宾无凶邪，德教日益敦。\n末世多滥姦，九重严大阍。\n扞掫主讥察，谁何辨语言。\n一关百力士，列立甃石温。\n设官按尺籍，唱号于未昏。\n唐末稍懈怠，尝值外使奔。\n京城凶豪儿，奋剑闯帝藩。\n狂呼啸虎豹，便欲倾干坤。\n赖有宰相在，不然神器翻。\n我朝讲制度，门籍反不存。\n近知贱丈夫，突入犯赤轩。\n陛官未暇执，呶呶何其諠。\n祖宗创业难，慎重在后昆。\n勇夫犹重闭，况乃天子尊。\n何罗犹宜察，况乃外寇屯。\n兴语一及此，舌出反自扪。\n吾家本寒微，世受朝廷恩。\n欲奏鸱鸮诗，当涂谁荐论。",
        "dynasty": "宋",
        "collection_info": null
    },
    {
        "title": "感兴三首  其三",
        "author": "苏舜钦",
        "content": "瞽说圣所择，愚谋帝不罪。\n况乎言有文，白黑时利害。\n前日林书生，自谓胸臆大。\n潜心摭世病，荣成谓可卖。\n投颡触谏函，献言何耿介。\n云昨见凶星，上帝下警戒。\n意若日昏㧻，出处恣蜂虿。\n安坐弄神器，开门纳珍贿。\n宗支若繫囚，亲亲礼日杀。\n大臣尸其柄，咋舌希龙拜。\n速速伐虎丛，无使自沈瘵。\n陛下幸察之，聪明即不坏。\n如忽贱臣言，不瞬防祸败。\n一封朝飞入，羣目已睚眦。\n力夫暮塞门，执缚不容喟。\n十手捽其胡，如负杀人债。\n幽诸死牢中，繫灼若龟蔡。\n亦既下风指，黥而播诸海。\n长途万余里，一钱不得带。\n必令朝夕閒，渴饥死于械。\n从前有口者，蹜脰如气鞴。\n独夫已去除，易若吹糠粺。\n奈何上帝明，非德不可盖。\n倏忽未十旬，炎官下其怪。\n乙夜紫禁中，一燎不存芥。\n天王下床走，仓猝畏挂碍。\n连延旧寝廷，顿失若空寨。\n明朝黄纸出，大赦徧中外。\n嗟乎林书生，生命不可再。\n翻令凶恶囚，纍纍受恩贷。",
        "dynasty": "宋",
        "collection_info": null
    },
    {
        "title": "庆州败",
        "author": "苏舜钦",
        "content": "无战王者师，有备军之志。\n天下承平数十年，此语虽存人所弃。\n今岁西戎背世盟，直随秋风寇边城。\n屠杀熟户烧障堡，十万驰骋山岳倾。\n国家防塞今有谁，官为承制乳臭儿。\n酣觞大嚼乃事业，何尝识会兵之机。\n符移火急蒐卒乘，意谓就戮如缚尸。\n未成一军已出战，驱逐急使缘崄巇。\n马肥甲重士饱喘，虽有弓剑何所施。\n连颠自欲堕深谷，虏骑笑指声嘻嘻。\n一麾发伏鴈行出，山下掩截成重围。\n我军免胄乞死所，承制面缚交涕洟。\n逡巡下令艺者全，争献小技歌且吹。\n其余鼻馘放之去，东走矢液皆淋漓。\n首无耳准若怪兽，不自媿耻犹生归。\n守者沮气陷者苦，尽由主将之所为。\n地机不见欲侥胜，羞辱中国堪伤悲。",
        "dynasty": "宋",
        "collection_info": null
    },
    {
        "title": "及第后与同年宴李丞相宅",
        "author": "苏舜钦",
        "content": "十年苦学文，出语背时向。\n策力不自知，艺围辄掉鞅。\n薄技遭休明，一第君所唱。\n拔身泥滓底，飘迹云霞上。\n气和朝言甘，梦好夕魂王。\n轩眉失旧敛，举意有新况。\n爽如秋后鹰，荣若凯旋将。\n台府张宴集，吾辈纵谑浪。\n花梢血点干，酒面玉纹涨。\n狂歌互喧传，醉舞迭阆伉。\n兹时实无营，此乐亦以壮。\n去去登显涂，幸无隳素尚。",
        "dynasty": "宋",
        "collection_info": null
    },
    {
        "title": "昇阳殿故址",
        "author": "苏舜钦",
        "content": "昔在开元中，此名昇阳殿。\n西通大明宫，夹道直如箭。\n至尊黄金舆，乘春日幸宴。\n翠嫔戛钟鼓，欢呼奏新徧。\n巧舞风燕翻，妖歌露莺啭。\n酒光射锦幄，上下花会炫。\n雕盘堆緐英，艳粉弱自战。\n天欢日无穷，臣谏莫敢献。\n乐极哀继之，在理亦可见。\n胡来塞宫阙，腥羶污香荐。\n纵火寝庙平，挥戈君臣迸。\n庸嗣忽前丑，泚巢更祸乱。\n冉冉竟覆亡，返为耕牧便。\n瓦砾虽费犂，土壤颇肥衍。\n盖由杀人多，膏血浸渍远。\n髑髅今成堆，皆昔燕赵面。\n每因鉏耨时，数得宝玉片。\n今秋雨泽多，谷穗密如辫。\n农惟喜丰稔，吾独闵迁变。\n不有失德君，焉为穑夫佃。\n大国尚如此，小人易流转。\n道德可久长，作诗将自劝。",
        "dynasty": "宋",
        "collection_info": null
    },
    {
        "title": "大雾",
        "author": "苏舜钦",
        "content": "欲晓霜气重不收，余阴乘势相淹留。\n化为大雾塞白昼，咫尺不辨人与牛。\n羣鸟啁啾满庭树，欲飞恐遭罗网囚。\n四檐晻蔼下重幕，微风吹过冷自流。\n窃思朝廷政无滥，未尝一日封五侯。\n何为终朝不肯散，焉知其下无蚩尤。\n思得壮士翻白日，光照万里销我之沈忧。",
        "dynasty": "宋",
        "collection_info": null
    },
    {
        "title": "蓝田悟真寺作",
        "author": "苏舜钦",
        "content": "旅食长安城，迴遑奔走无停行。\n清怀壮抱失素尚，胸中堆积尘土生。\n偷閒得至玉峯下，为闻悟真之寺之嘉名。\n杖邛赤脚渡蓝水，细流激激心骨清。\n仰看苍山高峯旁，白云明灭藏日光。\n行人遥指置寺处，正在白云之中央。\n逡巡缘栈更险绝，攀萝扪壁随低昂。\n朋行咫尺乃相失，已与云雾相翱翔。\n时闻啼鸟如吹竹，数步一休还纵目。\n行行未知高则危，下视昏烟覆平陆。\n满岩佳树尤朴樕，赫赤如霞间浓绿。\n是时八月初，路旁已见芬芬菊。\n贪奇恋景不知倦，侧睥又復心瑟缩。\n神魂飞下大壑幽，定省移时进双足。\n寺门高开朝日辉，丹青黯澹唐时屋。\n老僧引我周游看，且云白氏子诗乃实录。\n此诗畴昔予所闻，殷殷更向碑前读。\n按言索像今无復，惟有流泉数道如车辐。\n我嫌世累欲暂居，又云此地无留宿。\n殿宇之后林莽中，日暮尝有虎豹伏。\n凿石龛边崖至深，近有浮屠于此相枨触。\n悁心宿忿两不解，一乃颠挤死其谷。\n我闻为之久颦蹙，此向期将避烦辱。\n不为伤生事，争如平地随流俗。\n叹息回头急出山，始觉全躯已为福。",
        "dynasty": "宋",
        "collection_info": null
    },
    {
        "title": "兴庆池",
        "author": "苏舜钦",
        "content": "余润涨龙渠，疏溜连清浐。\n助晓远昏山，浮秋明刮眼。\n渔归别浦闲，鴈下沧波晚。\n岸北有高台，离魂荡无限。",
        "dynasty": "宋",
        "collection_info": null
    },
    {
        "title": "长安春日效东野",
        "author": "苏舜钦",
        "content": "前秋长安春，今春长安秋。\n节物自荣悴，我有乐与忧。\n穷阎何卑漏，时燕不见投。\n门庭谢过从，兰萌舒绿柔。\n燕託喜广厦，亦非善是仇。\n兰生静愈茂，堪将义为俦。\n芳香诚可慕，对之蠲穷愁。",
        "dynasty": "宋",
        "collection_info": null
    },
    {
        "title": "太行道",
        "author": "苏舜钦",
        "content": "行行太行道，一步三太息。\n念厥造化初，春何险此极。\n左右无底壑，前后至顽石。\n高者欲作天明党，深者疑断地血脉。\n夜中岩下埋斗杓，日午阴壁风雪号。\n攀缘有路到绝仞，四望羣峯合沓如波涛。\n忽至逼侧处，咫尺颠坠恐莫逃。\n嗟乎古昔未开时，隔绝往来人不思。\n淳源一破山岳碎，巧心遂去缘崄巇。\n崄巇不穷甚可畏，悼此二者亡其宜。\n天地不自崄，崄由人为之。\n彼车摧轮马伤足，中路勿叹勿恸哭。\n世上安涂故有焉，孰使汝行此道躯高轩，丧坠不收宜尔然。",
        "dynasty": "宋",
        "collection_info": null
    },
    {
        "title": "对酒",
        "author": "苏舜钦",
        "content": "丈夫少也不富贵，胡颜奔走乎尘世。\n予年已壮志未行，案上敦敦考文字。\n有时愁思不可掇，峥嵘腹中失和气。\n倚官得来太行颠，太行美酒清如天。\n长歌忽发泪迸落，一饮一斗心浩然。\n嗟乎吾道不如酒，平褫哀乐如摧朽。\n读书百车人不知，地下刘伶吾与归。",
        "dynasty": "宋",
        "collection_info": null
    },
    {
        "title": "夜中",
        "author": "苏舜钦",
        "content": "夜分众諠死，耿耿抱真履。\n中君湛以宁，不为外官使。\n七兵乘间入，攻剽势向圮。\n主将不谋阵敌恶，荡然失守遽藏避。\n骇浪奔腾，一刻万里，纷纷变化无穷已。\n俄如独茧丝，忽復满天地。\n乳虎不受缚，狂龙难驯致。\n我思精甲，以扞异类。\n邪慝弗萌，元辟復位。\n辅以逍遥之至道，烂然光辉照无际。",
        "dynasty": "宋",
        "collection_info": null
    },
    {
        "title": "蜀士",
        "author": "苏舜钦",
        "content": "蜀国天下险，奇怪生中间。\n有士贾其姓，抱材东入关。\n献册叩谏鼓，其言蔚可观。\n愿以微贱躯，一得至上前。\n掉舌灭西寇，画地收幽燕。\n且云太平久，兵战无人言。\n臣尝学其法，自集数百篇。\n治乱与成败，密然不可删。\n三献辄罢去，志屈心悲酸。\n将相门户深，欲往復见拦。\n负贩冒日热，引重衝雪寒。\n羁苦辇毂下，以图晨夕餐。\n如此三岁余，夜夜抱膝叹。\n义者或赈给，遂復归巴川。\n嗟乎区宇大，此徒亦已緐。\n城市与岩穴，隐默孰辨旃。\n幸得出自鬻，何惜置末班。\n吾相柄天下，处事当几先。\n古之设爵位，盖欲英雄躔。\n次第立名级，不使智虑闲。\n稍有才器者，必以禄仕牵。\n所患在不出，既出那弃捐。\n放蛟入大水，躯虎还深山。\n失一故无害，其类莫可攀。",
        "dynasty": "宋",
        "collection_info": null
    },
    {
        "title": "己卯冬大寒有感",
        "author": "苏舜钦",
        "content": "延川未撤警，夕烽照冰雪。\n穷边苦寒地，兵气相躔结。\n主将初临戎，猛思风前发。\n朝笳吹余哀，迭鼓暮不绝。\n淹留未见敌，愁端密如髮。\n予闻古烈士，自誓立壮节。\n丸泥封函关，长缨繫南越。\n本为朝廷羞，宁计身命活。\n功名非与期，册书岂磨灭。\n然由在遇专，丑类易翦伐。\n训士无他才，赏罚在果决。\n近闻边方奏，中覆多沈没。\n罪者既稽诛，功者不见阅。\n虽使颇牧生，勇智当坐竭。\n或云庙堂上，与彼势相戛。\n恐其立异勋，欻然自超拔。\n不知百万师，寒刮肤革裂。\n关中闲诛敛，农产半匮竭。\n我欲叫上帝，愿帝下明罚。\n早令黠虏亡，无为生民孽。",
        "dynasty": "宋",
        "collection_info": null
    },
    {
        "title": "猎狐篇",
        "author": "苏舜钦",
        "content": "老狐宅城隅，涵养体丰大。\n不知窟穴处，草木但掩蔼。\n秋食承露禾，夏饮灌园派。\n暮夜出旁舍，鸡畜遭横害。\n晚登埤堄鸣，呼吸召百怪。\n或为婴儿啼，或变艳妇态。\n不知几十年，出处颇安泰。\n古语比社鼠，盖亦有恃赖。\n邑中年少儿，耽猎若沈瘵。\n远郊尽雉兔，近水歼鳞介。\n养犬号青鹘，逐兽驰不再。\n勇闻此老孤，取必将自快。\n纵犬索幽邃，张人作疆界。\n兹时颇窘急，迸出赤电骇。\n羣小助呼嗥，奔驰数颠沛。\n所向不能入，有类狼失狈。\n钩牙咋巨颡，髓血相溃沫。\n喘叫遂死矣，争观若期会。\n何暇正丘首，腥臊满蓬艾。\n数穴相穿通，城堞几隳坏。\n久纵此凶妖，一旦果祸败。\n皮为榻上藉，肉作盘中脍。\n观此为之吟，书以为警戒。",
        "dynasty": "宋",
        "collection_info": null
    },
    {
        "title": "难易言  其一",
        "author": "苏舜钦",
        "content": "拟把铅刀伐丹桂，欲坐眢井攀青天。\n排罗婴儿拒九虎，未若以道干贵权。",
        "dynasty": "宋",
        "collection_info": null
    },
    {
        "title": "难易言  其二",
        "author": "苏舜钦",
        "content": "地上拾芥亦细碎，掌裏数文犹苦辛。\n脱使摘丸下峻坂，未若以财而发身。",
        "dynasty": "宋",
        "collection_info": null
    },
    {
        "title": "大小言  其一",
        "author": "苏舜钦",
        "content": "弯弓射月落，挥剑决天开。\n何言四溟广，并合不成杯。",
        "dynasty": "宋",
        "collection_info": null
    },
    {
        "title": "大小言  其二",
        "author": "苏舜钦",
        "content": "託身螟两睫，卜都牛一毛。\n奔驰万里外，终不出秋毫。",
        "dynasty": "宋",
        "collection_info": null
    },
    {
        "title": "了语不了语  其一",
        "author": "苏舜钦",
        "content": "公餗欲成忽覆鼎，银缾汲绝还沈井。\n乳虎咆哮落深穽，青萍一挥断人颈。",
        "dynasty": "宋",
        "collection_info": null
    },
    {
        "title": "了语不了语  其二",
        "author": "苏舜钦",
        "content": "无言以手寻佩环，寒暑迭运雕朱颜。\n八骏踏地几时徧，六龙驾日何年闲。",
        "dynasty": "宋",
        "collection_info": null
    },
    {
        "title": "舟中感怀寄馆中诸君",
        "author": "苏舜钦",
        "content": "扁舟迎春色，东下淮楚乡。\n侧身风波地，回首英俊场。\n顾我本俗材，百事无一长。\n滥迹入册府，举动初不皇。\n乍脱泥滓底，稍见日月光。\n峻阁鬰前起，隐嶙天中央。\n春风花竹明，晓雨宫殿凉。\n溢目尽图史，接翼皆鸾凰。\n明窗置刀笔，大案罗缣缃。\n文字虽幼学，钝庸今废忘。\n不能温旧习，考古评兴亡。\n腼颜于其间，汗下如流浆。\n徒然日饱食，出入随羣行。\n朝廷比多事，亦合强激昂。\n况有诏书在，烂然贴北墙。\n奋舌说利害，以救民膏肓。\n不然弃砚席，挺身赴边疆。\n喋血鏖羌戎，胸胆森开张。\n弯弓射搀枪，跃马埽大荒。\n功勋入丹青，名迹万世香。\n是亦丈夫事，不为鼠子量。\n数事皆不能，徒只饱腹肠。\n有如凫鴈儿，唼喋守稻粱。\n岁月今逝矣，齿摇髮已苍。\n于时既无益，自合早退藏。\n诸君天下选，才业吁异常。\n顾当发策虑，坐使中国强。\n蛮夷不敢欺，四海无灾殃。\n莫效不肖者，所向皆荒唐。\n又不耐羞耻，但欲归沧浪。\n濡毫备歌咏，仰首看翱翔。\n舟中稍无事，思念益以详。\n恨无一棱田，可以足糟糠。\n出处皆未决，语默两弗臧。\n莽不知所为，大叫欲发狂。\n作诗寄诸君，鄙怀实所望。",
        "dynasty": "宋",
        "collection_info": null
    },
    {
        "title": "送李生",
        "author": "苏舜钦",
        "content": "李生以病废，东入徂徕峯。\n志气尚突兀，形骸已龙钟。\n男儿生世间，有如绝壑松。\n误为风雷伤，不与匠石逢。\n哀哉千尺榦，摧折似秋蓬。",
        "dynasty": "宋",
        "collection_info": null
    },
    {
        "title": "杨子江观风浪",
        "author": "苏舜钦",
        "content": "晚至瓜州渡，击舟泊西湾。\n日落暴风起，大浪得纵观。\n凭凌积石岸，吐吞天外山。\n霹雳左右作，雪洒六月寒。\n吁嗟至柔物，威壮不可干。\n若为神龙凭，气势非一端。\n大舰失所操，翻覆如转丸。\n高山虽有路，辙险马足酸。\n居朝号安逸，重禄多忧患。\n争得清静交，共骑双翔鸾。\n矫翅入赤霄，不见此险难。\n奈何蚩蚩众，共处天壤间。\n因知古圣人，立法万世安。\n济川作舟梁，铸鼎穷神姦。\n朝廷布礼度，粲粲莫可删。\n后来渐破坏，所向行路难。\n凶邪得骋志，物命遭摧残。\n视此念古昔，杖藜空盘桓。",
        "dynasty": "宋",
        "collection_info": null
    },
    {
        "title": "哭曼卿",
        "author": "苏舜钦",
        "content": "去年春雨开百花，与君相会欢无涯。\n高歌长吟插花饮，醉倒不去眠君家。\n今年恸哭来致奠，忍欲出送攀魂车。\n春晖照眼一如昨，花已破蕾兰生芽。\n唯君颜色不復见，精魄飘忽随朝霞。\n归来悲痛不能食，壁上遗墨如栖鸦。\n呜呼死生遂相隔，使我双泪风中斜。",
        "dynasty": "宋",
        "collection_info": null
    },
    {
        "title": "吾闻",
        "author": "苏舜钦",
        "content": "吾闻壮士怀，耻与岁时没。\n出必凿凶门，死必填塞窟。\n风生玉帐上，令下厚地裂。\n百万呼吸间，胜势一言决。\n马跃践胡肠，士渴饮胡血。\n腥膻屏除尽，定不存种孽。\n予生虽儒家，气欲吞逆羯。\n斯时不见用，感叹肠胃热。\n昼卧书册中，梦过玉关北。",
        "dynasty": "宋",
        "collection_info": null
    },
    {
        "title": "送安素处士高文悦",
        "author": "苏舜钦",
        "content": "皇天稔巨憝，羌虏稽显戮。\n庙算忽小丑，王师数倾衄。\n秦民着暴敛，惨惨生意蹙。\n贼气愈张王，锋锐不可触。\n帷幄监前败，降心问白屋。\n尺诏下中天，公车塞章牍。\n策虑尽颇牧，勇决过贲育。\n先生胸臆大，经术内自足。\n逸韵脱滓尘，素节抱冰玉。\n独耻论兵战，因时射君禄。\n不唯吾志乖，亦使王道局。\n放怀但文史，散髮自溪谷。\n近臣上荐书，天子渴高躅。\n旌帛三及门，不免至京毂。\n万钟非所好，大议戛钧轴。\n孤鸾入紫烟，网罟安可束。\n天风万里长，沆瀣朝满腹。\n更期下翔集，以为苍生福。",
        "dynasty": "宋",
        "collection_info": null
    },
    {
        "title": "赠释秘演",
        "author": "苏舜钦",
        "content": "高车大马阗上京，释曰演者何声名。\n当年余尝与之语，实亦可喜无俗情。\n作诗千篇颇振绝，放意吐出吁可惊。\n不肯低心事镌凿，直欲淡泊趋杳冥。\n落落吾儒坐满室，共论悫若木陷钉。\n卖药得钱辄沽酒，日费数斗同醉醒。\n伤哉不栉被佛缚，不尔烜赫竈名卿。\n数年不见今老矣，自说厌苦居都城。\n垂颐孤坐若痴虎，眼吻开合犹光精。\n雄心瞥起忽四顾，便拟击浪东南行。\n开春余行可同载，相与旷快观沧溟。",
        "dynasty": "宋",
        "collection_info": null
    },
    {
        "title": "城南感怀呈永叔",
        "author": "苏舜钦",
        "content": "春阳泛野动，春阴与天低。\n远林气蔼蔼，长道风依依。\n览物虽蹔适，感怀翻然移。\n所见既可骇，所闻良可悲。\n去年水后旱，田亩不及犂。\n冬温晚得雪，宿麦生者稀。\n前去固无望，即日已苦饥。\n老稚满田野，斲掘寻凫茈。\n此物近亦尽，卷耳共所资。\n昔云能驱风，充腹理不疑。\n今乃有毒厉，肠胃坐疮痍。\n十有七八死，当路横其尸。\n犬彘咋其骨，乌鸢啄其皮。\n胡为残良民，令此鸟兽肥。\n天岂意如此，决荡莫可知。\n高位厌粱肉，坐论搀云霓。\n岂无富人术，使之长熙熙。\n我今饥伶俜，闵此復自思。\n自济既不暇，将復奈尔为。\n愁愤徒满胸，嵘峵不能齐。",
        "dynasty": "宋",
        "collection_info": null
    },
    {
        "title": "吴越大旱",
        "author": "苏舜钦",
        "content": "吴越龙蛇年，大旱千里赤。\n寻常秔穄地，烂漫长荆棘。\n蛟龙久遁藏，鱼鼈尽枯腊。\n炎暑发厉气，死者道路积。\n城市接田野，恸哭去如织。\n是时西羌贼，凶燄日炽剧。\n军须出东南，暴敛不暂息。\n復闻籍兵民，驱以教战力。\n吴侬水为命，舟檝乃其职。\n金革戈盾矛，生眼未尝识。\n鞭笞血涂地，惶惑宇宙窄。\n三丁二丁死，存者亦乏食。\n寃对结不宣，衝迫气候逆。\n二年春及夏，不雨但赫日。\n安得凉冷云，四散飞霹雳。\n滂沱消祲疠，甘涧起稻稷。\n江波开旧涨，淮岭发新碧。\n使我扬孤帆，浩荡入秋色。\n胡为泥滓中，视此久戚戚。\n长风卷云阴，倚柂泪横臆。",
        "dynasty": "宋",
        "collection_info": null
    },
    {
        "title": "中秋夜吴江亭上对月怀前宰张子野及寄君谟蔡大",
        "author": "苏舜钦",
        "content": "独坐对月心悠悠，故人不见使我愁。\n古今共传惜今夕，况在松江亭上头。\n可怜节物会人意，十日阴雨此夜收。\n不惟人间重此月，天亦有意于中秋。\n长空无瑕露表裏，拂拂渐渐寒光流。\n江平万顷正碧色，上下清澈双璧浮。\n自视直欲见筋脉，无所逃遁鱼龙忧。\n不疑身世在地上，祗恐槎去触斗牛。\n景情境胜返不足，叹息此际无交游。\n心魂冷烈晓不寝，勉为笔此传中州。",
        "dynasty": "宋",
        "collection_info": null
    },
    {
        "title": "越州云门寺",
        "author": "苏舜钦",
        "content": "翠嶂环合封白云，中有萧寺三为邻。\n老松偃蹇若傲世，飞泉喷薄如避人。\n苍猿啸断夜月古，丹花开徧阳崖春。\n盘桓数日不忍去，舟出邪溪犹惨神。",
        "dynasty": "宋",
        "collection_info": null
    },
    {
        "title": "和韩三谒欧阳九之作",
        "author": "苏舜钦",
        "content": "予方居忧艰，胸怀积疮刺。\n昏明走月月，惨惨绝生意。\n杜门厌过从，掩耳避时事。\n韩子我所佳，招我懃有谓。\n城南访永叔，共可豁蒙蔽。\n是时穷阴久，泥淖没马鼻。\n区区不惮远，饥渴奔高谊。\n永叔闻我来，解榻颜色喜。\n殷勤排清罇，甘酸饤果饵。\n图书堆满床，措论极根柢。\n伊余昏迷中，忽若出梦寐。\n划然毛骨开，精神四边至。\n既归尚泠然，数日饱滋味。\n韩子叹不足，作诗畅情义。\n烂如珊瑚鈎，光艳不可闭。\n迫余使之和，庶以同气类。\n自顾屯钝极，出语少姿媚。\n抉剔虽强成，徒使肠胃沸。\n永叔经术深，烂熳不可既。\n虽得终日谈，百未出一二。\n仓皇逼行役，萧飒包素志。\n不日便乖拆，安能讫精粹。\n他年老门墙，君子无我弃。",
        "dynasty": "宋",
        "collection_info": null
    },
    {
        "title": "城南归值大风雪",
        "author": "苏舜钦",
        "content": "一夜大雪风喧豗，未明跨马城南回。\n四方迷惑共一色，挥鞭欲进还徘徊。\n旧时崖谷不復见，纵有直道令人猜。\n低头抢朔风，两眼不敢开。\n时时偷看问南北，但见白羽之箭纷纷来。\n既以脂粉傅我面，又以珠玉缀我顋。\n天公似怜我貌古，巧意装点使莫偕。\n欲令学此儿女态，免使埋没随灰埃。\n据鞍照水失旧恶，容质洁白如婴孩。\n虽然外饰得暂好，自觉面目如刀裁。\n又不知胸中肝胆挂铁石，安能柔软随良媒。\n世人饰诈我尚笑，今乃復见天公乖。\n应时降雪故大好，慎勿改易吾形骸。",
        "dynasty": "宋",
        "collection_info": null
    },
    {
        "title": "出京后舟中有作寄仲文韩二兄弟永叔欧阳九和叔杜二",
        "author": "苏舜钦",
        "content": "久居倦京城，归心日倾写。\n扁舟理棹楫，已与峻流下。\n断岸如崩山，远树若奔马。\n回头云间阙，出没见图画。\n还家快虽蹔，去国伤以乍。\n况我二三友，眷恋数返驾。\n前夕南巷堤，昨日东城舍。\n论精如可收，意密不见罅。\n恍惚梦寐中，萧然已相舍。\n他人所至乐，惟我气类寡。\n迂僻不能镌，往往自嗟骂。\n平生居京都，君辈乃知者。\n异乡孰与言，救谤定不暇。\n柔软众所佳，佞面谁可借。\n中怀百忧集，包酿似葅鲊。\n身世苦飘浮，岁月不可把。\n后期浩难知，高吟但悲洒。",
        "dynasty": "宋",
        "collection_info": null
    },
    {
        "title": "寄富彦国",
        "author": "苏舜钦",
        "content": "自古猾者胡与羌，胡羌相连动朔方。\n姦谋阴就一朝发，直欲截割吾土疆。\n遣使持书至阙下，四方物论如沸汤。\n天子仄席旰未尝，相君日暮犹庙堂。\n彦国感慨请奉使，誓将摧折其锋铓。\n受诏驱马出都门，都人走观叹且伤。\n猾胡闻风已厌伏，聚听大议羞乱常。\n愿如故约不敢妄，脱甲争献宝玉觞。\n旆旌威迟还上国，所至观者如倾江。\n杖父奔蹶喜出泣，妇女聚语气激昂。\n至尊虚怀坐赭床，中人催入见未央。\n对久赤日下辇道，翠华影转熏风凉。\n归来堂上拜寿母，宾车塞破甘泉坊。\n衣尘未涤又出使，往来绝域如门墙。\n已知高贤抱器识，因时与国为辉光。\n不烦一甲屈万众，以此可见才短长。\n彦国本为廊庙器，何祗口舌平强梁。\n使之当国柄天下，夷狄岂復能猖狂。",
        "dynasty": "宋",
        "collection_info": null
    },
    {
        "title": "大风",
        "author": "苏舜钦",
        "content": "秋半收穫登郊原，欹侧小屋愁夕眠。\n是夜大风拔树走，吹倒南壁如崩山。\n梦中惊起但呼叫，病仆未动徒豗喧。\n驱令燃火徧照燎，瓦甓狼藉满我前。\n披衣抱枕欲避去，去此乃是旷野田。\n况时风怒尚未息，直恐泾渭遭吹翻。\n露坐不免念禾黍，必已刮刷无完根。\n六事不和暴风作，尝闻洪范有此言。\n昔时大风禾尽偃，上帝盖直周公寃。\n方今天子至神圣，惟恐臣下辜其恩。\n是何此风乃震作，吹尽秋实伤元元。\n有能返风起禾者，亦足表异知所存。\n至诚皎洁固不昧，时虽今古同干坤。",
        "dynasty": "宋",
        "collection_info": null
    },
    {
        "title": "检书",
        "author": "苏舜钦",
        "content": "烦心思所持，屏事入小阁。\n踾扑下尘梁，侈哆张败笈。\n雨烂百数番，虫食三四筴。\n轩昂醉墨闹，纤悉新书杂。\n鱼子或破碎，蚕儿尚狎恰。\n快心伯长文，跋尾清臣搨。\n幼辞反知进，故句时自惬。\n坠亡多玩爱，存聚必券帖。\n疎密交及戚，前后生与𣩄。\n诲束俨父师，寒暑怖儿妾。\n谑浪笑忽还，私暱情再接。\n怆事涕涔涔，悯时叹𠴲𠴲。\n一饷诚寂寞，千里遽会合。\n游心到句甬，开眼见苕霅。\n京华历历復，节物怱怱涉。\n恍尔惊异方，遁去乃几腊。\n回头厌襞积，举体觉疲薾。\n东阁聊欠伸，梦断风一飒。",
        "dynasty": "宋",
        "collection_info": null
    },
    {
        "title": "高山别邻几",
        "author": "苏舜钦",
        "content": "高山扶层巅，下与地盘结。\n气贯不变移，泽枯乃朽裂。\n有如善人交，生死两固节。\n语默无异方，黯沮在为别。\n世风随日俭，俗态逐势热。\n负予好古心，嘘叹星斗灭。\n近得邻几生，胸怀贮霜雪。\n饥渴入诗书，趣向着羁绁。\n又与斯人离，先日心破折。\n古也当贻言，在子可扪舌。\n奈何区区诚，敢以御者说。\n器成必刓琢，德润资澡刷。\n安文谩徽墨，古训乃佩玦。\n帝门急豪英，济物无自孑。",
        "dynasty": "宋",
        "collection_info": null
    },
    {
        "title": "杂兴",
        "author": "苏舜钦",
        "content": "虎豹性食人，智者畜为戏。\n形影本相亲，愚夫见而畏。\n疑同不疑异，远哉愚与智。",
        "dynasty": "宋",
        "collection_info": null
    },
    {
        "title": "吕公初示古诗一编因以短歌答之",
        "author": "苏舜钦",
        "content": "览君古风之章句，两谢不足以下顾。\n长江走澜天外来，共鹄轩风日边去。\n上有致君却敌之良策，下有逍遥傲世之真趣。\n惜乎志大名位卑，明珠投闇人疑之。\n昔时名价满天下，此日塞默趋尘泥。\n古人但以才术喻富贵，自余之外胡足思。\n公初之道既如此，宜乎穷约而不悲。\n媿无玉案报神藻，聊此感激成荒辞。",
        "dynasty": "宋",
        "collection_info": null
    },
    {
        "title": "老莱子",
        "author": "苏舜钦",
        "content": "常羡老莱子，七十亲不衰。\n飒然双白鬓，尚服五綵衣。\n戏游日膝下，弄物心熙熙。\n或时暂仆跌，辄作婴儿啼。\n清朝万钟禄，不肯卖片时。\n人生有此乐，何暇外慕为。\n伊余生不造，才壮苍天亏。\n搏膺念之子，叹咏形诸诗。\n想象且三復，苦血下交颐。",
        "dynasty": "宋",
        "collection_info": null
    },
    {
        "title": "往王顺山值暴雨雷霆",
        "author": "苏舜钦",
        "content": "苍崖六月阴气舒，一霔淫雨如绳粗。\n霹雳飞出大壑底，烈火黑雾相奔趋。\n人皆喘汗抱树立，紫藤翠蔓皆焦枯。\n逡巡已在天中吼，有如上帝来追呼。\n震摇巨石当道落，惊嗥时闻虎与貙。\n俄而青巅吐赤日，行到平地晴如初。\n回首绝壁尚可畏，吁嗟神怪何所无。",
        "dynasty": "宋",
        "collection_info": null
    },
    {
        "title": "依韵和胜之暑饮",
        "author": "苏舜钦",
        "content": "九夏苦炎烈，入伏气候恶。\n况兹大旱时，其酷甚炮烙。\n争得羿復生，射此赤日落。\n欲擘青天开，腾身出寥廓。\n狂走无处逃，坐恐肝脑涸。\n不如以酒浇，庶可免焦烁。\n相呼坐僧居，顷刻釂百酌。\n佳瓜判青肤，熟李吸绛膜。\n尚嫌味不爽，更与冰雪嚼。\n裂耳发浩歌，解颜纵善谑。\n径趋无何乡，回觉万事借。\n不知余中虚，外冷得所託。\n真气潜遁亡，半夜忽发霍。\n呕洩不暂停，迸筋走两脚。\n初如巨绳缠，忽似秋蚓跃。\n委顿体不支，藜床为穿凿。\n君言暑饮佳，但得一晌乐。\n艰难踰旬时，仅饮数斗药。\n快意事皆然，遗殃慎无作。",
        "dynasty": "宋",
        "collection_info": null
    },
    {
        "title": "答宋太祝见赠",
        "author": "苏舜钦",
        "content": "穷冬三日雪，旅肠迫枯饿。\n不免东郭行，难效袁安卧。\n我谒故所宜，君来无乃左。\n復贶长句诗，如留万金货。\n恣睢莫能名，豪横不可挫。\n怒奔时旁出，力翥復下堕。\n使人但惊绝，欲断谁敢作。\n况君名家驹，少小声已播。\n丈夫气刚精，不必在长大。\n譬如利锥末，所向物已破。\n余资本滞浊，既壮困家祸。\n区区走俗格，仅若螘循磨。\n诗枯实零丁，文僻又坎坷。\n翘然当路人，顾我甚涕唾。\n雅意返愿交，得无自卑涴。\n俛首已内倾，抚躬辄私贺。\n无以答高谊，胸中强搜罗。\n披豁聊短篇，安足谓酬和。\n莞尔当弃投，毋留重吾过。",
        "dynasty": "宋",
        "collection_info": null
    },
    {
        "title": "送李冀州诗",
        "author": "苏舜钦",
        "content": "冠盖倾动车马稠，都门晓送李冀州。\n冀州绿髮三十一，𧽼𧽼千骑居上头。\n眼如坚冰腼河月，气劲倢鹘横清秋。\n不为膏粱所汩没，直与忠义相沈浮。\n干戈未定民力屈，此行正解天子忧。\n男儿胜衣志四海，实耻坐得万户侯。\n斾旌明灭朔野阔，笳鼓凄断边风愁。\n孤云南飞莫回首，下有慈亲双泪眸。\n自古忠孝不两立，功名及时乃可收。\n众人刮目看能事，着鞭无为儒生羞。",
        "dynasty": "宋",
        "collection_info": null
    },
    {
        "title": "和邻几登緐台塔",
        "author": "苏舜钦",
        "content": "孝王有遗墟，寥落千年余。\n今为太常宅，復此緐华都。\n踊甓冠旧丘，西人号浮图。\n下镇地脉绝，上与烟云俱。\n我来历初级，穰穰瞰市衢。\n车马尽蝼螘，大河乃污渠。\n跻攀及其颠，四顾万象无。\n迥然尘坌隔，顿觉襟抱舒。\n俄思一失足，立见糜体躯。\n投步求自安，不暇为他谟。\n平时好交亲，岂復能邀呼。\n举动强自持，恐为众揶揄。\n一身虽暂高，争如且平居。\n君子不倖险，吾将监诸书。",
        "dynasty": "宋",
        "collection_info": null
    },
    {
        "title": "依韵和伯镇中秋见月九日遇雨之作",
        "author": "苏舜钦",
        "content": "众香爱春发枯荄，我知惟动儿女怀。\n天地昏酣醉梦裏，人有爽思皆沈埋。\n岂如秋风劲利剧刀剑，刮破天膜清光开。\n衰根危蔕埽除尽，辨别松竹并蒿莱。\n青娥供霜洗夜月，兼以皓露驱纤埃。\n常年此夕或阴晦，今岁澄彻将快哉。\n是时呼宾赏此景，渐见照我白玉杯。\n清辉向人若有意，径历窗户犹徘徊。\n放歌狂饮不知晓，烂熳酌客山岳颓。\n时节飘流晦朔转，已觉九日来相催。\n北轩隙地破苍藓，带花移得黄金栽。\n倒冠露顶坐狂客，撷香咀蕊浮新醅。\n最怜小雨洒疎竹，爽籁飒飒吹醉顋。\n君时传诗颇精丽，意苦泥淖不得来。\n开缄文采自飞动，欲和但愧顽无才。\n久之黾勉强为答，嫌春爱秋真可咍。",
        "dynasty": "宋",
        "collection_info": null
    },
    {
        "title": "夜闻秋声感而成咏同邻几作",
        "author": "苏舜钦",
        "content": "八月天气肃，万物日已阑。\n庭前两高桐，夜籁如哀絃。\n志士感节物，中夕耿不眠。\n起听抱膝吟，悲烈声相干。\n念此华叶改，想见颜色鲜。\n顾人生世间，荣悴理亦然。\n岂伤岁月速，愧无功名传。\n少小学文章，出值用武年。\n儒官多见侮，敢为战士先。\n欲弃俎豆事，强习孙吴篇。\n迂钝不可为，屈曲性亦难。\n虚言盗禄食，实又畏上天。\n未能追世好，且乐樽酒间。\n九日近不远，同醉黄花前。",
        "dynasty": "宋",
        "collection_info": null
    },
    {
        "title": "和圣俞庭菊",
        "author": "苏舜钦",
        "content": "不谓花草稀，实爱菊色好。\n先时自封植，坐待秋气老。\n类粧翠羽枝，已喜金靥小。\n严霜发层英，益见化匠巧。\n摇凝光艳落，折恐丛薄少。\n一日三四吟，一吟三四遶。\n赏专情自迷，美极语难了。\n得书所赋诗，烂漫感怀抱。\n朗咏偿此心，清尊为之倒。",
        "dynasty": "宋",
        "collection_info": null
    },
    {
        "title": "答梅圣俞见赠",
        "author": "苏舜钦",
        "content": "自嗟处身拙，与世尝龃龉。\n至于作文章，实亦少精趣。\n低摧朝市间，所向触谤怒。\n夫子兴众殊，琢饰贶佳句。\n将然纸上动，读毕恐飞去。\n自觉异平居，恍忽忘世故。\n迥如出泥涂，熏涤失臭污。\n衣之青霞裾，饮以紫蕊露。\n輶轩驾飞黄，蹀躞上夷路。\n古贵知者稀，流俗岂足顾。\n雅意虽可珍，三復未敢报。\n退惭百不堪，尚恐君悔误。",
        "dynasty": "宋",
        "collection_info": null
    },
    {
        "title": "舟至崔桥士人张生抱琴携酒见访",
        "author": "苏舜钦",
        "content": "晚泊野桥下，暮色起古愁。\n有士不相识，通名叩余舟。\n铿铿语言好，举动亦风流。\n自鸣紫囊琴，泻酒相献酬。\n余少在仕宦，接纳多交游。\n失足落坑穽，所向逢弋矛。\n不图田野间，佳士来倾投。\n山林益有味，足可销吾忧。",
        "dynasty": "宋",
        "collection_info": null
    },
    {
        "title": "颍川留别王公辅",
        "author": "苏舜钦",
        "content": "得罪身去国，犯寒挽孤舟。\n亲友祭我去，乃独与子游。\n子实饱文义，辞闽入中州。\n气劲耻苟合，半岁为我留。\n我穷不相弃，同载适宛丘。\n在困见人情，此意不可醻。\n解携春波上，会合知何秋。",
        "dynasty": "宋",
        "collection_info": null
    },
    {
        "title": "维舟野步呈子履",
        "author": "苏舜钦",
        "content": "白日出高冈，远野春气动。\n仓鸠鸣相懽，幽草色已弄。\n繫舟大何曲，登步目一纵。\n逍遥玩物华，所乐与君共。\n已忘窜逐伤，但喜怀抱空。\n古人负才业，未必为世用。\n吾侪性疎拙，摈弃安足痛。\n四顾不见人，高歌免惊众。",
        "dynasty": "宋",
        "collection_info": null
    },
    {
        "title": "滞舟",
        "author": "苏舜钦",
        "content": "落照满长河，流水暖冲融。\n中有凫鹜羣，上下随和风。\n捕鱼没浅浦，矫翅入紫空。\n嬉游意自得，肯顾冥冥鸿。\n伊余何所适，舟滞数见穷。\n十步九暗滩，咫尺不可通。\n獠工裂吻噪，舍檝将何从。\n巨絙挽屡断，有如拔山峯。\n夕忧寇盗至，蹶弩映岸丛。\n徊徨但搔首，叹息无所容。\n曾无鸟禽乐，虚在人曹中。",
        "dynasty": "宋",
        "collection_info": null
    },
    {
        "title": "过濠梁别王原叔",
        "author": "苏舜钦",
        "content": "交道今莫言，难以古义责。\n锱铢较利害，便有太行隔。\n余生性阔疎，逢人出胸膈。\n一旦触骇机，四向尽戈戟。\n平生交游面，化为虎狼额。\n谤气惨不开，中者若病疫。\n遂令老成人，坐是亦见斥。\n既出芸香署，又下金华席。\n摧辱实难任，官名亦非惜。\n罪始职于予，时情未当隙。\n今来濠水涯，日夜自羞惕。\n高风激颓波，相遇过畴昔。\n白璧露肺肝，晴云见颜色。\n乃知天壤间，自有道义伯。\n明日又告行，吁嗟四海窄。",
        "dynasty": "宋",
        "collection_info": null
    },
    {
        "title": "和子履雍家园",
        "author": "苏舜钦",
        "content": "长桥南走羣山间，中有雍子之名园。\n苍云蔽天竹色浄，暖香扑地花气緐。\n飞泉来从远岭背，林下曲折寒波翻。\n珍禽不可见毛质，数声清绝如哀禅。\n我来踞石弄琴瑟，唯恐日暮登归轩。\n尘纷剥落耳目异，只疑梦入仙家村。\n君之襟尚我同好，作诗闳放莫可攀。\n高篇绝景两不及，久之想像空冥冥。",
        "dynasty": "宋",
        "collection_info": null
    },
    {
        "title": "尹子渐哀辞",
        "author": "苏舜钦",
        "content": "漂流江湖外，负罪气惨悽。\n况闻故人死，惊呼不成啼。\n当案舍匕箸，缅怀大河西。\n箴言尚在耳，铿若环佩随。\n志气凛已失，神魂飘何之。\n昔云死者乐，復以生为悲。\n予知达士怀，将以二物齐。\n今也果何如，无乃往意迷。\n荆棘饱雨露，丛兰委污泥。\n紫鸾忽肠绝，永年贼狐狸。\n天理漭难问，我意多乖暌。\n哀吟苍山阔，注目白日低。\n不得恸寝门，雪涕江上堤。",
        "dynasty": "宋",
        "collection_info": null
    },
    {
        "title": "天平山",
        "author": "苏舜钦",
        "content": "吴会括众山，戢戢不可数。\n其间号天平，突兀为之主。\n杰然镇西南，羣岭争拱辅。\n吾知造物意，必以屏大府。\n清溪至其下，仰视势飞舞。\n伟石如长人，坚立欲言语。\n扪萝缘险磴，烂漫松竹古。\n中腰有危亭，前对绀壁举。\n石窦落玉泉，泠泠四时雨。\n源生白云间，颜色若粉乳。\n旱年或播洒，润可足九土。\n奈何但泓澄，未为应龙取。\n予方弃尘中，岩壑素自许。\n盘桓择雄胜，至此快心膂。\n庶得耳目清，终甘死于虎。",
        "dynasty": "宋",
        "collection_info": null
    },
    {
        "title": "奉酬公素学士见招之作",
        "author": "苏舜钦",
        "content": "人生交分耻苟合，贵以道义久可要。\n薄俗盈虚逐势利，清风绵邈日已凋。\n长吟宇宙独引领，浩浩万古与我遥。\n安得此身有两翅，飒然远举随风飙。\n近逢公素我同好，厌愤偷俗常鬰陶。\n君方调官镇京口，我以重罪废本朝。\n身虽俱在大江外，不得会合烦相邀。\n秋风八月天地肃，千里明迴草木焦。\n夕霜惨烈气节劲，激起壮思冲斗杓。\n岂如儿女但悲感，唧唧吟叹随螳蜩。\n拟攀飞云抱明月，欲踏海门观怒涛。\n念君治所近不远，江山蟠闢气象豪。\n楼头阴明变霞雾，槛下日夕斗蜃蛟。\n便将一往刷滞闷，去兴草茁不可薅。\n呼儿襥衣办舟楫，一日百里岂惮劳。\n君方酒酣亦思我，奔墨纸上为长谣。\n上言风物丽復壮，下述宴集乐且遨。\n意我羁愁正无赖，欲以此事相夸招。\n此篇笔绝墨未渗，我舟适到范老桥。\n古人千里有神会，以兹可信非相辽。\n倜然不以穷见弃，旷然不以位自骄。\n开缄朗咏毛髮竦，通夕噤痒睫不交。\n病膜谁将宝篦刮，痒背恰得仙人抓。\n长川奔浑走一气，巨镇截嶭上赤霄。\n又如阴云载雷电，光怪迸漏不可包。\n惊呼叹伏已不暇，焉敢有意急其高。\n却疑欺我老困顿，故作大句来相鏖。\n近罹罪辱舌虽在，每避嫌谤口已胶。\n更遭掀搅岂不畏，欲取笔砚俱焚烧。\n既承嘉命敢无报，将吐復茹移昏朝。\n留连日日奉杯宴，殊无閒隙吟风骚。\n看君岸帻卷大白，有似巨浸吸百潮。\n宾从倾颓尚未厌，直恐溃烂肠与脬。\n神迷耳热眼生缬，嚼尽宝墨狂酲消。\n欢流乐极古所戒，不免厌旦潜遁逃。\n还家数日却愁寂，梦中犹奉笑与嘲。\n强为短篇答高谊，鄙事轧轧空自挠。\n览之捧腹定绝倒，幸为投弃无传抄。\n相思復拟往相会，予今岂復如繫匏。\n行看雪夜景清绝，更乘逸兴飞轻舠。",
        "dynasty": "宋",
        "collection_info": null
    },
    {
        "title": "迁居",
        "author": "苏舜钦",
        "content": "前岁旅淮楚，去年还上都。\n上都一岁内，前后七徙居。\n岁暮被重谪，狼狈来中吴。\n中吴未半岁，三次迁里闾。\n京师重腾移，长物动数车。\n江湖亦稍便，一舟乐有余。\n破坏新器皿，散亡旧图书。\n家人颇倦烦，行路亦叹呼。\n吾知人之生，天壤乃蘧庐。\n其间蹔寄寓，一世还须臾。\n纵游极南北，所历足自娱。\n犹恨苦濡滞，带动摧妻孥。\n安得出八极，浩与元气俱。\n仰首羡日月，晨夕苦奔趋。\n二物本无情，亦为气所驱。\n况我有血肉，又生名利区。\n手足日不闲，在地无根株。\n流宕固宜矣，何必厌道涂。\n此身亦外物，安用伤羁孤。\n庸人所见狭，但以乡井拘。\n屑屑寸粒食，何异鸡在笯。\n拟随犯斗槎，欲上浮海桴。\n寄语怀安者，嗟嗟尔何愚。",
        "dynasty": "宋",
        "collection_info": null
    },
    {
        "title": "遣闷",
        "author": "苏舜钦",
        "content": "隆冬雪跨月，度日关门庐。\n乘昏气惨烈，悲风吹江湖。\n白鹄翅翼伤，塌然困泥涂。\n不入鸧鹒羣，哀鸣忆云衢。\n夕饥乏粒食，浩荡天地俱。\n何时闢重阴，得见白日舒。",
        "dynasty": "宋",
        "collection_info": null
    },
    {
        "title": "苦调",
        "author": "苏舜钦",
        "content": "阴闇必有鬼，高明者惟天。\n鉴应未始忽，冥理有后先。\n姦凶喜欺罔，放意快目前。\n虎狼嚼生人，自适甘且鲜。\n烈士共剑起，忿髮如危絃。\n人理已不胜，神报岂泯然。\n惊呼彻上帝，洒血透九泉。\n扪舌不敢语，咄咄徒自怜。",
        "dynasty": "宋",
        "collection_info": null
    },
    {
        "title": "若神栖心堂",
        "author": "苏舜钦",
        "content": "予心充塞天壤间，岂以一物相拘关。\n放然一物无不有，遂得此身相与閒。\n上人构堂号栖心，不欲尘累相追攀。\n冷灰槀木极溃败，虽有善迹辄自删。\n予尝浩然无所挠，与子异指亦往还。\n卷舒动静固有道，期于达者诚非艰。",
        "dynasty": "宋",
        "collection_info": null
    },
    {
        "title": "郡侯访予于沧浪亭因而高会翌日以一章谢之",
        "author": "苏舜钦",
        "content": "荒亭俗少游，迁客心自爱。\n绕亭植梧竹，私心亦有待。\n昨朝十骑来，䟃𧽼拥林外。\n水禽骇笳鼓，野老瞻车盖。\n公余喜静境，宾至因高会。\n跋石已行厨，临流聊褫带。\n优游鄙情通，放旷未礼杀。\n酒醇引易釂，肉美举必嘬。\n千跖恣食鸡，二螯时把蟹。\n开颜閒善谑，倾耳得嘉话。\n暮夜欢未厌，裴回意将再。\n跋已见懵腾，跨鞍极倒载。\n明日尚狂酲，嘉贶不遑拜。",
        "dynasty": "宋",
        "collection_info": null
    },
    {
        "title": "送闵永言赴彭门",
        "author": "苏舜钦",
        "content": "鄙性背时向，处世介且迂。\n自固以为节，人皆指为愚。\n少年宦京邑，与众颇异涂。\n一朝被放弃，漂然落江湖。\n江湖信美矣，心迹抑更孤。\n永言金闺彦，器识当世无。\n机发弦上矢，辩走盘中珠。\n高风乐溪山，耻与势利趋。\n殊科二十年，不肯仕京都。\n顾我穷悴者，一笑情相于。\n日日奉杯宴，但觉怀抱摅。\n琼琚照坐席，内顾瓦砾粗。\n未饮心自醉，相对气已舒。\n得忘羁旅忧，盖以道义俱。\n云间宿古寺，花下招歌姝。\n胜境寻已徧，赏心未尝孤。\n玺书趣赴治，候吏拥舳舻。\n秋风卷在旆，喧喧指东徐。\n郊亭对别酒，我独增悲吁。\n人生大块间，气类有万殊。\n贤愚各有合，惟予邈无徒。\n君子误见知，交契若勘符。\n一旦又暌索，千里成阔疎。\n期君早自奋，佐时发雄图。\n功成速收身，单舸还东吴。\n自头青林下，尊酒相从娱。",
        "dynasty": "宋",
        "collection_info": null
    },
    {
        "title": "寄题丰乐亭",
        "author": "苏舜钦",
        "content": "神物藏胜地，深林隐苍峯。\n威夷渡浅岭，爱此泉一钟。\n古今未见赏，荒然草苔封。\n公来闢一径，疏凿随指踪。\n挥洗落尘虑，甘凉洒烦胸。\n构亭于其间，四面开轩墉。\n名之丰乐者，此意实在农。\n使君何所乐，所乐惟年丰。\n年丰讼诉息，可使风化醲。\n游此乃可乐，岂徒悦宾从。\n野老共歌呼，山禽相迎逢。\n把酒谢白云，援琴对孤松。\n境清岂俗到，世路徒衝衝。",
        "dynasty": "宋",
        "collection_info": null
    },
    {
        "title": "夏热昼寝感咏",
        "author": "苏舜钦",
        "content": "盛夏日苦永，解带坐小轩。\n对案不能食，挥汗白雨翻。\n轧轧过午景，宛转无由昏。\n偃卧一榻上，既觉復梦魂。\n恬然世虑寂，时被苍蝇喧。\n睡味胜仙去，忽怳难具论。\n晨事如隔日，半杂梦寐言。\n人生贵壮健，及时取荣尊。\n夏禹惜寸阴，穷治万水源。\n栉沐风雨中，子哭不入门。\n况復庸下者，不出强趋奔。\n奈何耽昼寝，懒惰守坏垣。\n念昔年少时，奋迅期孤骞。\n笔下驱古风，直趣圣所存。\n山子逐雷电，安肯服短辕。\n便将决渤澥，出手洗干坤。\n文章竟误身，大议谁周爰。\n捽首下牢狱，殗殗如孤豚。\n法吏使除籍，其过祗一飱。\n宾朋四散逐，投窜向僻藩。\n九虎口牙恶，便欲膏其蹯。\n上赖天子明，不使钳且髠。\n此身自流浪，岂能济元元。\n天下无所归，泛舟旅江邨。\n春雨看秧稻，落日自灌园。\n殊乡寡朋友，孰辨石与琨。\n卷藏经济术，强谈奉狙猿。\n閒困尚有待，不忍沈湘沅。\n大暑昼闭户，一径恶草緐。\n出嫌乌啅噪，行见蛇蜿蜒。\n蠹书徒盈箧，浊醪徒盈樽。\n谈笑谁可共，道义孰与敦。\n终日对稚立，千里远弟昆。\n此心既无用，不寝徒自烦。\n况兹昼景长，但厌枕簟温。\n北窗无纤风，返见赤日痕。\n流光何辉赫，独不照覆盆。\n会当破氛祲，血吻叫帝阍。\n烂尔正国典，旷然涤羣寃。\n姦谗囚大幽，上压九昆崙。\n贤路自肃爽，朝政不復浑。\n万物宇宙间，共被阳和恩。",
        "dynasty": "宋",
        "collection_info": null
    },
    {
        "title": "哭师鲁",
        "author": "苏舜钦",
        "content": "前年子渐死，予哭大江头。\n今年师鲁死，予方旅长洲。\n初闻尚疑惑，涕泪已不收。\n举杯欲向口，荆棘生咽喉。\n忆初定交时，后前穆与欧。\n君颜白如霜，君语清如流。\n予年又甚少，学古众所羞。\n君欲举拔萃，声耦日抉搜。\n不鄙吾学异，推尊谓前修。\n今踰二十年，迹远心甚稠。\n后会国南门，夜谈雪满楼。\n青灯照素髮，酒阑气益遒。\n昨君握兵柄，节制关外侯。\n予才入册府，俄作中都囚。\n飞章立辨雪，危言动前旒。\n时虽不见省，凛凛压众偷。\n旋闻君下狱，六月送渭州。\n渭州旧治所，昔拥万貔貅。\n堂中坐玉帐，堂下森蛇矛。\n令严山石裂，恩煦春色浮。\n衅生无根芽，众言起愆尤。\n返来入狴犴，吏对安可酬。\n法官巧追拍，刺骨不肯抽。\n削秩贬汉东，驱迫日置邮。\n穷途无一簪，百口谁相赒。\n诸子继死亡，清血渍两眸。\n贸然几丧明，愤苦结不瘳。\n君性本刚峭，安可小屈柔。\n暴罹此冤辱，苟活何所求。\n人间不见容，不若地下游。\n又疑天憎善，专与恶报仇。\n二坚潜膏肓，众鬼来揶揄。\n弃局奔南阳，后事得所投。\n心胆尚卓荦，精明已弥留。\n生平经纬才，萧瑟掩一丘。\n青天自茫茫，长夜何悠悠。\n万物孰不死，死常在严秋。\n君齿方盛壮，众期树风猷。\n二边方横猾，四海皆疮疣。\n斯时忽云亡，孰为朝廷忧。\n予方编吴氓，日自亲鉏耰。\n无缘匍匐救，兀兀空悲愁。\n时思庄生言，所乐唯髑髅。\n物理不可诘，此说诚最优。",
        "dynasty": "宋",
        "collection_info": null
    },
    {
        "title": "和永叔琅邪山庶子泉阳冰石篆诗",
        "author": "苏舜钦",
        "content": "一气破散万事起，独有篆籀含其真。\n周鼓秦山坏已久，下至唐室始有人。\n宗臣转注得天法，质虽浑厚气乃振。\n人间所存十数处，丰疎异体世共珍。\n其中琅邪石泉记，比之他法殊不伦。\n铁锁关连玉钩壮，曲处力可持万钧。\n復疑蛟虬植爪角，隐入翠壁蟠未伸。\n近来欲眼苦不赏，惟有风月时相亲。\n紫微仙人谪此守，此地胜绝旧喜闻。\n公余往观领宾从，猎猎画隼摇青春。\n远休车骑步泉侧，酌泉爱篆移朝昏。\n挥弄潺湲玩点画，情通恍惚疑前身。\n作诗缄本远相寄，邀我共赋意甚勤。\n昨承见教久阁笔，压以大句尤难文。\n高风胜事日倾倒，安得身寄西飞云。",
        "dynasty": "宋",
        "collection_info": null
    },
    {
        "title": "答章傅",
        "author": "苏舜钦",
        "content": "废官旅吴门，迹与世俗扫。\n构亭沧浪间，筑室乔树杪。\n穷径交圣贤，放意狎鱼鸟。\n志气内自充，藜藿日亦饱。\n不图名利场，有士同所好。\n南闽章其氏，傅名字传道。\n清晨闯予门，疎爽见姿表。\n大篇随自出，烂熳风力老。\n安敢当所褒，读之俗惊倒。\n开轩延与语，指亦有深到。\n半生蹋京尘，识子恨不早。\n扶疎珊瑚枝，本不自雕巧。\n当珍玉府中，何故委衰草。\n秋风还故乡，无或叹枯槁。\n贵富乌足论，令名当自保。",
        "dynasty": "宋",
        "collection_info": null
    },
    {
        "title": "游山",
        "author": "苏舜钦",
        "content": "上春游南峯，出自阊扉西。\n崎岖缘田塍，时又涉狭磎。\n午初至峯下，先读烂古碑。\n僧庐颇新鲜，丹青见朝曦。\n云昔支公居，石迹有马蹄。\n踰岭到天平，上观石屋危。\n苍壁泻白泉，对之已忘疲。\n西岩列窗户，玲珑漏斜晖。\n嵌然似饾饤，人力安可施。\n朝餐下木渎，市物俗所宜。\n琴台昔尝游，回首忆旧题。\n南向又渡岭，盘屈麋鹿蹊。\n摺身趋宝华，未到闻法鼙。\n松间见广路，平如隐金锤。\n寺压两山脚，三面张屏帏。\n夜阑宿虚堂，清甚无梦思。\n西南登尧峯，俗云尧所基。\n洪川不能没，上有万众栖。\n中道舍篮舆，从者亦汗衣。\n关陆巧步趋，健马莫可追。\n自伤干躯大，两股酸不随。\n岩雨洒磴滑，惟赖枯筇支。\n四顾物象殊，虽困强自持。\n竹木互支撑，小阁架险梯。\n凌晨过横山，蹴蹋云霞低。\n身如插翅翼，下见鸿鹄卑。\n却视众壑林，密若荠麦齐。\n童童或行列，改春发绿翠姿。\n一方绀碧瓦，楼殿贴地飞。\n右顾万顷湖，东与天相迷。\n日炙白烟开，风驱银山移。\n旁过折腰塔，铁轮尽颠堕。\n近为震霆拔，火烈瓦甓糜。\n未知天之意，摧此将何为。\n迤逦瞰荐福，爱此路侧池。\n清无一点尘，虾鱼潜琉璃。\n宝积仰修竹，整如翠羽旗。\n棱伽屋老朽，旧闻传者非。\n北渡千丈桥，柱袅阑倾敧。\n揽衣俯而趋，愁为溪风吹。\n遇胜辄自留，仰啸巾屡遗。\n永言喜谑浪，把酒先嘻嘻。\n子履阅奇怪，瞪视惟嗟咨。\n及还城中居，城人殊未知。\n自疑身被留，蹔此梦寐归。\n纷然着鄙事，奔走争自私。\n向者却是梦，反復又自疑。\n神明日夜往，内顾行者尸。\n何由摆尘坌，荣辱两莫期。\n清泉与白云，终老得自怡。",
        "dynasty": "宋",
        "collection_info": null
    },
    {
        "title": "寒夜",
        "author": "苏舜钦",
        "content": "九河巨流冻长山，山高微黯石色顽。\n沙笼如烟吐朱湾，中天挝鼓云垂关。\n壶炙不温乳乌死，城上琴声愁九子。\n罗暮翻风花满波，玉麈洒窗湿明绮。\n兽角消红犀凤干，缕生篆字香盘盘。\n坐聆翰音拂南极，驰念疆场中已酸。\n欲决沈云叫阴帝，虏灭不使天下寒。",
        "dynasty": "宋",
        "collection_info": null
    },
    {
        "title": "送施秀才",
        "author": "苏舜钦",
        "content": "贱生罹凶丧，日与死亡逼。\n羁孤困猜嫌，动步畏蛇蜮。\n之子脱俗情，平生未相识。\n足茧千里来，顾我喜颜色。\n衣裘风霜凋，颜髮尘土蚀。\n开席揖之坐，意勤语腷塞。\n徐徐动辞气，突兀露胸臆。\n绀囊出文章，发覆见宝璧。\n自羞无所有，曷以报相德。\n告行东风前，花草正狼籍。\n又无一尊酒，浇沃慰远客。\n扁舟下长淮，企立空叹息。",
        "dynasty": "宋",
        "collection_info": null
    },
    {
        "title": "送韩三子华还家",
        "author": "苏舜钦",
        "content": "人在天壤间，共为气躯逐。\n岁月自崩奔，冉冉若转毂。\n荣乐随云烟，凋零共草木。\n亨屯固常物，达者安可速。\n奈何此躯骸，未免混世俗。\n前年奔大凶，况復堕手足。\n零丁旅山阳，逐熟聚衰族。\n相逢眼尽白，闭户甘退缩。\n左丞镇景亳，相去路重復。\n数遣令子来，十里弔荼毒。\n子华勇此行，东下甚匍匐。\n入门未及言，相向且恸哭。\n嗟我颜色枯，鬚苍鬓又秃。\n相别始踰年，世事何反覆。\n晤言出世表，但觉白日速。\n勘书春雨静，煮药夜火续。\n襟怀两澄澹，炯炯抱明玉。\n时苦外物喧，又嗟别期促。\n和风送归帆，盎动淮气绿。\n早寄别后篇，微吟慰孤独。",
        "dynasty": "宋",
        "collection_info": null
    },
    {
        "title": "观放闸",
        "author": "苏舜钦",
        "content": "沈沈沧淮口，植木限众流。\n启闭固有时，出纳千万舟。\n眷予怀抱昏，羁别相牵钩。\n观此巨派注，颇觉滞闷瘳。\n喧豗怒霆起，始骇久不收。\n既前目眩转，足缩不敢留。\n朔雪下喷薄，散为白雾浮。\n上悬赤油幕，旁断缥玉旒。\n恐激地轴转，人有鱼鼈忧。\n惊嗟势力壮，孰谓此物柔。\n吾思作至监，实以处上游。\n又欲接之口，沃荡胸中愁。\n俄然渐枯涸，哮尔空泥沟。\n渟滀既因人，开洩岂自由。\n立间见底裏，咄哉为尔羞。",
        "dynasty": "宋",
        "collection_info": null
    },
    {
        "title": "金山寺",
        "author": "苏舜钦",
        "content": "孤峯涌沧江，突兀台殿积。\n惊波四面起，日夜走霹雳。\n阴壑滀风云，阳厓产金碧。\n离披万年树，根抱太古石。\n修廊围峻阁，窈窕压山脊。\n宝像浮海来，珠缨冷光滴。\n叩阑见鼋鼍，扬首意自得。\n偃蹇互出没，日此饱余食。\n又有翠羽禽，羣飞喜宾客。\n口衔绀蔕花，近我若相识。\n开轩心旷绝，上下无异色。\n气象特清壮，所览辄快适。\n予心本高洒，误为尘土隔。\n不知人间世，有此物外迹。\n落日将登舟，低回空自惜。",
        "dynasty": "宋",
        "collection_info": null
    },
    {
        "title": "九月五日夜出盘门泊于湖间偶成密会坐上书吴黄尉",
        "author": "苏舜钦",
        "content": "绀油幙见黄金钩，贝玑磊落澄不流。\n纷纷媚影动波上，的的远势横沙头。\n前山渐昏渔唱息，唯有疎苇吟穷秋。\n予方弭檝对此景，时欲乘兴长夜游。\n青蛾荡桨忽远至，虽有雅约犹嚬羞。\n綵舟鲜明四窗闢，兰酎辛滑嘉宾留。\n歌余清冽贯众耳，笑动姿采生香㡚。\n玉盘脍鲈光一色，饤簇殽核随所搜。\n河斜参倒气逾治，我起饮子子必酬。\n共知此会不易得，邂逅得此难再求。\n区区才知自劳役，扰扰尘俗多悲忧。\n已醉更歌更起舞，明日分散空离愁。",
        "dynasty": "宋",
        "collection_info": null
    },
    {
        "title": "送张统尉嘉禾",
        "author": "苏舜钦",
        "content": "濯濯桂枝郎，尉邑上携李。\n青衫未足荣，兰衣应自喜。\n威声入萑蒲，吟思发山水。\n美才仕云初，令闻当日起。",
        "dynasty": "宋",
        "collection_info": null
    },
    {
        "title": "秋夜",
        "author": "苏舜钦",
        "content": "新秋积雨后，夜闻蚯蚓声。\n似争络纬緐，不让蟋蟀清。\n嗟尔微陋物，身与土壤并。\n藐然本无心，天时使之鸣。\n空庭杂槀木，亦能感人情。\n老蛟蛰污泥，寂默不自惊。\n一旦走霹雳，飞雨洗八纮。\n幽蟠孰可闻，自有济物诚。\n岁若弗大旱，此志岂妄行。",
        "dynasty": "宋",
        "collection_info": null
    },
    {
        "title": "寄题周源家亭",
        "author": "苏舜钦",
        "content": "君家有虚亭，跨涧復面山。\n泉声碎环玦，清绕窗户间。\n潜鳞俯自钓，佳树坐可攀。\n我思醉其上，与子开尘颜。\n微吟对一枰，放此白日閒。",
        "dynasty": "宋",
        "collection_info": null
    },
    {
        "title": "黄雍于西安修水之侧起佚老亭以奉亲",
        "author": "苏舜钦",
        "content": "修水崩腾落云端，倾入羣山自萦转。\n山回水抱三百里，邑号西安俯千磵。\n四时夹磵花蒙蒙，数步行人不相见。\n但闻千珂万马横阵来，石激惊湍自相溅。\n忽然瀰漫为平川，远近人家压清浅。\n其间有亭号佚老，山水之间为胜选。\n黄氏有子乐其亲，缔葺之勤由富善。\n盖忧高年厌家事，力营此地欲自遣。\n亲意虽知风物嘉，岂若有子常在眼。\n君胡飘飘事远游，手龟面黎两足趼。\n故乡不到已踰年，又非跼蹐牵仕宦。\n何如轻舟早还家，日对白云奉游宴。",
        "dynasty": "宋",
        "collection_info": null
    },
    {
        "title": "送黄莘还家",
        "author": "苏舜钦",
        "content": "东风摇江波，碧草日夜芳。\n蔼蔼春物归，游子思故乡。\n黄生士林华，志业收精刚。\n步虎南山隈，气立人兽旁。\n不步受羁辔，但欲插翅翔。\n顾亦念所亲，归心剧风樯。\n想当舍檝初，喜气充门墙。\n晨昏奉颜色，以时荐豆觞。\n虽享万钟禄，此乐不可偿。\n予家白日下，偶来恋沧浪。\n因君江上别，撩我归兴长。",
        "dynasty": "宋",
        "collection_info": null
    },
    {
        "title": "和菱磎石歌",
        "author": "苏舜钦",
        "content": "滁州信至诧双石，云初得自菱水滨。\n长篇称夸语险绝，欲使来者不復言。\n画图突兀亦颇怪，张之屋壁惊心魂。\n麒麟才生头角异，混沌虽死窍凿存。\n琅邪之郡偏且僻，得石固可骇众观。\n予尝飞帆入震泽，穷探异境登龟鼋。\n居民百户石为业，日夜采琢山不贫。\n山前森列战白浪，犹似万百铁马羣。\n雨昏浪打岁月古，千株万穴僵復奔。\n自嗟才力本衰弱，安敢抵敌为之文。\n况兹出产极易致，乡俗见惯不甚尊。\n彼以至少合贵重，胡为久弃如隐沦。\n偶逢积识见奖拔，众目今乃称奇珍。\n百人拥持大车载，城市观走风涛翻。\n立于新亭面幽谷，共为澡刷泥沙痕。\n凉泉下照嘉树阴，翠影澄澹留烟云。\n褒以篇章绘缣素，积岁汨没一旦伸。\n苟非高贤独赏激，终古弃卧于穷津。\n世人爱憎逐兴废，使我吟叹伤精神。",
        "dynasty": "宋",
        "collection_info": null
    },
    {
        "title": "顶破二山诗",
        "author": "苏舜钦",
        "content": "此邑有顶山，下潜子母虬。\n其子去为雨，以救乡人忧。\n前擘穷峯开，化出百丈湫。\n后因号破山，致祠献庶羞。\n岁来省其母，风雹六月秋。\n烟云腾蹋去，不復经月留。\n邑民赖其灵，虽旱岁有收。\n因成两佛宇，幽邃号胜游。\n磵泉走鸾车，松桂拥石楼。\n夜堂人噤渗，阴壁风飕飗。\n近年返暴雨，颇亦伤田畴。\n老农务祈祷，梵呗日不休。\n常为释徒利，乃作生民雠。\n呜呼二虬者，其说何悠悠。",
        "dynasty": "宋",
        "collection_info": null
    },
    {
        "title": "永叔石月屏图",
        "author": "苏舜钦",
        "content": "日月行上天，下照万物根。\n向之生荣背则死，故为万物生死门。\n东西两交征，昼夜不蹔停。\n胡为虢山石，留此皎月痕常存。\n桂树散疎阴，有若图画成。\n永叔得之不能晓，作歌使我穷其原。\n或疑月入此石中，分此二曜三处明。\n或云蟾兔好溪山，逃遁出月不可关。\n浮波穴石恣所乐，嫦娥孤坐初不觉。\n玉杵夜无声，无物来捣药。\n嫦娥惊推轮，下天自寻捉。\n绕地掀江蹋山岳，二物惊奔不復见。\n留此玉轮之迹在青壁，风雨不可剥。\n此说亦诡异，予知未精确。\n物有无情自相感，不间幽微与高邈。\n老蚌向月月降胎，海犀望星星入角。\n彤霞烁石变灵砂，白虹贯岩生美璞。\n此乃西山石，久为月照着。\n岁久光不灭，遂有团团月。\n寒辉笼笼出轻雾，坐对不復嗟残缺。\n虾蟇纵汝恶觜吻，可能食此清光没。\n玉川子若在，见必喜不彻。\n此虽隐石中，时有灵光发。\n土怪山鬼不敢近，照之僵仆肝脑裂。\n有如君上明，下烛万类无遁形，光艳百世无亏盈。",
        "dynasty": "宋",
        "collection_info": null
    },
    {
        "title": "演化琴德素高昔尝供奉先帝闻予所藏宝琴而挥弄不忍去因为作歌以写其意云",
        "author": "苏舜钦",
        "content": "双塔老师古突兀，索我瑶琴一挥拂。\n风吹仙籁下虚空，满坐沈沈竦毛骨。\n按抑不知声在指，指自不知心所起。\n节奏可尽韵可收，时于疎澹之中寄深意。\n意深味薄我独知，陶然直到羲皇世。\n曲终瞑目师不言，忽言昔常奉至尊。\n祥符天子政多暇，诏求绝艺传中阍。\n紫宸仗退霜日红，随鞭入对蓬莱宫。\n平戎一弄沃舜聪，貂珰壁立亦动容。\n紫兰之袍出禁府，声华一日千门通。\n今来老病卧泽国，赏音不遇前事空。\n一双玉鹤天上飞，人间但见枯死桐。\n幸逢宝器惬心手，因声感旧涕洒胸。\n顾我踟蹰不忍去，将行更欲留悲风。",
        "dynasty": "宋",
        "collection_info": null
    },
    {
        "title": "寄王几道同年",
        "author": "苏舜钦",
        "content": "新安道中物色佳，山昏云澹晚雨斜。\n眼看好景懒下马，心随流水先还家。\n步头浴凫暖出没，石侧老松寒交加。\n怀君览古意万状，独转涧口吟幽花。",
        "dynasty": "宋",
        "collection_info": null
    },
    {
        "title": "丙子仲冬紫阁寺联句",
        "author": "苏舜钦",
        "content": "白石太古水，苍厓六月冰。\n昏明咫尺变，身世逗留增。\n桥与飞霞乱，人间独鸟升。\n风泉冷相搏，楼阁暮逾澄。\n反覆青冥上，跻攀赤日棱。\n呗音充别壑，塔影弔寒藤。\n仙掌挂太一，佛坛依古层。\n岩喧闻斗虎，台静下饥鹰。\n晴槛通年雨，浓萝四面罾。\n日光平午见，雾气半天蒸。\n潭碧寒疑裂，钟清远自凝。\n阳陂冬聚笋，阴壁夏垂缯。\n有客饶佳思，高吟出远凭。\n雄心翻青裏，远目着轩腾。\n岑寂来清夜，沈冥接定僧。\n宿猿深更杳，落木静相仍。\n松竹高无奈，烟岚翠不胜。\n甘酸收脱实，坳隩布清塍。\n北野才沈着，南天更勃兴。\n恣睢超一气，黤黕起孤鹏。\n并涧寒堪摘，看云重欲崩。\n行中向背失，呼处下高应。\n庭树巢金爵，樵儿弄玉绳。\n断香浮缺月，古像守昏灯。\n乳管明相照，莎髯绿自矜。\n深疑啸神物，㩻欲敌殽陵。\n俯仰孤心挠，回翔百感登。\n画图风动壁，诗句涕霑膺。\n岁月看流矢，心肠剧断絙。\n追攀初有象，悲愤遂相乘。\n故赏知无遁，遗灵若此凭。\n依然忍回首，愁绝下崚嶒。",
        "dynasty": "宋",
        "collection_info": null
    },
    {
        "title": "水轮联句",
        "author": "苏舜钦",
        "content": "痛矣真源丧，纷纭物象来。\n水轮今若此，此事亦宜哉。\n上下车交辐，周旋斗转魁。\n咸渊日微堕，仙窟月初开。\n旁柅从为用，垂絙重亦回。\n枘多初不晓，机密暗相该。\n圃外沧浪洩，庭间霹雳摧。\n玉飞千仞表，缨挂九泉隈。\n翻覆殊难定，牵连巧自媒。\n建瓴今比速，抱瓮此相哀。\n平视曾无觉，深窥遂可猜。\n团团释子壁，轧轧雁王台。\n解见陶埏运，宁观将毂推。\n造端原有发，汲用始知材。\n本异道家意，定遭怡士咍。\n转圆非雅具，欹器有深灾。\n持满忘前监，相倾自下催。\n流风无以復，视此一裴回。",
        "dynasty": "宋",
        "collection_info": null
    },
    {
        "title": "荐福塔联句",
        "author": "苏舜钦",
        "content": "踊甓皇都壮，盘基紫宙雄。\n山河供远目，檐户发高风。\n梯险三休上，轮开一气中。\n门当谷子午，影落陌西东。\n韵铎翻天籁，危觚驻夕红。\n仙聆悲下俗，仰面识长空。\n绝若神挤至，深疑壑暗通。\n人寰如蚁垤，身世甚秋蓬。\n叹息兴亡地，沈吟制作工。\n清思抱明月，狂欲把飞鸿。\n去矣登临兴，巍乎是造化功。\n凉襟当爽垲，幽意入鸿蒙。\n头角峯如揖，丹青树不同。\n城郭回迤逦，阁殿失穹隆。\n可使孤怀放，胡为万恨然。\n何当得壮士，提取出尘笼。",
        "dynasty": "宋",
        "collection_info": null
    },
    {
        "title": "悲二子联句",
        "author": "苏舜钦",
        "content": "有客自远方，来以二字说。\n穆子病疾初，家事巨细缺。\n邻人苦其求，医师久以决。\n案杯小大空，布被旁午裂。\n余喘尚能鼓，老愤知已结。\n目凄望羊泓，髭断反猬茁。\n忧酸繫余生，嗥嘑留永诀。\n语妻后日计，书策未可彻。\n教子勤诵读，时命不復说。\n吾属何流离，众人方草窃。\n凌子久道路，十口着羁绁。\n拾稆重江间，正值大饥节。\n既无裹饭交，疾走继粗粝。\n又无执饮人，及时沃枯竭。\n惜哉损天命，痛焉在亲绖。\n帝胡生尔身，世復称其杰。\n胸伏气万丈，肠贮怨百折。\n艰难汨风波，顦顇堕霜雪。\n久仆勤龙钟，弱女痴蹩躠。\n文随寒饿空，道与烟燄灭。\n魂兮竟何归，去矣不得别。\n中府岂无财，莫济医药切。\n太仓岂无粟，莫解腹肠热。\n天子圣在上，海内清欲澈。\n伊人胡不官，既死安得活。\n朝青与暮紫，神喜天不轧。\n昂车与怒马，门满道不绝。\n之子苟閒厕，斯民乃饕餮。\n高亢世弗亲，方严鬼所掣。\n敢言才足珍，宁免否来啮。\n思潜泪辄抽，惨旧面成耋。\n举目此牢落，侧身今鄙媟。\n箴言耳空虚，险论口卼臲。\n作诗告石梁，聊以慰寒骨。",
        "dynasty": "宋",
        "collection_info": null
    },
    {
        "title": "地动联句",
        "author": "苏舜钦",
        "content": "大荒孟冬月，末旬高舂时。\n日腹昏盲伥，风口鸣呜咿。\n万灵困阴戚，百植嗟阳衰。\n浓寒有胜气，天冻无败期。\n六指忽摇拽，羣跖初奔驰。\n丸铜落蟾吻，始异张浑仪。\n列宿犯天纪，预念汉志辞。\n民甍函鼓舞，禁堞强崩离。\n坐骇市声死，立怖人足踦。\n坦途重车偾，急传壮马敧。\n陵阜动抚手，砾块当扬箕。\n停污有乱浪，僵木无静枝。\n众喙不敢息，沓嶂惊欲飞。\n踊塔撼铎碎，安流荡舟疲。\n倒壶丧午漏，颠巢骇眠鸱。\n居人眩眸子，行客劳髑儿。\n南北顿儵忽，西东播戎夷。\n四镇一毛重，百川寸涔微。\n斗薮不如大，轩干主者谁。\n共工岂復怒，富妪安得为。\n宁无折轴患，顿易崩山悲。\n众蛰不安土，羣毛难丽皮。\n惊者去靡所，仆或如见挤。\n轰雷下檐瓦，决玉倾仓粢。\n双颠太室吻，四跃宸庭螭。\n万宇变旋室，百城如转机。\n念此大灾患，必由政瑕疵。\n胜社勇厥气，孤阳病其威。\n传是下乘上，亦曰尊屈卑。\n夫惟至静者，犹不可保之。\n况乃易动物，何以能自持。\n高者恐颠坠，下者当镇绥。\n天戒岂得慢，肉食宜自思。\n变省孽可息，损降祸可违。\n愿进小臣语，兼为丹扆规。\n伟哉聪明主，忽遗地动诗。",
        "dynasty": "宋",
        "collection_info": null
    },
    {
        "title": "瓦亭联句",
        "author": "苏舜钦",
        "content": "阴霜策策风呼虓，羌贼胆开凶燄豪。\n赤胶脆折乳马健，汉野秋穟黄云高。\n驱先老尩伏壮黠，裹以山壑鬼莫招。\n烽台屹屹百丈起，但报平安摇桔槹。\n喜闻羸师入吾地，主将踊跃士惰骄。\n神锋前挥拥胜势，横阵立敌俱奔逃。\n不知饵牵落槛穽，一麾发伏如惊飙。\n重围八面鸟难度，相顾无路惟青霄。\n地形窄束甲刺骨，眦裂不復能相鏖。\n弃兵衮衮今不杀，部曲易主无纤嚣。\n恸哭皇天未厌祸，空同无色劲气消。\n狂童得志贱物命，陇上盘马为嬉遨。\n苍皇林间健儿妇，翦纸沥酒呼嗸嗸。\n将军疾趋占葬地，年年载柩争咸崤。\n朝廷不惜好官爵，绛蜡刻印埋蓬蒿。\n三公悲吟困数败，车上轻重如鸿毛。\n白衣壮士气塞腹，愤勇不忍羞本朝。\n重瞳三顾可易得，亮辈本亦生吾曹。\n穷居哀劳厌咄咄，岁月奔激朱颜凋。\n当年请行大明下，今日颓堕思南巢。\n阳羡溪光逗苍玉，尺半健鲫烟中跳。\n便欲买田学秧稻，不復与世争锱毫。\n奈何三世奉恩泽，肯以躯命辞枯焦。\n以知出处繫大义，一饭四顾情如烧。\n贺兰磨剑河饮马，颈繫此贼期崇朝。\n归来天下解倒挂，玉色蔼蔼宸欢饶。\n笔倾江河纸云雾，叹倾天业包陶姚。",
        "dynasty": "宋",
        "collection_info": null
    },
    {
        "title": "淮上喜雨联句",
        "author": "苏舜钦",
        "content": "江淮经岁旱，春暮忽然雨。\n乱点踰广津，散洒入原土。\n万物气稍苏，厉妖莫能聚。\n羣山洗故尘，紫翠坐可数。\n昏如笼纤纱，媚若隐绀缕。\n碧瓦南崦中，重迭出迥覩。\n扁舟凌空飞，白鸟入烟舞。\n遥林动新滋，颜色若可取。\n碧草弄微芳，低昂欲来语。\n緐声过沙头，上下讴哑橹。\n浓澹新画成，快惬久病愈。\n念此时多虞，岂得岁少阻。\n焦心闵疲农，虚口待香稌。\n县吏事凶贪，气若解缚虎。\n惟于纵诛敛，乃能奋怒武。\n青天虽云明，疑不照艰苦。\n此时忽霶霈，知有神物主。\n不然诸苍生，性命委草莽。\n本蹷邦岂宁，皮去毛安附。\n歌此告巨公，行当视前古。",
        "dynasty": "宋",
        "collection_info": null
    },
    {
        "title": "和石曼卿明河咏",
        "author": "苏舜钦",
        "content": "八月银河好，天高夜自明。\n楼台通迥意，风露得余清。\n几为浮云乱，都宜小雨晴。\n离人强回首，耿耿邈无情。",
        "dynasty": "宋",
        "collection_info": null
    },
    {
        "title": "师黯以彭甘五子为寄因怀四明园中此果甚多偶成长句以为谢",
        "author": "苏舜钦",
        "content": "忆向江东太守园，猗猗甘树蔽前轩。\n风摇玉蕊霏微落，霜发金衣委坠緐。\n枕畔冷香通醉梦，齿边余味涤吟魂。\n天彭路远无因得，犹赖君心记旧恩。",
        "dynasty": "宋",
        "collection_info": null
    },
    {
        "title": "游洛中内",
        "author": "苏舜钦",
        "content": "洛阳宫殿鬰嵯峨，千古荣华逐逝波。\n别殿秋高风淅沥，后园春老树婆娑。\n露凝碧瓦寒光满，日转觚棱暖艳多。\n早晚金舆此游幸，凤楼前后看山河。",
        "dynasty": "宋",
        "collection_info": null
    },
    {
        "title": "送杜密学赴并州",
        "author": "苏舜钦",
        "content": "维帝私明哲，遥遥世可论。\n风流擅南国，文采续高门。\n才美趋贤路，名雄出帝阍。\n雍容初入幕，烜赫已开藩。\n黠吏腹心溃，疲民襦袴温。\n谳刑曾揽辔，按俗亦飞轩。\n倚注宸襟切，淹回物论喧。\n朔区官益峻，宪府望弥尊。\n除弊朝之急，于时孰肯言。\n议高心不挠，补外众为冤。\n西雍新恩重，中台故事存。\n政行殊有体，化洽密无痕。\n尺诏来丹扆，双符换太原。\n具装明晚野，大旆卷朝暾。\n惠爱留关辅，风威入塞垣。\n安车行急召，想望慰元元。",
        "dynasty": "宋",
        "collection_info": null
    },
    {
        "title": "送家静及第后赴官清水",
        "author": "苏舜钦",
        "content": "几年尘土客京华，一日春乘犯斗槎。\n梦好夜归全蜀道，眼明朝宴上林花。\n白头佐邑非为晚，蓝绶还乡亦可夸。\n况有雄图看悟主，莫伤孤宦向天涯。",
        "dynasty": "宋",
        "collection_info": null
    },
    {
        "title": "串夷",
        "author": "苏舜钦",
        "content": "区区黠虏敢狂呼，遣使峨冠谒上都。\n辄出封章辞国命，妄传声势困军须。\n闭之塞漠为良策，啖以民膏是失图。\n淳俗易摇无自挠，每闻流议一长吁。",
        "dynasty": "宋",
        "collection_info": null
    },
    {
        "title": "静胜堂夏日呈王尉",
        "author": "苏舜钦",
        "content": "虚堂吏事稀，吟卧欲忘机。\n窗静蜂迷出，帘轻燕误飞。\n烦心倾晚簟，倦体快风衣。\n更想霜云外，同君看翠微。",
        "dynasty": "宋",
        "collection_info": null
    },
    {
        "title": "黎生下第还乡",
        "author": "苏舜钦",
        "content": "人云之子贤，文采出巴川。\n失意声名在，还爱岁月迁。\n离怀春色裏，归路夕阳边。\n无废青箱学，穷愁古亦然。",
        "dynasty": "宋",
        "collection_info": null
    },
    {
        "title": "春日晚晴",
        "author": "苏舜钦",
        "content": "人言春雨好，更好晚来晴。\n树色通帘翠，烟姿着物明。\n得泥初燕喜，避弋去鸿轻。\n谁见危栏外，斜阳尽眼平。",
        "dynasty": "宋",
        "collection_info": null
    },
    {
        "title": "代人上申公祝寿",
        "author": "苏舜钦",
        "content": "维神祚炎历，发藴復含灵。\n嶷尔为人瑞，居然出相庭。\n舜门登夙望，韦氏继先经。\n积学方开隩，当官已发硎。\n纯诚贯白日，阔步上青冥。\n才力回元气，胸怀纳四溟。\n八荒归富寿，万象染丹青。\n恳牍辞魁柄，开藩密帝扃。\n碧旌油重润，苍佩玉明荧。\n舆望知难转，王心几不宁。\n西羌动妖孽，秦塞困羶腥。\n羽奏飞关路，兜烽照浊泾。\n裴公辞激烈，袁相涕飘零。\n天为移文象，人思奉典型。\n欢谣塞归路，召节下宸廷。\n胜算剧破竹，威声如走霆。\n折衝千里定，指画众心醒。\n大议虚怀纳，吁谟前席听。\n玉关收旧地，庙鼎续新铭。\n復耸岩岩石，增辉两两星。\n川源流盛美，岳镇敌长龄。\n有客惭才薄，区区咏德馨。",
        "dynasty": "宋",
        "collection_info": null
    },
    {
        "title": "有客",
        "author": "苏舜钦",
        "content": "有客论时事，相看各惨然。\n蛮夷杀郡将，蝗蝻食民田。\n萧瑟心空远，徘徊志自怜。\n何人同国耻，余愤落樽前。",
        "dynasty": "宋",
        "collection_info": null
    },
    {
        "title": "游南内九龙宫",
        "author": "苏舜钦",
        "content": "昔帝龙骧后，因池大此宫。\n萧笳迭终日，旌仗展无穷。\n绘塑神灵集，飞潜爪角雄。\n阴轩常隐雾，暗堵亦含风。\n巨盗来移国，天王遽避戎。\n苍黄狩巴蜀，倏忽陷河潼。\n阁殿回看远，尘氛久见蒙。\n归来故基在，不与往时同。\n迭瓦烟间碧，新蕖露下红。\n波春荡初月，沙晚发悲鸿。\n世变今无復，人愁杳莫终。\n树穿瑶甃裂，碑碎玉楼空。\n九曲皆遗石，诸王祗断蓬。\n兴亡何足问，一一夕阳中。",
        "dynasty": "宋",
        "collection_info": null
    },
    {
        "title": "送陈进士游江南",
        "author": "苏舜钦",
        "content": "昔也衣裾已化尘，驱车今去涉惊津。\n淮天苍茫背残腊，江路逶迤逢旧春。\n时有飘梅应得句，苦无蒸酒可霑巾。\n归来莫恋溪山胜，枫鬼揶揄解笑人。",
        "dynasty": "宋",
        "collection_info": null
    },
    {
        "title": "和马承之古庙",
        "author": "苏舜钦",
        "content": "庙貌空山裏，垣颓入径斜。\n尚应名竹素，不復祭牲豭。\n木暗鸮呼鬼，庭荒雀啅虵。\n有灵从寂寞，慎勿学凶邪。",
        "dynasty": "宋",
        "collection_info": null
    },
    {
        "title": "和解生中秋月",
        "author": "苏舜钦",
        "content": "不为人间意，居然节物清。\n银堂通夜白，金饼隔林明。\n醉客尊前倒，栖乌露下惊。\n悲欢今古事，寂寂堕荒城。",
        "dynasty": "宋",
        "collection_info": null
    },
    {
        "title": "宿太平宫",
        "author": "苏舜钦",
        "content": "驱车长道久尘劳，一宿清宫醒骨毛。\n古桧有风天自籁，石坛多露鹤争嗥。\n星河耿耿秋还迥，栖观澄澄夜更高。\n吟对疎钟俗机尽，已疑身世属仙曹。",
        "dynasty": "宋",
        "collection_info": null
    },
    {
        "title": "独游辋川",
        "author": "苏舜钦",
        "content": "行穿翠霭中，绝涧落疎钟。\n数里踏乱石，一川环碧峯。\n暗林麋养角，当路虎留踪。\n隐逸何曾见，孤吟对古松。",
        "dynasty": "宋",
        "collection_info": null
    },
    {
        "title": "过下马陵",
        "author": "苏舜钦",
        "content": "下马陵头草色春，我一怀古一霑巾。\n陵边又有纍纍冢，应是当年取酒人。",
        "dynasty": "宋",
        "collection_info": null
    },
    {
        "title": "览含元殿基因想昔时朝会之盛且感其兴废之故",
        "author": "苏舜钦",
        "content": "在昔朝元日，千门动地来。\n方隅正无事，辅相復多才。\n仗下簪缨肃，天中伞扇开。\n皇威瞻斗极，曙色辨崔嵬。\n赤案波光卷，鸣梢殿尾回。\n熊罴驱禁卫，雨露覆兰台。\n横赐倾中帑，穷奢役九垓。\n只知营国用，不畏屈民财。\n翠辇还移幸，旻天未悔灾。\n羣心争困兽，回首变寒灰。\n曾以安无虑，翻令世所哀。\n行人看碧瓦，独鸟下苍苔。\n虽念陵为谷，遥知祸有胎。\n青编遗迹在，此地亦悠哉。",
        "dynasty": "宋",
        "collection_info": null
    },
    {
        "title": "望秦陵",
        "author": "苏舜钦",
        "content": "雄心虽盖世，竟亦弃羣臣。\n役重倾天下，时危启圣人。\n石麟空举首，银海罢流春。\n陇阙今无復，应深行路尘。",
        "dynasty": "宋",
        "collection_info": null
    },
    {
        "title": "留题樊川李长官庄",
        "author": "苏舜钦",
        "content": "社曲东边风物幽，我来繫马独淹留。\n门前翠影山无数，竹下寒声水乱流。\n酒压新尘常得醉，花开番次不知秋。\n主公堆案萦官事，早晚归来今白头。",
        "dynasty": "宋",
        "collection_info": null
    },
    {
        "title": "宿终南山下百塔院",
        "author": "苏舜钦",
        "content": "驱马山前访古踪，僧居萧洒隔尘笼。\n遶庭石鼈谷间水，入户鸣鸱堆上风。\n无限老松秋色裏，数声疎铎月明中。\n村鸡坐听三号彻，去去前朝气味同。",
        "dynasty": "宋",
        "collection_info": null
    },
    {
        "title": "宿华严寺与友生会话",
        "author": "苏舜钦",
        "content": "危构岧嶤出太虚，坐看斜日堕平芜。\n白烟覆地澄江阔，皎月当天尺璧孤。\n疎磬悲吟来竹阁，青灯寂寞照吟躯。\n老僧怪我何为者，说尽兴亡涕泪俱。",
        "dynasty": "宋",
        "collection_info": null
    },
    {
        "title": "送王杨庭着作宰巫山",
        "author": "苏舜钦",
        "content": "兰台旧漫郎，为邑上瞿唐。\n地僻风烟古，公余日景长。\n江声通白帝，山势入青羌。\n落笔多佳句，时应满锦囊。",
        "dynasty": "宋",
        "collection_info": null
    },
    {
        "title": "晚意",
        "author": "苏舜钦",
        "content": "晚色微茫至，前山次第昏。\n羸牛归径远，宿鸟傍檐翻。\n盘喜黄粱熟，杯余白酒浑。\n田家虽澹薄，犹得离尘喧。",
        "dynasty": "宋",
        "collection_info": null
    },
    {
        "title": "春暮初晴自御宿川之华严寺",
        "author": "苏舜钦",
        "content": "春暮曾无属物心，野行聊得据鞍吟。\n路经废苑情通古，水遶苍山意共深。\n残日花间浮暖艳，断云楼外卷轻阴。\n骚人自昔伤鶗鴂，休苦风前送好音。",
        "dynasty": "宋",
        "collection_info": null
    },
    {
        "title": "次韵和师黯寄王耿端公",
        "author": "苏舜钦",
        "content": "嫉恶曾收柱后冠，淹沦今未復荣班。\n青云失路初心远，白雪盈簪壮志闲。\n厩马尚嘶骢奋迅，箧衣犹曝绣斓斑。\n风流县尹多才思，时寄篇章与解颜。",
        "dynasty": "宋",
        "collection_info": null
    },
    {
        "title": "闻京尹范希文谪鄱阳尹十二师鲁以党人贬郢中欧阳九永叔移书责谏官不论救而谪夷陵令因成此诗以寄且慰其远迈也",
        "author": "苏舜钦",
        "content": "朝野蔚多士，衮然良可羞。\n伊人秉直节，许国有深谋。\n大议摇岩石，危言犯采旒。\n苍黄出京府，憔悴谪南州。\n引党俄嗟尹，移书遽窜欧。\n安惭言得罪，要避曲如钩。\n郢路几束马，荆川还泝舟。\n伤心众山集，举目大江流。\n远动家公念，深贻寿母忧。\n横身罹祸难，当路积仇雠。\n卫上宁无术，亢宗非所优。\n吾君思正士，莫赋畔牢愁。",
        "dynasty": "宋",
        "collection_info": null
    },
    {
        "title": "暑景",
        "author": "苏舜钦",
        "content": "溽暑倦幽斋，纵横书乱堆。\n风多应秀麦，雨密不黄梅。\n乳燕并头语，红葵向背开。\n吟余晴月上，凉思入尊罍。",
        "dynasty": "宋",
        "collection_info": null
    },
    {
        "title": "夏中",
        "author": "苏舜钦",
        "content": "院僻帘深昼景虚，轻风时见动竿乌。\n池中绿满鱼留子，庭下阴多燕引雏。\n雨后看儿争坠果，天晴同客曝残书。\n幽栖未免牵尘事，身世相忘在酒壶。",
        "dynasty": "宋",
        "collection_info": null
    },
    {
        "title": "夏意",
        "author": "苏舜钦",
        "content": "别院深深夏簟清，石榴开遍透帘明。\n树阴满地日当午，梦觉流莺时一声。",
        "dynasty": "宋",
        "collection_info": null
    },
    {
        "title": "和淮上遇便风",
        "author": "苏舜钦",
        "content": "浩荡清淮天共流，长风万里送归舟。\n应愁晚泊喧卑地，吹入沧溟始自由。",
        "dynasty": "宋",
        "collection_info": null
    },
    {
        "title": "先公之爱马以病寄他厩今死矣",
        "author": "苏舜钦",
        "content": "先君所乘马，其色白于银。\n磊落龙之种，权奇世共珍。\n独嘶如想望，久步见精神。\n方目照代夜，拳毛刷渭津。\n鬣寒如拥浪，蹄駃不惊尘。\n潦倒已伏枥，苍黄仍借人。\n俄传弊帷信，无復锦蒙亲。\n倚棹思神骏，萧然泪洒巾。",
        "dynasty": "宋",
        "collection_info": null
    },
    {
        "title": "重过句章郡",
        "author": "苏舜钦",
        "content": "曾随使旆此东归，日日登临到落晖。\n畴昔侍行犹总角，如今重过合霑衣。\n窥鱼翠碧忘形坐，趁伴蜻蜓照影飞。\n风物依然皆自得，岁华飘忽赏心违。",
        "dynasty": "宋",
        "collection_info": null
    },
    {
        "title": "晚出润州东门",
        "author": "苏舜钦",
        "content": "京口古雄处，昔年尝此过。\n风流看石兽，人事共江波。\n河转路疑尽，日斜山更多。\n城楼鬰天半，回首恣吟哦。",
        "dynasty": "宋",
        "collection_info": null
    },
    {
        "title": "无锡惠山寺",
        "author": "苏舜钦",
        "content": "寺古名传唐相诗，三伏奔迸予何之。\n云山相照翠会合，殿阁对走凉参差。\n清泉绝无一尘染，长松自是拔俗姿。\n二边羌胡日斗格，释子宴坐殊不知。",
        "dynasty": "宋",
        "collection_info": null
    },
    {
        "title": "过苏州",
        "author": "苏舜钦",
        "content": "东出盘门刮眼明，萧萧疎雨更阴晴。\n绿杨白鹭俱自得，近水远山皆有情。\n万物盛衰天意在，一身羁苦俗人轻。\n无穷好景无缘住，旅棹区区暮亦行。",
        "dynasty": "宋",
        "collection_info": null
    },
    {
        "title": "吴江亭",
        "author": "苏舜钦",
        "content": "气象清雄天与邻，世间不合有埃尘。\n拟将累句酬佳景，只恐江山解笑人。",
        "dynasty": "宋",
        "collection_info": null
    },
    {
        "title": "秀州通越门外八九里临水多佳木茂树以便风不得停舟一赏怆然为诗",
        "author": "苏舜钦",
        "content": "密树重萝覆水光，珍禽无数语琅琅。\n惊帆瞥过如飞鸟，回首风烟空断肠。",
        "dynasty": "宋",
        "collection_info": null
    },
    {
        "title": "秀州城外九里有竹树小桥予十八年前与友人解晦叔饮别于此今过之景物依然而解生已亡悲嘆不足復成小诗",
        "author": "苏舜钦",
        "content": "当年共醉此桥边，道旧狂歌至暮天。\n得句旋题新竹上，移舟还傍乱花前。\n君埋尘土骨应化，我逐风波心欲燃。\n落日长号感人事，沙头寂寞上渔船。",
        "dynasty": "宋",
        "collection_info": null
    },
    {
        "title": "天章道中",
        "author": "苏舜钦",
        "content": "画鹢低飞湖水平，高低楼阁满稽城。\n人游镜裏山相照，鱼戏空中日共明。\n尽是荷风香不断，忽逢溪雨气尤清。\n篮舆却上兰亭步，猿鸟云萝伴此行。",
        "dynasty": "宋",
        "collection_info": null
    },
    {
        "title": "望太湖",
        "author": "苏舜钦",
        "content": "杳杳波涛阅古今，四无边际莫知深。\n润通晓月为清露，气入霜天作暝阴。\n笠泽鲈肥人脍玉，洞庭柑熟客分金。\n风烟触目相招引，聊为停桡一楚吟。",
        "dynasty": "宋",
        "collection_info": null
    },
    {
        "title": "大禹寺",
        "author": "苏舜钦",
        "content": "鑑湖尽处众峯前，寺古萧疎水石间。\n殿阁北垂连禹庙，松筠东去入稽山。\n坐中岩鸟自上下，吟久溪云时往还。\n我厌区区走名宦，未能来此一生闲。",
        "dynasty": "宋",
        "collection_info": null
    },
    {
        "title": "杭州巽亭",
        "author": "苏舜钦",
        "content": "公自登临闢草莱，赫然危构压崔嵬。\n凉翻帘幌潮声过，清入琴尊雨气来。\n畴昔江山何处好，生平怀抱此中开。\n东南地本多幽胜，此向东南特壮哉。",
        "dynasty": "宋",
        "collection_info": null
    },
    {
        "title": "宿钱塘安济亭观潮",
        "author": "苏舜钦",
        "content": "支肘听潮声，喧豗久未停。\n随风过渔浦，伴月出沧溟。\n鰌穴浚时满，胥神果有灵。\n连天卷云雾，彻晓下雷霆。\n舍檝游心倦，凭阑醉魄醒。\n谁穷造物意，拟访郦元经。",
        "dynasty": "宋",
        "collection_info": null
    },
    {
        "title": "使风",
        "author": "苏舜钦",
        "content": "长风天外来，十幅健帆开。\n仰首飞云合，牵心翠竹回。\n闲观水知性，静与睡为媒。\n始觉扬舲快，疲驽亦可哀。",
        "dynasty": "宋",
        "collection_info": null
    },
    {
        "title": "松江长桥未明观渔",
        "author": "苏舜钦",
        "content": "曙光东向欲胧明，渔艇纵横映远汀。\n涛面白烟昏落月，岭头残烧混疎星。\n鸣根莫触蛟龙睡，举网时闻鱼鼈腥。\n我实宦游无况者，拟来随尔带笭箵。",
        "dynasty": "宋",
        "collection_info": null
    },
    {
        "title": "新开湖晚霁",
        "author": "苏舜钦",
        "content": "霁霞飞尽失西东，水入天光浩气中。\n籍籍轻帆一游鸟，似乘风力上虚空。",
        "dynasty": "宋",
        "collection_info": null
    },
    {
        "title": "九日汴中",
        "author": "苏舜钦",
        "content": "旅棹出江湖，漂然迹更孤。\n风波数破胆，时事一长吁。\n闻说西羌使，犹稽北阙诛。\n俗言无上策，且復醉茱萸。",
        "dynasty": "宋",
        "collection_info": null
    },
    {
        "title": "淮中晚泊犊头",
        "author": "苏舜钦",
        "content": "春阴垂野草青青，时有幽花一树明。\n晚泊孤舟古祠下，满川风雨看潮生。",
        "dynasty": "宋",
        "collection_info": null
    },
    {
        "title": "韩忠宪公挽词二首  其一",
        "author": "苏舜钦",
        "content": "才发经纶地，心开忠义源。\n朝端遗盛业，泉下閟英魂。\n储禁追封美，仪曹集谥尊。\n他年还驷马，余德在高门。",
        "dynasty": "宋",
        "collection_info": null
    },
    {
        "title": "韩忠宪公挽词二首  其二",
        "author": "苏舜钦",
        "content": "中台典故明，二府弼谐成。\n车挂身方佚，舟移世共惊。\n霜风吹缟帐，野月照丹旌。\n寂寞都门路，伤哉如昔行。",
        "dynasty": "宋",
        "collection_info": null
    },
    {
        "title": "诏狱中怀蓝田高先生",
        "author": "苏舜钦",
        "content": "自嗟疏野性，不晓世涂艰。\n仰首羡飞鸟，冥心思故山。\n刚来投密网，谁復为颦颜。\n寄语高安素，今思日往还。",
        "dynasty": "宋",
        "collection_info": null
    },
    {
        "title": "湘公院冬夕有怀",
        "author": "苏舜钦",
        "content": "去年急雪洒窗夜，独对残灯观阵图。\n今夕悲风撼轩竹，又来开卷拥寒炉。\n禅房潇洒皆依旧，世路崎岖有万殊。",
        "dynasty": "宋",
        "collection_info": null
    },
    {
        "title": "离京后作",
        "author": "苏舜钦",
        "content": "春风奈别何，一棹逐惊波。\n去国丹心折，流年白髮多。\n脱身离网罟，含笑入烟萝。\n穷达皆常事，难忘对酒歌。",
        "dynasty": "宋",
        "collection_info": null
    },
    {
        "title": "答和叔春日舟行",
        "author": "苏舜钦",
        "content": "幽人漂泊兴无穷，弄水寻花处处同。\n春入水光成嫩碧，日匀花色变鲜红。\n静中物象知谁见，闲极情怀觉道充。\n寄语悠悠莫疑我，五湖今作狎鸥翁。",
        "dynasty": "宋",
        "collection_info": null
    },
    {
        "title": "答子履",
        "author": "苏舜钦",
        "content": "塌翼下层云，飘然江汉濆。\n苍蝇休聚谤，白鸟已为羣。\n银鲫晨烹美，松醪夜酌醺。\n生平同得失，此日又逢君。",
        "dynasty": "宋",
        "collection_info": null
    },
    {
        "title": "舟行有感",
        "author": "苏舜钦",
        "content": "忽忽赏节物，区区何所归。\n天阴鸟自语，水落岸生衣。\n客况知谁念，人生与愿违。\n东风百花发，独采北山薇。",
        "dynasty": "宋",
        "collection_info": null
    },
    {
        "title": "淮亭小饮",
        "author": "苏舜钦",
        "content": "山气復清淮，亭临乱石开。\n旅愁无处避，春色为谁来。\n酒赖啼莺送，歌随去雁哀。\n相携聊一醉，休使壮心摧。",
        "dynasty": "宋",
        "collection_info": null
    },
    {
        "title": "淮中风浪",
        "author": "苏舜钦",
        "content": "春风如怒虎，掀浪沃斜晖。\n天阔云相乱，汀遥鹭共飞。\n冥冥走阴气，凛凛挫阳威。\n难息人间险，临流涕一挥。",
        "dynasty": "宋",
        "collection_info": null
    },
    {
        "title": "寿阳閒望有感",
        "author": "苏舜钦",
        "content": "维舟亭下偶登临，下蔡风流古至今。\n远岭抱淮随曲折，乱云行野乍晴阴。\n幽人憔悴搔白首，啼鸟哀鸣思故林。\n触处涂穷何足恸，直回天地入悲吟。",
        "dynasty": "宋",
        "collection_info": null
    },
    {
        "title": "阻风野步有感呈子履",
        "author": "苏舜钦",
        "content": "轻舟留滞已春残，携手栖栖田野间。\n尽日东风吹百草，有时双鹭下前湾。\n古为少见如君困，世上应无似我闲。\n抖擞尘襟莫回首，谤书终不到溪山。",
        "dynasty": "宋",
        "collection_info": null
    },
    {
        "title": "过泗水",
        "author": "苏舜钦",
        "content": "五年六经此，仰首叹劳生。\n山是往时色，人皆今日情。\n机心去国少，尘眼向淮明。\n物理吾俱晓，漂流安足惊。",
        "dynasty": "宋",
        "collection_info": null
    },
    {
        "title": "和丹阳公素学士晚望见怀",
        "author": "苏舜钦",
        "content": "古郡登临足胜游，使君才调更风流。\n过云送雨海山暗，斜日催蝉江树秋。\n屡辱嘉招嗟放弃，又传新咏慰淹留。\n霜天乘兴当西谒，共醉城尖四望楼。",
        "dynasty": "宋",
        "collection_info": null
    },
    {
        "title": "送子履",
        "author": "苏舜钦",
        "content": "一舸风前五两飞，南迁今去别慈闱。\n人生多难古如此，吾道能全世所稀。\n幸有江山聊助思，莫随鱼鸟便忘归。\n君亲恩大须营报，学取三春寸草微。",
        "dynasty": "宋",
        "collection_info": null
    },
    {
        "title": "题花山寺壁",
        "author": "苏舜钦",
        "content": "寺裏山因花得名，緐英不见草纵横。\n栽培翦伐须勤力，花易调零草易生。",
        "dynasty": "宋",
        "collection_info": null
    },
    {
        "title": "春睡",
        "author": "苏舜钦",
        "content": "别院帘昏掩竹扉，朝酲未解接春晖。\n身如蝉蜕一榻上，梦似杨花千里飞。\n嗒尔暂能离世网，陶然直欲见天机。\n此中有德堪为颂，绝胜人间较是非。",
        "dynasty": "宋",
        "collection_info": null
    },
    {
        "title": "览照",
        "author": "苏舜钦",
        "content": "铁面苍髯目有棱，世间儿女见须惊。\n心曾许国终平虏，命未逢时合退耕。\n不称好文亲翰墨，自嗟多病足风情。\n一生肝胆如星斗，嗟尔顽铜岂见明。",
        "dynasty": "宋",
        "collection_info": null
    },
    {
        "title": "病起",
        "author": "苏舜钦",
        "content": "吴天摇落奈愁何，病起风前白髮多。\n争得松江变醇酒，拍浮终日恣酣歌。",
        "dynasty": "宋",
        "collection_info": null
    },
    {
        "title": "秋怀",
        "author": "苏舜钦",
        "content": "年华冉冉催人老，风物萧萧又变秋。\n家在凤皇城阙下，江山何事苦相留。",
        "dynasty": "宋",
        "collection_info": null
    },
    {
        "title": "秋晓闻鹤唳一声",
        "author": "苏舜钦",
        "content": "落月衔栖露乍零，竹间孤唳入青冥。\n未知蟋蟀缘何事，床下微吟不暂停。",
        "dynasty": "宋",
        "collection_info": null
    },
    {
        "title": "中秋松江新桥对月和柳令之作",
        "author": "苏舜钦",
        "content": "月晃长江上下同，画桥横绝冷光中。\n云头艳艳开金饼，水面沈沈卧綵虹。\n佛氏解为银色界，仙家多住玉华宫。\n地雄景胜言不尽，但欲追随乘晓风。",
        "dynasty": "宋",
        "collection_info": null
    },
    {
        "title": "病中得杜丞相见寄诗感而有作",
        "author": "苏舜钦",
        "content": "易毁唯迁客，难谐是俗情。\n愁多怯秋夜，病久厌人生。\n委顺闻之旧，衰羸见者惊。\n新诗如接侍，吟罢涕淋缨。",
        "dynasty": "宋",
        "collection_info": null
    },
    {
        "title": "沧浪怀贯之",
        "author": "苏舜钦",
        "content": "沧浪独步亦无悰，聊上危台四望中。\n秋色入林红黯澹，日光穿竹翠玲珑。\n酒徒漂落风前燕，诗社调零霜后桐。\n君又暂来还径去，醉吟谁復伴衰翁。",
        "dynasty": "宋",
        "collection_info": null
    },
    {
        "title": "和彦猷晚宴明月楼二首  其一",
        "author": "苏舜钦",
        "content": "溪声来从一气外，楼阁插在苍霞中。\n艳歌横飞送落日，哀筝自响吹霜风。\n低昂黛色四山黯，凌乱缬纹疎树红。\n凭阑挥手问世俗，何人得到蟾蜍宫。",
        "dynasty": "宋",
        "collection_info": null
    },
    {
        "title": "和彦猷晚宴明月楼二首  其二",
        "author": "苏舜钦",
        "content": "落晚天边燕席开，溪山相照绝纤埃。\n绿杨有意檐前舞，凉月多情海上来。\n香穗萦斜凝画栋，酒鳞环合起金罍。\n自疑身是乘槎客，泛彻银河却欲回。",
        "dynasty": "宋",
        "collection_info": null
    },
    {
        "title": "依韵和王景章见寄",
        "author": "苏舜钦",
        "content": "岁律峥嵘腊候深，一天风雪卷愁阴。\n故人默默怀交意，逐客栖栖上国心。\n千里相望空盼盻，当年下吏阻追寻。\n咄嗟谤口闻高谊，披豁羁怀见雅吟。\n学道元将御穷困，浮生何必计升沈。\n世间机穽知难避，往者图书可自箴。\n犹得云山开醉眼，可无俗物挠冲襟。\n鵩来閒暇何须怪，鬼见揶揄岂易禁。\n楚客留情着香草，启期传意入鸣琴。\n夫君自上丹霄去，莫忘云泉寄好音。",
        "dynasty": "宋",
        "collection_info": null
    },
    {
        "title": "答仲仪见寄",
        "author": "苏舜钦",
        "content": "前岁京都吏议諠，劲弓摧翮两连翩。\n男儿穷困终归道，世路倾危自有天。\n云壑已通尘外意，茅斋仍得日高眠。\n寄声吾舅无相念，今作江湖九馆仙。",
        "dynasty": "宋",
        "collection_info": null
    },
    {
        "title": "雨中闻莺",
        "author": "苏舜钦",
        "content": "娇騃人家小女儿，半啼半语隔花枝。\n黄昏雨密东风急，向此漂零欲泥谁。",
        "dynasty": "宋",
        "collection_info": null
    },
    {
        "title": "沧浪亭",
        "author": "苏舜钦",
        "content": "一径抱幽山，居然城市间。\n高轩面曲水，修竹慰愁颜。\n迹与豺狼远，心随鱼鸟闲。\n吾甘老此境，无暇事机关。",
        "dynasty": "宋",
        "collection_info": null
    },
    {
        "title": "秋雨",
        "author": "苏舜钦",
        "content": "阴风搅林壑，骤雨到江湖。\n白日不觉没，緐云何处无。\n楼吟凉笔砚，溪梦乱菰蒲。\n闻说京华盛，污泥入敝庐。",
        "dynasty": "宋",
        "collection_info": null
    },
    {
        "title": "中秋三夕对月",
        "author": "苏舜钦",
        "content": "三夕月俱好，清光惟望多。\n风应落桂子，露恐减金波。\n念昔欢娱极，如今羁旅何。\n穷猿不相弃，夜夜伴吟哦。",
        "dynasty": "宋",
        "collection_info": null
    },
    {
        "title": "怀月来求听琴诗因作六韵",
        "author": "苏舜钦",
        "content": "正声今遁矣，古道此焉存。\n商缓知臣僭，风熏见帝尊。\n雄豪尚余勇，淡泊忽忘言。\n緐极殊无閒，来长若有源。\n已能通变化，直可探胚浑。\n此理师应得，西风独掩门。",
        "dynasty": "宋",
        "collection_info": null
    },
    {
        "title": "送黄通",
        "author": "苏舜钦",
        "content": "浪游天下访知音，健节亭亭耻陆沈。\n当日拜官随鹤版，此时孤宦入蛇林。\n羁愁虽得着书乐，风物能伤迁客心。\n顾我冥顽如瓦石，为君分袂亦悲吟。",
        "dynasty": "宋",
        "collection_info": null
    },
    {
        "title": "秋宿虎丘寺数夕执以诗见贶因次元韵",
        "author": "苏舜钦",
        "content": "生事飘然付一舟，吴山萧寺且淹留。\n白云已有终身约，醁酒聊驱万古愁。\n峡束苍渊深贮月，岩排红树巧装秋。\n徘徊欲出向城市，引领烟萝还自羞。",
        "dynasty": "宋",
        "collection_info": null
    },
    {
        "title": "滕子京哀辞  其一",
        "author": "苏舜钦",
        "content": "云霓收壮气，星象卷英魂。\n贤去人何赖，才亡世不尊。\n论兵虚玉帐，问俗失朱轓。\n自为知音绝，低回恸寝门。",
        "dynasty": "宋",
        "collection_info": null
    },
    {
        "title": "滕子京哀辞  其二",
        "author": "苏舜钦",
        "content": "忠义平生事，声名夷翟闻。\n言皆出诸老，勇復冠全军。\n冥莫知谁主，贤愚岂更分。\n江头送丹旐，哭向九华云。",
        "dynasty": "宋",
        "collection_info": null
    },
    {
        "title": "寒食招和叔游园",
        "author": "苏舜钦",
        "content": "异乡风俗伤嘉节，久客情怀喜友人。\n共挈一尊诸处赏，谁家得似故园春。",
        "dynasty": "宋",
        "collection_info": null
    },
    {
        "title": "春日怀旧游",
        "author": "苏舜钦",
        "content": "羁旅怯春风，风光上国同。\n情如花有约，愁与酒相攻。\n雨外伤飘燕，楼头羡去鸿。\n西郊游冶地，谁復醉芳丛。",
        "dynasty": "宋",
        "collection_info": null
    },
    {
        "title": "春日感怀",
        "author": "苏舜钦",
        "content": "微物亦生辉，轻风弄客衣。\n花闲情脉脉，蝶暖喜霏霏。\n望国勋名晚，伤时岁月飞。\n淹留伴猿鸟，何日片帆归。",
        "dynasty": "宋",
        "collection_info": null
    },
    {
        "title": "梦归",
        "author": "苏舜钦",
        "content": "雨隔疎钟晓不知，春风吹梦过江西。\n雨声破梦北窗响，卧意江西路亦迷。",
        "dynasty": "宋",
        "collection_info": null
    },
    {
        "title": "独步游沧浪亭",
        "author": "苏舜钦",
        "content": "花枝低敧草色齐，不可骑入步是宜。\n时时携酒祗独往，醉倒唯有春风知。",
        "dynasty": "宋",
        "collection_info": null
    },
    {
        "title": "初晴游沧浪亭",
        "author": "苏舜钦",
        "content": "夜雨连明春水生，娇云浓暖弄阴晴。\n帘虚日薄花竹静，时有乳鸠相对鸣。",
        "dynasty": "宋",
        "collection_info": null
    },
    {
        "title": "沧浪观鱼",
        "author": "苏舜钦",
        "content": "瑟瑟清波见戏鳞，浮沈追逐巧相亲。\n我嗟不及羣鱼乐，虚作人间半世人。",
        "dynasty": "宋",
        "collection_info": null
    },
    {
        "title": "游招隐道中",
        "author": "苏舜钦",
        "content": "扬鞭望招隐，尘思漠然收。\n云接青林合，泉兼碧草流。\n疎钟传别壑，晚日动前楼。\n嘉遁平生志，吁嗟得暂游。",
        "dynasty": "宋",
        "collection_info": null
    },
    {
        "title": "扬州城南延宾亭",
        "author": "苏舜钦",
        "content": "乱蝉咽咽柳霏霏，独上危亭俯落晖。\n江外山从林下见，城中人向渡头归。\n风烟远近思高遁，豺虎纵横难息机。\n出处两乖空自挠，伤哉吾道欲何依。",
        "dynasty": "宋",
        "collection_info": null
    },
    {
        "title": "吴江岸",
        "author": "苏舜钦",
        "content": "晓色兼秋色，蝉声杂鸟声。\n壮怀消铄尽，回首尚心惊。",
        "dynasty": "宋",
        "collection_info": null
    },
    {
        "title": "晚泊龟山",
        "author": "苏舜钦",
        "content": "南湾晚泊一徘徊，小径山间佛寺开。\n石势向人森剑戟，滩光和月泻琼瑰。\n每伤道路销时序，但屈心情入酒杯。\n夜籁不喧羣动息，长吟聊以寄余哀。",
        "dynasty": "宋",
        "collection_info": null
    },
    {
        "title": "沧浪静吟",
        "author": "苏舜钦",
        "content": "独遶虚亭步石矼，静中情味世无双。\n山蝉带响穿疎户，野蔓盘青入破窗。\n二子逢时犹死饿，三闾遭逐便沈江。\n我今饱食高眠外，惟恨醇醪不满缸。",
        "dynasty": "宋",
        "collection_info": null
    },
    {
        "title": "丹阳子高得逸少瘗鹤铭于焦山之下及梁唐诸贤四石刻共作一亭以宝墨名之集贤伯镇为之作记远来求诗因作长句以寄",
        "author": "苏舜钦",
        "content": "山阴不见换鹅经，京口今存瘗鹤铭。\n萧洒集仙来作记，风流太守为开亭。\n两篇玉蕊尘初涤，四体银钩藓尚青。\n我久临池无所得，愿观遗法快沈冥。",
        "dynasty": "宋",
        "collection_info": null
    },
    {
        "title": "游霅上何山",
        "author": "苏舜钦",
        "content": "今古何山是胜游，乱峯萦转绕沧洲。\n云含老树明还灭，石碍飞泉咽復流。\n遍岭烟霞迷俗客，一溪风雨送归舟。\n自嗟尘土先衰老，底事孤僧亦白头。",
        "dynasty": "宋",
        "collection_info": null
    },
    {
        "title": "霅上",
        "author": "苏舜钦",
        "content": "玉人携手弄秋英，寻徧池台见月生。\n小杜有灵应羡我，今为闲客此闲行。",
        "dynasty": "宋",
        "collection_info": null
    },
    {
        "title": "冬夕偶书",
        "author": "苏舜钦",
        "content": "谩走声名三十年，亦曾文采动君前。\n玉颜皓齿他人乐，独守残灯理断编。",
        "dynasty": "宋",
        "collection_info": null
    },
    {
        "title": "寒夜十六韵答子履见寄",
        "author": "苏舜钦",
        "content": "风雨夜寒新，空斋感慨频。\n诗书穷不放，灯火静相亲。\n眺听时怀土，低摧动畏人。\n漫书成咄咄，远吠厌狺狺。\n念昔罹忧患，唯君共苦辛。\n漂流数千里，会合十余旬。\n各闵伤弓翼，聊同煦沫鳞。\n谁知公冶罪，众笑伯龙贫。\n隔绝今一水，暌离将再春。\n喜篇数为贶，尺牍亦相珍。\n倚伏时难定，屯亨理亦循。\n剑埋犹有气，蠖屈尚能伸。\n邦国方登俊，江湖且放神。\n不忧知在命，任重莫如身。\n白首襟期远，青云志业均。\n陶然任元化，慎勿损天真。",
        "dynasty": "宋",
        "collection_info": null
    },
    {
        "title": "独游曹氏园馆因寄伯玉",
        "author": "苏舜钦",
        "content": "去年把酒共徘徊，今日寻幽独此来。\n竹密似嫌闲客入，梅含应待主人开。\n赞谋盛府方投刃，捍患长堤正展才。\n早晚得归如旧约，伴君池上倒尊罍。",
        "dynasty": "宋",
        "collection_info": null
    },
    {
        "title": "小酌",
        "author": "苏舜钦",
        "content": "寒雀喧喧满竹枝，惊风淅沥玉花飞。\n霜柑糖蟹新醅美，醉觉人生万事非。",
        "dynasty": "宋",
        "collection_info": null
    },
    {
        "title": "送人还吴江道中作",
        "author": "苏舜钦",
        "content": "江云春重雨垂垂，索寞情怀送客归。\n不愤东风促行棹，羡他双燕逆风飞。",
        "dynasty": "宋",
        "collection_info": null
    },
    {
        "title": "题广喜法师堂",
        "author": "苏舜钦",
        "content": "我为名驱苦俗尘，师知法喜自怡神。\n未知欢戚两忘者，始是人间出世人。",
        "dynasty": "宋",
        "collection_info": null
    },
    {
        "title": "诗僧则",
        "author": "苏舜钦",
        "content": "全吴气象豪，诗思合翘翘。\n风雅久零落，江山应寂寥。\n会将趋古淡，先可去浮嚣。\n好约长吟处，霜天看怒潮。",
        "dynasty": "宋",
        "collection_info": null
    },
    {
        "title": "关都官孤山四照阁",
        "author": "苏舜钦",
        "content": "势压苍崖险可惊，攀云半日到轩楹。\n旁观竹树回环翠，下视湖山表裏清。\n惭觉愁随烟霭散，只疑身有羽翰生。\n他年君挂朱轓后，蜡屐邛枝伴此行。",
        "dynasty": "宋",
        "collection_info": null
    },
    {
        "title": "清轩",
        "author": "苏舜钦",
        "content": "谁凿幽轩刮眼清，湖中嘉处更禅扃。\n龙听夜讲寒生席，鸥伴晨斋暖戏庭。\n水月澄明应作观，云山浓淡自开屏。\n我公亦为留奇句，此地人间合有灵。",
        "dynasty": "宋",
        "collection_info": null
    },
    {
        "title": "某为世所弃困居于苏平生交游过门不顾长安侍读叶丈不以秦吴之远高下之隔闵此穷悴特贶以诗然韵险句奇不可攀续仰酬高谊强抉芜音",
        "author": "苏舜钦",
        "content": "公镇西都拥剧权，远嗟穷苦寄新篇。\n气雄迥出关河外，句险空惊鱼鸟前。\n玉帐夜严兵似水，茅斋春静草如烟。\n才愚荣悴皆殊绝，自笑相酬更斐然。",
        "dynasty": "宋",
        "collection_info": null
    },
    {
        "title": "暑中闲咏",
        "author": "苏舜钦",
        "content": "嘉果浮沈酒半醺，床头书册乱纷纷。\n北轩凉吹开疎竹，卧看青天行白云。",
        "dynasty": "宋",
        "collection_info": null
    },
    {
        "title": "寄题赵叔平嘉树亭",
        "author": "苏舜钦",
        "content": "嘉树名亭古意同，拂檐围砌共青葱。\n午阴闲淡茶烟外，晓韵萧疎睡雨中。\n开户常时对君子，遶轩终日是清风。\n盘根得地年年盛，岂学春林一晌红。",
        "dynasty": "宋",
        "collection_info": null
    },
    {
        "title": "西轩垂钓偶作",
        "author": "苏舜钦",
        "content": "曾以文章上石渠，忽因谗口出储胥。\n致君事业堆胸臆，却伴溪童学钓鱼。",
        "dynasty": "宋",
        "collection_info": null
    },
    {
        "title": "夜闻笮酒有声因而成咏",
        "author": "苏舜钦",
        "content": "糟床新压响泠泠，敧枕初闻睡自轻。\n几段愁悰俱滴破，一番欢意已篘成。\n空阶夜雨徒传句，三峡流泉无此声。\n只待松轩看飞雪，呼宾同饮瓮头清。",
        "dynasty": "宋",
        "collection_info": null
    },
    {
        "title": "秋夕怀南中故人",
        "author": "苏舜钦",
        "content": "向夕依阑念昔游，萧条节物更他州。\n池平不动天深碧，月色无情人独愁。\n千里江山幽信绝，一场风露败荷秋。\n征鸿急急知何事，断续哀鸣过不休。",
        "dynasty": "宋",
        "collection_info": null
    },
    {
        "title": "送梁子熙联句",
        "author": "苏舜钦",
        "content": "大荣大辱，能生死人。\n二物不并，以挠厥真。\n之子病闷，肠如车轮。\n劳忧到母，饿寒着身。\n世俗卤莽，辄置莫亲。\n文彩光艳，伏不得伸。\n悽吟哀号，酸入四邻。\n夜计破午，若燕若秦。\n腹愤轧轧，胸奇陈陈。\n淮国晚岭，吴渠春津。\n去谢夙藴，归逢故辛。\n雌火在丑，刮凿遯屯。\n驾风鞭霆，以脱凡鳞。",
        "dynasty": "宋",
        "collection_info": null
    },
    {
        "title": "寄守坚觉初二僧",
        "author": "苏舜钦",
        "content": "曾携旧书卷，来宿古禅林。\n方外求知性，诗中得赏音。\n炉开山夜静，门掩雪天阴。\n杌上一寒砚，灯前三苦吟。\n韵强颜汗落，句切鬓丝侵。\n玉就还重琢，河穷更远寻。\n穴争探乳虎，沙独拣良金。\n字稳天星转，篇终海月沈。\n唱酬同记录，得失暗规箴。\n木铎不徇路，熏风难和琴。\n半生谁引手，中道比分襟。\n分野三吴阔，年华二纪深。\n师方传祖印，我欲谢朝簪。\n岭外烟岚地，湖边云水心。\n情悰张翰鲙，梦想陆机禽。\n松下莓苔石，何年重访临。",
        "dynasty": "宋",
        "collection_info": null
    },
    {
        "title": "邂逅刘公尤于平望之西联舟夜语走笔叙意",
        "author": "苏舜钦",
        "content": "昔别苹初生，离讴发清商。\n契阔几何时，遗啭犹在梁。\n我亦宦游者，吴会非我乡。\n三考一瞬息，扁舟引徜徉。\n邂逅通夕语，弭棹水中央。\n淡景月照户，遥音鴈南翔。\n摅意良未尽，讵及罗酒浆。\n子去尚千里，道路阻且长。\n嵚崎慎所历，无令马玄黄。",
        "dynasty": "宋",
        "collection_info": null
    },
    {
        "title": "竹轩",
        "author": "苏舜钦",
        "content": "君与我同好，数过我不穷。\n对之酌绿酒，又为鸣丝桐。\n作诗写此意，韵和霜间钟。\n清篇与翠榦，岁久日益秾。\n惜哉嵇阮放，当世已不容。\n吾侪有雅尚，千载挹高踪。",
        "dynasty": "宋",
        "collection_info": null
    },
    {
        "title": "寄题水月  其一",
        "author": "苏舜钦",
        "content": "参差峯岫昼云昏，入望交萝浊浪奔。\n震泽涌山来此岸，华阳连洞到东门。\n日生树挂红霞脚，风起波摇白石根。\n闻有上方僧住处，橘花林下采兰荪。",
        "dynasty": "宋",
        "collection_info": null
    },
    {
        "title": "寄题水月  其二",
        "author": "苏舜钦",
        "content": "积翠湖心迤逦长，洞台萧寺雨交光。\n鸟行黑点波涛白，枫叶红连橘柚黄。\n人我绝时隈树石，是非来处接帆樯。\n如何遂得追游性，摆却营营不急忙。",
        "dynasty": "宋",
        "collection_info": null
    },
    {
        "title": "独酌",
        "author": "苏舜钦",
        "content": "一酌浇肠俗虑奔，鷃微鵾大岂堪论。\n楚灵当日能知此，肯入沧江作旅魂。",
        "dynasty": "宋",
        "collection_info": null
    },
    {
        "title": "寄陆同年",
        "author": "苏舜钦",
        "content": "忽忆前年科第后，此时鸡鹤蹔同羣。\n秋风惆怅忽吹散，鸡在中庭鹤在云。",
        "dynasty": "宋",
        "collection_info": null
    },
    {
        "title": "楚天",
        "author": "苏舜钦",
        "content": "楚天遥望每长嚬，宋玉襄王尽作尘。\n不作瑶姬歌入梦，更为云雨待何人。",
        "dynasty": "宋",
        "collection_info": null
    },
    {
        "title": "观炀帝宝帐",
        "author": "苏舜钦",
        "content": "汉文穷相作前王，悭惜明珠不斗量。\n翡翠鲛绡何所直，千裨万补上书囊。",
        "dynasty": "宋",
        "collection_info": null
    },
    {
        "title": "春晚",
        "author": "苏舜钦",
        "content": "纷纷从此见花残，已觉长绳繫日难。\n楼上有愁春不浅，小桃风雨凭阑干。",
        "dynasty": "宋",
        "collection_info": null
    },
    {
        "title": "送陈生还乌龙山旧居",
        "author": "苏舜钦",
        "content": "百丈清溪见戏鳞，严公祠宇与天邻。\n此中旧隐君归去，笑指人寰一片尘。",
        "dynasty": "宋",
        "collection_info": null
    },
    {
        "title": "戒珠寺上方",
        "author": "苏舜钦",
        "content": "跻攀出上楹，迭势与云平。\n日暮苍烟合，秋来远水明。\n幽轩开极望，疎磬落余清。\n便有飞腾意，俄嗟俗虑萦。",
        "dynasty": "宋",
        "collection_info": null
    },
    {
        "title": "送张行之越",
        "author": "苏舜钦",
        "content": "五云寺下石桥边，六月溪风洒面寒。\n今正炎天君独往，松閒寻我旧题看。",
        "dynasty": "宋",
        "collection_info": null
    },
    {
        "title": "越溪怀俨老",
        "author": "苏舜钦",
        "content": "击桨转山曲，云间溪更深。\n凫鸥带波起，藻荇共鱼沈。\n上国久离意，故人相念心。\n天涯逢绝景，不得对清吟。",
        "dynasty": "宋",
        "collection_info": null
    },
    {
        "title": "重过齐山清溪",
        "author": "苏舜钦",
        "content": "翠微曾与客同游，陟险搜奇兴未休。\n八载重来惊老大，千年高咏想风流。\n云迷复岭深藏洞，水落寒江远见洲。\n安得符离张太守，画图再与泻清愁。",
        "dynasty": "宋",
        "collection_info": null
    },
    {
        "title": "过池阳游齐山洞",
        "author": "苏舜钦",
        "content": "城南飞桥跨青溪，度桥并辔千丈堤。\n堤穷水尽翠微出，繫马道旁寻杖藜。\n巉巉石骨不见土，一色新削青玻瓈。\n怪岩奇壑分左右，绝顶俯睨长江低。\n当时登高插菊处，至今胜日争提携。\n荒亭已颓断碣仆，霜草满地寒螀啼。\n杜郎风流杳何处，祇有兹山仍号齐。\n其间一洞景更绝，喜子曾游知旧蹊。\n踰冈陟巘数里险，路断忽復忘东西。\n石芒钩衣藤罣帽，荒榛丛篠交冥迷。\n遥呼野人问不识，下趋却踏湖边畦。\n前边佳处似髣髴，兴倦不惜重攀跻。\n径穿蒙密得窍六，俛首匍匐藤拄脐。\n日光忽漏天宇小，所见正尔如酰鸡。\n流苏承盖结高屋，旁入诘曲房与闺。\n卦蓍二碑史氏植，欲读柰此苔藓泥。\n斯人好事世亦少，挽置俛视茫无梯。\n崖间名字半磨灭，后来游者犹堪稽。\n摸碑幸寄却细读，我思仍欲烦镌题。",
        "dynasty": "宋",
        "collection_info": null
    },
    {
        "title": "诗一首",
        "author": "苏舜钦",
        "content": "滁阳太守好山水，公余日醉羣山间。\n滁峯环回秀相倚，作亭正对溪山前。",
        "dynasty": "宋",
        "collection_info": null
    },
    {
        "title": "诗一首",
        "author": "苏舜钦",
        "content": "昆崙气候西时春，紫府光阴夜如晓。\n来时不用五云车，跨着清风下蓬岛。",
        "dynasty": "宋",
        "collection_info": null
    },
    {
        "title": "句",
        "author": "苏舜钦",
        "content": "沿桥待金鲫，竟日独迟留。",
        "dynasty": "宋",
        "collection_info": null
    },
    {
        "title": "存目  其一",
        "author": "苏舜钦",
        "content": "诗题：田家词首句：南风霏霏麦花落。",
        "dynasty": "宋",
        "collection_info": null
    },
    {
        "title": "存目  其二",
        "author": "苏舜钦",
        "content": "诗题：南园首句：西施台下见名园。",
        "dynasty": "宋",
        "collection_info": null
    },
    {
        "title": "存目  其三",
        "author": "苏舜钦",
        "content": "诗题：游灵岩寺首句：古来兴废一愁人。",
        "dynasty": "宋",
        "collection_info": null
    },
    {
        "title": "荐福塔联句",
        "author": "王纬",
        "content": "无正文。",
        "dynasty": "宋",
        "collection_info": null
    },
    {
        "title": "琼花",
        "author": "韩琦",
        "content": "维扬一株花，四海无同类。\n年年后土祠，独比琼瑶贵。\n中含散水芳，外团蝴蝶戏。\n酴醾不见香，芍药惭多媚。\n扶踈翠盖圆，散乱真珠缀。\n不从众格繁，自守幽姿粹。\n尝闻好事家，欲移京毂地。\n既违孤洁情，终误栽培意。\n洛阳红牡丹，适时名转异。\n新荣託旧枝，万状呈妖丽。\n天工借颜色，深淡随人智。\n三春爱赏时，车马喧如市。\n草木禀赋殊，得失岂轻议。\n我来首见花，对花聊自醉。",
        "dynasty": "宋",
        "collection_info": null
    },
    {
        "title": "夜合",
        "author": "韩琦",
        "content": "俗人之爱花，重色不重香。\n吾今得真赏，似矫时之常。\n所爱夜合花，清芬踰众芳。\n叶叶自相对，开敛随阴阳。\n不惭历草滋，独擅尧阶祥。\n得此合欢名，忧忿诚可忘。\n茸茸红白姿，百和从风扬。\n沉水燎庭槛，熏陆纷缨裳。\n弥月固未歇，况兹夏景长。\n凡目不我贵，馥烈徒自将。\n仲尼失灭明，史迁疑子房。\n以貌不以行，举世同悲伤。\n予欲先馨德，羣艳孰可方。\n埋饶妖牡丹，须让花中王。",
        "dynasty": "宋",
        "collection_info": null
    },
    {
        "title": "蜂虿",
        "author": "韩琦",
        "content": "事小不可忽，议或戒蜂虿。\n蜂虿之中人，始意脱己害。\n人兮怒一蠚，为报速睚眦。\n白昼擿危巢，夜烛穷纤介。\n必获而后已，立死以为快。\n彼诚畜微毒，谓己有所赖。\n失于小不忍，而自取糜坏。\n吁嗟阴巧徒，毒万蜂虿大。\n包潜中善良，断腕未足骇。\n小或一身危，甚则家族逮。\n渊微如鬼神，无隙可漏败。\n君子被戕贼，守道不为怪。\n有时丑迹露，事或无可奈。\n一旦吾道行，乃置之度外。\n使其自愧缩，似不容覆载。\n非力不足较，顾有盛德在。\n阴巧既常幸，蜂虿胡不贷。",
        "dynasty": "宋",
        "collection_info": null
    },
    {
        "title": "啄木",
        "author": "韩琦",
        "content": "剥剥復卜卜，意若念良木。\n营营求蠹心，未获空我腹。\n或露一裆红，或展双翅绿。\n捷缘都卢橦，响弄羯鼓曲。\n搜索不知疲，利嘴信摧秃。\n忽尔破姦宄，种类无遗族。\n内孽固难辨，一发知潜伏。\n彼实害珍材，尽殄此非酷。\n直疑天意深，不使嗜粱肉。\n专为众蠹仇，侍饫弗与足。\n如令知庶味，恣择虫与粟。\n杞梓任阴贼，长喙罢攻触。\n饱食作羣飞，时下泉沼浴。\n归鸣凉树阴，暮趁高枝宿。",
        "dynasty": "宋",
        "collection_info": null
    },
    {
        "title": "来鳦",
        "author": "韩琦",
        "content": "来鳦趋社期，翩若天外至。\n徘徊大厦间，汲汲营巢意。\n中心有所託，自谓得其地。\n衔泥两吻疮，旦暮不少憩。\n主人爱高堂，病尔如疣赘。\n尔巢屡肤寸，长梃辄摧坠。\n胡为不识嫌，又续前功弃。\n何处无蓬茅，自足为生计。\n不尔卵而覆，其祸愈非细。\n予既伤尔愚，窃復探尔志。\n孜孜不忍去，欲动主人义。\n万一怜其勤，庶获息我类。\n臣栋既不挠，出处安且贵。\n其能无报乎，唯守信无贰。\n年年应候来，驯狎如儿稚。\n双双轩户前，为君作嘉致。\n不学君家客，去就惟势利。\n微羽一知归，至死不他诣。",
        "dynasty": "宋",
        "collection_info": null
    },
    {
        "title": "感花",
        "author": "韩琦",
        "content": "雕堂瞰宝栏，有花病不妍。\n谁知穷山颠，牡丹一尺圆。\n宝栏锄溉足，穷山风日煎。\n彼此不得地，天道胡为然。\n两适岂易得，兹恨无穷年。",
        "dynasty": "宋",
        "collection_info": null
    },
    {
        "title": "落叶",
        "author": "韩琦",
        "content": "人观落叶悲，我视落叶喜。\n请看四序速，次第若屈指。\n风霜一瞬过，望春时有几。\n荣固悴之端，衰亦盛之始。\n须知众木踈，便是羣芳启。\n举此较人事，盖不异物理。\n否泰与消长，反復殊未已。\n酿酒整笙歌，坐待新萌起。",
        "dynasty": "宋",
        "collection_info": null
    },
    {
        "title": "读刘易春秋新解",
        "author": "韩琦",
        "content": "夫子春秋之所记，二百四十有二年。\n谨严之法不可犯，欲示万世天子权。\n礼乐征伐必上出，诸侯虽大莫得专。\n周平东迁鲁君隐，王纲坏裂勿復联。\n天王所存位与号，列国自用公承传。\n齐桓晋文无实义，挟周狥己掩大愆。\n不归圣笔立中制，谁其当罪谁其贤。\n丝纷五传角同异，各专门记执所偏。\n遂令学者蹈迷径，不探元本遭羁牵。\n至于歆向父子间，亦反天性相镵镌。\n何休杜预范宁辈，离经附传以臆笺。\n膏肓废疾互讥病，虽欲针起难自痊。\n前人文字安可数，议难啾唧秋嘒蝉。\n有唐名儒陆淳者，始开奥壤窥源泉。\n我朝又得孙明復，大明圣意疏重渊。\n刘生新解最后出，了无塞碍成通川。\n所趋旨义极简正，撑拄异论牢且坚。\n事不归王皆不与，达经之志所以然。\n诗三百可一言蔽，曰思无邪而已焉。\n方今四海大一统，万里号令犹君前。\n安不思危易其治，毋容僭乱生阶缘。\n往持此说助邦政，坐令当扆尊如天。",
        "dynasty": "宋",
        "collection_info": null
    },
    {
        "title": "答孙植太博后园宴射",
        "author": "韩琦",
        "content": "花梢点红芽绿茁，宴亭爽垲堋云列。\n呼宾习射次序升，体裁人人矜㔢挃。\n六钧力副百中艺，由基注目老羿拽。\n支左屈右何大工，象弭急收如列缺。\n须臾一镝入鹄心，画鼓连轰尽声喝。\n后者审固意愈精，有时大呼劈箭筈。\n惜哉最是毫釐差，彩侯似动笴微撇。\n分明角胜各记晕，将终或为一箭夺。\n当筵主筹令难犯，大白时举出正罚。\n此礼自古尤所重，矍圃去留宜有别。\n五善大抵主和容，不止穿杨与穿札。\n因忆当年黠羌叛，非才误授将军钺。\n帐下貔貅十万师，力过生犀心似铁。\n大人未许覆凶巢，饬谨封垂御侵越。\n悍夫猛士志待骋，贮填愤气何由洩。\n正值高秋天气寒，塞场霜重严风刮。\n约束偏裨整队兵，旌旗烁电戈矛雪。\n驱出长郊阅奇阵，离合应麾皆有节。\n次引精锐较绝技，控弦命中无虚发。\n气豪马健走危坡，直下千寻未尝蹷。\n收军校猎围平原，犬顺人呼鹰解绁。\n山麋衝轶犯劲矢，岗兔奔跳迷狡穴。\n大鵰盘空不轻搏，老狐仰视肝胆裂。\n驻鞍赏获犒部曲，浪泻酒车论染血。\n将军未酣众心醉，耳后风生鼻头热。\n此日淮藩奉宽诏，朱轮慢辗行春辙。\n铃索声沉讼牒稀，优游大可养踈拙。\n斜蒿青青鲚鲙新，公醪香重醅才拨。\n射堂对客且相娱，不妨乐事陶嘉月。\n襟怀聊与水云閒，梦魂犹寄关山阔。\n逢辰未立赫然勋，破的求功真琐屑。\n欲得心如外貌欢，报国之诚尽摅豁。",
        "dynasty": "宋",
        "collection_info": null
    },
    {
        "title": "广陵大雪",
        "author": "韩琦",
        "content": "淮南常岁冬犹燠，今年阴沴何严酷。\n黑云漫天一月昏，大雪飞扬平压屋。\n风力轩号助其势，摆撼琳琅摧冻木。\n通宵彻昼不暂停，堆积楼台满溪谷。\n有时造出可怜态，柳絮梨花乱纷扑。\n乘温变化雨声来，度日阶庭恣淋漉。\n几萦寒霰不成丝，骤集踈檐还挂瀑。\n蛰蛙得意欲跳掷，幽鹭无情成挫辱。\n罾鱼江叟冰透蓑，卖炭野翁泥没辐。\n闾阎细民诚可哀，三市不喧游手束。\n牛衣破解突无烟，饿犬声微饥子哭。\n我闻上天主时泽，亦有常数滋农谷。\n膏润均于一岁中，是谓年丰调玉烛。\n此来盛冬过尔多，却虑麦秋欠霑足。\n太守忧民仰天祝，愿曙氛霾看晴旭。\n望晴不晴无奈何，拥被醉眠头更缩。",
        "dynasty": "宋",
        "collection_info": null
    },
    {
        "title": "答袁陟节推游禅智寺",
        "author": "韩琦",
        "content": "春去惜余景，偶来郊外观。\n芜城千古恨，一顾殊悲酸。\n荒祠枕大道，尚记吴城邗。\n远近绿阴合，水衬红荚残。\n陇麦齐若剪，随风卷波澜。\n罢农喜有望，守臣心粗宽。\n萧踈禅智寺，坏址不甚完。\n丛花乱芍药，篱竹摧琅玕。\n空有亭亭柏，成行如笔端。\n供帐具朝膳，僚寀成清欢。\n小杜诗板暗，乐石曾未刊。\n乘兴诣茶圃，百步登平峦。\n摘焙试烹啜，甘挹零露漙。\n午过倦微暑，堤路腾归鞍。\n天子忧岁旱，引咎古所难。\n列郡承新诏，朝夕弗敢安。\n况此行春意，固不在游盘。\n朝廷责吏治，莫若久其官。\n政和气亦应，灾沴无由干。\n愿循三载旧，庶几酬素餐。",
        "dynasty": "宋",
        "collection_info": null
    },
    {
        "title": "和袁陟节推龙兴寺芍药",
        "author": "韩琦",
        "content": "广陵芍药真奇差，名与洛花相上天。\n洛花年来品格卑，所在随人趁高价。\n接头着处骋新妍，轻去本根无顾藉。\n不论姚花与魏花，只供俗目陪妖姹。\n广陵之花性绝高，得地不移归造化。\n大豪人力或强迁，费尽雍培无艳冶。\n东君固是花之主，千苞万萼从荣谢。\n似矫东君泛爱心，枉杀春风不肯嫁。\n遂令天下走香名，髣髴丹青竞夸诧。\n以此扬花较洛花，自合扬花推定覇。\n其间绝色可粗陈，天工着意诚堪讶。\n仙家冠子镂红云，金线粧治无匹亚。\n旋心体弱不胜枝，宝髻欹斜犹堕马。\n冰雪肌肤一缬斑，新试守宫明似赭。\n双头两两最多情，象物更呈鞍面窊。\n楼子亭亭欠姿媚，特有怪状堪图写。\n见者方知画不真，未见直疑传者诈。\n前贤大欲巧赋咏，片言未出心先怕。\n天上人间少其比，不似余芳资假借。\n我来淮海涉三春，三访龙兴旧僧舍。\n问得龙兴好事僧，每岁看承不敢暇。\n后园栽植虽甚蕃，及见花成由取舍。\n出羣标致必惊人，方徙矮坛临大厦。\n客来只见轩槛前，国艷天姿相照射。\n因知灵种本自然，须凭精识能陶冶。\n君子果有育材心，请视维扬种花者。",
        "dynasty": "宋",
        "collection_info": null
    },
    {
        "title": "岁旱晚雨",
        "author": "韩琦",
        "content": "庆历丙戌夏，早气蒸如焚。\n行路尽婴暍，居人犹中瘟。\n堕鸟不收喙，游鱼几烂鳞。\n絺绤亦难御，更值成雷蚊。\n骄阳断雨脉，焦熬逾五旬。\n农塍坐耗裂，纵横龟灼文。\n众目血坼眦，日睇西郊云。\n守臣恤民病，心乱千丝棼。\n祈龙割舒雁，纵阴开北门。\n古法久弗验，羣祠益致勤。\n徧走于境内，神兮若不闻。\n或时得泛洒，蒙蒙才湿尘。\n丰年望既绝，节候俄秋分。\n忽尔降大澍，霄冥连日昏。\n垂空状战戟，入溜疑倾盆。\n田禾十九死，强渍枯槁根。\n萧稂贱易活，势茂如逢春。\n蛙黾渴易满，泥跃嬉成羣。\n济物乃容易，应时何艰辛。\n辙鲋骨已坏，徐激西江津。\n谷黍霜已厚，始调邹律温。\n天意执可问，对之空气吞。",
        "dynasty": "宋",
        "collection_info": null
    },
    {
        "title": "喜雪答赵宗道学士",
        "author": "韩琦",
        "content": "去年大雪如山积，今年大旱千里赤。\n冻民虚死麦实少，稻子空干无一获。\n阴阳之沴已过差，物理固知当反极。\n入冬和气渐融怡，霈泽时时苏土脉。\n广莫朝来一阵寒，变作雪花纷乱坼。\n琼树瑶台豁眼明，直疑误到神仙宅。\n城中喜色与欢声，併在高楼歌舞席。\n老农视之笑復啼，大言累岁遭凶厄。\n纔下种时雨雪多，禾稼欲成无一滴。\n此回虽有丰登兆，未信天公真爱惜。\n太守闻之亦惨颜，造化诚哉非易测。\n但愿天意悔前祸，岂使吾民常戚戚。",
        "dynasty": "宋",
        "collection_info": null
    },
    {
        "title": "阅古堂",
        "author": "韩琦",
        "content": "仲尼大圣人，文武亦云学。\n况其下者乎，而不事砻琢。\n伊予之逢辰，进本任愚朴。\n今辱寄中山，地重扼幽朔。\n日惧不克堪，误上所简擢。\n古之良守帅，功业甚奇卓。\n思以救空踈，志慕极坚确。\n后圃新吾堂，左右谨图模。\n公余时纵观，大可儆龊龊。\n奔雷发聋聩，皎日破昏浊。\n苟能奉规矩，曷愧大匠斲。\n或此贤宾僚，指顾便扬攉。\n四座企清风，耳目外优乐。\n子好虚名哉，事实出诚悫。\n庶几得涓尘，聊以助海岳。\n唯有大忠心，不在先觉觉。",
        "dynasty": "宋",
        "collection_info": null
    },
    {
        "title": "众春园",
        "author": "韩琦",
        "content": "中山雄北边，地得要害扼。\n烽警昔未彻，民日困兵革。\n一从无事来，历祀且半百。\n戈矛既钱镈，比屋遂仁宅。\n人生亦自劳，营业鲜暇隙。\n诚哉百日勤，固愿一日适。\n为政本人情，三代所不易。\n汉吏称循良，在宣布恩泽。\n兹吾治废园，大揭众春额。\n庶乎时节游，使见太平迹。\n园中何所有，风物难具籍。\n方塘百亩余，遥派逗寒碧。\n虚亭跨彩桥，孤屿耸幽石。\n环堤柳万株，无时张翠帟。\n移得江南天，不觉万里隔。\n芳林灼灼花，次第锦绣坼。\n三春烂熳时，为民开宴席。\n观者如堵墙，士女杂城陌。\n野态得天真，靓粧非俗格。\n惟意任所如，去来何络绎。\n多欢知有今，胜致骇非昔。\n如登老氏台，怀抱罔不释。\n既以休吾民，又足奉嘉客。\n清暑暨凉秋，池景尤可惜。\n红蕖四照香，风送入絺绤。\n乘兴命轻舟，纵赏缓撑刺。\n芳饵须鲙资，绿房欣手摘。\n就饮圆荷中，一当数大白。\n时见羣鸥飞，惊此红袖拍。\n献酬如未快，申令喜相搦。\n或见大敌怯，便可遗巾帼。\n酣战方气振，俄景忽晡夕。\n人笑山公归，酩酊倒巾帻。\n谁知酩酊心，自有制胜策。",
        "dynasty": "宋",
        "collection_info": null
    },
    {
        "title": "览资政富公新诗",
        "author": "韩琦",
        "content": "贤辅于朝廷，中外唯所用。\n中则翊万枢，天业日以重。\n外则泰一方，君治亦云共。\n公今得淮康，大厦辍隆栋。\n惠政聊一施，万室绝愁痛。\n狱讼不復烦，甘脆诚足奉。\n优游为文章，六义本规讽。\n长篇灿臣轴，邮驿邈见送。\n发函捧琼瑰，再拜喜吟诵。\n高调既古雅，奇格復豪纵。\n钧天张广乐，累夕骇谷梦。\n宛马历夷途，万里不可控。\n李杜若復生，屈伏事非恐。\n况夫浅浅流，固莫测源洞。\n何时衮衣归，瞻望慰民众。\n事业追夔龙，风烈陋姚宋。\n曰赓元首歌，间助熏琴弄。\n太平告成功，郊庙形嘉颂。\n九奏人神和，舞兽而仪凤。\n休闻狼跋诗，万世发长恸。",
        "dynasty": "宋",
        "collection_info": null
    },
    {
        "title": "谢资政富公再以近诗见寄",
        "author": "韩琦",
        "content": "惟公之所存，致后协二典。\n当入相天子，贤业遂大展。\n万类随坯陶，四时无盭舛。\n如保守一藩，疢甚斥和扁。\n遂令康济功，鬰抑未恢显。\n寄怀吟咏间，唯以道自遣。\n公才如河源，浑浑日东演。\n洪涛奔巨海，万里纵倾卷。\n小哉西北流，孰可议深浅。\n公思如天匠，春物归裁剸。\n珍丛与奇葩，万态极婉娈。\n一一得天真，仿象困雕剪。\n河源无时穷，天匠非世辨。\n湖为每成编，遂以贶罢輭。\n裸壤本无知，安足道文冕。\n俚耳固不通，乌用奏姑洗。\n我实知公心，爱我久益腆。\n诱我进学勤，要在纳诸善。\n我素荷公德，公教不敢践。\n讽诵復宗师，夙夜以自勉。",
        "dynasty": "宋",
        "collection_info": null
    },
    {
        "title": "苦热",
        "author": "韩琦",
        "content": "皇佑辛卯夏，六月朔伏暑。\n始伏之七日，大热极炎苦。\n赫日烧扶桑，焰焰指亭午。\n阳乌自焦铄，垂翅不西举。\n炙翻四海波，天地入烹煮。\n蛟龙窜潭穴，汗喘不敢雨。\n雷神抱桴逃，不顾车裂鼓。\n岂无堂室深，气鬰如炊釜。\n岂无台榭高，风毒如遭蛊。\n直疑万类繁，尽欲变修脯。\n尝闻昆阆间，别有神仙宇。\n雷散涤烦襟，玉浆清浊腑。\n吾欲飞而往，于义不独处。\n安得世上人，同日生毛羽。",
        "dynasty": "宋",
        "collection_info": null
    },
    {
        "title": "后园寒步",
        "author": "韩琦",
        "content": "如何天地举寒令，独将杀气凌边遐。\n公园跬步亦难往，试来举目成吁嗟。\n长空黯淡作愁色，日光似透云还遮。\n朔风刮面不吹雪，徒扰万窍掀黄沙。\n园中索寞不可状，唯视众木攒枯槎。\n有如汉将肃行阵，远涉大漠平番家。\n貔貅冻列树营壁，巨矛长戟何交加。\n老松一二柯叶在，外皮皴裂埋僵蛇。\n幽禽声好久绝听，孤城远近号饥鸦。\n斋中酒热忍自酌，几何贫户无纤麻。\n冥官持权因意恶，直欲万类歼阴邪。\n穷严极烈势未已，不知泉底生阳芽。",
        "dynasty": "宋",
        "collection_info": null
    },
    {
        "title": "腊日出猎近交",
        "author": "韩琦",
        "content": "悲风吼林霜草白，杀气棱棱惨空碧。\n因畋讲事比其时，况值嘉平农已隙。\n暂整和门出近郊，猎猎旌旗原烧赤。\n狩场一望天四垂，貔虎意豪犹恨窄。\n鼓动围开翼復箕，人知部分如刀划。\n飞刊窜伏不得暇，狡兔幸生徒奋掷。\n饥鹰眼捷翅头健，下鞲风发无虚搦。\n鹘拳交击或未仆，继嗾韩卢追以咋。\n忽穿丛薄失所捕，耻焉便纵摩霄翮。\n不似寒鸱得腐鼠，傲然直视鸳雏吓。\n乌鹑鹊雉曷足数，亦有晨风竞搜索。\n其间骇兽欲陵突，焊卒争趋矜手格。\n前驱返旆弗及舍，邱山大委虞中获。\n翻车泻酒犒士众，万刀刲肉恣燔炙。\n塞防寓令岂徒然，不在诗人刺荒癖。\n王者设官犹取众，大姦宿猾许擒扼。\n乘时废职莫自效，勿谓鸷鸟无全策。\n别有老狐智计巧，只就高城营窟宅。\n疑冰识扱行步稳，此日胡由见踪迹。\n鵰兮鵰兮未得志，将军愤懑如何释。",
        "dynasty": "宋",
        "collection_info": null
    },
    {
        "title": "病鹤贻刘易",
        "author": "韩琦",
        "content": "尘寰病思苦，仙府归魂劳。\n秃翼败风霰，卑栖掩蓬蒿。\n池圃摈时玩，鸡凫岂吾曹。\n谁知牢落心，万里孤云高。",
        "dynasty": "宋",
        "collection_info": null
    },
    {
        "title": "示直彦",
        "author": "韩琦",
        "content": "人惟万物灵，各肖天地貌。\n中人无贤愚，在禀父师教。\n禀则道业成，奋跃出泥淖。\n不禀坠素风，隐身于不孝。\n汝父最汝怜，五岁入学校。\n文采冀日彰，谓如隐雾豹。\n不见汝成人，赍恨掩泉窖。\n汝兮胡不思，先矩勉而效。\n奈何一夕眠，乃至巳午觉。\n开口受饮食，摩腹混笑闹。\n四体遂吾懒，万事绝挂挠。\n习焉而忘返，纨绮事不较。\n高秋八月凉，蚊蟆罢蒙罩。\n燃膏继昼景，着撰勤节抄。\n诏举有前期，富贵孰不乐。\n忍捐卿相科，甘坐阅酰酵。",
        "dynasty": "宋",
        "collection_info": null
    },
    {
        "title": "谢宫师杜公寄惠草书",
        "author": "韩琦",
        "content": "公之德业天下重，四海万物思坏垆。\n太平之策未全发，先朝请老叩帝居。\n天子只欲励薄俗，不惜一夔从二疏。\n公持俭节出天性，下建万世清风孤。\n归卜睢阳旋营第，栋宇仅足容妻孥。\n自此閒燕何所乐，非丝非竹非歌壶。\n经史日与圣贤遇，参以吟咏为自娱。\n兴来弄翰尤得意，真楷之外精草书。\n因书乞得字数幅，伯英筋肉羲之肤。\n字体真浑远到古，神马初见八卦图。\n精神熠熠欲飞动，鸾凤鼓舞龙蛇摅。\n天姿瘦硬斥俗软，狂藤束缠岩松枯。\n中含婉媚更可爱，十葩万萼争春敷。\n开合向背一皆好，造化欲衒天工夫。\n张旭虽颠怀素逸，较以年力非公徒。\n公今眉寿俯八十，老笔劲健自古无。\n固知大贤不世出，百福来萃相所扶。\n公之佳壻苏子美，得公一二名已沽。\n矜奇恃儁颇自放，质之公法惭豪麤。\n乘欢捧以示僚属，一坐耸骇叹且呼。\n便欲刻石传不朽，荒边匠拙无人模。\n归来一一戒儿侄，秘重世与家谍俱。\n重巾密橐置吾室，宝护直比骊颔珠。\n神物孰敢容易探，电雹霹雳来须臾。",
        "dynasty": "宋",
        "collection_info": null
    },
    {
        "title": "游开化寺",
        "author": "韩琦",
        "content": "开化得胜地，崇侈何代作。\n全山镵佛身，万木亘高阁。\n突然数百尺，较力陋禹凿。\n峰峦翠环合，与寺为郛郭。\n烟霞无四时，为我张幄幙。\n飞泉乘空来，直在庭砌落。\n松柏森成行，斗状蛟龙恶。\n如整万人阵，偏伍不敢错。\n春芳难悉名，红紫竞灼灼。\n点缀岩壁间，图画曾未若。\n距城纔一舍，旷绝类霄堮。\n噫吾何自劳，日窘吏事缚。\n到官踰二朞，未克造林壑。\n引疾得乡邦，昼锦行遂着。\n猛抛公几烦，不负真境约。\n精庐始一登，百虑已澄扩。\n徘徊延宾僚，开席盛燕酌。\n歌留岭上云，吹乱风前铎。\n勿讥清赏累，粗继东山乐。\n数刻方暂欢，俄景忽西薄。\n归鞅下危岑，眷恋心欲却。\n何处无林泉，隔阂牵宠爵。\n终期报国家，功业效涓勺。\n连露乞骸章，不待七十削。\n归来解朝绅，放意任衡霍。\n超然出世纷，安步适冲漠。\n山蔬充盘筵，村酿满瓢杓。\n吾寿此其全，何必不死药。",
        "dynasty": "宋",
        "collection_info": null
    },
    {
        "title": "再赋",
        "author": "韩琦",
        "content": "蒙山崦裏藏禅宫，朝苍暮翠岚光浓。\n枯松老柏竞丑怪，危峦峻岭相弥缝。\n劔峡路岐唯少栈，榆关气象全无烽。\n恩深报浅来未得，暂留金节开尘容。",
        "dynasty": "宋",
        "collection_info": null
    },
    {
        "title": "晋祠鱼池",
        "author": "韩琦",
        "content": "女郎祠下池，清莹薄山脚。\n游鳞明鑑中，素恃神可託。\n羣嬉不畏人，似得天真乐。\n祠者常见怜，投食任争绰。\n且疑神佑之，纵嚵安敢摸。\n达者时公攘，羹鲙陷烹斫。\n神乎所保扶，未免挫阴恶。\n何如致君人，其道本宏博。\n天下日唐虞，声教尽熏灼。\n推此及微类，鱼鳖得咸若。",
        "dynasty": "宋",
        "collection_info": null
    },
    {
        "title": "难老泉",
        "author": "韩琦",
        "content": "晋源发滥觞，勃勃涨春绿。\n泓然一鑑閒，俯视神意肃。\n游鯈何太繁，戢戢闹如粥。\n乌能污吾清，更足示容蓄。\n中或起蛟龙，威怒鼓天福。\n膏泽被九区，灵德潜山麓。\n平时任疏达，所存终海渎。\n常丰沃稻粱，余润霑花木。\n伊予临此泉，自得仁人勖。\n奚专智者心，犇走无停躅。",
        "dynasty": "宋",
        "collection_info": null
    },
    {
        "title": "甲午中秋夜不见月",
        "author": "韩琦",
        "content": "中秋待月高楼上，浮云妬明逞顽黑。\n姮娥积贮一岁光，欲放天下不可得。\n今夕实繫天下望，未必举世罹遮塞。\n欢明戚暗一时偏，人不咎天云所职。\n吾问云兮尔无心，胡为动与人相贼。\n岁旱不能含雨来，翻于此夜浓如墨。\n吾欲独仗倚天劔，上决重阴走姦慝。\n空中夺出黄金盘，万宇澄然同一色。",
        "dynasty": "宋",
        "collection_info": null
    },
    {
        "title": "病中望雪",
        "author": "韩琦",
        "content": "日日颠风喧病枕，曾无片云飞虚空。\n方嗟大疾被囚缚，敢请上帝前民丰。\n人嘱衰翁略外事，心存众瘼能宽中。\n纷纷盈尺谅旦夕，和霁迎得春融融。",
        "dynasty": "宋",
        "collection_info": null
    },
    {
        "title": "离并州至晋祠次韵答宣徽富公",
        "author": "韩琦",
        "content": "公名杰出天下贤，终身师慕常颛颛。\n十年一面数日别，行行不忍移归軿。\n刚肠出泪收还注，感公知己难违去。\n黄昏病作宿荒城，离绪不堪纷似雨。",
        "dynasty": "宋",
        "collection_info": null
    },
    {
        "title": "涂次答宣徽富公书意",
        "author": "韩琦",
        "content": "临并踰二朞，病戚居其半。\n虽以志自勉，精识奈耗乱。\n故于一道事，十六七不干。\n贪权莫即乱，罪大孰可逭。\n纳节求本邦，所幸脱诛窜。\n君仁恻至诚，亟俾贤者换。\n与公同心人，金固其利断。\n安然解印归，万喜无一惋。\n为别信宿来，书日慰愚懦。\n张瑟久不调，易调犹未断。\n非才辱公知，处道诚一贯。\n至于措置间，在理有殊判。\n不当牵以私，经画误远算。\n愿公新政条，布若星日灿。\n害边者刬除，垢俗者涤浣。\n使兹全晋民，比屋竞耸观。\n仆远闻公为，省过安敢惮。\n虽有好事徒，议论乌得间。",
        "dynasty": "宋",
        "collection_info": null
    },
    {
        "title": "昼锦堂",
        "author": "韩琦",
        "content": "古人之富贵，贵归本郡县。\n譬若衣锦游，白昼自光绚。\n不则如夜行，虽丽胡由见。\n事累载方册，今復着俚谚。\n或纡太守章，或拥使者传。\n歌樵忘故穷，涤器掩前贱。\n所得快恩仇，爱恶任骄狷。\n其志止于此，士固不足羡。\n兹予来旧邦，意弗在矜衒。\n以疾而量力，惧莫称方面。\n抗表纳金节，假守冀乡便。\n帝曰其汝俞，建纛往临殿。\n行路不云非，观叹溢郊甸。\n病躯谐少休，先陇遂完缮。\n岁时存父老，伏腊洁亲荐。\n恩荣孰与偕，衰劣愧独擅。\n公余新此堂，夫岂事饮燕。\n亦非张美名，轻薄诧绅弁。\n重禄许安闲，顾己常竞战。\n庶一视题榜，则念报主眷。\n汝报能何为，进道确无倦。\n忠义耸大节，匪石乌可转。\n虽前有鼎镬，死耳誓不变。\n丹诚难悉陈，感泣对笔砚。",
        "dynasty": "宋",
        "collection_info": null
    },
    {
        "title": "康乐园",
        "author": "韩琦",
        "content": "惟人生多艰，康世岂易偶。\n服业罔不勤，乐事岂常有。\n朝家恩泽宽，宣布在封守。\n体民当有时，使得遂仁寿。\n时而无所适，是不守之咎。\n相署虽有园，狭陋日已久。\n州人岁节游，若度一筒口。\n至则无足观，迭迹但虚走。\n遂令欢赏心，归去成烦呕。\n有圃隔牙城，广袤半百亩。\n我来闢而通，高户敞轩牖。\n其中完废台，雄壮卑培塿。\n城野四望间，万景如在手。\n疏池育莲芰，表道植杨柳。\n粪壤悉反除，桃李换葱韮。\n成时寒食春，观者惟恐后。\n人一变壅阏，旷若在郊薮。\n或相携以歌，或相醉以酒。\n知为太平民，叹语竞聚首。\n曰非时之康，还得此乐不。\n予因揭是名，命意安敢苟。\n凡兹屏翰贤，一境实父母。\n必与众同乐，斯地肯藜莠。\n作诗告来者，庶可传不朽。",
        "dynasty": "宋",
        "collection_info": null
    },
    {
        "title": "休逸台",
        "author": "韩琦",
        "content": "牙城之北好大圃，中有废台名抱螺。\n基圆有道盘屈上，故以螺目义匪佗。\n当时兴者择地审，气象爽垲形势多。\n今如孤冢但荆棘，不知隳坏年几何。\n背城人迹既罕到，往往满岁无一过。\n我来侵圃治兵库，得披榛莽登巍峩。\n襟怀豁若出尘外，四视天末穷纤罗。\n满城风物聚掌上，红芳绿树明交柯。\n太行之下不可数，万峯起落如翻波。\n北来州域尽平地，孰若旧邺襟山河。\n此为游览最佳处，遂施畚筑完陂陀。\n台头结宇尚简朴，台面甃甓严镌磨。\n魏宫冰井久湮没，铁梁有四沦耕禾。\n精刚之质不少动，俚俗传诧邻妖讹。\n云有神物常默护，守令千百无敢拖。\n我怜古物辇而至，为台之柱植四阿。\n州人闻至极惊异，就台观者肩相摩。\n榜以休逸岂独尚，与众共乐乘春和。\n主人间復命宾酌，樽前随分絃且歌。\n病来饮兴直衰浅，献酬勉强颜须酡。\n退尝内省尔何德，尔求自逸人讥诃。\n反思吾本任忠义，日不作僞心无颇。\n君恩至厚假乡守，正宜休此祛余疴。\n尫孱报国未能奋，慨然倚槛空长哦。",
        "dynasty": "宋",
        "collection_info": null
    },
    {
        "title": "答章望之秘校惠诗求古瓦砚",
        "author": "韩琦",
        "content": "魏宫之废知几春，其间万事成埃尘。\n唯有昭阳殿瓦不可坏，埋没旷野迷荒榛。\n陶甄之法世莫得，但贵美璞踰方珉。\n数百年来取为砚，墨光烂发波成轮。\n求之日盛得日少，片材无异圭璧珍。\n巧工近岁知众宝，杂以假僞规钱缗。\n头方面凸槩难别，千百未有三二真。\n我来本邦责邺令，朝搜暮索劳精神。\n遗基坏地徧坑窟，始获一瓦全元淳。\n藓斑着骨尚干翠，夜雨点渍痕如新。\n当时此復近檐溜，即以篆字花其唇。\n磨砻累日喜成就，要完旧质知无伦。\n吾才寡陋不足称，思与好古能文人。\n好古能文今者谁，武宁秘书章表民。\n无诗尚欲两手付，何况大雅之奏闻铿纯。",
        "dynasty": "宋",
        "collection_info": null
    },
    {
        "title": "答陈舜俞推官惠诗求全瓦古砚",
        "author": "韩琦",
        "content": "邺宫废瓦埋荒草，取之为砚成坚好。\n求者如麻几百年，宜乎今日难搜讨。\n吾邦匠巧世其业，能辨环奇幼而老。\n随材就器固不遗，大则梁栋细棼橑。\n必须完者始称珍，何殊巨海寻三岛。\n荆人之璧尚有瑕，夏后之璜岂无考。\n况乎此物出坏陶，千耕万斸常翻搅。\n吾今所得不专全，秘若英瑶藉文缫。\n君诗苦择未如意，持赠只虞咍绝倒。\n君不见镇圭尺二瑁四寸，大小虽异皆君宝。",
        "dynasty": "宋",
        "collection_info": null
    },
    {
        "title": "观胡九龄员外画牛",
        "author": "韩琦",
        "content": "丹青之笔夺造化，能者几何登品录。\n蛟龙狞恶鬼神怒，更工不接时人目。\n有形之物至者稀，是否难欺众所瞩。\n绛台胡掾文章外，偏向画牛其好酷。\n海内驰名三十年，得者珍藏过金玉。\n老来纔始着青衫，养亲不及朝家禄。\n前日野服忽相过，云访恩知走京毂。\n微风入指未能画，示我蜡本数十幅。\n采摭诸家百余状，毫端古意多含蓄。\n斗者取力全在角，卧者称身全在腹。\n立身髣髴精神慢，背者分数头项促。\n行者动作皆得羣，乳者顾视真怜犊。\n当流泅戏益自在，欲渡或疑犹蓄缩。\n从容饮囓得天真，荷鞭时有童儿牧。\n或横一笛坐牛角，便是无声太平曲。\n江天雨云易溟蒙，风势掀号摧古木。\n欹斜簑笠趁牛归，萧踈暮景烟村宿。\n奇哉胡掾老笔不可到，戴叟重生须死伏。\n吾观诸牛之态虽尽妙，尚有所遗思未熟。\n牛于生民功最大，不画牛功牛亦辱。\n胡君胡君听我言，别选轻绡成巨轴。\n写出区区耒耜勤，贵知天下由吾方食足。",
        "dynasty": "宋",
        "collection_info": null
    },
    {
        "title": "中秋对月送姚闢教授南归",
        "author": "韩琦",
        "content": "去岁中秋安帅并，今岁中秋病守相。\n并筵极口詈浮云，终久蟾光被遮障。\n相台此夜天如水，露压凉风秋气王。\n有客轩然襟义高，直自睢阳来一访。\n相与僚贤共兹赏，坐看玉轮从海上。\n皓色疑专白帝权，晴舒万宇俱澄旷。\n斜汉昭回列纬繁，收缩精神乌敢放。\n有如大臣得时用，上化恢宣贤业畅。\n千官戢伏任施设，默默坏陶从巧匠。\n金波渐转落金樽，酒色映空寒动荡。\n一宵清景换尘寰，自得诗人难拟状。\n时挥大白目婵娟，意入杳冥搜绝唱。\n勿嗤幽圃陋吾邦，吾乐不知昆与阆。\n人生聚散固难必，明年此会知何向。\n相逢对月復开怀，诗笔斗豪杯斗量。\n不然千里起相思，百尺楼高同一望。",
        "dynasty": "宋",
        "collection_info": null
    },
    {
        "title": "喜雪",
        "author": "韩琦",
        "content": "至和乙未夏，二麦死大旱。\n秋田不下种，熬然六月半。\n天意忽垂恻，滂泽遂瀰漫。\n九谷饱甘滋，时若被溉灌。\n一变大有年，农籍脱逋窜。\n既丰復不雨，累月病干暵。\n骄阳发仲冬，温气袭闾闬。\n敛输诚无艰，瘥疠恐莫逭。\n何期日至前，风怒阴不散。\n吹开六出花，空际自凌乱。\n徐徐失埃氛，稍稍重枝干。\n移时平瓦陇，逮夕没田畔。\n虽下不及尺，近岁亦稀看。\n瑞谍宜首书，他物乌足冠。\n始寤天之神，俾下不可算。\n小民徒怨咨，一顾回屯难。\n君子当信天，夷险存大观。\n惠姦岂固然，福善终冥判。\n吾喜开吾樽，对客共欢叹。\n一病久诫饮，当席由吾断。\n引满且酣歌，轻凛谈间扞。\n未必不因此，反得摅吾患。",
        "dynasty": "宋",
        "collection_info": null
    },
    {
        "title": "别镇阳监仓陈荐秘丞",
        "author": "韩琦",
        "content": "一纪帅三垂，待士敢不至。\n推诚以求应，百不得一二。\n彦升其应者，所应由道义。\n幕中六七年，始卒无少异。\n严霜摧万木，老柏弥苍翠。\n烈火炽三日，良玉自温粹。\n奉亲不可留，含笑就委吏。\n须代处洺邑，洁羞勤以遂。\n我病来相台，去客无所觊。\n彦升两见过，顾旧不顾利。\n言别之远官，驽枥饲骐骥。\n蹄啮慎勿较，所困非吾类。\n自古贤者为，争免不肖忌。\n坐待天衢亭，万里观腾辔。",
        "dynasty": "宋",
        "collection_info": null
    },
    {
        "title": "寒食亲拜二坟因诫子侄",
        "author": "韩琦",
        "content": "春色清且明，节盛一百五。\n寒食遵遗俗，泼火霁微雨。\n非才忝国恩，因病得吾土。\n何以知殊荣，此日奉宗祖。\n新安唯皇考，丰安则王父。\n松楸各万株，岗势拥城府。\n二茔相去间，近止一舍许。\n前晓揭旌牙，蠲洁具罍俎。\n芬馨达孝诚，僾若侍容语。\n礼成无一违，观者竞墙堵。\n退惟愚小子，未老膺旄斧。\n顾己胡能然，世德大门户。\n思为后嗣诫，永永着家矩。\n子侄听吾言，汝各志心膂。\n汝曹生绮纨，得仕匪难苦。\n学业勤则成，富贵汝自取。\n仁睦周吾亲，忠义报吾主。\n间须求便官，坟陇善完补。\n死则託二茔，慎勿葬他所。\n得从祖考游，魂魄自宁处。\n无惑葬师言，背亲图福祜。\n有一废吾言，汝行则夷虏。\n宗族正其罪，声伐可鸣鼓。\n宗族不绳之，鬼得而诛汝。",
        "dynasty": "宋",
        "collection_info": null
    },
    {
        "title": "初赴早朝",
        "author": "韩琦",
        "content": "踈星挂阙角，落月含轻云。\n兀兀马上身，叱叱马前人。\n瘦骨酸秋霜，病瞳昏陌尘。\n自顾尔空空，胡以裨吾君。",
        "dynasty": "宋",
        "collection_info": null
    },
    {
        "title": "次韵答子渊学士",
        "author": "韩琦",
        "content": "忆昔明道初，穷冬极短昼。\n给札金銮坡，孤拙并髦秀。\n诸公名世才，奋笔若神佑。\n芜辞亦见收，圣造等天覆。\n子渊亲契深，实出同试右。\n自兹接珍羣，轩翼羾紫宙。\n忠义必相勉，权利孰肯就。\n洞照无隐情，胸臆烂辰宿。\n宦路有亨塞，叨窃愧鄙陋。\n何时聚德星，一慰荀陈旧。",
        "dynasty": "宋",
        "collection_info": null
    },
    {
        "title": "寄题西京致政张郎中静居院",
        "author": "韩琦",
        "content": "休官得宴闲，理固居处静。\n中或不自达，触物挠天性。\n遂令优游心，反致寂寞病。\n二川有耆英，识岂斯人并。\n周才当要职，美誉着羣听。\n气体殊未衰，援礼请还政。\n安车得西归，芜没治三径。\n萧然绝世纷，日以道自胜。\n以静名厥居，内外了相称。\n君怀本清虚，復此林泉莹。\n君道本和乐，况有琴樽命。\n新堂闢四隅，立意尤高迥。\n夷襟造真境，友益具子令。\n药品稽神仙，门法尚忠正。\n肌肤松菊香，庭砌芝兰盛。\n天宜锡难老，以示君子庆。\n予亦希君者，误宠窃机柄。\n无裨紫极尊，动有赤松兴。\n报国苟锱铢，窜身违陷穽。\n雅志呈未谐，高山徒景行。",
        "dynasty": "宋",
        "collection_info": null
    },
    {
        "title": "戊申腊寒",
        "author": "韩琦",
        "content": "朔风吹苦寒，近岁省未有。\n重裘不可御，冻袖敢出手。\n初严刮面肤，渐虐摇臂肘。\n终难凌壮肌，殊易挫衰朽。\n持觞欲为敌，病胃怯战酒。\n茵帱通作冰，强卧安得久。\n拥鼻反收吟，其孰噤汝口。\n何心窥园池，锐意墐户牖。\n流庸方满涂，天不念黔首。\n吁嗟卒无奈，默坐算五九。",
        "dynasty": "宋",
        "collection_info": null
    },
    {
        "title": "荣归堂",
        "author": "韩琦",
        "content": "非才忝四邻，待罪涉一纪。\n妨贤得云久，不退不自耻。\n永厚復土初，迭奏犯斧扆。\n乞身临本邦，多疾便摄理。\n帝曰吁汝琦，辅翼甚劳止。\n今俾尔荣归，揭节治故里。\n均逸向盛辰，宠异固绝拟。\n整装将北辕，羌衅兆西鄙。\n俄易帅感秦，旰食论所倚。\n艰难恶敢辞，奔走奉寄委。\n天声方震扬，狡穴惧夷毁。\n欵塞械凶酋，唯幸赦狂诡。\n疆事计日宁，拙疹乘衰起。\n披诚叩上仁，再遂守桑梓。\n尫疲解剧烦，宴息良自喜。\n园池昔恢拓，顾览尽遗轨。\n独于北堂北，地胜失经始。\n前人欲兴作，就此创基址。\n中辍如有待，命我成斯美。\n鸠材亟僝功，因陋谨增侈。\n芳林环密阴，鲸口下洹水。\n吾堂据其阳，万象来明炜。\n匪直怡病襟，间足具宾簋。\n僚属请吾名，在景或在己。\n吾谓夸风光，未若尊制旨。\n视榜以思报，义实昼锦比。\n或笑此翁愚，荣极尚不已。\n乡闾得蹔休，胡自勤勤耳。\n吾曰勤虽愚，吾虑亦长矣。\n天地施大恩，报上尽蝼蚁。\n终期谢贵仕，归第保颓齿。\n吾舍与公居，相去百举跬。\n岂无贤太守，有意待园绮。\n安车时一来，为我此加礼。",
        "dynasty": "宋",
        "collection_info": null
    },
    {
        "title": "谢并帅王仲仪端明惠葡萄酒",
        "author": "韩琦",
        "content": "并门昔岁叨拥旄，公厨酒熟醺葡萄。\n公时帅谓辄驰献，助临军享投芳醪。\n辱公诗答极爱重，气骨雄健凌风骚。\n公今大卤盛开府，我得乡守均疲劳。\n却烦新酿远相遗，故人义比丘山高。\n衰翁拜赐喜自酌，持杯有感生鬰陶。\n忆昨朔边被朝寄，亭燧灭警兵锋韬。\n时平会数景物好，齿髮未老胸襟豪。\n当筵引满角胜负，金船滟溢翻红涛。\n间折圆荷代举酌，坐客骇去如奔逃。\n我乘余勇兴尚逸，直欲拍浮腾巨艘。\n此来病质极枯瘠，两目眵泪颠无毛。\n较前饮量復何有，十分耗谢余釐毫。\n復婴风眩戒食味，馋口绝望霑珍螯。\n虽然公酝敢轻用，留吞药剂倾甘膏。\n纵逢嘉客衒公贶，三爵已命缄封牢。\n锦堂风和弄弱柳，螺榭日暖烘夭桃。\n兹辰庆我重加惠，勉与父老同春遨。",
        "dynasty": "宋",
        "collection_info": null
    },
    {
        "title": "安正堂",
        "author": "韩琦",
        "content": "公居胡葺为，非事土木盛。\n湫陋必气鬰，爽垲则神莹。\n全魏今别都，地总北道胜。\n轺传既旁午，牒诉亦纷竞。\n惟日过目前，岂暇图休静。\n因仍府舍间，敝坏殊不称。\n兹余忝帅守，上责赋荒政。\n无术济饥流，感速赖仁圣。\n连书大有年，愁戚变讴咏。\n渐舒绥集劳，犹治淹痼病。\n颐生择所宜，宴息务清迥。\n乘闲新此堂，庶用安吾正。\n汝正果何如，自得本天性。\n进特仗孤忠，退免全刚劲。\n内确信吾守，外一归诸命。\n安然而处思，吾宇甚泰定。\n诗酒延嘉宾，二战或酣醟。\n笙歌乐良辰，高郢下淫郑。\n射圃夹羣芳，角妙资豪兴。\n所适敢专享，意实在遐夐。\n继来皆鉅公，同调决相应。\n从容坐镇余，浩气端而挺。\n将宁道德渊，谅悉欣流泳。\n知不废吾堂，是可以前庆。",
        "dynasty": "宋",
        "collection_info": null
    },
    {
        "title": "善养堂",
        "author": "韩琦",
        "content": "金铜饰巨扉，其上覆高屋。\n青石凿双辙，其下走雕毂。\n东西翼危墉，阴以捍攻触。\n自昔藩镇强，尚此存遗躅。\n后守营厥居，郓拟苦迫促。\n余来亦患之，重改敢轻速。\n会兹岁月深，朽败鲜完木。\n一旦忽倾摧，僣迹讵可復。\n余得矫前为，命徒堕旧筑。\n堂皇遂延袤，兴寝适凉燠。\n廊庑悉舒明，瞻望快耳目。\n移楼成广厦，面势压平陆。\n既忘登陟劳，又远颠踬辱。\n外将延宾僚，内足燕亲族。\n乘闲娱诗书，遇节振丝竹。\n颐真与放怀，动静获所欲。\n于气贵能养，在礼思无渎。\n侯邦谨法度，是克绥遐福。\n踰制苟幸免，更久犹追戮。\n吾居已绝嫌，道义斯同育。",
        "dynasty": "宋",
        "collection_info": null
    },
    {
        "title": "孙贲书记以齐安旧文为示感而成咏",
        "author": "韩琦",
        "content": "余兄天圣中，尚抑齐安守。\n余遭所生忧，得归侍左右。\n孤茕获苟存，朝夕赖诲诱。\n兄材无不宜，吏治孰可偶。\n公庭常寂然，所乐在文酒。\n临江三四楼，次第压城首。\n山光拂轩槛，波影撼窗牖。\n原鸰款集间，万景皆吾有。\n兄诗豪且奇，气燄摩星斗。\n优游预赓和，惟自愧荒丑。\n于今四十年，日月甚奔走。\n当时相聚者，十已丧八九。\n尝为春亭记，乌敢示不朽。\n孙君里中来，云亭废已久。\n徒有旧文在，况足失其手。\n兄后见曾孙，弟老成衰叟。\n一身虽宠荣，百虑锁纷纠。\n何如昔日欢，抆泣念爱友。",
        "dynasty": "宋",
        "collection_info": null
    },
    {
        "title": "开泉",
        "author": "韩琦",
        "content": "先茔东北隅，有泉渤而出。\n奔跳若爨鼎，万眼沸不一。\n始虽稍泓登，渐乃肆沕潏。\n吾尝展祀余，爱玩必终日。\n爰从大旱来，数岁竭如窒。\n伤哉利泽源，顿尔藏于密。\n吾今具畚锸，试欲疏潜屈。\n开无数尺间，旧脉俄腾溢。\n涓涓力尚微，势已舒沈鬰。\n我愿天道常，不使五行失。\n均调四气和，寒燠皆从律。\n宣其润下功，復得霑羣物。",
        "dynasty": "宋",
        "collection_info": null
    },
    {
        "title": "虚心堂会陈龙图",
        "author": "韩琦",
        "content": "余尝爱此君，中虚外有节。\n手植数年间，万戟竞森列。\n为堂于其中，一境遂清绝。\n虽归临本邦，事岂免羁绁。\n不得时相亲，固负好风月。\n方将乞残骸，就第养衰拙。\n孤怀造昆阆，直气卷金铁。\n终日对婵娟，卒岁伴高洁。\n春来忘芳非，夏至失炎热。\n秋深凌严霜，冬暮映积雪。\n居无一不宜，啸傲远尘媟。\n兹乐期谁同，实系长者辙。\n相从挹天真，共话到禅悦。\n簪箨豸冠耸，拉笋犀株折。\n乘醉卧踈影，敲玉应仙阙。\n此志吁未遂，对酒勿轻别。",
        "dynasty": "宋",
        "collection_info": null
    },
    {
        "title": "醉白堂",
        "author": "韩琦",
        "content": "戆老新成池上堂，因忆乐天池上篇。\n乐天先识勇退早，凛凛万世清风传。\n古人中求尚难拟，自顾愚者孰可肩。\n但举当时池上物，媿今之有殊未全。\n池东无廪贮余粟，池西无亭挥五絃。\n中无高桥跨三岛，下压鳌背浮清涟。\n其间合奏散序者，童妓百指皆婵娟。\n平无三石展湘簟，静无双鹤翘丁仙。\n雅无吴郡青版舫，游泛安便牢且坚。\n吾今谋退亦易足，池南大屋藏羣编。\n一车岂若万籍富，子孙得以精覃研。\n夹堂修竹抱幽翠，森森拥槛竿逾千。\n池中所出粗可爱，芡盘菱角红白莲。\n芍药多名来江都，牡丹绝艷移洛川。\n及时花发池左右，香苞烂染朝霞鲜。\n戆老于此兴不浅，间会宾属陈芳筵。\n妖妍姬侍目嘉卉，吚哑丝竹听流泉。\n宜城酿法亦云美，诗酒仅可追前贤。\n狂吟气健薄霄汉，豪饮体放忘貂蝉。\n酒酣陶陶睡席上，醉乡何有但浩然。\n人生所适贵自适，斯适岂异白乐天。\n未能得谢已知此，得谢吾乐知谁先。",
        "dynasty": "宋",
        "collection_info": null
    },
    {
        "title": "龙",
        "author": "韩琦",
        "content": "育德知何宅，逢辰或见灵。\n配干虽有象，作解本无形。\n浃物周寰宇，遗功在杳冥。\n丹青如可状，试下叶公庭。",
        "dynasty": "宋",
        "collection_info": null
    },
    {
        "title": "凤",
        "author": "韩琦",
        "content": "破卵应难至，闻韶定有仪。\n去同君子道，来协圣人期。\n苑竹多成实，宫梧几换枝。\n何时天阁上，巢可俯而窥。",
        "dynasty": "宋",
        "collection_info": null
    },
    {
        "title": "次韵和春聊学士早春",
        "author": "韩琦",
        "content": "雪霁春来极目心，远眉新黛破遥岑。\n风传花信值寒晚，烟染柳姿随日春。\n酒美好陪游骑斗，桃香谁待此门寻。\n欢期未集芳辰在，冤对慵翻简字金。",
        "dynasty": "宋",
        "collection_info": null
    },
    {
        "title": "明镐学士领漕益州",
        "author": "韩琦",
        "content": "忠臣重此过邛崃，经计才优帝命谐。\n县弩清尘资远抚，史彤修职峻荣阶。\n蜀天星入人先候，剑路铭昏藓半埋。\n锦里万家迎使旆，壶浆应释去思怀。",
        "dynasty": "宋",
        "collection_info": null
    },
    {
        "title": "次韵和子渊学士春雨",
        "author": "韩琦",
        "content": "天幕沉沉淑气温，雨丝轻软坠云根。\n洗开春色无多润，染尽花光不见痕。\n寂寞画楼和梦锁，依微芳树过人昏。\n堂虚座密珠帘下，试问淳于醉几樽。",
        "dynasty": "宋",
        "collection_info": null
    },
    {
        "title": "周沆着作宰秀州嘉禾",
        "author": "韩琦",
        "content": "庇身名邑得嘉禾，铜墨犹嗟滞俊科。\n前席未期宣室召，闻絃还继武城歌。\n酒旗穿柳春堤迥，鱼艇藏花夕唱和。\n对此不劳披县谱，且求新句解诗魔。",
        "dynasty": "宋",
        "collection_info": null
    },
    {
        "title": "叔平学士知青州",
        "author": "韩琦",
        "content": "厌直图书府，思为海岱州。\n郡符分竹使，亲膳洁兰羞。\n文石输忠密，仙山进职优。\n过家门纳驷，卜地陇眠牛。\n暮霰凌羁玉，朝暾艳戟油。\n恩宽敷汉札，政善洽齐讴。\n水际春芳盛，尊中客酝浮。\n物饶三服丽，居乐五民游。\n松鬣低容宴，峯螺翠入楼。\n行闻西掖召，真赏莫淹留。",
        "dynasty": "宋",
        "collection_info": null
    },
    {
        "title": "馆直二阕  其一",
        "author": "韩琦",
        "content": "玉山岑寂雪花干，仙掌风高露未漙。\n自笑曼都凡格在，一宵无奈月边寒。",
        "dynasty": "宋",
        "collection_info": null
    },
    {
        "title": "馆直二阕  其二",
        "author": "韩琦",
        "content": "章沟传漏过三更，霜压寒威特地生。\n苦恨回环窗外铎，几番幽梦不教成。",
        "dynasty": "宋",
        "collection_info": null
    },
    {
        "title": "张唐卿状元通判陜府",
        "author": "韩琦",
        "content": "发策无双动紫宸，班条新贰两朱轮。\n窅窊仙桂天香重，蔽芾甘棠俗化醇。\n驷马同荣归蜀道，二龙齐跃出云津。\n前期丹禁徊翔地，凤沼波平药树春。",
        "dynasty": "宋",
        "collection_info": null
    },
    {
        "title": "和春卿学士柳枝词五阕  其一",
        "author": "韩琦",
        "content": "楼前轻雪未全销，偷得春光入嫩条。\n似向东风犹旅拒，可能浑忘舞时腰。",
        "dynasty": "宋",
        "collection_info": null
    },
    {
        "title": "和春卿学士柳枝词五阕  其二",
        "author": "韩琦",
        "content": "陌闲宫古绿烟迷，惹尽春愁困拂堤。\n却为多情足离恨，故教沟水亦东西。",
        "dynasty": "宋",
        "collection_info": null
    },
    {
        "title": "和春卿学士柳枝词五阕  其三",
        "author": "韩琦",
        "content": "章街风晓起新眠，寒食轻阴未雨天。\n无限青丝拂游骑，一生芳意负金鞭。",
        "dynasty": "宋",
        "collection_info": null
    },
    {
        "title": "和春卿学士柳枝词五阕  其四",
        "author": "韩琦",
        "content": "淡烟轻日簇谁家，微出青旗一带斜。\n对景似嫌春意老，更摇踈影扫残花。",
        "dynasty": "宋",
        "collection_info": null
    },
    {
        "title": "和春卿学士柳枝词五阕  其五",
        "author": "韩琦",
        "content": "画桥南北水连天，纔听莺声又晚蝉。\n长使离魂容易断，春风秋月自依然。",
        "dynasty": "宋",
        "collection_info": null
    },
    {
        "title": "和春卿学士上元罢灯",
        "author": "韩琦",
        "content": "丝竹沉声月泛波，警宵方喜罢谁何。\n楼深酒密客留易，路远香残人去多。\n寒烛倚莲犹结泪，澹云归陇不停歌。\n那知梦稳瀛洲上，正是钧天九奏和。",
        "dynasty": "宋",
        "collection_info": null
    },
    {
        "title": "次韵酬子渊学士灯夕不出闻诸公继有游赏",
        "author": "韩琦",
        "content": "繁声沉夕籁，香烛竞春葩。\n玉射楼前雪，雪惊陌上车。\n月闲花院掩，风软酒帘斜。\n莫驻城南骑，游人自有家。",
        "dynasty": "宋",
        "collection_info": null
    },
    {
        "title": "和邃卿学士霁登秘阁",
        "author": "韩琦",
        "content": "晓来延阁步层梯，春色周围一望低。\n残雪半留珠殿北，非烟长护绮窗西。\n幽情自逐归鸿断，芳意还因远树迷。\n金匮有书犹未见，秘封香篆锁芝泥。",
        "dynasty": "宋",
        "collection_info": null
    },
    {
        "title": "上巳前与同舍出郊过金明池",
        "author": "韩琦",
        "content": "天波新绿染成春，波面轻风起细鳞。\n隔岸鸟声低弄曲，出墙花艷远含嚬。\n柳经伤别还多绪，鸥为忘机不避人。\n三月偷游仙署友，肯思迢递走征轮。",
        "dynasty": "宋",
        "collection_info": null
    },
    {
        "title": "和春卿学士登广文阁观京阙之盛",
        "author": "韩琦",
        "content": "层阁鬰嵯峩，登临逸意和。\n雨余春物动，天阔夕阳多。\n棊布金杯第，环通璧沼波。\n泥中足车骑，应笑翟公罗。",
        "dynasty": "宋",
        "collection_info": null
    },
    {
        "title": "和曼卿学士明河",
        "author": "韩琦",
        "content": "太极疏灵派，长河注远津。\n波明动星斗，气直贯秋旻。\n月满还知晦，云收不乱真。\n何妨借余润，膏雨及生民。",
        "dynasty": "宋",
        "collection_info": null
    },
    {
        "title": "叶参兵部知湖州",
        "author": "韩琦",
        "content": "乡郡分符兔刻银，彯缨清晓别枫宸。\n驷车归邸夸新绶，鹤表还家谢故人。\n度日客樽盈若酒，经春诗笔赋汀苹。\n编民应久歌来暮，棠树成阴即旧邻。",
        "dynasty": "宋",
        "collection_info": null
    },
    {
        "title": "邵亢茂材南归",
        "author": "韩琦",
        "content": "褐衣亲策对中宸，三道精求素业陈。\n履迹见穿期仕汉，璧瑕因指不留秦。\n云迷江树归艎促，翼退天阍客梦新。\n好俟乡人再推上，决科优等继平津。",
        "dynasty": "宋",
        "collection_info": null
    },
    {
        "title": "陈洎太博知虢州",
        "author": "韩琦",
        "content": "官绶飞花使毂丹，腊天行色犯轻寒。\n持平久奉虞刑恤，宣泽新承汉诏宽。\n拥传想逢关吏叹，爱棠还接陜民欢。\n三堂风物应如旧，公退先寻记字看。",
        "dynasty": "宋",
        "collection_info": null
    },
    {
        "title": "王砺寺丞河南知录",
        "author": "韩琦",
        "content": "西都为掾促征轮，南浦分携碧草春。\n卿寺试才方命秩，天衢飞步已逢辰。\n洛滨修禊浮觞散，水际看花第品新。\n樱酪有期谁其荐，曲江应记并游人。",
        "dynasty": "宋",
        "collection_info": null
    },
    {
        "title": "次韵和方谨言郎中再观省中手值竹",
        "author": "韩琦",
        "content": "翠影参差渐拂阶，清郎曾此占奇哉。\n辞君昔为莼羹去，恋尔今同菊径来。\n玉耸劲枝欺暮雪，绣残文箨委寒苔。\n虚心高节依然在，几见繁英落又开。",
        "dynasty": "宋",
        "collection_info": null
    },
    {
        "title": "寄叶参兵部",
        "author": "韩琦",
        "content": "向宦心难止，遗荣世所稀。\n谁知怀绶去，便作挂冠归。\n行锦方为宠，装金已尽挥。\n官闲同吏隐，身逸晦尘几。\n山鹤来无怨，江鸥浄不飞。\n雨晴峯障活，秋老鲙丝肥。\n庭玉名方远，陔兰志暂违。\n倚门休结恋，史笔借光辉。",
        "dynasty": "宋",
        "collection_info": null
    },
    {
        "title": "马寻比部两浙提点刑狱",
        "author": "韩琦",
        "content": "东南详谳得材臣，亲对天墀奉至仁。\n舜服暂平惟恤典，汉庭曾誉不寃民。\n圜扉鞠草提封静，高盖容门令德新。\n最好斋航初按部，柳汀花濑正逢春。",
        "dynasty": "宋",
        "collection_info": null
    },
    {
        "title": "陈商学士知常州",
        "author": "韩琦",
        "content": "迭鼓声喧下鹢舟，书山萧索别英游。\n青蔾照字观奇废，朱雀分符锡命优。\n霞夹乌樯晴旆卷，星摇渔浦夜灯幽。\n莼风正孰帆无恙，一色江天望处秋。",
        "dynasty": "宋",
        "collection_info": null
    },
    {
        "title": "得太清小桧植馆中",
        "author": "韩琦",
        "content": "仙桧移来近紫坛，亭亭将见起亭端。\n纤枝未觉来风韵，劲节先知度岁寒。\n得地最宜儒馆种，结根须作栋材看。\n愿将轩竹陪苍翠，带雪闻樽助雅欢。",
        "dynasty": "宋",
        "collection_info": null
    },
    {
        "title": "宋任着作宰江宁溧水",
        "author": "韩琦",
        "content": "讯察无冤善最闻，剸繁南邑遇盘根。\n还将决狱平反意，去作临民抚字恩。\n淮上月高生丽思，浦前春老醉离魂。\n知君阴德终阳报，容驷何妨大里门。",
        "dynasty": "宋",
        "collection_info": null
    },
    {
        "title": "道卿学士领二浙漕赋得酒",
        "author": "韩琦",
        "content": "倾酿留佳客，秋亭弭使旄。\n奉觞归养切，行算别魂劳。\n上若名乡近，长安美价高。\n清怀思酌水，惠政忆投醪。\n论德堪成颂，评诗更助豪。\n行闻趋节觐，同我怨持螯。",
        "dynasty": "宋",
        "collection_info": null
    },
    {
        "title": "再赋柳枝词二阕  其一",
        "author": "韩琦",
        "content": "曲江风暖晓阴斜，翠色相宜拂钿车。\n自有春眠慵未起，日高人困又飞花。",
        "dynasty": "宋",
        "collection_info": null
    },
    {
        "title": "再赋柳枝词二阕  其二",
        "author": "韩琦",
        "content": "叶叶新长约黛蛾，丝丝轻软任风梭。\n啼莺便学歌喉啭，知是春来舞意多。",
        "dynasty": "宋",
        "collection_info": null
    },
    {
        "title": "离都",
        "author": "韩琦",
        "content": "握节背都门，春天景半温。\n柔鞭难驻马，芳草易销魂。\n远目和烟重，离怀助酒昏。\n好花无奈野，时復映遥村。",
        "dynasty": "宋",
        "collection_info": null
    },
    {
        "title": "上巳",
        "author": "韩琦",
        "content": "远道今逢祓禊辰，雨余风物一番新。\n等闲临水还思旧，取次看花使当春。\n絮雪暖迷西苑路，车雷晴起曲江尘。\n台英正约寻芳会，谁是山阴作序人。",
        "dynasty": "宋",
        "collection_info": null
    },
    {
        "title": "寓目",
        "author": "韩琦",
        "content": "拥传修途倦，逢春旅思长。\n远烟含树色，细雨起尘香。\n陇麦成行绿，林莺并对黄。\n扬鞭聊自慰，举目见韶光。",
        "dynasty": "宋",
        "collection_info": null
    },
    {
        "title": "早行",
        "author": "韩琦",
        "content": "脂辖行伤早，扬旌兴莫穷。\n水遥天色共，云细月波通。\n巧舌争啼晓，香牙尽入风。\n纵吟殊未已，初旭放晴红。",
        "dynasty": "宋",
        "collection_info": null
    },
    {
        "title": "寒食",
        "author": "韩琦",
        "content": "汉宫新蜡未开烟，寒食东郊跃骏天。\n人面映花谁感事，客心燃火独成篇。\n塞鸿归渚遥书字，营柳因风强破眠。\n赖有目前随分景，数村如树起秋韆。",
        "dynasty": "宋",
        "collection_info": null
    },
    {
        "title": "登永济驿楼",
        "author": "韩琦",
        "content": "远烟芳草媚斜阳，萧索邮亭一望长。\n尽日倚栏还独下，绿杨风软杏花香。",
        "dynasty": "宋",
        "collection_info": null
    },
    {
        "title": "途中暑热忆诸同舍",
        "author": "韩琦",
        "content": "振野惊风拂面尘，赫曦流烁犯征轮。\n酒非逃暑虚成会，花未忘忧谩映人。\n绿水已伤春别旧，碧云长起暮愁新。\n朝来记得瀛洲梦，目断英游极怆神。",
        "dynasty": "宋",
        "collection_info": null
    },
    {
        "title": "闻角",
        "author": "韩琦",
        "content": "古堞连云暝霭收，呜呜清调起边楼。\n雍琴垂泪虚情恨，羌笛残梅未胜愁。\n数曲伴风吹戍垒，几侵梦入宾邮。\n听来便觉春心破，素髮生多不待秋。",
        "dynasty": "宋",
        "collection_info": null
    },
    {
        "title": "雄州遇雪",
        "author": "韩琦",
        "content": "云压孤城势渐低，昏昏台榭雪霏霏。\n人游兔苑何妨醉，使适龙沙未得归。\n夜馆月明交素影，晓涂霜重借严威。\n风前似慰征轺意，先学杨花二月飞。",
        "dynasty": "宋",
        "collection_info": null
    },
    {
        "title": "紫蒙遇风",
        "author": "韩琦",
        "content": "草白岗长暮驿赊，朔风终日起平沙。\n寒鞭易促鄣泥跃，冷袖难胜便面遮。\n迥岭卷回云族破，远天吹入雁行斜。\n土囊微乞缄余怒，留送归程任摆花。",
        "dynasty": "宋",
        "collection_info": null
    },
    {
        "title": "使回戏成",
        "author": "韩琦",
        "content": "专对惭非出使才，拭圭申好敛旌回。\n礼烦偏苦元正拜，户大犹轻永寿杯。\n欹枕顿无归梦扰，据鞍潜觉旅怀开。\n明朝便是侵星去，不怕东风拂面来。",
        "dynasty": "宋",
        "collection_info": null
    },
    {
        "title": "过虎北口",
        "author": "韩琦",
        "content": "东西层巘鬰嵯峩，关口纔容数骑过。\n天意本将南北限，即今天意又如何。",
        "dynasty": "宋",
        "collection_info": null
    },
    {
        "title": "戏题仙掌",
        "author": "韩琦",
        "content": "三峰晴晓碧相挨，仙掌分明出雾开。\n莫向巍峩衒高手，也曾先得桂枝来。",
        "dynasty": "宋",
        "collection_info": null
    },
    {
        "title": "题利州昭化驿",
        "author": "韩琦",
        "content": "嘉陵源出本朝宗，地险无因直赴东。\n从此逆流归顺去，恬波遥与峡江通。",
        "dynasty": "宋",
        "collection_info": null
    },
    {
        "title": "过三泉龙门二阕  其一",
        "author": "韩琦",
        "content": "洞户呀然透碧溪，竹轩茅榭映高低。\n行人不待桃花发，一到仙扃已自迷。",
        "dynasty": "宋",
        "collection_info": null
    },
    {
        "title": "过三泉龙门二阕  其二",
        "author": "韩琦",
        "content": "欣过龙门柅使车，顿惊凡目识仙都。\n海中知有三山在，未信能加此景无。",
        "dynasty": "宋",
        "collection_info": null
    },
    {
        "title": "漫天岭",
        "author": "韩琦",
        "content": "欲使行人直过难，倚江凌汉任盘盘。\n纡回到顶终须下，如此天高甚处漫。",
        "dynasty": "宋",
        "collection_info": null
    },
    {
        "title": "题嘉州嘉望亭",
        "author": "韩琦",
        "content": "欲知藩境得嘉名，试策筇枝上此亭。\n江色照城平似练，岚光堆槛活如屏。\n好遨民阜充衢乐，出品花奇袭坐馨。\n使驲暂来闲寓目，几多高意在鸿冥。",
        "dynasty": "宋",
        "collection_info": null
    },
    {
        "title": "再赋一阕",
        "author": "韩琦",
        "content": "槛外风光触处奇，岭头金像对巍巍。\n主人偏恋南犍乐，只恐瓜时示肯归。",
        "dynasty": "宋",
        "collection_info": null
    },
    {
        "title": "韩渎学士领益漕",
        "author": "韩琦",
        "content": "去年巴蜀失秋成，西顾饥流恻睿情。\n尝忝乘轺宣渥命，更烦持节拯遐氓。\n夜亭微雨多侵梦，春峡繁花少记名。\n到日莫辞行部数，属城凋瘵望君生。",
        "dynasty": "宋",
        "collection_info": null
    },
    {
        "title": "皇子诞庆五言十二韵",
        "author": "韩琦",
        "content": "圣统垂千祀，天仁覆万方。\n思贤咏场藿，兴俭缉帷囊。\n宽法均疏网，忧民甚纳隍。\n画衣期不犯，行苇见无伤。\n列庙灵潜佑，高穹意默彰。\n故教生嗣晚，欲示卜年长。\n帝梦前推吉，郊禖此报祥。\n协辰初告望，纪节正迎商。\n和气城铜律，休符集画堂。\n清飚来美应，瑞旭荐荣光。\n九县欢声沸，三都惠泽滂。\n非才尘近掖，援笔颂无疆。",
        "dynasty": "宋",
        "collection_info": null
    },
    {
        "title": "庆历甲申郊礼告成五言十韵",
        "author": "韩琦",
        "content": "圣飨申精意，灵心察至虔。\n因知斋次雪，为显祭时天。\n清庙陈丰洁，中坛致吉蠲。\n乐和来瑞物，景霁见非烟。\n卜日灰飞管，通祠火举权。\n短茵新礼重，虚幄睟容专。\n盛美推穹昊，釐祥被幅员。\n庆成朝万玉，霈泽谨三钱。\n有幸瞻熙事，无才列奏篇。\n为民祈福应，亲记德音宣。",
        "dynasty": "宋",
        "collection_info": null
    },
    {
        "title": "云",
        "author": "韩琦",
        "content": "郁郁疑非雾，融融散薄阴。\n油然天下泽，淡若岭头心。\n适意自舒卷，有容谁浅深。\n朝来殊未起，幽谷閟龙吟。",
        "dynasty": "宋",
        "collection_info": null
    },
    {
        "title": "霜",
        "author": "韩琦",
        "content": "霜威昨夜肃天区，平晓蒿兰一槩枯。\n一寤春仁入根本，只凭秋惨及皮肤。\n寒锋刺甲过矛戟，皓色禁人着鬓鬚。\n料得西风如未紧，且来枝上作明珠。",
        "dynasty": "宋",
        "collection_info": null
    },
    {
        "title": "初雨",
        "author": "韩琦",
        "content": "乍觉尘香动，风前细若缫。\n无声犹似雪，得润已如膏。\n美利存南亩，余滋付小桃。\n谁知青皡德，意不为嬉遨。",
        "dynasty": "宋",
        "collection_info": null
    },
    {
        "title": "新柳二阕  其一",
        "author": "韩琦",
        "content": "弄黄含绿叶开眉，最有春来次第知。\n生计任随栽者意，却嗤松柏不禁移。",
        "dynasty": "宋",
        "collection_info": null
    },
    {
        "title": "新柳二阕  其二",
        "author": "韩琦",
        "content": "驿路行人东復西，等闲攀折损芳枝。\n有生自是无根物，忍向乐风赠别离。",
        "dynasty": "宋",
        "collection_info": null
    },
    {
        "title": "惜花",
        "author": "韩琦",
        "content": "看花关有分，分薄亦蹉跎。\n蜂蝶争无限，笙歌得几何。\n利名长自役，风雨不须多。\n趁取红香在，高吟卷醉螺。",
        "dynasty": "宋",
        "collection_info": null
    },
    {
        "title": "柳絮二阕  其一",
        "author": "韩琦",
        "content": "惯恼东风不定家，高楼长陌奈无涯。\n一春情绪空撩乱，不是天生稳重花。",
        "dynasty": "宋",
        "collection_info": null
    },
    {
        "title": "柳絮二阕  其二",
        "author": "韩琦",
        "content": "絮雪纷纷不自持，乱愁萦困满春晖。\n有时穿入花枝过，无限蜂儿作队飞。",
        "dynasty": "宋",
        "collection_info": null
    },
    {
        "title": "锦被堆二阕  其一",
        "author": "韩琦",
        "content": "碎剪红绡间绿丛，风流疑在列仙宫。\n朝真更欲熏香去，争掷霓衣上宝笼。",
        "dynasty": "宋",
        "collection_info": null
    },
    {
        "title": "锦被堆二阕  其二",
        "author": "韩琦",
        "content": "不管莺声向晓催，锦衾春晚尚成堆。\n香红若解知人意，睡取东君不放回。",
        "dynasty": "宋",
        "collection_info": null
    },
    {
        "title": "牡丹初芽为鸦啄之感而成咏",
        "author": "韩琦",
        "content": "牡丹经雨发香芽，满地新红因饿鸦。\n利嘴可能伤国艳，只教春色入凡花。",
        "dynasty": "宋",
        "collection_info": null
    },
    {
        "title": "游蜂",
        "author": "韩琦",
        "content": "游蜂纷扑竞花繁，未到香鬚只自喧。\n尽日却输蝴蝶计，闹红心裏默无言。",
        "dynasty": "宋",
        "collection_info": null
    },
    {
        "title": "新燕",
        "author": "韩琦",
        "content": "出入高堂性似驯，泥巢深稳足容身。\n雕梁并宿嫌频看，巧语多应是骂人。",
        "dynasty": "宋",
        "collection_info": null
    },
    {
        "title": "过隋城",
        "author": "韩琦",
        "content": "信马隋城下，行春访旧传。\n楼台在何处，瓦砾半耕田。\n远籁悲笳咽，余花坠靥圆。\n只留荒侈迹，千古监青编。",
        "dynasty": "宋",
        "collection_info": null
    },
    {
        "title": "苦雨方霁蛙声不已",
        "author": "韩琦",
        "content": "暑雨朝来已厌多，蛙鸣犹更幸滂沱。\n虽然快尔狂跳志，争奈良田有害何。",
        "dynasty": "宋",
        "collection_info": null
    },
    {
        "title": "题翠钟亭",
        "author": "韩琦",
        "content": "钟峯隐隐隔江湍，翠色偏宜雨后看。\n大抵兴王须恃德，饶君终古作龙盘。",
        "dynasty": "宋",
        "collection_info": null
    },
    {
        "title": "蜀葵",
        "author": "韩琦",
        "content": "炎天花尽歇，锦绣独成林。\n不入当时眼，其如向日心。\n宝钗知自弃，幽蝶或来寻。\n谁许清风下，芳醪对一斟。",
        "dynasty": "宋",
        "collection_info": null
    },
    {
        "title": "中秋月二首  其一",
        "author": "韩琦",
        "content": "自古中秋月，风骚昨意难。\n几人亭醉笔，终夕凭危栏。\n海际掀鲸目，云端擢露盘。\n一年相别恨，併与此时看。",
        "dynasty": "宋",
        "collection_info": null
    },
    {
        "title": "中秋月二首  其二",
        "author": "韩琦",
        "content": "月满中秋夜，人人惜最明。\n悲欢徒自感，圆缺本无情。\n天外有相忆，世间多江平。\n嫦娥难借问，寂寞趁西倾。",
        "dynasty": "宋",
        "collection_info": null
    },
    {
        "title": "张逸人归杭",
        "author": "韩琦",
        "content": "不因疔适出中林，尘外高踪岂易寻。\n鸿在碧霄谁可慕，云归苍岛本无心。\n堤奁一鑑平湖满，寺枕千屏迭嶂深。\n知己重留多下榻，故栖猿鹤莫惊吟。",
        "dynasty": "宋",
        "collection_info": null
    },
    {
        "title": "答丹阳李公素学士",
        "author": "韩琦",
        "content": "与君为郡不相遥，只隔瓜洲一信潮。\n诲字屡传来客素，治声常逐过江桡。\n词垣暂尔淹鸿笔，宴席何妨引巨蕉。\n诗句满筒烦借誉，爰居空自愧虞韶。",
        "dynasty": "宋",
        "collection_info": null
    },
    {
        "title": "谢丹阳李公素学士惠鹤",
        "author": "韩琦",
        "content": "高笼携得意何勤，玉树惭无可待君。\n只爱羽毛欺白雪，不知魂梦託青云。\n孤标直好和松画，清唳偏宜带月闻。\n自有三山归去路，莫辞时暂处鸡羣。",
        "dynasty": "宋",
        "collection_info": null
    },
    {
        "title": "和润倅王太博林畔松",
        "author": "韩琦",
        "content": "鬰鬰山头翠色攒，就中高格出林端。\n霜凌劲节难摧抑，石缠危根任屈盘。\n古鬣自随仙日老，孤风不入俗人看。\n时来匠者须回顾，且禀幽姿待岁寒。",
        "dynasty": "宋",
        "collection_info": null
    },
    {
        "title": "菊",
        "author": "韩琦",
        "content": "万卉趁枯死，香金斗晚葩。\n甘名应得露，野色岂如家。\n俗态惜迟暮，芳情谁怨嗟。\n重阳樽酒伴，不见牡丹花。",
        "dynasty": "宋",
        "collection_info": null
    },
    {
        "title": "重九会光化二阕  其一",
        "author": "韩琦",
        "content": "寺枕隋家废苑前，登高还此会僚贤。\n凭轩莫赋悲秋事，剩捻黄花送酒船。",
        "dynasty": "宋",
        "collection_info": null
    },
    {
        "title": "重九会光化二阕  其二",
        "author": "韩琦",
        "content": "谁言秋色不如春，及到重阳景自新。\n随分笙歌行乐处，菊花萸子更宜人。",
        "dynasty": "宋",
        "collection_info": null
    },
    {
        "title": "黄通尉郧乡",
        "author": "韩琦",
        "content": "古邑万山裏，区区一尉行。\n高堂方待养，寸禄岂宜轻。\n身屈何伤道，才多少晦名。\n赠言如可取，荣路坦然平。",
        "dynasty": "宋",
        "collection_info": null
    },
    {
        "title": "答湖恢推官",
        "author": "韩琦",
        "content": "当年都寺接贤初，屈指光阴一纪余。\n自说三茆深处稳，不逢又鲤寄来书。\n隔江闻授诸生业，命驾因烦长者车。\n得见新诗与高论，积年劳吝已全祛。",
        "dynasty": "宋",
        "collection_info": null
    },
    {
        "title": "春晴",
        "author": "韩琦",
        "content": "霁色破春昏，高楼日未曛。\n林稍零旧雨，山顶入残云。\n醉粉匀花颊，风罗绉水纹。\n踏青入误约，芳思几纷纷。",
        "dynasty": "宋",
        "collection_info": null
    },
    {
        "title": "春霖",
        "author": "韩琦",
        "content": "咫尺东郊路，春霖绝未通。\n销闲生弈思，醒睡费茶功。\n楼迥昏昏雾，窗寒霎霎风。\n待晴桑陌上，五马恣𤧚珑。",
        "dynasty": "宋",
        "collection_info": null
    },
    {
        "title": "马上成春雪二阕  其一",
        "author": "韩琦",
        "content": "二月风光尽属春，六霙何苦妬芳辰。\n东君等是回生意，须与莺花作主人。",
        "dynasty": "宋",
        "collection_info": null
    },
    {
        "title": "马上成春雪二阕  其二",
        "author": "韩琦",
        "content": "晓来飞雪抑香芽，料峭轻寒特地加。\n青帝似矜春意早，更粧新萼与梅花。",
        "dynasty": "宋",
        "collection_info": null
    },
    {
        "title": "过梁山泊",
        "author": "韩琦",
        "content": "巨泽渺无际，斋船度日撑。\n渔人骇铙吹，水鸟背旗旌。\n蒲密遮如港，山遥势似彭。\n不知莲芰裏，白昼苦蚊蝱。",
        "dynasty": "宋",
        "collection_info": null
    },
    {
        "title": "移帅真定次韵答致政杜公",
        "author": "韩琦",
        "content": "常山画野直天街，寄重如何付不才。\n跃马敢辞奔命去，扞羌曾是奋身来。\n军中纪律劳人葺，林下罇罍得意开。\n引领恩轩无路到，几临风月独徘徊。",
        "dynasty": "宋",
        "collection_info": null
    },
    {
        "title": "常山出郊马上口占",
        "author": "韩琦",
        "content": "旌旗乘晓出郊原，五马临风一慨然。\n山势似屏西限晋，地形如掌北擒燕。\n麦含丰泽催齐秀，蚕饱柔桑起大眠。\n守帅勉希廉与蔺，九重高枕不忧边。",
        "dynasty": "宋",
        "collection_info": null
    },
    {
        "title": "登西大悲阁",
        "author": "韩琦",
        "content": "蔼蔼西蓝阁，烦襟一望开。\n山川归盛德，姦杰委尘埃。\n城迥云连堞，烽闲草蔽台。\n谁知太守意，不为纳凉来。",
        "dynasty": "宋",
        "collection_info": null
    },
    {
        "title": "别潭",
        "author": "韩琦",
        "content": "一潭嘉景四时新，不得经年作主人。\n莲芰风前忘九夏，绮罗香裏醉三春。\n勤劳疆场诚无避，粧点蓬瀛惜未真。\n多少胜游休结恋，报君须自立涓尘。",
        "dynasty": "宋",
        "collection_info": null
    },
    {
        "title": "新馆",
        "author": "韩琦",
        "content": "宴宇新成苦未嘉，忽膺朝委易军牙。\n张侯暂喜留欢客，开槛凭谁种好花。\n北沼不难平钓岸，西峰犹欠入窗纱。\n后贤政敏多余暇，高会何妨月影斜。",
        "dynasty": "宋",
        "collection_info": null
    },
    {
        "title": "次韵和兖州王待制过汶上见寄",
        "author": "韩琦",
        "content": "浅局虽难继大才，溪堂佳致亦添来。\n奇花并蔕宜新种，芳树连柯得旧栽。\n良执假途形咏叹，邻封为治惜淹徊。\n想君醉问歌人处，不向风前酹一杯。",
        "dynasty": "宋",
        "collection_info": null
    },
    {
        "title": "中秋不见月",
        "author": "韩琦",
        "content": "中秋宜月不教晴，人倚危楼意未平。\n任是他时圆更好，争如今夜畧分明。",
        "dynasty": "宋",
        "collection_info": null
    },
    {
        "title": "北岳",
        "author": "韩琦",
        "content": "四海尊方岳，常推朔镇雄。\n阳为中夏胜，阴与北胡穷。\n孕秀贤豪出，宣灵造化通。\n斗乘天位正，干发帝基隆。\n盛畜严凝气，横障广莫风。\n举头瞻峻极，危坐压崆峒。\n殖物资坤德，栖真固坎宫。\n星躔函毕昴，祀典轶王公。\n俗仰良材富，年随喜泽丰。\n左肱挥渤澥，右股跨獯戎。\n地险祠庭革，时平戍垒空。\n岚光朝扑黛，宝色夜舒虹。\n有药皆奇种，无花不异丛。\n层巅健雕鹗，怪穴老罴熊。\n肆觐仪虽阔，斯民望未充。\n何时清大漠，封牒纪宸功。",
        "dynasty": "宋",
        "collection_info": null
    },
    {
        "title": "喜雪",
        "author": "韩琦",
        "content": "朔雪飞残腊，融和变凛严。\n徐来花出在，骤急霰声兼。\n数住天应惜，争繁酒易添。\n积深函久润，济大畧微嫌。\n雅意明书幌，多情入宴帘。\n舞腰难学转，峯顶尚饶尖。\n露蕊仙盘挹，风毛鬣囿燖。\n宫墙胡粉画，梅梗蜀酥黏。\n影澹三春絮，光寒八月蟾。\n垣涂谁復辨，巨壑有何厌。\n狂助诗毫逸，清驱厉气潜。\n欢谣腾紫塞，喜色上彤幨。\n凝溜收冰乳，堆庭镂虎盐。\n吾民无足虑，丰岁可前占。",
        "dynasty": "宋",
        "collection_info": null
    },
    {
        "title": "上元罢灯",
        "author": "韩琦",
        "content": "灯夕何萧索，朝家恤殣灾。\n民心无奈鬰，春意有谁开。\n明月舒云懒，游人怯漏回。\n堪嗤愚太守，独欲上熙台。",
        "dynasty": "宋",
        "collection_info": null
    },
    {
        "title": "郡西斋有夜合萱草对开因成二阕  其一",
        "author": "韩琦",
        "content": "合欢香影拂西斋，萱草前临小槛开。\n待尔忘忧与蠲忿，争如无事起灵台。",
        "dynasty": "宋",
        "collection_info": null
    },
    {
        "title": "郡西斋有夜合萱草对开因成二阕  其二",
        "author": "韩琦",
        "content": "合欢萱草两含芳，一见令人乐兴长。\n唯是忧边与忧国，对花终日不能忘。",
        "dynasty": "宋",
        "collection_info": null
    },
    {
        "title": "谢真定李密学惠牡丹",
        "author": "韩琦",
        "content": "穷边无处覩春荣，咫尺常山似洛城。\n会得主人将雅意，欲教邻境伏香名。\n全开正弄朝霞色，半谢犹含暮雨情。\n只上宾筵共一醉，也胜浑不见芳英。",
        "dynasty": "宋",
        "collection_info": null
    },
    {
        "title": "答陜府春卿资政",
        "author": "韩琦",
        "content": "蓬山曾许挹浮邱，踰纪光阴一瞬休。\n朔塞风霜人易老，申湖歌舞景长留。\n我临宾席频先醉，君对仙棊几自讴。\n千里诗来还感旧，不堪斜日凭边楼。",
        "dynasty": "宋",
        "collection_info": null
    },
    {
        "title": "再答",
        "author": "韩琦",
        "content": "一从西北困边尘，瀛馆仙游更莫亲。\n只惯弯弧挥太白，几曾横槊赋青春。\n晴郊按猎长侵暮，夜橐飞邮不待晨。\n多羡某棠閴无讼，时将佳句恼粗人。",
        "dynasty": "宋",
        "collection_info": null
    },
    {
        "title": "题览胜亭",
        "author": "韩琦",
        "content": "极目知何胜，东西矗万岑。\n天虽限夷夏，人自失喉襟。\n远木已秋色，乱云犹夕阴。\n清风谁会我，太息抚霜镡。",
        "dynasty": "宋",
        "collection_info": null
    },
    {
        "title": "题养真亭",
        "author": "韩琦",
        "content": "新葺公居北，虚亭号养真。\n所期清策虑，不是爱精神。\n满目林壑趣，一心忠义身。\n吏民还解否，吾岂苟安人。",
        "dynasty": "宋",
        "collection_info": null
    },
    {
        "title": "北塘避暑",
        "author": "韩琦",
        "content": "尽室林塘涤暑烦，旷然如不在尘寰。\n谁人敢议清风价，无乐能过白日閒。\n水鸟得鱼长自足，岭云含雨只空还。\n酒阑何物醒魂梦，万柄莲香一枕山。",
        "dynasty": "宋",
        "collection_info": null
    },
    {
        "title": "次韵和致政王子融侍郎归休述怀二首  其一",
        "author": "韩琦",
        "content": "周旋通显竭忠勤，勇退翩然得谢身。\n鸣玉乍辞天上贵，挥金长示里中仁。\n满床黄卷閒为伴，一枕清眠任过晨。\n六十九归今昔少，万年青史纪高人。",
        "dynasty": "宋",
        "collection_info": null
    },
    {
        "title": "次韵和致政王子融侍郎归休述怀二首  其二",
        "author": "韩琦",
        "content": "礼称七十还君事，岂必如期许退身。\n臣子引年虽审分，朝廷图旧合推仁。\n晓登文石方延刻，暮挂危冠不待晨。\n窃惜圣神求治意，未宜轻去老成人。",
        "dynasty": "宋",
        "collection_info": null
    },
    {
        "title": "次韵和真定李侍郎新创流杯",
        "author": "韩琦",
        "content": "不有浮觞乐，谁知爱客深。\n投醪当席意，修禊昔贤心。\n自至疑仙术，虚来协道襟。\n去留虽任物，斟酌孰窥阴。\n阻挹斋中酒，空劳塞上吟。\n清潭时一望，搔首莫能簪。",
        "dynasty": "宋",
        "collection_info": null
    },
    {
        "title": "依韵和机宜陈荐请游城北池馆二首  其一",
        "author": "韩琦",
        "content": "只恨无才济阻饥，北塘因尔失春期。\n民心方喜稻禾熟，秋色不关台榭隳。\n一派芰连输水鸟，几船烟雨卧风旗。\n佳辰赖有诗人觉，较得红芳又变衰。",
        "dynasty": "宋",
        "collection_info": null
    },
    {
        "title": "依韵和机宜陈荐请游城北池馆二首  其二",
        "author": "韩琦",
        "content": "去岁饥流待抚循，日忧疲瘵苦伤神。\n细民沟壑方援手，别馆鸎花任送春。\n举目山河生壮气，经时台榭极芳尘。\n秋来幸有丰年兆，还作偷安乐事人。",
        "dynasty": "宋",
        "collection_info": null
    },
    {
        "title": "秋夕二首  其一",
        "author": "韩琦",
        "content": "大暑丧余酷，凉秋袪众瘥。\n歊氛随雨断，素景入宵多。\n雁影穿池月，蛩声出砌莎。\n披襟予自快，楚泽任悲歌。",
        "dynasty": "宋",
        "collection_info": null
    },
    {
        "title": "秋夕二首  其二",
        "author": "韩琦",
        "content": "此夕何清旷，新秋乍夺炎。\n凉飚来似旧，熏暑逝如潜。\n露重翻香芰，踈云点素蟾。\n放怀殊不寤，箕斗转前檐。",
        "dynasty": "宋",
        "collection_info": null
    },
    {
        "title": "秋日出郊",
        "author": "韩琦",
        "content": "疆野压雄边，乘秋行此田。\n万峯朝巨岳，多稼入平天。\n农饱忘饥后，童嬉逼社前。\n僚贤须共乐，举白尽歌筵。",
        "dynasty": "宋",
        "collection_info": null
    },
    {
        "title": "中秋月",
        "author": "韩琦",
        "content": "清商纔过半，皓魄最宜圆。\n自是秋光好，非缘人意偏。\n一宵歌吹地，万里雪霜天。\n忍见西楼下，佳期又隔年。",
        "dynasty": "宋",
        "collection_info": null
    },
    {
        "title": "蒙恩加职寄余杭希文资政",
        "author": "韩琦",
        "content": "燕石宁参楚璧珍，六膺君桨共言纶。\n老聃道大谁同传，千古韩非是罪人。",
        "dynasty": "宋",
        "collection_info": null
    },
    {
        "title": "重九次韵答真定李密学",
        "author": "韩琦",
        "content": "琴瑟烦更化，椒兰喜望邻。\n致仪惭蚁酬，申好忝莩亲。\n惜此登高节，难偕逐胜宾。\n遥知潭上酌，多少插花人。",
        "dynasty": "宋",
        "collection_info": null
    },
    {
        "title": "次韵答致政宫保杜公",
        "author": "韩琦",
        "content": "无劳迁职此何名，只有惭羞敢自荣。\n抚俗未能宣上意，治边徒欲振天声。\n邱山莫副推恩重，铢两唯忧效死轻。\n高句不须期任旧，已求三载奏官成。",
        "dynasty": "宋",
        "collection_info": null
    },
    {
        "title": "依前韵再答",
        "author": "韩琦",
        "content": "不与皇家致太平，康宁时节便遗荣。\n寰中自乐乔彭寿，海内空流邴魏声。\n一品坐来恩固重，万钟抛去禄何轻。\n朝廷欲继姬周盛，会向磻溪问老成。",
        "dynasty": "宋",
        "collection_info": null
    },
    {
        "title": "送省副崔刑部",
        "author": "韩琦",
        "content": "此去参邦计，时才固异伦。\n富民知有道，言利不违仁。\n余帐无情日，归途适意春。\n前期对清问，牺阁近槐宸。",
        "dynasty": "宋",
        "collection_info": null
    },
    {
        "title": "雪",
        "author": "韩琦",
        "content": "六花来应腊，望岁一开颜。\n歌舞喧侯第，风沙杂戍关。\n余芳留草树，清兴入江山。\n后夜高楼月，萧然昆阆间。",
        "dynasty": "宋",
        "collection_info": null
    },
    {
        "title": "髮白有感",
        "author": "韩琦",
        "content": "区区边朔有何成，三失流年只自惊。\n无一事来头尚白，白人头处岂堪行。",
        "dynasty": "宋",
        "collection_info": null
    },
    {
        "title": "晚步后园觉有春色",
        "author": "韩琦",
        "content": "桃李知春意，阳和到嫩萌。\n风霜谁自困，鸎蝶始多情。\n终入芳菲赏，休论早晚荣。\n穷边何所负，轰鼓醉金觥。",
        "dynasty": "宋",
        "collection_info": null
    },
    {
        "title": "北楼望春",
        "author": "韩琦",
        "content": "良畴芳圃汩飞埃，生意颙颙望震雷。\n北岭有云空自绕，几时为雨出山来。",
        "dynasty": "宋",
        "collection_info": null
    },
    {
        "title": "寒食",
        "author": "韩琦",
        "content": "塞上逢寒食，郊园此重临。\n一时行乐意，万室欲春心。\n节物随人好，风光得处深。\n只思民尽适，守鬓忘霜侵。",
        "dynasty": "宋",
        "collection_info": null
    },
    {
        "title": "感事",
        "author": "韩琦",
        "content": "一来边障地，走马过三秋。\n万绪事常扰，九分春又休。\n鸎花谁在目，霜雪只侵头。\n从得风光住，风光可奈忧。",
        "dynasty": "宋",
        "collection_info": null
    },
    {
        "title": "上巳北塘席上",
        "author": "韩琦",
        "content": "修禊春塘上，谁知物趣深。\n万花开喜色，众乐出和心。\n雨意随人住，杯情逐胜斟。\n从兹穷塞地，佳节似山阴。",
        "dynasty": "宋",
        "collection_info": null
    },
    {
        "title": "喜雨",
        "author": "韩琦",
        "content": "晚雷驱雨协春雩，谁识天工用意殊。\n不许繁花私润泽，独教嘉谷足膏腴。\n羣心有答方思报，寸草无求亦自苏。\n始信云龙施美利，岂劳功力费毫铢。",
        "dynasty": "宋",
        "collection_info": null
    },
    {
        "title": "北塘春雨",
        "author": "韩琦",
        "content": "叶叶轻云帐薄罗，坐看膏泽洒庭柯。\n风前芳杏红香减，烟外垂杨绿意多。\n声落檐牙飞短瀑，点匀池面起圆波。\n晴来西北凭栏望，拂黛遥峯濯万螺。",
        "dynasty": "宋",
        "collection_info": null
    },
    {
        "title": "再谢真定李密学惠牡丹",
        "author": "韩琦",
        "content": "牡丹京洛艳，惠我见新邻。\n一与樽前赏，重生塞上春。\n衰荣存主意，深浅尽天真。\n却似登兰室，清香暗袭人。",
        "dynasty": "宋",
        "collection_info": null
    },
    {
        "title": "新植花开",
        "author": "韩琦",
        "content": "去岁栽花遍小栏，只忧芳艳不禁寒。\n年来醉赏春风裏，无限边人见牡丹。",
        "dynasty": "宋",
        "collection_info": null
    },
    {
        "title": "牡丹二首  其一",
        "author": "韩琦",
        "content": "真是羣芳主，羣芳更孰过。\n艳新知品少，开晚得春多。\n几日瑶姬梦，平生金缕歌。\n寒边今幸活，风雨莫相魔。",
        "dynasty": "宋",
        "collection_info": null
    },
    {
        "title": "牡丹二首  其二",
        "author": "韩琦",
        "content": "青帝恩偏压众芳，独将奇色宠花王。\n已推天下无双艳，更占人间第一香。\n欲比世终难类取，待开心始觉春长。\n不教四季呈妖丽，造化如何是主张。",
        "dynasty": "宋",
        "collection_info": null
    },
    {
        "title": "落花二首  其一",
        "author": "韩琦",
        "content": "妖艳凭谁主，春光去不停。\n离魂乱飞絮，生意逐浮萍。\n钱荚偷余态，茵芜袭旧馨。\n年年芳信在，慎勿叹飘零。",
        "dynasty": "宋",
        "collection_info": null
    },
    {
        "title": "落花二首  其二",
        "author": "韩琦",
        "content": "一夜残芳泣露痕，晓来红雨点兰荪。\n对人终有风流在，几片斜飞在酒樽。",
        "dynasty": "宋",
        "collection_info": null
    },
    {
        "title": "郡甫初夏",
        "author": "韩琦",
        "content": "池馆何无赖，青春几日回。\n酒随花谢减，心为水凉开。\n幽鸟闲鸣和，清风自往来。\n峯峦新在目，天与白云裁。",
        "dynasty": "宋",
        "collection_info": null
    },
    {
        "title": "夏暑北塘",
        "author": "韩琦",
        "content": "一夕轻云卷怒雷，回塘经雨绝纤埃。\n莲房倒盏挥人饮，柳幄牵丝待席开。\n未必鸥飞知客意，莫嫌蝉噪是风来。\n歊烦尽涤宜无累，奈有诗情费剪裁。",
        "dynasty": "宋",
        "collection_info": null
    },
    {
        "title": "览刘易诗集感其游赏江山放怀自适",
        "author": "韩琦",
        "content": "区区西北十经春，强力今为老病身。\n白髮丹心论底事，清风明月属闲人。\n千钧未免嗤鼷鼠，一篑犹思抑孟津。\n早晚粗酬忠国志，五湖烟水乐吾真。",
        "dynasty": "宋",
        "collection_info": null
    },
    {
        "title": "席上闻蝉",
        "author": "韩琦",
        "content": "柳际一蝉鸣，停樽忽自惊。\n所伤非节物，未立是功名。\n默默悲时事，区区狥世情。\n不须争噪急，衰鬓旧霜茎。",
        "dynasty": "宋",
        "collection_info": null
    },
    {
        "title": "次韵和国信赵内翰北口见寄",
        "author": "韩琦",
        "content": "时得不可失，时乎况得天。\n蔓图非易力，鸩毒是安眠。\n庙胜两楹决，壶浆一檄传。\n临关休发咏，归议主当然。",
        "dynasty": "宋",
        "collection_info": null
    },
    {
        "title": "寄题广信军四望亭",
        "author": "韩琦",
        "content": "西北云高拂女墙，危亭虚豁望中长。\n田间堤陌成新险，天外江山是旧疆。\n古道入秋漫黍稷，远坡乘晚下牛羊。\n凭栏多少无言恨，不在归鸿送夕阳。",
        "dynasty": "宋",
        "collection_info": null
    },
    {
        "title": "与余杭希文资政经时两绝音问忽得讯正与近致书同日因以诗寄",
        "author": "韩琦",
        "content": "闰首邮音得到无，使来还喜发双鱼。\n却思塞上经时问，恰是吴中当日书。\n人邈江山神自照，道存忠义信从踈。\n昔年元白慈恩事，诗意虽同志未如。",
        "dynasty": "宋",
        "collection_info": null
    },
    {
        "title": "一志",
        "author": "韩琦",
        "content": "一志事边徼，难甘景物催。\n流年花易落，久戍雁频回。\n细叶未成幄，飞蚊还聚雷。\n颠毛从自变，肯使壮心摧。",
        "dynasty": "宋",
        "collection_info": null
    },
    {
        "title": "阅古堂八咏 牡丹",
        "author": "韩琦",
        "content": "极塞将何奉燕娱，牡丹池馆一株无。\n谁人会我栽培意，欲见吴宫小阵图。",
        "dynasty": "宋",
        "collection_info": null
    },
    {
        "title": "阅古堂八咏 芍药",
        "author": "韩琦",
        "content": "从来良守重农桑，何事栽花玷此堂。\n已爱昔贤形藻绘，更移嘉卉伴馨香。",
        "dynasty": "宋",
        "collection_info": null
    },
    {
        "title": "阅古堂八咏 垂柳",
        "author": "韩琦",
        "content": "东君于此最多情，先与黄金捻画成。\n何似亚夫坚壁地，因人千古得嘉名。",
        "dynasty": "宋",
        "collection_info": null
    },
    {
        "title": "阅古堂八咏 迭石",
        "author": "韩琦",
        "content": "迭迭云根渍古苔，烟峦随指在庭阶。\n主人未有铭功处，日视崔嵬激壮怀。",
        "dynasty": "宋",
        "collection_info": null
    },
    {
        "title": "阅古堂八咏 药圃",
        "author": "韩琦",
        "content": "堂下开畦植药苗，更将灵种悉名标。\n吾心尽欲医民病，长得忧民病不销。",
        "dynasty": "宋",
        "collection_info": null
    },
    {
        "title": "阅古堂八咏 沟泉",
        "author": "韩琦",
        "content": "遥派分流过近阶，潺潺终日泻琼瑰。\n谁知到此幽闲地，多少余波润物来。",
        "dynasty": "宋",
        "collection_info": null
    },
    {
        "title": "阅古堂八咏 小桧",
        "author": "韩琦",
        "content": "小桧新移近曲栏，养成隆栋亦非难。\n当轩不是怜苍翠，只要人知耐岁寒。",
        "dynasty": "宋",
        "collection_info": null
    },
    {
        "title": "阅古堂八咏 芭蕉",
        "author": "韩琦",
        "content": "边俗稀曾识此科，南方地暖北寒多。\n孤芳莫念违天性，无奈深恩爱育何。",
        "dynasty": "宋",
        "collection_info": null
    },
    {
        "title": "次韵答承旨王端明",
        "author": "韩琦",
        "content": "禁扃清切拟仙都，多病年年绝寒居。\n四海风雷归旧笔，二垂霜霰乃吾庐。\n道同今古犹相照，事役鳞鸿不计踈。\n莫谓安恬道留滞，是非终有史臣书。",
        "dynasty": "宋",
        "collection_info": null
    },
    {
        "title": "七夕同末伏会众春园",
        "author": "韩琦",
        "content": "七夕今同末伏辰，方塘陶暑集珍羣。\n娇鸎万啭风前曲，秀岭千层水上云。\n幽鹭倚蒲真入画，香荷擎酒不须熏。\n天孙莫衒机头巧，倒载归来岂羡君。",
        "dynasty": "宋",
        "collection_info": null
    },
    {
        "title": "初秋塘上",
        "author": "韩琦",
        "content": "池塘凉意早，秋色动边关。\n酷暑不终暴，清风来自闲。\n畏螳蝉屡起，辞幕燕将还。\n尽日当轩卧，看云归故山。",
        "dynasty": "宋",
        "collection_info": null
    },
    {
        "title": "次韵答渭帅王龙图",
        "author": "韩琦",
        "content": "十年西北保疆垂，只恐非才误委毗。\n报国心诚虽慷慨，背时踪迹极孤危。\n欲求褒贬明千古，直把穷通託二仪。\n多谢高篇远相劳，召南风格本王基。",
        "dynasty": "宋",
        "collection_info": null
    },
    {
        "title": "览渭帅王龙图西行诗集",
        "author": "韩琦",
        "content": "久陟风骚上将坛，更持旄钺抚边关。\n山川满目吟虽苦，戈甲藏胸意自闲。\n威望昔尝流塞外，雅歌今復奏兵间。\n禁中日夜思颇牧，四牡看随杕杜还。",
        "dynasty": "宋",
        "collection_info": null
    },
    {
        "title": "送刘易归洛",
        "author": "韩琦",
        "content": "满怀经术欲谁传，却忆西归治洛田。\n富贵苟求诚损义，圣贤难遇亦推天。\n春风始入花王国，夜月长涵宓女川。\n岩谷弓旌如未及，且凭诗酒作闲仙。",
        "dynasty": "宋",
        "collection_info": null
    },
    {
        "title": "次韵答侍读张龙图索阅古堂诗石本",
        "author": "韩琦",
        "content": "千年贤迹一堂间，日企英风敢自安。\n争似公陈无逸义，君王图入殿屏看。",
        "dynasty": "宋",
        "collection_info": null
    },
    {
        "title": "阅古堂前植菊二本九月十八日花犹未开因以小诗嘲之",
        "author": "韩琦",
        "content": "只趁重阳选菊栽，当栏殊不及时开。\n风霜日紧犹何待，甚得迎春见识来。",
        "dynasty": "宋",
        "collection_info": null
    },
    {
        "title": "北塘重九",
        "author": "韩琦",
        "content": "堪嗤唐彦鄙连疆，不信重阳草木霜。\n樽裏有花荷万叶，三年酣赏好风光。",
        "dynasty": "宋",
        "collection_info": null
    },
    {
        "title": "试猎",
        "author": "韩琦",
        "content": "试猎秋原亦治戎，飘然豪气满秋风。\n饥鹰猘犬争为用，不在人知指纵功。",
        "dynasty": "宋",
        "collection_info": null
    },
    {
        "title": "祷雪有感",
        "author": "韩琦",
        "content": "灵岳祠宫尚未回，六花随祷下琼瑰。\n只忧风力狂无定，最喜云容重不开。\n但得余滋周畎亩，敢求娇意助樽罍。\n夜深犹使家人探，平地依稀几寸来。",
        "dynasty": "宋",
        "collection_info": null
    },
    {
        "title": "次韵答留台春卿集贤侍郎",
        "author": "韩琦",
        "content": "闻说西台遂恳章，一何钦耸一何伤。\n赤松世外诚先觉，白首兵间是不祥。\n得失两忘祛病术，利名相贼溺人乡。\n几时微立疆垂效，去伴公闲亦道光。",
        "dynasty": "宋",
        "collection_info": null
    },
    {
        "title": "再答",
        "author": "韩琦",
        "content": "拙者奔驰智者藏，细论朝体岂无伤。\n苍生困敝谁更化，贤弼优游自考祥。\n四海唐虞终我事，三川风月且吾乡。\n军中不识阳春赠，几按青萍骇夜光。",
        "dynasty": "宋",
        "collection_info": null
    },
    {
        "title": "再答",
        "author": "韩琦",
        "content": "久抛儒掖御戎疆，每忆青毡只自伤。\n马上文章终是俗，胸中戈甲亦非祥。\n哇声误入离韶耳，藻衮轻投被毳乡。\n赖得高贤时借誉，不然幽迹转无光。",
        "dynasty": "宋",
        "collection_info": null
    },
    {
        "title": "后园闲步",
        "author": "韩琦",
        "content": "池圃足高趣，公余事少关。\n幽禽声自乐，流水意长闲。\n近竹花终俗，过栏草费删。\n心休谁似我，官府有青山。",
        "dynasty": "宋",
        "collection_info": null
    },
    {
        "title": "北塘探春",
        "author": "韩琦",
        "content": "大钧将首化，微物亦先知。\n草木色皆得，禽鱼意自怡。\n和风无不到，余凛欲何为。\n会与斯民乐，熙台兴未迟。",
        "dynasty": "宋",
        "collection_info": null
    },
    {
        "title": "观稼回北园席上",
        "author": "韩琦",
        "content": "郊原飞隼拂晴霓，秋入丰年未惨悽。\n尝酒管絃先社集，捺弮禾黍极云齐。\n雪铺荞麦花漫野，黛抹蔓菁菜满畦。\n区脱狴牢无一事，山翁赢得醉如泥。",
        "dynasty": "宋",
        "collection_info": null
    },
    {
        "title": "灯夕遇雪席上",
        "author": "韩琦",
        "content": "此夕仙花降羯陀，万灯光裏雪花和。\n天心要足良农望，人世常多好事魔。\n云际未应成霢霂，风前疑欲助婆娑。\n阴晴况是民俱乐，无奈嘉宾惜醉何。",
        "dynasty": "宋",
        "collection_info": null
    },
    {
        "title": "次韵答致政杜公小诗见戏",
        "author": "韩琦",
        "content": "塞上区区罄拙勤，回头芳岁已三旬。\n何须更殢中山酒，日日忧边似醉人。",
        "dynasty": "宋",
        "collection_info": null
    },
    {
        "title": "次韵答致政杜公以迁职惠诗",
        "author": "韩琦",
        "content": "满岁穷边喜未还，飞尘犹拟助高山。\n一年愿借虽惭寇，万里思归却笑班。\n紫塞风烟长冷淡，赤松光景正安闲。\n何时少奉挥金宴，免役劳魂梦寐间。",
        "dynasty": "宋",
        "collection_info": null
    },
    {
        "title": "种树",
        "author": "韩琦",
        "content": "一守中山四载余，栽成芳树满郊衢。\n州民如有某棠念，惜取清阴万万株。",
        "dynasty": "宋",
        "collection_info": null
    },
    {
        "title": "壬辰寒食众春园",
        "author": "韩琦",
        "content": "寒食郊园此会稀，吏民随意赏芳菲。\n樽前有乐人还去，墙外无花蝶乱飞。\n众裏秋韆应是騃，岸边鸥鸟却忘机。\n黄昏易觉春醪散，细雨迎风洒西归。",
        "dynasty": "宋",
        "collection_info": null
    },
    {
        "title": "释奠庙中作",
        "author": "韩琦",
        "content": "舍奠修彝礼，斋诚致吉蠲。\n普天同日祀，圣道几人传。\n穷厄当时教，雅崇万世贤。\n蒙然如可寤，朝夕在拳拳。",
        "dynasty": "宋",
        "collection_info": null
    },
    {
        "title": "壬辰重九即席",
        "author": "韩琦",
        "content": "中山风物有前缘，经赏重阳第五年。\n莫为素毛悲晚岁，且吹黄菊酌芳筵。\n退求僻郡疑邀宠，甘老穷边似好权。\n笑问此身何计是，不如嘉节倒垂莲。",
        "dynasty": "宋",
        "collection_info": null
    },
    {
        "title": "次韵答留台春卿集贤侍郎见寄",
        "author": "韩琦",
        "content": "十稔违谈燕，区区混浊流。\n经时无一信，度夕是三秋。\n友会此难约，君恩尚未酬。\n何人伴高兴，洛棹与嵩楼。",
        "dynasty": "宋",
        "collection_info": null
    },
    {
        "title": "壬辰岁除喜雪",
        "author": "韩琦",
        "content": "祈雪经冬未应人，岁除方喜六花匀。\n解苏民望终为腊，要入时宜不在春。\n欲使休祥同节贺，更教生物及年新。\n明朝元会排天仗，万玉相辉拜紫宸。",
        "dynasty": "宋",
        "collection_info": null
    },
    {
        "title": "宾雁",
        "author": "韩琦",
        "content": "候时宾雁觉秋分，便委胡霜遡楚氛。\n一片画屏横远岫，几行书字帖轻云。\n信通离阔诚虚语，声到英雄似不闻。\n莫趁衡阳恋闲暖，南儿矰缴正纷纷。",
        "dynasty": "宋",
        "collection_info": null
    },
    {
        "title": "次韵答致政杜公以加节见寄",
        "author": "韩琦",
        "content": "西北连忧寄责深，十年回首失光阴。\n丹心报国期输尽，白日当天荷照临。\n赐钺何劳诚腼面，扞边虽久即甘心。\n孤根只有衰危甚，不得终身被傅霖。",
        "dynasty": "宋",
        "collection_info": null
    },
    {
        "title": "次韵答留台春卿侍郎以加节见寄二首  其一",
        "author": "韩琦",
        "content": "一落粗官伍哙曹，清流甘分绝英髦。\n建牙恩有丘山重，扞塞功无尺寸高。\n许国壮心轻蹈死，殄戎豪气入横刀。\n只期名遂扁舟去，掉臂江湖掷锦袍。",
        "dynasty": "宋",
        "collection_info": null
    },
    {
        "title": "次韵答留台春卿侍郎以加节见寄二首  其二",
        "author": "韩琦",
        "content": "洛下安然塞下劳，公持霜简我持旄。\n忧无虚日三垂重，闲入芳春万事高。\n病虎厌风摧汉节，卧龙悭雨涩吴刀。\n遥知啸傲烟霞外，肯把仙袍换战袍。",
        "dynasty": "宋",
        "collection_info": null
    },
    {
        "title": "清明获鹿道中",
        "author": "韩琦",
        "content": "尺雪征涂已倦行，那堪寂寞过清明。\n农居近古秋韆野，县堞成虚睥睨平。\n只见靓粧矜节服，更无闲地匝春耕。\n山川寓目皆形胜，可惜虚屯百万兵。",
        "dynasty": "宋",
        "collection_info": null
    },
    {
        "title": "过井陉淮侯庙",
        "author": "韩琦",
        "content": "破赵降燕汉业成，兔亡良犬日图烹。\n家僮上变安知实，史笔加诬贵有名。\n功盖一时诚不灭，恨埋千古欲谁明。\n荒祠尚枕陉间道，涧水空传哽咽声。",
        "dynasty": "宋",
        "collection_info": null
    },
    {
        "title": "离天威驿",
        "author": "韩琦",
        "content": "早发天威驿，深春尚薄寒。\n龙蛇盘道路，波浪卷峯峦。\n古人萌常晚，新流势未端。\n忠臣方叱驭，更险不辞难。",
        "dynasty": "宋",
        "collection_info": null
    },
    {
        "title": "过故关",
        "author": "韩琦",
        "content": "春入并州路，羣芳夹故关。\n前驺驱弩过，别境荷戈还。\n古戍余荒堞，新耕入乱山。\n时平民自适，白首乐农闲。",
        "dynasty": "宋",
        "collection_info": null
    },
    {
        "title": "百井路山桃盛开",
        "author": "韩琦",
        "content": "漫岭夭桃树，无人亦自开。\n云霞深隐洞，锦绣远成堆。\n生意惊樵斧，芳情谢宴杯。\n莫迷行客路，不似武陵回。",
        "dynasty": "宋",
        "collection_info": null
    },
    {
        "title": "黑砂岭路",
        "author": "韩琦",
        "content": "诘曲榆关道，终朝险復平。\n后旌缘磴下，前骑半天行。\n举目自山水，劳生徒利名。\n报君殊未效，何暇及归耕。",
        "dynasty": "宋",
        "collection_info": null
    },
    {
        "title": "过侧石驿",
        "author": "韩琦",
        "content": "二月春光薄，川寒驿路长。\n虎蹲难动石，龙矫已刳桑。\n岭狭居多险，耕勤地少荒。\n山农骇车骑，儿女满庄墙。",
        "dynasty": "宋",
        "collection_info": null
    },
    {
        "title": "出山口",
        "author": "韩琦",
        "content": "待晓出山口，溟蒙雨乍晴。\n始知经尽险，终得坦然平。\n草树开春意，川原豁眼明。\n吏民当自信，竹马不须迎。",
        "dynasty": "宋",
        "collection_info": null
    },
    {
        "title": "送门人曾宏秘校登第南归",
        "author": "韩琦",
        "content": "十载辞乡志，登科一旦伸。\n青纶归养客，白髮倚门人。\n家酿难禁蟹，江鲈正得莼。\n之官如自立，吾馆有贤宾。",
        "dynasty": "宋",
        "collection_info": null
    },
    {
        "title": "吕景初殿院被召归阙",
        "author": "韩琦",
        "content": "迩臣清举世推公，驿召归驰御史骢。\n不独危言开正道，更将高节激颓风。\n严霜透骨寒威重，健鹘盘空杀气雄。\n朝选虽精知尚薄，济时才业满胸中。",
        "dynasty": "宋",
        "collection_info": null
    },
    {
        "title": "初伏柳溪",
        "author": "韩琦",
        "content": "万柳笼溪借碧涟，涤烦高会喜僚贤。\n人间酷暑病庚伏，世外清风有洞天。\n一枕易醒西峤雨，满筵思醉北池莲。\n棠阴讼閴边烽静，谁信榆关作地仙。",
        "dynasty": "宋",
        "collection_info": null
    },
    {
        "title": "重九以疾不能主席因成小诗劝北园诸官饮",
        "author": "韩琦",
        "content": "病襟深惜好重阳，莫接郊园醉晚芳。\n豪饮直输无比户，清欢全落少年场。\n感时萧索休成咏，中酒无流不是伤。\n猛战巨觥吹嫩菊，且陶佳节趁康强。",
        "dynasty": "宋",
        "collection_info": null
    },
    {
        "title": "并塞晚秋",
        "author": "韩琦",
        "content": "莫赋悲哉学楚骚，寒庭秋色一时高。\n霜严猎卫鹰权峻，风入弓胶士气豪。\n对月清吟森玳瑁，吹花芳酌醉葡萄。\n汾波照骨银河淡，晓夕寒光助帐刀。",
        "dynasty": "宋",
        "collection_info": null
    },
    {
        "title": "过太原旧城",
        "author": "韩琦",
        "content": "车书从此九区同，雉堞隳云百载空。\n欲把金汤角天命，却惊禾黍满秋风。\n虽余墟落人烟悄，不改山河气象雄。\n何必坏城心可坏，祖宗恩德浸无穷。",
        "dynasty": "宋",
        "collection_info": null
    },
    {
        "title": "晋祠",
        "author": "韩琦",
        "content": "唐叔祠推晋域雄，乘春来谒想遗风。\n前庭树古圭曾剪，近垅禾新颖未同。\n山峻尚存维翰德，泉深长泻及人功。\n愚民不识邦君重，岁岁西神酒食丰。",
        "dynasty": "宋",
        "collection_info": null
    },
    {
        "title": "狮子柳",
        "author": "韩琦",
        "content": "柳出狻猊首，天然瘿赘高。\n枫瘤嗤鬼伏，松干让龙豪。\n根耸伸狞爪，丝轻被毳毛。\n三眠汉宫树，人状可同褒。",
        "dynasty": "宋",
        "collection_info": null
    },
    {
        "title": "长生苹",
        "author": "韩琦",
        "content": "奇种定仙草，长生晋水苹。\n采芳曾着咏，荐洁可供神。\n万卉衰何速，三冬色自新。\n大年如欲较，吾岂愧庄椿。",
        "dynasty": "宋",
        "collection_info": null
    },
    {
        "title": "过甘泉寺",
        "author": "韩琦",
        "content": "甘泉穿石磴，山腹启禅扉。\n自笑逃尘境，翻来触静机。\n花开松色淡，歌咽磬声微。\n十里蔷薇路，香风送马归。",
        "dynasty": "宋",
        "collection_info": null
    },
    {
        "title": "甲午冬阅",
        "author": "韩琦",
        "content": "练士当时阅，临高共一观。\n势凭朝气锐，令入晓霜寒。\n事重三军国，形存八阵滩。\n烧烘旗帜动，雷吼鼓鼙干。\n画守谁能犯，循环莫见端。\n赴溪驱稚子，飘石走惊湍。\n弹压提封静，周旋四野宽。\n机深天地秘，知少古今难。\n寨巧花齐出，营新月未圆。\n全师充国慎，坚卧亚夫安。\n鹅鹳行虽卷，貔貅伎要殚。\n撒缰驰铁骑，迭箭取银盘。\n避槊身藏镫，扬尘足挂鞍。\n弩飞三刃剑，炮掷百星丸。\n铙管喧归队，肴觞足犒餐。\n父兄人自卫，凫藻众胥欢。\n有志铭燕石，无劳误汉坛。\n壮心徒内激，神武正胜残。",
        "dynasty": "宋",
        "collection_info": null
    },
    {
        "title": "贺宫师杜公增秩",
        "author": "韩琦",
        "content": "汉唐二傅推疏白，高退当时叹莫如。\n虽有清风传旧史，不闻优宠及安车。\n直缘贤迹光君辅，更约师模在帝储。\n何似诏公还庙席，万灵和乐浃堪舆。",
        "dynasty": "宋",
        "collection_info": null
    },
    {
        "title": "贺观文富公迁职",
        "author": "韩琦",
        "content": "秘殿班崇极迩联，九重思旧及高贤。\n虽知荣宠公非乐，且喜孤忠帝尚怜。\n惠物袴襦联一境，得时霖雨即敷天。\n万方翘首皋夔入，待见唐虞致治年。",
        "dynasty": "宋",
        "collection_info": null
    },
    {
        "title": "贺春卿加大资政职",
        "author": "韩琦",
        "content": "别殿深严峻宠班，再烦开府扼秦关。\n棠郊阴满修前治，蕙帐香销在故山。\n天意未容贤者乐，官方唯许老时闲。\n苍生况结为霖望，岂要穷边俗吏攀。",
        "dynasty": "宋",
        "collection_info": null
    },
    {
        "title": "走笔戏呈机宜着作与诸同席",
        "author": "韩琦",
        "content": "不草边书绝塞氛，英僚高会喜同羣。\n朋间射鹄虽连中，坐上飞觥不五分。\n烈士感时何晚岁，男儿行乐是从军。\n速挥大白申严令，多得红心即战勋。",
        "dynasty": "宋",
        "collection_info": null
    },
    {
        "title": "上巳柳溪席上次韵答机宜张吉甫判官劝饮",
        "author": "韩琦",
        "content": "天意如何未应人，蛟龙犹得戢乖鳞。\n民间望极经时雨，寒上寒深几日春。\n麦脚埋尘难自展，柳眉低水只干匀。\n西溪不在浮觞乐，且慰羣心祓禊辰。",
        "dynasty": "宋",
        "collection_info": null
    },
    {
        "title": "柳溪嘲莲",
        "author": "韩琦",
        "content": "清香奇色匝芳洲，只得公余一见休。\n道是好花堪谑问，几时曾上美人头。",
        "dynasty": "宋",
        "collection_info": null
    },
    {
        "title": "次韵答永兴安抚文公",
        "author": "韩琦",
        "content": "建牙非称冢司官，正是宸襟注意安。\n即日太平归辅翼，侍祠重陟岱宗坛。",
        "dynasty": "宋",
        "collection_info": null
    },
    {
        "title": "次韵和都运崔谏议寄示立春前一日宿岚谷山程",
        "author": "韩琦",
        "content": "绝塞风霜正树威，不知韶律起从微。\n十千酒且迎春酌，五九寒须半腊归。\n破屐好山连日上，费诗娇雪着人飞。\n属封所过皆蒙惠，民吏应如挟纩衣。",
        "dynasty": "宋",
        "collection_info": null
    },
    {
        "title": "代书寄大资政春卿侍郎",
        "author": "韩琦",
        "content": "霄躔将欲正三台，促召深思辅翼才。\n只听燮调光玉铉，若为封駮滞银台。\n殿帷延纳君恩厚，经席敷陈圣虑开。\n命相几时符众望，递中看录白麻来。",
        "dynasty": "宋",
        "collection_info": null
    },
    {
        "title": "六月六日雨后过岳庙游从封寺观稼席上",
        "author": "韩琦",
        "content": "暑雨频经信宿休，近郊方出释潜忧。\n虽妨麦始二停穫，且见苗知一半收。\n神岳怖民藏电雹，老松凭寺偃蛟虬。\n佳游况遇从丰谶，好饰千仓待有秋。",
        "dynasty": "宋",
        "collection_info": null
    },
    {
        "title": "自和",
        "author": "韩琦",
        "content": "鄣泥何惜出郊游，始霁才宽望岁忧。\n鬰若山光疑是活，飘然诗思尽难收。\n隈林杏颊红初抹，拂砌莎髯绿自虬。\n禾黍坐看云四合，有年将乞载春秋。",
        "dynasty": "宋",
        "collection_info": null
    },
    {
        "title": "待制崔峄给事移守圃田",
        "author": "韩琦",
        "content": "使台凝绩大河东，荣圃更临辅镇雄。\n鸾省要资虽锡命，牺图清职未推公。\n满天秋色增诗骨，一路欢谣入岁丰。\n会取朝家精选意，陪京今是汉扶风。",
        "dynasty": "宋",
        "collection_info": null
    },
    {
        "title": "菊觞",
        "author": "韩琦",
        "content": "九日陪嘉客，金英泛酒船。\n拨醅时上下，浮蚁自周旋。\n香逐榴花发，甘嗤柏叶先。\n坐中宜醉挹，仙录载延年。",
        "dynasty": "宋",
        "collection_info": null
    },
    {
        "title": "北园秋雨",
        "author": "韩琦",
        "content": "轻雨来秋晚，郊园对客樽。\n暂和春气味，将冷雪胚浑。\n声入关榆苦，阴缠塞岭昏。\n黄花应自笑，摇落独承恩。",
        "dynasty": "宋",
        "collection_info": null
    },
    {
        "title": "病中喜雪",
        "author": "韩琦",
        "content": "天地久闭塞，气和方一开。\n花从无象出，泽藴太虚来。\n庆可万区浃，丰宜百瑞魁。\n病襟虽麤释，欢意阻宾罍。",
        "dynasty": "宋",
        "collection_info": null
    },
    {
        "title": "属疾",
        "author": "韩琦",
        "content": "一纪三垂虑，中疲病早侵。\n人生何苦甚，世事愈思深。\n冬漏长难过，霜风峭不禁。\n几时抛组绶，芝朮老云林。",
        "dynasty": "宋",
        "collection_info": null
    },
    {
        "title": "次韵答运使杨畋舍人",
        "author": "韩琦",
        "content": "轺车勤按问，并部此先行。\n籴重伤农业，年丰报力耕。\n几时苏俗困，异日復民兵。\n公策方经远，提封可坐清。",
        "dynasty": "宋",
        "collection_info": null
    },
    {
        "title": "至和乙未元日立春",
        "author": "韩琦",
        "content": "元日难逢是立春，普天谁不喜佳辰。\n一年气候均诸节，万卉芳菲实九旬。\n柏叶始倾为寿酒，土牛随示力耕人。\n故阴尽革无余腊，端朔阳来庆共新。",
        "dynasty": "宋",
        "collection_info": null
    },
    {
        "title": "元夕",
        "author": "韩琦",
        "content": "万家灯火彻重闉，通夕熙然本顺民。\n谁道升平无可状，请观丰稔及兹辰。\n月随游骑何曾动，莲嫁春风不是真。\n半病使君心未伏，欲驱歌吹逐香尘。",
        "dynasty": "宋",
        "collection_info": null
    },
    {
        "title": "春寒",
        "author": "韩琦",
        "content": "春寒着人骨，病躯殊未堪。\n雁慵难遡北，花怯不开南。\n诗笔少新兴，战觥思旧酣。\n边垂何事乐，寂寞月将三。",
        "dynasty": "宋",
        "collection_info": null
    },
    {
        "title": "后园春日",
        "author": "韩琦",
        "content": "并塞园林古，春来似不知。\n雨轻成冻易，树老发花迟。\n剧事随年倦，欢悰入病衰。\n芳时期强赏，宴鼓揭天搥。",
        "dynasty": "宋",
        "collection_info": null
    },
    {
        "title": "乙未寒食西溪",
        "author": "韩琦",
        "content": "三月秋韆节，西郊菡萏洲。\n塞寒春尚浅，俗乐政同优。\n赏惬杯忘算，歌妍饵失鈎。\n黄昏垂柳岸，人意共迟留。",
        "dynasty": "宋",
        "collection_info": null
    },
    {
        "title": "上巳西溪同日清明",
        "author": "韩琦",
        "content": "拍堤春水展轻纱，元巳清明景共嘉。\n人乐一时看开禊，饮随节日发桐花。\n红芳雨过粧新拂，绿柳含风带尽斜。\n欲继永和书盛事，愧无神笔走龙蛇。",
        "dynasty": "宋",
        "collection_info": null
    },
    {
        "title": "水嬉",
        "author": "韩琦",
        "content": "巧匠矜能作水嬉，偶形千状拟真为。\n机关自谓无知者，手足其如有见时。\n钧叟投竿鱼自出，舞姬挥□□□□。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "诗一首",
        "author": "韩琦",
        "content": "晋阳封守远睢阳，空有驰魂若侍傍。\n处世少容虽凿枘，与公相协自宫商。\n冥鸿愈适知难慕，疲驾将颠失预量。\n新句暗投频骇目，少陵光焰极辉煌。",
        "dynasty": "宋",
        "collection_info": null
    },
    {
        "title": "谢宫师杜公寄示诗编",
        "author": "韩琦",
        "content": "百讽新篇百忘劳，直将渊旨质风骚。\n闲观景物辞终巧，意到安恬格自高。\n三代正声传雅乐，千年嘉味入蟠桃。\n谁知八十归休相，字体诗情日日豪。",
        "dynasty": "宋",
        "collection_info": null
    },
    {
        "title": "次韵谢宫师杜公惠诗庆富公为代",
        "author": "韩琦",
        "content": "彦国贤推不世奇，两谐交政辱公诗。\n如褎事契诚多幸，欲并才名敢固辞。\n疏傅退来光汉史，周公归已静淮夷。\n须知病守荣非浅，日对乡枌拥郡麾。",
        "dynasty": "宋",
        "collection_info": null
    },
    {
        "title": "寺底遇大雨寄呈二运使",
        "author": "韩琦",
        "content": "怒雷倾雨洒无垠，天意须臾復至仁。\n比屋士民平叹息，一川和黍长精神。\n彻犁农喜通新种，隔辙人谁谓不均。\n大利岂当论小害，路泥深尺没征轮。",
        "dynasty": "宋",
        "collection_info": null
    },
    {
        "title": "早行",
        "author": "韩琦",
        "content": "冒暑行宜早，修途不困人。\n远风清逐睡，微露湿低尘。\n好月看无尽，高吟意益新。\n未鸡知渐晓，天角下星辰。",
        "dynasty": "宋",
        "collection_info": null
    },
    {
        "title": "褫高道中农居",
        "author": "韩琦",
        "content": "山脚林成簇舍窠，门前流水养嘉禾。\n森森松柏围先陇，濈濈牛羊满近坡。\n官赋已供余岁备，村歌无节得天和。\n安全尽责廉平吏，三岁齐民更孰过。",
        "dynasty": "宋",
        "collection_info": null
    },
    {
        "title": "山行",
        "author": "韩琦",
        "content": "山路何曾倦，官程幸不赊。\n片云无定雨，香草逐时花。\n暑序秋天气，农居古室家。\n乡关勤一望，峯翠列高牙。",
        "dynasty": "宋",
        "collection_info": null
    },
    {
        "title": "过微子领",
        "author": "韩琦",
        "content": "崎岖微子道，行路始知难。\n峻岭万千迭，纡途百十盘。\n地硗民力薄，天旱谷苗干。\n未寤苍苍意，平川雨泽宽。",
        "dynasty": "宋",
        "collection_info": null
    },
    {
        "title": "过吴儿谷",
        "author": "韩琦",
        "content": "晓入吴儿谷，危涂信不虚。\n千峯疑绝路，一径俯容车。\n山鸟过云语，田夫半岭锄。\n时平尽周道，天险欲何如。",
        "dynasty": "宋",
        "collection_info": null
    },
    {
        "title": "过涉县熊耳山",
        "author": "韩琦",
        "content": "我从团柏历山岐，秀绝唯于熊耳知。\n芳草经年被重席，轻云无日展时旗。\n羊头有黍名终俗，壶口称关类亦卑。\n何似半天留鹤驭，此来凭轼与仙期。",
        "dynasty": "宋",
        "collection_info": null
    },
    {
        "title": "至昭德",
        "author": "韩琦",
        "content": "出却千山与万山，坦途由引达乡关。\n边垂未减宵衣念，闾里徒矜昼锦还。\n忧国敢忘经日虑，治身能得几时闲。\n遥知上冢光荣处，只在州城一舍间。",
        "dynasty": "宋",
        "collection_info": null
    },
    {
        "title": "拜坟",
        "author": "韩琦",
        "content": "欲知为郡宠，昼锦入家村。\n自古拜松槚，几人如子孙。\n麾幢新俗观，牛酒饫乡尊。\n儒者荣斯甚，将何报国恩。",
        "dynasty": "宋",
        "collection_info": null
    },
    {
        "title": "喜雨",
        "author": "韩琦",
        "content": "垂稔良田雨信愆，三农忧死只呼天。\n应时滂洽真无价，数日淹迟误有年。\n立解焦枯非甚力，不知神化此谁权。\n何妨四序均膏泽，长使生灵得自然。",
        "dynasty": "宋",
        "collection_info": null
    },
    {
        "title": "观稼二首  其一",
        "author": "韩琦",
        "content": "尺雨滂然涤旱灾，行田因得过家来。\n催成禾黍拖泥秀，长就枌榆揭冻栽。\n三组不矜聊问俗，一廛虽陋且容杯。\n郊原跃马都忘病，随目山川气象开。",
        "dynasty": "宋",
        "collection_info": null
    },
    {
        "title": "观稼二首  其二",
        "author": "韩琦",
        "content": "一夕甘滋起瘁田，斗回灾沴作丰年。\n便晴谁恐禾生耳，将熟偏宜谷捺弮。\n云退不留驱旱迹，气清浑露已秋天。\n衰翁岂独同民乐，更觉诗豪似有权。",
        "dynasty": "宋",
        "collection_info": null
    },
    {
        "title": "观稼回",
        "author": "韩琦",
        "content": "雨过观田出近垌，敝庐还喜及柴刑。\n云平多稼彻天尽，黛拂远山随马行。\n寂寞秋风催晚角，徘徊先陇奈重城。\n乡人莫羡前驱弩，吾意何如负郭耕。",
        "dynasty": "宋",
        "collection_info": null
    },
    {
        "title": "早赴坟庄",
        "author": "韩琦",
        "content": "迭迭山依皱晓霞，羲轮腾海露天涯。\n一川图画秋方静，万积京坻谷尽槎。\n旧邺余风含古意，太行高景落诗家。\n讼庭经日如僧舍，又到村居倚将牙。",
        "dynasty": "宋",
        "collection_info": null
    },
    {
        "title": "再出行田",
        "author": "韩琦",
        "content": "丰岁观农穫，先畴路不遐。\n子多宜晚谷，生柪就新麻。\n荞麦方成龊，蔓菁未入桠。\n乡民愚自诧，太守是吾家。",
        "dynasty": "宋",
        "collection_info": null
    },
    {
        "title": "送张吉甫寺丞归洛",
        "author": "韩琦",
        "content": "洛中平日是吾家，时节芳菲正可夸。\n权去独思来卫幕，春归谁约醉桃花。\n晴飞县舄瞻仙翼，暖撷新兰荐洁牙。\n更想缑笙闻夜月，翩然高意薄青霞。",
        "dynasty": "宋",
        "collection_info": null
    },
    {
        "title": "贺春卿宣微出帅延安",
        "author": "韩琦",
        "content": "延塞何须辍鉅公，西师今復久櫜弓。\n三台班秩名虽重，四海生灵泽未丰。\n莫泥兵韬求策胜，更充贤业俟时通。\n归来谈笑岩廊上，致主唐虞始是功。",
        "dynasty": "宋",
        "collection_info": null
    },
    {
        "title": "重阳甲子雨霁",
        "author": "韩琦",
        "content": "猛收宵雨发秋光，甲子朝来甚不伤。\n天意欲教成九谷，人心兼遂乐重阳。\n山开霁碧迎轩秀，菊染新黄助酒香。\n气与民和自无沴，岂须从俗佩萸囊。",
        "dynasty": "宋",
        "collection_info": null
    },
    {
        "title": "登抱螺台",
        "author": "韩琦",
        "content": "坏圃萧踈有废台，登高留客此徘徊。\n几年埋没荒榛满，今日崔巍宴席开。\n一境山川俱入眼，重阳风物尽宜杯。\n坐中不劝犹当醉，菊蕊浮香似拨醅。",
        "dynasty": "宋",
        "collection_info": null
    },
    {
        "title": "次韵答滑守梅龙图重阳惠酒二阕  其一",
        "author": "韩琦",
        "content": "芳醇盈榼副风骚，慰我漳滨病拥旄。\n把菊不同陶令喜，白衣人只送香醪。",
        "dynasty": "宋",
        "collection_info": null
    },
    {
        "title": "次韵答滑守梅龙图重阳惠酒二阕  其二",
        "author": "韩琦",
        "content": "滑醪清满菊花巵，只欠新螯左手持。\n欲报善隣将意厚，苦惭家酿带春醨。",
        "dynasty": "宋",
        "collection_info": null
    },
    {
        "title": "次韵答滑州梅龙图惠鼎州甘橘",
        "author": "韩琦",
        "content": "芳讯欣随客鲤开，雅篇并付木奴来。\n病翁逢酒唯忧过，更使湘包下滑杯。",
        "dynasty": "宋",
        "collection_info": null
    },
    {
        "title": "寒食会康乐园",
        "author": "韩琦",
        "content": "欲识芳园立意新，康辰聊以乐吾民。\n天收寒食时来雨，人得常年数倍春。\n密密楼台花外好，蚩蚩歌舞醉中真。\n朝来必要升平象，请绘轻绡献紫宸。",
        "dynasty": "宋",
        "collection_info": null
    },
    {
        "title": "次韵答滑州梅龙图以诗酒见寄二首  其一",
        "author": "韩琦",
        "content": "对敌公如论酒兵，病夫虽劣敢先登。\n如将压境求诗战，即竖降旗示不胜。",
        "dynasty": "宋",
        "collection_info": null
    },
    {
        "title": "次韵答滑州梅龙图以诗酒见寄二首  其二",
        "author": "韩琦",
        "content": "东郡何能抑上才，召书看即日边来。\n名醪价重诗篇好，㮰泛西园感遇杯。",
        "dynasty": "宋",
        "collection_info": null
    },
    {
        "title": "拜西坟",
        "author": "韩琦",
        "content": "楼角声喧促晓更，致虔茔域出西垌。\n春山带雨和云重，麦陇如梳破雪青。\n乡树溟蒙天水墨，村农淳野古畦丁。\n阴迷俄景催归驭，暂向东风俗眼醒。",
        "dynasty": "宋",
        "collection_info": null
    },
    {
        "title": "次韵酬滑州梅龙图惠诗",
        "author": "韩琦",
        "content": "自昔能诗者，如公敏思稀。\n清风当世耸，大雅一时归。\n京辅方期治，天颜此暂违。\n召棠随有爱，庖刃不劳挥。\n吟笔闲邀战，隣邦动怯围。\n疲神支败北，对景失芳菲。\n无物酬明月，何心衒昼衣。\n惊弦常跕跕，突阵正騑騑。\n溪柳柔金幄，园花烂锦帏。\n嬉游成乐国，佳气俯端闱。\n郢曲高难和，荆栖近莫依。\n流年伤阻阔，好梦接容辉。\n不信降旗竖，犹胜走檄威。\n可惭貂莫续，安敌虎而飞。\n窘蹙图更郡，奔逃始见机。\n吾乡虽甚美，无计恋柴扉。",
        "dynasty": "宋",
        "collection_info": null
    },
    {
        "title": "次韵和滑州梅龙图寒食溪园",
        "author": "韩琦",
        "content": "溪园高致此非遐，请为公陈众所夸。\n一境熙台跻旧俗，万民和气入新花。\n流芳只有人思召，行乐何须坐有车。\n不独清明资胜会，四时风月惬诗家。",
        "dynasty": "宋",
        "collection_info": null
    },
    {
        "title": "次韵答磁州王復都官",
        "author": "韩琦",
        "content": "本邦为守获隣封，民政虽殊道则同。\n浃境欢然君有惠，一乡荣甚我何功。\n渐濡美化规模近，珍重高篇气格雄。\n德薄可能胜尹诵，穆如空自愧清风。",
        "dynasty": "宋",
        "collection_info": null
    },
    {
        "title": "上巳会城北新硙",
        "author": "韩琦",
        "content": "谁言智者不兼仁，请看新渠激硙轮。\n本为酒材宽物力，更饶春月乐乡民。\n阴晴天色将寒食，狂醉人心即蜡宾。\n父老他年传故事，可忘修禊起兹辰。",
        "dynasty": "宋",
        "collection_info": null
    },
    {
        "title": "昼锦堂赏新牡丹",
        "author": "韩琦",
        "content": "欲集珍丛称此堂，春来栽槛首花王。\n连砧不动开犹少，对酒多情格自强。\n白昼已凌乡锦色，清阴宜接讼棠芳。\n娱宾一奉笙歌赏，从此香名岁月长。",
        "dynasty": "宋",
        "collection_info": null
    },
    {
        "title": "暮春康乐园",
        "author": "韩琦",
        "content": "榆荚纷纷掷乱钱，柳花相扑辊新绵。\n一年寂寞频来地，三月芳菲已过天。\n树密只喧闲鸟雀，台高犹得好山川。\n病夫不饮时如此，徒有诗情益自然。",
        "dynasty": "宋",
        "collection_info": null
    },
    {
        "title": "庚申相台闵稼",
        "author": "韩琦",
        "content": "淫雨农畴害復收，彼何恩厚此何仇。\n高田谷穗拖牛尾，卑地庄窠没兽头。\n稔社彻宵喧鼓乐，灾居无日苦饥流。\n如云祸福关为政，安得丰凶在一州。",
        "dynasty": "宋",
        "collection_info": null
    },
    {
        "title": "苦雨",
        "author": "韩琦",
        "content": "直疑天际裂银潢，大雨连倾特异常。\n数里河声轰阵鼓，万条檐溜卓戎枪。\n雷霆势恶掀人脑，蛟□朋凶碎客航。\n正熟民田多没穗，几时仁恻动苍苍。",
        "dynasty": "宋",
        "collection_info": null
    },
    {
        "title": "次韵酬滑州梅龙图惠酒",
        "author": "韩琦",
        "content": "久雨无书致睦隣，坦途非邈尽长津。\n正忧吾里民灾甚，敢觊公斋酒味醇。\n得骋蛟龙方倚浪，未锄稂莠已齐身。\n太阳几日披云见，多少如葵仰望人。",
        "dynasty": "宋",
        "collection_info": null
    },
    {
        "title": "冬至前一日雪",
        "author": "韩琦",
        "content": "地下阳将復，人间气已和。\n羣阴明数极，六出见花多。\n贺称新年曲，欢侔故郢歌。\n同云留纪吉，柔荔借萌科。\n起认灰飞管，堆凝素出波。\n朝盈振鹭集，隙隘白驹过。\n树密轻黏萼，天圆细撼罗。\n洁非容物污，碎不在风搓。\n农亩经年瑞，诗家万古魔。\n平明开庆会，绿蚁荐红螺。",
        "dynasty": "宋",
        "collection_info": null
    },
    {
        "title": "腊日出猎二首  其一",
        "author": "韩琦",
        "content": "笳鼓拥貔貅，韩陵山下头。\n人心忘岱岳，鹰眼快离娄。\n兔逸兹穷虏，孤歼即贵酋。\n乡民谁会我，衣锦乐畋游。",
        "dynasty": "宋",
        "collection_info": null
    },
    {
        "title": "腊日出猎二首  其二",
        "author": "韩琦",
        "content": "习平礼乐存形器，要阅兵须有杀生。\n故备姦戎侔斩伐，唯于畋猎可申明。\n妖狐胆裂逃终戮，老鹘拳高下必精。\n大获未能矜小得，几何人不哂吾行。",
        "dynasty": "宋",
        "collection_info": null
    },
    {
        "title": "元日雪",
        "author": "韩琦",
        "content": "人正开统发新阳，盈尺稀逢雪载滂。\n不必宫声符善岁，却应和气得嘉祥。\n同云几刻藏春色，利泽经时洽众芳。\n遥想九天排晓仗，六花吹入万年觞。",
        "dynasty": "宋",
        "collection_info": null
    },
    {
        "title": "新岁拜坟二首  其一",
        "author": "韩琦",
        "content": "先陇比如何，新年重一过。\n风迎人意好，春入鸟声和。\n畎亩因时劝，松楸趁暖科。\n公余私遂及，吾幸比为多。",
        "dynasty": "宋",
        "collection_info": null
    },
    {
        "title": "新岁拜坟二首  其二",
        "author": "韩琦",
        "content": "新岁斋前寂讼铃，不妨诹日展先茔。\n遥知陇树春方到，一见家山眼又明。\n孝弟少期为俗劝，里闾乌足语吾荣。\n此行犹苦圭符累，名遂归来更尽诚。",
        "dynasty": "宋",
        "collection_info": null
    },
    {
        "title": "寄并帅庞公古瓦砚",
        "author": "韩琦",
        "content": "邺瓦搜来颇异常，寄诚安足奉文房。\n早陪神化丹青笔，莫滞边书赤白囊。",
        "dynasty": "宋",
        "collection_info": null
    },
    {
        "title": "次韵答并帅庞公谢寄古砚",
        "author": "韩琦",
        "content": "谁传石末首青州，邺砚今推第一流。\n更好岂堪濡化笔，报琼终念木瓜投。",
        "dynasty": "宋",
        "collection_info": null
    },
    {
        "title": "寄题滑州梅龙图西溪园",
        "author": "韩琦",
        "content": "陪京高选得名卿，勤葺公园匪自宁。\n政举辅藩无一事，意尊王室有三亭。\n看花篇什烦官课，对酒笙歌易讼铃。\n他日吏民铭惠爱，定随碑刻载图经。",
        "dynasty": "宋",
        "collection_info": null
    },
    {
        "title": "寄题滑州梅龙图西溪",
        "author": "韩琦",
        "content": "四时风物隐天真，咫尺城隅惜示人。\n几岁坏堤埋老木，一朝春色与吾民。\n壶中有景知诚少，堂下无喧到始频。\n我亦治园同众乐，夹河相望称为隣。",
        "dynasty": "宋",
        "collection_info": null
    },
    {
        "title": "御制后苑赏花钓鱼奉圣旨次韵",
        "author": "韩琦",
        "content": "花簇香亭万朵开，琱舆高自九关来。\n轻阴阁雨迎天步，寒色留春送寿杯。\n仙吹彻云终缥缈，恩鱼逢饵几徘徊。\n曾参二十年前会，今备台司得再陪。",
        "dynasty": "宋",
        "collection_info": null
    },
    {
        "title": "御制天章阁观三圣御书奉圣旨次韵",
        "author": "韩琦",
        "content": "宝阁三休地，琅函列圣文。\n天章横紫极，洛字覆青云。\n花拆惊雷起，龙腾骇浪分。\n宸毫知善断，更嗣禹邦勤。",
        "dynasty": "宋",
        "collection_info": null
    },
    {
        "title": "恭谢天地庆成五言六韵",
        "author": "韩琦",
        "content": "世积皇基厚，天扶帝极安。\n宸心思报重，灵答匪诚难。\n蠲洁斋居敞，凝严路寝宽。\n二仪通圣飨，三后接神欢。\n惠泽开秋惨，和声破晓寒。\n南山荐君寿，峣阙耸羣观。",
        "dynasty": "宋",
        "collection_info": null
    },
    {
        "title": "祫享庆成五言二十韵",
        "author": "韩琦",
        "content": "大飨无先祫，精祠贵必躬。\n历朝疑未讲，旷典属今崇。\n良月稽冬孟，容台访礼中。\n祀期当象闰，位向卒虚东。\n太卜诹元日，斋诚俨法宫。\n琱舆下丹地，琳馆荐清衷。\n雪密人初骇，天高德自通。\n阴云成瑞霭，凛色变和风。\n世室休严卫，宵衣集庶工。\n叙亲昭穆正，合食簋铏丰。\n既祼神斯格，居歆庆已蒙。\n欢欣流禹律，謦欬入尧聪。\n月射千圭白，星辉万燎红。\n茨歌将振作，晴旭渐曈昽。\n回跸升端阙，羣瞻耸上穹。\n蕃釐均庙馂，惠泽泰民穷。\n孝着钩钤动，恩疏贯索空。\n致祥书可信，让美意尔冲。\n此协亨嘉会，惭非辅翼功。\n唯知献君寿，巍与二仪同。",
        "dynasty": "宋",
        "collection_info": null
    },
    {
        "title": "明堂庆成五言二十韵",
        "author": "韩琦",
        "content": "至矣君严父，其惟祀配天。\n明堂兹有法，路寝復申虔。\n礼简刊前误，图新焕昔传。\n干坤隆正位，辰火协高躔。\n宗德停参侑，推尊独大圆。\n兼崇太极坐，并享总章筵。\n节物丰秋后，斋精吉玄前。\n既祗真馆驾，遂洁閟宫牷。\n泛洒轻尘失，涵濡惠泽先。\n直由诚意感，卒使祭无愆。\n翌日回清跸，中宵俨邃延。\n一纯通肸蠁，五室敞蟺蜎。\n和必流金石，馨非主豆笾。\n灵光烛窗户，飚驾触旄旃。\n齐酌终三荐，神釐答万年。\n欢声摇海岳，瑞色变云烟。\n馂已均庖贱，恩思被幅员。\n星鸡随敕竖，赦鹤下楼宣。\n教不烦家至，民惟视德迁。\n普天知子道，斯匪化工然。",
        "dynasty": "宋",
        "collection_info": null
    },
    {
        "title": "天章阁观御飞白书五言十韵",
        "author": "韩琦",
        "content": "内阁门清晓，中天对迩臣。\n唐虞遗典在，河洛奥书陈。\n二圣勤劳旧，千龄矩法新。\n帝晖方咫尺，宸翰復躬亲。\n鸾拂宫绡舞，花随御笔春。\n奎光连璧府，剑影动龙津。\n今古神功绝，颁宣上意均。\n玉峯罗俎豆，黼坐拱星辰。\n鱼藻符亨会，蓬瀛寄此身。\n流霞仙饮罢，又赐一杯醇。",
        "dynasty": "宋",
        "collection_info": null
    },
    {
        "title": "枢廷对竹",
        "author": "韩琦",
        "content": "一纪前曾对此君，依然轩槛喜重亲。\n丹心自觉同高节，青眼相看似故人。\n不杂嚣尘终冷淡，饱经霜雪尚精神。\n枢廷岂是琴樽伴，会约幽居称幅巾。",
        "dynasty": "宋",
        "collection_info": null
    },
    {
        "title": "韩缜太傅之任洋州",
        "author": "韩琦",
        "content": "昔年疆场宠双旌，官寄洋州实治并。\n今喜远民留上意，故求贤守绍家声。\n升云仙迹唐祠古，踏石春游灙水清。\n时阅吏文应笑我，从前衔署只虚名。",
        "dynasty": "宋",
        "collection_info": null
    },
    {
        "title": "答定帅仲仪龙图寄示堂诗刻",
        "author": "韩琦",
        "content": "好胜时多尚己为，前人勤力必随隳。\n所图营葺犹如是，欲树功名即可知。\n昔慕先贤形藻绘，本同来哲作箴规。\n得公诗刻增光燄，定警偷风变俗漓。",
        "dynasty": "宋",
        "collection_info": null
    },
    {
        "title": "夏景即事",
        "author": "韩琦",
        "content": "槐耳笼前槛，云峯透曲櫺。\n凉风即昆阆，烦思入沧溟。\n荷弱翻青盖，榴新倒绿缾。\n晚来收骤雨，一枕梦魂醒。",
        "dynasty": "宋",
        "collection_info": null
    },
    {
        "title": "夏暑早时朝二首  其一",
        "author": "韩琦",
        "content": "凉风吹暑豁烦歊，上马迎风趁早朝。\n宿雾欲开星月澹，隐然双阙在层霄。",
        "dynasty": "宋",
        "collection_info": null
    },
    {
        "title": "夏暑早时朝二首  其二",
        "author": "韩琦",
        "content": "夺热清风几快襟，禁街岑寂漏声沉。\n东方似动阴氛失，北斗高垂帝阙深。\n忧国远图深入梦，费诗闲景懒成吟。\n平明天外鸣鞘下，万玉颙然拱极心。",
        "dynasty": "宋",
        "collection_info": null
    },
    {
        "title": "重九席上赋金铃菊",
        "author": "韩琦",
        "content": "黄金缀菊铃，兖地独驰名。\n细蕊浮杯雅，香筒贮露清。\n风休沉夜警，雨碎入寒声。\n自此传仙种，秋芳冠玉京。",
        "dynasty": "宋",
        "collection_info": null
    },
    {
        "title": "召赴天章阁观新柑",
        "author": "韩琦",
        "content": "云阁崇先重，霜柑荐瑞新。\n临观纡法从，趋召独隣臣。\n虹实开天意，重荣浃上人。\n不随淮枳变，自比禹包珍。\n庙献宸心格，亲颁圣宠均。\n从兹魁众果，仙府占长春。",
        "dynasty": "宋",
        "collection_info": null
    },
    {
        "title": "祈雪宿斋醴泉观",
        "author": "韩琦",
        "content": "愆阳经腊恻皇情，徧走灵祠达意诚。\n马殆始知仙府迥，露寒如到月宫清。\n甘泉既久蠲民瘼，惠泽非难涤厉萌。\n日待神龙兴热窟，一吁嘉雪满寰瀛。",
        "dynasty": "宋",
        "collection_info": null
    },
    {
        "title": "戊戌元日喜雪",
        "author": "韩琦",
        "content": "新元迎晓朔风凉，零落同云势渐霶。\n气候未春终是腊，祷祈方得合称祥。\n拜章粉絮迷朝佩，献寿琼花入御觞。\n自是三农丰岁兆，人声何必问宫商。",
        "dynasty": "宋",
        "collection_info": null
    },
    {
        "title": "张吉甫殿丞宰资阳",
        "author": "韩琦",
        "content": "去物轻遐邑，宸心与近均。\n宜将宽诏意，善恤远方民。\n寒驿凫先下，春郊雉自驯。\n白云休引望，馨膳有天伦。",
        "dynasty": "宋",
        "collection_info": null
    },
    {
        "title": "次韵和崔象之寺丞西亭雨下",
        "author": "韩琦",
        "content": "初暑轩窗覆翠阴，更宜飞雨濯尘襟。\n喜花添色自人意，为岁期丰独帝心。\n余润日随和气浃，好声时逐远风沉。\n郊原徧采农家议，一寸真如一寸金。",
        "dynasty": "宋",
        "collection_info": null
    },
    {
        "title": "庚子重九菊未盛开席上偶成",
        "author": "韩琦",
        "content": "重九开樽节未寒，黄花初发叶皆单。\n待看旬日金铃绽，剩得东篱一醉欢。",
        "dynasty": "宋",
        "collection_info": null
    },
    {
        "title": "九日赏菊未开席上次韵答崔象之寺丞",
        "author": "韩琦",
        "content": "谁知九日接宾觞，未放寒花折露房。\n早是生来悲晚节，那堪开不在重阳。\n满头且应良辰插，一夜宁衰浅意香。\n守待金铃披绝艷，共君搴蕊醉余芳。",
        "dynasty": "宋",
        "collection_info": null
    },
    {
        "title": "览崔象之寺丞诗编",
        "author": "韩琦",
        "content": "惊人侍句本天成，艷格清奇不易评。\n秋月照空澄万景，洛花无品尽多名。\n珠藏赤水搜求苦，矿出黄金锻炼精。\n郊庙有歌犹未采，只输高兴写幽情。",
        "dynasty": "宋",
        "collection_info": null
    },
    {
        "title": "和崔象之紫菊",
        "author": "韩琦",
        "content": "紫菊披风碎晓霞，年年霜挽赏奇葩。\n嘉名自合开仙府，丽色何妨夺锦砂。\n雨径萧踈凌藓晕，露丛芬馥敌兰芽。\n孤标只取当筵重，不似寻常泛酒花。",
        "dynasty": "宋",
        "collection_info": null
    },
    {
        "title": "祫享加恩押班宣制",
        "author": "韩琦",
        "content": "大祫休成庆泽新，广庭宣制宠臣隣。\n非烟荐瑞笼宫殿，出綍敷言耸搢绅。\n风结冰檐骈玉箸，日融霜瓦半鱼鳞。\n移时始放金吾仗，鹓鹭齐飞出禁闉。",
        "dynasty": "宋",
        "collection_info": null
    },
    {
        "title": "辛丑中秋不见月",
        "author": "韩琦",
        "content": "懊恼闲云取次生，中秋观月悞人情。\n一时虽不充羣望，万古终难掩至明。\n疑有阴魔憎好事，更虞淫雨害丰盛。\n须知席上徘徊意，直似葵心向日倾。",
        "dynasty": "宋",
        "collection_info": null
    },
    {
        "title": "崔象之中舍宰阳翟",
        "author": "韩琦",
        "content": "君于荣利已恬然，此治韩城属荐贤。\n惠政即随春共煦，道心常与月同圆。\n门踈俗客禅诠远，亭掩修篁定力坚。\n思退几人曾上籍，可容名记託新篇。",
        "dynasty": "宋",
        "collection_info": null
    },
    {
        "title": "辛丑季秋大飨明堂中书宿斋",
        "author": "韩琦",
        "content": "紫极宸居重，黄扉禁户深。\n斋精严帝配，祗翼达天心。\n百刻延壶箭，千庐肃羽林。\n秋声来易感，仙梦断难寻。\n小雨随云散，踈星伴月沉。\n树鸡先晓唱，菊酒带香斟。\n寂尔潜神化，翛然适道襟。\n惟馨思在德，肸蠁伫灵歆。",
        "dynasty": "宋",
        "collection_info": null
    },
    {
        "title": "中书东厅十咏 迎春",
        "author": "韩琦",
        "content": "覆栏纤弱绿条长，带雪衝寒拆嫩黄。\n迎得春来非自足，百花千卉任芬芳。",
        "dynasty": "宋",
        "collection_info": null
    },
    {
        "title": "中书东厅十咏 牡丹",
        "author": "韩琦",
        "content": "当栏新植尽珍丛，异格同妍出化工。\n何物众人惊绝艷，一枝花坼瑞云红。",
        "dynasty": "宋",
        "collection_info": null
    },
    {
        "title": "中书东厅十咏 夜合",
        "author": "韩琦",
        "content": "合昏枝老拂檐牙，红白开成蘸晕花。\n最是清香合蠲忿，累旬风送入窗纱。",
        "dynasty": "宋",
        "collection_info": null
    },
    {
        "title": "中书东厅十咏 四季",
        "author": "韩琦",
        "content": "牡丹殊绝委春风，露菊萧踈怨晚丛。\n何似此花荣艷足，四时长放浅深红。",
        "dynasty": "宋",
        "collection_info": null
    },
    {
        "title": "中书东厅十咏 绿篠",
        "author": "韩琦",
        "content": "莫轻丛篠绿阴微，迸笋方抽嫩玉枝。\n结实他年臻瑞物，最宜栽向凤凰池。",
        "dynasty": "宋",
        "collection_info": null
    },
    {
        "title": "中书东厅十咏 芎藭",
        "author": "韩琦",
        "content": "蘼芜嘉种列羣芳，御湿前推药品良。\n时摘嫩草烹赐茗，更从云脚发清香。",
        "dynasty": "宋",
        "collection_info": null
    },
    {
        "title": "中书东厅十咏 山芋",
        "author": "韩琦",
        "content": "随竹萦回翠蔓延，土藷名异出前编。\n会须霜晚餐珠实，可挹浮后作地仙。",
        "dynasty": "宋",
        "collection_info": null
    },
    {
        "title": "中书东厅十咏 盆池",
        "author": "韩琦",
        "content": "圆沼泓登璧彩浮，萍新殊未覆游鯈。\n纤鳞不用时惊没，香饵虽投是直鈎。",
        "dynasty": "宋",
        "collection_info": null
    },
    {
        "title": "中书东厅十咏 假山",
        "author": "韩琦",
        "content": "危峰迭迭起丸泥，莫爱幽奇是假为。\n黄阁何功宜自劾，去寻真隐老衰疲。",
        "dynasty": "宋",
        "collection_info": null
    },
    {
        "title": "中书东厅十咏 驯鹊",
        "author": "韩琦",
        "content": "灵鹊双双日自驯，徘徊轩槛若相亲。\n主人素解忘荣辱，何用喃喃送喜频。",
        "dynasty": "宋",
        "collection_info": null
    },
    {
        "title": "崔象之宰韩城",
        "author": "韩琦",
        "content": "去年同举菊花觞，自揭清音入醉乡。\n此日高秋来一别，几旬佳节负重阳。\n风生古操安新治，雨彻踈茅锁旧堂。\n民里更繁应自化，宰君心地本空王。",
        "dynasty": "宋",
        "collection_info": null
    },
    {
        "title": "驾幸西太一宫祈雨",
        "author": "韩琦",
        "content": "晓跸声干下九重，西郊岑寂款琳宫。\n骄阳尚作三春旱，多稼期霑一雨丰。\n恤物致虔归上德，应诚为答即神聪。\n从来圣感无旋日，不在商岩傅说功。",
        "dynasty": "宋",
        "collection_info": null
    },
    {
        "title": "驾幸西太一宫道傍耕桑者皆以茶绢赐之",
        "author": "韩琦",
        "content": "杪春时泽未全滂，西祷真祠徯福祥。\n蚕女舍笼惊法从，耕夫投耒目天光。\n劳勤率有优恩及，拜赐皆知佚道长。\n海内承风谁不劝，何须躬籍与躬桑。",
        "dynasty": "宋",
        "collection_info": null
    },
    {
        "title": "驾幸西太一宫陌上耕者叱牛声厉左右皆笑之",
        "author": "韩琦",
        "content": "皇心悯雨出西垧，亲祷灵宫致洁诚。\n扈跸不知农事苦，辇前争笑叱牛声。",
        "dynasty": "宋",
        "collection_info": null
    },
    {
        "title": "驾幸西太一宫谢雨",
        "author": "韩琦",
        "content": "太一尊神宅近垧，特纡天仗乞殊灵。\n清衷祠祷才三日，大澍滂沱足四溟。\n上释忧劳严报谢，民祛愁鬰得康宁。\n至诚有答真如响，更异言閒退守星。",
        "dynasty": "宋",
        "collection_info": null
    },
    {
        "title": "从驾过金明池",
        "author": "韩琦",
        "content": "帐殿深沉压水开，几时宸辇一游来。\n春留苑树阴成幄，雨涨池波色染苔。\n空外长桥横螮蝀，城边真境闢蓬莱。\n匪朝侍宴临雕槛，共看龙艘夺锦回。",
        "dynasty": "宋",
        "collection_info": null
    },
    {
        "title": "驾幸金明池",
        "author": "韩琦",
        "content": "西池风景出尘寰，春豫方乘禁坐闲。\n庶俗一令趋寿域，从官齐许宴蓬山。\n楼台金碧芳菲心，舟楫笙歌浩渺间。\n与众尽欢宫漏促，万花香裏属车还。",
        "dynasty": "宋",
        "collection_info": null
    },
    {
        "title": "寄崔象之国博",
        "author": "韩琦",
        "content": "知君为邑解铜章，却復先庐坐葆光。\n对境风幡俱不问，安禅心法两皆忘。\n满庭修竹争高节，近砌幽兰称独芳。\n若论厌喧遭拄杖，何如趣驾返周行。",
        "dynasty": "宋",
        "collection_info": null
    },
    {
        "title": "甲辰景灵宿斋谢雨",
        "author": "韩琦",
        "content": "邃寂敞仙扃，心斋物外清。\n滂沲今应祷，肸蠁此通诚。\n月殿栖真境，风梧醒睡声。\n如何谢灵贶，至道本难名。",
        "dynasty": "宋",
        "collection_info": null
    },
    {
        "title": "癸卯喜雪",
        "author": "韩琦",
        "content": "一夜阴云匝四溟，朝来嘉雪洒寰瀛。\n因风絮起先春媚，剪水花飞到地轻。\n天际定迷琼蕊屑，世间今有玉楼成。\n应时何止销民疹，直压胡沙万里清。",
        "dynasty": "宋",
        "collection_info": null
    },
    {
        "title": "闻崔公孺国博将入都近重九未至",
        "author": "韩琦",
        "content": "几日知君命驾来，芳辰看失独徘徊。\n黄封御酒新霑赐，更偶金铃菊未开。",
        "dynasty": "宋",
        "collection_info": null
    },
    {
        "title": "晚秋有感",
        "author": "韩琦",
        "content": "倦鹊穿林趁独栖，此情唯有老鳏知。\n西风日紧重阳近，忍对黄花把酒巵。",
        "dynasty": "宋",
        "collection_info": null
    },
    {
        "title": "次韵答崔公孺国博",
        "author": "韩琦",
        "content": "向陪亡室鹡鸰原，正是轻霜九日天。\n醉语忘形几尔汝，诗毫挥纸速云烟。\n思穷碧落今无术，泪洒黄花两换年。\n一览嘉章生百恨，孤怀还昧觉心圆。",
        "dynasty": "宋",
        "collection_info": null
    },
    {
        "title": "先君写真得永叔为之赞而君谟书其侧崔公孺国博以诗称美次韵答之",
        "author": "韩琦",
        "content": "迁笔褒扬逸少书，孤风拂拂起襟裾。\n孝心知覩英灵在，世系元承福庆余。\n永向浄居同相好，任从深谷改丘墟。\n君诗意主称人善，义节轩然到古初。",
        "dynasty": "宋",
        "collection_info": null
    },
    {
        "title": "次韵和崔公孺国博观君谟所书孝亲崇福院牌",
        "author": "韩琦",
        "content": "欲护亲茔荐福殊，僧蓝营葺几年余。\n名因先帝鸿恩锡，牌得君谟大字书。\n佛宇增辉良自尔，乡庐传美孰加予。\n须知体法多奇处，深造钟王奥妙墟。",
        "dynasty": "宋",
        "collection_info": null
    },
    {
        "title": "次韵和崔公孺国博观新模邺王书",
        "author": "韩琦",
        "content": "唐季诸侯孰擅雄，邺邦高袭世勋洪。\n图功自可超烟阁，接士殊优在雪宫。\n刀笔风流争战外，生灵安帖笑谈中。\n诗豪墨妙家藏久，二美刊传定不穷。",
        "dynasty": "宋",
        "collection_info": null
    },
    {
        "title": "次韵和崔公孺国博观新模正献杜公草书",
        "author": "韩琦",
        "content": "珍藏正献草书诗，传诫云来示永贻。\n几夜风涛偃松柏，半天雷雨起蛟螭。\n临池学苦应同妙，舞剑功如未是奇。\n刊石岂徒为世玩，更思清节可师之。",
        "dynasty": "宋",
        "collection_info": null
    },
    {
        "title": "次韵和崔公孺国博模刻文正范公阅古堂诗",
        "author": "韩琦",
        "content": "阅古堂成在北边，希文诗笔美前贤。\n高吟尚纪终军策，小字如观乐毅篇。\n欲起贵名增世慕，更刊余礼广人传。\n其他事业知难泯，尽入仁宗实录编。",
        "dynasty": "宋",
        "collection_info": null
    },
    {
        "title": "次韵答崔公孺国博西亭感怀",
        "author": "韩琦",
        "content": "常喜交亲燕此中，忽移欢绪作悲翁。\n桃阴已盛何曾语，桧影长闲不厌风。\n数漏趁朝心拱北，忍饥开阁客盈东。\n人生易别须偷暇，为我樽前话苦空。",
        "dynasty": "宋",
        "collection_info": null
    },
    {
        "title": "甲辰冬雨",
        "author": "韩琦",
        "content": "凛气回轻燠，凉飚绝怒号。\n飞霙难自拆，细雨反如缫。\n惠泽非常降，祥编想共襃。\n民阎清岁疠，农亩得春膏。\n天意虽滂洽，人心尚鬰陶。\n未逢银瓮出，不见玉楼高。\n酒兴来差浅，诗情病少豪。\n曾看纷似絮，举白待风骚。",
        "dynasty": "宋",
        "collection_info": null
    },
    {
        "title": "留崔公孺国博",
        "author": "韩琦",
        "content": "虚亭还喜叩禅诠，顿觉襟怀鄙吝捐。\n陶暑屡开河朔饮，聚星看别颍川贤。\n我縻东府成衰叟，君向西湖即洞天。\n且缓归期时一笑，及瓜趋阙动三年。",
        "dynasty": "宋",
        "collection_info": null
    },
    {
        "title": "乙巳重九",
        "author": "韩琦",
        "content": "苦厌繁机少适怀，欣逢重九启宾罍。\n招贤敢并翘材馆，乐事难追戏马台。\n藓布乱钱乘雨出，雁排新阵拂云来。\n何年得遇樽前菊，此日花随月令开。",
        "dynasty": "宋",
        "collection_info": null
    },
    {
        "title": "乙巳郊礼庆成五言二十韵",
        "author": "韩琦",
        "content": "尧历方归圣，虞琴始就声。\n不先惟帝飨，孰见事天明。\n谷旦诹阳復，鸿仪备吉行。\n宸襟正祗谨，阴孽忽孳萌。\n淫雨频兴阵，寒花几坠琼。\n多言摇改卜，上意益专精。\n宗社敷冥佑，穹苍答至诚。\n斗收连日晦，併与祀时晴。\n待晓披阊阖，凝旒下紫清。\n真廷陈洁馔，亲庙展嘉牲。\n爱旭辉黄道，非烟护綵城。\n旌旗停藻卫，铙吹起严更。\n冕服祛繁饰，坛壝即自成。\n晶荧奠琮璧，和雅荐英茎。\n继志还虚次，尊神戒侧迎。\n千龄俄受胙，万乘已旋衡。\n峣阙层霄迥，通衢众目倾。\n疏刑空犴狱，霈泽浃寰瀛。\n统业恢长治，生灵入太平。\n因知却徽号，传蹟固难名。",
        "dynasty": "宋",
        "collection_info": null
    },
    {
        "title": "次韵和崔公孺国博西亭感怀",
        "author": "韩琦",
        "content": "常虚西馆待高贤，一见襟怀两释然。\n且叩真诠期进道，不论衰鬓逐凋年。\n顽金在矿须当变，逸骥无鞭亦自前。\n相叩屡辞虽未得，已齐朝市与林泉。",
        "dynasty": "宋",
        "collection_info": null
    },
    {
        "title": "感春贻崔公孺国博",
        "author": "韩琦",
        "content": "春来天气作轻寒，故使春芳欲见难。\n赖得好风摅俗愤，顿开韶景与人看。\n诗情遇敌豪虽减，杯兴逢辰老未阑。\n幸遇亲朋时枉驾，且偷壶刻奉清欢。",
        "dynasty": "宋",
        "collection_info": null
    },
    {
        "title": "次韵和崔公孺国博黄杏花",
        "author": "韩琦",
        "content": "颗颗装成药竈牙，日边开处近彤霞。\n真宜相阁栽培物，更是仙人种植花。\n高行出羣犹仰慕，香名超格合洪夸。\n诸贤继有寻芳会，欲奉欢游决自差。",
        "dynasty": "宋",
        "collection_info": null
    },
    {
        "title": "贻崔公孺国博",
        "author": "韩琦",
        "content": "三十年来契分隆，更从亲炙达真空。\n明非独善诸昏破，理到无心万事通。\n莫话离悰伤祖席，且留欢刻醉春风。\n海棠亭下花看发，坏子臙脂点点红。",
        "dynasty": "宋",
        "collection_info": null
    },
    {
        "title": "次韵和崔公孺国博游兴国寺广严院",
        "author": "韩琦",
        "content": "绀园南北压通寰，气象超然出世间。\n只见庄严尊十地，不须微琐说三山。\n浮云自缚春春失，真境无尘事事闲。\n我有归依殊胜愿，吏文常扰几时还。",
        "dynasty": "宋",
        "collection_info": null
    },
    {
        "title": "次韵答崔公孺国博西亭燕饮",
        "author": "韩琦",
        "content": "一稔繁机困备员，芳时何暇目春妍。\n自惭东阁延才地，得会西豪聚里贤。\n益友至言皆有味，禅宗高论邈无边。\n须知樽酒相留意，老去离怀异少年。",
        "dynasty": "宋",
        "collection_info": null
    },
    {
        "title": "丙午上巳琼林苑赐筵",
        "author": "韩琦",
        "content": "春光浓簇宝津楼，楼下新波涨鸭头。\n嘉节难逢真上巳，赐筵荣入小瀛洲。\n仙园雨过花遗靥，御陌风长絮走球。\n禊饮不须辞巨白，清明来日尚归休。",
        "dynasty": "宋",
        "collection_info": null
    },
    {
        "title": "首夏西亭",
        "author": "韩琦",
        "content": "一霎轻尘小雨过，园林风物尚清和。\n巢栖旧燕将成子，盆植新莲未出荷。\n欲就好峰添异石，恶侵芳卉劚狂莎。\n病襟萧索宾如市，孤负良辰乐事多。",
        "dynasty": "宋",
        "collection_info": null
    },
    {
        "title": "召赴天章阁观新刻仁宗御诗",
        "author": "韩琦",
        "content": "天阁当年拂雾宣，紫皇端扆侍羣仙。\n亲挥龙凤轩腾字，命继咸韶雅正篇。\n劝酌屡行均圣宠，赐花中出夺春妍。\n玉峯光景都如旧，但睇宸章极泫然。",
        "dynasty": "宋",
        "collection_info": null
    },
    {
        "title": "次韵和崔国博西亭喜雨",
        "author": "韩琦",
        "content": "暑雨滂然仅作霖，连宵殊未扩阴森。\n全祛下土将焚患，尽识高穹不忍心。\n斗厌埃氛开众目，了无烦热自吾襟。\n当轩倍胜松风过，何必清音一弄琴。",
        "dynasty": "宋",
        "collection_info": null
    },
    {
        "title": "永兴寒食后池",
        "author": "韩琦",
        "content": "春意阴阴百五天，小池萧索会僚贤。\n孤芳映水花终淡，劲竹凌轩节自全。\n一阵森严林势合，万鱼跳落雨痕圆。\n当筵暂弭忧边虑，且伏诗魔驾酒船。",
        "dynasty": "宋",
        "collection_info": null
    },
    {
        "title": "席上自和",
        "author": "韩琦",
        "content": "喜陶嘉节曲池边，薄酒何须辨圣贤。\n谈席且夸珠履盛，种羌谁问蚁封全。\n白杨花落眠蚕老，红杏枝残笑靥圆。\n不似丁年为帅日，醉乡方拟拍浮船。",
        "dynasty": "宋",
        "collection_info": null
    },
    {
        "title": "清明兴庆池上",
        "author": "韩琦",
        "content": "连日阴岑此日晴，池头风物称清明。\n万鳞潜养云头坼，一鑑新开水面平。\n两两凫鹥波上没，憧憧车马柳间行。\n嘉宾须惜难并会，莫厌芳樽冷淡倾。",
        "dynasty": "宋",
        "collection_info": null
    },
    {
        "title": "垂萝洞",
        "author": "韩琦",
        "content": "池北如趋紫府家，亭台高下景无涯。\n垂杨下绊游春骑，曲水时飘出洞花。\n万本竹深丛剑戟，一轩藤老缠龙蛇。\n使君欲共斯民乐，莫顾西山下日车。",
        "dynasty": "宋",
        "collection_info": null
    },
    {
        "title": "上巳会兴庆池二首  其一",
        "author": "韩琦",
        "content": "元巳开樽处，垂萝碧洞前。\n绮罗明浩渺，台榭插漪涟。\n曲水来如篆，轻桡去若仙。\n春寒芳意晚，未见柳飞绵。",
        "dynasty": "宋",
        "collection_info": null
    },
    {
        "title": "上巳会兴庆池二首  其二",
        "author": "韩琦",
        "content": "兴庆池头三月三，柳如拖绶草如衫。\n禊觞临水筵相属，文鹢凌波尾竞衔。\n花雨乱飞红扑蔌，峯螺遥耸碧崭岩。\n芳辰况任游人乐，不必低将席帽搀。",
        "dynasty": "宋",
        "collection_info": null
    },
    {
        "title": "上巳晚游九曲池",
        "author": "韩琦",
        "content": "九曲池边第一开，舣舟同赏尽高才。\n弯流自得黄河势，怪石应从紫阁来。\n尘外恍迷仙境界，竹间深有古亭台。\n徘徊復至丰碑下，花萼吁嗟作盗灰。",
        "dynasty": "宋",
        "collection_info": null
    },
    {
        "title": "春阴马上",
        "author": "韩琦",
        "content": "正是风和日暖天，重阴凌扰苦缠绵。\n蕉心自结凭谁展，柳眼慷开只待眠。\n草湿谩铺留醉席，榆寒难掷买春钱。\n几时霞外氛霾散，放出红轮一丈圆。",
        "dynasty": "宋",
        "collection_info": null
    },
    {
        "title": "闻转运范纯仁司封会兴庆池",
        "author": "韩琦",
        "content": "池榭春深合众芳，使台来赏好风光。\n波头滟日琉璃软，酒面摇花琥珀香。\n访古旧文昏琬琰，记游新刻上篔筜。\n临归定借西园步，愈觉禅诠气味长。",
        "dynasty": "宋",
        "collection_info": null
    },
    {
        "title": "登广教院阁",
        "author": "韩琦",
        "content": "岑寂禅扉启昼关，公余为会一开颜。\n高台面垒包平野，老柏参天碍远山。\n花去春丛蝴蝶乱，雨匀朝圃桔槹闲。\n徘徊轩槛何时下，直待前枝倦鹊还。",
        "dynasty": "宋",
        "collection_info": null
    },
    {
        "title": "赏北禅牡丹",
        "author": "韩琦",
        "content": "一春颜色与花王，况在庄严北道场。\n美艷且推三辅冠，嘉名谁较两京强。\n已攒仙府霞为叶，更夺熏炉麝作香。\n会得轻寒天意绪，故延芳景助飞觞。",
        "dynasty": "宋",
        "collection_info": null
    },
    {
        "title": "次韵和都运孙永待制广教院三头牡丹",
        "author": "韩琦",
        "content": "骈枝三出牡丹红，奇有双头结未工。\n宛似灵芝相并秀，瑞云攒处起香风。",
        "dynasty": "宋",
        "collection_info": null
    },
    {
        "title": "赏西禅牡丹",
        "author": "韩琦",
        "content": "几酌西禅对牡丹，秾芳还似北禅看。\n千球紫绣擎熏炷，万叶红云砌宝冠。\n直把醉容欺玉斝，满将春色上金盘。\n魏花一本须称后，十朵齐开面曲栏。",
        "dynasty": "宋",
        "collection_info": null
    },
    {
        "title": "四月望日会兴庆池",
        "author": "韩琦",
        "content": "莫厌烦蒸共此行，临流台榭极高明。\n风前自得披襟兴，林杪时闻脱袴声。\n洞竹交阴冠盖爽，砌泉争响梦魂清。\n凭轩最切云霓望，日待民田雨足耕。",
        "dynasty": "宋",
        "collection_info": null
    },
    {
        "title": "送湫马上始见终南",
        "author": "韩琦",
        "content": "终南频月晦峯峦，一雨民心万事宽。\n救彻旱苗充岁望，洗开山色与人看。\n半天横示全秦壮，积雪高连太白寒。\n欲识众多欣幸意，送湫歌舞满长安。",
        "dynasty": "宋",
        "collection_info": null
    },
    {
        "title": "会故集贤崔侍郎园池",
        "author": "韩琦",
        "content": "崔园高绝五门西，尘外风光是处宜。\n唐室旧池因地得，汉宫遗址上楼知。\n青螺万岭前为障，碧玉千竿近作篱。\n我住邺台殊草创，一来尤觉愬归迟。",
        "dynasty": "宋",
        "collection_info": null
    },
    {
        "title": "再赋",
        "author": "韩琦",
        "content": "门径萦纡洞府间，了无尘外累幽闲。\n长杨十丈乱风雨，流水数枝鸣佩环。\n入户好峰谁可画，碍人新竹不容删。\n池亭面面圆荷满，薄暮飞香送客还。",
        "dynasty": "宋",
        "collection_info": null
    },
    {
        "title": "登崔园城上亭",
        "author": "韩琦",
        "content": "危榭厌颓基，登临事可悽。\n邱墟唐殿左，禾黍汉宫西。\n台古疑藏剑，峯遥不见圭。\n山川难尽识，赖有旧图携。",
        "dynasty": "宋",
        "collection_info": null
    },
    {
        "title": "览诸人赠狄国宾察推诗",
        "author": "韩琦",
        "content": "凛凛梁公万世尊，復唐功业并干坤。\n为臣所守能忠义，异代犹思录子孙。\n老嗣寂寥虽未振，大名瞻仰只如存。\n后人真有希颜志，岂特孤风擅一门。",
        "dynasty": "宋",
        "collection_info": null
    },
    {
        "title": "送范纯仁司封移漕京西",
        "author": "韩琦",
        "content": "衰拙何堪定绎骚，使台犹喜会英髦。\n治财绝扰常先恕，移用皆宜似不劳。\n此去任贤终漕輓，几时当路压风涛。\n家声莫拟君能绍，日看青云步步高。",
        "dynasty": "宋",
        "collection_info": null
    },
    {
        "title": "凉榭池上二阕  其一",
        "author": "韩琦",
        "content": "游鳞惊触绿荷香，水马成羣股脚长。\n逐浪相追留篆迹，偃波垂露满芳塘。",
        "dynasty": "宋",
        "collection_info": null
    },
    {
        "title": "凉榭池上二阕  其二",
        "author": "韩琦",
        "content": "病襟思适绕东塘，水荇初花吐嫩黄。\n行困老樗阴下坐，儿童争喜拾红娘。",
        "dynasty": "宋",
        "collection_info": null
    },
    {
        "title": "长安府舍十咏 流泉",
        "author": "韩琦",
        "content": "龙首高源析，螭吭乱玉锵。\n带花春共远，和雨夜何长。\n冷撼青蛇影，平拖白练光。\n烦襟来自涤，可待濯沧浪。",
        "dynasty": "宋",
        "collection_info": null
    },
    {
        "title": "长安府舍十咏 凉榭",
        "author": "韩琦",
        "content": "忠闵规摹壮，耽然大厦开。\n无时佳燕在，正暑好风来。\n池面飞泉落，林端畏景回。\n谁知仙府路，琼室与瑶台。",
        "dynasty": "宋",
        "collection_info": null
    },
    {
        "title": "长安府舍十咏 北塘",
        "author": "韩琦",
        "content": "台榭生凉处，奫沦瞰北塘。\n松筠成夏阴，莲芰入秋香。\n踈雨交寒晕，轻云衬晓光。\n无心投钓饵，游鲤莫惊藏。",
        "dynasty": "宋",
        "collection_info": null
    },
    {
        "title": "长安府舍十咏 双石",
        "author": "韩琦",
        "content": "双石唐余物，来兹孰记年。\n嵌空危砌下，怪丑好花前。\n名氏坳犹刻，藤萝穴任穿。\n最宜秋后看，班驳藓痕圆。",
        "dynasty": "宋",
        "collection_info": null
    },
    {
        "title": "长安府舍十咏 月台",
        "author": "韩琦",
        "content": "待月西台早，移时凭曲栏。\n云端开玉叶，海面起金盘。\n燕席通宵雅，凉波入坐寒。\n香风来不断，清露裛红兰。",
        "dynasty": "宋",
        "collection_info": null
    },
    {
        "title": "长安府舍十咏 池亭",
        "author": "韩琦",
        "content": "亭出水中央，轻风四面凉。\n岸平飞略彴，波暖戏鸳鸯。\n静夜蟾蜍落，清秋菡萏芳。\n公余时独坐，万虑默皆忘。",
        "dynasty": "宋",
        "collection_info": null
    },
    {
        "title": "长安府舍十咏 山楼",
        "author": "韩琦",
        "content": "西北高楼上，南山日面栏。\n势笼秦地胜，阴落渭波寒。\n带雨新屏活，穿云古道难。\n仙扃如可造，便拟挂朝冠。",
        "dynasty": "宋",
        "collection_info": null
    },
    {
        "title": "长安府舍十咏 流杯",
        "author": "韩琦",
        "content": "迢递穿花出，弯环作篆来。\n若非天上醴，不泛洞中杯。\n水鸟浮还没，仙航去復回。\n蓬瀛真境事，销得玉山颓。",
        "dynasty": "宋",
        "collection_info": null
    },
    {
        "title": "长安府舍十咏 石林",
        "author": "韩琦",
        "content": "丛石竞崭岩，当轩翠扑岚。\n疑峯何啻九，仙岛迥侔三。\n润极云犹抱，温多玉尚含。\n楼高慵引望，坐看小终南。",
        "dynasty": "宋",
        "collection_info": null
    },
    {
        "title": "长安府舍十咏 竹径",
        "author": "韩琦",
        "content": "北榭层基下，森森竹径幽。\n枝繁低拂盖，根密仅通流。\n劲节轻环粉，狂鞭怒走虬。\n风霜胡可动，松柏乃吾俦。",
        "dynasty": "宋",
        "collection_info": null
    },
    {
        "title": "题致政赵刚大卿卧云堂",
        "author": "韩琦",
        "content": "一挂朝冠谢世纷，终南高隐邈难羣。\n不容圣治询黄髮，径宅幽岩卧白云。\n书簏遶床唯我伴，磴泉喧枕乃予闻。\n此时谁可攀真驭，应有浮邱解挹君。",
        "dynasty": "宋",
        "collection_info": null
    },
    {
        "title": "题致政赵刚大卿宴息堂",
        "author": "韩琦",
        "content": "家园休息敞虚堂，直造希夷境外乡。\n无物不推山下胜，有花皆似洛中芳。\n荷裁万扇悲长信，笋掷千簪醉孟尝。\n子蔼令名居自足，主公襟韵日康强。",
        "dynasty": "宋",
        "collection_info": null
    },
    {
        "title": "戊申末伏与立秋同日",
        "author": "韩琦",
        "content": "末伏居尝极藴隆，今辰俄与立秋同。\n虽余暴虐难禁暑，奈有萧骚已至风。\n冰出魏台犹示贵，扇思班箧欲收功。\n从兹渐入清凉境，林嘒寒蝉露暧空。",
        "dynasty": "宋",
        "collection_info": null
    },
    {
        "title": "初发长安遇雨",
        "author": "韩琦",
        "content": "九龙朝发起程初，甘泽滂然洒路衢。\n敢倦征途泥没踝，且观嘉谷秀垂珠。\n高原直泻波头恶，弊伞平穿阵势粗。\n绣岭任遥须趁宿，莲花汤下洗尘躯。",
        "dynasty": "宋",
        "collection_info": null
    },
    {
        "title": "题灵泉观",
        "author": "韩琦",
        "content": "老木阴森盖满山，萧条宫展倚巑岏。\n留为治世无穷戒，自足明皇数纪欢。\n旧浴已残汤室暖，余悲尚惨渭川寒。\n欲知百二关河胜，更待朝元阁上看。",
        "dynasty": "宋",
        "collection_info": null
    },
    {
        "title": "题温汤",
        "author": "韩琦",
        "content": "康定西征始壮余，往还休此任驰驱。\n白头又罢咸秦帅，却向温汤浴病肤。",
        "dynasty": "宋",
        "collection_info": null
    },
    {
        "title": "题朝元阁",
        "author": "韩琦",
        "content": "试往骊山顶上行，朝元孤绝耸峥嵘。\n了无楼殿嗟余侈，自见耕桑復太平。\n两后绿苔多滑径，叶间红子不知名。\n南巅更就丹霞挹，顿觉尫然病骨清。",
        "dynasty": "宋",
        "collection_info": null
    },
    {
        "title": "游石瓮寺路险而返",
        "author": "韩琦",
        "content": "古寺跨山椒，虚明瞰泬寥。\n路危难进马，林密不容樵。\n飞瀑连云湿，凝岚带雨饶。\n崖穷徒一望，归步默无聊。",
        "dynasty": "宋",
        "collection_info": null
    },
    {
        "title": "灵泉览古",
        "author": "韩琦",
        "content": "灵馆骊山下，开元迹尚遗。\n莲穿喷玉溜，字缺照人碑。\n古殿天姿晦，真工石像奇。\n羽衣沉旧曲，锦雁失前池。\n不见长生鹿，犹看连理枝。\n辞雄小杜句，意尽老陈诗。\n治乱由斯监，贤愚共一悲。\n时君自奢俭，绣岭此何知。",
        "dynasty": "宋",
        "collection_info": null
    },
    {
        "title": "题镇潼西溪",
        "author": "韩琦",
        "content": "芳林环掩密相搀，仙府天成似隐潜。\n峯面槎牙屏簇画，溪心平澈鑑开奁。\n秾粧照槛秋莲合，碎玉敲篷夜雨添。\n暂柅客轩醒病目，日斜无意驭彤襜。",
        "dynasty": "宋",
        "collection_info": null
    },
    {
        "title": "题云台观",
        "author": "韩琦",
        "content": "仙掌峰前羽客家，玉虚宫殿倚云霞。\n最高顶上谁曾到，得见莲开十丈花。",
        "dynasty": "宋",
        "collection_info": null
    },
    {
        "title": "题希夷先生真堂",
        "author": "韩琦",
        "content": "伊昔天真被谪书，亦教人境得仙居。\n开门翠霭三峰近，合眼红尘万事踈。\n髣髴旧容蝉已蜕，徘徊高隐室犹虚。\n何时归伴赤松子，稳驾寻君物外车。",
        "dynasty": "宋",
        "collection_info": null
    },
    {
        "title": "仲秋之八日覩云台观冲观大师北轩羣花盛开",
        "author": "韩琦",
        "content": "春早凡花百种荣，秋芳能得几多名。\n仙家八月灵葩发，不与寻常俗艷争。",
        "dynasty": "宋",
        "collection_info": null
    },
    {
        "title": "题玉泉院",
        "author": "韩琦",
        "content": "两行修柏夹云根，引入莲峯直下村。\n病骨醒魂安气母，幽亭收景厌山孙。\n金堆望远千滩出，玉溜声喧万马奔。\n坐叹尘劳无计住，却寻归路日黄昏。",
        "dynasty": "宋",
        "collection_info": null
    },
    {
        "title": "硖石道中",
        "author": "韩琦",
        "content": "气爽风清八月天，雨余秋色自萧然。\n正当崤渑难行路，得见田畴大有年。\n丛薄远青供极望，霁云低白半危巅。\n河桥咫尺乡程便，病质虽疲喜强前。",
        "dynasty": "宋",
        "collection_info": null
    },
    {
        "title": "渑池道中",
        "author": "韩琦",
        "content": "渡涧登坡直几重，岭头初日上曈昽。\n野花红紫连官道，露裛清香散晓风。",
        "dynasty": "宋",
        "collection_info": null
    },
    {
        "title": "戊申西洛中秋对月",
        "author": "韩琦",
        "content": "海东推出水晶毬，碧抹晴空暝霭收。\n素景独宜惟上节，清光无敌是中秋。\n家为梵室黄金界，人在天宫白玉楼。\n当此客途衰病者，敢于诗酒擅风流。",
        "dynasty": "宋",
        "collection_info": null
    },
    {
        "title": "次韵答崔公孺比部至陈桥驿来别相会",
        "author": "韩琦",
        "content": "永日劳君倍驿驰，相期无失见相思。\n义均吕驾来千里，情过阳关书一巵。\n喜接禅医开道眼，愧逢诗将立降旗。\n此行且纵漳滨卧，免弄幽并侠少儿。",
        "dynasty": "宋",
        "collection_info": null
    },
    {
        "title": "又次韵答夜宴陈桥驿",
        "author": "韩琦",
        "content": "客邮聊得接交亲，夜席开谈彼此真。\n薄酒不辞知易别，征车从解喜难申。\n请看随分樽罍事，可是留心富贵人。\n早晚共成林下约，钓潭风月有竿纶。",
        "dynasty": "宋",
        "collection_info": null
    },
    {
        "title": "又次韵答陈桥话别",
        "author": "韩琦",
        "content": "欲知连日柅征车，倾盖唯忧后会赊。\n被顾高情非白眼，论空真理黜黄牙。\n还家粗喜松成径，怀印谁惊绶引花。\n卧治必难逃吏责，羡君奇志托青霞。",
        "dynasty": "宋",
        "collection_info": null
    },
    {
        "title": "重九与诸亲会别桥驿",
        "author": "韩琦",
        "content": "邮馆侵晨举别觞，一时佳节遇重阳。\n莫悲白首分行袂，且伴黄花入醉乡。\n旅雁带霜横寒阵，香萸和露贮宫囊。\n诸君送我无多念，病质将休昼锦堂。",
        "dynasty": "宋",
        "collection_info": null
    },
    {
        "title": "早发韦城",
        "author": "韩琦",
        "content": "北去川原极目平，修途尘敛雨初晴。\n岁丰禾黍高低积，天晓云霞散乱明。\n宵露尚漙香草木，朔风时紧撼旗旌。\n病襟斗觉精神健，屈指乡邦近数程。",
        "dynasty": "宋",
        "collection_info": null
    },
    {
        "title": "初拜先坟",
        "author": "韩琦",
        "content": "未交符竹展先坟，肃肃秋天雨半昏。\n荣入松楸虽动色，感深闺闑復伤魂。\n山川望远平如日，父老欢迎识旧恩。\n白昼锦衣人已骇，更留旄节宿郊村。",
        "dynasty": "宋",
        "collection_info": null
    },
    {
        "title": "再题昼锦堂",
        "author": "韩琦",
        "content": "为郡偏荣昼锦归，再容乡任古来稀。\n邸人只骇新章贵，仙表谁瞻旧鹤飞。\n浃境士民增慰悦，一轩风物起光辉。\n镵诗又志君恩厚，鼎镬捐身报亦微。",
        "dynasty": "宋",
        "collection_info": null
    },
    {
        "title": "再题休逸堂",
        "author": "韩琦",
        "content": "冰井梁摧几百秋，昔移为柱立台头。\n层基面垒盘蜗壳，倒影侵池侧蜃楼。\n拂槛落霞凌绮席，入檐初月误琼鈎。\n芳林已合阴成茂，不见西山涌万邱。",
        "dynasty": "宋",
        "collection_info": null
    },
    {
        "title": "再题康乐园",
        "author": "韩琦",
        "content": "名园初闢至和中，思与康时众乐同。\n一纪丰光虽易老，万家春色且无穷。\n归来敢衒吾乡胜，到此须知旧邺雄。\n病守纵疲犹强葺，欲随民适醉东风。",
        "dynasty": "宋",
        "collection_info": null
    },
    {
        "title": "狎鸥亭",
        "author": "韩琦",
        "content": "亭压东池復坏基，园林须喜主人归。\n憩棠犹茂应存爱，植柳堪惊仅过围。\n鱼泳藻间谙物性，月沈波底发禅机。\n羣鸥只在轻舟畔，知我无心自不飞。",
        "dynasty": "宋",
        "collection_info": null
    },
    {
        "title": "观鱼轩",
        "author": "韩琦",
        "content": "雨后方池碧涨秋，观鱼亭槛俯临流。\n时看隐荇骈头戏，忽见开萍作队游。\n喜掷舟前翻乱锦，静潜波下起圆沤。\n吾心大欲同斯乐，肯插筠竿饵钓鈎。",
        "dynasty": "宋",
        "collection_info": null
    },
    {
        "title": "洗竹",
        "author": "韩琦",
        "content": "当日曾移碧玉竿，缭坦交植竞檀栾。\n栽培尽力宜长盛，翦拂无人已半残。\n洗出烟姿还雅澹，削开龙影起幽蟠。\n此君高节殊堪慕，贤者来须着意看。",
        "dynasty": "宋",
        "collection_info": null
    },
    {
        "title": "素斋于君实赋别兼简方岩侍郎",
        "author": "释居简",
        "content": "诸公皆青云，一士独苦心。\n怀哉英雄泪，亦復长满襟。\n乡来梁楚声，不贵双南金。\n九仞横界墙，余子不敢侵。\n两鬓吹黄尘，倦翮投晚林。\n渺观酒勍敌，袖手妒病瘖。\n元龙异姓兄，老凤仪韶音。\n秋窗坐欲曙，晓灯挑不禁。\n鸰原思寥寥，雁影云沉沉。\n东观可纵观，北斗当满斟。\n虽无广文氊，亦有丞相衾。\n好隣买道南，逸兴追山阴。\n唤起方岩翁，共作商岩霖。",
        "dynasty": "宋",
        "collection_info": null
    },
    {
        "title": "送方岩下黄岩曲江阻风几溺  其一",
        "author": "释居简",
        "content": "天云卷礮车，横波起涛头。\n拔木如剪叶，况復一叶舟。\n乡来不鸣条，醖藉仍风流。\n今也贾余勇，浩荡隳前修。",
        "dynasty": "宋",
        "collection_info": null
    },
    {
        "title": "送方岩下黄岩曲江阻风几溺  其二",
        "author": "释居简",
        "content": "万籁忽自作，萧萧夜何其。\n悠然一寸阑，雪衮涛山飞。\n飞廉尔何事，狡狯取巧施。\n古井湛弗摇，鼓荡终奚为。",
        "dynasty": "宋",
        "collection_info": null
    },
    {
        "title": "元日领客登北高",
        "author": "释居简",
        "content": "云绕檐楹扫不开，阑干直下是飞来。\n笑看白玉芬陁利，领略风烟又一回。",
        "dynasty": "宋",
        "collection_info": null
    },
    {
        "title": "别李子源",
        "author": "释居简",
        "content": "分携二十年，解后復翩然。\n易办长亭别，难忘短李贤。\n春非无胜日，雨是未晴天。\n最是关心处，帆开顺水船。",
        "dynasty": "宋",
        "collection_info": null
    },
    {
        "title": "景献诸兄侍两国入山",
        "author": "释居简",
        "content": "飞鞚入山深，幽从野逸寻。\n闸开观喷激，云敛闯𡼭嵚。\n茵锦苍苔绿，油幢碧树阴。\n客儿亭最古，访古盍重临。",
        "dynasty": "宋",
        "collection_info": null
    },
    {
        "title": "清明日闻杜鹃",
        "author": "释居简",
        "content": "吴越清明四十年，可曾归梦搅清眠。\n楼头欲与仲宣语，蓦地一声啼杜鹃。",
        "dynasty": "宋",
        "collection_info": null
    },
    {
        "title": "方岩侍郎得灵壁一峰名碧云",
        "author": "释居简",
        "content": "坡陁巨璞韬玄质，壤断虏尘天半壁。\n乡来谁试小龙文，切得一峯归笠泽。\n太湖绕山三万顷，奇产虽多不足惜。\n云边七十二峯青，强颜亦復无颜色。\n滑肤弗受莓苔裹，素藴岂容尘土蚀。\n云升霞举幻瑰奇，玉响金浑随拊击。\n一从越相去悠悠，几见吴宫春寂寂。\n方岩委羽在何许，帖天弱水蓬莱隔。\n泠然一瞬三万里，风烟浩荡寻无迹。\n既伴壶中清昼长，想见袖中东海窄。\n那知篆鼎铭彜外，尚余三丈浯溪石。\n擘窠不到小玲珑，却须细细蝇头刻。",
        "dynasty": "宋",
        "collection_info": null
    },
    {
        "title": "醒庵王大卿松柏屏障歌",
        "author": "释居简",
        "content": "青青岁寒之淡交，柏也揖逊苍髯梢。\n凛姿古调瘠而实，昔未成才先莫逆。\n执此能事柄者谁，弹压玉霄王紫微。\n千古万古不可追，落子亦復四十围。\n公乎多才亦多艺，小试演纶光帝制。\n復将余墨散余春，烟云树石皆精神。\n擎重雪枝寒不倚，霜干相周不相比。\n山林豪逸并孤标，冠剑大臣横劲气。\n想当欲画未画时，积思凝虑全天倪。\n忽然直上盘云霓，不见笔墨之畛畦。\n因依方寸亦磅礴，岂止一丘仍一壑。\n良木非摧石不崩，于戏九原不可作。",
        "dynasty": "宋",
        "collection_info": null
    },
    {
        "title": "柳絮  其一",
        "author": "释居简",
        "content": "轻轻漠漠又斜斜，去作青萍漾水涯。\n院落晚春闲意绪，合分一半与梨花。",
        "dynasty": "宋",
        "collection_info": null
    },
    {
        "title": "柳絮  其二",
        "author": "释居简",
        "content": "勇作轻狂又懒飞，又如欲去却沉思。\n霅云不度清苕曲，独受融风款曲吹。",
        "dynasty": "宋",
        "collection_info": null
    },
    {
        "title": "送常德徐使君兼简李伯达  其一",
        "author": "释居简",
        "content": "孺子老蹁跹，尊前小谪仙。\n水程春泛鹢，山驿夜啼鹃。\n屏小梅垂实，楼高柳度绵。\n楚天回雁字，几日到吴天。",
        "dynasty": "宋",
        "collection_info": null
    },
    {
        "title": "送常德徐使君兼简李伯达  其二",
        "author": "释居简",
        "content": "榻为何人下，书令稚子温。\n定驰天际梦，来访水边村。\n秦地千年旧，桃花几树存。\n为宣邦伯惠，诗礼教儿孙。",
        "dynasty": "宋",
        "collection_info": null
    },
    {
        "title": "椀柏",
        "author": "释居简",
        "content": "土入花甆浅，林疏雪操鲜。\n后凋非地力，独秀是天年。\n老我不谐俗，惜才如养贤。\n明明千古意，渠自指庭前。",
        "dynasty": "宋",
        "collection_info": null
    },
    {
        "title": "谢随庵赵牧之墨竹",
        "author": "释居简",
        "content": "胸中千亩不愿余，颖也戏剧资轩渠。\n湖州九原不可作，百年合浦今还珠。\n玄卿浓淡知权变，淋浪迅疾如驰电。\n为君击节赏此音，孝娥庙刻题黄绢。\n君胡不歌石鼎联，两手笑拍弥明肩。\n又不钓垂五十犗，六鰲一掣空重渊。\n幻成群玉参差立，露梢点滴鲛人泣。\n鹘落还从兔起时，一机纔失嗟无及。\n我住双岩峯下寺，梦断池塘无一语。\n家山新绿报平安，万金堕眼宽西顾。\n葛陂头角犹完全，镜中观影俱茫然。\n坐令野人破屋壁，万里风烟生咫尺。",
        "dynasty": "宋",
        "collection_info": null
    },
    {
        "title": "书诚斋答晦庵帖伤刘子澄死于贬所",
        "author": "释居简",
        "content": "宋司马后鲁臧仓，贤圣虽穷道不伤。\n老子看棋高一着，噬脐空自忆刘郎。",
        "dynasty": "宋",
        "collection_info": null
    },
    {
        "title": "石人",
        "author": "释居简",
        "content": "面冷如水瘦，心刚笑竹虚。\n痕云衣不浣，晕藓髻难梳。\n七凿混沌死，十成山泽癯。\n谷城山下路，谁復理残书。",
        "dynasty": "宋",
        "collection_info": null
    },
    {
        "title": "墨荔枝",
        "author": "释居简",
        "content": "尘蜕冰肤玉透肌，皱絺洴墨剪裳衣。\n芳鲜甘与缁云老，不与轻红转眼稀。",
        "dynasty": "宋",
        "collection_info": null
    },
    {
        "title": "凤儿花  其一",
        "author": "释居简",
        "content": "小似钗头缕粟金，不将红浅笑红深。\n虚名冗到闲花草，寂寞朝阳采羽瘖。",
        "dynasty": "宋",
        "collection_info": null
    },
    {
        "title": "凤儿花  其二",
        "author": "释居简",
        "content": "弄玉何年堕翠钿，託根便作九包妍。\n飞花只合秦楼去，莫与金钗压鬓蝉。",
        "dynasty": "宋",
        "collection_info": null
    },
    {
        "title": "谢司令惠赐茶",
        "author": "释居简",
        "content": "昨寻密斋觅茶吃，倒屣踉跄笑相逆。\n一杯青白胜黄白，好风两袖来无迹。\n晴窗午景浣风味，露饱秋蝉谩尘蜕。\n周诗虽记苦如荼，浮俗但知浓若醴。\n归来急足敲晨扉，香鬰密云光陆离。\n圭零璧碎不復惜，自候泣蚓声悲嘶。\n不妨为佛先拈出，油然雪乳翻秋色。\n更需佳士细商评，我恐眼中无此生。",
        "dynasty": "宋",
        "collection_info": null
    },
    {
        "title": "次陈中书惠生绡韵",
        "author": "释居简",
        "content": "曾评五字玉堂诗，豪压城南示阿宜。\n池上凤毛今几箇，阿宜何似阿戎奇。",
        "dynasty": "宋",
        "collection_info": null
    },
    {
        "title": "钱竹岩之官清远",
        "author": "释居简",
        "content": "帆挂之清远，潮来驾浊流。\n火云方振虐，仙舄自生秋。\n拔宅虽浮泛，逢山得款留。\n一夔携骥子，几度访羊裘。\n景尽孤台胜，题分庾岭幽。\n风餐愁欵乃，水宿贯鈎辀。\n文采休藏豹，诗盟莫冷鸥。\n神明毋自鄙，蛮瘴不胜瘳。\n单父鸣弦外，巴东野水头。\n鼎钟余事业，一德配灵修。",
        "dynasty": "宋",
        "collection_info": null
    },
    {
        "title": "书陈平佐刺图",
        "author": "释居简",
        "content": "千虑难穷智士心，周防密计保千金。\n宁能有备为无用，一寸渊渊几许深。",
        "dynasty": "宋",
        "collection_info": null
    },
    {
        "title": "早过湖",
        "author": "释居简",
        "content": "唤得航船傍采菱，柳桥竹榭曙烟深。\n船头惊起蜻蜓睡，欲立还飞到涌金。",
        "dynasty": "宋",
        "collection_info": null
    },
    {
        "title": "日者鹤轩",
        "author": "释居简",
        "content": "令威不在鹤轩先，华表归来是几年。\n试向青田问休咎，不知何日去乘轩。",
        "dynasty": "宋",
        "collection_info": null
    },
    {
        "title": "题三教图",
        "author": "释居简",
        "content": "岩高风压树头低，三子相逢把手归。\n掩室在陈无足笑，笑它同传有韩非。",
        "dynasty": "宋",
        "collection_info": null
    },
    {
        "title": "苦旱",
        "author": "释居简",
        "content": "荼蘼殿春春云徂，芳庭过雨红欲无。\n一晴不雨苦阳久，四五十日瞻天衢。\n黄尘陆涨草树暗，积水戽干河港枯。\n秧犹未插莠如棘，田已不胜龟拆涂。\n沈牛投虎竟茫昧，死鹬脯蚌才斯须。\n蜿蜒展转不肯寤，山川尸素方宁居。\n困鱼止陆相喣濡，斗升未必副所需。\n元首股肱本同德，熙怡和乐绵九区。\n万几总览天所见，十目所视吾谁谀。\n商羊弗见来庭除，旱魃妄冀逃天诛。\n曩闻尺棰笞单于，岂不足将雷电驱。\n不须决海戒覆车，不须挽河洗潢洿。\n只愿闭门十日雨，四海凉生毙九乌。",
        "dynasty": "宋",
        "collection_info": null
    },
    {
        "title": "苦旱书蕉叶",
        "author": "释居简",
        "content": "自是秋怀易寂寥，强将离绪怨芭蕉。\n教它不报𩃎𩃱信，只么萧萧过夜遥。",
        "dynasty": "宋",
        "collection_info": null
    },
    {
        "title": "酬谢寺丞",
        "author": "释居简",
        "content": "厥月维良庆佛生，诞弥随佛际昌明。\n循良既负剑南最，枉直暂丞天下平。\n池草自随新句好，砌兰长傍故家荣。\n当年骈俪归弹压，今日丝纶要老成。",
        "dynasty": "宋",
        "collection_info": null
    },
    {
        "title": "太湖初日",
        "author": "释居简",
        "content": "飞光飞上碧澜底，碧跨三州连底明。\n多少潜珍畏人见，只知犀炬太无情。",
        "dynasty": "宋",
        "collection_info": null
    },
    {
        "title": "朱庵睡起",
        "author": "释居简",
        "content": "檐外飞花不翳天，阶前浅水恰通船。\n借床睡起自作供，餐尽楚英霜后妍。",
        "dynasty": "宋",
        "collection_info": null
    },
    {
        "title": "会稽胡丞相过",
        "author": "释居简",
        "content": "眚目醌衔冰，逃空喜弗胜。\n别怀虽易久，雅况独难承。\n官业清于水，家生少似僧。\n不知厅壁记，几箇似君能。",
        "dynasty": "宋",
        "collection_info": null
    },
    {
        "title": "桃源行",
        "author": "释居简",
        "content": "种桃种得春一原，逃死逃得秦外天。\n杀鸡为黍替草具，不识晋语犹秦言。\n昨日相逢今日别，流水落花行路绝。\n鸡黍更从仙隠设，疑是齐东野人说。\n典午乱多仍治少，此事明明不分晓。\n一秦才灭一秦生，避世避人还避秦。\n忆昔怒驱丞相去，犹思上蔡东门兔。\n纵有封君禄万钟，争如食邑桃千树。\n空山惜日见日长，秦民怨日偕日亡。\n恨身不为治时草，不恨祖龙长不老。",
        "dynasty": "宋",
        "collection_info": null
    },
    {
        "title": "拜总持尼祖塔",
        "author": "释居简",
        "content": "平生自爱黄金膝，肯屈榛芜草棘深。\n弗似灌溪闲上座，尼坛再展不同心。",
        "dynasty": "宋",
        "collection_info": null
    },
    {
        "title": "自寿",
        "author": "释居简",
        "content": "燕雀生成日几何，技惭断断更无它。\n近来同岁人尤少，老去思亲泪更多。\n无事关身惭素食，有心作佛笑凡科。\n思量大欠工夫在，更把余生细濯磨。",
        "dynasty": "宋",
        "collection_info": null
    },
    {
        "title": "戆庵约子与素斋赴二石丈江阁之集得颊字",
        "author": "释居简",
        "content": "半山蛇腹弯城颊，层云鸱尾翔山胁。\n紫萸独自对黄花，采笔不须题落叶。\n山容入秋太瘦生，倚筇欲赋登山行。\n诸公谭玄若破敌，万籁为我俱销声。\n俯瞰市人酣战蚁，喧寂两忘同一视。\n悠然五字隠长城，万马循墙看披靡。\n数峰薄暮方展眉，笑人买山后小支。\n谁能料理身后计，更復愿为天下奇。\n沧江潮晚鲸吞吐，白鸥群分復群聚。\n出门一笑问浮图，风动琅珰半天语。",
        "dynasty": "宋",
        "collection_info": null
    },
    {
        "title": "粟隠",
        "author": "释居简",
        "content": "坤壤大如许，或谓藏于斯。\n此理颇未安，如之何勿思。\n乡来云梦吞八九，眇而视之竟何有。\n是中余地渺无边，尽吸西江斟北斗。\n区区载笑触与蛮，流血如海骸如山。\n蟭螟之国蚊睫间，开边拓土久不还。\n隠沦萧洒尘嚣外，六合尘嚣在其内。\n俗子先标出大门，我欲乘风跨鹏背。",
        "dynasty": "宋",
        "collection_info": null
    },
    {
        "title": "持钵  其一",
        "author": "释居简",
        "content": "未必腰缠把鹤骑，可堪青女奋全威。\n推蓬教密寒尤重，挟纩虽重暖尚微。\n沓足敢忘偎叶记，屈身不与曲肱违。\n船头亦有茏葱日，水激风回作雪飞。",
        "dynasty": "宋",
        "collection_info": null
    },
    {
        "title": "持钵  其二",
        "author": "释居简",
        "content": "乐岁持盂尚许艰，有求那解破人悭。\n立残穰草堆头日，撑尽苹芜断处湾。\n钟鼓敢嫌贫指众，斗筲庸恤老腰顽。\n归舟只载华亭月，不作华亭误夹山。",
        "dynasty": "宋",
        "collection_info": null
    },
    {
        "title": "持钵  其三",
        "author": "释居简",
        "content": "颠风挟玄霜，跋扈清溪阴。\n长年把船尾，铁面抵弗禁。\n面皴不暇问，腕裂龟文深。\n手中老篙竹，出水冰淋淋。\n一步一千里，进寸或退寻。\n抵死为食谋，俛首潜呻吟。\n劳人冻入骨，寸心攒万针。\n乐哉田舍郎，坐拥廪若林。\n强使损绪余，瞪目如病瘖。\n所得不盈把，粒米敌数金。\n沈思耕者志，岂异舟子心。\n其谁受此施，观此受施箴。",
        "dynasty": "宋",
        "collection_info": null
    },
    {
        "title": "送宗无传赴闽帅杨伯子西禅之招",
        "author": "释居简",
        "content": "尚有诚斋老宁馨，来寻方外阿师兄。\n滔滔入海如泾浊，冏冏于公独阮青。\n旧忆熏莸分草木，新来一再扣柴荆。\n不龟手是家传药，莫遣人言药不灵。",
        "dynasty": "宋",
        "collection_info": null
    },
    {
        "title": "卢太君",
        "author": "释居简",
        "content": "老颜莹玉卢堂前，明年一百欠一年。\n岁时罗拜各有序，四三千指诜诜然。\n髮白衣斑传冢嗣，子生孙了孙生子。\n寸田种德日蕃滋，一气所钟至于此。\n寿骨棱棱岁寒后，深拜伽梨问耆寿。\n尽将回向南极星，化凶短折为修龄。",
        "dynasty": "宋",
        "collection_info": null
    },
    {
        "title": "不雨",
        "author": "释居简",
        "content": "田欲龟文晓尚龟，高高如燎恐云焦。\n未应天上无炎热，可是山中欠燮调。\n草偃风颠凉自至，雨随车后暑应消。\n冷菰寒玉关心外，却立虚庭望泬寥。",
        "dynasty": "宋",
        "collection_info": null
    },
    {
        "title": "访菊",
        "author": "释居简",
        "content": "东篱贬剥勿丝毫，着得先生一字褒。\n剩馥缅怀彭泽县，落英掩恨楚江涛。\n缀团晓露心尤苦，揖逊春风节更高。\n不把幽妍酬愤悱，鸾胶弗解续离骚。",
        "dynasty": "宋",
        "collection_info": null
    },
    {
        "title": "泣胡晦叔  其一",
        "author": "释居简",
        "content": "一臂纔交小朵阴，傍池分石坐云深。\n先生自袖春风手，乔木吾非故国心。\n操与苍官同瘦立，思兼梁甫独长吟。\n锦囊羞涩惭多助，卷尽牛腰尚忍寻。",
        "dynasty": "宋",
        "collection_info": null
    },
    {
        "title": "泣胡晦叔  其二",
        "author": "释居简",
        "content": "书恨来迟讣亦来，寸刚不觉为君摧。\n双眸忍俗终难瞑，流水无情去不回。\n定作雷霆输宿愤，枉教风鉴在棼埃。\n断魂巫峡归丹旐，深注山茶酹一杯。",
        "dynasty": "宋",
        "collection_info": null
    },
    {
        "title": "颜丞开炉",
        "author": "释居简",
        "content": "鳞差云母着书窗，软火深炉晓自粧。\n篆恰纔消余桂馥，手终不暖为枨香。\n小中天地何妨大，闲裏工夫不欠忙。\n莫向市朝寻大隠，二松环水自汤汤。",
        "dynasty": "宋",
        "collection_info": null
    },
    {
        "title": "梵天僧舍金竹中有绿竹一茎",
        "author": "释居简",
        "content": "手栽碧玉间黄金，炎赫流金弗敢侵。\n莫作两般分实相，定知一等是虚心。\n根分丽水难沉色，节老蓝田待赏音。\n终有九包来止息，万竿何患不成林。",
        "dynasty": "宋",
        "collection_info": null
    },
    {
        "title": "书雪巢林景思诗卷",
        "author": "释居简",
        "content": "诗人巢雪如住山，巢中所得强得官。\n官微不足了饘粥，尽日幽寻遣儿读。\n舂容大篇辄千字，炼字贵活不贵死。\n乡来杜陵有布衣，晚到夔州也如此。\n乃今遗藁安在哉，古花囊锦宗文开。\n开缄宛见谏议面，隻字重哦復三嚥。\n三嚥然后耳有闻目有见，见人捧心颦两眉。\n不学施家女，只学唐人诗。\n为言诸子将安之，巢空雪明康鼎来。",
        "dynasty": "宋",
        "collection_info": null
    },
    {
        "title": "青梅子",
        "author": "释居简",
        "content": "雪未消时入旦评，纔黄又属傅岩人。\n暂分叶底藏身地，部领鶑花过半春。",
        "dynasty": "宋",
        "collection_info": null
    },
    {
        "title": "三友轩",
        "author": "释居简",
        "content": "矫矫苍髯傍把茆，疎疎碧玉倚琼梢。\n饱经霜后转无恙，未及岁寒先定交。\n影瘦自随窗月上，阴浓时有岭云巢。\n此君不独论三益，高节还应待九包。",
        "dynasty": "宋",
        "collection_info": null
    },
    {
        "title": "小泊湖州",
        "author": "释居简",
        "content": "蜿蜒粉雉枕寒汀，阔着清苕碧界尘。\n帆落水晶宫未晓，素花开尽一溪苹。",
        "dynasty": "宋",
        "collection_info": null
    },
    {
        "title": "酬晦斋谢司直和子寿宫使赋归来望思之台",
        "author": "释居简",
        "content": "推恩保四海，寡恩徒自戕。\n父兮不念子，悠悠我心伤。\n父子至情天性也，戾岂自经沟渎者。\n回天无药愈狂酲，朽索胡为羁六马。\n邪心不作天不疑，皇恤江充刘屈牦。\n灵修一悟倘可冀，抑免杀身伤父慈。\n千秋一言机发弩，堕甑已非何所补。\n归来望思兮胡不归，千古万古一抔土。",
        "dynasty": "宋",
        "collection_info": null
    },
    {
        "title": "昭台行  其一",
        "author": "释居简",
        "content": "昭台一鏁无开扉，君恩易随朝露晞。\n桃笙葵扇果何物，不长相保终奚为。\n人言昭台失其所，殆不知其得其死。\n当时嫁作将相妻，赤族之顷宁独遗。\n父兮久持震主威，兄也景升豚犬儿。\n负芒之背潜生疑，祸萌骖乘渠莫知。\n君王持心亦太薄，滋蔓不图惟稔恶。\n立无嗣续劝功臣，只书官氏标麟阁。\n将军惜子如惜金，不为长计诚何心。\n丈夫事业当惊世，区区乌足私家计。",
        "dynasty": "宋",
        "collection_info": null
    },
    {
        "title": "昭台行  其二",
        "author": "释居简",
        "content": "将军发机阴中的，功如熟稼生螟蟘。\n母仪天下极尊荣，非道得之非所得。\n一朝乐去悲相随，霜露既降风凄其。\n惸惸吊景将安之，不自为计终奚为。\n关中旧约三章法，法当夷宗雠逆节。\n况復曾孙诛大臣，项背相望眉不颦。\n昭台不隔昭阳路，花落鸟啼春几度。\n麟角凤觜皆可煎，惆怅君恩非断弦。",
        "dynasty": "宋",
        "collection_info": null
    },
    {
        "title": "龙井吊古",
        "author": "释居简",
        "content": "井龙孤躅转空蒙，万斛泉源忆长公。\n流水高山仍古意，落花啼鸟自春风。\n石题岘首千年后，人在苏堤万柳中。\n惆怅半生行乐地，阑干曲曲夕阳红。",
        "dynasty": "宋",
        "collection_info": null
    },
    {
        "title": "病起书蕉叶  其一",
        "author": "释居简",
        "content": "寂寞经春苦未荣，蓦舒新绿上疎楹。\n不追松柏凌霜操，漫学梧桐送雨声。\n抽半卷心忺趁晓，剪全开叶恨遮明。\n炎炎三伏流金石，来相茶瓜枕簟清。",
        "dynasty": "宋",
        "collection_info": null
    },
    {
        "title": "病起书蕉叶  其二",
        "author": "释居简",
        "content": "摇青已见及时荣，猎猎翩翩衬短楹。\n似我不才非世用，对伊侧枕听秋声。\n影铺缺甃侵苔绿，丛倚疎櫺蔽月明。\n脆弱不胜连夜雨，亟凭幽讨饯余清。",
        "dynasty": "宋",
        "collection_info": null
    },
    {
        "title": "病起书蕉叶  其三",
        "author": "释居简",
        "content": "青鸾翠尾曳前荣，仄雨番风绿闯楹。\n的自梦中包死鹿，悞从雪裏着嘉声。\n烟寒曲砌秋容澹，句满旁行墨色明。\n尽是吹来最奇警，与君分此一襟清。",
        "dynasty": "宋",
        "collection_info": null
    },
    {
        "title": "代觉无象续楮衾吟谢楼大参",
        "author": "释居简",
        "content": "一合溪藤展样裁，蒙头迭足傍寒隈。\n玉楼冻合春初透，只有青灯伴定回。",
        "dynasty": "宋",
        "collection_info": null
    },
    {
        "title": "送谭浚明归江西",
        "author": "释居简",
        "content": "恨无玉楮三千幅，尽使春风归约束。\n乐饥功谢明月珰，休景息惭芰荷屋。\n朋来皎皎歌白驹，不歌长铗弹无鱼。\n批风切月瘦弗腴，枕头一束知何书。\n欲把列城凭轼下，余子纷纷谩凌跨。\n归来袖手如病瘖，舌在何曾问人借。\n占灯夜喜傍短檠，剧谭不知山月倾。\n元戎后乘沸笳鼓，之子但默黄钟声。\n平地邛郲九折坂，十年已恨相逢晚。\n四座悲歌漏正迟，一龛风雨花频剪。\n镜裏功名一横槊，百鸷啾啾空一鹗。\n双玉未倾罍未耻，自倒玉山还自起。",
        "dynasty": "宋",
        "collection_info": null
    },
    {
        "title": "酬铦朴翁梅花  其一",
        "author": "释居简",
        "content": "槎牙绝后復重苏，绰约衝寒瘦有余。\n自是灵根钟间气，不从春力借吹嘘。",
        "dynasty": "宋",
        "collection_info": null
    },
    {
        "title": "酬铦朴翁梅花  其二",
        "author": "释居简",
        "content": "未利山矾亦可人，圣之和与圣之清。\n由来风物须弹压，故遣孤芳集大成。",
        "dynasty": "宋",
        "collection_info": null
    },
    {
        "title": "酬铦朴翁梅花  其三",
        "author": "释居简",
        "content": "暗香浮动月黄昏，直与离骚力抗衡。\n今日孤山山下路，对花如对老先生。",
        "dynasty": "宋",
        "collection_info": null
    },
    {
        "title": "酬铦朴翁梅花  其四",
        "author": "释居简",
        "content": "一枝分遣到朱门，未插铜壶已断魂。\n龙液麝脐匀百和，清流难洗浊江浑。",
        "dynasty": "宋",
        "collection_info": null
    },
    {
        "title": "早行",
        "author": "释居简",
        "content": "鹎鴂初声戒趣装，强携瘦影度重冈。\n畏途政尔吴牛喘，误把残蟾作夕阳。",
        "dynasty": "宋",
        "collection_info": null
    },
    {
        "title": "杨宗伯知举出院",
        "author": "释居简",
        "content": "三级桃花把要津，懿文储德在权衡。\n鸾雏将授三传託，虎榜先同一瓣盟。\n荣以依光如昼锦，乐于兼善胜专城。\n履声早晚星辰上，弗与群仙地上行。",
        "dynasty": "宋",
        "collection_info": null
    },
    {
        "title": "纸帐",
        "author": "释居简",
        "content": "玉楮亭亭称冷官，晴云垂地着蒲团。\n梦回不復疑胡蝶，犹记蟾枝宿广寒。",
        "dynasty": "宋",
        "collection_info": null
    },
    {
        "title": "柏香岩",
        "author": "释居简",
        "content": "卜筑深云榜柏香，小楼缥渺远吞江。\n路随山转巧当户，潮与月来高挂窗。\n得饱但惭秋稼足，爱眠嫌听晓钟撞。\n明明斗劣无求胜，一任诸方建胜幢。",
        "dynasty": "宋",
        "collection_info": null
    },
    {
        "title": "老母元宵初度是日立春",
        "author": "释居简",
        "content": "冰鑑呵云薄，金莲照夜遥。\n灰飞催腊尽，雪拥待春消。\n檐已冰垂柱，山犹玉坠腰。\n不知初度酒，几度酌元宵。",
        "dynasty": "宋",
        "collection_info": null
    },
    {
        "title": "易水行赠修和谢德之高士",
        "author": "释居简",
        "content": "悠哉招隠琅琅然，画然勇变易水寒。\n槁梧语急声欲干，哀丝欲绝回风酸。\n激昂余地涵清圜，弗落断崖清夜湍。\n想当悲歌蓄真怒，髮立如棘衝其冠。\n慨慷一死不復惜，从容按辔无求还。\n投机之间不容髮，一失万古成永嘆。\n尘侵匕首壮士死，谁冩遗恨归清弹。\n谓言此曲无再弹，浑刚不敌智士肝。\n脑脂盖眼日高卧，幽愤欲平良独难。\n油然易感不易触，徒使壮泪双汍澜。\n琴工推琴向我言，我指何自生忧端。\n物能移人不移物，安得心广仍体胖。\n欲令心广仍体胖，不妨试作如此观。",
        "dynasty": "宋",
        "collection_info": null
    },
    {
        "title": "再赠谢高士得之",
        "author": "释居简",
        "content": "我曲非俗音，亦非正始音。\n閴然洞遗响，万籁俱为瘖。\n有弦不足弹，无弦不足寻。\n与之俱浮沈，适以冩我心。\n谢郎介洁弥明操，结喉深目苍髯槁。\n刘生侯喜不相逢，弗联石鼎歌南风。\n援琴速我城南道，为我从头冩怀抱。\n不是山林同苦心，更有阿谁弹得到。\n曲终月堕仍反闻，欲弹不弹心自论。\n小俟茶甘回齿颊，唤起胎仙舞三迭。",
        "dynasty": "宋",
        "collection_info": null
    },
    {
        "title": "赠悟上人",
        "author": "释居简",
        "content": "峩峩復汤汤，夭阏不可寻。\n哀丝一弹绝，不捄焦尾瘖。\n遂使筝笛耳，喜厥郑卫淫。\n划然勇为赏音废，此道未必皆平沈。\n盍观熏弦育万彙，不育傲很顽嚚心。\n廪完未既使浚井，仅脱死地仍床琴。\n拳拳终慕不知老，放勋赏此不赏其声音。\n圣贤不与我殊类，出乎其类吾所钦。\n弹兮须弹古人意，学平当学有虞氏。\n赠颖师者韩退之，悟师鑑赏今其谁。",
        "dynasty": "宋",
        "collection_info": null
    },
    {
        "title": "移兰",
        "author": "释居简",
        "content": "莸劣熏优只自强，寄林亦足称孤芳。\n故应纫佩成春服，不为无人閟国香。\n移傍瘦筠同雨露，怕随行苇践牛羊。\n客非九畹同心事，莫反离骚吊碧湘。",
        "dynasty": "宋",
        "collection_info": null
    },
    {
        "title": "送客  其一",
        "author": "释居简",
        "content": "老矣无钱买沃洲，欲从苕霅问菟裘。\n却烦二子先归去，好处林塘为相攸。",
        "dynasty": "宋",
        "collection_info": null
    },
    {
        "title": "送客  其二",
        "author": "释居简",
        "content": "欲快青眸忍白开，故将渊默自藏雷。\n苕溪今日宁无昼，不见苹吹好句来。",
        "dynasty": "宋",
        "collection_info": null
    },
    {
        "title": "病起",
        "author": "释居简",
        "content": "药性从前已惯谙，折铛彷佛旧同参。\n无禅无道了生死，问疾问安徒再三。\n人瘦可肥姑小待，宪贫非病固多惭。\n起来细数檐前竹，新绿猗猗箨半含。",
        "dynasty": "宋",
        "collection_info": null
    },
    {
        "title": "过钱塘",
        "author": "释居简",
        "content": "初日驱阴积翳销，鹳鹅嘈杂橹初摇。\n白鸥踏浪平如地，不似吴儿学弄潮。",
        "dynasty": "宋",
        "collection_info": null
    },
    {
        "title": "月楼陈寺簿惠李阳冰千文新刻",
        "author": "释居简",
        "content": "厥初至文无一字，谁将鸟蹟分形似。\n天淳屡警不知防，七凿纔终混沌死。\n遂令天下后世空纷纶，虫鱼钟鼎骈相新。\n茫然不理字外意，但见九州四海同轨仍同文。\n王郎羽化不可馽，小篆千人万人习。\n祖龙无恙事如麻，稍缓簿书期会急。\n西京杜门草太玄，诸儒载酒尊所闻。\n莫言字是纸上语，寻古康逵须得门。\n朅来小楷无余韵，更復颠狂闚草圣。\n不见当时石鼓歌，哂乃数纸博白鹅。\n悠悠古恨凭谁雪，想见月楼时对月。\n质衣访古锦作囊，李侯屈铁千琳琅。\n百金购工镵翠琰，数间僦舍生寒光。\n欲寿此书休待贾，待向君家提此话。\n不图復见古人心，要与月楼同博雅。",
        "dynasty": "宋",
        "collection_info": null
    },
    {
        "title": "中秋",
        "author": "释居简",
        "content": "得月山房夜夜秋，仲秋既望岂常俦。\n狡移三穴虽明见，圆印千江恐暗投。\n于我覆盆虚镜面，为谁飞辙碾云头。\n吴儿不管团如璧，只唱弯弯照几州。",
        "dynasty": "宋",
        "collection_info": null
    },
    {
        "title": "后中秋夕同渊清叟宗无传登觉无象宿蟾小阁",
        "author": "释居简",
        "content": "练挂河源夜欲流，略无云物碍双眸。\n有时长恨菱花破，今夕何须玉斧修。\n五载重逢余闰岁，百年几见两中秋。\n更舒望海亭东啸，细把穷乡令节酬。",
        "dynasty": "宋",
        "collection_info": null
    },
    {
        "title": "过剡  其一",
        "author": "释居简",
        "content": "曹娥泪血点江潮，百里都无绿半篙。\n剡水迎潮须款曲，小分清莹洗浑涛。",
        "dynasty": "宋",
        "collection_info": null
    },
    {
        "title": "过剡  其二",
        "author": "释居简",
        "content": "春涨新痕绿渐开，只知东去不西回。\n濯缨莫负沧浪咏，曾送扁舟泛雪来。",
        "dynasty": "宋",
        "collection_info": null
    },
    {
        "title": "蜂房",
        "author": "释居简",
        "content": "各开户牖復尊王，酿熟芳鲜又绝粮。\n课有常程分殿最，日无余暇息奔忙。\n酷嫌虿尾长摇毒，终使花头不损香。\n细细中边分正味，莫教勤苦度韶光。",
        "dynasty": "宋",
        "collection_info": null
    },
    {
        "title": "清明善住蜂归用前韵",
        "author": "释居简",
        "content": "雾拥云屯畏失王，相攸来此各赍粮。\n絮轻漠漠移家晚，花冷冥冥领众忙。\n卒岁缓营新旨蓄，掠丛怕有欲残香。\n凛然暗室明如昼，不待通天一点光。",
        "dynasty": "宋",
        "collection_info": null
    },
    {
        "title": "解嘲杜鹃",
        "author": "释居简",
        "content": "神武门头稳挂冠，至今犹颂二疎贤。\n试将史传从头读，不说西京有杜鹃。",
        "dynasty": "宋",
        "collection_info": null
    },
    {
        "title": "种瓜",
        "author": "释居简",
        "content": "一亩荒园石衬沙，若为图蔓不伤瓜。\n丁宁落蒂方拈出，辄莫搀先摘褪花。",
        "dynasty": "宋",
        "collection_info": null
    },
    {
        "title": "悼寿此山",
        "author": "释居简",
        "content": "七轴澜翻卷怒潮，九天恩重记前朝。\n力鞭觳觫防侵稼，活冩厓𤠌恶吠尧。\n秋幌囊萤心未老，春风吹雪鬓先雕。\n青雷玉立青如削，千载高风不寂寥。",
        "dynasty": "宋",
        "collection_info": null
    },
    {
        "title": "花芥  其一",
        "author": "释居简",
        "content": "澹金生色染宫黄，只作坡羹亦擅场。\n稚子不能供小摘，相呼扑蝶趁斜阳。",
        "dynasty": "宋",
        "collection_info": null
    },
    {
        "title": "花芥  其二",
        "author": "释居简",
        "content": "谢遣氊根煮菜根，雨畦晴圃驻春痕。\n听它岁岁蕃孙息，百亿须弥不足吞。",
        "dynasty": "宋",
        "collection_info": null
    },
    {
        "title": "书平田田家壁",
        "author": "释居简",
        "content": "笭箵埏埴自陶渔，上大人题小教书。\n不过乱山深处路，人间无处问唐虞。",
        "dynasty": "宋",
        "collection_info": null
    },
    {
        "title": "积雨",
        "author": "释居简",
        "content": "积雨低田欲再车，经旬湿稼糵寒沙。\n绝怜百念如焦谷，大浸稽天不復芽。",
        "dynasty": "宋",
        "collection_info": null
    },
    {
        "title": "竹居",
        "author": "释居简",
        "content": "水云不羁随所寓，破包不挂无竹处。\n眼前一日无此君，朽索徒将六骏御。\n岂无花木事幽讨，自然南北如歧路。\n苕溪阿珂秀而古，虚心冏冏云同趣。\n数椽老屋傍深云，一亩清阴着环堵。\n岁寒门户不胜冷，春梦池塘时得助。\n坚刚老节贯凌霜，冷澹生涯不受暑。\n客来烧笋然竹枝，客去呼儿纫竹布。\n更制芰荷供岁晚，旋采蕨薇歌日暮。\n便从此地赋真游，更把故山为别墅。\n不妨月夜据胡床，细扫苔痕印芒屦。",
        "dynasty": "宋",
        "collection_info": null
    },
    {
        "title": "红叶  其一",
        "author": "释居简",
        "content": "猎猎翩翩赤羽旗，霜裁风剪乱零吹。\n打窗便是敲篷响，梦断吴江欲冷时。",
        "dynasty": "宋",
        "collection_info": null
    },
    {
        "title": "红叶  其二",
        "author": "释居简",
        "content": "要与松筠共岁寒，听它青女苦雕残。\n不于叶上添生色，谁辨刚中一寸丹。",
        "dynasty": "宋",
        "collection_info": null
    },
    {
        "title": "红叶  其三",
        "author": "释居简",
        "content": "郑老毫端醉墨浓，朝朝伛偻拾西风。\n那知猩血燕脂外，尽在银鈎铁画中。",
        "dynasty": "宋",
        "collection_info": null
    },
    {
        "title": "红叶  其四",
        "author": "释居简",
        "content": "句满山林冩不成，怕缘流水误虚名。\n夕阳满树牛羊下，只看玲珑血色明。",
        "dynasty": "宋",
        "collection_info": null
    },
    {
        "title": "红叶  其五",
        "author": "释居简",
        "content": "趁得晴秋作许妍，动人春色政秋寒。\n林塘水冷溪痕瘦，镜裏何曾欠渥丹。",
        "dynasty": "宋",
        "collection_info": null
    },
    {
        "title": "红叶  其六",
        "author": "释居简",
        "content": "树下收帆繫断航，树头新染夜来霜。\n小春未凛犹相贷，款曲辞柯不要忙。",
        "dynasty": "宋",
        "collection_info": null
    },
    {
        "title": "益老得广惠呈制帅大资槔闲居士",
        "author": "释居简",
        "content": "客已梅山访把茆，城隅闲鏁一枝巢。\n金园俗下谬公举，玉帐眼明寻淡交。\n不但据鞍尤矍铄，尚堪策蹇作推敲。\n采毫不借江山助，谁为高人赋解嘲。",
        "dynasty": "宋",
        "collection_info": null
    },
    {
        "title": "圆明后葬者居祖塔前属寺僧树表以识之",
        "author": "释居简",
        "content": "小桥南北尽僧居，彷佛天花傍镜湖。\n支遁厩中多养骏，丈人屋上试占乌。\n轩窗面面云痕湿，楼观层层水影孤。\n惆怅门前一抔土，倩谁封殖戒樵苏。",
        "dynasty": "宋",
        "collection_info": null
    },
    {
        "title": "万卷堂",
        "author": "释居简",
        "content": "吾闻先进之野人，耕养之外三年通一经。\n区区三六一十有八载，六经未必皆知津。\n猎猎牙籤三万轴，当时想见从头读。\n若将有限趁无穷，偃鼠饮河徒满腹。\n何如一笑俱忘言，文字洗空如露蝉。\n等闲一嗅尽其要，萧郎余习三生前。\n万卷堂中浩如海，一点胸中无芥蒂。\n茏葱初日上阑干，坦腹便便日中晒。",
        "dynasty": "宋",
        "collection_info": null
    },
    {
        "title": "西湖夜归观打鱼怀赵京兆",
        "author": "释居简",
        "content": "德人天游乐者全，亦以此乐均鱼鸢。\n陶然亦復忘所乐，西湖澄澈如心渊。\n管领西湖人不少，前后无如赵京兆。\n至今画手画西湖，不着绿蓑人独钓。\n胡为今夜月满湖，大船小船皆得鱼。\n鱼登罔罟叫不得，那知老子今归欤。\n滔滔京兆万人海，平地翻涛渺无盖。\n活鱼之外尤活人，人在甘棠颂遗爱。",
        "dynasty": "宋",
        "collection_info": null
    },
    {
        "title": "墨梅  其一",
        "author": "释居简",
        "content": "描邈檀栾黪素元，万红千紫失根源。\n大玄自古人嫌白，白尽何妨反太玄。",
        "dynasty": "宋",
        "collection_info": null
    },
    {
        "title": "墨梅  其二",
        "author": "释居简",
        "content": "楚楚仙裳澹染缁，耐寒宜瘦不宜肥。\n莫言无子调商鼎，卿相当年有黑衣。",
        "dynasty": "宋",
        "collection_info": null
    },
    {
        "title": "墨梅  其三",
        "author": "释居简",
        "content": "省力寻春愈出奇，闚篷图上看新诗。\n杀风景问春知否，两手风霜一样龟。",
        "dynasty": "宋",
        "collection_info": null
    },
    {
        "title": "墨梅  其四",
        "author": "释居简",
        "content": "莫恨丹青废画工，不须求异只须同。\n玉容弗及寒鸦色，故託缁尘异汉宫。",
        "dynasty": "宋",
        "collection_info": null
    },
    {
        "title": "墨竹",
        "author": "释居简",
        "content": "搜搅微茫到物初，解衣盘礴便扶疎。\n岁寒节节曾参透，不负刚明一寸虚。",
        "dynasty": "宋",
        "collection_info": null
    },
    {
        "title": "送道州使君江西张正父",
        "author": "释居简",
        "content": "词学清流属上游，可曾轻外嘆迟留。\n半生萧洒居仁宅，千骑精明赴道州。\n曾拟朝阳鸣老凤，暂从楚水问盟鸥。\n不妨高索山人贾，款曲归来尽黑头。",
        "dynasty": "宋",
        "collection_info": null
    },
    {
        "title": "客去",
        "author": "释居简",
        "content": "茗椀篝灯自校雠，长歌伐木啸吟俦。\n九回断续珠难度，八月凄凉燕不留。\n夜雨忆同湖上榻，旧题曾拂磵西楼。\n破囊犹有新篇在，辄莫逢人说暗投。",
        "dynasty": "宋",
        "collection_info": null
    },
    {
        "title": "佛手岩雨过",
        "author": "释居简",
        "content": "白云裹山裹不尽，高处露头低露胫。\n一条悬水透云飞，雪色蜿蜒伸脊领。\n画然怒卷风霆震，银鱲玉鳞俱奋迅。\n滂然纔歇四山明，湿尽悠悠云万顷。\n是时豁达纵双明，岩巘更无毫髮隠。\n太华岿然不较多，直上削成五千仞。\n想应有路近丹梯，未必无花开玉井。\n便欲搴花供岁晚，更擥藕根刳短艇。\n径上明河欲尽头，块藐九州聊一瞬。",
        "dynasty": "宋",
        "collection_info": null
    },
    {
        "title": "飞湍",
        "author": "释居简",
        "content": "飞湍衮衮飞当户，平地隆隆万鼍鼓。\n澎轰乱石震风霆，崩奔千仞无朝莫。\n涛神何许驾潮来，余愤未平方震怒。\n又若飞廉声万窍，余勇尚多无处贾。\n年时旱涸尚如此，况当八月九月雨。\n渊潜虽伏不能安，林栖欲寐还惊顾。\n山翁惯听如不闻，只应自乐山中趣。\n对床展转悲游子，咫尺华胥迷去路。\n欲随胡蝶翩翩举，空过夜遥忘栩栩。\n起来晨炊恶草具，误作迅雷仍失筯。\n呼童秣马不少驻，不待黎明出山去。\n出山定入红尘去，欲去谓言姑小住。\n此声不似郑声淫，聒耳虽喧君勿恶。",
        "dynasty": "宋",
        "collection_info": null
    },
    {
        "title": "雨后山水入潮江方岩索赋",
        "author": "释居简",
        "content": "湍雪投江只得浑，观澜未了復消魂。\n不知从此随流去，清白何时得反元。",
        "dynasty": "宋",
        "collection_info": null
    },
    {
        "title": "海庄观稼",
        "author": "释居简",
        "content": "东输三十六溪湍，海若谽谺不足吞。\n我有黄云连断岸，夜深随月看潮痕。",
        "dynasty": "宋",
        "collection_info": null
    },
    {
        "title": "方岩王侍郎江西破贼归  其一",
        "author": "释居简",
        "content": "大厦难将一木支，驾言孺子託心期。\n绝怜十八滩头树，不管安危管别离。",
        "dynasty": "宋",
        "collection_info": null
    },
    {
        "title": "方岩王侍郎江西破贼归  其二",
        "author": "释居简",
        "content": "左蠡扬澜草葑湖，轴轳衔尾碍前驱。\n苇航摺迭多余地，潜伏骞腾在卷舒。",
        "dynasty": "宋",
        "collection_info": null
    },
    {
        "title": "刘改之题王总干虏中怀亲帖拉朴翁与余同赋",
        "author": "释居简",
        "content": "白云起处感亲深，故倚西风动越吟。\n送老有田非住计，欲飞无翼是归心。\n强随隣里虽胡语，自教琵琶只汉音。\n玉瘗遐荒元不死，夜干牛斗尚千寻。",
        "dynasty": "宋",
        "collection_info": null
    },
    {
        "title": "方岩惠蕉丝布",
        "author": "释居简",
        "content": "绿趁桄榔剪，黄如柘茧抽。\n海绡云湛染，鲁缟玉温柔。\n待月投清夜，炊菰梦冷秋。\n直然无可报，杂佩不中酬。",
        "dynasty": "宋",
        "collection_info": null
    },
    {
        "title": "舟中酬竹岩",
        "author": "释居简",
        "content": "官船只合办清游，却载蛩声雨夜愁。\n明日蓼花苹叶上，不知辏得几分秋。",
        "dynasty": "宋",
        "collection_info": null
    },
    {
        "title": "松花",
        "author": "释居简",
        "content": "都将坠粉扫残枝，聊伴伊蒲簪蕨薇。\n合赋老饕矜厚享，秋池更有芰荷衣。",
        "dynasty": "宋",
        "collection_info": null
    },
    {
        "title": "候钱蜕堂",
        "author": "释居简",
        "content": "属闻旌节西南归，跨剑越栈闚峩眉。\n便将峩眉软庐阜，孔明十倍于曹丕。\n怀哉西南一万里，日者庸人扰之耳。\n豁然天地復清明，断自葛韦遗俗起。\n我寻竹岩踏雪来，好怀尽为江山开。\n人物于人尤不恶，更于众角寻麟角。",
        "dynasty": "宋",
        "collection_info": null
    },
    {
        "title": "松风阁",
        "author": "释居简",
        "content": "绕檐恶木方童童，苍官着脚将焉从。\n海涛熨帖清涵空，不见苹末来蓬蓬。\n是时散衣阑独倚，不晓此中题榜意。\n但见茫茫涨软红，扑满市人乌帽底。\n蜀仙茶鼎扛无人，寥寥不復闻此声。\n玉川凉夜更渺邈，飕飕只今无地生。\n尚怜芳草春池句，梦破客儿烦举似。\n夺胎换骨蜕氛埃，丛霄九万泠然去。",
        "dynasty": "宋",
        "collection_info": null
    },
    {
        "title": "踯躅",
        "author": "释居简",
        "content": "露凝丹脸粲芳肌，不御铅华亦自奇。\n强学海棠春睡足，如何学得未醒时。",
        "dynasty": "宋",
        "collection_info": null
    },
    {
        "title": "春江曲",
        "author": "释居简",
        "content": "十里西江日日佳，回汀曲渚艷春华。\n秋来等得明如练，未必蒲花似柳花。",
        "dynasty": "宋",
        "collection_info": null
    },
    {
        "title": "赠笔工",
        "author": "释居简",
        "content": "护惜神锋逮缺残，回观败冢只潸然。\n只今汗血无人问，朽骨成山直几钱。",
        "dynasty": "宋",
        "collection_info": null
    },
    {
        "title": "刘簿分赐茶",
        "author": "释居简",
        "content": "吁嗟草木之擅场，政和御焙登俊良。\n双龙小凤取巧制，断璧零圭夸袭藏。\n晴窗团玉手自碾，旋熁铁坏玄兔盏。\n瓦瓶只候蚯蚓泣，不復浪惊浮俗眼。\n卯金之子我所识，户外青藜扶太一。\n十袭携来访赏音，清白犹能胜黄白。\n君家阿伶两眼花，以德颂酒不颂茶。\n遂令手阅三百片，风味尽在山人家。\n潮从委羽山前涨，少得清涟入瓶盎。\n瓢瀹天浆睡足时，香演丝纶九天上。",
        "dynasty": "宋",
        "collection_info": null
    },
    {
        "title": "笑轩沈仲归挽章",
        "author": "释居简",
        "content": "尊周微意託炎刘，秽史端令后世羞。\n不把遗经究终始，安知吾志在春秋。\n虹霓未吐身先老，龟手空传自不侯。\n奏赋长杨上天去，断编残简乱山丘。",
        "dynasty": "宋",
        "collection_info": null
    },
    {
        "title": "黄侍郎帅闽解后皎如晦受业寺",
        "author": "释居简",
        "content": "送客稽山欲尽头，丁宁一语驻骅骝。\n荔枝莫惜轻红擘，醽醁何妨大白浮。\n语必惊人休散失，才多在野细寻搜。\n此怀只合从公赋，说与它人定暗投。",
        "dynasty": "宋",
        "collection_info": null
    },
    {
        "title": "蕙林",
        "author": "释居简",
        "content": "熏有腾芳蕙，莸无砌埒金。\n绿窗涵一镜，朱户掩双岑。\n度土观肥瘠，移根较浅深。\n不愁新绿暗，长恐软红侵。\n剪翠滋繁露，留芬引碧浔。\n芝兰元并德，姚魏不同心。\n暑战知勍敌，霜零抚壮襟。\n晓梳风猎猎，晚沐雨森森。\n草色分春思，苔痕借夕阴。\n缀藂流夜照，拥砌递秋吟。\n佳树青油幕，幽泉绿绮琴。\n帐空从鹤怨，盟在听鸥寻。\n触胜齐蛮负，骚亡甚雅沉。\n吮香须细写，搔短惬芳簪。\n野逸勤招隠，清狂苦不禁。\n悠然饱风味，送目挂岑崟。",
        "dynasty": "宋",
        "collection_info": null
    },
    {
        "title": "夜泊故山  其一",
        "author": "释居简",
        "content": "群峯雪后尚崔嵬，行尽黄昏不见梅。\n独有故庐山数曲，殷勤推月过溪来。",
        "dynasty": "宋",
        "collection_info": null
    },
    {
        "title": "夜泊故山  其二",
        "author": "释居简",
        "content": "略彴横溪度笋舆，穉松孙竹半蓁芜。\n呼童相伴鉏明月，缺处重添一两株。",
        "dynasty": "宋",
        "collection_info": null
    },
    {
        "title": "己巳元宵种松庆母生初",
        "author": "释居简",
        "content": "白髮生初庆此朝，手移松桂上岧嶤。\n要知雪操寒尤劲，长伴庭萱老不雕。\n牲养独惭亏夙志，綵衣犹记舞元宵。\n旋添万本青青色，小作寒江涨怒潮。",
        "dynasty": "宋",
        "collection_info": null
    },
    {
        "title": "曹侯旧作题红扇子永嘉陈原父得之",
        "author": "释居简",
        "content": "未将心事付题红，已有灵犀一点通。\n采笔春归横槊后，高情都属小元龙。",
        "dynasty": "宋",
        "collection_info": null
    },
    {
        "title": "晚归",
        "author": "释居简",
        "content": "晚凉初试出严城，云表浮图恰上灯。\n归棹只知将月去，不知摇碎玉棱棱。",
        "dynasty": "宋",
        "collection_info": null
    },
    {
        "title": "一犂春雨图",
        "author": "释居简",
        "content": "谢家风流绝代无，底事要作耕田夫。\n一犂春雨开新图，此图之作胡为乎。\n莫是天民先觉者，小试经纶起莘野。\n復将斯道觉斯民，千载精神入模冩。\n不然渊明赋归后，荷鉏去种南山豆。\n晚风新霁擢良苗，一段风光相授受。\n扣之辄笑横点头，老农老圃吾何求。\n六经芜翳力穮蔉，百王理乱深鉏耰。\n剪剪茆茨出林罅，菽水清欢在其下。\n圣贤所乐属吾庐，当观吾庐莫观图。",
        "dynasty": "宋",
        "collection_info": null
    },
    {
        "title": "朴翁加冠巾苏召叟讶予不嘲之",
        "author": "释居简",
        "content": "见与闻同骇且猜，多应自断不佗裁。\n聪明断种岂僧事，矍铄据鞍须将才。\n好在夕阳愁夜近，怀哉鲵齿尚心孩。\n自非独善林泉懒，应是林泉少祸媒。",
        "dynasty": "宋",
        "collection_info": null
    },
    {
        "title": "酬水心叶待制见寄宿觉庵记并诗",
        "author": "释居简",
        "content": "天藏今偶得，人杰古犹存。\n莫遣苔封径，宁教竹碍门。\n市喧酣蚁战，潮晚看鲸吞。\n金粟元非病，何妨一驾言。",
        "dynasty": "宋",
        "collection_info": null
    },
    {
        "title": "中津",
        "author": "释居简",
        "content": "帆挂中津趁落潮，且停双桨不须摇。\n却将中散凭阑意，直送孤鸿到玉霄。",
        "dynasty": "宋",
        "collection_info": null
    },
    {
        "title": "吴江道中",
        "author": "释居简",
        "content": "蔓滋螟螣燕孙谋，争得嫠砧不怨秋。\n筑圃莫嫌登稼少，尚余荞麦趁霜收。",
        "dynasty": "宋",
        "collection_info": null
    },
    {
        "title": "牧童",
        "author": "释居简",
        "content": "蓬松袒跣倒骑牛，折得山花便满头。\n强使倡歌浑不听，听它天籁自鸣休。",
        "dynasty": "宋",
        "collection_info": null
    },
    {
        "title": "秀侍者致蕈",
        "author": "释居简",
        "content": "葵藿不甘羊酪羶，笋蕨隽永非薨鱻。\n树鸡风度扫藜苋，盖其氏者尤称贤。\n敷腴孕秀茁枯朽，软湿不齐相后先。\n春风熏陶紫芝秀，陆地挺特荷钱圆。\n虽非灵椿八千岁，要与风月三千篇。\n古源阿棠文人行，荐新已办罗百笾。\n开端慷慨约同饷，一语不移金石坚。\n过门走致演纶手，不记旧约篝灯前。\n小空在左辄反睨，解衣作质呼芳鲜。\n晓罂嫩汲井花水，地炉瓦鼎相周旋。\n蒲萄余沥正其味，盐酰不御全乎天。\n缀盂独当第一义，曾水洗空十万钱。\n不须沆瀣更疏瀹，欲跨明月凌风烟。",
        "dynasty": "宋",
        "collection_info": null
    },
    {
        "title": "樵谷",
        "author": "释居简",
        "content": "谷口云横草不生，弗容斤斧弗容耕。\n呼童尽拾风前叶，自去提撕折脚铛。",
        "dynasty": "宋",
        "collection_info": null
    },
    {
        "title": "柏堂",
        "author": "释居简",
        "content": "千载霜苓孕屈盘，虐风饕雪不知难。\n客来莫话西来意，添箇蒲团话岁寒。",
        "dynasty": "宋",
        "collection_info": null
    },
    {
        "title": "霅川",
        "author": "释居简",
        "content": "茅茨傍水似浮家，自把苹洲缺处畬。\n鱼菜常多蔬菜少，荠根挑尽到芦芽。",
        "dynasty": "宋",
        "collection_info": null
    },
    {
        "title": "酬于君实",
        "author": "释居简",
        "content": "新有吴霜着鬓颠，却无俗驾到门前。\n试寻池草生春思，不为楼钟废晓眠。\n葵苦易荒鉏短日，豆甘多种廪残年。\n家生冷淡尤堪笑，却怕炎炎又可怜。",
        "dynasty": "宋",
        "collection_info": null
    },
    {
        "title": "骥无称筑墙护放生池",
        "author": "释居简",
        "content": "凿山樊圃幻屏帷，自出胸中一段奇。\n拓寿域归常住地，注恩波入放生池。\n剪蒿忍放蛙分部，空穴宁教兔不疑。\n坐看春风归约勒，先开墙角向南枝。",
        "dynasty": "宋",
        "collection_info": null
    },
    {
        "title": "贫乐堂",
        "author": "释居简",
        "content": "瓦盂脱粟自成歌，直与箪瓢不较多。\n弗恨道人贫似我，却嫌所乐弗如它。",
        "dynasty": "宋",
        "collection_info": null
    },
    {
        "title": "潘子善范先之林自知赋木犀嘱和",
        "author": "释居简",
        "content": "孤芳如阿平，晚乃出六奇。\n傍睨肃听莹，请试从元推。\n韵如圣之清，避世观商衰。\n翠幄方童童，露叶流蟾辉。\n降真换骨法，谱牒当寻披。\n悠悠千斛香，鲜风如驲驰。\n霪秋百草死，不復干等威。\n江蓠交晚生，楚英託深知。\n罗柳追逸驾，峻坂方驱羸。\n尤物能移人，心正物自移。\n年年月中仙，一人簪一枝。\n后先不须问，亦各安其时。",
        "dynasty": "宋",
        "collection_info": null
    },
    {
        "title": "貣粟  其一",
        "author": "释居简",
        "content": "我有一斗粟，不暇春作糜。\n宁受藜苋诳，不忍刚肠嘶。\n要果天下腹，吾饥吾敢辞。\n长愿饱者饱，毋使饥人饥。",
        "dynasty": "宋",
        "collection_info": null
    },
    {
        "title": "貣粟  其二",
        "author": "释居简",
        "content": "古之圣之清，吾独称夷齐。\n采薇替周粟，所乐甘如饴。\n山亦不义山，薇亦不义薇。\n惟其不素食，食粟令人思。",
        "dynasty": "宋",
        "collection_info": null
    },
    {
        "title": "今岁兰柳相先梅最后  其一",
        "author": "释居简",
        "content": "稍殿金丝与紫茎，骎骎躐等败清盟。\n白鸥认得横斜影，应对清流诉不平。",
        "dynasty": "宋",
        "collection_info": null
    },
    {
        "title": "今岁兰柳相先梅最后  其二",
        "author": "释居简",
        "content": "长是年年趁雪妍，一鞭迟着笑今年。\n姓名虽在百花上，终不敢为天下先。",
        "dynasty": "宋",
        "collection_info": null
    },
    {
        "title": "雪中访别魏使君  其一",
        "author": "释居简",
        "content": "踏雪寻春计亦优，不如去款魏君侯。\n雪裘风帽台州去，岂是无才入蔡州。",
        "dynasty": "宋",
        "collection_info": null
    },
    {
        "title": "雪中访别魏使君  其二",
        "author": "释居简",
        "content": "大雅离骚不入时，反骚变雅又奚为。\n天台好处休提掇，只咏寒山拾得诗。",
        "dynasty": "宋",
        "collection_info": null
    },
    {
        "title": "晚归遇雪",
        "author": "释居简",
        "content": "集霰缤缤趁雨飘，回风籍籍委江郊。\n重阴冻锁天无畛，一眼平铺池不坳。\n直恐径迷随意扫，又疑竹裂带寒敲。\n倚阑欲看连云色，更待黄昏桂影交。",
        "dynasty": "宋",
        "collection_info": null
    },
    {
        "title": "山阴道中残雪",
        "author": "释居简",
        "content": "晃眼鲜明未寂寥，江村犹自碍渔樵。\n积阴虽重消平地，背日犹多压小桥。\n抢地竹头扶眩起，种畬山脚望晴烧。\n天诛螟螣躬行罚，杀气回春款款消。",
        "dynasty": "宋",
        "collection_info": null
    },
    {
        "title": "与应真遇",
        "author": "释居简",
        "content": "神游八极乘风车，小復按辔凌谽谺。\n龙湫下瞰不咫尺，下有深窦无底无津涯。\n应真长年一扪膝，俯观尘滓井底蛙。\n朝来岩室忽閴寂，水流山空鹊槎槎。\n浮云出岫杳杳不可馽，锡声小振巅云丫。\n问之何以出山去，一笑不知山日斜。\n共看八纮浄如洗，五云明洁从东嘉。\n山川所钟一人耳，半千千载何其遐。\n经纶才大辅以德，八斗一石初何加。\n天公不忍世寂寞，慭遗一老为国华。\n一经指授豹则虎，未获印可龙仍蛇。\n去寻宿觉言外意，助发康乐毫端花。\n粲然颖脱世间语，简古佶屈仍聱牙。\n称扬此老长不老，岂惮弱水蓬莱赊。\n纶巾羽扇凛如画，恍然来泛丛霄楂。\n群仙奔走敬且肃，百神呵护严不譁。\n知公醉经不以酒，玉盌自浇新露芽。\n谓言正传仅如缕，邪说诐行纷于麻。\n正音一震击聋瞽，洗空乱耳秋池蛙。\n廉隅道丧日滋甚，习俗侈靡相矜夸。\n清风俭德起颓俗，革去极侈仍穷奢。\n黄金羁勒驾款段，青丝络头闲渥洼。\n小施尺棰试鞭策，驽骥庶毋遗等差。\n振衣小作一年别，伛指盈阙之虾蟆。",
        "dynasty": "宋",
        "collection_info": null
    },
    {
        "title": "白藕花",
        "author": "释居简",
        "content": "一楮三年工，欲赋无三都。\n剪作千叶芳，出水渊不枯。\n照影秋湛染，摇柄春敷腴。\n夜老勺华月，侧此华玉壶。",
        "dynasty": "宋",
        "collection_info": null
    },
    {
        "title": "送方岩出帅平峒寇  其一",
        "author": "释居简",
        "content": "草木犹知旧姓名，妖狐折胆在先声。\n乡来笔下三千字，今日胸中十万兵。\n直把文章为小技，横遮江汉隠长城。\n油幢坐啸祛锋镝，六合清风白羽生。",
        "dynasty": "宋",
        "collection_info": null
    },
    {
        "title": "送方岩出帅平峒寇  其二",
        "author": "释居简",
        "content": "漠漠江城度柳花，江南春事又天涯。\n绿抽秧颖秋占稼，碧凝檀云晚未衙。\n风动十连咸自化，夜严千竈静无譁。\n书生只事毛锥子，试把轻裘缓带夸。",
        "dynasty": "宋",
        "collection_info": null
    },
    {
        "title": "许由观",
        "author": "释居简",
        "content": "万乘何曾换一瓢，羽成玉骨蜕尘嚣。\n是非到耳虽无迹，颍水何曾洗得消。",
        "dynasty": "宋",
        "collection_info": null
    },
    {
        "title": "舟中",
        "author": "释居简",
        "content": "曝背初从晓日开，当时曾说献君来。\n船头亦有茆檐暖，准拟排云又一回。",
        "dynasty": "宋",
        "collection_info": null
    },
    {
        "title": "下池  其一",
        "author": "释居简",
        "content": "漾漾璇题湛镜光，团团素璧剪方方。\n一抔曾勺蟾蜍玉，犹带仇池翰墨香。",
        "dynasty": "宋",
        "collection_info": null
    },
    {
        "title": "下池  其二",
        "author": "释居简",
        "content": "老子随行苜蓿盘，不曾无客自开单。\n更将余粒投清浅，聊为游鱼小倚阑。",
        "dynasty": "宋",
        "collection_info": null
    },
    {
        "title": "酬竹岩江湖伟观",
        "author": "释居简",
        "content": "伟观如伟人，特立万夫上。\n胸中九云梦，浩然老益壮。\n挂窗着孤山，排闼数秦望。\n平湖宜阴晴，西子亦澜浪。\n江潮齐晦朔，海若见情状。\n由来非地献，亦復岂天相。\n谁将万象影，幻此千幅怅。\n悠然会真意，何以堪俗况。\n曲阑供小立，双眸纵遐放。\n空蒙辨畛畦，平漫分趣尚。\n外则尽诸物，内则了诸妄。\n何妨水涵空，勿使云塞向。\n不须陋狭隘，更復事宽旷。\n湛此一寸虚，秘发千古藏。",
        "dynasty": "宋",
        "collection_info": null
    },
    {
        "title": "圆方外明伟室",
        "author": "释居简",
        "content": "沙砾不自汰，清明日遄逝。\n充此一寸虚，八纮静无翳。\n天风卷沧溟，涛山鬰岧嶤。\n悠然一沤灭，中有湛不摇。\n方其澄湛时，十日洞无际。\n用晦乃全功，何妨九乌毙。",
        "dynasty": "宋",
        "collection_info": null
    },
    {
        "title": "魏宪使石笋小筑  其一",
        "author": "释居简",
        "content": "住山做得淡生涯，泉有金沙与白沙。\n自课小童城市去，归来煮饭又煎茶。",
        "dynasty": "宋",
        "collection_info": null
    },
    {
        "title": "魏宪使石笋小筑  其二",
        "author": "释居简",
        "content": "野芳佳木自衡斜，约勒春风占物华。\n聊復避喧非避世，种桃不似种梅花。",
        "dynasty": "宋",
        "collection_info": null
    },
    {
        "title": "泉上苔梅方着一花  其一",
        "author": "释居简",
        "content": "华风先试老茶牙，暖破苍苔着一花。\n浅浅石泉都冻了，不容疎影浸横斜。",
        "dynasty": "宋",
        "collection_info": null
    },
    {
        "title": "泉上苔梅方着一花  其二",
        "author": "释居简",
        "content": "冰锁寒泓湛不摇，瘦枝无力闯春饶。\n风中鲜馥来无迹，一点干酥冻不消。",
        "dynasty": "宋",
        "collection_info": null
    },
    {
        "title": "盆蕉盆稼各一首  其一",
        "author": "释居简",
        "content": "不才脆弱自天全，亦既它怜復自怜。\n根託器盛宜瘦小，叶从心展看芳鲜。\n近听似有秋声远，侧卷都无露点圆。\n时把短屏遮凤尾，不教细字上蛮笺。",
        "dynasty": "宋",
        "collection_info": null
    },
    {
        "title": "盆蕉盆稼各一首  其二",
        "author": "释居简",
        "content": "尺水涵空镜不尘，晚秧疎密政亭匀。\n叶膏微雨潜分润，手栉鲜风不厌频。\n万斛堂堂嗟既没，数茎矗矗喜怀新。\n钵盂只靠家田饭，薄享无功弗媿人。",
        "dynasty": "宋",
        "collection_info": null
    },
    {
        "title": "野步",
        "author": "释居简",
        "content": "岭上人归欲寄梅，岭根流水隔尘埃。\n水中忽见胡麻饭，不入桃源便出来。",
        "dynasty": "宋",
        "collection_info": null
    },
    {
        "title": "迓回庵谯卿持节东淛",
        "author": "释居简",
        "content": "廷尉天下平，轩轾论锱铢。\n时称无冤民，传载西京于。\n旧史读至此，遗恨辄有余。\n元康神爵间，赵盖靡其躯。\n陵迟至五凤，继以韩杨诛。\n孝宣不足道，定国其争乎。\n不得言则去，何苦但嗫嚅。\n大哉平恕心，至是果有诸。\n公乎开禧末，定见了万殊。\n大本固易拔，滋蔓非难图。\n在辟疑惟轻，寸田斋以虚。\n触藩岂无羝，漏网固有鱼。\n执中事宽大，吹春苏槁枯。\n近者获自新，远者免自洿。\n至仁不胜用，盛德多阴储。\n一节雄东藩，六月驰轺车。\n歌谣沸先声，弩矢观前驱。\n清风方泠然，列城斯凛如。\n民物破鬰陶，云翳亦展舒。\n敛此一道惠，归为商鼎需。",
        "dynasty": "宋",
        "collection_info": null
    },
    {
        "title": "贺李临海雨",
        "author": "释居简",
        "content": "唤得蜿蜒觉黑甜，油然云气起沉潜。\n一声霹雳飞寥泬，三日霶𩃱洗赫炎。\n水足旧畦仍浸闸，夜凉新月又闚檐。\n令君后乐先黎庶，大有今年不再占。",
        "dynasty": "宋",
        "collection_info": null
    },
    {
        "title": "冷泉待月  其一",
        "author": "释居简",
        "content": "犹自单衣怯夜阑，不风亭户子声干。\n平生知己莲峯月，不为衣单不倚栏。",
        "dynasty": "宋",
        "collection_info": null
    },
    {
        "title": "冷泉待月  其二",
        "author": "释居简",
        "content": "闸住亭前绿半篙，泉中白兔眇秋毫。\n庾楼自是当年好，番袜工夫合反骚。",
        "dynasty": "宋",
        "collection_info": null
    },
    {
        "title": "冷泉待月  其三",
        "author": "释居简",
        "content": "眩转金波凝不阑，特寻佳处阁团团。\n南飞乌鹊噇眠去，独与飞来小朵看。",
        "dynasty": "宋",
        "collection_info": null
    },
    {
        "title": "金鰲山御榻",
        "author": "释居简",
        "content": "丁未龙飞动四溟，惊涛曾岂碍扬舲。\n抃鰲不露黄金背，跨岸谁开白玉京。\n环扈翠华驱海若，勒回钓艇问山灵。\n暮钟万岁千秋颂，澄彻尧聪得细聆。",
        "dynasty": "宋",
        "collection_info": null
    },
    {
        "title": "高潮庄中秋",
        "author": "释居简",
        "content": "贯见冰盘出海山，可曾海上看团团。\n全潮退舍开平地，万里无云展素纨。\n冷怯单衣沾沆瀣，皎如白昼数峰峦。\n败荷深荡僧归去，髣髴西湖画裏看。",
        "dynasty": "宋",
        "collection_info": null
    },
    {
        "title": "题永嘉杨孟均巫山图",
        "author": "释居简",
        "content": "部领群峯压小巫，阳台犹自雪糢糊。\n若教指点猿啼处，判得刚肠百断无。",
        "dynasty": "宋",
        "collection_info": null
    },
    {
        "title": "蒙泉",
        "author": "释居简",
        "content": "坎井只丈寻，得名由参寥。\n丈人玄豹姿，养德富不骄。\n想当发泉蒙，如此湛弗摇。\n珠明水增媚，镜浄尘当消。\n陶泓勺余沥，采笔生春潮。\n止则云沉沉，涨则桃夭夭。\n淘趁槐火新，战与坡仙挑。\n坛拜十四字，高山鬰岧嶤。\n灯灺谩图续，些苦何能招。\n须公起九原，为我饮一瓢。\n于戏不可作，仰止苍崖腰。",
        "dynasty": "宋",
        "collection_info": null
    },
    {
        "title": "酬子寿谢宫使七夕见寄",
        "author": "释居简",
        "content": "吾门开康庄，吾心洞秋旻。\n泓澄湛无底，方寸无涯津。\n美人隔秋水，数月一合并。\n昨宵七月七，游子脚不停。\n仰看乌鹊桥，遥盼牛女星。\n吁天致私祷，席地罗广庭。\n乞巧问天孙，逐物昧己灵。\n齐东田野间，语言殊不经。\n夫何古犹今，竞作奔奔鹑。\n玉霄眇空阔，银汉横青冥。\n不须赋解嘲，且復歌闲情。",
        "dynasty": "宋",
        "collection_info": null
    },
    {
        "title": "霜柳",
        "author": "释居简",
        "content": "春傍垂杨困得醒，池塘部曲顿精明。\n褪寒欲试鹅儿浅，商略工夫苦未成。",
        "dynasty": "宋",
        "collection_info": null
    },
    {
        "title": "双头兰",
        "author": "释居简",
        "content": "艾拥萧陵雪未消，蒂连芳萼闯春饶。\n国香不似倾城色，寂寞空山大小乔。",
        "dynasty": "宋",
        "collection_info": null
    },
    {
        "title": "落梅",
        "author": "释居简",
        "content": "一点消磨几许春，苔生新绿衬残馨。\n忍看卷地随风去，不忍儿童扫乱零。",
        "dynasty": "宋",
        "collection_info": null
    },
    {
        "title": "如隠",
        "author": "释居简",
        "content": "堂堂伟冠衣，琅琅歌紫芝。\n洗空绮纨习，政恐富贵逼。\n富贵安在哉，一笑付倘来。\n不来亦不觅，不直水一杯。\n小圃时时开，不待春登台。\n俗驾驱尘埃，合为山灵回。\n隠非盛世事，说与隠君子。\n未尽碧山鱼，此隠诚何如。",
        "dynasty": "宋",
        "collection_info": null
    },
    {
        "title": "和素斋口占兼简戆庵",
        "author": "释居简",
        "content": "岸巾斜日倚庭柯，调度疎明似小坡。\n长铗不弹秋寂寞，短檠更问夜如何。\n青云旧约联镳上，白苎新闻对酒歌。\n秉钺登坛谁独步，今淮阴更办多多。",
        "dynasty": "宋",
        "collection_info": null
    },
    {
        "title": "万年寺前古杉",
        "author": "释居简",
        "content": "千载万年门外树，铜柯铁干古髯鬚。\n鹤归空误单华表，鹿走徒羞五大夫。\n自厚本根虽磊砢，不烦枝叶衒敷腴。\n栋梁大厦知多少，落落群空只一株。",
        "dynasty": "宋",
        "collection_info": null
    },
    {
        "title": "罗汉岭上古杉",
        "author": "释居简",
        "content": "一亩蔽苍苔，昙猷手自栽。\n滴高零露馥，蟠厚烈风哀。\n黛色垂云黑，丹心阅世灰。\n儿孙几度老，独立暝云隈。",
        "dynasty": "宋",
        "collection_info": null
    },
    {
        "title": "酬金陵吴别驾",
        "author": "释居简",
        "content": "乡来王谢不传衣，只有乌衣乌鹊知。\n无限去思无处繫，断魂长是燕归时。",
        "dynasty": "宋",
        "collection_info": null
    },
    {
        "title": "盆荷",
        "author": "释居简",
        "content": "萍粘老瓦水涵天，数叶田田小帖钱。\n才大古来无处用，不须十丈藕如船。",
        "dynasty": "宋",
        "collection_info": null
    },
    {
        "title": "池上",
        "author": "释居简",
        "content": "冰澌潄齿夜生寒，白苎生裁踏月残。\n水面有风人不见，只教荷气上阑干。",
        "dynasty": "宋",
        "collection_info": null
    },
    {
        "title": "寄杨大监",
        "author": "释居简",
        "content": "商飈流西金，万卉寒如灰。\n广寒烂银阙，初放蟾枝开。\n一花堕九地，四海无纤埃。\n钟作河岳灵，挺此梁栋才。\n倘可济巨川，不然为盐梅。\n我欲问此翁，山林起摧颓。\n勺以长安酤，大白非鲸杯。\n擘麟配万钱，鸟爪去不回。\n抑以颂与箴，耸德如徂徕。\n赋岂料敌手，吟非横槊才。\n不如姑置之，高卧深云隈。\n长啸揖箕翼，更把灵椿栽。\n明年紫荷橐，此约当重来。",
        "dynasty": "宋",
        "collection_info": null
    },
    {
        "title": "次张文昌送川张道人韵",
        "author": "释居简",
        "content": "万水遶千山，翩然去不难。\n双明元自碧，方寸为谁丹。\n鹤化曾留句，鳬轻欲振翰。\n不知藏世界，一粟几何宽。",
        "dynasty": "宋",
        "collection_info": null
    },
    {
        "title": "楼大参嘱珣起宗索孤山旧藁  其一",
        "author": "释居简",
        "content": "旧赋梅花欲反骚，效颦徒自不偿劳。\n未寻处士孤山梦，误得先生一字褒。\n剪剪衰兰甘草莽，朣朣华月在林皋。\n从来平地神仙脚，咫尺钧衡步武高。",
        "dynasty": "宋",
        "collection_info": null
    },
    {
        "title": "楼大参嘱珣起宗索孤山旧藁  其二",
        "author": "释居简",
        "content": "乡来文字汹涛澜，淼淼回渊搅不浑。\n鼎鼐饱参梅子熟，雪霜不见竹枝蕃。\n媿无攻处心尤小，力丐归时德更尊。\n云静八纮天在水，华风暖处见春痕。",
        "dynasty": "宋",
        "collection_info": null
    },
    {
        "title": "圆无外一春不归兰犹有花",
        "author": "释居简",
        "content": "一春寂寞无人问，不为无人不谨初。\n犹有两花藏叶底，隙檐三见月如梳。",
        "dynasty": "宋",
        "collection_info": null
    },
    {
        "title": "韩寺遗墟",
        "author": "释居简",
        "content": "十年秋傍故山零，一坞残云夜不扃。\n土偶向人犹作祟，相传不似旧时灵。",
        "dynasty": "宋",
        "collection_info": null
    },
    {
        "title": "书荆公访僧图",
        "author": "释居简",
        "content": "长鬚瘦蹇策深云，来就蒲团到夕曛。\n畴曩山中无此画，至今猿鹤怨移文。",
        "dynasty": "宋",
        "collection_info": null
    },
    {
        "title": "冷湾",
        "author": "释居简",
        "content": "怪雨盲风塞冷湾，破头艇子出湖滩。\n平生无地酬忠信，独向风波险处看。",
        "dynasty": "宋",
        "collection_info": null
    },
    {
        "title": "赵节推挂冠  其一",
        "author": "释居简",
        "content": "不为鲈鱼不为莼，只思天际九华青。\n心关幽事惟招隠，脚到荣途亟引龄。\n营掾廨成纔燕贺，笑虞罗巧嘆鸿冥。\n乐闲趁得身强健，振厉仙源擅德馨。",
        "dynasty": "宋",
        "collection_info": null
    },
    {
        "title": "赵节推挂冠  其二",
        "author": "释居简",
        "content": "虚舟所至信浮沉，揭厉何曾较浅深。\n坚不可磨惟定见，去终难挽是归心。\n书生岂但青衫债，俗子安知绿绮音。\n神武门头旧时月，照人如镜古犹今。",
        "dynasty": "宋",
        "collection_info": null
    },
    {
        "title": "国清寺绝顶更好亭下古梅",
        "author": "释居简",
        "content": "花开更好亭前枝，亭曰更好花更奇。\n我犹未到春已到，春不到此将焉归。\n千山万山俨环抱，一树两树藏嵚𡼭。\n晓粧弗受朱粉污，老去自着莓苔衣。\n澹交霜髯与苍玉，雅宜茅舍横疎篱。\n云英风味有余裕，石鲸鳞甲饶华滋。\n恍然罗浮月中见，髿髿绀髮森冰肌。\n又如大窖冻不死，凛凛素节无瑕疵。\n纷纷红紫不解事，与春角逐何迟迟。\n待文作兴不足道，凡民碌碌终奚为。\n孤芳拔俗千万丈，未暇相与论襟期。\n贞姿皓态美无度，幽意独许鲜风知。\n悠然凭高一披拂，僧窗处处开晴霏。\n窗间跏趺拥风叶，照几碧眸岩电驰。\n渊渊方寸湛古井，一沤不动清涟漪。\n天香閟此无尽藏，潜于鼻观通几微。\n水流山空但自笑，理与神遇端如斯。\n乡来孤山水清浅，龟肤鹤膝相参差。\n青铜盘屈破香雪，紫铁矫揉骈明玑。\n膏肓泉石政为此，冠冕草木今其谁。\n天公亦復加靳惜，阔着湖水无边涯。\n八篇只遣处士赋，一点不放红尘飞。\n是中泉石固深秀，惜欠晴湖山四围。\n客如我辈亦不恶，拟赓疎影横斜诗。\n后车合改效颦辙，亦若佩弦仍佩韦。",
        "dynasty": "宋",
        "collection_info": null
    },
    {
        "title": "小圃即事四首  其一",
        "author": "释居简",
        "content": "粉红蓓蕾弗禁吹，尽拾鲜英缀旧枝。\n欲赋惜春麾巽二，形容不到未开时。",
        "dynasty": "宋",
        "collection_info": null
    },
    {
        "title": "小圃即事四首  其二",
        "author": "释居简",
        "content": "恰则夭夭看小桃，靓粧捻指九分消。\n丁宁更耐明朝雨，款曲随风送落潮。",
        "dynasty": "宋",
        "collection_info": null
    },
    {
        "title": "小圃即事四首  其三",
        "author": "释居简",
        "content": "练帨新裁衬缟衣，暝云垂地拥瑶姬。\n自知素洁难谐俗，只赴梨花淡月期。",
        "dynasty": "宋",
        "collection_info": null
    },
    {
        "title": "小圃即事四首  其四",
        "author": "释居简",
        "content": "白白红红短短篱，自鉏芳径简繁枝。\n羲皇向上渊明老，此段家风说与谁。",
        "dynasty": "宋",
        "collection_info": null
    },
    {
        "title": "移椶榈次蓬山兄韵",
        "author": "释居简",
        "content": "藂拍苍柄顶春寒，诗史题名胜得仙。\n剪出鳞皴仍节节，何曾拥肿到便便。\n更无曲处连黄壤，只欠横枝架老禅。\n来岁子鱼分树艺，檐前清影赋联绵。",
        "dynasty": "宋",
        "collection_info": null
    },
    {
        "title": "庵居即事",
        "author": "释居简",
        "content": "欲过东家怕渡桥，欲题黄叶怕随潮。\n经旬不踏门前路，陡顿苍苔绿色饶。",
        "dynasty": "宋",
        "collection_info": null
    },
    {
        "title": "闻陈无却辞钱丞相道堂",
        "author": "释居简",
        "content": "挂堂钱了不求余，熟处工夫放得疎。\n逐客未行丞相令，绝交先作孔方书。\n富非贫乐人皆笑，去似留轻絮不如。\n采采蕨薇歌日暮，也胜弹铗嘆无鱼。",
        "dynasty": "宋",
        "collection_info": null
    },
    {
        "title": "送周教授兼简刘左史薛寺丞  其一",
        "author": "释居简",
        "content": "舍选诸生出，侯藩博士归。\n一官甘独冷，千仞看群飞。\n苦学丹心古，春风泮水肥。\n传衣观岁晚，先使识抠衣。",
        "dynasty": "宋",
        "collection_info": null
    },
    {
        "title": "送周教授兼简刘左史薛寺丞  其二",
        "author": "释居简",
        "content": "霜趁残秋肃，寒侵薄暮生。\n帆开吴浪急，鸿挟楚云横。\n客裏常加饭，人归得寄声。\n为询刘与薛，江汉几长城。",
        "dynasty": "宋",
        "collection_info": null
    },
    {
        "title": "揖山楼",
        "author": "释居简",
        "content": "溪阴留云云不留，楼在五云之上游。\n青天一握浄如洗，好山四面清涵秋。\n主人亦有大白浮，揖逊群峯相献酬。\n岩中野逸皆名流，农隙颇復登临不。\n何当天风吹袖寒飕飗，披衡跨霍迤逦昆崙丘。\n悠悠按辔双龙湫，泠然为君上上头。\n楼头风物须盟主，风骚之外吾无取。\n猛拍阑干抚寥泬，不问青天问华月。",
        "dynasty": "宋",
        "collection_info": null
    },
    {
        "title": "双溪潮水清",
        "author": "释居简",
        "content": "灭影双溪死便烧，年年枫落见清潮。\n淛江亭下晴翻雪，卷作浑涛怒不消。",
        "dynasty": "宋",
        "collection_info": null
    },
    {
        "title": "朴翁约效诚斋分题得月色",
        "author": "释居简",
        "content": "霜晴如此月明何，独恨空庭着不多。\n窗外楼头都有了，其余四散尽从它。",
        "dynasty": "宋",
        "collection_info": null
    },
    {
        "title": "赠心上人",
        "author": "释居简",
        "content": "一抹新霜雁背寒，满庭疎雨客衣单。\n苦心莫负韦编绝，岁晚归来语夜阑。",
        "dynasty": "宋",
        "collection_info": null
    },
    {
        "title": "闻济妙高为善浄攘其居兼简杨守慈湖  其一",
        "author": "释居简",
        "content": "俗习翻新样，民生先故吾。\n缁云忘揖逊，何处有廉隅。\n戛戛难穷鼠，纷纷莫辨乌。\n多应风化首，坐啸答歌襦。",
        "dynasty": "宋",
        "collection_info": null
    },
    {
        "title": "闻济妙高为善浄攘其居兼简杨守慈湖  其二",
        "author": "释居简",
        "content": "听鼓噇箪食，逢山办把茅。\n雾窗闲自挂，月槛许谁敲。\n战蚁翻侯国，驱鸠入鹊巢。\n先生河汉辩，何以解人嘲。",
        "dynasty": "宋",
        "collection_info": null
    },
    {
        "title": "酬云卧白鸡",
        "author": "释居简",
        "content": "冠染丹砂雪剪翎，不因风雨废常鸣。\n有时失度无人醒，只有刘琨与祖生。",
        "dynasty": "宋",
        "collection_info": null
    },
    {
        "title": "谒樊将军舞阳侯庙",
        "author": "释居简",
        "content": "萧曹笔削宏楷橅，良平智略吞万夫。\n巍坛既登跨下士，贡帐谩悦骊山徒。\n龙争虎斗爪牙备，刘怯项勇天渊殊。\n鹿虽未果死谁手，鼎已潜知开汉图。\n将军最先得所託，亭长之外无贞符。\n逸群拔萃一人耳，屠城斩将群雄俱。\n鸿门直入缓危急，虎口仅免纔斯须。\n宴安鸩毒寤主意，排闼紫禁当前驱。\n奋身不顾但爱死，婴鳞未了仍编鬚。\n帝虽寡恩少善后，吾宁守义如厥初。\n匈奴无故遗嫚书，在廷如堵方嗫嚅。\n将军裂眦不愿余，请十万众行匈奴。\n不知十万行匈奴，果与卫霍功何如。",
        "dynasty": "宋",
        "collection_info": null
    },
    {
        "title": "酬王哦松八景  其一",
        "author": "释居简",
        "content": "横玉临江展碧纨，冯夷庭院水晶寒。\n天教两赋酬风雅，不谓人閒作画看。",
        "dynasty": "宋",
        "collection_info": null
    },
    {
        "title": "酬王哦松八景  其二",
        "author": "释居简",
        "content": "欲从山北驻晴霏，先与山南淡扫眉。\n见说商周遗俗在，试寻康俗未来时。",
        "dynasty": "宋",
        "collection_info": null
    },
    {
        "title": "酬王哦松八景  其三",
        "author": "释居简",
        "content": "雨歇江空锦瑟鸣，亟图清绝些湘灵。\n斯须云敛便有月，更着数峯江上青。",
        "dynasty": "宋",
        "collection_info": null
    },
    {
        "title": "酬王哦松八景  其四",
        "author": "释居简",
        "content": "噎噎梅花暖响初，晓来痕绿到蘼芜。\n鹗沈鹦鹉千年恨，指旧江山忍按图。",
        "dynasty": "宋",
        "collection_info": null
    },
    {
        "title": "酬王哦松八景  其五",
        "author": "释居简",
        "content": "浩然直养老益壮，吐作跨水晴虹飞。\n三万顷秋天贴水，不禁依约冩烟霏。",
        "dynasty": "宋",
        "collection_info": null
    },
    {
        "title": "酬王哦松八景  其六",
        "author": "释居简",
        "content": "素车白马作前驱，垒雪屯云拟不如。\n尺纸忽翻千尺练，断魂强弩控弦初。",
        "dynasty": "宋",
        "collection_info": null
    },
    {
        "title": "酬王哦松八景  其七",
        "author": "释居简",
        "content": "雨后双螺对绾青，采毫曾此蘸中泠。\n冩成九派分流势，不冩当年瘗鹤铭。",
        "dynasty": "宋",
        "collection_info": null
    },
    {
        "title": "酬王哦松八景  其八",
        "author": "释居简",
        "content": "羡他蓑笠度年华，尽把风烟付贺家。\n盘礴细搜吟意绪，明波一曲小菱花。",
        "dynasty": "宋",
        "collection_info": null
    },
    {
        "title": "酬乐清陈簿雪中平反",
        "author": "释居简",
        "content": "用恕存存坐照姦，姦如挟纩弗知寒。\n天虽有二无偏覆，网既开三亦甚宽。\n疑欲惟轻刑自省，死终弗怨枕方安。\n雪中小试阳和力，天地生成却不难。",
        "dynasty": "宋",
        "collection_info": null
    },
    {
        "title": "过张氏水亭",
        "author": "释居简",
        "content": "到岸不多遥，晴初雪未消。\n茆檐虽傍水，人影不随潮。\n鹊占寒枝喜，鱼从落日跳。\n丹枫莫吹尽，我欲繫兰桡。",
        "dynasty": "宋",
        "collection_info": null
    },
    {
        "title": "三锡堂下接桃  其一",
        "author": "释居简",
        "content": "前度刘郎去不来，炫晴灼灼又花开。\n蟠桃着子三千岁，一岁从他熟一回。",
        "dynasty": "宋",
        "collection_info": null
    },
    {
        "title": "三锡堂下接桃  其二",
        "author": "释居简",
        "content": "接枝换骨胜刀圭，脸晕娇风满旧蹊。\n有问春工在谁手，避秦人在武陵溪。",
        "dynasty": "宋",
        "collection_info": null
    },
    {
        "title": "乌𣡶角行",
        "author": "释居简",
        "content": "村村花柳春菲菲，乌𣡶声动清昼迟。\n梅花噎噎不成弄，黄钟大吕相因依。\n川平野阔牛背稳，水坳山曲人烟稀。\n一声一声断復续，十十五五喧牧儿。\n四郊唤得堕农起，不作阳关肠断声。\n凄其道傍驻马远，游子往往不减阳关悲。\n此声岂解令人悲，朝燕暮越远别离。\n亦復岂能使人喜，蒉桴土鼓相酣嘻。\n于戏此乐吾独知，尚记天台委羽破雨开林扉。\n自鞭觳觫耦沮溺，白水没膝同扶犁。\n是非利害不到耳，终日听此呜呜吹。\n风淳调古相浃洽，不与市道趋浇漓。\n朅来脚踏软红陌，不闻此曲闻此诗。\n借翁语险久不和，迩来作者如埙箎。\n埙箎虽美与时背，岂若乌𣡶方适时。",
        "dynasty": "宋",
        "collection_info": null
    },
    {
        "title": "泊港口",
        "author": "释居简",
        "content": "港阔风初霁，潮平夜欲分。\n半江都是月，一点不留云。\n东去舟无数，南飞鹊恋群。\n疎钟何处寺，隔浦最先闻。",
        "dynasty": "宋",
        "collection_info": null
    },
    {
        "title": "赵禅庵",
        "author": "释居简",
        "content": "面面苍崖似削瓜，涛翻鼍鼓半天挝。\n依稀刘阮曾行处，无数水边桃未花。",
        "dynasty": "宋",
        "collection_info": null
    },
    {
        "title": "送谢司令通守严陵",
        "author": "释居简",
        "content": "访竹凌霜后，寻梅趁腊前。\n春风方委曲，别乘忽腾骞。\n处士不入府，客星仍受廛。\n密斋容膝外，何处着壶天。",
        "dynasty": "宋",
        "collection_info": null
    },
    {
        "title": "拆桐花",
        "author": "释居简",
        "content": "叶底秋声急雨催，人言满树是愁媒。\n九回百断渠何与，自是愁人做得来。",
        "dynasty": "宋",
        "collection_info": null
    },
    {
        "title": "新月",
        "author": "释居简",
        "content": "澹扫蛾眉雨后天，天容澄洁称婵娟。\n弦虽未上终持满，璧反胡为尚不全。\n只乡生时看最好，莫于缺处斲成圆。\n人间梦事纷如蚁，着眼何曾到汝边。",
        "dynasty": "宋",
        "collection_info": null
    },
    {
        "title": "雪中登西菩寺参寥旧居分月阁闻读书声",
        "author": "释居简",
        "content": "谁平读书琅琅然，四山响答皆清圆。\n山空无人渡双涧，更与流水相潺湲。\n冻云压山吹不皱，云际棱棱展瑶甃。\n广庭万舞乱零飞，老枝檠重如僧瘦。\n吞蟾缟夜洞八窗，弗烦冻手挑残釭。\n蝇头万字不足数，冏冏寒入青眸双。\n辨才昔与参寥子，秣马问途端自此。\n要汝勇追龙象躅，为我辛勤十年读。",
        "dynasty": "宋",
        "collection_info": null
    },
    {
        "title": "啸云",
        "author": "释居简",
        "content": "胡笳未奏边云悄，长啸一声山月小。\n狂虏归思悲夜老，身未到家心已到。\n山云不似塞云腥，云中倚阑时一声。\n悠然清闻四十里，何独重围空万骑。",
        "dynasty": "宋",
        "collection_info": null
    },
    {
        "title": "问讯方岩侍郎  其一",
        "author": "释居简",
        "content": "翳尽珠明万象空，壶中只着小玲珑。\n乡来冀北藐群马，此去斗南能几翁。\n渊默但知藏霹雳，清宁何必友崆峒。\n方城屹立青如削，万壑千岩在下风。",
        "dynasty": "宋",
        "collection_info": null
    },
    {
        "title": "问讯方岩侍郎  其二",
        "author": "释居简",
        "content": "用亦无心舍亦轻，岁寒只有竹忘形。\n水村容与吹黄叶，溪圃耘耔课白丁。\n细草远连三径绿，好山长借两眸青。\n浚池小贮连天碧，待与人间洗浊泾。",
        "dynasty": "宋",
        "collection_info": null
    },
    {
        "title": "招遇野",
        "author": "释居简",
        "content": "叶响初疑夜霰微，晓看连玉幻屏帷。\n令人忆煞天台遇，白尽蓑衣唤不归。",
        "dynasty": "宋",
        "collection_info": null
    },
    {
        "title": "辩才钟",
        "author": "释居简",
        "content": "井龙欲振兹山灵，忍使夜旦钟不声。\n西京旧赐禁犹在，即山铸得蒲牢鸣。\n虚文破壁俨如故，县官正令今重新。\n身归柱后惠文手，加以束缚投诸囹。\n夜囹熖发照城阙，燎原不足方其明。\n民皆呼吏捄回禄，骏奔稽颡祈玄冥。\n及乎乡迩寂无覩，更欲炙手嗟无因。\n朝闻夕报事从贷，雨濡露濯恩如春。\n乡来光亦上牛斗，九畴分野当丰城。\n干将独往莫耶在，延平涛浪今犹腥。\n何如坎井蛰不死，雨晹答响如谷神。\n百年逸事付僧史，不然簨簴重刊铭。",
        "dynasty": "宋",
        "collection_info": null
    },
    {
        "title": "鴈来红",
        "author": "释居简",
        "content": "夜夜灯花巧胜裁，家书准拟傍秋开。\n鴈来红叶都红了，目断西风鴈不来。",
        "dynasty": "宋",
        "collection_info": null
    },
    {
        "title": "田舍即事  其一",
        "author": "释居简",
        "content": "刺水绿针抽，田低水退流。\n未饥先作午，图饱预占秋。\n井远缾罂重，陂荒茧栗浮。\n静思田舍乐，却为素餐羞。",
        "dynasty": "宋",
        "collection_info": null
    },
    {
        "title": "田舍即事  其二",
        "author": "释居简",
        "content": "断壠收残麦，晴风卷宿云。\n荡泥谙马力，煮茧策蚕勋。\n野色如秋霁，山讴送夕曛。\n悠然观岁事，不负一春勤。",
        "dynasty": "宋",
        "collection_info": null
    },
    {
        "title": "长门怨  其一",
        "author": "释居简",
        "content": "拜月归来剪绛灯，误占灯喜望承恩。\n断魂薄命如初月，缺尽团团只一痕。",
        "dynasty": "宋",
        "collection_info": null
    },
    {
        "title": "长门怨  其二",
        "author": "释居简",
        "content": "菊到秋时独擅奇，怕秋嫌唱菊花词。\n花头又似金钱小，不把金钱斗叶儿。",
        "dynasty": "宋",
        "collection_info": null
    },
    {
        "title": "长门怨  其三",
        "author": "释居简",
        "content": "拍拍官沟碧卷罗，影窥明玉敛青娥。\n回头趁扑双双蝶，恨杀春风独管它。",
        "dynasty": "宋",
        "collection_info": null
    },
    {
        "title": "长门怨  其四",
        "author": "释居简",
        "content": "梦到昭阳与梦回，楚天云雨隔阳台。\n壁粘鹾卤花如雪，赚杀羊车不入来。",
        "dynasty": "宋",
        "collection_info": null
    },
    {
        "title": "柳絮",
        "author": "释居简",
        "content": "麻姑米白玉床丹，老去慵将狡狯看。\n却爱一川风絮好，就船做得雪团干。",
        "dynasty": "宋",
        "collection_info": null
    },
    {
        "title": "日者",
        "author": "释居简",
        "content": "恶月悬弧岂好儿，衣冠聊復换伽黎。\n听言易感人人信，不信田文善相齐。",
        "dynasty": "宋",
        "collection_info": null
    },
    {
        "title": "翠扫",
        "author": "释居简",
        "content": "小楼却立青林端，有水有竹仍有山。\n微风徐来皱池面，浓翠澹扫开烟鬟。\n九冈献状飞蜿蜒，悠然赴壑挽不还。\n玄珠湛影不走盘，岚浮雾暖相萦环。\n曲阑巧当环抱间，爱山聊復倚曲阑。\n亦有零瀣供朝餐，崇朝挂眼双孱颜。",
        "dynasty": "宋",
        "collection_info": null
    },
    {
        "title": "送诜老归千顷山",
        "author": "释居简",
        "content": "老诜爱山不知了，何事衝寒下巍峭。\n归装只有一囊诗，冏冏陆离还自照。\n自言峯顶摩九霄，五月六月雪不消。\n松风萧萧吹泬寥，千岩万壑酣笙箫。\n前山后山畬可烧，黄精杂错黄独苗。\n饭家田米可卒岁，亦有旨蓄延渔樵。\n人间自有杨州鹤，诜也云胡甘寂寞。\n笑云乐去悲相随，吾非恶此而逃之。",
        "dynasty": "宋",
        "collection_info": null
    },
    {
        "title": "钱百六录参入新宅得子",
        "author": "释居简",
        "content": "千忆子孙昌，衣传衮绣光。\n厦成观贺燕，笔喜误书麞。\n桂熟霜前子，梅腾雪后芳。\n不须瞻岐嶷，定肖白眉良。",
        "dynasty": "宋",
        "collection_info": null
    },
    {
        "title": "寄陈黄岩",
        "author": "释居简",
        "content": "梅霖纔自歇𩃎𩃱，又復油然注上河。\n水绕百畦虽喜足，雨当六月不嫌多。\n甑虽未及炊先种，头已先低粒晚禾。\n岁事莫于田祖卜，只于堂下听絃歌。",
        "dynasty": "宋",
        "collection_info": null
    },
    {
        "title": "刘检详新除",
        "author": "释居简",
        "content": "南北分疆后，关河气不清。\n有才皆琐屑，临事少峥嵘。\n嵩华俱崷崒，岷峨独抗衡。\n卯金重耀德，藜杖復寻盟。\n火老随秋灺，凉深伴月生。\n虚凝仙掌泫，缥缈庆云明。\n肯室高名节，宽西旧老成。\n空群嘉骏产，跨竈大家声。\n问望公舆论，芬香蔼旦评。\n尺书贤十部，全璧藐连城。\n一岁寻佳处，重阳欠好晴。\n风轻茱未紫，露重菊初荣。\n春玉新尝稻，挼香试剪橙。\n满城风雨句，不足配餐英。",
        "dynasty": "宋",
        "collection_info": null
    },
    {
        "title": "闰月九日刘检详入山问近作",
        "author": "释居简",
        "content": "北磵寻新筑，东篱管旧香。\n雨交前九月，晴到后重阳。\n蚁慕无羊肉，鸿谋缺稻粮。\n餐英聊自笑，辟谷竟何伤。\n心远喧常寂，山深拙可藏。\n息阴惭恶木，同调友孤芳。\n藂莜缘苔砌，闲花蔓藓墙。\n寒枝繁鸟雀，落照下牛羊。\n绿欠荷檠雨，青知橘未霜。\n岁华惊过鸟，秋思老吟螀。\n老子便幽事，深云僦睡乡。\n指呼闲部曲，啸咏懒封疆。\n率尔鸣天籁，泠然似野航。\n汲溪酬欵乃，濯足咏沧浪。\n蚁为谁开国，蜂如我敬王。\n俗休嘲赋杼，骚谩吊沉湘。\n兰茝新纫佩，芙蓉嫩制裳。\n不知元亮醉，何似接舆狂。\n更復求三益，何须馈五浆。\n龙山在何许，云水渺相望。",
        "dynasty": "宋",
        "collection_info": null
    },
    {
        "title": "酬南宕诸友",
        "author": "释居简",
        "content": "岁闰黄杨厄，年丰白昼长。\n独居无一事，两度见重阳。\n野馈同谁饷，闲花各自芳。\n贳将今夜月，藉手送秋光。",
        "dynasty": "宋",
        "collection_info": null
    },
    {
        "title": "唐人刘长卿送彻上人归越云禅客无心杖锡还沃洲深处草堂闲身随弊履经残雪手绽寒衣入旧山独向青山依树下空留明月在人间那堪别后长相忆云水苍苍但闲关洪义二上人请次韵归山阴",
        "author": "释居简",
        "content": "行云流水去仍还，多费清游少费闲。\n缺处欲修前夜月，烧痕旋补去年山。\n榻仍拂拭悬空壁，猿自归来守半閒。\n寂寞东家老茅屋，平安几日到松关。",
        "dynasty": "宋",
        "collection_info": null
    },
    {
        "title": "江心寺步月诸公用甄监簿云卿韵",
        "author": "释居简",
        "content": "爱此凭阑夜不眠，欲将风驭作泠然。\n呼蟾驾起三更月，展镜摊开万顷天。\n亦有山灵回俗驾，可无蕙帐着胎仙。\n试看拍岸涛翻雪，几许骊珠碎又圆。",
        "dynasty": "宋",
        "collection_info": null
    },
    {
        "title": "菜花",
        "author": "释居简",
        "content": "花芥开常晚，今年九月开。\n直搀寒露过，弗待小春回。\n后乘犹追菊，前驱不逊梅。\n休夸太早计，老圃解栽培。",
        "dynasty": "宋",
        "collection_info": null
    },
    {
        "title": "冷水谷桃花未开次竹岩韵",
        "author": "释居简",
        "content": "山行两袖皆华风，游人未多花未红。\n堂堂春去已无几，晴趁一日来山中。\n山人寸金酬天地，都种芳菲留客醉。\n粉桃商略待绯桃，坐令羯鼓催无计。\n怱怱归兴如酒浓，零落断云流水踪。\n明朝乘兴尚可再，应笑武陵蓑笠翁。\n判花大手今燕许，收拾是中春一坞。\n小待巴东制锦归，尽吹红雨为霖雨。",
        "dynasty": "宋",
        "collection_info": null
    },
    {
        "title": "酬姜贫乐",
        "author": "释居简",
        "content": "我欲渊明伯仲间，为谁干没静中闲。\n直将目送孤鸿度，横截湖飞短艇还。\n稍閒便同搜万象，更忙亦可看孤山。\n是閒真隠多余地，玄豹何尝肯露斑。",
        "dynasty": "宋",
        "collection_info": null
    },
    {
        "title": "立可则礼思復雪中见过",
        "author": "释居简",
        "content": "花翻云叶舞风回，新好缤缤带雨开。\n团破小龙寒未瀹，客如两鹤瘦飞来。\n白灰宿火虽同拥，黄独无苗各自煨。\n苕霅扁舟明日去，小须门外玉山颓。",
        "dynasty": "宋",
        "collection_info": null
    },
    {
        "title": "残雪",
        "author": "释居简",
        "content": "前水花新霁，暾云日未升。\n檐声都是雨，笕溜半成冰。\n幌冷疑眠月，窗虚罢续灯。\n独余林杪塔，犹自隠觚棱。",
        "dynasty": "宋",
        "collection_info": null
    },
    {
        "title": "酬方岩",
        "author": "释居简",
        "content": "大溪小溪沙水明，浊可濯足清濯缨。\n渊渊寸田湛古井，澄浊与之俱忘形。\n绿野菜花三四畮，不图娱客犹供口。\n旧种庭前三树槐，更有门前五株柳。\n时拊碧云歌碧云，婆娑鹄羽青纶巾。\n不妨别调吟梁甫，收拾干坤浩荡春。",
        "dynasty": "宋",
        "collection_info": null
    },
    {
        "title": "书雪湖寄张高沙诗卷后",
        "author": "释居简",
        "content": "大篇如建瓴，小篇如扞城。\n执此能事柄，凌夺造物真。\n雪湖坐此彻骨贫，致贫之具犹示人。\n铿锵应是我辈语，饥鸢悲苦哦清新。\n高沙旧日春风手，也是乘槎丈人后。\n红莲开幕着诗人，此段风流少人有。\n飞声郎署知闻旧，扫门谩惜千金箒。\n不图愿与丈人厚，要看云锦三千首。",
        "dynasty": "宋",
        "collection_info": null
    },
    {
        "title": "復斋奚左藏挂冠  其一",
        "author": "释居简",
        "content": "趁得身轻便挂冠，翩翩出岫白云闲。\n村疎一日是两日，心广半间如万间。\n聊把大门标俗子，别开荒径友佳山。\n羲皇向上多余地，时对清风一破颜。",
        "dynasty": "宋",
        "collection_info": null
    },
    {
        "title": "復斋奚左藏挂冠  其二",
        "author": "释居简",
        "content": "特操刚明与俗乖，溪山亦復外形骸。\n子狂正作岂矫世，我醉欲眠聊纵怀。\n勇赋一归尤果决，光寒千文不沉埋。\n从来林下何曾见，仅有先生闼可排。",
        "dynasty": "宋",
        "collection_info": null
    },
    {
        "title": "送钱竹岩宰常熟  其一",
        "author": "释居简",
        "content": "无日游天竺，新除问补陁。\n两回抽竹策，一语定弦歌。\n悬应如虚谷，灵通岂祝鮀。\n只依彭泽样，条具不须多。",
        "dynasty": "宋",
        "collection_info": null
    },
    {
        "title": "送钱竹岩宰常熟  其二",
        "author": "释居简",
        "content": "渊默战纷华，清吟日又斜。\n尊中常有酒，堂下可施罝。\n琴响家家月，春酣处处花。\n平章风物手，小屈课桑麻。",
        "dynasty": "宋",
        "collection_info": null
    },
    {
        "title": "赠鹤鸣冯高士",
        "author": "释居简",
        "content": "静对深炉养白砂，又从活火剪黄芽。\n蜕尘与世羽凡骨，看镜为谁开晓霞。\n万里脚头元自稳，一毫心事不曾差。\n何时采药天台去，烂醉桃源几树花。",
        "dynasty": "宋",
        "collection_info": null
    },
    {
        "title": "贺宇文枢使",
        "author": "释居简",
        "content": "伊洛正音闻者寡，邪说异端难并驾。\n春风不到六经堂，和煦无由蔼天下。\n卓然人物既兴起，浩然一气均陶冶。\n横秋霁月耿东南，劲草疾风知用舍。\n堤障狂澜如砥柱，渊源理学扶宗社。\n伊周文宪復精明，汉唐述作俱陵跨。\n论道经邦坐策勋，弹冠束带无遗野。\n遂令四海九州内，三尺儿童耻言伯。\n太山盘石固无疆，乱臣贼子胡为者。\n今日枢庭拜宇文，还似前朝相司马。",
        "dynasty": "宋",
        "collection_info": null
    },
    {
        "title": "盆兰",
        "author": "释居简",
        "content": "采采芳根绿缀苔，一茎只放一花开。\n畹中好恶非同调，林下熏莸各有才。\n惜此国香无地种，知它楚些为谁哀。\n小留鹤帐梅梢月，倘伴高情入梦来。",
        "dynasty": "宋",
        "collection_info": null
    },
    {
        "title": "送黄郡博之官高邮  其一",
        "author": "释居简",
        "content": "一曲占晴湖，楼居岂俗居。\n人虽增境胜，鹭不与鸥疎。\n古锦投明月，春风入绛幮。\n好诗频遣寄，莫遣不情书。",
        "dynasty": "宋",
        "collection_info": null
    },
    {
        "title": "送黄郡博之官高邮  其二",
        "author": "释居简",
        "content": "贵作横金客，才如切玉刀。\n长城坚未下，大敌勇难鏖。\n老兔明千里，垂虹绿半篙。\n何时醉醽醁，伴我读离骚。",
        "dynasty": "宋",
        "collection_info": null
    },
    {
        "title": "送谯回庵作江东宪",
        "author": "释居简",
        "content": "千骑前驱拥旆旌，鸟啼花发近清明。\n斯文自是域中大，廷尉旧持天下平。\n春到十连皆化日，风清万窍只秋声。\n庐山面目无人识，应喜重来为主盟。",
        "dynasty": "宋",
        "collection_info": null
    },
    {
        "title": "续舞马行",
        "author": "释居简",
        "content": "见说开元天宝间，登床百骏俱回旋。\n一曲倾杯万人看，一顾群空四十万。\n梨园部曲能穷奇，踣铁矫揉杨柳枝。\n不直玉环一解颐，更走泸戎生荔枝。\n天上人间反覆手，故态忽生乱离后。\n将军入眼可曾有，误骏为妖不足咎。\n于戏唐虞全盛时，百兽率舞凤鸟仪。\n雍熙之和乃其效，何用区区教坊教。",
        "dynasty": "宋",
        "collection_info": null
    },
    {
        "title": "韬光庵",
        "author": "释居简",
        "content": "洛下僧归未寂寥，余光还向此中韬。\n入千峯杪从它笑，放一头低尽自高。\n客至坐凉分树影，云开冩望到江涛。\n夜遥月冷风初霁，万籁无声亦怒号。",
        "dynasty": "宋",
        "collection_info": null
    },
    {
        "title": "谢盘野黄文昌  其一",
        "author": "释居简",
        "content": "易入亚夫营，难收四海名。\n两全无可媿，独以退为荣。\n萧洒霜髯古，敷腴玉色明。\n神仙在平地，跬步到钧衡。",
        "dynasty": "宋",
        "collection_info": null
    },
    {
        "title": "谢盘野黄文昌  其二",
        "author": "释居简",
        "content": "日课芳菲谱，归来手自栽。\n有诗随意好，无日不花开。\n鸥鹭论心事，云山入酒杯。\n绮罗帘幕静，处处小蓬莱。",
        "dynasty": "宋",
        "collection_info": null
    },
    {
        "title": "十四夜月",
        "author": "释居简",
        "content": "几望沧浪月，裴回独自看。\n小亏修未了，忒满怕持难。\n篆冷檀烟湿，衣单桂露干。\n丁宁桥下水，明夜印团团。",
        "dynasty": "宋",
        "collection_info": null
    },
    {
        "title": "代竹岩送史侍郎  其一",
        "author": "释居简",
        "content": "曾泛东湖载月船，不将人物等闲看。\n二灵千古独钟秀，五岳三光空自寒。\n跨竈极知从古少，为兄端恐自君难。\n故家别有单于调，付与鸰原次第弹。",
        "dynasty": "宋",
        "collection_info": null
    },
    {
        "title": "代竹岩送史侍郎  其二",
        "author": "释居简",
        "content": "荷橐风高北固秋，黄童白叟拥行舟。\n旧盟不冷在群鹭，归兴绝攀回万牛。\n传自教明南国后，可容寇借一年不。\n旌麾小试经纶手，此惠何烦敛壹州。",
        "dynasty": "宋",
        "collection_info": null
    },
    {
        "title": "昭君行",
        "author": "释居简",
        "content": "楚山有美倾人国，家傍江城逐臣宅。\n逐臣赋并日月明，琵琶遣入穹庐鸣。\n哀弹不作胡儿语，冩汉遗音吊亡楚。\n泪如铅水湿春风，苦心只与春风诉。\n曲中愁绪乱风丝，因风寄鴈云南飞。\n汉家弹作昭君怨，试问昭君别怨谁。\n天生尤物天还如，仰天自笑蛾眉误。\n不如强醉枕琵琶，暂时栩栩梦还家。\n昭阳未有承恩地，阏氏孰与宁胡贵。\n不须频下思家泪，汉女雄猜如阿雉。",
        "dynasty": "宋",
        "collection_info": null
    },
    {
        "title": "白鷄谢静讲师湖州旧舘",
        "author": "释居简",
        "content": "素羽剪零云，冠裁辰锦新。\n德如潮有信，雄压牝无晨。\n物化寤非蝶，蚁酣惊代隣。\n莫教风雨暝，缄口却羞人。",
        "dynasty": "宋",
        "collection_info": null
    },
    {
        "title": "苕溪多楮三伏最茂",
        "author": "释居简",
        "content": "朱实炖空密幄成，曾阴无地暍行人。\n风枝雨干雕零后，玉板云英制作新。\n传得文章贻后晋，忍随竹帛祸先秦。\n西凉叶叶秋声树，学到先生是效颦。",
        "dynasty": "宋",
        "collection_info": null
    },
    {
        "title": "寄漫塘刘平国索竹岩钱德载挽章",
        "author": "释居简",
        "content": "一从神武挂衣冠，千载华风去不还。\n闲惬清宁羞宦巧，静闚奔竞识天悭。\n高于少室从它售，捷似终南各自扳。\n我欲西风问无恙，不知着得几鸥闲。",
        "dynasty": "宋",
        "collection_info": null
    },
    {
        "title": "西余庭犀合抱强半不下西湖刘寺双桂已厄于嘉定十二年打十方之初信夫主僧元粹之忍也余在北山作诗援之云翠华几度树边来手压芳枝内苑栽且看传灯金粟面小留残馥点苍苔两唐律赋西余吊刘寺云  其一",
        "author": "释居简",
        "content": "亭亭领袖晚风光，吹尽西凉不尽香。\n勒麝兰熏回俗驾，动龙蛇影转回廊。\n老持素节芳仍洁，碎点苍苔绿衬黄。\n自把胡床低处着，高舂盘礴到斜阳。",
        "dynasty": "宋",
        "collection_info": null
    },
    {
        "title": "西余庭犀合抱强半不下西湖刘寺双桂已厄于嘉定十二年打十方之初信夫主僧元粹之忍也余在北山作诗援之云翠华几度树边来手压芳枝内苑栽且看传灯金粟面小留残馥点苍苔两唐律赋西余吊刘寺云  其二",
        "author": "释居简",
        "content": "蜕俗风标与月分，竞攀争撷到仍云。\n弗知芗国有乔木，大似幽居无此君。\n叶密听他嫌不韵，根盘如许合空羣。\n四朝雨露金刀寺，两树前年夭斧斤。",
        "dynasty": "宋",
        "collection_info": null
    },
    {
        "title": "初度",
        "author": "释居简",
        "content": "苕溪初度思亲泪，滴尽依前不及泉。\n借使无言还自寿，便教有法与谁传。\n五穷各自争为祟，百巧还他弗解禅。\n为问季秋几望月，几回照我未生前。",
        "dynasty": "宋",
        "collection_info": null
    },
    {
        "title": "送袁状元别驾",
        "author": "释居简",
        "content": "碧苕秋晶晶，君子尚此洁。\n渊渊方寸地，上善固一辙。\n白苹对红蓼，亦各振清冽。\n况復芬陁利，穆若谢炎热。\n譬彼寒水玉，温其出冰雪。\n其中富涵蓄，其响亦疎越。\n有德必有用，无瑕更无缺。\n允属清庙器，合在东序设。\n君家圣贤学，拟续邹鲁绝。\n正音久不作，倩君木为舌。\n风月小鸿沟，矧乃龙首杰。\n伟兹真富贵，弗与颜原别。\n辉辉近芳日，朣朣袖华月。\n余光散遐隠，四海俟昭晰。\n遗直在山林，放言敢辞拙。",
        "dynasty": "宋",
        "collection_info": null
    },
    {
        "title": "和竹岩游虎丘",
        "author": "释居简",
        "content": "山低秋欲雨，树老晚藏烟。\n剑试道边石，花飞台外天。\n暝云埋古甃，嵌窦涨新泉。\n欲借松风鼎，煎茶些玉川。",
        "dynasty": "宋",
        "collection_info": null
    },
    {
        "title": "九日姑苏台酬卢蒲江赵静斋钱竹岩诸名胜",
        "author": "释居简",
        "content": "岁晚登临似仲宣，可胜来此拍阑干。\n水围绿野日将夕，露浥紫萸秋未寒。\n欲雨天痕云气湿，不风庭树子声干。\n悠然吊古无穷恨，付与西风一永嘆。",
        "dynasty": "宋",
        "collection_info": null
    },
    {
        "title": "雪中寄赵湖州容斋",
        "author": "释居简",
        "content": "庆兆三回白，祥开嗣岁春。\n精求方恳恳，悬应忽逡逡。\n化母非无待，玄冥却有神。\n夜窗疑是月，晓砌不生尘。\n麰麦占年熟，郊原见日新。\n柳塘吹漠漠，银浦剪缤缤。\n鹤干胜寒重，猨枝撼落频。\n折腰嗟劲节，低首吊苍鳞。\n池草生吟思，溪梅寄远人。\n不知吟啸地，何似灞桥亲。",
        "dynasty": "宋",
        "collection_info": null
    },
    {
        "title": "开元观乃何畏斋施地张练师开山",
        "author": "释居简",
        "content": "何必过流沙，浔溪种道芽。\n雄开献王地，胜傍觉皇家。\n云侣呼朝斗，星坛数扣牙。\n胎仙翔集后，底处蛰灵蛇。",
        "dynasty": "宋",
        "collection_info": null
    },
    {
        "title": "舟中遇雪寄宋使君  其一",
        "author": "释居简",
        "content": "数点雨中飘，萧骚响近郊。\n霰微疑旋集，篷破省初敲。\n干没高连下，平铺凸到凹。\n悬知天地力，瑕秽頼并包。",
        "dynasty": "宋",
        "collection_info": null
    },
    {
        "title": "舟中遇雪寄宋使君  其二",
        "author": "释居简",
        "content": "急舞随风乱，缤飞度竹迟。\n松埋巢鹤顶，藤重挂猨枝。\n螟{虫忒}频年死，乌鸢尽日饥。\n娄丰书野史，双展使君眉。",
        "dynasty": "宋",
        "collection_info": null
    },
    {
        "title": "代人与荆襄李制帅",
        "author": "释居简",
        "content": "桃花武陵原，千骑访旧游。\n旧题鬼神护，苔藓封蛟虬。\n是时原中花，炫昼烂不收。\n稚耄相懽呼，再拜罗道周。\n一闻謦咳声，曰似吾故侯。\n侯今飞上天，盟在沧江鸥。\n公来席未温，玉帐凉生秋。\n粘天洞庭北，襄楚当襟喉。\n小屈经纶手，平分宵旰忧。\n风清鹦鹉洲，月满黄鹤楼。\n黄鹤去不返，万竈栖貔貅。\n白羽青纶巾，坐寝淮南谋。\n文武固一道，貂蝉出兜鍪。\n致身须黄阁，看镜方黑头。\n故家迈种德，台辅不足酬。\n颓支邹鲁澜，末障洙泗流。\n载观统有宗，抑使俗不浮。\n古道復大明，殊俗皆蒙休。\n况夫蜀文章，眉独称雄酋。\n多应峩眉月，只照东家丘。",
        "dynasty": "宋",
        "collection_info": null
    },
    {
        "title": "徐提刑挽章",
        "author": "释居简",
        "content": "衣冠忽蜕尘，桃下是仙津。\n身与吴天远，恩沾楚泽新。\n授官宁后子，退己不先人。\n尽是无私处，何惭第五伦。",
        "dynasty": "宋",
        "collection_info": null
    },
    {
        "title": "卢君挽章",
        "author": "释居简",
        "content": "祸淫福善信前闻，话到斯人只断魂。\n心岂眢丹遗冏冏，电虽藏碧鑑昏昏。\n欲将书卷酬青紫，不啻籝金富子孙。\n后夜黄龙洞前月，小留残照侧金盆。",
        "dynasty": "宋",
        "collection_info": null
    },
    {
        "title": "黄龙洞",
        "author": "释居简",
        "content": "玄窞蜿蜒宅，苔痕到底青。\n凿深连地轴，设险讶山灵。\n路斗风烟湿，风酸草木腥。\n丁宁休勒驾，更欲上新亭。",
        "dynasty": "宋",
        "collection_info": null
    },
    {
        "title": "旧馆夜雪投静上人",
        "author": "释居简",
        "content": "雪重官塘滑，堆篷扫不消。\n闻钟寻近寺，转港识飞桥。\n肤粟寒初起，衣棱暖不朝。\n主人无木佛，泥佛不中烧。",
        "dynasty": "宋",
        "collection_info": null
    },
    {
        "title": "谢陆少监分惠渭南剑南家集",
        "author": "释居简",
        "content": "故家骚雅传，翼翼见芳继。\n况如孙仲谋，不败乃翁事。\n圭残入裒拾，璧断归次第。\n自成一家学，忍使隻字弃。\n若翁喻蜀时，名胜各超诣。\n初从汉西京，绵绵振末裔。\n相如子云后，经术奋多士。\n岿然今陇蜀，渊乎古洙泗。\n冯刘振风霆，刘李渺涯涘。\n况復有小李，隽永出大胾。\n翁来试掉鞅，平地快奔驷。\n逸驾相后先，六月乃一税。\n渭南问风俗，剑南看形势。\n岷峩连蓬婆，风赋达骈俪。\n雕镌到微茫，抉剔逮菑翳。\n连络数十城，八万四千偈。\n彬彬奂文采，烂烂存表制。\n分甘成暗投，效颦更拙计。\n琼琚报木李，美齐诏当世。\n乃今得琼琚，何以答佳惠。",
        "dynasty": "宋",
        "collection_info": null
    },
    {
        "title": "葛无怀讣至  其一",
        "author": "释居简",
        "content": "饮羽闚天巧，御枚戒夜严。\n采荼宁自苦，课蜜为谁甜。\n阁令看山槛，亭空并水檐。\n怀哉双宿鹭，日日望鈎帘。",
        "dynasty": "宋",
        "collection_info": null
    },
    {
        "title": "葛无怀讣至  其二",
        "author": "释居简",
        "content": "静胜知天定，虚明悟物齐。\n略伸嗟屈蠖，欲吐丧晴霓。\n夜雨灯侵幌，春风柳并堤。\n漫天吹絮尽，一点不沾泥。",
        "dynasty": "宋",
        "collection_info": null
    },
    {
        "title": "杲无外枝巢",
        "author": "释居简",
        "content": "树下无三宿，人间僦一单。\n房新蜂最乐，巢旧燕知难。\n云幌涵秋冷，蟾枝踏月残。\n朱门空锁宅，多是别人看。",
        "dynasty": "宋",
        "collection_info": null
    },
    {
        "title": "即事",
        "author": "释居简",
        "content": "遥夜迟眠替夙兴，细听墙角打风棱。\n白灰未冷已无火，红烬欲残犹有灯。\n天做雪时先自雨，水通潮处可曾冰。\n有诗只些孤山月，不恨梅花唤不譍。",
        "dynasty": "宋",
        "collection_info": null
    },
    {
        "title": "分岁",
        "author": "释居简",
        "content": "办得分年供，清哉亦称怀。\n野槃均柿串，草具爨松钗。\n指冷柑初破，灰红芋旋埋。\n火边相枕藉，火尽又添柴。",
        "dynasty": "宋",
        "collection_info": null
    },
    {
        "title": "读岳鄂王传",
        "author": "释居简",
        "content": "百钧不挽射羿弓，朔望酹酒马鬣封。\n从来知子莫若父，许以徇国输精忠。\n相州去谒大元帅，是时元帅方潜龙。\n华风忽与庆云遇，千载一德明良同。\n南熏门外众制寡，铁路步上雌决雄。\n浮屠连墙望尘靡，拐子如山随手空。\n僞齐可绐不可杀，兀朮可间毋庸攻。\n寇连诸道解如瓦，气吐千丈长于虹。\n声先到处皆春风，桀骜怙很摧枯蓬。\n中原跂踵戴旧德，萧墙稔祸基元凶。\n当时剑握不倒置，直北马首无由东。\n全尺寸地有余刃，半九十里隳奇功。\n老罴既陷百尺穽，长城遂摧千丈墉。\n群姦尾摇蜂虿毒，一蟇吻纳蟾蜍宫。\n强胡妄冀脱虎口，残喘忽重苏犬戎。\n难平者事有成算，可投之机无再逢。\n乡来望诸报燕惠，无怨无怒方雍容。\n其谁掩卷辄恸哭，主父偃与齐蒯通。\n黄金台圮置勿论，问之胡不达四聪。\n昔人已矣不可作，后来更復将焉从。\n审如机括发必中，诚与日月昭而融。\n将军碧电摇百步，跨竈英勇尤折衝。\n干坤不朽忠义骨，光腾抔土方朣朣。\n春秋不书六月雪，是日集霰回泠风。\n杞传百世子配食，天定胜人还至公。\n乱臣贼子生看好，遗臭不老均翾虫。\n坐令三光五岳气，百岁左衽昏蒙蒙。\n周南滞留奋椽笔，折姦全直传无穷。\n浯溪大字倘可法，燕然苍藓知谁砻。\n开禧之事如昨日，清淮洒血连天红。\n动逾二纪不解甲，残虏尚锐蕲黄锋。\n噬脐太息復太息，遗恨黯黯齐崆峒。\n至今姦血泽遗类，忠愤鬰鬰填人胸。\n向使二子及见此，恸哭岂止喧旻穹。\n古愁连环不可解，除是帝舜开重瞳。",
        "dynasty": "宋",
        "collection_info": null
    },
    {
        "title": "楂庵严教主塔",
        "author": "释居简",
        "content": "黄金扶膝起沉潜，一屈何须为老严。\n扫径雪苔封古甃，举头花雨落疎檐。\n楂酸如橘尤多涩，语苦如荼久自甜。\n新霁林光浄如洗，僧窗处处有孤蟾。",
        "dynasty": "宋",
        "collection_info": null
    },
    {
        "title": "送侃侍者归灵鹫",
        "author": "释居简",
        "content": "莫将平淡觅陶潜，纪律严于玉帐严。\n要得澜翻联石鼎，也须雪立到茅檐。\n太虚自笑花无蔕，佳境谁云蔗不甜。\n如此工夫随分到，灵犀无夜不吞蟾。",
        "dynasty": "宋",
        "collection_info": null
    },
    {
        "title": "索笑",
        "author": "释居简",
        "content": "屋角飘香树，何曾解倩兮。\n倚春和露瘦，闯晓待蟾低。\n背俗高标致，从他浪品题。\n若非林处士，冷面觑清溪。",
        "dynasty": "宋",
        "collection_info": null
    },
    {
        "title": "有客",
        "author": "释居简",
        "content": "雨止云犹黑，春寒草未青。\n打门无俗客，勒驾有山灵。\n彷佛斜川路，裴回曲水亭。\n落梅都着子，点点六花零。",
        "dynasty": "宋",
        "collection_info": null
    },
    {
        "title": "鹤唳",
        "author": "释居简",
        "content": "九皋清响漏残时，想见松间露湿衣。\n弱水弗关云外路，乘轩终不似横飞。",
        "dynasty": "宋",
        "collection_info": null
    },
    {
        "title": "苹洲莱菔脆甚",
        "author": "释居简",
        "content": "藕生玉井何曾见，梨属张公不见分。\n安得脆琼莱菔子，苹洲南畔种残云。",
        "dynasty": "宋",
        "collection_info": null
    },
    {
        "title": "寄陈宣州中书  其一",
        "author": "释居简",
        "content": "霁月横陈几许秋，拍肩小谢老风流。\n开尊孰愈暂挂榻，视草曷如高卧楼。\n旧有凤衔新紫诏，今无鹤似古杨州。\n颍川只说黄丞相，更为行春得小留。",
        "dynasty": "宋",
        "collection_info": null
    },
    {
        "title": "寄陈宣州中书  其二",
        "author": "释居简",
        "content": "夷惠清和不尚同，直将两手袖春风。\n娄丰从劝三农始，初度重书二月中。\n欲与大年分殿最，试于小知击倥侗。\n虽云弱水归溟渤，自向西流不自东。",
        "dynasty": "宋",
        "collection_info": null
    },
    {
        "title": "佛眼侍者祖元血书华严八十卷以报母细而楷花石纲初得之藏诸塔寺后復失之復得之于京师",
        "author": "释居简",
        "content": "楚云血指书法华，藏诸衡山竺僊家。\n自言剖匣待慈氏，凡指试触轰雷车。\n思溪不落衡山后，行缀蝇头三十九。\n停匀瘦劲妙钟王，初终一字亡差谬。\n阿元曾透龙门去，失却登门最初步。\n笔端佛语血滴滴，直下发明根本部。\n一尘具有一卷经，破尘出经不动尘。\n尘尘剎剎尽三昧，一字一行皆正因。\n静想生初常反照，雱然母血知多少。\n一支余沥何足云，贝叶悉书酬不了。\n莲花七卷六万言，浄明海眼伯仲间。\n诸经一写復屡写，大经血脉俱相关。\n六丁畴曩曾搜索，青氊解后铜驼陌。\n千金购得喜欲颠，十袭载归花石船。\n恍如光焰腾双剑，夜夺龙光寒不焰。\n遂令合浦有还珠，毋令沧海有遗珠。",
        "dynasty": "宋",
        "collection_info": null
    },
    {
        "title": "刘学谕挽章",
        "author": "释居简",
        "content": "大信难于浅俗谋，楚人然诺久无酬。\n尽摅素藴知难售，空抱遗经自反求。\n数曲短屏林屋晓，半规残壁洞庭秋。\n焚舟自是诸郎事，接武东厢两胜流。",
        "dynasty": "宋",
        "collection_info": null
    },
    {
        "title": "题水墨萱草水仙  其一",
        "author": "释居简",
        "content": "草欲忘忧蔓更滋，望云长在蜀天西。\n萧萧风木添新恨，誊录精神答噬脐。",
        "dynasty": "宋",
        "collection_info": null
    },
    {
        "title": "题水墨萱草水仙  其二",
        "author": "释居简",
        "content": "绿玉纤扶水玉腴，华风披拂度华裾。\n却从坏色衣中赋，不把高情託子虚。",
        "dynasty": "宋",
        "collection_info": null
    },
    {
        "title": "读南迁录",
        "author": "释居简",
        "content": "垂垂胡运风灯掣，不悟鼎中犹鱍剌。\n后庭玉树不摇春，只看婆娑双勃脱。\n提刀策马兆自南，梦中宿愤方深衔。\n子生母死託诸母，祸既滋蔓难夷芟。\n骨肉相残甚于寇，倒把太阿归女手。\n宁能同死不同生，掎角亟图邻壤捄。\n奋戈秃体空无前，倾巢倒穴成播迁。\n飘零左衽余南冠，孙又生子罹腥羶。\n回头九十年中事，水浅蓬莱人换世。\n顺昌之捷金刀回，商虢破竹丘山颓。\n韩刘亦復不世出，英勇弃捐如掷砾。\n短檠伴语南迁话，泪眼不晴彻遥夜。\n应是天归古汴都，却教胡羯先驱除。",
        "dynasty": "宋",
        "collection_info": null
    },
    {
        "title": "读泣蕲录",
        "author": "释居简",
        "content": "蕲当淮楚衝，虏骑如云隤。\n书生胆如斗，激烈生风雷。\n备御尽吾力，力殚心不灰。\n誓与城存亡，不遣疋马回。\n忍死不忍屈，视死犹去来。\n一州同一心，忠愤铁石开。\n舍生贵取义，肯顾儿女哀。\n话头素讲明，余刃方恢恢。\n视古不愧今，落落俱雄才。\n援师窘于兔，趑趄山泽隈。\n遂使破贼手，不復歼渠魁。\n仪刑古睢阳，观阙双崔嵬。\n传后韩愈书，芒寒炖九垓。\n不知蕲州传，大手今谁哉。",
        "dynasty": "宋",
        "collection_info": null
    },
    {
        "title": "送高菊磵访方岩侍郎",
        "author": "释居简",
        "content": "尘涨软红深，髯高独访寻。\n贫交难偶俗，生事不关心。\n米贵甘餐玉，楼宽苦僦金。\n霞标连雁荡，款款度岑崟。",
        "dynasty": "宋",
        "collection_info": null
    },
    {
        "title": "酬赵山中",
        "author": "释居简",
        "content": "壶公云雨上，秀整压全吴。\n白眼嫌人俗，玄裳笑鹤癯。\n对吟酬蟋蟀，独酌泛茱萸。\n待赋归来后，商量觅镜湖。",
        "dynasty": "宋",
        "collection_info": null
    },
    {
        "title": "塘西寺闻蛙",
        "author": "释居简",
        "content": "器小易彭亨，声连踸踔群。\n三更万籁息，两部一池分。\n语海嗟难合，窥天亦浪云。\n寻无杜鹃处，得此不堪闻。",
        "dynasty": "宋",
        "collection_info": null
    },
    {
        "title": "方岩许送纸不至",
        "author": "释居简",
        "content": "巾山高出慈恩寺，蜀叟贫于郑广文。\n卷尽长廊无一叶，尚余泼笔振孤军。\n苍筠嫩杀空怀古，明玉方裁欠策勋。\n惆怅洛阳收贾后，欲书重吊楮生文。",
        "dynasty": "宋",
        "collection_info": null
    },
    {
        "title": "谢周和州叔子",
        "author": "释居简",
        "content": "阴阴浓绿成新幄，荼蘼试粧催芍药。\n缓鞚青丝果下骝，时与华风相领略。\n风乎不违主人意，吹开宿酲换新醉。\n玉山自起不须扶，隠若长城一万里。\n和州归来贾如玉，高着十连酬不足。\n倚阑目送断鸿飞，闲按新声翻旧曲。\n畴曩方岩丈人厚，话到君侯布衣旧。\n不知灞上故将军，何如细柳真将军。",
        "dynasty": "宋",
        "collection_info": null
    },
    {
        "title": "和赵湖州见寄",
        "author": "释居简",
        "content": "拙速诙谐与巧迟，约三章法赴吟期。\n一从鸥鹭忘情后，都是池塘入梦时。\n星履盍酬高步武，竹符聊试小施为。\n凛然心事明如日，况是从来畏四知。",
        "dynasty": "宋",
        "collection_info": null
    },
    {
        "title": "泊然庵",
        "author": "释居简",
        "content": "白日静中消，忘言赋解嘲。\n叶疎犹可幄，云浅亦堪巢。\n清拟圣人酒，澹于君子交。\n悠然无藉在，檐铎听风敲。",
        "dynasty": "宋",
        "collection_info": null
    },
    {
        "title": "平望徐监酒新楼",
        "author": "释居简",
        "content": "水际楼居入眼新，傍窗横榻款诗人。\n早雕杜老双蓬鬓，晚赏徐卿两石麟。\n浓绿已摇三丈线，残红恰有一釐春。\n闲情直与眉霄壤，也为春归作小颦。",
        "dynasty": "宋",
        "collection_info": null
    },
    {
        "title": "次韵宣州使君陈中书见寄",
        "author": "释居简",
        "content": "听紫芝歌问绮园，橘中果有几何天。\n试原雪夜玉堂梦，更了江春符竹缘。\n新涨溢池荷叶小，暖风掠面柳花鲜。\n大邦屏翰风骚地，应有诗人受一廛。",
        "dynasty": "宋",
        "collection_info": null
    },
    {
        "title": "白苹洲新楼曰溪山伟观",
        "author": "释居简",
        "content": "溪头烟暖苹花春，岂独满渚亦满汀。\n春城绮绣艷溪曲，柔玉掺掺歌采苹。\n采采芳鲜日将暮，玉盌琼盂旋分贮。\n水晶阙冷禁城宽，兰棹夷犹缓归去。\n乡来小亭横水浒，雨震风凌日榛莽。\n山鬼啸梁猿啸渚，寂寞风烟向谁诉。\n仙槎忽从银浦来，吟疆开拓搜吟才。\n眼前有句未暇着，只着画楼临水开。\n一双浮图笔插架，层级高低与楼亚。\n从来天巧不曾藏，纷纷俗眼空茫羊。\n赋此须还造楼手，大苏小杜相先后。\n柳恽才华更有余，那堪一等爱楼居。",
        "dynasty": "宋",
        "collection_info": null
    },
    {
        "title": "泸南玉帐曹国博再知类省举",
        "author": "释居简",
        "content": "除却倚门憔悴兄，关心国子老先生。\n近看西蜀群仙籍，远赴南丰一瓣盟。\n久矣倚公如敌国，怀哉得士胜长城。\n蜀江万派朝宗水，峭绝泸川砥柱横。",
        "dynasty": "宋",
        "collection_info": null
    },
    {
        "title": "竹院",
        "author": "释居简",
        "content": "种得碧参差，开门绿打围。\n金铺宁免碎，玉瘦不禁肥。\n雨过风梢重，晴初露叶晞。\n弗须关月户，我欲款烟霏。",
        "dynasty": "宋",
        "collection_info": null
    },
    {
        "title": "题粲书记作双鸲鹆并宿梅花上",
        "author": "释居简",
        "content": "金线单絃余睡思，黪茸乱羽欠春声。\n立残参子黄昏月，犹傍梅花瘦影明。",
        "dynasty": "宋",
        "collection_info": null
    },
    {
        "title": "林酒仙祠",
        "author": "释居简",
        "content": "百丈古规绳，蹉讹尺到寻。\n可曾知稼穑，多是少丛林。\n有蹟从人议，无心与俗沉。\n太湖吞弗尽，哆口到如今。",
        "dynasty": "宋",
        "collection_info": null
    },
    {
        "title": "酬李如山见寄",
        "author": "释居简",
        "content": "俗棼须尽扫，扫尽又纷华。\n喧避蚁争市，静看蜂报衙。\n竹梢斑殒箨，苹渚素浮花。\n自把闲消遣，从容日又斜。",
        "dynasty": "宋",
        "collection_info": null
    },
    {
        "title": "问讯陆秘读",
        "author": "释居简",
        "content": "曾并篮舆上峭巍，先将鸾尾扫烟霏。\n步从归鸟上头去，云在倚阑低处飞。\n古锦尚余前日句，秋荷重制北山衣。\n蓬莱直与人间远，犹得清苕访采薇。",
        "dynasty": "宋",
        "collection_info": null
    },
    {
        "title": "经筵赐茶杨文昌席上得贵字",
        "author": "释居简",
        "content": "龙泓荐春甘，茶荈绝众卉。\n屑琼作玄玉，不惜万金费。\n厥贡来四方，特立建溪贵。\n诸儒方重席，飘飘凌云气。\n方圭与团璧，锡自一经既。\n得从稽古力，不敌稽古味。\n小苦政不恶，回甘亦差慰。\n雪涨忽翻乳，珠碎仅成玑。\n月团三百片，下下敢髣髴。\n宏功适胥称，厚享可无谓。\n余沥逮蔬笋，疏瀹固所畏。\n悠然记新分，嘉定次癸未。",
        "dynasty": "宋",
        "collection_info": null
    },
    {
        "title": "杨文昌得古方壶于巴子国",
        "author": "释居简",
        "content": "大巧出天姿，何年幻怪奇。\n身轻成俗蜕，调古弗时宜。\n方外虽圭角，宏中填侧欹。\n同盟今几辈，郜鼎与宗彝。",
        "dynasty": "宋",
        "collection_info": null
    },
    {
        "title": "书薛符溪诗卷",
        "author": "释居简",
        "content": "三峩孕元气，直与乔岳侔。\n因依几何年，藴藉六十州。\n芃芃擢楩楠，碌碌生琳璆。\n潢污化清泠，仄陋发炳彪。\n岩岩钟人才，出辄第一流。\n或为德渊薮，或擅文雄酋。\n或赴功名期，或于名节收。\n崭然薛符溪，余地出一头。\n高寒蓬婆雪，翠扫山月秋。\n黑头当策勋，青绶曷足酬。\n得年虽不多，得名端不浮。\n遗墨见绝少，六丁方隠搜。\n曩闻桃花为，强悍繄公柔。\n篇什富袭藏，零残皆萃裒。\n牛腰几卷轴，棘心怀松楸。\n心声出诚素，瑶肪谢雕锼。\n往年诗寄为，趣为买归舟。\n为无一簪直，自衒富寡俦。\n倒橐仅如此，贫祟何时瘳。\n昨从西子湖，来访苹花洲。\n请续梁甫声，使贻齐大羞。\n惆怅貂不足，非类何足求。",
        "dynasty": "宋",
        "collection_info": null
    },
    {
        "title": "盆竹",
        "author": "释居简",
        "content": "老瓦新淇奥，清风小渭川。\n有孙皆抱节，无地可行鞭。\n不肉甘吾瘦，敲扉僦榻眠。\n多君不受暑，移傍枕帷边。",
        "dynasty": "宋",
        "collection_info": null
    },
    {
        "title": "石上丛竹",
        "author": "释居简",
        "content": "斗石森微干，杯泓託茂林。\n不多犹绝俗，虽小亦虚心。\n风噎纤纤玉，蟾低琐琐金。\n胸中渺千亩，尺许对曾阴。",
        "dynasty": "宋",
        "collection_info": null
    },
    {
        "title": "明远即事",
        "author": "释居简",
        "content": "红褪金罂子，芳腾金橘花。\n物情闲态度，秋色澹韶华。\n燕老迟归思，蜂慵早退衙。\n关心最幽事，辐凑在山家。",
        "dynasty": "宋",
        "collection_info": null
    },
    {
        "title": "次李东迁寄娄云西两诗韵  其一",
        "author": "释居简",
        "content": "远明双白倦揩摩，镜裏星星绿变皤。\n凝不飞云疑有蔕，润潜分井信无波。\n鹤安屡空都忘去，鼠笑长贫绝见过。\n宛转门前听歌鸟，倚风疎柳正婆娑。",
        "dynasty": "宋",
        "collection_info": null
    },
    {
        "title": "次李东迁寄娄云西两诗韵  其二",
        "author": "释居简",
        "content": "绿涨菱荷一半空，残零小队试吴宫。\n断虹暝卷千峯雨，方塔凉吹四面风。\n遥夜河源和月晓，近秋溪影与天同。\n山林横槊非长算，犹欲前驱挑两翁。",
        "dynasty": "宋",
        "collection_info": null
    },
    {
        "title": "送姜贫乐赴陈华亭约  其一",
        "author": "释居简",
        "content": "僦屋傍西湖，湖光浸屋除。\n秋荷纫雨后，邻米饷斋余。\n句熟如圜转，谋生似我疎。\n拙吟方巧宦，骚雅费甾畬。",
        "dynasty": "宋",
        "collection_info": null
    },
    {
        "title": "送姜贫乐赴陈华亭约  其二",
        "author": "释居简",
        "content": "见说华亭政，平夷似太丘。\n适时宽胜猛，几月很成柔。\n袖刺方徂岁，敲弦倏借秋。\n尺书频寄意，君岂致书邮。",
        "dynasty": "宋",
        "collection_info": null
    },
    {
        "title": "次超果寺见远亭韵",
        "author": "释居简",
        "content": "寺古巧经营，横飞水上亭。\n港分秋练练，云合暮青青。\n暝树雨收画，残沙晴射星。\n苹芜舒晚眺，障日恨山屏。",
        "dynasty": "宋",
        "collection_info": null
    },
    {
        "title": "立秋",
        "author": "释居简",
        "content": "清苕早试秋，便作练光浮。\n雨褪荷花瘦，风生蓼叶愁。\n一声离岸橹，几箇入城舟。\n惆怅田鸟响，关心卒岁忧。",
        "dynasty": "宋",
        "collection_info": null
    },
    {
        "title": "六月廿九神林寺池上荷花",
        "author": "释居简",
        "content": "凉沼承芳熏，急雨压炎暑。\n叶叶蚌触碎，顷刻万斛许。\n痕玉脸能薄，着得许多雨。\n骈头如有愬，低簪欲相语。\n摧拉翡翠翼，零乱鸳鸯羽。\n剩拟笺老天，细意冩心膂。\n约束诛云师，前驱卷晴宇。\n红酣尽扶起，绿摇并搴举。\n苹末风亦好，人间暍随愈。\n太一泠然舟，着我歌白苎。",
        "dynasty": "宋",
        "collection_info": null
    },
    {
        "title": "怀归四首  其一",
        "author": "释居简",
        "content": "姓名何必上传灯，破釜难谐大吕声。\n信脚半生惟舌在，策勋九转到丹成。\n强知晴雨怜鸠拙，拟葺茆茨似燕营。\n见说千金曾卖赋，不堪容易赋闲情。",
        "dynasty": "宋",
        "collection_info": null
    },
    {
        "title": "怀归四首  其二",
        "author": "释居简",
        "content": "富贵还乡颇称怀，谓之昼锦亦宜哉。\n过家曾说分符去，持节旋闻谕蜀来。\n皎皎月规前夜缺，悠悠渊水有时回。\n车轮未必都生角，只合横推不竖推。",
        "dynasty": "宋",
        "collection_info": null
    },
    {
        "title": "怀归四首  其三",
        "author": "释居简",
        "content": "可能无地着蒲团，自把行藏一破颜。\n试问飞来华表柱，何如生入玉门关。\n角纔扣罢寻烟棹，馿倒骑归看华山。\n处士故庐霜月古，欲将全璧伴东还。",
        "dynasty": "宋",
        "collection_info": null
    },
    {
        "title": "怀归四首  其四",
        "author": "释居简",
        "content": "何须骑鹤与腰缠，欲傍家山问一廛。\n任是五经俱扫地，可容四海欠弥天。\n白砂自养真铅汞，玄草重纫断简编。\n更絇梅花窗外树，曲肱听雨听风眠。",
        "dynasty": "宋",
        "collection_info": null
    },
    {
        "title": "淀山三姑新锡庙额曰会灵仍为作记",
        "author": "释居简",
        "content": "有德难藏用，惟功易及民。\n封嘉从巨宋，宠贲逮先秦。\n鼎足分灵躅，波心据要津。\n水连天共远，湖与泖为隣。\n盛事千年閟，幽光一日伸。\n典刑开祀事，季孟旧彝伦。\n天上丝纶美，山中雨露新。\n嫩凉生暑昼，老火变阳春。\n肸蠁先群望，丰凶在一身。\n不知闲草木，何事亦精神。",
        "dynasty": "宋",
        "collection_info": null
    },
    {
        "title": "舣篷",
        "author": "释居简",
        "content": "幻得江天小，阴晴便合宜。\n未将红蓼种，先报白鸥知。\n贴水云千点，闚檐月半规。\n归僧敲竹户，只作扣舷疑。",
        "dynasty": "宋",
        "collection_info": null
    },
    {
        "title": "酬嘉兴别驾谢司直",
        "author": "释居简",
        "content": "搀春艺兰茝，采采山之阿。\n雪砌拓余地，华风日编摩。\n芳洁渐可冀，榛莽常婆娑。\n紫牙茁新馥，熏莸相错磨。\n引类联根株，图蔓费斧柯。\n何补种殖勤，苦心忘鬓皤。\n九畹与百畮，恨少不恨多。\n薿薿广庭玉，比德元同科。\n余光烛槜李，散彩摇清波。\n太湖跨三州，如此明月何。",
        "dynasty": "宋",
        "collection_info": null
    },
    {
        "title": "蓬居梵竺卿诗藁",
        "author": "释居简",
        "content": "维舟吊竺卿，寒日暗丹青。\n俗恶眼中屑，离骚身后经。\n畦芳催蜜熟，圃药试方灵。\n零落三千偈，关防在六丁。",
        "dynasty": "宋",
        "collection_info": null
    },
    {
        "title": "次韵惠寺丞见寄",
        "author": "释居简",
        "content": "雁塔名题久不知，新吟忽遣好风吹。\n易推未画本无画，计已出奇何有奇。\n孔雀屏开金错落，蟾蜍玉冷墨淋漓。\n故家旧有传衣句，跨竈衝楼足尉思。",
        "dynasty": "宋",
        "collection_info": null
    },
    {
        "title": "大雅堂",
        "author": "释居简",
        "content": "少陵何人斯，曰似司马迁。\n太史牛马走，于此何有焉。\n瞢者瞢不理，知言超言前。\n政如春在花，春岂必丑妍。\n又如发清弹，意岂必在絃。\n悠悠云出山，滔滔水行川。\n云水山川行，莫测何能然。\n不知其谁知，软语黄庭坚。\n庭坚语弗软，壮折滟滪颠。\n尽冩剑硖诗，不数金薤篇。\n密付草玄后，夜光寒烛天。\n扁作大雅堂，醉墨犹明鲜。\n至今百岁后，此意惟心传。\n炎宋诸王孙，传癖不復痊。\n闭户阅宗派，尚友清社贤。\n吕韩俨前列，芳蜡然金莲。\n三洪偕二谢，病可携瘦权。\n夺胎换骨法，妙处尤拳拳。\n疏越正始音，细取麟角煎。\n亦有老斲轮，堂下时蹁跹。",
        "dynasty": "宋",
        "collection_info": null
    },
    {
        "title": "槎浦南翔寺",
        "author": "释居简",
        "content": "荒破齐梁地，宏开释梵家。\n令威新化鹤，博望旧停槎。\n风袅经幢石，芳腾品观花。\n同声六万字，羊鹿换牛车。",
        "dynasty": "宋",
        "collection_info": null
    },
    {
        "title": "南翔九品观",
        "author": "释居简",
        "content": "清泰重开国，芬陁便满池。\n高风追晋社，余地拓萧规。\n玉甃承丹垩，璇题漾碧漪。\n西之真捷径，舍此復何之。",
        "dynasty": "宋",
        "collection_info": null
    },
    {
        "title": "华亭孙丞迎侍道州使君",
        "author": "释居简",
        "content": "老人端似老人星，五马精明旧典刑。\n故事新看厅壁记，华堂旧有德威铭。\n数州棠树应垂地，四世莱衣又过庭。\n骚雅故家仍大手，可无清警赋华亭。",
        "dynasty": "宋",
        "collection_info": null
    },
    {
        "title": "八月廿七风雨大浸",
        "author": "释居简",
        "content": "左扼飞廉吭，右拊巽二背。\n谓云如何其，坐使六鹢退。\n亦有司雨工，馽如繫单于。\n不卷油然云，自欲干剪屠。\n乡来不鸣条，块亦不曾破。\n卿云千点明，华月半天堕。\n衮衣徂东山，拔木仍偃禾。\n至今东山诗，千载犹咏歌。\n悠然启金縢，风反雨亦止。\n是中果何书，顷刻变天纪。\n流言久弗作，狐亦不復疑。\n至诚动真宰，风雨胡不知。\n风雨不我以，我稼已堕水。\n不知十日淫，滴碎田父心。",
        "dynasty": "宋",
        "collection_info": null
    },
    {
        "title": "秋潦叹",
        "author": "释居简",
        "content": "疾雷振秋杪，急雨动旬浃。\n风中三重茅，露卧且病涉。\n四郊漫漫空涌波，田叟田妪鹈在河。\n阵头雨过阵头起，湿稼不多潢潦多。\n风雨声中哭声苦，泪眼不晴多似雨。\n不忧饥殍更流移，忧欠今年县官赋。\n县官勤俭知岁饥，定有德音来抚绥。\n老姦黠胥能巧诋，莫将白纸欺黄纸。",
        "dynasty": "宋",
        "collection_info": null
    },
    {
        "title": "八月大风大水  其一",
        "author": "释居简",
        "content": "十日溪头鹢退飞，相逢那暇问雄雌。\n不如二月春风好，草木无情亦去思。",
        "dynasty": "宋",
        "collection_info": null
    },
    {
        "title": "八月大风大水  其二",
        "author": "释居简",
        "content": "零落茅茨水半扉，媪颦翁蹙小儿啼。\n老鸡不管丰凶事，独自将雏树上栖。",
        "dynasty": "宋",
        "collection_info": null
    },
    {
        "title": "赠丁相士",
        "author": "释居简",
        "content": "张雪湖家苜蓿盘，坐中着眼恐应难。\n似华表鹤仍同姓，与华山人不两般。\n客舍须寻佳处住，热官多是冷时观。\n却须索我形骸外，莫作三支一等看。",
        "dynasty": "宋",
        "collection_info": null
    },
    {
        "title": "余尸巾山苦诛求而去钵无舂粮寓公范公伟质衣以赆西笑曰乱邦不居行矣",
        "author": "释居简",
        "content": "廉士难于俗吏并，质衣犹及送僧行。\n惠惟适用偏多感，施及无求益见情。\n弱羽敢辞三足妬，伏雌常与九包争。\n故家逸韵难谐俗，共作台州一段清。",
        "dynasty": "宋",
        "collection_info": null
    },
    {
        "title": "赤城六章章四句  其一",
        "author": "释居简",
        "content": "赤城峩峩，霞摽错摩。\n笃生斯人，绝超凡科。",
        "dynasty": "宋",
        "collection_info": null
    },
    {
        "title": "赤城六章章四句  其二",
        "author": "释居简",
        "content": "峩峩赤城，磅礴九地。\n斯人笃生，水瘦石悴。",
        "dynasty": "宋",
        "collection_info": null
    },
    {
        "title": "赤城六章章四句  其三",
        "author": "释居简",
        "content": "念昔三辅，湖独纷委。\n逮公来斯，苕霅泾渭。",
        "dynasty": "宋",
        "collection_info": null
    },
    {
        "title": "赤城六章章四句  其四",
        "author": "释居简",
        "content": "千里寿公，祷公寿康。\n惠洽兆庶，日飞百觞。",
        "dynasty": "宋",
        "collection_info": null
    },
    {
        "title": "赤城六章章四句  其五",
        "author": "释居简",
        "content": "伊我无酒，注彼觩兕。\n愿公华衮，式昌厥嗣。",
        "dynasty": "宋",
        "collection_info": null
    },
    {
        "title": "赤城六章章四句  其六",
        "author": "释居简",
        "content": "亦復愿公，啸吟紫微。\n㑭我紫微，嬉其莞而。",
        "dynasty": "宋",
        "collection_info": null
    },
    {
        "title": "酬竹岩赋行春桥翁媪摘白",
        "author": "释居简",
        "content": "恨霜点鬓讳言霜，谁敢从翁话鬓苍。\n每见丹林枫剪剪，只云青女陈堂堂。\n所余不足供弹镊，既往徒嗟易断肠。\n惆怅行春桥下水，无朝无暮只沧浪。",
        "dynasty": "宋",
        "collection_info": null
    },
    {
        "title": "西菩中晖堂乃参寥辨才所居",
        "author": "释居简",
        "content": "门外青山自作双，檐前松韵泻秋江。\n半规皎皎暾重雾，一点晶晶洞八窗。\n用晦不曾欺暗室，凿隣何必借残釭。\n俭存元佑规模小，曾着光明两胜幢。",
        "dynasty": "宋",
        "collection_info": null
    },
    {
        "title": "吊杨尚书哭子未几復鼓盆",
        "author": "释居简",
        "content": "寿域富万彙，楚楚惟灵椿。\n彭固不可侪，聃亦虞遘迍。\n天高杳难问，请以意自陈。\n大年岂知止，小知宁无赢。\n况夫朝有闻，幻变可得婴。\n君家老孟光，及与膝上英。\n洞窥天地先，一视蜾与蛉。\n居然因其小，其余赞经纶。\n青青修梧枝，尚有五色翎。\n相参星辰履，共为黄河清。",
        "dynasty": "宋",
        "collection_info": null
    },
    {
        "title": "送杨文昌帅泸南",
        "author": "释居简",
        "content": "乡心动如翼，勇去挽不还。\n长年卷百丈，疾飞三峡船。\n东西跬步间，勋业唾手耳。\n貂蝉出兜鍪，了不二初志。\n泸川控井络，衿喉翰西徼。\n貔貅拥玉帐，万竈听吟啸。\n蜀相入不毛，赤地方流金。\n至今龙门江，透底如此心。\n公乎同此心，印水復印天。\n我恐席未暖，又下瞿塘船。",
        "dynasty": "宋",
        "collection_info": null
    },
    {
        "title": "题冲老廉博士古木",
        "author": "释居简",
        "content": "离奇磊砢廉宣妙，幻出川僧屋角头。\n风雨夜遥龙不寐，听他天籁自飕飗。",
        "dynasty": "宋",
        "collection_info": null
    },
    {
        "title": "次韵吴主簿初度供佛",
        "author": "释居简",
        "content": "未惬响朝阳，卑栖枳棘傍。\n刚柔非吐茹，衰弱倚清强。\n避酒来萧寺，思亲拜渭阳。\n平生番袜法，背俗细平章。",
        "dynasty": "宋",
        "collection_info": null
    },
    {
        "title": "山居次卢玉堂见寄",
        "author": "释居简",
        "content": "旋十村墟旧缚茅，夜深云呗薄江郊。\n更无可借文书处，只好相寻野逸交。\n落叶自随流水去，闲门尽倒破囊抄。\n故人递迭青云去，谁与山人赋解嘲。",
        "dynasty": "宋",
        "collection_info": null
    },
    {
        "title": "寄秋塘陈敬甫",
        "author": "释居简",
        "content": "华风岂不声，默与静者吹。\n凉月自入袖，默许静者知。\n风乎岂必尔，月亦听所之。\n静者亦若是，弗与俗子期。\n俗方日日浮，静岂忍诡随。\n山林隘干坤，小大各有宜。\n思君令人老，一见动岁时。\n下塘通上塘，一苇何远而。\n畴曩北山日，皂盖松间飞。\n澄潜二三子，喜迓见睫眉。\n着翁泉上亭，泉石讶久违。\n透闸观涛澜，雪溅冰玉澌。\n激翁技痒处，汹涌翻文辞。",
        "dynasty": "宋",
        "collection_info": null
    },
    {
        "title": "墨荔支",
        "author": "释居简",
        "content": "老坡曾比江瑶柱，或谓江瑶柱不如。\n拟写钗头皱红小，断魂蛮雨瘴烟疎。",
        "dynasty": "宋",
        "collection_info": null
    },
    {
        "title": "道场山两题  其一",
        "author": "释居简",
        "content": "凿地潴寒碧，泠泠湛弗摇。\n方奁开素镜，阔幅剪生绡。\n甃古天为底，杯深雪涨潮。\n俗交浓若醴，一滴也难消。",
        "dynasty": "宋",
        "collection_info": null
    },
    {
        "title": "道场山两题  其二",
        "author": "释居简",
        "content": "岩隙带痕云，涓涓不受尘。\n漥尊元自浅，欹器不须盈。\n镜彻双明碧，花浮少许春。\n汉宫分烛后，新洁试清清。",
        "dynasty": "宋",
        "collection_info": null
    },
    {
        "title": "送顾哦松柬祁门尉  其一",
        "author": "释居简",
        "content": "角转城头晓，风回麦脚斜。\n清明都冷落，阴翳趱韶华。\n饭了长亭黍，来分野寺茶。\n到家三月暮，恰好送鶑花。",
        "dynasty": "宋",
        "collection_info": null
    },
    {
        "title": "送顾哦松柬祁门尉  其二",
        "author": "释居简",
        "content": "已矣吴门市，祁门问阿连。\n有书聊话旧，无累不须仙。\n蜀叟思长计，苕溪缚数椽。\n不知双璧外，谁与办腰缠。",
        "dynasty": "宋",
        "collection_info": null
    },
    {
        "title": "丹霞张府博入夏蔬食",
        "author": "释居简",
        "content": "不为长斋绣佛前，欲酬芳瀣伴风蝉。\n川奔直恐颓难障，灰死何曾溺不然。\n冷帐弗生骑鹤梦，清才合友跨鲸仙。\n几时卜筑红泉上，只尺丹霞小有天。",
        "dynasty": "宋",
        "collection_info": null
    },
    {
        "title": "代宣石桥谢两淛部使者",
        "author": "释居简",
        "content": "丙寅端午前三日，南宕西湖酒一巵。\n趁此昌蒲新酿熟，看君棠棣燕歌迟。\n春风玉笋分班处，夜雨金闺对榻时。\n蛙在秋池分部曲，小须叔季奏埙箎。",
        "dynasty": "宋",
        "collection_info": null
    },
    {
        "title": "张萱作妃子夜游图子由谓之秦虢并驱争先图文潞公司马公东坡兄弟一时名胜洎宣和宸翰在焉藏诸御府后归绍兴权倖家復为开禧权倖所有更化后景献仲兄得之",
        "author": "释居简",
        "content": "孰挥若木枝，日驭不可勒。\n志士分寸惜，长绳繫不得。\n忽观此图使我伤，使我痛愤嗟三郎。\n三郎飞入月中去，回首不知宫漏长。\n金羁金勒控紫缰，玉花玉面下采床。\n天阶夜色浄如洗，宫弯促𩍐相抵当。\n十家三国归模冩，不冩渔阳闹胡马。\n较来不画亦不妨，冏冏莫掩张曲江。\n宣和宸奎独烂烂，元佑名卿题得满。\n既归天上夸袭藏，又落人间作奇玩。\n沉思恶衣菲饮食，过门不子呱呱泣。\n张萱已矣倘可呼，为我只作涂山图。",
        "dynasty": "宋",
        "collection_info": null
    },
    {
        "title": "武侯庙",
        "author": "释居简",
        "content": "黑柏森森旧息阴，锦官城北到如今。\n虽生仲达犹难料，更十曹丕岂易禁。\n曾过南阳寻故俗，偶思梁甫拟高吟。\n外江三硖霜蟾老，蚤识先生遡硖心。",
        "dynasty": "宋",
        "collection_info": null
    },
    {
        "title": "林君筦榷上巴河蕲黄乱离仅以身免",
        "author": "释居简",
        "content": "话到蕲黄只永叹，不知心作食梅酸。\n断头自是无降将，嚙指终能媿贺兰。\n变弗知权生亦媿，动纔适义死何难。\n多君逆旅观浮俗，尸素墦间一等看。",
        "dynasty": "宋",
        "collection_info": null
    },
    {
        "title": "送任大卿出知汉州",
        "author": "释居简",
        "content": "就列行初志，专城亦此心。\n玉蟾卿月满，金雁景星临。\n知旧玄裳鹤，从游绿绮琴。\n歌风琴在御，梦草鹤同吟。\n梁甫谁同调，高山自赏音。\n往来三硖险，森布万灵钦。\n信是娄师德，惭非释道林。\n华风一披拂，小草竟萧森。\n不赋空怀土，无枝勇惜阴。\n房湖开绿幕，祇树砌黄金。\n驷马虽难驻，双旌倘可寻。\n逍遥堂旧话，领话望公深。",
        "dynasty": "宋",
        "collection_info": null
    },
    {
        "title": "种桑",
        "author": "释居简",
        "content": "无衣可柰何，桑树百余窠。\n拙计不及此，瘠田谁种它。\n绿荷供楚制，白苎入吴歌。\n金谷虽佳丽，知谁所得多。",
        "dynasty": "宋",
        "collection_info": null
    },
    {
        "title": "摘茶",
        "author": "释居简",
        "content": "苦莫苦于荼，回甘荠不如。\n瘠丛嗔重敛，睡眼喜丰储。\n未雨试芳洁，残春空绪余。\n丁宁加惠养，竭泽恐无鱼。",
        "dynasty": "宋",
        "collection_info": null
    },
    {
        "title": "赠御前梁宫干",
        "author": "释居简",
        "content": "梁楷惜墨如惜金，醉来亦復成漓淋。\n天籁自响或自瘖，族史阁笔空沉吟。\n前日去寻子赵子，道院水亭秋色裏。\n幻成赵子骑蹇馿，潇洒不减骑鲸鱼。\n又冩深衣跨牛客，云生谷口耕阡陌。\n按图绝叫喜欲飞，棹笔授我使我题。\n我方拄眼孤山西，岑楼残碧澹扫眉。\n见成一段诗中画，宜雨宜晴四时挂。\n输与滕王蛱蝶图，坐收少室山人贾。",
        "dynasty": "宋",
        "collection_info": null
    },
    {
        "title": "元日送客归西湖",
        "author": "释居简",
        "content": "采笔春消御柳边，棹歌忽听采菱船。\n三贤见说迁居了，只寄梅花问水仙。",
        "dynasty": "宋",
        "collection_info": null
    },
    {
        "title": "题扇暍图",
        "author": "释居简",
        "content": "忠厚文传武，吾宁未释疑。\n能扇行路暍，不疗采薇饥。\n酷在炎炎处，凉生习习时。\n白团替黄钺，宜画不宜诗。",
        "dynasty": "宋",
        "collection_info": null
    },
    {
        "title": "琉璃灯中鱼子",
        "author": "释居简",
        "content": "玄珠透水明，玉鱲弄晶晶。\n跃碍冰痕薄，潜疑月色新。\n器宏斯可乐，水浅易持盈。\n归趁烧灯后，苹洲拍拍春。",
        "dynasty": "宋",
        "collection_info": null
    },
    {
        "title": "风琴赠选上人",
        "author": "释居简",
        "content": "万籁甫消声，锵然忽自鸣。\n独宜风力小，双与月华清。\n历历谐三迭，玲玲叶九成。\n宫商虽断续，何处不分明。",
        "dynasty": "宋",
        "collection_info": null
    },
    {
        "title": "寄宣城使君陈中书兼简谢别驾林叔恭  其一",
        "author": "释居简",
        "content": "森戟凝香赋夜严，酲开玉色判厌厌。\n荼虽小苦还如荠，梅抑微酸必俟盐。\n寿富拓成千里域，光荣飞上一规蟾。\n道枢却在环中转，剩馥残膏亦溉沾。",
        "dynasty": "宋",
        "collection_info": null
    },
    {
        "title": "寄宣城使君陈中书兼简谢别驾林叔恭  其二",
        "author": "释居简",
        "content": "乐雠稽古暂专城，孰愈金莲夜直频。\n风月平分与宏放，江山多助到清新。\n乡来素练江犹浄，近日芳池草又春。\n想见尊前酬别乘，武夷山下付衣人。",
        "dynasty": "宋",
        "collection_info": null
    },
    {
        "title": "吊志老宿",
        "author": "释居简",
        "content": "浮休不足筹，遗恨黯难收。\n死草起新馥，落梅添古愁。\n一龛迟日月，百岁老春秋。\n独有旧名氏，不随溪水流。",
        "dynasty": "宋",
        "collection_info": null
    },
    {
        "title": "溪行",
        "author": "释居简",
        "content": "夭夭拍拍涨桃花，葑未全青荻已芽。\n两行若无杨柳树，看来无处着韶华。",
        "dynasty": "宋",
        "collection_info": null
    },
    {
        "title": "寄江东赵料院兼简仓使",
        "author": "释居简",
        "content": "江远天低月透沙，严城佳处舣仙槎。\n明分象纬占群玉，巍峙岑楼仰九华。\n棋局旋收归静胜，吟疆宽拓战淫哇。\n春回水驿分新句，更寄南枝一两花。",
        "dynasty": "宋",
        "collection_info": null
    },
    {
        "title": "谢叶文昌二首  其一",
        "author": "释居简",
        "content": "星履声中识典刑，洗空浮俗快双明。\n四朝孰愈德耆艾，九鼎曷如身重轻。\n只作寻常高步武，安知咫尺是钧衡。\n冲和一点关埏埴，噫欠春风六合生。",
        "dynasty": "宋",
        "collection_info": null
    },
    {
        "title": "谢叶文昌二首  其二",
        "author": "释居简",
        "content": "镜裏津津喜上眉，人情瘦瘠遁心肥。\n环中小復事虚应，方外敢忘求实归。\n客好洁羞南涧藻，家常草具北山薇。\n难消闲裏舒长日，修绠何须绊落晖。",
        "dynasty": "宋",
        "collection_info": null
    },
    {
        "title": "杜侍郎坐上得彝字",
        "author": "释居简",
        "content": "春事三分二分了，策勋淑景还宜早。\n野桃官柳嫌春少，却笑上林鶑易老。\n岂知老榦空斗南，七八千岁春酣酣。\n无人闻此不大笑，有口只与庄生谈。\n金钟大镛在东序，瑚琏陆离杂雕俎。\n歌工在列乐在悬，更復明堂须柱础。\n一枝老我苕水湄，煮字不充亭午饥。\n丹崖苍壁信手题，咏歌事业铭鼎彝。",
        "dynasty": "宋",
        "collection_info": null
    },
    {
        "title": "萼庵魏紫",
        "author": "释居简",
        "content": "华风织翠裾，紫绶更纷敷。\n屑玉嫩成糁，缕金齐捻鬚。\n妖饶嗟易歇，落托醉难扶。\n旧日沈香北，倾都只此姝。",
        "dynasty": "宋",
        "collection_info": null
    },
    {
        "title": "督钱肖岩教子",
        "author": "释居简",
        "content": "曾过竹岩幽，岩前正晚秋。\n养廉忘节苦，种德俟芽抽。\n横翠新如染，澄澜凝不流。\n丁宁庭砌玉，及早事雕锼。",
        "dynasty": "宋",
        "collection_info": null
    },
    {
        "title": "移斑竹",
        "author": "释居简",
        "content": "蒭尧挠岁寒，巍节笑多艰。\n露湿添新绿，苔封减旧斑。\n龙雏分竺寺，帝子泣湘山。\n无限苍梧思，清风便往还。",
        "dynasty": "宋",
        "collection_info": null
    },
    {
        "title": "酬谢司直晦斋寄宋湖州见柬  其一",
        "author": "释居简",
        "content": "春无十日好，又是去堂堂。\n柳借鹅黄重，花消蝶粉香。\n清和宜晚步，零落课残芳。\n北牖华风暖，朝来尚宠光。",
        "dynasty": "宋",
        "collection_info": null
    },
    {
        "title": "酬谢司直晦斋寄宋湖州见柬  其二",
        "author": "释居简",
        "content": "清苕春事早，三月已无花。\n岁涝塍犹缺，田低水再车。\n远怀难尽寄，近况却全佳。\n也似云台吏，生涯未有涯。",
        "dynasty": "宋",
        "collection_info": null
    },
    {
        "title": "凤鸣寺十八应真乃日本国所制密印僧典于沈氏沈施于凤鸣",
        "author": "释居简",
        "content": "木素上金泥，云衣整稻畦。\n曾充僧典质，未到佛阶梯。\n领众三韩北，分身两淛西。\n一龛老风雨，谁与振幽栖。",
        "dynasty": "宋",
        "collection_info": null
    },
    {
        "title": "酬季敬父清明见寄",
        "author": "释居简",
        "content": "半雨阴阴復半晴，芳郊紫径厌尘轻。\n飞花逐旋将春去，续绠寻思繫日倾。\n梦苦流鶑呼得觉，愁嫌啼鴂唤教生。\n频搔短髮临寒水，添了星星几点明。",
        "dynasty": "宋",
        "collection_info": null
    },
    {
        "title": "卢直院大监挽辞",
        "author": "释居简",
        "content": "客葬柰贫何，无山无薜萝。\n近分南宕小，远胜北邙多。\n不与貂蝉老，空将琬琰磨。\n丁宁燕许手，遗事细蒐罗。",
        "dynasty": "宋",
        "collection_info": null
    },
    {
        "title": "送宋使君呈光禄",
        "author": "释居简",
        "content": "解绂宜新渥，催帆挂晓晴。\n宿阴消岸趾，初日动帘旌。\n班近寻鹓鹭，亲怡燕弟兄。\n老人躔次近，同傍紫微明。",
        "dynasty": "宋",
        "collection_info": null
    },
    {
        "title": "送林府教英发",
        "author": "释居简",
        "content": "元化钧陶铸，先生独铸颜。\n不祥麾跃冶，至藴剖藏山。\n幌冷云垂地，名修玉缀班。\n圜桥俨冠带，鹄立望公还。",
        "dynasty": "宋",
        "collection_info": null
    },
    {
        "title": "碧衔霞行",
        "author": "释居简",
        "content": "双衔金勒明霞碧，暗花隠起云如刺。\n霜零燕涧草根甜，长鸣振鬣飞无迹。\n一朝群空十二闲，在图八骏亦腼颜。\n乡令生并人间世，踯躅吞声敢伸喙。\n真人开国宗承祖，犹有幽燕两抔土。\n要须马上驾群雄，九重跨出苍玉虹。\n短鞚长驱当峻坂，却后伸前如履坦。\n紫驼峯荐碧琳腴，余沥娄分明玉瓒。\n圉人太仆不敢侮，爪剔爬搔谨程度。\n屹立亭亭时却顾，趯嚙谁能犯其怒。\n乡闻天马曾作歌，大宛西极都蒐罗。\n凤膺龙脊非凡驷，马肝遂误文成死。\n遂使刘郎葬茂陵，不到昆台十二层。",
        "dynasty": "宋",
        "collection_info": null
    },
    {
        "title": "桃花犬行",
        "author": "释居简",
        "content": "非玄非黄花蒙茸，炫昼不减原上红。\n无功指踪走原野，兔尽倘可逃灾凶。\n禁林都是秋声树，满身何处沾红雨。\n苔痕玉砌卧斜阳，又误零霞低薄暮。\n枫宸紫阙芳雾蒙，长门永巷泠泠风。\n夜严不声白昼永，羊车所至随从容。\n鬼瞰高明目不瞬，勾连狸怪狐妖逞。\n百步虽无槛虎威，双睛何用轩辕镜。\n熙陵以西一鉏地，寸金寸土君王赐。\n平分只与碧衔霞，生死恩荣略相似。\n相如飞辙自蜀都，初因狗监诵子虚。\n四夷来王亦典丽，御考自称前进士。",
        "dynasty": "宋",
        "collection_info": null
    },
    {
        "title": "赵侯遥碧轩",
        "author": "释居简",
        "content": "一峯中雄酋，两峯拱而立。\n崭然入云表，烟开翠鬟湿。\n佳山如佳士，可望不可及。\n诗人觑天巧，妙处归眼力。\n新营称华扁，收此一寸碧。\n婆娑在其下，缱绻与之习。\n嗟哉尘土中，膏火日煎急。\n青层但坐对，皓首未暇识。\n趋舍各有适，枘凿不相入。\n何当山上头，裴回瞰原隰。",
        "dynasty": "宋",
        "collection_info": null
    },
    {
        "title": "止止阁",
        "author": "释居简",
        "content": "回阑浄如拭，古竈寒不烟。\n宿之用弥壮，渟则澄以鲜。\n乡来矜襄陵，今焉碧渊渊。\n乡来观燎原，今也不復然。\n激湍反其性，静则知其天。\n抑炎弗用智，智烛天地先。\n悠然百不理，复檐飞画船。\n拍阑抚寥泬，倚楹鑑清涟。\n山黛渺茫绿，水花先后妍。\n原隰烟雨时，万变了目前。\n泛观尘土中，搏攫如乌鸢。\n娄藏满籝金，更聚百屋钱。\n亡弓苦妄冀，去剑疑将还。\n拟分芭蕉鹿，去馌虞芮田。\n营营復营营，万绪膏火煎。\n何如歌吉祥，亹亹乐者全。",
        "dynasty": "宋",
        "collection_info": null
    },
    {
        "title": "谢宣城朱长官",
        "author": "释居简",
        "content": "飞来何处山，秀整连凤池。\n绝胜一鉏地，天地不得私。\n朣朣斗牛间，明玉生华滋。\n凛姿岁寒后，萧洒观孙枝。\n出宰山水县，小谢城东陲。\n琴瑟日在御，棰楚不苟施。\n春风河阳花，次第芳菲菲。\n屈指九十日，日日把酒巵。\n玉山不须扶，百里皆酣嘻。\n行扳星辰履，颉颃丛霄蜚。\n故家厚培㙲，衮绣看传衣。",
        "dynasty": "宋",
        "collection_info": null
    },
    {
        "title": "天台宋紫薇光禄挽章",
        "author": "释居简",
        "content": "闲适与康宁，山林只一人。\n风流两晋旧，翰墨四朝新。\n五袴歌宣化，三盘载演纶。\n垂杨闲意绪，华顶老精神。\n广乐千龄会，溟波几度尘。\n壶中留白日，庭下拥朱轮。\n荷嫩衣重制，兰馨佩更纫。\n玉颓千日酿，俗蜕百年身。\n赋裏寻词客，桥边问应真。\n灵光犹在鲁，商岭谩逃秦。\n入社宜归洛，休耕不起莘。\n骑箕渺何许，长啸玉楼春。",
        "dynasty": "宋",
        "collection_info": null
    },
    {
        "title": "山行即事",
        "author": "释居简",
        "content": "吹到堤边絮，春菲处处空。\n苦滋荼叶雨，野韵刺花风。\n荷贴平池绿，榴苞露井红。\n忽闻淮麦熟，且愿似崆峒。",
        "dynasty": "宋",
        "collection_info": null
    },
    {
        "title": "次韵陈右史赏醉落托",
        "author": "释居简",
        "content": "罗幙低开护曲阑，娇红落托醉扶难。\n朝来嫩日疎云淡，纵有些风尽耐寒。",
        "dynasty": "宋",
        "collection_info": null
    },
    {
        "title": "送王宁国",
        "author": "释居简",
        "content": "习习凉熏至自南，诗人官满策归骖。\n腰缠简短聊遵约，家法森严贵不贪。\n政入民谣歌得一，月临山驿赋成三。\n独余寻丈鸣弦地，仪表江东古子男。",
        "dynasty": "宋",
        "collection_info": null
    },
    {
        "title": "谢人饷蕨",
        "author": "释居简",
        "content": "瓦盂亭午未闻歌，少负心初负腹多。\n薇蕨不侵耕凿地，八珍柰此属餍何。",
        "dynasty": "宋",
        "collection_info": null
    },
    {
        "title": "秦权",
        "author": "释居简",
        "content": "自程文法较锱铢，汗竹韦编付烬余。\n倒置重轻矜缜密，不知三十六年疏。",
        "dynasty": "宋",
        "collection_info": null
    },
    {
        "title": "鶑",
        "author": "释居简",
        "content": "最堪听在绿阴阴，缓缓歌酬细细吟。\n别院晓声知几许，田巴抵死只枭音。",
        "dynasty": "宋",
        "collection_info": null
    },
    {
        "title": "芳渚秋零小卷",
        "author": "释居简",
        "content": "沙明石老水收痕，零露寒生宿莽根。\n欲尽夕阳秋态度，莫添白鸟破烟昏。",
        "dynasty": "宋",
        "collection_info": null
    },
    {
        "title": "彰教山茶敌胜宣城",
        "author": "释居简",
        "content": "吟压宣城小杜陵，忍红红拟白头吟。\n丹滋晓滴珊瑚重，闯户春寒翠幄深。",
        "dynasty": "宋",
        "collection_info": null
    },
    {
        "title": "时斋",
        "author": "释居简",
        "content": "易去苦难追，知几勇不疑。\n梭纔起雷泽，鱼已奋天池。\n夜冷梅粘雪，秋零桂着枝。\n风云与人会，先不与人期。",
        "dynasty": "宋",
        "collection_info": null
    },
    {
        "title": "腊初雪至月末",
        "author": "释居简",
        "content": "四野静无尘，崇卑砌得匀。\n不才添臃肿，瘦节耻轮囷。\n乱委无非瑞，才消便是春。\n多年闻混沌，今日见纯真。",
        "dynasty": "宋",
        "collection_info": null
    },
    {
        "title": "梁太子钓台",
        "author": "释居简",
        "content": "晴拂双鬟晓未开，先驱寸碧渡江来。\n伤心旧日垂纶地，几度江春去又回。",
        "dynasty": "宋",
        "collection_info": null
    },
    {
        "title": "清泉得名于真大参",
        "author": "释居简",
        "content": "清者畏人知，泉胡不病兹。\n土疏分石脉，砂浅静风漪。\n薇腹应同洁，茶勋亦振奇。\n出山嗟浑浑，三嚥起余思。",
        "dynasty": "宋",
        "collection_info": null
    },
    {
        "title": "九华山",
        "author": "释居简",
        "content": "九华宜带雪，故故仲冬来。\n翠扫忺梳洗，玄冥未剪裁。\n骤观疑旧识，近看若新开。\n曾说壶中玩，多应小有才。",
        "dynasty": "宋",
        "collection_info": null
    },
    {
        "title": "老融牛  其一",
        "author": "释居简",
        "content": "一战长驱七十城，可无余勇替春耕。\n归来不作凌烟梦，只写清溪瘦影明。",
        "dynasty": "宋",
        "collection_info": null
    },
    {
        "title": "老融牛  其二",
        "author": "释居简",
        "content": "力穑工夫画裏看，闵劳念旧只长叹。\n断魂千载荆州市，尸素甘心饱阿瞒。",
        "dynasty": "宋",
        "collection_info": null
    },
    {
        "title": "雪航",
        "author": "释居简",
        "content": "九逵埃壒点人衣，踏土何如踏浪儿。\n烂熳溪头千树玉，风蓑月笛兴阑时。",
        "dynasty": "宋",
        "collection_info": null
    },
    {
        "title": "放闸",
        "author": "释居简",
        "content": "截住泠泠碧透沙，放开衮衮怒飞花。\n石疑初裂蓬婆麓，鲸拟洪奔海若家。\n殷地贾余翻霹雳，喷岩用壮激谽谺。\n凭阑小伫观流止，不独观澜一笑譁。",
        "dynasty": "宋",
        "collection_info": null
    },
    {
        "title": "下竺朱桐花一根出石上见之四十余年",
        "author": "释居简",
        "content": "绿柄高扶绛玉开，层层萼萼染猩裁。\n峄阳曾止青鸾翼，无此奇葩更不来。",
        "dynasty": "宋",
        "collection_info": null
    },
    {
        "title": "严山人饷蒲萄浆",
        "author": "释居简",
        "content": "翠朵搴藤剪绿垂，小槽新压水晶澌。\n凉州亦有杨州鹤，惆怅山人只要诗。",
        "dynasty": "宋",
        "collection_info": null
    },
    {
        "title": "送心上人归琴川",
        "author": "释居简",
        "content": "五道川流似五弦，绿窗朱户照明鲜。\n飞来峯下僧归去，髣髴华亭落照船。",
        "dynasty": "宋",
        "collection_info": null
    },
    {
        "title": "烟竹",
        "author": "释居简",
        "content": "林疏略见两三分，不是岚光不是云。\n亟展生绡轻着墨，幻成初日度晴熏。",
        "dynasty": "宋",
        "collection_info": null
    },
    {
        "title": "秋夜",
        "author": "释居简",
        "content": "嫩凉细意入帘栊，禁树秋声未击蒙。\n展尽绿蕉心寸寸，几时消息到梧桐。",
        "dynasty": "宋",
        "collection_info": null
    },
    {
        "title": "天竺两峰堂待月",
        "author": "释居简",
        "content": "朣朣如水洗新秋，到两峯前凝不流。\n曾似丈人祠下看，丹梯飞步玉华楼。",
        "dynasty": "宋",
        "collection_info": null
    },
    {
        "title": "代人上魏左史",
        "author": "释居简",
        "content": "榜下尽横飞，龙头尚立螭。\n穹崇方善下，谨厚孰逾卑。\n制作虽师古，经纶盍制宜。\n迥超千丈俗，密契九重知。\n北海客常满，西湖雨亦奇。\n文传仁者寿，用适圣之时。\n数道甘棠咏，丛霄湛露诗。\n未移骐骥步，已在凤凰池。\n紫橐荷芬馥，巍冠佩陆离。\n橐中云锦段，拈出解人颐。",
        "dynasty": "宋",
        "collection_info": null
    },
    {
        "title": "水月庵",
        "author": "释居简",
        "content": "心蟾光朣朣，性静湍不起。\n悠哉小天地，万化渺无蔕。\n清苕半洚水月庵，碧蟾夜夜先清涵。\n曩曾借榻坐凉树，细数秋毫闚夜潭。\n犹来清圆捉不得，何地容兹老豪逸。\n修名与月俱不死，衮衮东流几时息。\n乡来万州赋此诗，寥寥百岁无此奇。\n诗在天西锦官寺，珠璧照人觉形秽。",
        "dynasty": "宋",
        "collection_info": null
    },
    {
        "title": "刘寺庭犀盛开",
        "author": "释居简",
        "content": "凤井庭犀玉载腴，楼前楼后着花初。\n不须素幌萦檀篆，只放鲜风入绮疏。\n恨弗同寻姑射住，却疑僦得广寒居。\n露零夜老秋衣薄，独自裴回绕屋除。",
        "dynasty": "宋",
        "collection_info": null
    },
    {
        "title": "直院卢蒲江为余作寿木怪石",
        "author": "释居简",
        "content": "草枯蓝田山，饮羽误入神。\n归来落清梦，起冩贋虎真。\n槎牙虎边树，霜虬蜕修鳞。\n乡来一寸根，今者千岁苓。\n冻雪压不低，华风吹不春。\n落子大蔽牛，娄起厦屋倾。\n日月弗知老，保此坚与贞。\n年年姚家黄，角逐魏紫荣。\n十里春风香，走杀陌上人。\n夭妍极远到，不得一月程。\n居然事颜色，只与朝菌盟。\n安知有耆艾，落落仍亭亭。",
        "dynasty": "宋",
        "collection_info": null
    },
    {
        "title": "江西定上人梅",
        "author": "释居简",
        "content": "眼明不识春风影，收拾风烟入梦思。\n一笑自知天下白，墨名乌足累冰姿。",
        "dynasty": "宋",
        "collection_info": null
    },
    {
        "title": "老融放耕图皇甫都护雁图二绝  其一",
        "author": "释居简",
        "content": "蓑笠从衡觳觫蕃，暝归晨作俟丰年。\n诛求莫挠鸡豚社，春雨春寒苦最先。",
        "dynasty": "宋",
        "collection_info": null
    },
    {
        "title": "老融放耕图皇甫都护雁图二绝  其二",
        "author": "释居简",
        "content": "邕邕何处一声秋，杜若汀连宿莽洲。\n米熟菰蒲随分饱，危机多是稻粱谋。",
        "dynasty": "宋",
        "collection_info": null
    },
    {
        "title": "木犀着雨",
        "author": "释居简",
        "content": "空山雨淫秋，妬我庭中犀。\n犀敷粟玉英，浸渍仍葳蕤。\n有如春方中，名品嗟淋漓。\n因依海棠泪，着此霜蟾枝。\n闻此辄掩耳，代犀前致辞。\n燕脂怨无香，姿色独媚时。\n烘晴睡未足，已惊胡马嘶。\n雕零怕随雨，嫣然成怆悽。\n鲜明擅韶华，不足较等夷。\n自怜宫样黄，不结春风知。\n木兰固可友，宿莽亦可师。\n正色俗子憎，浓馥天风吹。\n苔痕浄如染，绿展承霏霏。\n故家换骨法，降真合传衣。\n大山与小山，骚雅同衿期。\n至今百世下，犹有芗林诗。\n何心与物竞，有泪无从挥。",
        "dynasty": "宋",
        "collection_info": null
    },
    {
        "title": "秦时石酒缸",
        "author": "释居简",
        "content": "臃肿窥秦制，曾闻酿酒来。\n腹如包括胀，口作并吞开。\n北筑饥难疗，东巡醉不回。\n痕云疑潋滟，余沥晕苍苔。",
        "dynasty": "宋",
        "collection_info": null
    },
    {
        "title": "九日还山中",
        "author": "释居简",
        "content": "去年佳约负东篱，凤井丹犀彷佛知。\n便使山灵先勒驾，明朝更拟北山移。",
        "dynasty": "宋",
        "collection_info": null
    },
    {
        "title": "虞美人草",
        "author": "释居简",
        "content": "君恩如海海不深，妾义如铁利断金。\n舍生取义我所欲，忍死织室羞同心。\n春姿忽作秋蓬委，一寸刚明曾不死。\n明年原上野花繁，一枝自託华风起。\n袅袅娉娉不成艷，态度浅深生色染。\n向人欲诉却无言，寂寞千年恨谁掩。\n芳郊游女宛转歌，倚春拍手看婆娑。\n露晞初日枝头坠，犹有君王别时泪。\n翻刘覆楚知几何，大风竟作还乡歌。\n淮南区区欲为帝，淮阴堂堂贺陈狶。",
        "dynasty": "宋",
        "collection_info": null
    },
    {
        "title": "苍苔",
        "author": "释居简",
        "content": "湿带秋痕绿可庭，花阴竹色借鲜明。\n簪抽翠笋愁穿破，茵拓青丝喜剪成。\n户外倚筇遮俗屦，楼头横玉衬寒英。\n平阳不惜黄金埒，稠迭蒙茸四畔生。",
        "dynasty": "宋",
        "collection_info": null
    },
    {
        "title": "渔父",
        "author": "释居简",
        "content": "谋生与俗违，一叶浪中蜚。\n水易分团月，云难隠少微。\n雁沙眠晚照，鸥渚棹晴霏。\n见说蓬莱浅，寻津问钓矶。",
        "dynasty": "宋",
        "collection_info": null
    },
    {
        "title": "装冬后不速之客来",
        "author": "释居简",
        "content": "绽裘纫絮办冬和，羽化其如独冷何。\n藕荡欲搴霜后叶，晓来零落更无多。",
        "dynasty": "宋",
        "collection_info": null
    },
    {
        "title": "王总卿季和归自关西",
        "author": "释居简",
        "content": "关西长虑独兢兢，万竈分屯感慨深。\n不易制如巫硖水，最难得是蜀人心。\n拨灰忍见俱焚玉，铭鼎徐看小篆金。\n欲倚筹边开玉帐，共观城外柏森森。",
        "dynasty": "宋",
        "collection_info": null
    },
    {
        "title": "耕谷",
        "author": "释居简",
        "content": "屦痕不印步虚坛，欲事鉏犁恐亦难。\n云子熟时还自饱，不知沆瀣与谁餐。",
        "dynasty": "宋",
        "collection_info": null
    },
    {
        "title": "识全",
        "author": "释居简",
        "content": "占得沙边柳外春，更专吟啸管阴晴。\n延祥观后茅茨老，月旦工夫子细评。",
        "dynasty": "宋",
        "collection_info": null
    },
    {
        "title": "石亭",
        "author": "释居简",
        "content": "苍壁痕云暖不消，午阴花影共林皋。\n丹藏亭树无人守，付与县枝雪色猱。",
        "dynasty": "宋",
        "collection_info": null
    },
    {
        "title": "秋塘报陈提刑讣",
        "author": "释居简",
        "content": "宏博曾闻鼎足无，脚纔实处即荣途。\n恰观次第行初志，冀懋神明振后图。\n齿失半唇忘屏翰，棣联双萼更纷敷。\n乡来少戆烦公笑，却忆公言诮故吾。",
        "dynasty": "宋",
        "collection_info": null
    },
    {
        "title": "送傅兄归江西简诸宋诸黄",
        "author": "释居简",
        "content": "冲和正脉到江西，中有千岩万壑奇。\n百炼易成终切玉，一炊难办必精糜。\n艾萧杂处芝兰馥，风土殊方枳橘移。\n铁石故家清婉赋，盍临疎影寄予思。",
        "dynasty": "宋",
        "collection_info": null
    },
    {
        "title": "题高髯墨菊枕屏",
        "author": "释居简",
        "content": "欲种团枝香，无地着蔓延。\n密化移春霏，零露生秋妍。\n非金亦非玉，采采仍田田。\n餐英不成梦，唤起西窗眠。",
        "dynasty": "宋",
        "collection_info": null
    },
    {
        "title": "题高髯诗藁",
        "author": "释居简",
        "content": "翻水千篇未足哦，不酬一语亦同科。\n若非身世相忘久，应是江山得助多。\n旬月有人加锻炼，壶觞无地不婆娑。\n西湖南荡相寻处，门断红尘接翠萝。",
        "dynasty": "宋",
        "collection_info": null
    },
    {
        "title": "接虞税院贯卿遗书",
        "author": "释居简",
        "content": "尽心如善射，百步中弥亲。\n不竞与闲契，尊生为死隣。\n关讥千古恨，日计两眉颦。\n一卷花严易，心知更几人。",
        "dynasty": "宋",
        "collection_info": null
    }
]