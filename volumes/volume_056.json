[
    {
        "uuid": "dcd0a19336a7e274c213a44a4df2c2e1",
        "title": "同武平一员外游湖五首时武贬金坛令 四",
        "author": "储光羲",
        "content": "朦胧竹影蔽岩扉，淡荡荷风飘舞衣。\n舟寻绿水宵将半，月隐青林人未归。",
        "dynasty": "唐",
        "collection_info": null
    },
    {
        "uuid": "2e15efc7c15a88a99f14aadc1e2a74f1",
        "title": "同武平一员外游湖五首时武贬金坛令 五",
        "author": "储光羲",
        "content": "花潭竹屿傍幽蹊，画檝浮空入夜溪。\n芰荷覆水船难进，歌舞留人月易低。",
        "dynasty": "唐",
        "collection_info": null
    },
    {
        "uuid": "6b9df0ba5c33e3b9de71ca3a3c485859",
        "title": "题茅山华阳洞",
        "author": "储光羲",
        "content": "华阳洞口片云飞，细雨蒙蒙欲湿衣。\n玉箫遍满仙坛上，应是茅家兄弟归。",
        "dynasty": "唐",
        "collection_info": null
    },
    {
        "uuid": "0797ffb3c65da42c3768eafce754bac2",
        "title": "寄孙山人",
        "author": "储光羲",
        "content": "新林二月孤舟还，水满清江花满山。\n借问故园隐君子，时时来往住人间。",
        "dynasty": "唐",
        "collection_info": null
    },
    {
        "uuid": "02e3ef9b9c0eb9a6b2408511d1bc9f85",
        "title": "变行路难",
        "author": "王昌龄",
        "content": "向晚横吹悲，风动马嘶合。\n前趋引旗节，千里阵云帀。\n单于下阴山，砂砾空飒飒。\n封侯取一战，岂復念闺閤。",
        "dynasty": "唐",
        "collection_info": null
    },
    {
        "uuid": "9d9956e3d5202902a594c5b88c1eab54",
        "title": "塞下曲四首 一",
        "author": "王昌龄",
        "content": "蝉鸣空桑林，八月萧关道。\n出塞入塞寒，处处黄芦草。\n从来幽幷客，皆共尘沙老。\n莫学游侠儿，矜夸紫骝好。",
        "dynasty": "唐",
        "collection_info": null
    },
    {
        "uuid": "06dbcab9d0a885e7ab909092ac5b62fe",
        "title": "塞下曲四首 二",
        "author": "王昌龄",
        "content": "饮马渡秋水，水寒风似刀。\n平沙日未没，黯黯见临洮。\n昔日长城战，咸言意气高。\n黄尘足今古，白骨乱蓬蒿。",
        "dynasty": "唐",
        "collection_info": null
    },
    {
        "uuid": "61680beadec692c063d402538ea5aaf8",
        "title": "塞下曲四首 三",
        "author": "王昌龄",
        "content": "奉诏甘泉宫，总征天下兵。\n朝廷备礼出，郡国豫郊迎。\n纷纷几万人，去者无全生。\n臣愿节宫廐，分以赐边城。",
        "dynasty": "唐",
        "collection_info": null
    },
    {
        "uuid": "d8fa392c9848b54b3d57357bbf8eb831",
        "title": "塞下曲四首 四",
        "author": "王昌龄",
        "content": "边头何惨惨，已葬霍将军。\n部曲皆相弔，燕南代北闻。\n功勋多被黜，兵马亦寻分。\n更遣黄龙戍，唯当哭塞云。",
        "dynasty": "唐",
        "collection_info": null
    },
    {
        "uuid": "98dfe45a0e0ea07444d1fae83f4e6ac1",
        "title": "塞上曲",
        "author": "王昌龄",
        "content": "秋风夜渡河，吹却鴈门桑。\n遥见胡地猎，鞲马宿严霜。\n五道分兵去，孤军百战场。\n功多翻下狱，士卒但心伤。",
        "dynasty": "唐",
        "collection_info": null
    },
    {
        "uuid": "cb8e95cef74ed4c1767e2288bd50744c",
        "title": "从军行二首 一",
        "author": "王昌龄",
        "content": "向夕临大荒，朔风轸归虑。\n平沙万里余，飞鸟宿何处？虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。",
        "dynasty": "唐",
        "collection_info": null
    },
    {
        "uuid": "6e34f1a3d85780b477c351bd5595af7b",
        "title": "从军行二首 二",
        "author": "王昌龄",
        "content": "秋草马蹄轻，角弓持弦急。\n去为龙城战，正值胡兵袭。\n军气横大荒，战酣日将入。\n长风金鼓动，白露铁衣湿。\n四起愁边声，南庭时伫立。\n断蓬孤自转，寒雁飞相及。\n万里云沙涨，平原冰霰涩。\n惟闻汉使还，独向刀环泣。",
        "dynasty": "唐",
        "collection_info": null
    },
    {
        "uuid": "bd9959c5fe5878346167cd597acabd18",
        "title": "少年行二首 一",
        "author": "王昌龄",
        "content": "西陵侠少年，送客短长亭。\n青槐夹两道，白马如流星。\n闻道羽书急，单于寇井陉。\n气高轻赴难，谁顾燕山铭。",
        "dynasty": "唐",
        "collection_info": null
    },
    {
        "uuid": "8bbc40edc4ffd3a3d5ecc9c0489594ed",
        "title": "少年行二首 二",
        "author": "王昌龄",
        "content": "走马远相寻，西楼下夕阴。\n结交期一劒，留意赠千金。\n高阁歌声远，重门柳色深。\n夜阑须尽饮，莫负百年心。",
        "dynasty": "唐",
        "collection_info": null
    },
    {
        "uuid": "9cc3ac5509601f6302746c1637121523",
        "title": "长歌行",
        "author": "王昌龄",
        "content": "旷野饶悲风，飕飕黄蒿草。\n繫马倚白杨，谁知我怀抱。\n所是同袍者，相逢尽衰老。\n北登汉家陵，南望长安道。\n下有枯树根，上有鼯鼠窠。\n高皇子孙尽，千载无人过。\n宝玉频发掘，精灵其奈何？人生须达命，有酒且长歌。",
        "dynasty": "唐",
        "collection_info": null
    },
    {
        "uuid": "d93ad71345accba982fb2502d244859f",
        "title": "悲哉行",
        "author": "王昌龄",
        "content": "勿听白头吟，人间易忧怨。\n若非沧浪子，安得从所愿。\n北上太行山，临风阅吹万。\n长云数千里，倏忽还肤寸。\n观其微灭时，精意莫能论。\n百年不容息，是处生意蔓。\n始悟海上人，辞君永飞遯。",
        "dynasty": "唐",
        "collection_info": null
    },
    {
        "uuid": "75a25f9c791396325e892bf7536106ec",
        "title": "古意",
        "author": "王昌龄",
        "content": "桃花四面发，桃叶一枝开。\n欲暮黄鹂啭，伤心玉镜台。\n清筝向明月，半夜春风来。",
        "dynasty": "唐",
        "collection_info": null
    },
    {
        "uuid": "d5a9372e21ac094a50462f6570db855c",
        "title": "放歌行",
        "author": "王昌龄",
        "content": "南渡洛阳津，西望十二楼。\n明堂坐天子，月朔朝诸侯。\n清乐动千门，皇风被九州。\n庆云从东来，泱漭抱日流。\n昇平贵论道，文墨将何求？有诏征草泽，微诚将献谋。\n冠冕如星罗，拜揖曹与周。\n望尘非吾事，入赋且迟留。\n幸蒙国士识，因脱负薪裘。\n今者放歌行，以慰梁甫愁。\n但营数斗禄，奉养每丰羞。\n若得金膏遂，飞云亦何俦。",
        "dynasty": "唐",
        "collection_info": null
    },
    {
        "uuid": "a0a0d3f22a133c894e6f7e2572172b65",
        "title": "越女",
        "author": "王昌龄",
        "content": "越女作桂舟，还将桂为楫。\n湖上水渺漫，清江不可涉。\n摘取芙蓉花，莫摘芙蓉叶。\n将归问夫壻，颜色何如妾。",
        "dynasty": "唐",
        "collection_info": null
    },
    {
        "uuid": "f0c477bd9d71bbeb96554255e40707dc",
        "title": "郑县宿陶太公馆中赠冯六元二",
        "author": "王昌龄",
        "content": "儒有轻王侯，脱略当事务。\n本家蓝田下，非为渔弋故。\n无何困躬耕，且欲驰永路。\n幽居与君近，出谷同所骛。\n昨日辞石门，五年变秋露。\n云龙未相感，干谒亦已屡。\n子为黄绶羁，余忝蓬山顾。\n京门望西岳，百里见郊树。\n飞雨祠上来，霭然关中暮。\n驱车郑城宿，秉烛论往素。\n山月出华阴，开此河渚雾。\n清光比故人，豁达展心晤。\n冯公尚戢翼，元子仍跼步。\n拂衣易为高，沦迹难有趣。\n张范善终始，吾等岂不慕。\n罢酒当凉风，屈伸备冥数。",
        "dynasty": "唐",
        "collection_info": null
    },
    {
        "uuid": "fd663bdb5e5f9f6633931a96e628ffef",
        "title": "听弹风入松阕赠杨补阙",
        "author": "王昌龄",
        "content": "商风入我絃，夜竹深有露。\n絃悲与林寂，清景不可度。\n寥落幽居心，飕飗青松树。\n松风吹草白，溪水寒日暮。\n声意去復还，九变待一顾。\n空山多雨雪，独立君始悟。",
        "dynasty": "唐",
        "collection_info": null
    },
    {
        "uuid": "e4ee7005c68c6f1935d17e1dc95d96c3",
        "title": "缑氏尉沈兴宗置酒南溪留赠",
        "author": "王昌龄",
        "content": "林色与溪古，深篁引幽翠。\n山尊在渔舟，棹月情已醉。\n始穷清源口，壑绝人境异。\n春泉滴空崖，萌草拆阴地。\n久之风榛寂，远闻樵声至。\n海雁时独飞，永然沧洲意。\n古时青冥客，灭迹沦一尉。\n吾子踌躇心，岂其纷埃事。\n缑峯信所剋，济北余乃遂。\n齐物意已会，息肩理犹未。\n卷舒形性表，脱略贤哲议。\n仲月期角巾，饭僧嵩阳寺。",
        "dynasty": "唐",
        "collection_info": null
    },
    {
        "uuid": "ff8d590108ecb17cff8175af96788a15",
        "title": "为张僓赠阎使臣",
        "author": "王昌龄",
        "content": "哀哀献玉人，楚国同悲辛。\n泣尽继以血，何由辨其真。\n赖承琢磨惠，復使光辉新。\n犹畏谗口疾，弃之如埃尘。",
        "dynasty": "唐",
        "collection_info": null
    },
    {
        "uuid": "80f7e55d718026793e217b8a2f5c6528",
        "title": "赠史昭",
        "author": "王昌龄",
        "content": "东林月未升，廓落星与汉。\n是夕鸿始来，斋中起长叹。\n怀哉望南浦，眇然夜将半。\n但有秋水声，愁使心神乱。\n握中何为赠，瑶草已衰散。\n海鳞未化时，各在天一岸。",
        "dynasty": "唐",
        "collection_info": null
    },
    {
        "uuid": "758aee608211cb0d54367b3f67bd8996",
        "title": "秋山寄陈谠言",
        "author": "王昌龄",
        "content": "岩间寒事早，众山木已黄。\n北风何萧萧，兹夕露为霜。\n感激未能寐，中宵时慨慷。\n黄虫初悲鸣，玄鸟去我梁。\n独卧时易晚，离羣情更伤。\n思君若不及，鸿雁今南翔。",
        "dynasty": "唐",
        "collection_info": null
    },
    {
        "uuid": "67d257021dcd0bc853b8fea2a886031c",
        "title": "出郴山口至迭石湾野人室中寄张十一",
        "author": "王昌龄",
        "content": "槠柟无冬春，柯叶连峯稠。\n阴壁下苍黑，烟含清江楼。\n景开独沿曳，响答随兴酬。\n旦夕望吾友，如何迅孤舟。\n迭沙积为岗，崩剥雨露幽。\n石脉尽横亘，潜潭何时流。\n既见万古色，颇尽一物由。\n永与世人远，气还草木收。\n盈缩理无余，今往何必忧。\n郴土羣山高，耆老如中州。\n孰云议舛降，岂是娱宦游。\n阴火昔所伏，丹砂将尔谋。\n昨临苏耽井，復向衡阳求。\n同疚来相依，脱身当有筹。\n数月乃离居，风湍成阻修。\n野人善竹器，童子能溪讴。\n寒夜波荡漾，羇鸿去悠悠。",
        "dynasty": "唐",
        "collection_info": null
    },
    {
        "uuid": "ccf773fb9c834ba25cb29af21e13ac32",
        "title": "宿灞上寄侍御玙弟",
        "author": "王昌龄",
        "content": "独饮灞上亭，寒山青门外。\n长云骤落日，桑枣寂已晦。\n古人驱驰者，宿此凡几代。\n佐邑由东南，岂不知进退。\n吾宗秉全璞，楚得璆琳最。\n茅山就一征，柏署起三载。\n道契非物理，神交无留碍。\n知我沧溟心，脱略腐儒辈。\n孟冬銮舆出，阳谷羣臣会。\n半夜驰道喧，五侯拥轩盖。\n是时燕齐客，献术蓬瀛内。\n甚悦我皇心，得与王母对。\n贱臣欲干谒，稽首期殒碎。\n哲弟感我情，问易穷否泰。\n良马足尚踠，宝刀光未淬。\n昨闻羽书飞，兵气连朔塞。\n诸将多失律，庙堂始追悔。\n安能召书生，愿得论要害。\n戎夷非草木，侵逐使狼狈。\n虽有屠城功，亦有降虏辈。\n兵粮如山积，恩泽如雨霈。\n羸卒不可兴，碛地无足爱。\n若用匹夫策，坐令军围溃。\n不费黄金资，宁求白璧赉。\n明主忧既远，边事亦可大。\n荷宠务推诚，离言深慷慨。\n霜摇直指草，烛引明光佩。\n公论日夕阻，朝廷磋跎会。\n孤城海门月，万里流光带。\n不应百尺松，空老钟山霭。",
        "dynasty": "唐",
        "collection_info": null
    },
    {
        "uuid": "985273c3a33529b8bb649040c74a2c0a",
        "title": "次汝中寄河南陈赞府",
        "author": "王昌龄",
        "content": "汝山方联延，伊水纔明灭。\n遥见入楚云，又此空馆月。\n纷然驰梦想，不谓远离别。\n京邑多欢娱，衡湘蹔沿越。\n明湖春草遍，秋桂白花发。\n岂惟长思君，日夕在魏阙。",
        "dynasty": "唐",
        "collection_info": null
    },
    {
        "uuid": "2c85fc0149aea0a62226ced8ab354c6b",
        "title": "同从弟销南斋玩月忆山阴崔少府",
        "author": "王昌龄",
        "content": "高卧南斋时，开帷月初吐。\n清辉淡水木，演漾在窗户。\n苒苒几盈虚，澄澄变今古。\n美人清江畔，是夜越吟苦。\n千里其如何，微风吹兰杜。",
        "dynasty": "唐",
        "collection_info": null
    },
    {
        "uuid": "fb4010833a7f483b4351381427746e64",
        "title": "代扶风主人答",
        "author": "王昌龄",
        "content": "杀气凝不流，风悲日彩寒。\n浮埃起四远，游子弥不欢。\n依然宿扶风，沽酒聊自宽。\n寸心亦未理，长铗谁能弹。\n主人就我饮，对我还慨叹。\n便泣数行泪，因歌行路难。\n十五役边地，三回讨楼兰。\n连年不解甲，积日无所餐。\n将军降匈奴，国使没桑干。\n去时三十万，独自还长安。\n不信沙场苦，君看刀箭瘢。\n乡亲悉零落，冢墓亦摧残。\n仰攀青松枝，恸绝伤心肝。\n禽兽悲不去，路傍谁忍看。\n幸逢休明代，寰宇静波澜。\n老马思伏枥，长鸣力已殚。\n少年与运会，何事发悲端。\n天子初封禅，贤良刷羽翰。\n三边悉如此，否泰亦须观。",
        "dynasty": "唐",
        "collection_info": null
    },
    {
        "uuid": "1c4242a62cd6b9e776c665bd27ac80bc",
        "title": "酬鸿胪裴主簿雨后北楼见赠",
        "author": "王昌龄",
        "content": "暮霞照新晴，归云犹相逐。\n有怀晨昏暇，想见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对孤城，长天向乔木。\n公门何清静，列戟森已肃。\n不叹携手稀，常思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": null
    },
    {
        "uuid": "6f890234019a186a4ff21a222e864ed0",
        "title": "送任五之桂林",
        "author": "王昌龄",
        "content": "楚客醉孤舟，越水将引棹。\n山为两乡别，月带千里貌。\n羇谴同缯纶，僻幽闻虎豹。\n桂林寒色在，苦节知所效。",
        "dynasty": "唐",
        "collection_info": null
    },
    {
        "uuid": "f1072d146f248560eeb8eab04e3bad25",
        "title": "山中别庞十",
        "author": "王昌龄",
        "content": "幽娟松篠径，月出寒蝉鸣。\n散髮卧其下，谁知孤隐情。\n吟时白云合，钓处玄潭清。\n琼树方杳霭，凤兮保其贞。",
        "dynasty": "唐",
        "collection_info": null
    },
    {
        "uuid": "51450ee8e8405f20aca712b7390b5ef4",
        "title": "留别伊阙张少府郭大都尉",
        "author": "王昌龄",
        "content": "迁客就一醉，主人空金罍。\n江湖青山底，欲去仍裴回。\n郭侯未相识，策马伊川来。\n把手相劝勉，不应老尘埃。\n孟阳逢山旧，仙馆留清才。\n日晚劝趣别，风长云逐开。\n幸随板舆远，负谴何忧哉。\n唯有仗忠信，音书报云雷。",
        "dynasty": "唐",
        "collection_info": null
    },
    {
        "uuid": "c796092ea6c32f3d33eae6a2a2b14305",
        "title": "送韦十二兵曹",
        "author": "王昌龄",
        "content": "县职如长缨，终日检我身。\n平明趋郡府，不得展故人。\n故人念江湖，富贵如埃尘。\n迹在戎府掾，心游天台春。\n独立浦边鹤，白云长相亲。\n南风忽至吴，分散还入秦。\n寒夜天光白，海净月色真。\n对坐论岁暮，絃悲岂无因。\n平生驰驱分，非谓桮酒仁。\n出处两不合，忠贞何由伸。\n看君孤舟去，且欲歌垂纶。",
        "dynasty": "唐",
        "collection_info": null
    },
    {
        "uuid": "ac18e1cea018106a94b963c7ab1b3acc",
        "title": "东京府县诸公与綦毋潜李颀相送至白马寺宿",
        "author": "王昌龄",
        "content": "鞍马上东门，裴回入孤舟。\n贤豪相追送，即棹千里流。\n赤岸落日在，空波微烟收。\n薄宦忘机括，醉来即淹留。\n月明见古寺，林外登高楼。\n南风开长廊，夏夜如凉秋。\n江月照吴县，西归梦中游。",
        "dynasty": "唐",
        "collection_info": null
    },
    {
        "uuid": "05396c7e7ef8c5d9fbc56bddc59d6d36",
        "title": "送东林廉上人归庐山",
        "author": "王昌龄",
        "content": "石溪流已乱，苔径人渐微。\n日暮东林下，山僧还独归。\n昔为庐峰意，况与远公违。\n道性深寂寞，世情多是非。\n会寻名山去，岂復望清辉。",
        "dynasty": "唐",
        "collection_info": null
    },
    {
        "uuid": "74133ce0b4485236e075dfd0d36673cb",
        "title": "留别武陵袁丞",
        "author": "王昌龄",
        "content": "皇恩暂迁谪，待罪逢知己。\n从此武陵溪，孤舟二千里。\n桃花遗古岸，金涧流春水。\n谁识马将军，忠贞抱生死。",
        "dynasty": "唐",
        "collection_info": null
    },
    {
        "uuid": "7db92f50a0d68b0f3040df54181f0ced",
        "title": "别刘谞",
        "author": "王昌龄",
        "content": "天地寒更雨，苍茫楚城阴。\n一尊广陵酒，十载衡阳心。\n倚仗不可料，悲欢岂易寻。\n相逢成远别，后会何如今。\n身在江海上，云连京国深。\n行当务功业，策马何骎骎。",
        "dynasty": "唐",
        "collection_info": null
    },
    {
        "uuid": "7c56c4e1b408db7e687eb4f0ca4be6ea",
        "title": "岳阳别李十七越宾",
        "author": "王昌龄",
        "content": "相逢楚水寒，舟在洞庭驿。\n具陈江波事，不异沦弃迹。\n杉上秋雨声，悲切蒹葭夕。\n弹琴收余响，来送千里客。\n平明孤帆心，岁晚济代策。\n时在身未充，潇湘不盈画。\n湖小洲渚联，澹淡烟景碧。\n鱼鳖自有性，龟龙无能易。\n谴黜同所安，风土任所适。\n闭门观玄化，携手遗损益。",
        "dynasty": "唐",
        "collection_info": null
    },
    {
        "uuid": "19fc1d04bda3f18868ff9a6c7110eb1b",
        "title": "留别岑参兄弟",
        "author": "王昌龄",
        "content": "江城建业楼，山尽沧海头。\n副职守兹县，东南棹孤舟。\n长安故人宅，秣马经前秋。\n便以风雪暮，还为纵饮留。\n貂蝉七叶贵，鸿鹄万里游。\n何必念钟鼎，所在烹肥牛。\n为君啸一曲，且莫弹箜篌。\n徒见枯者艳，谁言直如钩。\n岑家双琼树，腾光难为俦。\n谁言青门悲，俯期吴山幽。\n日西石门峤，月吐金陵洲。\n追随探灵怪，岂不骄王侯。",
        "dynasty": "唐",
        "collection_info": null
    },
    {
        "uuid": "e15bc75c84a18939083ae742b25c8c89",
        "title": "送刘眘虚归取宏词解",
        "author": "王昌龄",
        "content": "太清闻海鹤，游子引乡眄。\n声随羽仪远，势与归云便。\n青桂春再荣，白云暮来变。\n迁飞在礼仪，岂復泪如霰。",
        "dynasty": "唐",
        "collection_info": null
    },
    {
        "uuid": "c5bf65efbbf35b731603dcf583815492",
        "title": "巴陵别刘处士",
        "author": "王昌龄",
        "content": "刘生隐岳阳，心远洞庭水。\n偃帆入山郭，一宿楚云裏。\n竹映秋馆深，月寒江风起。\n烟波桂阳接，日夕数千里。\n袅袅清夜猿，孤舟坐如此。\n湘中有来鴈，雨雪候音旨。",
        "dynasty": "唐",
        "collection_info": null
    },
    {
        "uuid": "5ee003b1ffe0fa9d5af648e14cdb2046",
        "title": "宿裴氏山庄",
        "author": "王昌龄",
        "content": "苍苍竹林暮，吾亦知所投。\n静坐山斋月，清溪闻远流。\n西峰下微雨，向晓白云收。\n遂解尘中组，终南春可游。",
        "dynasty": "唐",
        "collection_info": null
    },
    {
        "uuid": "4f6edaaa40c35a353123740b83ddd781",
        "title": "淇上酬薛据兼寄郭微",
        "author": "王昌龄",
        "content": "自从别京华，我心乃萧索。\n十年守章句，万里空寥落。\n北上登蓟门，茫茫见沙漠。\n倚劒对风尘，慨然思衞霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔泽屡栖泊。\n独行备艰难，孰辞千鼎镬。\n皇情念淳古，时俗何浮薄。\n理道须任贤，安人在求瘼。\n故交负奇才，逸气包謇谔。\n隐轸经济策，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自深，浮云不堪託。\n吾谋适可用，天道岂辽廓。\n不然买山田，一身与耕凿。",
        "dynasty": "唐",
        "collection_info": null
    },
    {
        "uuid": "e105007384f18700d098b054e31a9014",
        "title": "咏史",
        "author": "王昌龄",
        "content": "荷畚至洛阳，杖策游北门。\n天下尽兵甲，豺狼满中原。\n明夷方遘患，顾我徒崩犇。\n自惭菲薄才，误蒙国士恩。\n位重任亦重，时危志弥敦。\n西北未及终，东南不可吞。\n进则耻保躬，退乃为触藩。\n叹息嵩山老，而后知其尊。",
        "dynasty": "唐",
        "collection_info": null
    },
    {
        "uuid": "46c0a065712e98722f8552cd54718ccf",
        "title": "杂兴",
        "author": "王昌龄",
        "content": "握中铜匕首，粉剉楚山铁。\n义士频报雠，杀人不曾缺。\n可悲燕丹事，终被狼虎灭。\n一举无两全，荆轲遂为血。\n诚知匹夫勇，何取万人杰。\n无道吞诸侯，坐见九州裂。",
        "dynasty": "唐",
        "collection_info": null
    },
    {
        "uuid": "48d0575f4bb9583eac4f19beb8b845ee",
        "title": "秋兴",
        "author": "王昌龄",
        "content": "日暮西北堂，凉风洗修木。\n着书在南窗，门馆常肃肃。\n苔草延古意，视听转幽独。\n或问余所营，刈黍就寒谷。",
        "dynasty": "唐",
        "collection_info": null
    },
    {
        "uuid": "6ebc979211c62f42f1af9aebf747f841",
        "title": "斋心",
        "author": "王昌龄",
        "content": "女萝覆石壁，溪水幽蒙胧。\n紫葛蔓黄花，娟娟寒露中。\n朝饮花上露，夜卧松下风。\n云英化为水，光采与我同。\n日月荡精魄，寥寥天宇空。",
        "dynasty": "唐",
        "collection_info": null
    },
    {
        "uuid": "278b516817f15cbd42e30ce1bfc68436",
        "title": "独游",
        "author": "王昌龄",
        "content": "林卧情每閒，独游景常晏。\n时从灞陵下，垂钓往南涧。\n手携双鲤鱼，目送千里鴈。\n悟彼飞有适，知此罹忧患。\n放之清冷泉，因得省疎慢。\n永怀青岑客，回首白云间。\n神超物无违，岂繫名与宦。",
        "dynasty": "唐",
        "collection_info": null
    },
    {
        "uuid": "be9f728b16bcc7fc18e33a86266868f2",
        "title": "香积寺礼拜万回平等二圣僧塔",
        "author": "王昌龄",
        "content": "真无御化来，借有乘化归。\n如彼双塔内，孰能知是非。\n愚也骇苍生，圣哉为帝师。\n当为时世出，不由天地资。\n万回主此方，平等性无违。\n今我一礼心，亿劫同不移。\n肃肃松柏下，诸天来有时。",
        "dynasty": "唐",
        "collection_info": null
    },
    {
        "uuid": "bf77892fb096b59305ebc4ec3214248e",
        "title": "就道士问周易参同契",
        "author": "王昌龄",
        "content": "仙人骑白鹿，髮短耳何长。\n时余采菖蒲，忽见嵩之阳。\n稽首求丹经，乃出怀中方。\n披读了不悟，归来问嵇康。\n嗟余无道骨，发我入太行。",
        "dynasty": "唐",
        "collection_info": null
    },
    {
        "uuid": "9545211408a7818ae81f75d25df15876",
        "title": "诸官游招隐寺",
        "author": "王昌龄",
        "content": "山馆人已空，青萝换风雨。\n自从永明世，月向龙宫吐。\n凿井长幽泉，白云今如古。\n应真坐松柏，锡杖挂窗户。\n口云七十余，能救诸有苦。\n回指岩树花，如闻道场鼓。\n金色身壤灭，真如性无主。\n僚友同一心，清光遣谁取。",
        "dynasty": "唐",
        "collection_info": null
    },
    {
        "uuid": "e43a837940b17e0dfe321763290877ea",
        "title": "宴南亭",
        "author": "王昌龄",
        "content": "寒江暎村林，亭上纳鲜洁。\n楚客共闲饮，静坐金管阕。\n酣竟日入山，暝来云归穴。\n城楼空杳霭，猿鸟备清切。\n物状如丝纶，上心为予决。\n访君东溪事，早晚樵路绝。",
        "dynasty": "唐",
        "collection_info": null
    },
    {
        "uuid": "a536b5811b59295990a2eb1a9a39562e",
        "title": "何九于客舍集",
        "author": "王昌龄",
        "content": "客有住桂阳，亦如巢林鸟。\n罍觞且终宴，功业曾未了。\n山月空霁时，江明高楼晓。\n门前泊舟檝，行次入松篠。\n此意投赠君，沧波风褭褭。",
        "dynasty": "唐",
        "collection_info": null
    },
    {
        "uuid": "d0609ad46f73a4c30c3be5cc03d45841",
        "title": "洛阳尉刘晏与府掾诸公茶集天宫寺岸道上人房",
        "author": "王昌龄",
        "content": "良友呼我宿，月明悬天宫。\n道安风尘外，洒扫青林中。\n削去府县理，豁然神机空。\n自从三湘还，始得今夕同。\n旧居太行北，远宦沧溟东。\n各有四方事，白云处处通。",
        "dynasty": "唐",
        "collection_info": null
    },
    {
        "uuid": "72b07555bc7eb3184a4a0aef3e0bfcfc",
        "title": "观江淮名胜图",
        "author": "王昌龄",
        "content": "刻意吟云山，尤知隐沦妙。\n远公何为者，再诣临海峤。\n而我高其风，披图得遗照。\n援毫无逃境，遂展千里眺。\n淡扫荆门烟，明标赤城烧。\n青葱林间岭，隐见淮海徼。\n但指香炉顶，无闻白猿啸。\n沙门既云灭，独往岂殊调。\n感对怀拂衣，胡宁事渔钓。\n安期始遗舃，千古谢荣耀。\n投迹庶可齐，沧浪有孤棹。",
        "dynasty": "唐",
        "collection_info": null
    },
    {
        "uuid": "8f6d23a08372b3e592897e1228beae4a",
        "title": "灞上閒居",
        "author": "王昌龄",
        "content": "鸿都有归客，偃卧滋阳村。\n轩冕无枉顾，清川照我门。\n空林网夕阳，寒鸟赴荒园。\n廓落时得意，怀哉莫与言。\n庭前有孤鹤，欲啄常翩翻。\n为我衔素书，弔彼颜与原。\n二君既不朽，所以慰其魂。",
        "dynasty": "唐",
        "collection_info": null
    },
    {
        "uuid": "75ab0cbbdeae68e4c0c655870bb12f46",
        "title": "风凉原上作",
        "author": "王昌龄",
        "content": "阴岑宿云归，烟雾湿松柏。\n风凄日初晓，下岭望川泽。\n远山无晦明，秋水千里白。\n佳气盘未央，圣人在凝碧。\n关门阻天下，信是帝王宅。\n海内方晏然，庙堂有奇策。\n时贞守全运，罢去游说客。\n予忝兰台人，幽寻免贻责。",
        "dynasty": "唐",
        "collection_info": null
    },
    {
        "uuid": "29b9bb0ed934ddc679cb2d5e4d5d9045",
        "title": "裴六书堂",
        "author": "王昌龄",
        "content": "闲堂闭空阴，竹林但清响。\n窗下长啸客，区中无遗想。\n经纶精微言，兼济当独往。",
        "dynasty": "唐",
        "collection_info": null
    },
    {
        "uuid": "a7003365819a2a84eb86aa24d0c7456c",
        "title": "江上闻笛",
        "author": "王昌龄",
        "content": "横笛怨江月，扁舟何处寻。\n声长楚山外，曲绕胡关深。\n相去万余里，遥传此夜心。\n寥寥浦溆寒，响尽惟幽林。\n不知谁家子，復奏邯郸音。\n水客皆拥棹，空霜遂盈襟。\n羸马望北走，迁人悲越吟。\n何当边草白，旌节陇城阴。",
        "dynasty": "唐",
        "collection_info": null
    },
    {
        "uuid": "679fa46e8f8b7ba2fecc00943c1f6196",
        "title": "太湖秋夕",
        "author": "王昌龄",
        "content": "水宿烟雨寒，洞庭霜落微。\n月明移舟去，夜静魂梦归。\n暗觉海风度，萧萧闻鴈飞。",
        "dynasty": "唐",
        "collection_info": null
    },
    {
        "uuid": "0bc5253ed342e85c56a31f038b8a5db6",
        "title": "赵十四兄见访",
        "author": "王昌龄",
        "content": "客来舒长簟，开閤延清风。\n但有无絃琴，共君尽尊中。\n晚来常读易，顷者欲还嵩。\n世事何须道，黄精且养蒙。\n嵇康殊寡识，张翰独知终。\n忽忆鲈鱼鲙，扁舟往江东。",
        "dynasty": "唐",
        "collection_info": null
    },
    {
        "uuid": "4eba45f38ebd14158745a79fec1e3629",
        "title": "过华阴",
        "author": "王昌龄",
        "content": "云起太华山，云山互明灭。\n东峯始含景，了了见松雪。\n羇人感幽栖，窅暎转奇绝。\n欣然忘所疲，永望吟不辍。\n信宿百余里，出关玩新月。\n何意昨来心，遇物遂迁别。\n人生屡如此，何以肆愉悦。",
        "dynasty": "唐",
        "collection_info": null
    },
    {
        "uuid": "24413671cafd8e426df6111b5943a2c0",
        "title": "九江口作",
        "author": "王昌龄",
        "content": "漭漭江势阔，雨开浔阳秋。\n驿门是高岸，望尽黄芦洲。\n水与五溪合，心期万里游。\n明时无弃才，谪去随孤舟。\n鸷鸟立寒木，丈夫佩吴钩。\n何当报君恩，却繫单于头。",
        "dynasty": "唐",
        "collection_info": null
    },
    {
        "uuid": "7b921985d802bf42953c4ca74c31326a",
        "title": "大梁途中作",
        "author": "王昌龄",
        "content": "怏怏步长道，客行渺无端。\n郊原欲下雪，天地棱棱寒。\n当时每酣醉，不觉行路难。\n今日无酒钱，悽惶向谁叹。",
        "dynasty": "唐",
        "collection_info": null
    },
    {
        "uuid": "73892dceceb3783b8856e5a68f6aab02",
        "title": "途中作",
        "author": "王昌龄",
        "content": "游人愁岁晏，早起遵王畿。\n坠叶吹未晓，疎林月微微。\n惊禽栖不定，寒兽相因依。\n叹此霜露下，復闻鸿雁飞。\n渺然江南意，惜与中途违。\n羇旅悲壮髮，别离念征衣。\n永图岂劳止，明节期所归。\n宁厌楚山曲，无人长掩扉。",
        "dynasty": "唐",
        "collection_info": null
    },
    {
        "uuid": "6e2624822ecba16158fb287152b689f5",
        "title": "山行入泾州",
        "author": "王昌龄",
        "content": "倦此山路长，停骖问宾御。\n林峦信回惑，白日落何处。\n徙倚望长风，滔滔引归虑。\n微雨随云收，蒙蒙傍山去。\n西临有边邑，北走尽亭戍。\n泾水横白烟，州城隐寒树。\n所嗟异风俗，已自少情趣。\n岂伊怀土多，触目忻所遇。",
        "dynasty": "唐",
        "collection_info": null
    },
    {
        "uuid": "a5551db7d95a4efc4b9cb18f44e48865",
        "title": "小敷谷龙潭祠作",
        "author": "王昌龄",
        "content": "崖谷歕疾流，地中有雷集。\n百泉势相荡，巨石皆却立。\n跳波沸峥嵘，深处不可挹。\n昏为蛟龙怒，清见云雨入。\n灵怪祟偏祠，废兴自兹邑。\n沈淫顷多昧，檐宇遂不葺。\n吾闻被明典，盛德惟世及。\n生人载山川，血食报原隰。\n岂伊骇微险，将以循甿揖。\n口飞振吕梁，忠信亦我习。\n波流浸已广，悔吝在所汲。\n溪水有清源，褰裳靡沾湿。",
        "dynasty": "唐",
        "collection_info": null
    },
    {
        "uuid": "b639d18a6ffc2d634a6459ee5e027442",
        "title": "段宥廰孤桐",
        "author": "王昌龄",
        "content": "凤皇所宿处，月暎孤桐寒。\n槁叶零落尽，空柯苍翠残。\n虚心谁能见，直影非无端。\n响发调尚苦，清商劳一弹。",
        "dynasty": "唐",
        "collection_info": null
    },
    {
        "uuid": "1a5f8995dc03490484e4d9c3157c6952",
        "title": "琴",
        "author": "王昌龄",
        "content": "孤桐秘虚鸣，朴素传幽真。\n髣髴絃指外，遂见初古人。\n意远风雪苦，时来江山春。\n高宴未终曲，谁能辨经纶。",
        "dynasty": "唐",
        "collection_info": null
    },
    {
        "uuid": "a1890cf55ddf82a1fb64affa3d71fbf7",
        "title": "初日",
        "author": "王昌龄",
        "content": "初日净金闺，先照床前暖。\n斜光入罗幕，稍稍亲丝管。\n云髮不能梳，杨花更吹满。",
        "dynasty": "唐",
        "collection_info": null
    },
    {
        "uuid": "7d5fe710277afa90d38186a647bb3b20",
        "title": "失题",
        "author": "王昌龄",
        "content": "姦雄乃得志，遂使羣心摇。\n赤风荡中原，烈火无遗巢。\n一人计不用，万里空萧条。",
        "dynasty": "唐",
        "collection_info": null
    },
    {
        "uuid": "a53064c02e6e2b9fc9dbba97b92f59db",
        "title": "赠宇文中丞",
        "author": "王昌龄",
        "content": "仆本濩落人，辱当州郡使。\n量力颇及早，谢归今即已。\n萧萧若凌虚，衿带顷消靡。\n车服卒然来，涔阳作游子。\n郁郁寡开颜，默默独行李。\n忽逢平生友，一笑方在此。\n秋清宁风日，楚思浩云水。\n为语弋林者，冥冥鸿远矣。",
        "dynasty": "唐",
        "collection_info": null
    },
    {
        "uuid": "a5a5ffa223f3f557afdb87b4b3ecb17c",
        "title": "箜篌引",
        "author": "王昌龄",
        "content": "卢溪郡南夜泊舟，夜闻两岸羌戎讴。\n其时月黑猿啾啾，微雨霑衣令人愁。\n有一迁客登高楼，不言不寐弹箜篌。\n弹作蓟门桑叶秋，风沙飒飒青冢头。\n将军铁骢汗血流，深入匈奴战未休。\n黄旗一点兵马收，乱杀胡人积如丘。\n疮病驱来配边州，仍披漠北羔羊裘。\n颜色饥枯掩面羞，眼眶泪滴深两眸。\n思还本乡食牦牛，欲语不得指咽喉。\n或有强壮能吚嚘，意说被他边将雠。\n五世属藩汉主留，碧毛毡帐河曲游。\n橐駞五万部落稠，勅赐飞凤金兜鍪。\n为君百战如过筹，静扫阴山无鸟投。\n家藏铁券特承优，黄金千斤不称求。\n九族分离作楚囚，深溪寂寞絃苦幽。\n草木悲感声飕飗，仆本东山为国忧。\n明光殿前论九畴，簏读兵书尽冥搜。\n为君掌上施权谋，洞晓山川无与俦。\n紫宸诏发远怀柔，摇笔飞霜如夺钩。\n鬼神不得知其由，怜爱苍生比蚍蜉。\n朔河屯兵须渐抽，尽遣降来拜御沟。",
        "dynasty": "唐",
        "collection_info": null
    },
    {
        "uuid": "7e08b2fbc9180a9295255b30d899c4d5",
        "title": "乌栖曲",
        "author": "王昌龄",
        "content": "白马逐朱车，黄昏入狭邪。\n柳树乌争宿，争枝未得飞上屋。\n东房少妇壻从军，每听乌啼知夜分。",
        "dynasty": "唐",
        "collection_info": null
    },
    {
        "uuid": "e10e788b2095b1233dda272ced701832",
        "title": "城傍曲",
        "author": "王昌龄",
        "content": "秋风鸣桑条，草白狐兔骄。\n邯郸饮来酒未消，城北原平掣皂鵰。\n射杀空营两腾虎，回身却月佩弓弰。",
        "dynasty": "唐",
        "collection_info": null
    },
    {
        "uuid": "0519b086f433c049a69e57f5f70dc018",
        "title": "行路难",
        "author": "王昌龄",
        "content": "双丝作绠繫银瓶，百尺寒泉辘轳上。\n悬丝一绝不可望，似妾倾心在君掌。\n人生意气好迁捐，只重狂花不重贤。\n宴罢调筝奏离鹤，回娇转盼泣君前。\n君不见眼前事，岂保须臾心勿异。\n西山日下雨足稀，侧有浮云无所寄。\n但愿莫忘前者言，剉骨黄尘亦无愧。\n行路难，劝君酒，莫辞烦，美酒千钟犹可尽，心中片愧何可论。\n一闻汉主思故剑，使妾长嗟万古魂。",
        "dynasty": "唐",
        "collection_info": null
    },
    {
        "uuid": "5ba0169a6f2855b762e398cc96c52f89",
        "title": "奉赠张荆州",
        "author": "王昌龄",
        "content": "祝融之峯紫云衔，翠如何其雪崭嵓。\n邑西有路缘石壁，我欲从之卧穹嵌。\n鱼有心兮脱网罟，江无人兮鸣枫杉。\n王君飞舄仍未去，苏耽宅中意遥缄。",
        "dynasty": "唐",
        "collection_info": null
    },
    {
        "uuid": "72407ce888d0956f393a9c6800893ae4",
        "title": "驾出长安",
        "author": "王昌龄",
        "content": "圣德超千古，皇风扇九围。\n天回万象出，驾动六龙飞。\n淑气来黄道，祥云覆紫微。\n太平多扈从，文物有光辉。",
        "dynasty": "唐",
        "collection_info": null
    },
    {
        "uuid": "c771901630f0d6bf3136c7afcdd6c702",
        "title": "驾幸河东",
        "author": "王昌龄",
        "content": "晋水千庐合，汾桥万国从。\n开唐天业盛，入沛圣恩浓。\n下辇回三象，题碑任六龙。\n睿明悬日月，千岁此时逢。",
        "dynasty": "唐",
        "collection_info": null
    },
    {
        "uuid": "a25ff8c3292ddf843406e7f8e63f9bf0",
        "title": "胡笳曲",
        "author": "王昌龄",
        "content": "城南虏已合，一夜几重围。\n自有金笳引，能霑出塞衣。\n听临关月苦，清入海风微。\n三奏高楼晓，胡人掩涕归。",
        "dynasty": "唐",
        "collection_info": null
    },
    {
        "uuid": "3201045c730217b8fd94afc5cb437f7c",
        "title": "潞府客亭寄崔凤童",
        "author": "王昌龄",
        "content": "萧条郡城闭，旅馆空寒烟。\n秋月对愁客，山钟摇暮天。\n新知偶相访，斗酒情依然。\n一宿阻长会，清风徒满川。",
        "dynasty": "唐",
        "collection_info": null
    },
    {
        "uuid": "6758ba28ef08768b8ec05c131674442f",
        "title": "和振上人秋夜怀士会",
        "author": "王昌龄",
        "content": "白露伤草木，山风吹夜寒。\n遥林梦亲友，高兴发云端。\n郭外秋声急，城边月色残。\n瑶琴多远思，更为客中弹。",
        "dynasty": "唐",
        "collection_info": null
    },
    {
        "uuid": "c4e6aa441fa87d500fe2341a20ebf7a5",
        "title": "送李擢游江东",
        "author": "王昌龄",
        "content": "清洛日夜涨，微风引孤舟。\n离肠便千里，远梦生江楼。\n楚国橙橘暗，吴门烟雨愁。\n东南具今古，归望山云秋。",
        "dynasty": "唐",
        "collection_info": null
    },
    {
        "uuid": "8f93dc9ed601d4693b058375cfc6b8ef",
        "title": "沙苑南渡头",
        "author": "王昌龄",
        "content": "秋雾连云白，归心浦溆悬。\n津人空守缆，村馆復临川。\n篷隔苍茫雨，波连演漾田。",
        "dynasty": "唐",
        "collection_info": null
    },
    {
        "uuid": "73f07e4913df7f712d9f60c75b79d8c5",
        "title": "客广陵",
        "author": "王昌龄",
        "content": "楼头广陵近，九月在南徐。\n秋色明海县，寒烟生里闾。\n夜帆归楚客，昨日度江书。\n为问易名叟，垂纶不见鱼。",
        "dynasty": "唐",
        "collection_info": null
    },
    {
        "uuid": "e557e67c3570a8744517951b317c297c",
        "title": "静法师东斋",
        "author": "王昌龄",
        "content": "筑室在人境，遂得真隐情。\n春尽草木变，雨来池馆清。\n琴书全雅道，视听已无生。\n闭户脱三界，白云自虚盈。",
        "dynasty": "唐",
        "collection_info": null
    },
    {
        "uuid": "59be232902a050a3340c41602d69aa4f",
        "title": "素上人影塔",
        "author": "王昌龄",
        "content": "物化同枯木，希夷明月珠。\n本来生灭尽，何者是虚无。\n一坐看如故，千龄独向隅。\n至人非别有，方外不应殊。",
        "dynasty": "唐",
        "collection_info": null
    },
    {
        "uuid": "e16aee8133d3448195d4af29bb2fd2fb",
        "title": "遇薛明府谒聪上人",
        "author": "王昌龄",
        "content": "欣逢柏梁故，共谒聪公禅。\n石室无人到，绳床见虎眠。\n阴崖常抱雪，枯涧为生泉。\n出处虽云异，同欢在法筵。",
        "dynasty": "唐",
        "collection_info": null
    },
    {
        "uuid": "340ab1cc4e65ad2e2bb2ed2b5aa5ac14",
        "title": "谒焦炼师",
        "author": "王昌龄",
        "content": "中峯青苔壁，一点云生时。\n岂意石堂裏，得逢焦炼师。\n炉香净琴案，松影闲瑶墀。\n拜受长年药，翩翻西海期。",
        "dynasty": "唐",
        "collection_info": null
    },
    {
        "uuid": "5743a13a71ed9619aa0ffdeeaa2a2c4b",
        "title": "宿京江口期刘昚虚不至",
        "author": "王昌龄",
        "content": "霜天起长望，残月生海门。\n风静夜潮满，城高寒气昏。\n故人何寂寞，久已乖清言。\n明发不能寐，徒盈江上尊。",
        "dynasty": "唐",
        "collection_info": null
    },
    {
        "uuid": "010a1883831491f7d5e76fa3be3ec146",
        "title": "寒食即事",
        "author": "王昌龄",
        "content": "晋阳寒食地，风俗旧来传。\n雨灭龙蛇火，春生鸿雁天。\n泣多流水涨，歌发舞云旋。\n西见之推庙，空为人所怜。",
        "dynasty": "唐",
        "collection_info": null
    },
    {
        "uuid": "a397ff88c2bdddda92c649d0c4362ed5",
        "title": "九日登高",
        "author": "王昌龄",
        "content": "青山远近带皇州，霁景重阳上北楼。\n雨歇亭皋仙菊润，霜飞天苑御梨秋。\n茱萸插鬓花宜寿，翡翠横钗舞作愁。\n谩说陶潜篱下醉，何曾得见此风流。",
        "dynasty": "唐",
        "collection_info": null
    },
    {
        "uuid": "25ef23fa57520e7d62a0fb204104b220",
        "title": "万岁楼",
        "author": "王昌龄",
        "content": "江上巍巍万岁楼，不知经历几千秋。\n年年喜见山长在，日日悲看水独流。\n猿狖何曾离暮岭，鸬鹚空自泛寒洲。\n谁堪登望云烟裏，向晚茫茫发旅愁。",
        "dynasty": "唐",
        "collection_info": null
    },
    {
        "uuid": "8b4405185e72ffd8f4fd25b7e96b919a",
        "title": "夏月花萼楼酺宴应制",
        "author": "王昌龄",
        "content": "土德三元正，尧心万国同。\n汾阴备冬礼，长乐应和风。\n赐庆垂天泽，流欢旧渚宫。\n楼台生海上，箫鼓出天中。\n雾晓筵初接，宵长曲未终。\n雨随青幕合，月照舞罗空。\n玉陛分朝列，文章发圣聪。\n愚臣忝书赋，歌咏颂丝桐。",
        "dynasty": "唐",
        "collection_info": null
    },
    {
        "uuid": "e3346227b1e4237aabe2a37611ca6c00",
        "title": "送欧阳会稽之任",
        "author": "王昌龄",
        "content": "怀禄贵心赏，东流山水长。\n官移会稽郡，地迩上虞乡。\n缓带屏纷杂，渔舟临讼堂。\n逶迤迴溪趣，猿啸飞鸟行。\n万室霁朝雨，千峰迎夕阳。\n辉辉远洲暎，暧暧澄湖光。\n白髮有高士，青春期上皇。\n应须枉车歇，为我访荷裳。",
        "dynasty": "唐",
        "collection_info": null
    },
    {
        "uuid": "3dd954e549be972f5283dd404aaa53b9",
        "title": "同王维集青龙寺昙壁上人兄院五韵",
        "author": "王昌龄",
        "content": "本来清净所，竹树引幽阴。\n檐外含山翠，人间出世心。\n圆通无有象，圣境不能侵。\n真是吾兄法，何妨友弟深。\n天香自然会，灵异识钟音。",
        "dynasty": "唐",
        "collection_info": null
    },
    {
        "uuid": "7816b12e3e024c74e84e4ec8c4ae55c2",
        "title": "东溪翫月",
        "author": "王昌龄",
        "content": "月从断山口，遥吐柴门端。\n万木分空霁，流阴中夜攒。\n光连虚象白，气与风露寒。\n谷静秋泉响，岩深青霭残。\n澄清入幽梦，破影抱空峦。\n恍惚琴窗裏，松溪晓思难。",
        "dynasty": "唐",
        "collection_info": null
    },
    {
        "uuid": "1167244807f76a26215325ecf28505f7",
        "title": "朝来曲",
        "author": "王昌龄",
        "content": "月昃鸣珂动，花连绣户春。\n盘龙玉台镜，唯待画眉人。",
        "dynasty": "唐",
        "collection_info": null
    },
    {
        "uuid": "55bf66b2288e5320d86e813b4f3f3585",
        "title": "从军行",
        "author": "王昌龄",
        "content": "大将军出战，白日暗榆关。\n三面黄金甲，单于破胆还。",
        "dynasty": "唐",
        "collection_info": null
    },
    {
        "uuid": "212e9131400e540bfcf2d49da64e945e",
        "title": "答武陵田太守",
        "author": "王昌龄",
        "content": "仗劒行千里，微躯感一言。\n曾为大梁客，不负信陵恩。",
        "dynasty": "唐",
        "collection_info": null
    },
    {
        "uuid": "6463c71475e766cf0fb21468ea415501",
        "title": "题灞池二首 一",
        "author": "王昌龄",
        "content": "腰鎌欲何之，东园刈秋韭。\n世事不復论，悲歌和樵叟。",
        "dynasty": "唐",
        "collection_info": null
    },
    {
        "uuid": "6086fed826cf0f241fe35af109038555",
        "title": "题灞池二首 二",
        "author": "王昌龄",
        "content": "开门望长川，薄暮见渔者。\n借问白头翁，垂纶几年也。",
        "dynasty": "唐",
        "collection_info": null
    },
    {
        "uuid": "4992540eb6d95d6d09ae89673fbd6fa8",
        "title": "题僧房",
        "author": "王昌龄",
        "content": "椶榈花满院，苔藓入闲房。\n彼此名言绝，空中闻异香。",
        "dynasty": "唐",
        "collection_info": null
    },
    {
        "uuid": "7d3c452d5258745393ac9c023e8c1148",
        "title": "击磬老人",
        "author": "王昌龄",
        "content": "双峰褐衣久，一磬白眉长。\n谁识野人意，徒看春草芳。",
        "dynasty": "唐",
        "collection_info": null
    },
    {
        "uuid": "6eb2d4faf2fe1607e8c71935264e50c9",
        "title": "送胡大",
        "author": "王昌龄",
        "content": "荆门不堪别，况乃潇湘秋。\n何处遥望君，江边明月楼。",
        "dynasty": "唐",
        "collection_info": null
    },
    {
        "uuid": "816a8488e095d74c898801e9dcf7d4a6",
        "title": "送郭司仓",
        "author": "王昌龄",
        "content": "暎门淮水绿，留骑主人心。\n明月随良掾，春潮夜夜深。",
        "dynasty": "唐",
        "collection_info": null
    },
    {
        "uuid": "392747695d8ac77969cc3127cb8b4100",
        "title": "送李十五",
        "author": "王昌龄",
        "content": "怨别秦楚深，江中秋云起。\n天长杳无隔，月影在寒水。",
        "dynasty": "唐",
        "collection_info": null
    },
    {
        "uuid": "34b1370c85e8daa2ea1ec84c547389e3",
        "title": "送张四",
        "author": "王昌龄",
        "content": "枫林已愁暮，楚水復堪悲。\n别后冷山月，清猿无断时。",
        "dynasty": "唐",
        "collection_info": null
    },
    {
        "uuid": "36bda2ecaa2813cc3892e4bda1fc291c",
        "title": "武陵田太守席送司马卢溪",
        "author": "王昌龄",
        "content": "诸侯分楚郡，饮饯五溪春。\n山水清晖远，俱怜一逐臣。",
        "dynasty": "唐",
        "collection_info": null
    },
    {
        "uuid": "8631362566237e5a818d18ad765ca792",
        "title": "送谭八之桂林",
        "author": "王昌龄",
        "content": "客心仍在楚，江馆復临湘。\n别意猿鸟外，天寒桂水长。",
        "dynasty": "唐",
        "collection_info": null
    },
    {
        "uuid": "6a7134548348740ce180afc9b1fab752",
        "title": "送刘十五之郡",
        "author": "王昌龄",
        "content": "平明江雾寒，客马江上发。\n扁舟事洛阳，窅窅含楚月。",
        "dynasty": "唐",
        "collection_info": null
    },
    {
        "uuid": "8cf9338dc16ec5bc6bfa783eb0b6e420",
        "title": "从军行七首 一",
        "author": "王昌龄",
        "content": "烽火城西百尺楼，黄昏独上海风秋。\n更吹羌笛关山月，无那金闺万里愁。",
        "dynasty": "唐",
        "collection_info": null
    },
    {
        "uuid": "2af844888e372bd44e682c85d473f973",
        "title": "从军行七首 二",
        "author": "王昌龄",
        "content": "琵琶起舞换新声，总是关山旧别情。\n撩乱边愁听不尽，高高秋月照长城。",
        "dynasty": "唐",
        "collection_info": null
    },
    {
        "uuid": "7331a2dd750e43043dcdc8e20bca355d",
        "title": "从军行七首 三",
        "author": "王昌龄",
        "content": "关城榆叶早疎黄，日暮云沙古战场。\n表请回军掩尘骨，莫教兵士哭龙荒。",
        "dynasty": "唐",
        "collection_info": null
    },
    {
        "uuid": "2f17c971f6d4c917d051b20db74810cc",
        "title": "从军行七首 四",
        "author": "王昌龄",
        "content": "青海长云暗雪山，孤城遥望玉门关。\n黄沙百战穿金甲，不破楼兰终不还。",
        "dynasty": "唐",
        "collection_info": null
    },
    {
        "uuid": "505bc8f54beb712cf2d6130ffbf80883",
        "title": "从军行七首 五",
        "author": "王昌龄",
        "content": "大漠风尘日色昏，红旗半捲出辕门。\n前军夜战洮河北，已报生擒吐谷浑。",
        "dynasty": "唐",
        "collection_info": null
    },
    {
        "uuid": "901fa4a98877b4b368ccffad63a41585",
        "title": "从军行七首 六",
        "author": "王昌龄",
        "content": "胡瓶落膊紫薄汗，碎叶城西秋月团。\n明敕星驰封宝劒，辞君一夜取楼兰。",
        "dynasty": "唐",
        "collection_info": null
    },
    {
        "uuid": "dbba0fbc68a4c4bea922aa9bf7784ae4",
        "title": "从军行七首 七",
        "author": "王昌龄",
        "content": "玉门山嶂几千重，山北山南总是烽。\n人依远戍须看火，马踏深山不见踪。",
        "dynasty": "唐",
        "collection_info": null
    },
    {
        "uuid": "dc716fcb88eea15edf8240bd084c3f1a",
        "title": "出塞二首 一",
        "author": "王昌龄",
        "content": "秦时明月汉时关，万里长征人未还。\n但使龙城飞将在，不教胡马度阴山。",
        "dynasty": "唐",
        "collection_info": null
    },
    {
        "uuid": "c524ea6531fe65c9b91b38241a8c84f6",
        "title": "出塞二首 二",
        "author": "王昌龄",
        "content": "骝马新跨白玉鞍，战罢沙场月色寒。\n城头铁鼓声犹振，匣裏金刀血未干。",
        "dynasty": "唐",
        "collection_info": null
    },
    {
        "uuid": "470ec22631e54505f0a66b2e0951269a",
        "title": "采莲曲二首 一",
        "author": "王昌龄",
        "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。",
        "dynasty": "唐",
        "collection_info": null
    },
    {
        "uuid": "f92901bedc4ff3ea412ad93ac7759d7e",
        "title": "采莲曲二首 二",
        "author": "王昌龄",
        "content": "荷叶罗裙一色裁，芙蓉向脸两边开。\n乱入池中看不见，闻歌始觉有人来。",
        "dynasty": "唐",
        "collection_info": null
    },
    {
        "uuid": "381d947d6b5b67007926c5ccb7a866a6",
        "title": "殿前曲二首 一",
        "author": "王昌龄",
        "content": "贵人妆梳殿前催，香风吹入殿后来。\n仗引笙歌大宛马，白莲花发照池台。",
        "dynasty": "唐",
        "collection_info": null
    },
    {
        "uuid": "191865b49fb4fd123cd6abad0aea92ce",
        "title": "殿前曲二首 二",
        "author": "王昌龄",
        "content": "胡部笙歌西殿头，梨园弟子和凉州。\n新声一段高楼月，圣主千秋乐未休。",
        "dynasty": "唐",
        "collection_info": null
    },
    {
        "uuid": "50b7a058c638ffe26dc3ca1286d24d34",
        "title": "春宫曲",
        "author": "王昌龄",
        "content": "昨夜风开露井桃，未央前殿月轮高。\n平阳歌舞新承宠，帘外春寒赐锦袍。",
        "dynasty": "唐",
        "collection_info": null
    },
    {
        "uuid": "f18733e3d8dd4146a75ff55bbe8829af",
        "title": "西宫春怨",
        "author": "王昌龄",
        "content": "西宫夜静百花香，欲捲珠帘春恨长。\n斜抱云和深见月，朦胧树色隐昭阳。",
        "dynasty": "唐",
        "collection_info": null
    },
    {
        "uuid": "a0c012ae79361670985b89480e20cb21",
        "title": "西宫秋怨",
        "author": "王昌龄",
        "content": "芙蓉不及美人妆，水殿风来珠翠香。\n谁分含啼掩秋扇，空悬明月待君王。",
        "dynasty": "唐",
        "collection_info": null
    },
    {
        "uuid": "5e5c27493a28da0e09edec45daa17138",
        "title": "长信秋词五首 一",
        "author": "王昌龄",
        "content": "金井梧桐秋叶黄，珠帘不捲夜来霜。\n熏笼玉枕无颜色，卧听南宫清漏长。",
        "dynasty": "唐",
        "collection_info": null
    },
    {
        "uuid": "52d1adaa785b9ada95cc70e225851111",
        "title": "长信秋词五首 二",
        "author": "王昌龄",
        "content": "高殿秋砧响夜阑，霜深犹忆御衣寒。\n银灯青琐裁缝歇，还向金城明主看。",
        "dynasty": "唐",
        "collection_info": null
    },
    {
        "uuid": "adf43a08d5e25b431f0a4d4298f1c172",
        "title": "长信秋词五首 三",
        "author": "王昌龄",
        "content": "奉帚平明金殿开，且将团扇暂裴回。\n玉颜不及寒鸦色，犹带[昭]阳日影来。",
        "dynasty": "唐",
        "collection_info": null
    },
    {
        "uuid": "49ee06e8503739289bd7d084339a2175",
        "title": "长信秋词五首 四",
        "author": "王昌龄",
        "content": "真成薄命久寻思，梦见君王觉后疑。\n火照西宫知夜饮，分明复道奉恩时。",
        "dynasty": "唐",
        "collection_info": null
    },
    {
        "uuid": "edc7f6fb50a3e82bab3828da5cd02e9d",
        "title": "长信秋词五首 五",
        "author": "王昌龄",
        "content": "长信宫中秋月明，昭阳殿下捣衣声。\n白露堂中细草迹，红罗帐裏不胜情。",
        "dynasty": "唐",
        "collection_info": null
    },
    {
        "uuid": "13b654c93f6ff71f92058aa8858ea6eb",
        "title": "青楼曲二首 一",
        "author": "王昌龄",
        "content": "白马金鞍从武皇，旌旗十万宿长杨。\n楼头小妇鸣筝坐，遥见飞尘入建章。",
        "dynasty": "唐",
        "collection_info": null
    },
    {
        "uuid": "973518ac1cd279a2c7b724b79f54d94d",
        "title": "青楼曲二首 二",
        "author": "王昌龄",
        "content": "驰道杨花满御沟，红妆缦绾上青楼。\n金章紫绶千余骑，夫壻朝回初拜侯。",
        "dynasty": "唐",
        "collection_info": null
    },
    {
        "uuid": "0b1ba4dfc5f810a0bd6e2fe24307a463",
        "title": "青楼怨",
        "author": "王昌龄",
        "content": "香帏风动花入楼，高调鸣筝缓夜愁。\n肠断关山不解说，依依残月下帘钩。",
        "dynasty": "唐",
        "collection_info": null
    },
    {
        "uuid": "12dad15163699de40cd64976e4dffa11",
        "title": "浣纱女",
        "author": "王昌龄",
        "content": "钱塘江边是谁家，江上女儿全胜花。\n吴王在时不得出，今日公然来浣纱。",
        "dynasty": "唐",
        "collection_info": null
    },
    {
        "uuid": "9b5623df7458fd9b3e4a6d1b3f88871e",
        "title": "闺怨",
        "author": "王昌龄",
        "content": "闺中少妇不曾愁，春日凝妆上翠楼。\n忽见陌头杨柳色，悔教夫壻觅封侯。",
        "dynasty": "唐",
        "collection_info": null
    },
    {
        "uuid": "0ecfdc00a6c861d3d06c2fd3f929be4d",
        "title": "甘泉歌",
        "author": "王昌龄",
        "content": "乘舆执玉已登坛，细草霑衣春殿寒。\n昨夜云生拜初月，万年甘露水晶盘。",
        "dynasty": "唐",
        "collection_info": null
    },
    {
        "uuid": "ad03a0f97d127508ad2b34cecb0b1a48",
        "title": "萧驸马宅花烛",
        "author": "王昌龄",
        "content": "青鸾飞入合欢宫，紫凤衔花出禁中。\n可怜今夜千门裏，银汉星回一道通。",
        "dynasty": "唐",
        "collection_info": null
    },
    {
        "uuid": "9aea7b363a05a82cee111fff797036ad",
        "title": "观猎",
        "author": "王昌龄",
        "content": "角鹰初下秋草稀，铁骢抛鞚去如飞。\n少年猎得平原兔，马后横捎意气归。",
        "dynasty": "唐",
        "collection_info": null
    },
    {
        "uuid": "db590586c30749a919a2586e6438ff33",
        "title": "寄穆侍御出幽州",
        "author": "王昌龄",
        "content": "一从恩谴度潇湘，塞北江南万里长。\n莫道蓟门书信少，鴈飞犹得到衡阳。",
        "dynasty": "唐",
        "collection_info": null
    },
    {
        "uuid": "a31e566867dd23e0fc81f7cb8196d74a",
        "title": "寄陶副使",
        "author": "王昌龄",
        "content": "闻道将军破海门，如何远谪渡湘沅。\n春来明主封西岳，自有还君紫绶恩。",
        "dynasty": "唐",
        "collection_info": null
    },
    {
        "uuid": "91b196b45c7e1e591b343e7e187825c9",
        "title": "至南陵答皇甫岳",
        "author": "王昌龄",
        "content": "与君同病復漂沦，昨夜宣城别故人。\n明主恩深非岁久，长江还共五溪滨。",
        "dynasty": "唐",
        "collection_info": null
    },
    {
        "uuid": "e98b7e8868cf732f73a6a53dc27b46cf",
        "title": "西江寄越弟",
        "author": "王昌龄",
        "content": "南浦逢君岭外还，沅溪更远洞庭山。\n尧时恩泽如春雨，梦裏相逢同入关。",
        "dynasty": "唐",
        "collection_info": null
    },
    {
        "uuid": "3b9b934bd16ce357097ba2f398cd7dfb",
        "title": "李四仓曹宅夜饮",
        "author": "王昌龄",
        "content": "霜天留后故情欢，银烛金炉夜不寒。\n欲问吴江别来意，青山明月梦中看。",
        "dynasty": "唐",
        "collection_info": null
    },
    {
        "uuid": "6c4e455fb3675c3bbb1c6689fc12da48",
        "title": "宴春源",
        "author": "王昌龄",
        "content": "源向春城花几重，江明深翠引诸峯。\n与君醉失松溪路，山馆寥寥传暝钟。",
        "dynasty": "唐",
        "collection_info": null
    },
    {
        "uuid": "0d4bdacb620758115958502553920355",
        "title": "龙标野宴",
        "author": "王昌龄",
        "content": "沅溪夏晚足凉风，春酒相携就竹丛。\n莫道絃歌愁远谪，青山明月不曾空。",
        "dynasty": "唐",
        "collection_info": null
    },
    {
        "uuid": "9d6d41114d449e5d2f52e7f77dbafacb",
        "title": "听流人水调子",
        "author": "王昌龄",
        "content": "孤舟微月对枫林，分付鸣筝与客心。\n岭色千重万重雨，断絃收与泪痕深。",
        "dynasty": "唐",
        "collection_info": null
    },
    {
        "uuid": "e42e73f2ff2c72676cba8e147ddaca5d",
        "title": "梁苑",
        "author": "王昌龄",
        "content": "梁园秋竹古时烟，城外风悲欲暮天。\n万乘旌旗何处在？平台宾客有谁怜。",
        "dynasty": "唐",
        "collection_info": null
    },
    {
        "uuid": "06e4198ab6bf7cca0bb5cc1de31b2216",
        "title": "武陵龙兴观黄道士房问易因题",
        "author": "王昌龄",
        "content": "斋心问易太阳宫，八卦真形一气中。\n仙老言余鹤飞去，玉清坛上雨蒙蒙。",
        "dynasty": "唐",
        "collection_info": null
    },
    {
        "uuid": "48e5882508b28ba4d0b5be3c77088de1",
        "title": "送魏二",
        "author": "王昌龄",
        "content": "醉别江楼橘柚香，江风引雨入舟凉。\n忆君遥在潇湘月，愁听清猿梦裏长。",
        "dynasty": "唐",
        "collection_info": null
    },
    {
        "uuid": "c45b1dd024e046b553be56bebc36acbd",
        "title": "别李浦之京",
        "author": "王昌龄",
        "content": "故园今在灞陵西，江畔逢君醉不迷。\n小弟邻庄尚渔猎，一封书寄数行啼。",
        "dynasty": "唐",
        "collection_info": null
    },
    {
        "uuid": "ff832fc13a85b25dcd3df05d64c51071",
        "title": "送狄宗亨",
        "author": "王昌龄",
        "content": "秋在水清山暮蝉，洛阳树色鸣皋烟。\n送君归去愁不尽，又惜空度凉风天。",
        "dynasty": "唐",
        "collection_info": null
    },
    {
        "uuid": "7a2c1f28f475a0d2f7a74ca3f34e5082",
        "title": "送薛大赴安陆",
        "author": "王昌龄",
        "content": "津头云雨暗湘山，迁客离忧楚地颜。\n遥送扁舟安陆郡，天边何处穆陵关。",
        "dynasty": "唐",
        "collection_info": null
    },
    {
        "uuid": "d25271a3e6042820a99a8e70ac84db4e",
        "title": "芙蓉楼送辛渐二首 一",
        "author": "王昌龄",
        "content": "寒雨连天夜入湖，平明送客楚山孤。\n洛阳亲友如相问，一片冰心在玉壶。",
        "dynasty": "唐",
        "collection_info": null
    },
    {
        "uuid": "bfcbb0ff7d83ccaa0f30a0fef3f28fbb",
        "title": "芙蓉楼送辛渐二首 二",
        "author": "王昌龄",
        "content": "丹阳城南秋海阴，丹阳城北楚云深。\n高楼送客不能醉，寂寂寒江明月心。",
        "dynasty": "唐",
        "collection_info": null
    },
    {
        "uuid": "4074bbb9d358c62a22426529d57a3c28",
        "title": "重别李评事",
        "author": "王昌龄",
        "content": "莫道秋江离别难，舟船明日是长安。\n吴姬缓舞留君醉，随意青枫白露寒。",
        "dynasty": "唐",
        "collection_info": null
    },
    {
        "uuid": "3b748437ccfcf621517ea7395edeed5a",
        "title": "别陶副使归南海",
        "author": "王昌龄",
        "content": "南越归人梦海楼，广陵新月海亭秋。\n宝刀留赠长相忆，当取戈船万户侯。",
        "dynasty": "唐",
        "collection_info": null
    },
    {
        "uuid": "fc0a8875f88b47cd40d044199d6ca378",
        "title": "送人归江夏",
        "author": "王昌龄",
        "content": "寒江绿水楚云深，莫道离忧迁远心。\n晓夕双帆归鄂渚，愁将孤月梦中寻。",
        "dynasty": "唐",
        "collection_info": null
    },
    {
        "uuid": "c4e948072b7dc305387024cf868f349b",
        "title": "送李五",
        "author": "王昌龄",
        "content": "玉盌金罍倾送君，江西日入起黄云。\n扁舟乘月暂来去，谁道沧浪吴楚分。",
        "dynasty": "唐",
        "collection_info": null
    },
    {
        "uuid": "b4345a42251be2920aac7b29edcd11aa",
        "title": "送十五舅",
        "author": "王昌龄",
        "content": "深林秋水近日空，归棹演漾清阴中。\n夕浦离觞意何已，草根寒露悲鸣虫。",
        "dynasty": "唐",
        "collection_info": null
    },
    {
        "uuid": "125a8441faf343c72e99174bb6bd4aec",
        "title": "留别郭八",
        "author": "王昌龄",
        "content": "长亭驻马未能前，井邑苍茫含暮烟。\n醉别何须更惆怅，回头不语但垂鞭。",
        "dynasty": "唐",
        "collection_info": null
    },
    {
        "uuid": "3fd27c92e05d02e3efb905e5641f6cf6",
        "title": "送窦七",
        "author": "王昌龄",
        "content": "清江月色傍林秋，波上荧荧望一舟。\n鄂渚轻帆须早发，江边明月为君留。",
        "dynasty": "唐",
        "collection_info": null
    },
    {
        "uuid": "e719296f1fe04d03c59101ae079e264f",
        "title": "巴陵送李十二",
        "author": "王昌龄",
        "content": "摇曳巴陵洲渚分，清江传语便风闻。\n山长不见秋城色，日暮蒹葭空水云。",
        "dynasty": "唐",
        "collection_info": null
    },
    {
        "uuid": "ef88f7ee3a0b7700068c2345fab8544b",
        "title": "送裴图南",
        "author": "王昌龄",
        "content": "黄河渡头归问津，离家几日茱萸新。\n漫道闺中飞破镜，犹看陌上别行人。",
        "dynasty": "唐",
        "collection_info": null
    },
    {
        "uuid": "2d43a2aebba0b7bd44f2e0de09f291ee",
        "title": "留别司马太守",
        "author": "王昌龄",
        "content": "辰阳太守念王孙，远谪沅溪何可论。\n黄鹤青云当一举，明珠吐着抱君恩。",
        "dynasty": "唐",
        "collection_info": null
    },
    {
        "uuid": "ff85467250490b3344750cc08c3e8687",
        "title": "卢溪主人",
        "author": "王昌龄",
        "content": "武陵溪口驻扁舟，溪水随君向北流。\n行到荆门上三峡，莫将孤月对猿愁。",
        "dynasty": "唐",
        "collection_info": null
    },
    {
        "uuid": "042fd00d2220d2f05e324b23181ae30f",
        "title": "送程六",
        "author": "王昌龄",
        "content": "冬夜伤离在五溪，青鱼雪落鲙橙虀。\n武冈前路看斜月，片片舟中云向西。",
        "dynasty": "唐",
        "collection_info": null
    },
    {
        "uuid": "a302d98601961693d5e65eeb0f0e5f28",
        "title": "送朱越",
        "author": "王昌龄",
        "content": "远别舟中蒋山暮，君行举首燕城路。\n蓟门秋月隐黄云，期向金陵醉江树。",
        "dynasty": "唐",
        "collection_info": null
    },
    {
        "uuid": "347f75514f08eedbcce07a1403da9603",
        "title": "别辛渐",
        "author": "王昌龄",
        "content": "别馆萧条风雨寒，扁舟月色渡江看。\n酒酣不识关西道，却望春江云尚残。",
        "dynasty": "唐",
        "collection_info": null
    },
    {
        "uuid": "1346ce63c3dfbf01a221afdab888758e",
        "title": "送柴侍御",
        "author": "王昌龄",
        "content": "流水通波接武冈，送君不觉有离伤。\n青山一道同云雨，眀月何曽是两乡。",
        "dynasty": "唐",
        "collection_info": null
    },
    {
        "uuid": "be379179b68d8329850290c7af5f2edf",
        "title": "送万大归长沙",
        "author": "王昌龄",
        "content": "桂阳秋水长沙县，楚竹离声为君变。\n青山隐隐孤舟微，白鹤双飞忽相见。",
        "dynasty": "唐",
        "collection_info": null
    },
    {
        "uuid": "ce85931ac4bda1bbf32cb5dde069129e",
        "title": "送吴十九往沅陵",
        "author": "王昌龄",
        "content": "沅江流水到辰阳，溪口逢君驿路长。\n远谪谁知望雷雨，明年春水共还乡。",
        "dynasty": "唐",
        "collection_info": null
    },
    {
        "uuid": "94a3b544ab58e63c2f39ea71f6a483ee",
        "title": "别皇甫五",
        "author": "王昌龄",
        "content": "溆浦潭阳隔楚山，离尊不用起愁颜。\n明祠灵响期昭应，天泽俱从此路还。",
        "dynasty": "唐",
        "collection_info": null
    },
    {
        "uuid": "abc6d76a8f901bf53f4ee70b8e170a87",
        "title": "送崔参军往龙溪",
        "author": "王昌龄",
        "content": "龙溪只在龙标上，秋月孤山两相向。\n谴谪离心是丈夫，鸿恩共侍春江涨。",
        "dynasty": "唐",
        "collection_info": null
    },
    {
        "uuid": "0f34ded277cc4dbaba090f2f23138a56",
        "title": "送郑判官",
        "author": "王昌龄",
        "content": "东楚吴山驿树微，轺车衔命奉恩辉。\n英僚携出新丰酒，半道遥看骢马归。",
        "dynasty": "唐",
        "collection_info": null
    },
    {
        "uuid": "44ba1d4562612f2e09c255e8bffad4d8",
        "title": "送姚司法归吴",
        "author": "王昌龄",
        "content": "吴掾留觞楚郡心，洞庭秋雨海门阴。\n但令意远扁舟近，不道沧江百丈深。",
        "dynasty": "唐",
        "collection_info": null
    },
    {
        "uuid": "a1879caf3de4060cc5a67198efea0179",
        "title": "送高三之桂林",
        "author": "王昌龄",
        "content": "留君夜饮对潇湘，从此归舟客梦长。\n岭上梅花侵雪暗，归时还拂桂花香。",
        "dynasty": "唐",
        "collection_info": null
    },
    {
        "uuid": "bc7e2e21b87adc26dfb720f49cb7d3c9",
        "title": "旅望",
        "author": "王昌龄",
        "content": "白花原头望京师，黄河水流无尽时。\n穷秋旷野行人绝，马首东来知是谁。",
        "dynasty": "唐",
        "collection_info": null
    },
    {
        "uuid": "54d8105518e77233573a1faf9a644503",
        "title": "题朱炼师山房",
        "author": "王昌龄",
        "content": "叩齿焚香出世尘，斋坛鸣磬步虚人。\n百花仙酝能留客，一饭胡麻度几春。",
        "dynasty": "唐",
        "collection_info": null
    },
    {
        "uuid": "ecefb5433111a43b309697dc01f9e5fd",
        "title": "武陵开元观黄炼师院三首 一",
        "author": "王昌龄",
        "content": "松间白髮黄尊师，童子烧香禹步时。\n欲访桃源入溪路，忽闻鸡犬使人疑。",
        "dynasty": "唐",
        "collection_info": null
    },
    {
        "uuid": "087fd9547dddfb46e3651639a425a2ed",
        "title": "武陵开元观黄炼师院三首 二",
        "author": "王昌龄",
        "content": "先贤盛说桃花源，尘忝何堪武陵郡。\n闻道秦时避地人，至今不与人通问。",
        "dynasty": "唐",
        "collection_info": null
    },
    {
        "uuid": "998ae13a346e7380bec70de884b94e0c",
        "title": "武陵开元观黄炼师院三首 三",
        "author": "王昌龄",
        "content": "山观空虚清静门，从官役吏扰尘喧。\n暂因问俗到真境，便欲投诚依道源。",
        "dynasty": "唐",
        "collection_info": null
    },
    {
        "uuid": "929e4135601a0ed26c72faa27b7ffdeb",
        "title": "河上老人歌",
        "author": "王昌龄",
        "content": "河上老人坐古槎，合丹只用青莲花。\n至今八十如四十，口道沧溟是我家。",
        "dynasty": "唐",
        "collection_info": null
    },
    {
        "uuid": "5e575d3d8c16456e8dafbb985edf74e9",
        "title": "春怨",
        "author": "王昌龄",
        "content": "音书杜绝白狼西，桃李无颜黄鸟啼。\n寒雁春深归去尽，出门肠断草萋萋。",
        "dynasty": "唐",
        "collection_info": null
    },
    {
        "uuid": "97a176555a270c89d42418ba4b4c7876",
        "title": "句",
        "author": "王昌龄",
        "content": "朝荐抱良策，独倚江城楼。\n昨从金陵邑，远谪沅溪滨。\n娟魄已三孕。\n驾幸温泉日，严霜子月初。\n长亭酒未醒，千里风动地。\n苍荻寒沧江，石头岸边饮。\n天仗森森练雪凝，身骑铁骢自臂鹰。",
        "dynasty": "唐",
        "collection_info": null
    },
    {
        "uuid": "3e3eee7fd443c69cef8349d04385c8b9",
        "title": "送陆擢",
        "author": "常建",
        "content": "圣代多才俊，陆生何考槃。\n南山高松树，不合空摧残。\n九月湖上别，北风秋雨寒。\n殷勤叹孤凤，早食金琅玕。",
        "dynasty": "唐",
        "collection_info": null
    },
    {
        "uuid": "9165849715ac5139f68e895a455889d0",
        "title": "送李十一尉临溪",
        "author": "常建",
        "content": "泠泠花下琴，君唱渡江吟。\n天际一帆影，预悬离别心。\n以言神仙尉，因致瑶华音。\n回轸抚商调，越溪澄碧林。",
        "dynasty": "唐",
        "collection_info": null
    },
    {
        "uuid": "5c47ec2a60ce58255253d5c4b366899f",
        "title": "江上琴兴",
        "author": "常建",
        "content": "江上调玉琴，一弦清一心。\n泠泠七弦遍，万木澄幽阴。\n能使江月白，又令江水深。\n始知梧桐枝，可以徽黄金。",
        "dynasty": "唐",
        "collection_info": null
    },
    {
        "uuid": "e90e2a56228341a0d02559fe4c0a6630",
        "title": "湖中晚霁",
        "author": "常建",
        "content": "湖广舟自轻，江天欲澄霁。\n是时清楚望，气色犹霾曀。\n踟蹰金霞白，波上日初丽。\n烟虹落镜中，树木生天际。\n杳杳涯欲辨，蒙蒙云復闭。\n言乘星汉明，又覩寰瀛势。\n微兴从此惬，悠然不知岁。\n试歌沧浪清，遂觉干坤细。\n岂念客衣薄，将期永投袂。\n迟回渔父间，一鴈声嘹唳。",
        "dynasty": "唐",
        "collection_info": null
    },
    {
        "uuid": "b28a5ee1abad7e87fd24c8756746be77",
        "title": "宿王昌龄隐居",
        "author": "常建",
        "content": "清溪深不测，隐处唯孤云。\n松际露微月，清光犹为君。\n茅亭宿花影，药院滋苔纹。\n余亦谢时去，西山鸾鹤羣。",
        "dynasty": "唐",
        "collection_info": null
    },
    {
        "uuid": "a39f01ae907b9c54c0d91dbb0d09204f",
        "title": "送楚十少府",
        "author": "常建",
        "content": "微风吹霜气，寒影明前除。\n落日未能别，萧萧林木虚。\n愁烟闭千里，仙尉其何如。\n因送别鹤操，赠之双鲤鱼。\n鲤鱼在金盘，别鹤哀有余。\n心事则如此，请君开素书。",
        "dynasty": "唐",
        "collection_info": null
    },
    {
        "uuid": "df454d3d7f1ca6e09ecc05586b162745",
        "title": "张山人弹琴",
        "author": "常建",
        "content": "君去芳草绿，西峰弹玉琴。\n岂惟丘中赏，兼得清烦襟。\n朝从山口还，出岭闻清音。\n了然云霞气，照见天地心。\n玄鹤下澄空，翩翩舞松林。\n改弦扣商声，又听飞龙吟。\n稍觉此身妄，渐知仙事深。\n其将炼金鼎，永矣投吾簪。",
        "dynasty": "唐",
        "collection_info": null
    },
    {
        "uuid": "8e2cdf465090a1e1920c9809072551db",
        "title": "白湖寺后溪宿云门",
        "author": "常建",
        "content": "落日山水清，乱流鸣淙淙。\n旧蒲雨抽节，新花水对窓。\n溪中日已没，归鸟多为双。\n杉松引直路，出谷临前湖。\n洲渚晚色静，又观花与蒲。\n入溪復登岭，草浅寒流速。\n圆月明高峰，春山因独宿。\n松阴澄初夜，曙色分远目。\n日出城南隅，青青媚川陆。\n乱花覆东郭，碧气销长林。\n四郊一清影，千里归寸心。\n前瞻王程促，却恋云门深。\n毕景有余兴，到家弹玉琴。",
        "dynasty": "唐",
        "collection_info": null
    },
    {
        "uuid": "1ba811805f653a4cc0248766497ae916",
        "title": "闲斋卧病行药至山馆稍次湖亭二首 一",
        "author": "常建",
        "content": "旬时结阴霖，帘外初白日。\n斋沐清病容，心魂畏虚室。\n闲梅照前户，明镜悲旧质。",
        "dynasty": "唐",
        "collection_info": null
    },
    {
        "uuid": "bd5fc9e86bd84612e276b5febb1c7872",
        "title": "闲斋卧病行药至山馆稍次湖亭二首 二",
        "author": "常建",
        "content": "行药至石壁，东风变萌芽。\n主人门外绿，小隐湖中花。\n时物堪独往，春帆宜别家。\n辞君嚮沧海，烂熳从天涯。",
        "dynasty": "唐",
        "collection_info": null
    },
    {
        "uuid": "23b79e1d1c92433c818ca9a2059ebbac",
        "title": "塞上曲",
        "author": "常建",
        "content": "翩翩云中使，来问太原卒。\n百战苦不归，刀头怨明月。\n塞云随阵落，寒日傍城没。\n城下有寡妻，哀哀哭枯骨。",
        "dynasty": "唐",
        "collection_info": null
    },
    {
        "uuid": "35c88760cdf3dca75e81ec9ef98ec287",
        "title": "仙谷遇毛女意知是秦宫人",
        "author": "常建",
        "content": "溪口水石浅，泠泠明药丛。\n入溪双峰峻，松栝疎幽风。\n垂岭枝袅袅，翳泉花蒙蒙。\n夤缘霁人目，路尽心弥通。\n盘石横阳崖，前流殊未穷。\n回潭清云影，瀰漫长天空。\n水边一神女，千岁为玉童。\n羽毛经汉代，珠翠逃秦宫。\n目觌神已寓，鹤飞言未终。\n祈君青云秘，愿谒黄仙翁。\n尝以耕玉田，龙鸣西顶中。\n金梯与天接，几日来相逢。",
        "dynasty": "唐",
        "collection_info": null
    },
    {
        "uuid": "4413f50baedd1c39ed30dbfcbc0ee36c",
        "title": "梦太白西峰",
        "author": "常建",
        "content": "梦寐昇九崖，杳霭逢元君。\n遗我太白峰，寥寥辞垢氛。\n结宇在星汉，宴林闭氤氲。\n檐楹覆余翠，巾舄生片云。\n时往溪水间，孤亭昼仍曛。\n松峰引天影，石濑清霞文。\n恬目缓舟趣，霁心投鸟羣。\n春风又摇棹，潭岛花纷纷。",
        "dynasty": "唐",
        "collection_info": null
    },
    {
        "uuid": "a9d55ddec7985a8a5922445a5537cd84",
        "title": "鄂渚招王昌龄张偾",
        "author": "常建",
        "content": "刈芦旷野中，沙土飞黄云。\n天晦无精光，茫茫悲远君。\n楚山隔湘水，湖畔落日曛。\n春鴈又北飞，音书固难闻。\n谪居未为叹，谗枉何由分。\n午日逐蛟龙，宜为弔冤文。\n翻覆古共然，名宦安足云。\n贫士任枯槁，捕鱼清江濆。\n有时荷鉏犂，旷野自耕耘。\n不然春山隐，溪涧花氤氲。\n山鹿自有场，贤达亦顾羣。\n二贤归去来，世上徒纷纷。",
        "dynasty": "唐",
        "collection_info": null
    },
    {
        "uuid": "61100e8f5756586a28d14800b68e8853",
        "title": "春词二首 一",
        "author": "常建",
        "content": "菀菀黄柳丝，蒙蒙杂花垂。\n日高红妆卧，倚对春光迟。\n宁知傍淇水，騕褭黄金羁。",
        "dynasty": "唐",
        "collection_info": null
    },
    {
        "uuid": "e485547e0dc9ed1b537bb9804b4b7e2a",
        "title": "春词二首 二",
        "author": "常建",
        "content": "翳翳陌上桑，南枝交北堂。\n美人金梯出，素手自提筐。\n非但畏蚕饥，盈盈娇路傍。",
        "dynasty": "唐",
        "collection_info": null
    },
    {
        "uuid": "4d66edbdb98caee6c95e46ae65da5413",
        "title": "晦日马镫曲稍次中流作",
        "author": "常建",
        "content": "夜寒宿芦苇，晓色明西林。\n初日在川上，便澄游子心。\n秦天无纤翳，郊野浮春阴。\n波静随钓鱼，舟小绿水深。\n出浦见千里，旷然谐远寻。\n扣船应渔父，因唱沧浪吟。",
        "dynasty": "唐",
        "collection_info": null
    },
    {
        "uuid": "95f79f567b30e4bee50299d339d8cca1",
        "title": "古意",
        "author": "常建",
        "content": "牧马古道傍，道傍多古墓。\n萧条愁杀人，蝉鸣白杨树。\n迴头望京邑，合沓生尘雾。\n富贵安可常，归来保贞素。",
        "dynasty": "唐",
        "collection_info": null
    },
    {
        "uuid": "d83896082ddcf1dde346db7488bc0a78",
        "title": "宿五度溪仙人得道处",
        "author": "常建",
        "content": "五度溪上花，生根依两崖。\n二月寻片云，愿宿秦人家。\n上见悬崖崩，下见白水湍。\n仙人弹碁处，石上青萝盘。\n无处求玉童，翳翳唯林峦。\n前溪遇新月，聊取玉琴弹。",
        "dynasty": "唐",
        "collection_info": null
    },
    {
        "uuid": "05263a6ae6b23ff2169e56b8cbd55839",
        "title": "西山",
        "author": "常建",
        "content": "一身为轻舟，落日西山际。\n常随去帆影，远接长天势。\n物象归余清，林峦分夕丽。\n亭亭碧流暗，日入孤霞继。\n渚日远阴映，湖云尚明霁。\n林昏楚色来，岸远荆门闭。\n至夜转清逈，萧萧北风厉。\n沙边鴈鹭泊，宿处蒹葭蔽。\n圆月逗前浦，孤琴又摇曳。\n泠然夜遂深，白露霑人袂。",
        "dynasty": "唐",
        "collection_info": null
    },
    {
        "uuid": "59d976e5ca2b8364d3e5b7f62529a328",
        "title": "春词",
        "author": "常建",
        "content": "阶下草犹短，墙头梨花白。\n织女高楼上，停梭顾行客。\n问君在何所，青鸟舒锦翮。",
        "dynasty": "唐",
        "collection_info": null
    },
    {
        "uuid": "039d9ed49762bc1f346c9b3e7052f98c",
        "title": "赠三侍御",
        "author": "常建",
        "content": "高山临大泽，正月芦花干。\n阳色熏两崖，不改青松寒。\n士贤守孤贞，古来皆共难。\n明君错甚才，台上飞三鸾。\n操与霜雪明，量与江海宽。\n束身视天涯，安能穷波澜。\n孤鹤在枳棘，一枝非所安。\n逸翮望绝霄，见欲凌云端。\n层台何其高，山石流洪湍。\n固知非天池，鸣跃同所欢。\n谁念独枯槁，四十长江干。\n责躬贵知己，效拙从一官。\n折翮悲高风，苦饥候朝飡。\n湖月映大海，天空何漫漫。\n托身未知所，谋道庶不刊。\n吟彼乔木诗，一夕常三叹。",
        "dynasty": "唐",
        "collection_info": null
    },
    {
        "uuid": "7ec8e13f490c890ce18771a7fe97bec7",
        "title": "第三峰",
        "author": "常建",
        "content": "西山第三顶，茅宇依双松。\n杳杳欲至天，云梯升几重。\n莹魄澄玉虚，以求鸾鹤踪。\n逶迤非天人，执节乘赤龙。\n旁映白日光，缥缈轻霞容。\n孤辉上烟雾，余影明心胸。\n愿与黄麒麟，欲飞而莫从。\n因寂清万象，轻云自中峰。\n山暝学栖鸟，月来随暗蛬。\n寻空静余响，袅袅云溪钟。",
        "dynasty": "唐",
        "collection_info": null
    },
    {
        "uuid": "4110549235fc0e1ded3e8ca646ee8857",
        "title": "古兴",
        "author": "常建",
        "content": "汉上逢老翁，江口为僵尸。\n白髮沾黄泥，遗骸集乌鸱。\n机巧自此忘，精魄今何之。\n风吹钓竿折，鱼跃安能施。\n白水明汀洲，菰蒲冒深陂。\n唯留扁舟影，繫在长江湄。\n突兀枯松枝，悠扬女萝丝。\n託身难凭依，生死焉相知。\n徧观今时人，举世皆尔为。\n将军死重围，汉卒犹争驰。\n百马同一衔，万轮同一规。\n名与身孰亲，君子宜固思。",
        "dynasty": "唐",
        "collection_info": null
    },
    {
        "uuid": "e346b9beb35aec3e12a494319edc275c",
        "title": "高楼夜弹筝",
        "author": "常建",
        "content": "高楼百余尺，直上江水平。\n明月照人苦，开帘弹玉筝。\n山高猿狖急，天静鸿鴈鸣。\n曲度犹未终，东峰霞半生。",
        "dynasty": "唐",
        "collection_info": null
    },
    {
        "uuid": "e55f84132d8fe8d97082827ad9e08efd",
        "title": "客有自燕而归哀其老而赠之",
        "author": "常建",
        "content": "羸马朝自燕，一身为二连。\n忆亲拜孤冢，移葬双陵前。\n幽愿从此毕，劒心因获全。\n孟冬寒气盛，抚辔告言旋。\n碣石海北门，余寇惟朝鲜。\n离离一寒骑，袅袅驰白天。\n生别皆自取，况为士卒先。\n寸心渔阳兴，落日旌竿悬。",
        "dynasty": "唐",
        "collection_info": null
    },
    {
        "uuid": "f5bb42d2f1b451f43cc93b51c42beaec",
        "title": "白龙窟泛舟寄天台学道者",
        "author": "常建",
        "content": "夕映翠山深，余晖在龙窟。\n扁舟沧浪意，澹澹花影没。\n西浮入天色，南望对云阙。\n因忆莓苔峰，初阳濯玄髮。\n泉萝两幽映，松鹤间清越。\n碧海莹子神，玉膏泽人骨。\n忽然为枯木，微兴遂如兀。\n应寂中有天，明心外无物。\n环迴从所泛，夜静犹不歇。\n澹然意无限，身与波上月。",
        "dynasty": "唐",
        "collection_info": null
    },
    {
        "uuid": "44b7c3ed032f21855b3e10c7553a9e39",
        "title": "张天师草堂",
        "author": "常建",
        "content": "灵溪宴清宇，傍倚枯松根。\n花药绕方丈，瀑泉飞至门。\n四气闭炎热，两崖改明昏。\n夜深月蹔皎，亭午朝始暾。\n信是天人居，幽幽寂无喧。\n万壑应鸣磬，诸峰接一魂。\n遂登仙子谷，因醉田生樽。\n时节开玉书，窅映飞天言。\n心化便无影，目精焉累烦。\n忽而与霄汉，寥落空南轩。",
        "dynasty": "唐",
        "collection_info": null
    },
    {
        "uuid": "daf5c90a79563d77a0515ede09e048c3",
        "title": "古意三首 一",
        "author": "常建",
        "content": "二妃方访舜，万里南方悬。\n远道隔江汉，孤舟无岁年。\n不知苍梧处，气尽呼青天。\n愁泪变楚竹，蛾眉丧湘川。\n后人立为庙，累世称其贤。\n过客设祠祭，孤狸来坐边。\n怀古未忍还，猿吟彻空山。",
        "dynasty": "唐",
        "collection_info": null
    },
    {
        "uuid": "ea5d4f282841b5566f3df6a384599729",
        "title": "古意三首 二",
        "author": "常建",
        "content": "明月照高阁，綵女褰罗幕。\n歌舞临碧云，箫声沸珠箔。\n青鸾临南海，天上双白鹤。\n万里齐翼飞，意求君门乐。\n玉霄九重闭，金锁夜不开。\n两翅自无力，愁鸣云外来。\n态深入空贵，世屈无良媒。\n俛仰顾中禁，东飞白玉台。",
        "dynasty": "唐",
        "collection_info": null
    },
    {
        "uuid": "0452e2f933f420bd9c258f00bbac670d",
        "title": "古意三首 三",
        "author": "常建",
        "content": "楚王竟何去，独自留巫山。\n偏使世人见，迢迢江汉间。\n驻舟春溪裏，皆愿拜灵颜。\n寤寐见神女，金沙鸣佩环。\n闲艳绝世姿，令人气力微。\n含笑竟不语，化作朝云飞。",
        "dynasty": "唐",
        "collection_info": null
    },
    {
        "uuid": "6806777db0f3c3bf2ef0ce89081b201d",
        "title": "渔浦",
        "author": "常建",
        "content": "春至百草绿，陂泽闻鸧鹒。\n别家投钓翁，今世沧浪情。\n沤纻为缊袍，折麻为长缨。\n荣誉失本真，怪人浮此生。\n碧水月自阔，安流净而平。\n扁舟与天际，独往谁能名。",
        "dynasty": "唐",
        "collection_info": null
    },
    {
        "uuid": "fea98d0c5733ab93ebf9b260d7a2ad1e",
        "title": "空灵山应田叟",
        "author": "常建",
        "content": "湖南无村落，山舍多黄茆。\n淳朴如太古，其人居鸟巢。\n牧童唱巴歌，野老亦献嘲。\n泊舟问溪口，言语皆哑咬。\n土俗不尚农，岂暇论肥硗。\n莫傜射禽兽，浮客烹鱼鲛。\n余亦罘罝人，获麋今尚苞。\n敬君中国来，愿以充其庖。\n日入闻虎鬬，空山满咆哮。\n怀人虽共安，异域终难交。\n白水可洗心，采薇可为肴。\n曳策背落日，江风鸣梢梢。",
        "dynasty": "唐",
        "collection_info": null
    },
    {
        "uuid": "2e5f900d604244c1d09094656be8060f",
        "title": "太公哀晚遇",
        "author": "常建",
        "content": "日出渭流白，文王畋猎时。\n钓翁在芦苇，川泽无熊罴。\n诏书起遗贤，匹马令致辞。\n因称江海人，臣老筋力衰。\n迟迟诣天车，快快悟灵龟。\n兵马更不猎，君臣皆共怡。\n同车至咸阳，心影无磷缁。\n四牡玉墀下，一言为帝师。\n王侯拥朱门，轩盖曜长逵。\n古来荣华人，遭遇谁知之。\n落日悬桑榆，光景有顿亏。\n倏忽天地人，虽贵将何为。",
        "dynasty": "唐",
        "collection_info": null
    },
    {
        "uuid": "6756c265fab903bf7625e536213fd214",
        "title": "昭君墓",
        "author": "常建",
        "content": "汉宫岂不死，异域伤独没。\n万里驮黄金，蛾眉为枯骨。\n迴车夜出塞，立马皆不发。\n共恨丹青人，坟上哭明月。",
        "dynasty": "唐",
        "collection_info": null
    },
    {
        "uuid": "ed651bcc7dbf244be3532a2ff2558728",
        "title": "弔王将军墓",
        "author": "常建",
        "content": "嫖姚北伐时，深入强千里。\n战余落日黄，军败鼓声死。\n尝闻汉飞将，可夺单于垒。\n今与山鬼邻，残兵哭辽水。",
        "dynasty": "唐",
        "collection_info": null
    },
    {
        "uuid": "c65597ed6700934243a5700c620c7789",
        "title": "古意",
        "author": "常建",
        "content": "井底玉冰洞地明，琥珀辘轳青丝索。\n仙人骑凤披彩霞，挽上银瓶照天阁。\n黄金作身双飞龙，口衔明月喷芙蓉。\n一时渡海望不见，晓上青楼十二重。",
        "dynasty": "唐",
        "collection_info": null
    },
    {
        "uuid": "38718a2d906d75948982bfe7f538ae91",
        "title": "古兴",
        "author": "常建",
        "content": "辘轳井上双梧桐，飞鸟衔花日将没。\n深闺女儿莫愁年，玉指泠泠怨金碧。\n石榴裙裾蛱蝶飞，见人不语颦蛾眉。\n青丝素丝红绿丝，织成锦衾当为谁。",
        "dynasty": "唐",
        "collection_info": null
    },
    {
        "uuid": "6e20bb8bcfd25c2af682d4476aabe3b9",
        "title": "张公子行",
        "author": "常建",
        "content": "日出乘钓舟，袅袅持钓竿。\n涉淇傍荷花，骢马闲金鞍。\n侠客白云中，腰间悬辘轳。\n出门事嫖姚，为君西击胡。\n胡兵汉骑相驰逐，转战孤军西海北。\n百尺旌竿沈黑云，边笳落日不堪闻。",
        "dynasty": "唐",
        "collection_info": null
    },
    {
        "uuid": "2d4f0b32bbca90e7789c9f7490ba6e6e",
        "title": "题破山寺后禅院",
        "author": "常建",
        "content": "清晨入古寺，初日照高林。\n竹径通幽处，禅房花木深。\n山光悦鸟性，潭影空人心。\n万籁此都寂，但余钟磬音。",
        "dynasty": "唐",
        "collection_info": null
    },
    {
        "uuid": "4e96939cc176a6605354f205e1edfcdd",
        "title": "送李大都护",
        "author": "常建",
        "content": "单于虽不战，都护事边深。\n君执幕中秘，能为高士心。\n海头近初月，碛裏多愁阴。\n西望郭犹子，将分泪满襟。",
        "dynasty": "唐",
        "collection_info": null
    },
    {
        "uuid": "73e0c062645166692afaa3d213400eba",
        "title": "潭州留别",
        "author": "常建",
        "content": "贤达不相识，偶然交已深。\n宿帆谒郡佐，怅别依禅林。\n湘水流入海，楚云千里心。\n望君杉松夜，山月清猿吟。",
        "dynasty": "唐",
        "collection_info": null
    },
    {
        "uuid": "b905606d2257c7162854444b8ebc25cc",
        "title": "听琴秋夜赠寇尊师",
        "author": "常建",
        "content": "琴当秋夜听，况是洞中人。\n一指指应法，一声声爽神。\n寒虫临砌急，清吹褭灯频。\n何必钟期耳，高闲自可亲。",
        "dynasty": "唐",
        "collection_info": null
    },
    {
        "uuid": "3042a1777861f070c3df632277fe4b44",
        "title": "泊舟盱眙",
        "author": "常建",
        "content": "泊舟淮水次，霜降夕流清。\n夜久潮侵岸，天寒月近城。\n平沙依鴈宿，候馆听鸡鸣。\n乡国云霄外，谁堪羁旅情。",
        "dynasty": "唐",
        "collection_info": null
    },
    {
        "uuid": "f5ac6bd7aa66f802d9ea7134c555d09e",
        "title": "江行",
        "author": "常建",
        "content": "平湖四无际，此夜泛孤舟。\n明月异方意，吴歌令客愁。\n乡园碧云外，兄弟渌江头。\n万里无归信，伤心看斗牛。",
        "dynasty": "唐",
        "collection_info": null
    },
    {
        "uuid": "351af6444875293265e9cc8777083a4c",
        "title": "燕居",
        "author": "常建",
        "content": "青苔常满路，流水復入林。\n远与市朝隔，日闻鸡犬深。\n寥寥丘中想，渺渺湖上心。\n啸傲转无欲，不知成陆沈。",
        "dynasty": "唐",
        "collection_info": null
    },
    {
        "uuid": "924416859d9c4478f1c0ed2efa9b38ef",
        "title": "送宇文六",
        "author": "常建",
        "content": "花映垂杨汉水清，微风林裏一枝轻。\n即今江北还如此，愁杀江南离别情。",
        "dynasty": "唐",
        "collection_info": null
    },
    {
        "uuid": "e426e1e56427628f6d43192d2bf8d7ea",
        "title": "落第长安",
        "author": "常建",
        "content": "家园好在尚留秦，耻作明时失路人。\n恐逢故里莺花笑，且向长安度一春。",
        "dynasty": "唐",
        "collection_info": null
    },
    {
        "uuid": "4f387d8dbd2caab4c1eb03842c2e2df2",
        "title": "塞下",
        "author": "常建",
        "content": "铁马胡裘出汉营，分麾百道救龙城。\n左贤未遁旌竿折，过在将军不在兵。",
        "dynasty": "唐",
        "collection_info": null
    },
    {
        "uuid": "aac0411ed1feb4ded4341c704e9ad067",
        "title": "题法院",
        "author": "常建",
        "content": "胜景门闲对远山，竹深松老半含烟。\n皓月殿中三度磬，水晶宫裏一僧禅。",
        "dynasty": "唐",
        "collection_info": null
    },
    {
        "uuid": "3f6b179ff4a1b4c45eebec841e9a7e2c",
        "title": "岭猿",
        "author": "常建",
        "content": "杳杳褭褭清且切，鹧鸪飞处又斜阳。\n相思岭上相思泪，不到三声合断肠。",
        "dynasty": "唐",
        "collection_info": null
    },
    {
        "uuid": "28c6c228b7cb10f0ee65b51843862f4c",
        "title": "三日寻李九庄",
        "author": "常建",
        "content": "雨歇杨林东渡头，永和三日荡轻舟。\n故人家在桃花岸，直到门前溪水流。",
        "dynasty": "唐",
        "collection_info": null
    },
    {
        "uuid": "0214641efdf962b9f30b168db0576e76",
        "title": "塞下曲四首 一",
        "author": "常建",
        "content": "玉帛朝回望帝乡，乌孙归去不称王。\n天涯静处无征战，兵气销为日月光。",
        "dynasty": "唐",
        "collection_info": null
    },
    {
        "uuid": "cb44d502b83e00a73a6c3cc769cad28a",
        "title": "塞下曲四首 二",
        "author": "常建",
        "content": "北海阴风动地来，明君祠上望龙堆。\n髑髅皆是长城卒，日暮沙场飞作灰。",
        "dynasty": "唐",
        "collection_info": null
    },
    {
        "uuid": "5f4aa37b1644c5059058d1ccee63bd13",
        "title": "塞下曲四首 三",
        "author": "常建",
        "content": "龙鬬雌雄势已分，山崩鬼哭恨将军。\n黄河直北千余里，冤气苍茫成黑云。",
        "dynasty": "唐",
        "collection_info": null
    },
    {
        "uuid": "5710c104002749b10cbf7497909ac3a6",
        "title": "塞下曲四首 四",
        "author": "常建",
        "content": "因嫁单于怨在边，蛾眉万古葬胡天。\n汉家此去三千里，青冢常无草木烟。",
        "dynasty": "唐",
        "collection_info": null
    },
    {
        "uuid": "51d3f2dac08ca18702fff8a443b125f5",
        "title": "戏题湖上",
        "author": "常建",
        "content": "湖上老人坐矶头，湖裏桃花水却流。\n竹竿袅袅白波际，不知何者吞吾鈎。",
        "dynasty": "唐",
        "collection_info": null
    },
    {
        "uuid": "b4f880b95c2f485d8dcbe58a1217e3b1",
        "title": "吴故宫",
        "author": "常建",
        "content": "越女歌长君且听，芙蓉香满水边城。\n岂知一日终非主，犹自如今有怨声。",
        "dynasty": "唐",
        "collection_info": null
    },
    {
        "uuid": "334b190ed84cc275798c22860067e75f",
        "title": "从军行",
        "author": "杜頠",
        "content": "秋草马蹄轻，角弓持弦急。\n去为龙城候，正值胡兵袭。\n军气横大荒，战酣日将入。\n长风金鼓动，白露铁衣湿。\n四起愁边声，南辕时伫立。\n断蓬孤自转，寒雁飞相及。\n万里云沙涨，平川冰霰溢。\n夜闻汉使归，独向刀环泣。",
        "dynasty": "唐",
        "collection_info": null
    },
    {
        "uuid": "12cf085e3bcff7383739f884d2c20856",
        "title": "故绛行",
        "author": "杜頠",
        "content": "君不见铜鞮观，数里城池已芜漫。\n君不见虒祁宫，几重台榭亦微蒙。\n介马兵车全盛时，歌童舞女妖艳姿。\n一代繁华皆共绝，九原唯望冢纍纍。",
        "dynasty": "唐",
        "collection_info": null
    },
    {
        "uuid": "09196cdec7e5001c11fb3d5f1b740764",
        "title": "少年行三首 一",
        "author": "李嶷",
        "content": "十八羽林郎，戎衣侍汉王。\n臂鹰金殿侧，挟弹玉舆傍。\n驰道春风起，陪游出建章。",
        "dynasty": "唐",
        "collection_info": null
    },
    {
        "uuid": "86697e8f2bb0f039f73a0b48ca6f4bc7",
        "title": "少年行三首 二",
        "author": "李嶷",
        "content": "侍猎长杨下，承恩更射飞。\n尘生马影灭，箭落雁行稀。\n薄暮随天仗，联翩入琐闱。",
        "dynasty": "唐",
        "collection_info": null
    },
    {
        "uuid": "e589334ca4337b16c5b6fa58dff7e97f",
        "title": "少年行三首 三",
        "author": "李嶷",
        "content": "玉劒膝边横，金杯马上倾。\n朝游茂陵道，夜宿凤凰城。\n豪吏多猜忌，无劳问姓名。",
        "dynasty": "唐",
        "collection_info": null
    },
    {
        "uuid": "bf3ec0f8f1280e1cb46927f3269dfdd4",
        "title": "淮南秋夜呈周偘",
        "author": "李嶷",
        "content": "天净河汉高，夜闲砧杵发。\n清秋忽如此，离恨应难歇。\n风乱池上萍，露光竹间月。\n与君共游处，勿作他乡别。",
        "dynasty": "唐",
        "collection_info": null
    },
    {
        "uuid": "3d22eb7771a51c2c783077ced716048a",
        "title": "林园秋夜作",
        "author": "李嶷",
        "content": "林卧避残暑，白云长在天。\n赏心既如此，对酒非徒然。\n月色徧秋露，竹声兼夜泉。\n凉风怀袖裏，兹意与谁传。",
        "dynasty": "唐",
        "collection_info": null
    },
    {
        "uuid": "69f769d2b49edcbd32a2bae6e7ee0e8c",
        "title": "读前汉外戚传",
        "author": "李嶷",
        "content": "人录尚书事，家临御路傍。\n凿池通渭水，避暑借明光。\n印绶妻封邑，轩车子拜郎。\n宠因宫掖裏，势极必先亡。",
        "dynasty": "唐",
        "collection_info": null
    },
    {
        "uuid": "c2fe3971cd684671f19c5852ed1a68bd",
        "title": "春怨",
        "author": "崔亘",
        "content": "夜尽梦初惊，纱窗早雾明。\n晓妆脂粉薄，春服绮罗轻。\n妾有今朝恨，君无旧日情。\n愁来理弦管，皆是断肠声。",
        "dynasty": "唐",
        "collection_info": null
    },
    {
        "uuid": "cbdc4bd7da2962b953e69311c39d1018",
        "title": "古歌二首 一",
        "author": "蒋维翰",
        "content": "美人怨何深，含情倚金阁。\n不嚬復不语，红泪双双落。",
        "dynasty": "唐",
        "collection_info": null
    },
    {
        "uuid": "904aa73a145427ac1e47fd717c4cf375",
        "title": "古歌二首 二",
        "author": "蒋维翰",
        "content": "美人闭红烛，独作裁新锦。\n频放剪刀声，夜寒知未寝。",
        "dynasty": "唐",
        "collection_info": null
    },
    {
        "uuid": "8c5d2eb43587b9b36488a5d4e566bd7e",
        "title": "春夜裁缝",
        "author": "蒋维翰",
        "content": "珠箔因风起，飞蛾入最能。\n不教人夜作，方便杀明灯。",
        "dynasty": "唐",
        "collection_info": null
    },
    {
        "uuid": "af432addb3cd31fafc5128d50e2a1f84",
        "title": "春女怨",
        "author": "蒋维翰",
        "content": "白玉堂前一树梅，今朝忽见数花开。\n儿家门户寻常闭，春色因何入得来。",
        "dynasty": "唐",
        "collection_info": null
    },
    {
        "uuid": "7dec9517c7b1fcfc54ffc8f48c25ceb2",
        "title": "怨歌",
        "author": "蒋维翰",
        "content": "百尺珠楼临狭斜，新妆能唱美人车。\n皆言贱妾红颜好，要自狂夫不忆家。",
        "dynasty": "唐",
        "collection_info": null
    },
    {
        "uuid": "817c14bf7043b447bba96857cfcc08fc",
        "title": "小山歌",
        "author": "万楚",
        "content": "人说淮南有小山，淮王昔日此登仙。\n城中鸡犬皆飞去，山上坛场今宛然。\n世人贵身不贵寿，共笑华阳洞天口。\n不知金石变长年，谩在人间恋携手。\n君能举帆至淮南，家住盱眙余先谙。\n桐柏乱流平入海，茱萸一曲沸成潭。\n忆记来时魂悄悄，想见仙山众峰小。\n今日长歌思不堪，君行为报三青鸟。",
        "dynasty": "唐",
        "collection_info": null
    },
    {
        "uuid": "0c253b3380a45e7b17736562d24deaa9",
        "title": "题江潮庄壁",
        "author": "万楚",
        "content": "田家喜秋熟，岁[晏]林叶稀。\n禾黍积场圃，𣙁梨垂户扉。\n野闲犬时吠，日暮牛自归。\n时復落花酒，茅斋堪解衣。",
        "dynasty": "唐",
        "collection_info": null
    },
    {
        "uuid": "fea2cbd1e986ebc6bf93d53f1c2554d6",
        "title": "咏帘",
        "author": "万楚",
        "content": "玳瑁昔称华，玲珑薄绛纱。\n钩衔门势曲，节乱水纹斜。\n日弄长飞鸟，风摇不卷花。\n自当分内外，非是为骄奢。",
        "dynasty": "唐",
        "collection_info": null
    },
    {
        "uuid": "a3d1196f1fcc265b6302d84378d231be",
        "title": "茱萸女",
        "author": "万楚",
        "content": "山阴柳家女，九日采茱萸。\n復得东邻伴，双为陌上姝。\n插枝着高髻，结子置长裾。\n作性常迟缓，非关诧丈夫。\n平明折林樾，日入返城隅。\n侠客要罗袖，行人挑短书。\n蛾眉自有主，年少莫踟蹰。",
        "dynasty": "唐",
        "collection_info": null
    },
    {
        "uuid": "9a4f3aa8037c2655569da689e078e05b",
        "title": "五日观妓",
        "author": "万楚",
        "content": "西施谩道浣春纱，碧玉今时鬬丽华。\n眉黛夺将萱草色，红裙妬杀石榴花。\n新歌一曲令人艳，醉舞双眸敛鬓斜。\n谁道五丝能续命，却令今日死君家。",
        "dynasty": "唐",
        "collection_info": null
    },
    {
        "uuid": "8c551daa35f86a1011a07cd7ee54fa7d",
        "title": "骢马",
        "author": "万楚",
        "content": "金络青骢白玉鞍，长鞭紫陌野游盘。\n朝驱东道尘恆灭，暮到河源日未阑。\n汗血每随边地苦，蹄伤不惮陇阴寒。\n君能一饮长城窟，为报天山行路难。",
        "dynasty": "唐",
        "collection_info": null
    },
    {
        "uuid": "1adf0e6106bfa8e739fa634c267bb733",
        "title": "题情人药栏",
        "author": "万楚",
        "content": "敛眉语芳草，何许太无情。\n正见离人别，春心相向生。",
        "dynasty": "唐",
        "collection_info": null
    },
    {
        "uuid": "622b2af8e3c9544ec986251396d28b46",
        "title": "河上逢落花",
        "author": "万楚",
        "content": "河水浮落花，花流东不息。\n应见浣纱人，为道长相忆。",
        "dynasty": "唐",
        "collection_info": null
    },
    {
        "uuid": "05892c5bde8274ae153e2939c06ca922",
        "title": "宁王山池",
        "author": "范朝",
        "content": "水势临阶转，峰形对路开。\n槎从天上得，石是海边来。\n瑞草分丛种，祥花间色栽。\n旧传词赋客，唯见有邹枚。",
        "dynasty": "唐",
        "collection_info": null
    },
    {
        "uuid": "2b8a1677cd5209978fc0d85e551397eb",
        "title": "题石瓮寺",
        "author": "范朝",
        "content": "胜境宜长望，迟春好散愁。\n关连四塞起，河带八川流。\n复磴承香阁，重岩映彩楼。\n为临温液近，偏美圣君游。",
        "dynasty": "唐",
        "collection_info": null
    },
    {
        "uuid": "63550cebbbfbc0dbc15f02f9c07dcb00",
        "title": "田家",
        "author": "杨颜",
        "content": "小园足生事，寻胜日倾壶。\n莳蔬利于鬻，纔青摘已无。\n四邻依野竹，日夕采其枯。\n田家心适时，春色徧桑榆。",
        "dynasty": "唐",
        "collection_info": null
    },
    {
        "uuid": "ead170a11d0495e0bf084f7e31728802",
        "title": "后庭怨",
        "author": "王諲",
        "content": "君不见红闺少女端正时，夭夭桃李仙容姿。\n幸得君王怜巧笑，披香殿裏荐蛾眉。\n蛾眉双双人共进，常恐妾身从此摈。\n甄妃为妬出层宫，班女因猜下长信。\n长信宫门闭不开，昭阳歌吹风送来。\n梦中魂魄犹言是，觉后精神尚未迴。\n念君娇爱无终始，使妾长啼后庭裏。\n独立每看斜日尽，孤眠直至残灯死。\n秋日闻虫翡翠帘，春晴照面鸳鸯水。\n红颜旧来花不胜，白髮如今雪相似。\n传闻纨扇恩未歇，预想蛾眉上初月。\n如君贵僞不贵真，还同弃妾逐新人。\n借问南山松叶意，何如北砌槿花新。",
        "dynasty": "唐",
        "collection_info": null
    },
    {
        "uuid": "75e9d96228d72050ad39d49017b848be",
        "title": "夜坐看搊筝",
        "author": "王諲",
        "content": "调筝夜坐灯光裏，却挂罗帷露纤指。\n朱弦一一声不同，玉柱连连影相似。\n不知何处学新声？曲曲弹来未覩名。\n应是石家金谷裏，流传未满洛阳城。",
        "dynasty": "唐",
        "collection_info": null
    },
    {
        "uuid": "397e66c983cbeedfa01f35f59dd1f973",
        "title": "长信怨",
        "author": "王諲",
        "content": "飞燕倚身轻，争人巧笑名。\n生君弃妾意，增妾怨君情。\n日落昭阳壁，秋来长信城。\n寥寥金殿裏，歌吹夜无声。",
        "dynasty": "唐",
        "collection_info": null
    },
    {
        "uuid": "d80f2df7d64400f46303dd43e77c2756",
        "title": "闺情",
        "author": "王諲",
        "content": "日暮裁缝歇，深嫌气力微。\n纔能收箧笥，懒起下帘帷。\n怨坐空然烛，愁眠不解衣。\n昨来频梦见，夫婿莫应知。",
        "dynasty": "唐",
        "collection_info": null
    },
    {
        "uuid": "071330603d38887dccbcafd4354aaa23",
        "title": "十五夜观灯",
        "author": "王諲",
        "content": "暂得金吾夜，通看火树春。\n停车傍明月，走马入红尘。\n妓杂歌偏胜，场移舞更新。\n应须尽记取，说向不来人。",
        "dynasty": "唐",
        "collection_info": null
    },
    {
        "uuid": "0050e0c6fbd6f933563239dc89f1a4c1",
        "title": "除夜",
        "author": "王諲",
        "content": "今岁今宵尽，明年明日催。\n寒随一夜去，春逐五更来。\n气色空中改，容颜暗裏回。\n风光人不觉，已着后园梅。",
        "dynasty": "唐",
        "collection_info": null
    },
    {
        "uuid": "934ef7e832321c2c0b731e35337fb60f",
        "title": "闻漏",
        "author": "王岳灵",
        "content": "建礼含香处，重城待漏臣。\n徐闻传凤诏，晓唱辨鸡人。\n银箭残将尽，铜壶漏更新。\n催筹当午夜，移刻及三辰。\n杳杳从天远，泠泠出禁频。\n直疑残漏曙，肃肃对钩陈。",
        "dynasty": "唐",
        "collection_info": null
    },
    {
        "uuid": "b9ad89a9c3f385e0671952381666f8fe",
        "title": "送沈芳谒李观察求仕进",
        "author": "周万",
        "content": "往日长安路，欢游不惜年。\n为贪卢女曲，用尽沈郎钱。\n身老方投刺，途穷始着鞭。\n犹闻有知己，此去不徒然。",
        "dynasty": "唐",
        "collection_info": null
    },
    {
        "uuid": "9819b93852ab69664f1c5125f72f0a26",
        "title": "古塞下曲",
        "author": "陶翰",
        "content": "进军飞狐北，穷寇势将变。\n日落沙尘昏，背河更一战。\n骍马黄金勒，琱弓白羽箭。\n射杀左贤王，归奏未央殿。\n欲言塞下事，天子不召见。\n东出咸阳门，哀哀泪如霰。",
        "dynasty": "唐",
        "collection_info": null
    },
    {
        "uuid": "561cfdf2c113a3b680bdc1399fb33dba",
        "title": "燕歌行",
        "author": "陶翰",
        "content": "请君留楚调，听我吟燕歌。\n家在辽水头，边风意气多。\n出身为汉将，正值戎未和。\n雪中凌天山，冰上渡交河。\n大小百余战，封侯竟蹉跎。\n归来灞陵下，故旧无相过。\n雄劒委尘匣，空门垂雀罗。\n玉簪还赵女，宝瑟付齐娥。\n昔日不为乐，时哉今奈何。",
        "dynasty": "唐",
        "collection_info": null
    },
    {
        "uuid": "ff9d4b253029cac92a0cc60fc42ae0ae",
        "title": "望太华赠卢司仓",
        "author": "陶翰",
        "content": "行吏到西华，乃观三峯壮。\n削成元气中，杰出天河上。\n如有飞动色，不知青冥状。\n巨灵安在哉，厥迹犹可望。\n方此顾行旅，末由饬仙装。\n葱茏记星坛，明灭数云嶂。\n良友垂真契，宿心所微尚。\n敢投归山吟，霞径一相访。",
        "dynasty": "唐",
        "collection_info": null
    },
    {
        "uuid": "895819086ca3b248f087564dafc24163",
        "title": "赠郑员外",
        "author": "陶翰",
        "content": "骢马拂绣裳，按兵辽水阳。\n西分鴈门骑，北逐楼烦王。\n闻道五军集，相邀百战场。\n风沙暗天起，虏骑森已行。\n儒服揖诸将，雄谋吞大荒。\n金门来见谒，朱绂生辉光。\n数年侍御史，稍迁尚书郎。\n人生志气立，所贵功业昌。\n何必守章句，终年事铅黄。\n同时献赋客，尚在东陵傍。",
        "dynasty": "唐",
        "collection_info": null
    },
    {
        "uuid": "130024e04547c2347a1f69be14c02f97",
        "title": "赠房侍御",
        "author": "陶翰",
        "content": "志士固不羁，与道常周旋。\n进则天下仰，已之能晏然。\n褐衣东府召，执简南台先。\n雄义每特立，犯颜岂图全。\n谪居东南远，逸气吟芳荃。\n适会寥廓趣，清波更夤缘。\n扁舟入五湖，发缆洞庭前。\n浩荡临海曲，迢遥济江壖。\n征奇忽忘返，遇兴将弥年。\n乃悟范生智，足明渔父贤。\n郡临新安渚，佳赏此城偏。\n日夕对层岫，云霞映晴川。\n闲居恋秋色，偃卧含贞坚。\n倚伏聊自化，行藏互推迁。\n君其振羽翮，岁晏将冲天。",
        "dynasty": "唐",
        "collection_info": null
    },
    {
        "uuid": "2d755d8874f92613a51d352e985c4f38",
        "title": "晚出伊阙寄河南裴中丞",
        "author": "陶翰",
        "content": "退无偃息资，进无当代策。\n冉冉时将暮，坐为周南客。\n前登阙塞门，永眺伊城陌。\n长川黯已空，千里寒气白。\n家本渭水西，异日同所适。\n秉志师禽尚，微言祖庄易。\n一辞林壑间，共繫风尘役。\n交朋忽先进，天道何纷剧。\n岂念嘉遯时，依依偶沮溺。",
        "dynasty": "唐",
        "collection_info": null
    },
    {
        "uuid": "7ab1ad0df8357053eafa66b2a7edad95",
        "title": "送朱大出关",
        "author": "陶翰",
        "content": "楚客西上书，十年不得意。\n平生相知者，晚节心各异。\n长揖五侯门，拂衣谢中贵。\n丈夫多别离，各有四方事。\n拔劒因高歌，萧萧北风至。\n故人有斗酒，是夜共君醉。\n努立强加餐，当年莫相弃。",
        "dynasty": "唐",
        "collection_info": null
    },
    {
        "uuid": "006fbd907e4284ebcc51e945a13f6b52",
        "title": "宿天竺寺",
        "author": "陶翰",
        "content": "松柏乱岩口，山西微径通。\n天开一峯见，宫阙生虚空。\n正殿倚霞壁，千楼标石丛。\n夜来猨鸟静，钟梵响云中。\n岑翠映湖月，泉声乱溪风。\n心超诸境外，了与悬解同。\n明发唯改视，朝日长崖东。\n湖色浓荡漾，海光渐曈朦。\n葛仙迹尚在，许氏道犹崇。\n独往古来事，幽怀期二公。",
        "dynasty": "唐",
        "collection_info": null
    },
    {
        "uuid": "f8f4bacf3479e2a78e64c91b23fc3275",
        "title": "出萧关怀古",
        "author": "陶翰",
        "content": "驱马击长劒，行役至萧关。\n悠悠五原上，永眺关河前。\n北虏三十万，此中常控弦。\n秦城亘宇宙，汉帝理旌旃。\n刁斗鸣不息，羽书日夜传。\n五军计莫就，三策议空全。\n大漠横万里，萧条绝人烟。\n孤城当瀚海，落日照[祁]连。\n怆矣苦寒奏，怀哉式微篇。\n更悲秦楼月，夜夜出胡天。",
        "dynasty": "唐",
        "collection_info": null
    },
    {
        "uuid": "42ce1de1d4d6fa0926dd8cb2028e69c1",
        "title": "南楚怀古",
        "author": "陶翰",
        "content": "南国久芜漫，我来空郁陶。\n君看章华宫，处处生黄蒿。\n但见陵与谷，岂知贤与豪。\n精魂托古木，宝玉捐江皋。\n倚棹下晴景，迴舟随晚涛。\n碧云暮寥落，湖上秋天高。\n往事那堪问，此心徒自劳。\n独余湘水上，千载闻离骚。",
        "dynasty": "唐",
        "collection_info": null
    },
    {
        "uuid": "c35b990ab803e9a935c22af253014a59",
        "title": "经杀子谷",
        "author": "陶翰",
        "content": "扶苏秦帝子，举代称其贤。\n百万犹在握，可争天下权。\n束身就一劒，壮志皆弃捐。\n塞下有遗迹，千龄人共传。\n疎芜尽荒草，寂历空寒烟。\n到此尽垂泪，非我独潸然。",
        "dynasty": "唐",
        "collection_info": null
    },
    {
        "uuid": "24783011267e73e43b5396be1f2085df",
        "title": "早过临淮",
        "author": "陶翰",
        "content": "夜来三渚风，晨过临淮岛。\n湖中海气白，城上楚云早。\n鳞鳞鱼浦帆，漭漭芦洲草。\n川路日浩荡，惄焉心如捣。\n且言任倚伏，何暇念枯槁。\n范子名屡移，蘧公志常保。\n古人去已久，此理今难道。",
        "dynasty": "唐",
        "collection_info": null
    },
    {
        "uuid": "763cab22eecc70a5e24e5822a5522bfb",
        "title": "乘潮至渔浦作",
        "author": "陶翰",
        "content": "舣棹乘早潮，潮来如风雨。\n樟台忽已隐，界峯莫及覩。\n崩腾心为失，浩荡目无主。\n豗𢟸浪始闻，漾漾入鱼浦。\n云景共澄霁，江山相吞吐。\n伟哉造化工，此事从终古。\n流沫诚足诫，商歌调易苦。\n颇因忠信全，客心犹栩栩。",
        "dynasty": "唐",
        "collection_info": null
    },
    {
        "uuid": "bd58e10d73938f66b6ec2e40e89f84bd",
        "title": "秋山夕兴",
        "author": "陶翰",
        "content": "山月松篠下，月明山景鲜。\n聊为高秋酌，復此清夜弦。\n晤语方获志，栖心亦弥年。\n尚言兴未逸，更理逍遥篇。",
        "dynasty": "唐",
        "collection_info": null
    },
    {
        "uuid": "9b3a9dc40c21fa380de7ae0249037fc3",
        "title": "送集贤学士伊阙史少府敕放归江东觐省",
        "author": "陶翰",
        "content": "墨客钟张侣，材高吴越珍。\n千门来谒帝，驷马去荣亲。\n吏邑沿清洛，乡山指白苹。\n归期应不远，当及未央春。",
        "dynasty": "唐",
        "collection_info": null
    },
    {
        "uuid": "da39d9a9f5dd91c5a0d619575ced2284",
        "title": "送金卿归新罗",
        "author": "陶翰",
        "content": "奉义朝中国，殊恩及远臣。\n乡心遥渡海，客路再经春。\n落日谁同望，孤舟独可亲。\n拂波衔木鸟，偶宿泣珠人。\n礼乐夷风变，衣冠汉制新。\n青云已干吕，知汝重来宾。",
        "dynasty": "唐",
        "collection_info": null
    },
    {
        "uuid": "0d78492a824dfc7335d64a6627d2e301",
        "title": "柳陌听早莺",
        "author": "陶翰",
        "content": "忽来枝上啭，还似谷中声。\n乍使香闺静，偏伤远客情。\n间关难辨处，断续若频惊。\n玉勒留将久，青楼梦不成。\n千门候晓发，万井报春生。\n徒有知音赏，惭非皋鹤鸣。",
        "dynasty": "唐",
        "collection_info": null
    },
    {
        "uuid": "c9a09ebaba30608c8a9783d9b4306a34",
        "title": "逢雪宿芙蓉山主人",
        "author": "刘长卿",
        "content": "日暮苍山远，天寒白屋贫。\n柴门闻犬吠，风雪夜归人。",
        "dynasty": "唐",
        "collection_info": null
    },
    {
        "uuid": "beb4cc8d5d8b73ef2ef8c4293eac04fa",
        "title": "送张起崔载华之闽中",
        "author": "刘长卿",
        "content": "朝无寒士达，家在旧山贫。\n相送天涯裏，怜君更远人。",
        "dynasty": "唐",
        "collection_info": null
    },
    {
        "uuid": "8a8fc6ca7734da44396851eba8e0d323",
        "title": "赠秦系征君",
        "author": "刘长卿",
        "content": "羣公谁让位，五柳独知贫。\n惆怅青山路，烟霞老此人。",
        "dynasty": "唐",
        "collection_info": null
    },
    {
        "uuid": "e7ad27be8c2b4cf74561394e7002fcdd",
        "title": "秦系顷以家事获谤因出旧山每荷观察崔公见知欲归未遂感其流寓诗以赠之",
        "author": "刘长卿",
        "content": "初迷武陵路，復出孟尝门。\n迴首江南岸，青山与旧恩。",
        "dynasty": "唐",
        "collection_info": null
    },
    {
        "uuid": "6b31e097afc3c3d1bba5b9f65c218c43",
        "title": "夜中对雪赠秦系时秦初与谢氏离婚谢氏在越",
        "author": "刘长卿",
        "content": "月明花满地，君自忆山阴。\n谁遣因风起，纷纷乱此心。",
        "dynasty": "唐",
        "collection_info": null
    },
    {
        "uuid": "2a430206e16020848098a29463c30e18",
        "title": "湘妃",
        "author": "刘长卿",
        "content": "帝子不可见，秋风来暮思。\n婵娟湘江月，千载空蛾眉。",
        "dynasty": "唐",
        "collection_info": null
    },
    {
        "uuid": "868867d91168cf86ed59b028a63a7742",
        "title": "斑竹",
        "author": "刘长卿",
        "content": "苍梧千载后，斑竹对湘沅。\n欲识湘妃怨，枝枝满泪痕。",
        "dynasty": "唐",
        "collection_info": null
    },
    {
        "uuid": "ea58ef3a408af613bf9b7c6c0447ce0f",
        "title": "春草宫怀古",
        "author": "刘长卿",
        "content": "君王不可见，芳草旧宫春。\n犹带罗裙色，青青向楚人。",
        "dynasty": "唐",
        "collection_info": null
    },
    {
        "uuid": "0b1ad91ca487d0d9787bd1e8483ffad8",
        "title": "正朝览镜作",
        "author": "刘长卿",
        "content": "憔悴逢新岁，茅扉见旧春。\n朝来明镜裏，不忍白头人。",
        "dynasty": "唐",
        "collection_info": null
    },
    {
        "uuid": "1165566a99eb8ef0ca53c60efcf3a73e",
        "title": "瓜洲道中送李端公南渡后归扬州道中寄",
        "author": "刘长卿",
        "content": "片帆何处去，匹马独归迟。\n惆怅江南北，青山欲暮时。",
        "dynasty": "唐",
        "collection_info": null
    },
    {
        "uuid": "ce668308940d438d0736d91ce697db3c",
        "title": "送张十八归桐庐",
        "author": "刘长卿",
        "content": "归人乘野艇，带月过江村。\n正落寒潮水，相随夜到门。",
        "dynasty": "唐",
        "collection_info": null
    },
    {
        "uuid": "2f9100e2be1b61c869fab92646b70edc",
        "title": "过白鹤观寻岑秀才不遇",
        "author": "刘长卿",
        "content": "不知方外客，何事锁空房。\n应向桃源裏，教他唤阮郎。",
        "dynasty": "唐",
        "collection_info": null
    },
    {
        "uuid": "5d00f1fd1b1e94ead2657c35637b006d",
        "title": "听弹琴",
        "author": "刘长卿",
        "content": "泠泠七丝上，静听松风寒。\n古调虽自爱，今人多不弹。",
        "dynasty": "唐",
        "collection_info": null
    },
    {
        "uuid": "2913d0635bef7c0e531dd0bc4c31b81b",
        "title": "游南园偶见在阴墙下葵因以成咏",
        "author": "刘长卿",
        "content": "此地常无日，青青独在阴。\n太阳偏不及，非是未倾心。",
        "dynasty": "唐",
        "collection_info": null
    },
    {
        "uuid": "7faded57d4f381e6c741d8e1f910c687",
        "title": "入百丈涧见桃花晚开",
        "author": "刘长卿",
        "content": "百丈深涧裏，过时花欲妍。\n应缘地势下，遂使春风偏。",
        "dynasty": "唐",
        "collection_info": null
    },
    {
        "uuid": "efa2e28220e6593c884d52b8eac59244",
        "title": "送子壻崔真甫李穆往扬州四首 一",
        "author": "刘长卿",
        "content": "渡口发梅花，山中动泉脉。\n芜城春草生，君作扬州客。",
        "dynasty": "唐",
        "collection_info": null
    },
    {
        "uuid": "a1e132f3df03b115be486f9503715c92",
        "title": "送子壻崔真甫李穆往扬州四首 二",
        "author": "刘长卿",
        "content": "半逻莺满树，新年人独还。\n落花逐流水，共到茱萸湾。",
        "dynasty": "唐",
        "collection_info": null
    },
    {
        "uuid": "8a0dd85d455fb855c3d16a8cc44d2e1b",
        "title": "送子壻崔真甫李穆往扬州四首 三",
        "author": "刘长卿",
        "content": "雁还空渚在，人去落潮翻。\n临水独挥手，残阳归掩门。",
        "dynasty": "唐",
        "collection_info": null
    },
    {
        "uuid": "5a7103d53e65ebff7ae8bc2dfffe9e40",
        "title": "送子壻崔真甫李穆往扬州四首 四",
        "author": "刘长卿",
        "content": "狎鸟携稚子，钓鱼终老身。\n殷勤嘱归客，莫话桃源人。",
        "dynasty": "唐",
        "collection_info": null
    },
    {
        "uuid": "29db58c55541e19e695dbce27a8369a1",
        "title": "寄龙山道士许法棱",
        "author": "刘长卿",
        "content": "悠悠白云裏，独住青山客。\n林下昼焚香，桂花同寂寂。",
        "dynasty": "唐",
        "collection_info": null
    },
    {
        "uuid": "3e834b39d22ce3729db3937a41a0a73e",
        "title": "送方外上人",
        "author": "刘长卿",
        "content": "孤云将野鹤，岂向人间住。\n莫买沃洲山，时人已知处。",
        "dynasty": "唐",
        "collection_info": null
    },
    {
        "uuid": "48b628fd48ada275123b335bdaa95f17",
        "title": "送灵澈上人",
        "author": "刘长卿",
        "content": "苍苍竹林寺，杳杳钟声晚。\n荷笠带夕阳，青山独归远。",
        "dynasty": "唐",
        "collection_info": null
    },
    {
        "uuid": "d3e8e651174651f8bb1b1e3683a91e17",
        "title": "茱萸湾北荅崔载华问",
        "author": "刘长卿",
        "content": "荒凉野店绝，迢遰人烟远。\n苍苍古木中，多是隋家苑。",
        "dynasty": "唐",
        "collection_info": null
    },
    {
        "uuid": "69216edcf969bffcff19a6049b7b2766",
        "title": "赴楚州次自田途中阻浅问张南史",
        "author": "刘长卿",
        "content": "楚城今近远，积霭寒塘暮。\n水浅舟且迟，淮潮至何处。",
        "dynasty": "唐",
        "collection_info": null
    },
    {
        "uuid": "3f39bdf35ad5561799c8741eefc139d4",
        "title": "江中对月",
        "author": "刘长卿",
        "content": "空洲夕烟敛，望月秋江裏。\n历历沙上人，月中孤渡水。",
        "dynasty": "唐",
        "collection_info": null
    },
    {
        "uuid": "461af4ccf04f05f4bb71dbf2de8dd0b9",
        "title": "碧涧别墅喜皇甫侍御相访",
        "author": "刘长卿",
        "content": "荒村带返照，落叶乱纷纷。\n古路无行客，寒山独见君。\n野桥经雨断，涧水向田分。\n不为怜同病，何人到白云。",
        "dynasty": "唐",
        "collection_info": null
    },
    {
        "uuid": "63d0fa9faa8061b72704d98025deccef",
        "title": "初到碧涧招明契上人",
        "author": "刘长卿",
        "content": "渐老知身累，初寒曝背眠。\n白云留永日，黄叶减余年。\n猨护窗前树，泉浇谷后田。\n沃洲能共隐，不用道林钱。",
        "dynasty": "唐",
        "collection_info": null
    },
    {
        "uuid": "a61bf451ae6baed0dc86e3562703e002",
        "title": "送少微上人游天台",
        "author": "刘长卿",
        "content": "石桥人不到，独往更迢迢。\n乞食山家少，寻钟野路遥。\n松门风自埽，瀑布雪难消。\n秋夜闻清梵，余音逐海潮。",
        "dynasty": "唐",
        "collection_info": null
    },
    {
        "uuid": "8eab05bc98c783dff4d176b3292cef6a",
        "title": "却归睦州至七里滩下作",
        "author": "刘长卿",
        "content": "南归犹谪宦，独上子陵滩。\n江树临洲晚，沙禽对水寒。\n山开斜照在，石浅乱流难。\n惆怅梅花发，年年此地看。",
        "dynasty": "唐",
        "collection_info": null
    },
    {
        "uuid": "753335cdf4d4c7928e715420b2fcdd0f",
        "title": "对酒寄严维",
        "author": "刘长卿",
        "content": "陋巷喜阳和，衰颜对酒歌。\n懒从华髮乱，闲任白云多。\n郡简容垂钓，家贫学弄梭。\n门前七里濑，早晚子陵过。",
        "dynasty": "唐",
        "collection_info": null
    },
    {
        "uuid": "23587f3c5fed329af52d056c78a2f45c",
        "title": "新年作",
        "author": "刘长卿",
        "content": "乡心新岁切，天畔独潸然。\n老至居人下，春归在客先。\n岭猨同旦暮，江柳共风烟。\n已是长沙傅，从今又几年。",
        "dynasty": "唐",
        "collection_info": null
    },
    {
        "uuid": "0e96642aa93d0532dfb0cca714a32152",
        "title": "朱放自杭州与故里相使君立碑回因以奉简吏部杨侍郎制文",
        "author": "刘长卿",
        "content": "片石羊公后，凄凉江水滨。\n好辞千古事，堕泪万家人。\n鵩集占书久，鸾回刻篆新。\n不堪相顾恨，文字日生尘。",
        "dynasty": "唐",
        "collection_info": null
    },
    {
        "uuid": "97c43a35236e7a16e1761ced98b54722",
        "title": "送宣尊师醮毕归越",
        "author": "刘长卿",
        "content": "吹箫江上晚，惆怅别茅君。\n踏火能飞雪，登刀入白云。\n晨香长日在，夜磬满山闻。\n挥手桐溪路，无情水亦分。",
        "dynasty": "唐",
        "collection_info": null
    },
    {
        "uuid": "cc3ed319378fa2d2ad471b2ee145f12b",
        "title": "送裴使君赴荆南充行军司马",
        "author": "刘长卿",
        "content": "盛府南门寄，前程积水中。\n月明临夏口，山晚望巴东。\n故节辞江郡，寒笳发渚宫。\n汉川风景好，遥羡逐羊公。",
        "dynasty": "唐",
        "collection_info": null
    },
    {
        "uuid": "ab71583892b8c83055f5f5fcce4ca3f6",
        "title": "送裴郎中贬吉州",
        "author": "刘长卿",
        "content": "乱军交白刃，一骑出黄尘。\n汉节同归阙，江帆共逐臣。\n猨愁歧路晚，梅作异方春。\n知己酇侯在，应怜脱粟人。",
        "dynasty": "唐",
        "collection_info": null
    },
    {
        "uuid": "6a391bfbffd927fef7ae30ef12e64cb5",
        "title": "酬皇甫侍御见寄时前相国姑臧公初临郡",
        "author": "刘长卿",
        "content": "离别江南北，汀洲叶再黄。\n路遥云共水，砧迥月如霜。\n岁俭依仁政，年衰忆故乡。\n伫看宣室召，汉法倚张纲。",
        "dynasty": "唐",
        "collection_info": null
    },
    {
        "uuid": "0cd16b253ca32a44a038a9d3a03d8c6c",
        "title": "月下呈章秀才",
        "author": "刘长卿",
        "content": "自古悲摇落，谁人奈此何。\n夜蛬偏傍枕，寒鸟数移柯。\n向老三年谪，当秋百感多。\n家贫惟好月，空媿子猷过。",
        "dynasty": "唐",
        "collection_info": null
    },
    {
        "uuid": "70d558efb9f20398939d13fc151cee83",
        "title": "酬张夏",
        "author": "刘长卿",
        "content": "几岁依穷海，颓年惜故阴。\n剑寒空有气，松老欲无心。\n玩雪劳相访，看山正独吟。\n孤舟且莫去，前路水云深。",
        "dynasty": "唐",
        "collection_info": null
    },
    {
        "uuid": "a93bd63f40419bb8f32078bf1ec5a5bd",
        "title": "送李使君贬连州",
        "author": "刘长卿",
        "content": "独过长沙去，谁堪此路愁。\n秋风散千骑，寒雨泊孤舟。\n贾谊辞明主，萧何识故侯。\n汉廷当自召，湘水但空流。",
        "dynasty": "唐",
        "collection_info": null
    },
    {
        "uuid": "42d27a5f0767a0307c54ad5d9e0b18fd",
        "title": "秋夜北山精舍观体如师梵",
        "author": "刘长卿",
        "content": "焚香奏仙呗，向夕遍空山。\n清切兼秋远，威仪对月闲。\n静分岩响荅，散逐海潮还。\n幸得风吹去，随人到世间。",
        "dynasty": "唐",
        "collection_info": null
    },
    {
        "uuid": "375087bbf762220d8f82486c7b469007",
        "title": "酬张夏雪夜赴州访别途中苦寒作",
        "author": "刘长卿",
        "content": "扁舟乘兴客，不惮苦寒行。\n晚暮相依分，江潮欲别情。\n水声冰下咽，砂路雪中平。\n旧劒锋铓尽，应嫌赠脱轻。",
        "dynasty": "唐",
        "collection_info": null
    },
    {
        "uuid": "429dd6be51475fb6b2f9b6c792796905",
        "title": "寻洪尊师不遇",
        "author": "刘长卿",
        "content": "古木无人地，来寻羽客家。\n道书堆玉案，仙帔迭青霞。\n鹤老难知岁，梅寒未作花。",
        "dynasty": "唐",
        "collection_info": null
    },
    {
        "uuid": "bf1580c0439989d2993ab6f50fda65b6",
        "title": "喜鲍禅师自龙山至",
        "author": "刘长卿",
        "content": "故居何日下，春草欲芊芊。\n犹对山中月，谁听石上泉。\n猨声知后夜，花发见流年。\n杖锡闲来往，无心到处禅。",
        "dynasty": "唐",
        "collection_info": null
    },
    {
        "uuid": "e41c10e1649986bbcd5a1f88187c7c93",
        "title": "送方外上人之常州依萧使君",
        "author": "刘长卿",
        "content": "宰臣思得度，鸥鸟恋为羣。\n远客迴飞锡，空山卧白云。\n夕阳孤艇去，秋水两溪分。\n归共临川史，同翻贝叶文。",
        "dynasty": "唐",
        "collection_info": null
    },
    {
        "uuid": "46ab359961ffebc8a4b835e1ab8d778d",
        "title": "宿北山禅寺兰若",
        "author": "刘长卿",
        "content": "上方鸣夕磬，林下一僧还。\n密行传人少，禅心对虎闲。\n青松临古路，白月满寒山。\n旧识窗前桂，经霜更待攀。",
        "dynasty": "唐",
        "collection_info": null
    },
    {
        "uuid": "6a4d771f161fb92b9724d81bfd0dd209",
        "title": "赴新安别梁侍郎",
        "author": "刘长卿",
        "content": "新安君莫问，此路水云深。\n江海无行迹，孤舟何处寻。\n青山空向泪，白月岂知心。\n纵有余生在，终伤老病侵。",
        "dynasty": "唐",
        "collection_info": null
    },
    {
        "uuid": "3a0ab4e8f2c06aa1fa21453ad55217e4",
        "title": "江州留别薛六柳八二员外",
        "author": "刘长卿",
        "content": "江海相逢少，东南别处长。\n独行风袅袅，相去水茫茫。\n白首辞同舍，青山背故乡。\n离心与潮信，每日到浔阳。",
        "dynasty": "唐",
        "collection_info": null
    },
    {
        "uuid": "c60b96fee28d2c245b8dbb39d3a8c9d4",
        "title": "和州留别穆郎中",
        "author": "刘长卿",
        "content": "播迁悲远道，摇落感衰容。\n今日犹多难，何年更此逢。\n世交黄叶散，乡路白云重。\n明发看烟树，唯闻江北钟。",
        "dynasty": "唐",
        "collection_info": null
    },
    {
        "uuid": "a8b0bc47d4d25dd7263ed918558f1e50",
        "title": "和州送人归復郢",
        "author": "刘长卿",
        "content": "因家汉水曲，相送掩柴扉。\n故郢生秋草，寒江澹落晖。\n绿林行客少，赤壁住人稀。\n独过浔阳去，潮归人不归。",
        "dynasty": "唐",
        "collection_info": null
    },
    {
        "uuid": "92b35a83d2c7ecbe75f66d7cd0c913bf",
        "title": "送金昌宗归钱塘",
        "author": "刘长卿",
        "content": "新家浙江上，独泛落潮归。\n秋水照华髮，凉风生褐衣。\n柴门嘶马少，藜杖拜人稀。\n惟有陶潜柳，萧条对掩扉。",
        "dynasty": "唐",
        "collection_info": null
    },
    {
        "uuid": "83a70f9a74f520e1fccbbe8ba31c4994",
        "title": "酬张夏别后道中见寄",
        "author": "刘长卿",
        "content": "离羣方岁晏，谪宦在天涯。\n暮雪同行少，寒潮欲上迟。\n海鸥知吏傲，砂鹤见人衰。\n只畏生秋草，西归亦未期。",
        "dynasty": "唐",
        "collection_info": null
    },
    {
        "uuid": "6e63f4d5c08a9790e2229c736d2860ef",
        "title": "新安奉送穆谕德归朝赋得行字",
        "author": "刘长卿",
        "content": "九重宣室召，万里建溪行。\n事直皇天在，归迟白髮生。\n用材身復起，覩圣眼犹明。\n离别寒江上，潺湲若有情。",
        "dynasty": "唐",
        "collection_info": null
    },
    {
        "uuid": "78a3c09b5c710234cf7dbf4fadcbe789",
        "title": "偶然作",
        "author": "刘长卿",
        "content": "野寺长依止，田家或往还。\n老农开古地，夕鸟入寒山。\n书劒身同废，烟霞吏共闲。\n岂能将白髮，扶杖出人间。",
        "dynasty": "唐",
        "collection_info": null
    },
    {
        "uuid": "0ee4f1b92311709db286b888c33f1cab",
        "title": "送州人孙沅自本州却归句章新营所居",
        "author": "刘长卿",
        "content": "故里归成客，新家去未安。\n诗书满蜗舍，征税及渔竿。\n火种山田薄，星居海岛寒。\n怜君不得已，步步别离难。",
        "dynasty": "唐",
        "collection_info": null
    },
    {
        "uuid": "15e23d281f8c98a7b7910f12116a5ac4",
        "title": "送李员外使还苏州兼呈前袁州李使君赋得长字袁州即员外之从兄",
        "author": "刘长卿",
        "content": "别离共成怨，衰老更难忘。\n夜月留同舍，秋风在远乡。\n朱弦徐向烛，白髮强临觞。\n归献西陵作，谁知此路长。",
        "dynasty": "唐",
        "collection_info": null
    },
    {
        "uuid": "7d32547bf1a8e475be54857a60a7c380",
        "title": "酬李员外从崔录事载华宿三河戍先见寄",
        "author": "刘长卿",
        "content": "寒江鸣石濑，归客夜初分。\n人语空山答，猨声独戍闻。\n迟来朝及暮，愁去水连云。\n岁晚心谁在，青山见此君。",
        "dynasty": "唐",
        "collection_info": null
    },
    {
        "uuid": "b7a2ff8c0d0dbf94682c334aba476c2c",
        "title": "见秦系离婚后出山居作",
        "author": "刘长卿",
        "content": "岂知偕老重，垂老绝良姻。\n郗氏诚难负，朱家自媿贫。\n绽衣留欲故，织锦罢经春。\n何况蘼芜绿，空山不见人。",
        "dynasty": "唐",
        "collection_info": null
    },
    {
        "uuid": "90874dabd86535b6e8f42bfca6533c68",
        "title": "酬秦系",
        "author": "刘长卿",
        "content": "鹤书犹未至，那出白云来。\n旧路经年别，寒潮每日迴。\n家空归海燕，人老发江梅。\n最忆门前柳，闲居手自栽。",
        "dynasty": "唐",
        "collection_info": null
    },
    {
        "uuid": "c4b70c784352588a3ab4d1176f168eeb",
        "title": "岁日作",
        "author": "刘长卿",
        "content": "建寅迴北斗，看历占春风。\n律变沧江外，年加白髮中。\n春衣试稚子，寿酒劝衰翁。\n今日阳和发，荣枯岂不同。",
        "dynasty": "唐",
        "collection_info": null
    },
    {
        "uuid": "70dcb862e8f45b42f59bdd1f4ea11b61",
        "title": "题元录事开元所居",
        "author": "刘长卿",
        "content": "幽居萝薜情，高卧纪纲行。\n鸟散秋鹰下，人闲春草生。\n冒风归野寺，收印出山城。\n今日新安郡，因君水更清。",
        "dynasty": "唐",
        "collection_info": null
    },
    {
        "uuid": "79b20900e586cf2a4a90e572eba716bf",
        "title": "送崔载华张起之闽中",
        "author": "刘长卿",
        "content": "不识闽中路，遥知别后心。\n猨声入岭切，鸟道问人深。\n旅食过夷落，方言会越音。\n西征开幕府，早晚用陈琳。",
        "dynasty": "唐",
        "collection_info": null
    },
    {
        "uuid": "c550112f70406670352f12a655457ae8",
        "title": "送张司直赴岭南谒张尚书",
        "author": "刘长卿",
        "content": "番禺万里路，远客片帆过。\n盛府依横海，荒祠拜伏波。\n人经秋瘴变，鸟坠火云多。\n诚惮炎洲裏，无如一顾何。",
        "dynasty": "唐",
        "collection_info": null
    },
    {
        "uuid": "1588f00b1311ea70978adfac189f5661",
        "title": "寄会稽公徐侍郎",
        "author": "刘长卿",
        "content": "摇落淮南叶，秋风想越吟。\n皱枚入梁苑，逸少在山阴。\n老鹤无衰貌，寒松有本心。\n圣朝难税驾，惆怅白云深。",
        "dynasty": "唐",
        "collection_info": null
    },
    {
        "uuid": "d0b8095ed2cd9922b32a195d8b681928",
        "title": "送朱山人放越州贼退后归山阴别业",
        "author": "刘长卿",
        "content": "越州初罢战，江上送归桡。\n南渡无来客，西陵自落潮。\n空城垂故柳，旧业废春苗。\n闾里相逢少，莺花共寂寥。",
        "dynasty": "唐",
        "collection_info": null
    },
    {
        "uuid": "9c89577f212bea61fa59639ac497fb36",
        "title": "秋夜肃公房喜普门上人自阳羡山至",
        "author": "刘长卿",
        "content": "山栖久不见，林下偶同游。\n早晚来香积，何人住沃洲。\n寒禽惊后夜，古木带高秋。\n却入千峰去，孤云不可留。",
        "dynasty": "唐",
        "collection_info": null
    },
    {
        "uuid": "410fbd2962cd3b302f8f7dd907301398",
        "title": "送李秘书却赴南中",
        "author": "刘长卿",
        "content": "却到番禺日，应伤昔所依。\n炎洲百口住，故国几人归。\n路识梅花在，家存棣萼稀。\n独逢迴雁去，犹作旧行飞。",
        "dynasty": "唐",
        "collection_info": null
    },
    {
        "uuid": "f7e9095cad2556d0c302e6b481f78139",
        "title": "过前安宜张明府郊居",
        "author": "刘长卿",
        "content": "寂寥东郭外，白首一先生。\n解印孤琴在，移家五柳成。\n夕阳临水钓，春雨向田耕。",
        "dynasty": "唐",
        "collection_info": null
    },
    {
        "uuid": "71032a3c9740597582c983e52bc5f73f",
        "title": "使迴次杨柳过元八所居",
        "author": "刘长卿",
        "content": "君家杨柳渡，来往落帆过。\n绿竹经寒在，青山欲暮多。\n薜萝诚可恋，婚嫁復如何。\n无奈闲门外，渔翁夜夜歌。",
        "dynasty": "唐",
        "collection_info": null
    },
    {
        "uuid": "702f8efd6230e94a234fa67250ee446d",
        "title": "送李侍御贬郴州",
        "author": "刘长卿",
        "content": "洞庭波渺渺，君去弔灵均。\n几路三湘水，全家万里人。\n听猨明月夜，看柳故年春。\n忆想汀洲畔，伤心向白苹。",
        "dynasty": "唐",
        "collection_info": null
    },
    {
        "uuid": "067dd43d841778460cbc38a6ac6c2ba7",
        "title": "寄普门上人",
        "author": "刘长卿",
        "content": "白云幽卧处，不向世人传。\n闻在千峰裏，心知独夜禅。\n辛勤羞薄禄，依止爱闲田。\n惆怅王孙草，青青又一年。",
        "dynasty": "唐",
        "collection_info": null
    },
    {
        "uuid": "3a47d15755d530993b97e7cdb4bc2988",
        "title": "逢郴州使因寄郑协律",
        "author": "刘长卿",
        "content": "相思楚天外，梦寐楚猨吟。\n更落淮南叶，难为江上心。\n衡阳问人远，湘水向君深。",
        "dynasty": "唐",
        "collection_info": null
    },
    {
        "uuid": "0195bafd506e54f3441d71f5f5ee2da8",
        "title": "岳阳馆中望洞庭湖",
        "author": "刘长卿",
        "content": "万古巴丘戍，平湖此望长。\n问人何淼淼，愁暮更苍苍。\n迭浪浮元气，中流没太阳。\n孤舟有归客，早晚达潇湘。",
        "dynasty": "唐",
        "collection_info": null
    },
    {
        "uuid": "0fbe6c629bcf4b984501bfaafe587f42",
        "title": "巡去岳阳却归鄂州使院留别郑洵侍御先曾谪居此州",
        "author": "刘长卿",
        "content": "何事长沙谪，相逢楚水秋。\n暮帆归夏口，寒雨对巴丘。\n帝子椒浆奠，骚人木叶愁。\n惟怜万里外，离别洞庭头。",
        "dynasty": "唐",
        "collection_info": null
    },
    {
        "uuid": "72906cda2a74f7b0bfa63088d1a02e16",
        "title": "夏口送屈突司直使湖南",
        "author": "刘长卿",
        "content": "共悲来夏口，何事更南征。\n雾露行人少，潇湘春草生。\n莺啼何处梦，猨啸若为声。\n风月新年好，悠悠远客情。",
        "dynasty": "唐",
        "collection_info": null
    },
    {
        "uuid": "e23687c9963a00d48b26e03012b31c13",
        "title": "代边将有怀",
        "author": "刘长卿",
        "content": "少年辞魏阙，白首向沙场。\n瘦马恋秋草，征人思故乡。\n暮笳吹寒月，晓甲带胡霜。\n自到云中郡，于今百战强。",
        "dynasty": "唐",
        "collection_info": null
    },
    {
        "uuid": "800e12734f5680915eab11e63f0272a0",
        "title": "雨中过员稷巴陵山居赠别",
        "author": "刘长卿",
        "content": "怜君洞庭上，白髮向人垂。\n积雨悲幽独，长江对别离。\n牛羊归故道，猨鸟聚寒枝。\n明发遥相望，云山不可知。",
        "dynasty": "唐",
        "collection_info": null
    },
    {
        "uuid": "329b196bc4b622b15ecbd5c14cb2e365",
        "title": "送李中丞之襄州",
        "author": "刘长卿",
        "content": "流落征南将，曾驱十万师。\n罢归无旧业，老去恋明时。\n独立三朝识，轻生一劒知。\n茫茫汉江上，日暮復何之。",
        "dynasty": "唐",
        "collection_info": null
    },
    {
        "uuid": "4885c96f67c5d79a8826cceae39c69e8",
        "title": "奉使至申州伤经陷没",
        "author": "刘长卿",
        "content": "举目伤芜没，何年此战争。\n归人失旧里，老将守孤城。\n废戍山烟出，荒田野火行。\n独怜浉水上，时乱亦能清。",
        "dynasty": "唐",
        "collection_info": null
    },
    {
        "uuid": "1551663837e39b3dcc713969e3009f0a",
        "title": "穆陵关北逢人归渔阳",
        "author": "刘长卿",
        "content": "逢君穆陵路，匹马向桑干。\n楚国苍山古，幽州白日寒。\n城池百战后，耆旧几家残。\n处处蓬蒿遍，归人掩泪看。",
        "dynasty": "唐",
        "collection_info": null
    },
    {
        "uuid": "fae953397a0ef1be0201c925506de6da",
        "title": "安州道中经浐水有怀",
        "author": "刘长卿",
        "content": "征途逢浐水，忽似到秦川。\n借问朝天处，犹看落日边。\n映沙晴漾漾，出涧夜溅溅。\n欲寄西归恨，微波不可传。",
        "dynasty": "唐",
        "collection_info": null
    },
    {
        "uuid": "116afef4e80104bf1f64efaf77181507",
        "title": "步登夏口古城作",
        "author": "刘长卿",
        "content": "平芜连古堞，远客此沾衣。\n高树朝光上，空城秋气归。\n微明汉水极，摇落楚人稀。\n但见荒郊外，寒鵶暮暮飞。",
        "dynasty": "唐",
        "collection_info": null
    },
    {
        "uuid": "6c79e42aa4ef5064c669a98f43f9343c",
        "title": "赠别卢司直之闽中",
        "author": "刘长卿",
        "content": "尔来多不见，此去又何之。\n华髮同今日，流芳似旧时。\n洲长春色遍，汉广夕阳迟。\n岁岁王孙草，空怜无处期。",
        "dynasty": "唐",
        "collection_info": null
    },
    {
        "uuid": "12f4be1f4d6bb44699dc0aae43e80a1f",
        "title": "酬郭夏人日长沙感怀见赠",
        "author": "刘长卿",
        "content": "旧俗欢犹在，怜君恨独深。\n新年向国泪，今日倚门心。\n岁去随湘水，春生近桂林。\n流莺且莫弄，江畔正行吟。",
        "dynasty": "唐",
        "collection_info": null
    },
    {
        "uuid": "96531efc85c02904bdd9b5c46c6f3d79",
        "title": "赴巴南书情寄故人",
        "author": "刘长卿",
        "content": "南过三湘去，巴人此路偏。\n谪居秋瘴裏，归处夕阳边。\n直道天何在，愁容镜亦怜。\n裁书欲谁诉，无泪可潸然。",
        "dynasty": "唐",
        "collection_info": null
    },
    {
        "uuid": "b113ce3c4eb2868e570c3a4e45b8695d",
        "title": "余干旅舍",
        "author": "刘长卿",
        "content": "摇落暮天迥，青枫霜叶稀。\n孤城向水闭，独鸟背人飞。\n渡口月初上，邻家渔未归。\n乡心正欲绝，何处捣寒衣。",
        "dynasty": "唐",
        "collection_info": null
    },
    {
        "uuid": "47e9c215f6ffd63470305a1dec6ad847",
        "title": "登思禅寺上方题修竹茂松",
        "author": "刘长卿",
        "content": "上方幽且暮，台殿隐蒙笼。\n远磬秋山裏，清猨古木中。\n众溪连竹路，诸岭共松风。\n傥许栖林下，甘成白首翁。",
        "dynasty": "唐",
        "collection_info": null
    },
    {
        "uuid": "d5d4e662bcdde4e2fb521c35b9dcfb63",
        "title": "恩敕重推使牒追赴苏州次前溪馆作",
        "author": "刘长卿",
        "content": "渐入云峰裏，愁看驿路闲。\n乱鵶投落日，疲马向空山。\n且喜怜非罪，何心恋末班。\n天南一万里，谁料得生还。",
        "dynasty": "唐",
        "collection_info": null
    },
    {
        "uuid": "b89b86ec12e5f189316e9961c1c95579",
        "title": "北归次秋浦界清溪馆",
        "author": "刘长卿",
        "content": "万里猨啼断，孤村客暂依。\n雁过彭蠡暮，人向宛陵稀。\n旧路青山在，余生白首归。\n渐知行近北，不见鹧鸪飞。",
        "dynasty": "唐",
        "collection_info": null
    },
    {
        "uuid": "7982733d4d4ae86fa723a2d761c3c5ee",
        "title": "谪官后却归故村将过虎丘怅然有作",
        "author": "刘长卿",
        "content": "万事依然在，无如岁月何。\n邑人怜白髮，庭树长新柯。\n故老相逢少，同官不见多。\n唯余旧山路，惆怅枉帆过。",
        "dynasty": "唐",
        "collection_info": null
    },
    {
        "uuid": "dd9a81c9b8b8259f9dfc1f6a7a625f80",
        "title": "重推后却赴岭外待进止寄元侍郎",
        "author": "刘长卿",
        "content": "却访巴人路，难期国士恩。\n白云从出岫，黄叶已辞根。\n大造功何薄，长年气尚冤。\n空令数行泪，来往落湘沅。",
        "dynasty": "唐",
        "collection_info": null
    },
    {
        "uuid": "4378a79cc5579ef8dac97adde5ececb5",
        "title": "秋杪江亭有作",
        "author": "刘长卿",
        "content": "寂寞江亭下，江枫秋气斑。\n世情何处澹，湘水向人闲。\n寒渚一孤雁，夕阳千万山。\n扁舟如落叶，此去未知还。",
        "dynasty": "唐",
        "collection_info": null
    },
    {
        "uuid": "b914af81babb34110636096fd2d8aa95",
        "title": "送郑司直归上都",
        "author": "刘长卿",
        "content": "岁岁逢离别，蹉跎江海滨。\n宦游成楚老，乡思逐秦人。\n马首归何日，莺啼又一春。\n因君报情旧，闲慢欲垂纶。",
        "dynasty": "唐",
        "collection_info": null
    },
    {
        "uuid": "7a5d6bbba3e52768fb4172bf30f2c2cb",
        "title": "送灵澈上人归嵩阳兰若",
        "author": "刘长卿",
        "content": "南地随缘久，东林几岁空。\n暮山门独掩，春草路难通。\n作梵连松韵，焚香入桂丛。\n唯将旧缾钵，却寄白云中。",
        "dynasty": "唐",
        "collection_info": null
    },
    {
        "uuid": "9aee675443fb1a6e1e9e2ca91065b9c5",
        "title": "却赴南邑留别苏台知己",
        "author": "刘长卿",
        "content": "又过梅岭上，岁岁此枝寒。\n落日孤舟去，青山万里看。\n猨声湘水静，草色洞庭宽。\n已料生涯事，唯应把钓竿。",
        "dynasty": "唐",
        "collection_info": null
    },
    {
        "uuid": "00afd87dad6b17be4b7ed48da24ad9f2",
        "title": "和灵一上人新泉",
        "author": "刘长卿",
        "content": "东林一泉出，復与远公期。\n石浅寒流处，山空夜落时。\n梦闲闻细响，虑澹对清漪。\n动静皆无意，唯应达者知。",
        "dynasty": "唐",
        "collection_info": null
    },
    {
        "uuid": "371483f8d5cf469dc893697dd18f3178",
        "title": "送李挚赴延陵令",
        "author": "刘长卿",
        "content": "清风季子邑，想见下车时。\n向水弹琴静，看山采菊迟。\n明君加印绶，廉使託惸[嫠]。\n旦暮华阳洞，云峰若有期。",
        "dynasty": "唐",
        "collection_info": null
    },
    {
        "uuid": "06afe09b054450bd8057fb0a47ceec39",
        "title": "奉送裴员外赴上都",
        "author": "刘长卿",
        "content": "彤襜江上远，万里诏书催。\n独过浔阳去，空怜潮信迴。\n离心秋草绿，挥手暮帆开。\n想见秦城路，人看五马来。",
        "dynasty": "唐",
        "collection_info": null
    },
    {
        "uuid": "840e50f75fd1dc0cd44772f7e34b6f25",
        "title": "长沙桓王墓下别李纾张南史",
        "author": "刘长卿",
        "content": "长沙千载后，春草独萋萋。\n流水朝将暮，行人东復西。\n碑苔几字灭，山木万株齐。\n伫立伤今古，相看惜解携。",
        "dynasty": "唐",
        "collection_info": null
    },
    {
        "uuid": "30a3ea169c2892f60f00462268cc0df9",
        "title": "送侯御赴黔中充判官",
        "author": "刘长卿",
        "content": "不识黔中路，今看遣使臣。\n猨啼万里客，鸟似五湖人。\n地远官无法，山深俗岂淳。\n须令荒徼外，亦解惧埋轮。",
        "dynasty": "唐",
        "collection_info": null
    },
    {
        "uuid": "abb269536564febaae8e93e1aa61282b",
        "title": "秋日登吴公台上寺远眺寺即陈将吴明彻战场",
        "author": "刘长卿",
        "content": "古台摇落后，秋日望乡心。\n野寺人来少，云峰水隔深。\n夕阳依旧垒，寒磬满空林。\n惆怅南朝事，长江独至今。",
        "dynasty": "唐",
        "collection_info": null
    },
    {
        "uuid": "a99413592fd28c319b5c04f97c43e139",
        "title": "淮上送梁二恩命追赴上都",
        "author": "刘长卿",
        "content": "贾生年最少，儒行汉庭闻。\n拜手卷黄纸，迴身谢白云。\n故关无去客，春草独随君。\n淼淼长淮水，东西自此分。",
        "dynasty": "唐",
        "collection_info": null
    },
    {
        "uuid": "5c6c7be84cb3ebe07266c97a14885535",
        "title": "送崔昇归上都",
        "author": "刘长卿",
        "content": "旧寺寻遗绪，归心逐去尘。\n早莺何处客，古木几家人。\n白髮经多难，沧洲欲暮春。\n临期数行泪，为尔一霑巾。",
        "dynasty": "唐",
        "collection_info": null
    },
    {
        "uuid": "9c8e788b4a44c6084bd59ad197324e5a",
        "title": "过李将军南郑林园观妓",
        "author": "刘长卿",
        "content": "郊原风日好，百舌弄何频。\n小妇秦家女，将军天上人。\n鸦归长郭暮，草映大堤春。\n客散垂杨下，通桥车马尘。",
        "dynasty": "唐",
        "collection_info": null
    },
    {
        "uuid": "48b0dbad07ff82ffdc9ea72552c45c75",
        "title": "送严侍御充东畿观察判官",
        "author": "刘长卿",
        "content": "洛阳征战后，君去问凋残。\n云月临南至，风霜向北寒。\n故园经乱久，古木隔林看。\n谁访江城客，年年守一官。",
        "dynasty": "唐",
        "collection_info": null
    },
    {
        "uuid": "b783f0bd0ba509e4ff2fe5559e706dae",
        "title": "送王端公入奏上都",
        "author": "刘长卿",
        "content": "旧国无家访，临歧亦羡归。\n途经百战后，客过二陵稀。\n秋草通征骑，寒城背落晖。\n行当蒙顾问，吴楚岁频饥。",
        "dynasty": "唐",
        "collection_info": null
    },
    {
        "uuid": "a020ed481f1cfa0e3544c6845e2108c7",
        "title": "送营田判官郑侍御赴上都",
        "author": "刘长卿",
        "content": "上国三千里，西还及岁芳。\n故山经乱在，春日送归长。\n晓奏趋双阙，秋成报万箱。\n幸论开济力，已实海陵仓。",
        "dynasty": "唐",
        "collection_info": null
    },
    {
        "uuid": "72a5d499e95d00e52a2d0c8cd0202967",
        "title": "送李校书赴东浙幕府",
        "author": "刘长卿",
        "content": "方从大夫后，南去会稽行。\n淼淼沧江外，青青春草生。\n芸香辞乱事，梅吹听军声。\n应访王家宅，空怜江水平。",
        "dynasty": "唐",
        "collection_info": null
    },
    {
        "uuid": "8502bef046755dba63ae83defd2b1cb2",
        "title": "清明后登城眺望",
        "author": "刘长卿",
        "content": "风景清明后，云山睥睨前。\n百花如旧日，万井出新烟。\n草色无空地，江流合远天。\n长安在何处？遥指夕阳边。",
        "dynasty": "唐",
        "collection_info": null
    },
    {
        "uuid": "a6e158402dbdd7f231032427d72244d8",
        "title": "陪王明府泛舟",
        "author": "刘长卿",
        "content": "花县弹琴暇，樵风载酒时。\n山含秋色近，鸟度夕阳迟。\n出没凫成浪，蒙笼竹亚枝。\n云峰逐人意，来去解相随。",
        "dynasty": "唐",
        "collection_info": null
    },
    {
        "uuid": "c07014d4c345d2c4570f556317e533a6",
        "title": "送度支留后若侍御之歙州便赴信州省觐",
        "author": "刘长卿",
        "content": "国用忧钱谷，朝推此任难。\n即山榆荚变，降雨稻花残。\n林响朝登岭，江喧夜过滩。\n遥知骢马色，应待倚门看。",
        "dynasty": "唐",
        "collection_info": null
    },
    {
        "uuid": "c3cd8a3e7f214428b4e469e1b492e04a",
        "title": "余干夜宴奉饯前苏州韦使君新除婺州作",
        "author": "刘长卿",
        "content": "復拜东阳郡，遥驰北阙心。\n行春五马急，向夜一猨深。\n山过康郎近，星看婺女临。\n幸容栖託分，犹恋旧棠阴。",
        "dynasty": "唐",
        "collection_info": null
    },
    {
        "uuid": "a35a74cd2a422475ab2213218000b927",
        "title": "晚次苦竹馆却忆干越旧游",
        "author": "刘长卿",
        "content": "匹马风尘色，千峰旦暮时。\n遥看落日尽，独向远山迟。\n故驿花临道，荒村竹映篱。\n谁怜却迴首，步步恋南枝。",
        "dynasty": "唐",
        "collection_info": null
    },
    {
        "uuid": "17cbbc3de96e1901491f4ca8397fb227",
        "title": "送李二十四移家之江州",
        "author": "刘长卿",
        "content": "烟尘犹满目，歧路易霑衣。\n逋客多南渡，征鸿自北飞。\n九江春草绿，千里暮潮归。\n别后难相访，全家隐钓矶。",
        "dynasty": "唐",
        "collection_info": null
    },
    {
        "uuid": "4235f3593ae779535fef371b78900b3e",
        "title": "送卢判官南湖",
        "author": "刘长卿",
        "content": "漾舟仍载酒，愧尔意相宽。\n草色南湖绿，松声小署寒。\n水禽前后起，花屿往来看。\n已作沧洲调，无心恋一官。",
        "dynasty": "唐",
        "collection_info": null
    },
    {
        "uuid": "16b38165adeeaa143646343db81108ff",
        "title": "送张栩扶侍之睦州",
        "author": "刘长卿",
        "content": "遥忆新安旧，扁舟復却还。\n浅深看水石，来往逐云山。\n入县余花在，过门故柳闲。\n东征随子去，皆隐薜萝间。",
        "dynasty": "唐",
        "collection_info": null
    },
    {
        "uuid": "5270ff9009fdf38cb836f2358bf16add",
        "title": "集梁耿开元寺所居院",
        "author": "刘长卿",
        "content": "到君幽卧处，为我埽莓苔。\n花雨晴天落，松风终日来。\n路经深竹过，门向远山开。\n岂得长高枕，中朝正用才。",
        "dynasty": "唐",
        "collection_info": null
    },
    {
        "uuid": "3c71d50b58753605326a4a15f152c567",
        "title": "赠西邻卢少府",
        "author": "刘长卿",
        "content": "篱落能相近，渔樵偶復同。\n苔封三径绝，溪向数家通。\n犬吠寒烟裏，鵶鸣夕照中。\n时因杖藜次，相访竹林东。",
        "dynasty": "唐",
        "collection_info": null
    },
    {
        "uuid": "76ac73fcb84eff077c1d6e73b436b1c3",
        "title": "游休禅师双峰寺",
        "author": "刘长卿",
        "content": "双扉碧峰际，遥向夕阳开。\n飞锡方独往，孤云何事来。\n寒潭映白月，秋雨上青苔。\n相送东郊外，羞看骢马回。",
        "dynasty": "唐",
        "collection_info": null
    },
    {
        "uuid": "34e2780665fe06d58ffc7c1a623a5731",
        "title": "廨中见桃花南枝已开北枝未发因寄杜副端",
        "author": "刘长卿",
        "content": "何意同根本，开花每后时。\n应缘去日远，独自发春迟。\n结实恩难忘，无言恨岂知。\n年光不可待，空羡向南枝。",
        "dynasty": "唐",
        "collection_info": null
    },
    {
        "uuid": "158f72eade6d9d0aeba5d4e3991d73fe",
        "title": "奉送卢员外之饶州",
        "author": "刘长卿",
        "content": "天书万里至，旌斾上江飞。\n日向鄱阳近，应看吴岫微。\n暮帆何处落？潮水背人归。\n风土无劳问，南枝黄叶稀。",
        "dynasty": "唐",
        "collection_info": null
    },
    {
        "uuid": "afe560badc22dd5e82dd91bf34b5c3b8",
        "title": "送处士归州因寄林山人",
        "author": "刘长卿",
        "content": "陵阳不可见，独往復如何。\n旧邑云山裏，扁舟来去过。\n鸟声春谷静，草色太湖多。\n傥宿荆溪夜，相思渔者歌。",
        "dynasty": "唐",
        "collection_info": null
    },
    {
        "uuid": "e4275248dcf234cff520907d4a2e0916",
        "title": "移使鄂州次岘阳馆怀旧居",
        "author": "刘长卿",
        "content": "多惭恩未报，敢问路何长。\n万里通秋雁，千峰共夕阳。\n旧游成远道，此去更违乡。\n草露深山裏，朝朝落客裳。",
        "dynasty": "唐",
        "collection_info": null
    },
    {
        "uuid": "6712ceeeea2a45dc7e66fc2272bc19ba",
        "title": "送齐郎中赴海州",
        "author": "刘长卿",
        "content": "华省占星动，孤城望日遥。\n直庐收旧草，行县及新苗。\n沧海天连水，青山暮与朝。\n闾阎几家散，应待下车招。",
        "dynasty": "唐",
        "collection_info": null
    },
    {
        "uuid": "8c26383fafa786da6a50a6a8c27e9141",
        "title": "重阳日鄂城楼送屈突司直",
        "author": "刘长卿",
        "content": "登高復送远，惆怅洞庭秋。\n风景同前古，云山满上游。\n苍苍来暮雨，淼淼逐寒流。\n今日关中事，萧何共尔忧。",
        "dynasty": "唐",
        "collection_info": null
    },
    {
        "uuid": "1c0498d661f743ef9b7a3b712ffb4101",
        "title": "更被奏留淮南送从弟罢使江东",
        "author": "刘长卿",
        "content": "又作淮南客，还悲木叶声。\n寒潮落瓜步，秋色上芜城。\n王事何时尽？沧洲羡尔行。\n青山将绿水，惆怅不胜情。",
        "dynasty": "唐",
        "collection_info": null
    },
    {
        "uuid": "f1d8d07fe956d54dfeaa4749b623beb6",
        "title": "经漂母墓",
        "author": "刘长卿",
        "content": "昔贤怀一饭，兹事已千秋。\n古墓樵人识，前朝楚水流。\n渚苹行客荐，山木杜鹃愁。\n春草茫茫绿，王孙旧此游。",
        "dynasty": "唐",
        "collection_info": null
    },
    {
        "uuid": "91c0f441c909c3873d0270060ff8f3fb",
        "title": "送李端公赴东都",
        "author": "刘长卿",
        "content": "轩辕征战后，江海别离长。\n远客归何处，平芜满故乡。\n夕阳帆杳杳，旧里树苍苍。\n惆怅蓬山下，琼枝不可忘。",
        "dynasty": "唐",
        "collection_info": null
    },
    {
        "uuid": "d76e4776fbec67c988c258e5571dff9d",
        "title": "送王员外归朝",
        "author": "刘长卿",
        "content": "往来无尽目，离别要逢春。\n海内罹多事，天涯见近臣。\n芳时万里客，乡路独归人。\n魏阙心常在，随君亦向秦。",
        "dynasty": "唐",
        "collection_info": null
    },
    {
        "uuid": "5b46055caa51941bbd846d110a5971b4",
        "title": "送蒋侍御入秦",
        "author": "刘长卿",
        "content": "朝见及芳菲，恩荣出紫微。\n晚光临仗奏，春色共西归。\n楚客移家老，秦人访旧稀。\n因君乡里去，为埽故园扉。",
        "dynasty": "唐",
        "collection_info": null
    },
    {
        "uuid": "c523949eb06421be0606c8025abf8c17",
        "title": "洞庭驿逢郴州使还寄李汤司马",
        "author": "刘长卿",
        "content": "洞庭秋水阔，南望过衡峰。\n远客潇湘裏，归人何处逢。\n孤云飞不定，落叶去无踪。\n莫使沧浪叟，长歌笑尔容。",
        "dynasty": "唐",
        "collection_info": null
    },
    {
        "uuid": "3321ea0fe8e6a14784d995824dcd247a",
        "title": "送舍弟之鄱阳居",
        "author": "刘长卿",
        "content": "鄱阳寄家处，自别掩柴扉。\n故里人何在，沧波孤客稀。\n湖山春草遍，云木夕阳微。\n南去逢迴鴈，应怜相背飞。",
        "dynasty": "唐",
        "collection_info": null
    },
    {
        "uuid": "30089860d334bf38507f253b6c4d26fc",
        "title": "送裴二十端公使岭南",
        "author": "刘长卿",
        "content": "苍梧万里路，空见白云来。\n远国知何在，怜君去未迴。\n桂林无叶落，梅岭自花开。\n陆贾千年后，谁看朝汉台。",
        "dynasty": "唐",
        "collection_info": null
    },
    {
        "uuid": "3c55b33a31cde475ee3db6c1e127dc65",
        "title": "过桃花夫人庙",
        "author": "刘长卿",
        "content": "寂寞应千岁，桃花想一枝。\n路人看古木，江月向空祠。\n云雨飞何处，山川是旧时。\n独怜春草色，犹似忆佳期。",
        "dynasty": "唐",
        "collection_info": null
    },
    {
        "uuid": "6e1dc5e9e654dec32e808a7033dcb488",
        "title": "鄂渚送池州程使君",
        "author": "刘长卿",
        "content": "萧萧五马动，欲别谢临川。\n落日芜湖色，空山梅冶烟。\n江湖通廨舍，楚老拜戈船。\n风化东南满，行舟来去传。",
        "dynasty": "唐",
        "collection_info": null
    },
    {
        "uuid": "27cd55c211893e7c24ea084c6dedc84a",
        "title": "送友人西上",
        "author": "刘长卿",
        "content": "羁心不自解，有别会霑衣。\n春草连天积，五陵远客归。\n十年经转战，几处便芳菲。\n想见函关路，行人去亦稀。",
        "dynasty": "唐",
        "collection_info": null
    },
    {
        "uuid": "0088fb96e62849f1e8782bf46e178050",
        "title": "送梁郎中赴吉州",
        "author": "刘长卿",
        "content": "遥想庐陵郡，还听叔度歌。\n旧官移上象，新令布中和。\n看竹经霜少，闻猨带雨多。\n但愁征拜日，无奈借留何。",
        "dynasty": "唐",
        "collection_info": null
    },
    {
        "uuid": "a59b29ace005352a8f0a22416cf1faf2",
        "title": "过湖南羊处士别业",
        "author": "刘长卿",
        "content": "杜门成白首，湖上寄生涯。\n秋草芜三径，寒塘独一家。\n鸟归村落尽，水向县城斜。\n自有东篱菊，年年解作花。",
        "dynasty": "唐",
        "collection_info": null
    },
    {
        "uuid": "39b12454c87ed78d2d8d621492613b8a",
        "title": "送河南元判官赴河南句当苗税充百官俸钱",
        "author": "刘长卿",
        "content": "春草长河曲，离心共渺然。\n方收汉家俸，独向汶阳田。\n鸟雀空城在，榛芜旧路迁。\n山东征战苦，几处有人烟。",
        "dynasty": "唐",
        "collection_info": null
    },
    {
        "uuid": "7bac4002b0525a1f8500de4984cbcff1",
        "title": "夏中崔中丞宅见海红摇落一花独开",
        "author": "刘长卿",
        "content": "何事一花残，闲庭百草阑。\n绿滋经雨发，红艳隔林看。\n竟日余香在，过时独秀难。\n共怜芳意晚，秋露未须团。",
        "dynasty": "唐",
        "collection_info": null
    },
    {
        "uuid": "4600681b8621bdf4ee3320a4f76c779c",
        "title": "使还至菱陂驿渡浉水作",
        "author": "刘长卿",
        "content": "清川已再涉，疲马共西还。\n何事行人倦，终年流水闲。\n孤烟飞广泽，一鸟向空山。\n愁入云峰裏，苍苍闭古关。",
        "dynasty": "唐",
        "collection_info": null
    },
    {
        "uuid": "a79a3996de65f43a6951ef2c2d3b32ec",
        "title": "送齐郎中典括州",
        "author": "刘长卿",
        "content": "星象移何处，旌麾独向东。\n劝耕沧海畔，听讼白云中。\n树色双溪合，猨声万岭同。\n石门康乐住，几里枉帆通。",
        "dynasty": "唐",
        "collection_info": null
    },
    {
        "uuid": "a06b75a2f9a73ae5314511edebf7c0df",
        "title": "过隐空和尚故居",
        "author": "刘长卿",
        "content": "自从飞锡去，人到沃洲稀。\n林下期何在，山中春独归。\n踏花寻旧径，映竹掩空扉。\n寥落东峰上，犹堪静者依。",
        "dynasty": "唐",
        "collection_info": null
    },
    {
        "uuid": "39b4c02b6889c105cce7f1aaf0c47c68",
        "title": "过萧尚书故居见李花感而成咏",
        "author": "刘长卿",
        "content": "手植已芳菲，心伤故径微。\n往年啼鸟至，今日主人非。\n满地谁当埽，随风岂復归。\n空怜旧阴在，门客共霑衣。",
        "dynasty": "唐",
        "collection_info": null
    },
    {
        "uuid": "463d3462c4ea49af8e552d08bf8c83d2",
        "title": "送袁处士",
        "author": "刘长卿",
        "content": "闲田北川下，静者去躬耕。\n万里空江菼，孤舟过郢城。\n种荷依野水，移柳待山莺。\n出处安能问，浮云岂有情。",
        "dynasty": "唐",
        "collection_info": null
    },
    {
        "uuid": "08443a8f0b40601b10eff9e3f74ccf34",
        "title": "酬李侍御登岳阳见寄",
        "author": "刘长卿",
        "content": "想见孤舟去，无由此路寻。\n暮帆遥在眼，春色独何心。\n绿水潇湘阔，青山鄠杜深。\n谁当北风至，为尔一开襟。",
        "dynasty": "唐",
        "collection_info": null
    },
    {
        "uuid": "830e6dee93b96437cef3e4febcb3d858",
        "title": "喜晴",
        "author": "刘长卿",
        "content": "晓日西风转，秋天万里明。\n湖天一种色，林鸟百般声。\n霁景浮云满，游丝暎水轻。\n今朝江上客，凡慰几人情。",
        "dynasty": "唐",
        "collection_info": null
    },
    {
        "uuid": "0f5659ef443c0c71261b28b685bc04fe",
        "title": "夏口送徐郎中归朝",
        "author": "刘长卿",
        "content": "星象南宫远，风流上客稀。\n九重思晓奏，万里见春归。\n棹发空江响，城孤落日晖。\n离心与杨柳，临水更依依。",
        "dynasty": "唐",
        "collection_info": null
    },
    {
        "uuid": "9c65c2d97cb33c5734232995040c2b5d",
        "title": "鄂渚听杜别驾弹胡琴",
        "author": "刘长卿",
        "content": "文姬留此曲，千载一知音。\n不解胡人语，空留楚客心。\n听随边草动，意入陇云深。\n何事长江上，萧萧出塞吟。",
        "dynasty": "唐",
        "collection_info": null
    },
    {
        "uuid": "b7d14103bc875681c4690788b1f9a51b",
        "title": "过鹦鹉洲王处士别业",
        "author": "刘长卿",
        "content": "白首此为渔，青山对结庐。\n问人寻野笋，留客馈家蔬。\n古柳依沙发，春苗带雨锄。\n共怜芳杜色，终日伴闲居。",
        "dynasty": "唐",
        "collection_info": null
    },
    {
        "uuid": "bf8a661e65f57f1e2fcd09a802592df1",
        "title": "寄万州崔使君",
        "author": "刘长卿",
        "content": "时艰方用武，儒者任浮沈。\n摇落秋江暮，怜君巴峡深。\n丘门多白首，蜀郡满青襟。\n自解书生咏，愁猨莫夜吟。",
        "dynasty": "唐",
        "collection_info": null
    },
    {
        "uuid": "d4349b1ef3d461726154bbf55316286f",
        "title": "送马秀才移家京洛便赴举",
        "author": "刘长卿",
        "content": "自从为楚客，不復扫荆扉。\n劒共丹诚在，书随白髮归。\n旧游经乱静，后进识君稀。\n空把相如赋，何人荐礼闱。",
        "dynasty": "唐",
        "collection_info": null
    },
    {
        "uuid": "206060760c16b5f27f9b81c39f587f47",
        "title": "送南特进赴归行营",
        "author": "刘长卿",
        "content": "闻道军书至，扬鞭不问家。\n虏云连白草，汉月到黄沙。\n汗马河源饮，烧羌陇坻遮。\n翩翩新结束，去逐李轻车。",
        "dynasty": "唐",
        "collection_info": null
    },
    {
        "uuid": "42996d127bbc721e07519c1a6992cfd5",
        "title": "送道标上人归南岳",
        "author": "刘长卿",
        "content": "悠然倚孤棹，却忆卧中林。\n江草将归远，湘山独往深。\n白云留不住，渌水去无心。\n衡岳千峰乱，禅房何处寻。",
        "dynasty": "唐",
        "collection_info": null
    },
    {
        "uuid": "1e465631d3c421d8fd3c7684941edc87",
        "title": "送梁侍御巡永州",
        "author": "刘长卿",
        "content": "萧萧江雨暮，客散野亭空。\n忧国天涯去，思乡岁暮同。\n到时猨未断，迴处水应穷。\n莫望零陵路，千峰万木中。",
        "dynasty": "唐",
        "collection_info": null
    },
    {
        "uuid": "38af0fee385b16c9b1282059656c0fb4",
        "title": "岁夜喜魏万成郭夏雪中相寻",
        "author": "刘长卿",
        "content": "新年欲变柳，旧客共霑衣。\n岁夜犹难尽，乡春又独归。\n寒灯映虚牖，暮雪掩闲扉。\n且莫乘船去，平生相访稀。",
        "dynasty": "唐",
        "collection_info": null
    },
    {
        "uuid": "b720ed6c887c143622a5495c5137bfd9",
        "title": "送蔡侍御赴上都",
        "author": "刘长卿",
        "content": "迟迟立驷马，久客恋潇湘。\n明日谁同路，新年独到乡。\n孤烟向驿远，积雪去关长。\n秦地看春色，南枝不可忘。",
        "dynasty": "唐",
        "collection_info": null
    },
    {
        "uuid": "46366a0a8d6f7fe716834854c3b5aad3",
        "title": "晦日陪辛大夫宴南亭",
        "author": "刘长卿",
        "content": "月晦逢休澣，年光逐宴移。\n早莺留客醉，春日为人迟。\n蓂草全无叶，梅花遍压枝。\n政闲风景好，莫比岘山时。",
        "dynasty": "唐",
        "collection_info": null
    },
    {
        "uuid": "d0f435a450e69e4e0aa960f0720a1b3a",
        "title": "送独孤判官赴岭",
        "author": "刘长卿",
        "content": "伏波初树羽，待尔静川鳞。\n岭海看飞鸟，天涯问远人。\n苍梧云裏夕，青草嶂中春。\n遥想文身国，迎舟拜使臣。",
        "dynasty": "唐",
        "collection_info": null
    },
    {
        "uuid": "16b6e0a0b00a9633237b4d812df5a4d9",
        "title": "长沙馆中与郭夏对雨",
        "author": "刘长卿",
        "content": "长沙积雨晦，深巷绝人幽。\n润上春衣冷，声连暮角愁。\n云横全楚地，树暗古湘洲。\n杳蔼江天外，空堂生百忧。",
        "dynasty": "唐",
        "collection_info": null
    },
    {
        "uuid": "8a7da302c11272c3248d39cfdf7a2bdf",
        "title": "陪辛大夫西亭宴观妓",
        "author": "刘长卿",
        "content": "歌舞怜迟日，旌麾映早春。\n莺窥陇西将，花对洛阳人。\n醉罢知何事，恩深忘此身。\n任他行雨去，归路裛香尘。",
        "dynasty": "唐",
        "collection_info": null
    },
    {
        "uuid": "68206f2ac46752c40cd210aa06da9d47",
        "title": "题魏万成江亭",
        "author": "刘长卿",
        "content": "萧条方岁晏，牢落对空洲。\n才出时人右，家贫湘水头。\n苍山隐暮雪，白鸟没寒流。\n不是莲花府，冥冥不可求。",
        "dynasty": "唐",
        "collection_info": null
    },
    {
        "uuid": "c4afc97b7ef142fcf50dfaa802d55284",
        "title": "春过裴虬郊园",
        "author": "刘长卿",
        "content": "郊原春欲暮，桃杏落纷纷。\n何处随芳草，留家寄白云。\n听莺情念友，看竹恨无君。\n长啸高台上，南风冀尔闻。",
        "dynasty": "唐",
        "collection_info": null
    },
    {
        "uuid": "0631c5f3cf95806719957ddfa43330a7",
        "title": "送韦赞善使岭南",
        "author": "刘长卿",
        "content": "欲逐楼船将，方安卉服夷。\n炎洲经瘴远，春水上泷迟。\n岁贡随重译，年芳徧四时。\n番禺静无事，空咏饮泉诗。",
        "dynasty": "唐",
        "collection_info": null
    },
    {
        "uuid": "ae802550ca1280a80cad2da993a742ca",
        "title": "送乔判官赴福州",
        "author": "刘长卿",
        "content": "扬帆向何处，插羽逐征东。\n夷落人烟迥，王程鸟路通。\n江流回涧底，山色聚闽中。\n君去凋残后，应怜百越空。",
        "dynasty": "唐",
        "collection_info": null
    },
    {
        "uuid": "2ad17ea093945d867a4d7439b07756e9",
        "title": "送李补阙之上都",
        "author": "刘长卿",
        "content": "独归西掖去，难接后尘游。\n向日三千里，朝天十二楼。\n路看新柳夕，家对旧山秋。\n惆怅离心远，沧江空自流。",
        "dynasty": "唐",
        "collection_info": null
    },
    {
        "uuid": "d8026c18c3ca16d04259233c7fe4778c",
        "title": "送袁明府之任",
        "author": "刘长卿",
        "content": "既有亲人术，还逢试吏年。\n蓬蒿千里闭，村树几家全。\n雪覆淮南道，春生颍谷烟。\n何时当莅政，相府待闻天。",
        "dynasty": "唐",
        "collection_info": null
    },
    {
        "uuid": "16f397d78c6d8443ccc41a2c8c2a9312",
        "title": "海盐官舍早春",
        "author": "刘长卿",
        "content": "小邑沧洲吏，新年白首翁。\n一官如远客，万事极飘蓬。\n柳色孤城裏，莺声细雨中。\n羁心早已乱，何事更春风。",
        "dynasty": "唐",
        "collection_info": null
    },
    {
        "uuid": "f5e9e68ba65dc151117a6aba5552bcb2",
        "title": "南湖送徐二十七西上",
        "author": "刘长卿",
        "content": "家在横塘曲，那能万里违。\n门临秋水掩，帆带夕阳飞。\n傲俗宜纱帽，干时倚布衣。\n独将湖上月，相逐去还归。",
        "dynasty": "唐",
        "collection_info": null
    },
    {
        "uuid": "b34e94d6569d286b3d1e625b2e59e06a",
        "title": "曲阿对月别岑况徐说",
        "author": "刘长卿",
        "content": "金陵已芜没，函谷復烟尘。\n犹见南朝月，还随上国人。\n白云心自远，沧海意相亲。\n何事须成别，汀洲欲暮春。",
        "dynasty": "唐",
        "collection_info": null
    },
    {
        "uuid": "d08a32e71bf8f211997b571c3fbde3d0",
        "title": "送李侍御贬鄱阳",
        "author": "刘长卿",
        "content": "迴车仍昨日，谪去已秋风。\n干越知何处，云山只向东。\n暮天江色裏，田鹤稻花中。\n却见鄱阳吏，犹应旧马骢。",
        "dynasty": "唐",
        "collection_info": null
    },
    {
        "uuid": "cdf15030afa319dc167586cb020d2d9f",
        "title": "送路少府使东京便应制举",
        "author": "刘长卿",
        "content": "故人西奉使，胡骑正纷纷。\n旧国无来信，春江独送君。\n五言凌白雪，六翮向青云。\n谁念沧州吏，忘机鸥鸟羣。",
        "dynasty": "唐",
        "collection_info": null
    },
    {
        "uuid": "51976752df8dd1a4c0890a7d57baac28",
        "title": "松江独宿",
        "author": "刘长卿",
        "content": "洞庭初下叶，孤客不胜愁。\n明月天涯夜，青山江上秋。\n一官成白首，万里寄沧洲。\n久被浮名繫，能无媿海鸥。",
        "dynasty": "唐",
        "collection_info": null
    },
    {
        "uuid": "f9bae4d0cc651c08ac938832dd90c943",
        "title": "寻白石山真禅师旧草堂",
        "author": "刘长卿",
        "content": "惆怅云山暮，闲门独不开。\n何时飞杖锡，终日闭苍苔。\n隔岭春犹在，无人燕亦来。\n谁堪暝投处，空復一猨哀。",
        "dynasty": "唐",
        "collection_info": null
    },
    {
        "uuid": "75f4706fa82152750267b62e57af0818",
        "title": "送行军张司马罢使迴",
        "author": "刘长卿",
        "content": "时危身赴敌，事往任浮沈。\n末路三江去，当时百战心。\n春风吴苑绿，古木剡山深。\n千里沧波上，孤舟不可寻。",
        "dynasty": "唐",
        "collection_info": null
    },
    {
        "uuid": "f715c472e3a6a1ca7033e9beeabfa4ea",
        "title": "喜李翰自越至",
        "author": "刘长卿",
        "content": "南浮沧海上，万里到吴台。\n久别长相忆，孤舟何处来。\n春风催客醉，江月向人开。\n羡尔无羁束，沙鸥独不猜。",
        "dynasty": "唐",
        "collection_info": null
    },
    {
        "uuid": "ed50ccf385a92aa135c3fc83d44e111d",
        "title": "罪所留繫寄张十四",
        "author": "刘长卿",
        "content": "不见君来久，冤深意未传。\n冶长空得罪，夷甫岂言钱。\n直道天何在，愁容镜亦怜。\n因书欲自诉，无泪可潸然。",
        "dynasty": "唐",
        "collection_info": null
    },
    {
        "uuid": "62351ebd3d7dcf5551461766459445fd",
        "title": "送勤照和尚往睢阳赴太守请",
        "author": "刘长卿",
        "content": "燃灯传七祖，杖锡为诸侯。\n来去云无意，东西水自流。\n青山春满目，白日夜随舟。\n知到梁园下，苍生赖此游。",
        "dynasty": "唐",
        "collection_info": null
    },
    {
        "uuid": "a2d9b4f23ab40c1ccc5be40d46f47b1c",
        "title": "长门怨",
        "author": "刘长卿",
        "content": "何事长门闭，珠帘只自垂。\n月移深殿早，春向后宫迟。\n蕙草生闲地，梨花发旧枝。\n芳菲自恩幸，看着被风吹。",
        "dynasty": "唐",
        "collection_info": null
    },
    {
        "uuid": "b8bad787c559bbd4cd3b13c640384e6b",
        "title": "过横山顾山人草堂",
        "author": "刘长卿",
        "content": "只见山相掩，谁言路尚通。\n人来千嶂外，犬吠百花中。\n细草香飘雨，垂杨闲卧风。\n却寻樵径去，惆怅绿溪东。",
        "dynasty": "唐",
        "collection_info": null
    },
    {
        "uuid": "9201de43e599653e41a34690b5e871ee",
        "title": "送李校书适越谒杜中丞",
        "author": "刘长卿",
        "content": "江风处处尽，旦暮水空波。\n摇落行人去，云山向越多。\n陈蕃悬榻待，谢客枉帆过。\n相见耶溪路，逶迤入薜萝。",
        "dynasty": "唐",
        "collection_info": null
    },
    {
        "uuid": "7d7e4c490ebd14eeb51c835a03b0daf1",
        "title": "秋夜雨中诸公过灵光寺所居",
        "author": "刘长卿",
        "content": "晤语青莲舍，重门闭夕阴。\n向人寒烛静，带雨夜钟沈。\n流水从他事，孤云任此心。\n不能捐斗粟，终日媿瑶琴。",
        "dynasty": "唐",
        "collection_info": null
    },
    {
        "uuid": "3125dba72ec8ea0f9bd61efd98e1abb6",
        "title": "西庭夜燕喜评事兄拜会",
        "author": "刘长卿",
        "content": "犹是南州吏，江城又一春。\n隔帘湖上月，对酒眼中人。\n棘寺初衔命，梅仙已误身。\n无心羡荣禄，唯待却垂纶。",
        "dynasty": "唐",
        "collection_info": null
    },
    {
        "uuid": "19b467c65fa43cc6d89f9f910cfbb31d",
        "title": "寻南溪常山道人隐居",
        "author": "刘长卿",
        "content": "一路经行处，莓苔见履痕。\n白云依静渚，春草闭闲门。\n过雨看松色，随山到水源。\n溪花与禅意，相对亦忘言。",
        "dynasty": "唐",
        "collection_info": null
    },
    {
        "uuid": "f249e973b132a81ee48b3c70e723a1c3",
        "title": "扬州雨中张十宅观妓",
        "author": "刘长卿",
        "content": "夜色带春烟，灯花拂更然。\n残粧添石黛，艳舞落金钿。\n掩笑频欹扇，迎歌乍动弦。\n不知巫峡雨，何事海西边。",
        "dynasty": "唐",
        "collection_info": null
    },
    {
        "uuid": "41aefbc1906ad820c5e5628d3f487a0c",
        "title": "赴宣州使院夜宴寂上人房留辞前苏州韦使君",
        "author": "刘长卿",
        "content": "白云乖始愿，沧海有微波。\n恋旧争趋府，临危欲负戈。\n春归花殿暗，秋傍竹房多。\n耐可机心息，其如羽檄何。",
        "dynasty": "唐",
        "collection_info": null
    },
    {
        "uuid": "9c94c2c3fe4b33ee65f3cd947f6946ce",
        "title": "送薛承矩秩满北游",
        "author": "刘长卿",
        "content": "匹马向何处，北游殊未还。\n寒云带飞雪，日暮雁门关。\n一路傍汾水，数州看晋山。\n知君喜初服，秪爱此身闲。",
        "dynasty": "唐",
        "collection_info": null
    },
    {
        "uuid": "ca547656600207777d67f0ec2c846404",
        "title": "饯别王十一南游",
        "author": "刘长卿",
        "content": "望君烟水阔，挥手泪霑巾。\n飞鸟没何处，青山空向人。\n长江一帆远，落日五湖春。\n谁见汀洲上，相思愁白苹。",
        "dynasty": "唐",
        "collection_info": null
    },
    {
        "uuid": "fc16717529f5ecc9047a74692d38e152",
        "title": "送严维尉诸暨",
        "author": "刘长卿",
        "content": "爱尔文章远，还家印绶荣。\n退公兼色养，临下带乡情。\n乔木映官舍，春山宜县城。\n应怜钓台石，闲却为浮名。",
        "dynasty": "唐",
        "collection_info": null
    },
    {
        "uuid": "8863610fcbec4bc7d3e2b7c2561e3402",
        "title": "送李七之莋水谒张相公",
        "author": "刘长卿",
        "content": "惆怅青春晚，慇懃浊酒垆。\n后时长劒涩，斜日片帆孤。\n东阁邀才子，南昌老腐儒。\n梁国旧相识，谁忆卧江湖。",
        "dynasty": "唐",
        "collection_info": null
    },
    {
        "uuid": "0b122f9984591c72b0cf61f55b010347",
        "title": "送崔处士先适越",
        "author": "刘长卿",
        "content": "山阴好云物，此去又春风。\n越鸟闻花裏，曹娥想镜中。\n小江潮易满，万井水皆通。\n徒羡扁舟客，微官事不同。",
        "dynasty": "唐",
        "collection_info": null
    },
    {
        "uuid": "9027802fd59d5a8ad8cc04e2aafea2c5",
        "title": "奉陪使君西庭送淮西魏判官",
        "author": "刘长卿",
        "content": "羽檄催归恨，春风醉别颜。\n能邀五马送，自逐一星还。\n破竹从军乐，看花听讼闲。\n遥知用兵处，多在八公山。",
        "dynasty": "唐",
        "collection_info": null
    },
    {
        "uuid": "7e6c7632f9b9fe6cf042e099f2830f42",
        "title": "狱中见壁画佛",
        "author": "刘长卿",
        "content": "不谓衔冤处，而能窥大悲。\n独栖丛棘下，还见雨花时。\n地狭青莲小，城高白日迟。\n幸亲方便力，犹畏毒龙欺。",
        "dynasty": "唐",
        "collection_info": null
    },
    {
        "uuid": "12e316ee8b7fa965e0b8db5314d0ad10",
        "title": "送许拾遗还京",
        "author": "刘长卿",
        "content": "万里辞三殿，金陵到旧居。\n文星出西掖，卿月在南徐。\n故里惊朝服，高堂捧诏书。\n暂容乘驷马，谁许恋鲈鱼。",
        "dynasty": "唐",
        "collection_info": null
    },
    {
        "uuid": "44ceb97af7f46f1cc8a89ca7523cbe4f",
        "title": "送张七判官还京觐省",
        "author": "刘长卿",
        "content": "春兰方可采，此去叶初齐。\n函谷莺声裏，秦山马首西。\n庭闱新栢署，门馆旧桃蹊。\n春色长安道，相随入禁闺。",
        "dynasty": "唐",
        "collection_info": null
    },
    {
        "uuid": "c58157ea7d7d2a7fb4caae8a1d890f1d",
        "title": "送孙莹京监擢第归蜀觐省",
        "author": "刘长卿",
        "content": "适贺一枝新，旋惊万里分。\n礼闱称独步，太学许能文。\n征马望春草，行人看暮云。\n遥知倚门处，江树正氛氲。",
        "dynasty": "唐",
        "collection_info": null
    },
    {
        "uuid": "226b107ca65c0598c2fc1222f8906b7e",
        "title": "送史九赴任宁陵兼呈单父史八时监察五兄初入台",
        "author": "刘长卿",
        "content": "趋府弟联兄，看君此去荣。\n春随千里道，河带万家城。\n绣服棠花映，青袍草色迎。\n梁园修竹在，持赠结交情。",
        "dynasty": "唐",
        "collection_info": null
    },
    {
        "uuid": "d767339c7bcb7ca9787adeff928ffa64",
        "title": "卧病喜田九见寄",
        "author": "刘长卿",
        "content": "卧来能几日，春事已依然。\n不解谢公意，翻令静者便。\n庭阴残旧雪，柳色带新年。\n寂寞深村裏，唯君相访偏。",
        "dynasty": "唐",
        "collection_info": null
    },
    {
        "uuid": "0a6de5f7d04bc4687b5f243be139ca30",
        "title": "重过宣峰寺山房寄灵一上人",
        "author": "刘长卿",
        "content": "西陵潮信满，岛屿入中流。\n越客依风水，相思南渡头。\n寒光生极浦，暮雪映沧洲。\n何事扬帆去，空惊海上鸥。",
        "dynasty": "唐",
        "collection_info": null
    },
    {
        "uuid": "8e723968fd6b38f07cc4f4e870ff6ed3",
        "title": "云门寺访灵一上人",
        "author": "刘长卿",
        "content": "所思劳日夕，惆怅去西东。\n禅客知何在，春山到处同。\n独行残雪裏，相见白云中。\n请近东林寺，穷年事远公。",
        "dynasty": "唐",
        "collection_info": null
    },
    {
        "uuid": "87926a744199a456cbae574f10e795a0",
        "title": "送陆羽之茅山寄李延陵",
        "author": "刘长卿",
        "content": "延陵衰草遍，有路问茅山。\n鸡犬驱将去，烟霞拟不还。\n新家彭泽县，旧国穆陵关。\n处处逃名姓，无名亦是闲。",
        "dynasty": "唐",
        "collection_info": null
    },
    {
        "uuid": "d6cd33729fb97eabebabd7305245fdf0",
        "title": "寄灵一上人初还云门",
        "author": "刘长卿",
        "content": "寒霜白云裏，法侣自相携。\n竹径通城下，松风隔水西。\n方同沃洲去，不作武陵迷。\n髣髴知心处，高峰是会稽。",
        "dynasty": "唐",
        "collection_info": null
    },
    {
        "uuid": "f47e163954c31b5ad00399d969b33ac6",
        "title": "寄灵一上人",
        "author": "刘长卿",
        "content": "高僧本姓竺，开士旧名林。\n一去春山裏，千峰不可寻。\n新年芳草遍，终日白云深。\n欲徇微官去，悬知讶此心。",
        "dynasty": "唐",
        "collection_info": null
    },
    {
        "uuid": "9a8f1b55faa4e8c7a2cab43478a933d3",
        "title": "送韩司直",
        "author": "刘长卿",
        "content": "游吴还入越，来往任风波。\n復送王孙去，其如春草何。\n岸明残雪在，潮满夕阳多。\n季子杨柳庙，停舟试一过。",
        "dynasty": "唐",
        "collection_info": null
    },
    {
        "uuid": "b4cdb72260fc58f4a3b1ecc79f82d5f5",
        "title": "酬李郎中夜登苏州城楼见寄",
        "author": "刘长卿",
        "content": "辛勤万里道，萧索九秋残。\n日照闽中夜，天凝海上寒。\n客程无地远，主意在人安。\n遥寄登楼作，空知行路难。",
        "dynasty": "唐",
        "collection_info": null
    },
    {
        "uuid": "a9bbd8d048888ff03cf6f092db4aaf41",
        "title": "送人游越",
        "author": "刘长卿",
        "content": "未习风波事，初为吴越游。\n露霑湖色晓，月照海门秋。\n梅市门何在，兰亭水尚流。\n西陵待潮处，落日满扁舟。",
        "dynasty": "唐",
        "collection_info": null
    },
    {
        "uuid": "c9a83dc74954a05db6955bb1d6f6a361",
        "title": "赠普门上人",
        "author": "刘长卿",
        "content": "支公身欲老，长在沃洲多。\n惠力堪传教，禅心久伏魔。\n山云随坐夏，江草伴头陀。\n借问迴心后，贤愚去几何。",
        "dynasty": "唐",
        "collection_info": null
    },
    {
        "uuid": "0afd80a3cbbcffcf475aac7bb4fcd629",
        "title": "送康判官往新安",
        "author": "刘长卿",
        "content": "不向新安去，那知江路长。\n猨声近庐霍，水色胜潇湘。\n驿路收残雨，渔家带夕阳。\n何须愁旅泊，使者有辉光。",
        "dynasty": "唐",
        "collection_info": null
    },
    {
        "uuid": "ba26e451d56fd033fcd978db1605b14c",
        "title": "送顾长",
        "author": "刘长卿",
        "content": "由来山水客，復道向新安。\n半是乘槎便，全非行路难。\n晨装林月在，野饭浦沙寒。\n严子千年后，何人钓旧滩。",
        "dynasty": "唐",
        "collection_info": null
    },
    {
        "uuid": "3f5f598ef508da584f2c843c30a5d38d",
        "title": "九日登李明府北楼",
        "author": "刘长卿",
        "content": "九日登高望，苍苍远树低。\n人烟湖草裏，山翠县楼西。\n霜降鸿声切，秋深客思迷。\n无劳白衣酒，陶令自相携。",
        "dynasty": "唐",
        "collection_info": null
    },
    {
        "uuid": "893633257d48655f898d2db2b5e68a20",
        "title": "同诸公登楼",
        "author": "刘长卿",
        "content": "秋草行将暮，登楼客思惊。\n千家同霁色，一鴈报寒声。\n北望无乡信，东游滞客行。\n今君佩铜墨，还有越乡情。",
        "dynasty": "唐",
        "collection_info": null
    },
    {
        "uuid": "49b5101e454c46665355f68b600228b5",
        "title": "送友人南游",
        "author": "刘长卿",
        "content": "不愁寻水远，自爱逐连山。\n虽在春风裏，犹从芳草间。\n去程何用计，胜事且相关。\n旅逸同羣鸟，悠悠往復还。",
        "dynasty": "唐",
        "collection_info": null
    },
    {
        "uuid": "b99828231e58e76c1205c436df2e266d",
        "title": "送裴二十一",
        "author": "刘长卿",
        "content": "多病长无事，开筵暂送君。\n正愁帆带雨，莫望水连云。\n客思闲偏极，川程远更分。\n不须论早晚，惆怅又离羣。",
        "dynasty": "唐",
        "collection_info": null
    },
    {
        "uuid": "554731793073f8902e4d6764e1bec010",
        "title": "送张判官罢使东归",
        "author": "刘长卿",
        "content": "白首辞知己，沧洲忆旧居。\n落潮迴野艇，积雪卧官庐。\n范叔寒犹在，周王岁欲除。\n春山数亩地，归去带经鉏。",
        "dynasty": "唐",
        "collection_info": null
    },
    {
        "uuid": "541773e0e5d00aa7c371081f957facb7",
        "title": "早春",
        "author": "刘长卿",
        "content": "微雨夜来歇，江南春色迴。\n本惊时不住，还恐老相催。\n人好千场醉，花无百日开。\n岂堪沧海畔，为客十年来。",
        "dynasty": "唐",
        "collection_info": null
    },
    {
        "uuid": "1af4231d3b7233beb1fdef5fbef0c2fb",
        "title": "送青苗郑判官归江西",
        "author": "刘长卿",
        "content": "三苗余古地，五稼满秋田。\n来问周公税，归输汉俸钱。\n江城寒背日，湓水暮连天。\n南楚凋残后，疲民赖尔怜。",
        "dynasty": "唐",
        "collection_info": null
    },
    {
        "uuid": "71e8f05395161d5523a75bf5e03ae3b2",
        "title": "过包尊师山院",
        "author": "刘长卿",
        "content": "卖药曾相识，吹萧此復闻。\n杏花谁是主，桂树独留君。\n漱玉临丹井，围碁访白云。\n道经今为写，不虑惜鹅羣。",
        "dynasty": "唐",
        "collection_info": null
    },
    {
        "uuid": "acc3434e68dfb2e5e8f2ce0a0af527bc",
        "title": "故女道士婉仪太原郭氏挽歌词 一",
        "author": "刘长卿",
        "content": "作范宫闱睦，归真道艺超。\n驭风仙路远，背日帝宫遥。\n鸾殿空留处，霓裳已罢朝。\n淮王哀不尽，松柏但萧萧。",
        "dynasty": "唐",
        "collection_info": null
    },
    {
        "uuid": "c1439d75e45ea3046ba91733efee6148",
        "title": "故女道士婉仪太原郭氏挽歌词 二",
        "author": "刘长卿",
        "content": "宫禁恩长隔，神仙道已分。\n人间惊早露，天上失朝云。\n逝水年无限，佳城日易曛。\n箫声将薤曲，哀断不堪闻。",
        "dynasty": "唐",
        "collection_info": null
    },
    {
        "uuid": "3e01e48b284f29e7cfca36378531a5bc",
        "title": "少年行",
        "author": "刘长卿",
        "content": "射飞夸侍猎，行乐爱联镳。\n荐枕青蛾艳，鸣鞭白马骄。\n曲房珠翠合，深巷管弦调。\n日晚春风裏，衣香满路飘。",
        "dynasty": "唐",
        "collection_info": null
    },
    {
        "uuid": "0ae20e92d08304c81cdf4b6b76ae263c",
        "title": "归弋阳山居留别卢邵二侍御",
        "author": "刘长卿",
        "content": "渺渺归何处，沿流附客船。\n久依鄱水住，频税越人田。\n偶俗机偏少，安闲性所便。\n祗应君少惯，又欲寄林泉。",
        "dynasty": "唐",
        "collection_info": null
    },
    {
        "uuid": "3725377963aa2d298bc183e7e34a6acb",
        "title": "赴江西湖上赠皇甫曾之宣州",
        "author": "刘长卿",
        "content": "莫恨扁舟去，川途我更遥。\n东西潮渺渺，离别雨萧萧。\n流水通春谷，青山过板桥。\n天涯有来客，迟尔访渔樵。",
        "dynasty": "唐",
        "collection_info": null
    },
    {
        "uuid": "436b3a90ecfb3c734e176117933aa190",
        "title": "湘中纪行十首 湘妃庙",
        "author": "刘长卿",
        "content": "荒祠古木暗，寂寂此江濆。\n未作湘南雨，知为何处云。\n苔痕断珠履，草色带罗裙。\n莫唱迎仙曲，空山不可闻。",
        "dynasty": "唐",
        "collection_info": null
    },
    {
        "uuid": "dcd574b37270adb6bdfa27e90c1f6285",
        "title": "湘中纪行十首 斑竹岩",
        "author": "刘长卿",
        "content": "苍梧在何处，斑竹自成林。\n点点留残泪，枝枝寄此心。\n寒山响易满，秋水影偏深。\n欲觅樵人路，蒙笼不可寻。",
        "dynasty": "唐",
        "collection_info": null
    },
    {
        "uuid": "64798856aede46e704ee64b7d006a104",
        "title": "湘中纪行十首 洞山阳",
        "author": "刘长卿",
        "content": "旧日仙成处，荒林客到稀。\n白云将犬去，芳草任人归。\n空谷无行径，深山少落晖。\n桃园几家住，谁为扫荆扉。",
        "dynasty": "唐",
        "collection_info": null
    },
    {
        "uuid": "cc828a774317485387f93d3306f4d928",
        "title": "湘中纪行十首 云母溪",
        "author": "刘长卿",
        "content": "云母映溪水，溪流知几春。\n深藏武陵客，时过洞庭人。\n白髮惭皎镜，清光媚奫沦。\n寥寥古松下，岁晚挂头巾。",
        "dynasty": "唐",
        "collection_info": null
    },
    {
        "uuid": "0cf2b82320086b4365b8a792f81a55ae",
        "title": "湘中纪行十首 赤沙湖",
        "author": "刘长卿",
        "content": "茫茫葭菼外，一望一霑衣。\n秋水连天阔，涔阳何处归。\n沙鸥积暮雪，川日动寒晖。\n楚客来相问，孤舟泊钓矶。",
        "dynasty": "唐",
        "collection_info": null
    },
    {
        "uuid": "0f44b507a1a1df849b3abc9812ed6245",
        "title": "湘中纪行十首 秋云岭",
        "author": "刘长卿",
        "content": "山色无定姿，如烟復如黛。\n孤峰夕阳后，翠岭秋天外。\n云起遥蔽亏，江迴频向背。\n不知今远近，到处犹相对。",
        "dynasty": "唐",
        "collection_info": null
    },
    {
        "uuid": "79cbdea2c067ec22c4f562970cafcb83",
        "title": "湘中纪行十首 花石潭",
        "author": "刘长卿",
        "content": "江枫日摇落，转爱寒潭静。\n水色淡如空，山光復相映。\n人闲流更慢，鱼戏波难定。\n楚客往来多，偏知白鸥性。",
        "dynasty": "唐",
        "collection_info": null
    },
    {
        "uuid": "b0d471bbd94f56adbd05b3f6035be553",
        "title": "湘中纪行十首 石围峰",
        "author": "刘长卿",
        "content": "前山带秋色，独往秋江晚。\n迭嶂入云多，孤峰去人远。\n[夤]缘不可到，苍翠空在眼。\n渡口问渔家，桃源路深浅。",
        "dynasty": "唐",
        "collection_info": null
    },
    {
        "uuid": "c88ec1548cf69208fa0453f7f29e0eab",
        "title": "湘中纪行十首 浮石濑",
        "author": "刘长卿",
        "content": "秋月照潇湘，月明闻荡桨。\n石横晚濑急，水落寒沙广。\n众岭猨啸重，空江人语响。\n清晖朝復暮，如待扁舟赏。",
        "dynasty": "唐",
        "collection_info": null
    },
    {
        "uuid": "db41bc0b98080d609bbd0652239cd6ef",
        "title": "湘中纪行十首 横龙渡",
        "author": "刘长卿",
        "content": "空传古岸下，曾见蛟龙去。\n秋水晚沈沈，犹疑在深处。\n乱声沙上石，倒影云中树。\n独见一扁舟，樵人往来渡。",
        "dynasty": "唐",
        "collection_info": null
    },
    {
        "uuid": "2ddcdbd254b888bdc346a232b864a48e",
        "title": "杂咏八首上礼部李侍郎 幽琴",
        "author": "刘长卿",
        "content": "月色满轩白，琴声宜夜阑。\n飗飗青丝上，静听松风寒。\n古调虽自爱，今人多不弹。\n向君投此曲，所贵知音难。",
        "dynasty": "唐",
        "collection_info": null
    },
    {
        "uuid": "906491d13be556d5c15f28a6608bc502",
        "title": "杂咏八首上礼部李侍郎 晚桃",
        "author": "刘长卿",
        "content": "四月深涧底，桃花方欲然。\n宁知地势下，遂使春风偏。\n此意颇堪惜，无言谁为传。\n过时君未赏，空媚幽林前。",
        "dynasty": "唐",
        "collection_info": null
    },
    {
        "uuid": "907c532cc84b91e8aa7cf8af02a43e85",
        "title": "杂咏八首上礼部李侍郎 疲马",
        "author": "刘长卿",
        "content": "玄黄一疲马，筋力尽胡尘。\n骧首北风夕，徘徊鸣向人。\n谁怜弃置久，欲与驽骀亲。\n犹恋长城外，青青寒草春。",
        "dynasty": "唐",
        "collection_info": null
    },
    {
        "uuid": "4599bc4b4a51cb30acdf60e380b40dcb",
        "title": "杂咏八首上礼部李侍郎 春镜",
        "author": "刘长卿",
        "content": "宝镜凌曙开，含虚净如水。\n独悬秦台上，万象清光裏。\n岂虑高鉴偏，但防流尘委。\n不知娉婷色，回照今何似。",
        "dynasty": "唐",
        "collection_info": null
    },
    {
        "uuid": "4548536318fedfa7ed6dc6e0c0ca23f6",
        "title": "杂咏八首上礼部李侍郎 古劒",
        "author": "刘长卿",
        "content": "龙泉闲古匣，苔藓沦此地。\n何意久藏锋，翻令世人弃。\n铁衣今正涩，宝刃犹可试。\n傥遇拂拭恩，应知剸犀利。",
        "dynasty": "唐",
        "collection_info": null
    },
    {
        "uuid": "b86ec57f721a5b52892d576368bed157",
        "title": "杂咏八首上礼部李侍郎 旧井",
        "author": "刘长卿",
        "content": "旧井依旧城，寒水深洞彻。\n下看百余尺，一镜光不灭。\n素绠久未垂，清凉尚含洁。\n岂能无汲引，长讶君恩绝。",
        "dynasty": "唐",
        "collection_info": null
    },
    {
        "uuid": "095beb54d9084b02737e2d023376d43f",
        "title": "杂咏八首上礼部李侍郎 白鹭",
        "author": "刘长卿",
        "content": "亭亭常独立，川上时延颈。\n秋水寒白毛，夕阳弔孤影。\n幽姿闲自媚，逸翮思一骋。\n如有长风吹，青云在俄顷。",
        "dynasty": "唐",
        "collection_info": null
    },
    {
        "uuid": "59c6148aa00b4df4a024f298d1392625",
        "title": "杂咏八首上礼部李侍郎 寒釭",
        "author": "刘长卿",
        "content": "向夕灯稍进，空堂弥寂寞。\n光寒对愁人，时復一花落。\n但恐明见累，何愁暗难托。\n恋君秋夜永，无使兰膏薄。",
        "dynasty": "唐",
        "collection_info": null
    },
    {
        "uuid": "da2847c088344c193d7dae93c56249de",
        "title": "寄李侍御",
        "author": "刘长卿",
        "content": "旧国人未归，芳洲草还碧。\n年年湖上亭，怅望江南客。\n骢马入关西，白云独何适。\n相思烟水外，唯有心不隔。",
        "dynasty": "唐",
        "collection_info": null
    },
    {
        "uuid": "b259877c487ab8fefda810ca8cef7bf5",
        "title": "晚泊湘江怀故人",
        "author": "刘长卿",
        "content": "天涯片云去，遥指帝乡忆。\n惆怅增暮情，潇湘復秋色。\n扁舟宿何处，落日羡归翼。\n万里无故人，江鸥不相识。",
        "dynasty": "唐",
        "collection_info": null
    },
    {
        "uuid": "c52938189a01c32cd1751660bda29465",
        "title": "过鄥三湖上书斋",
        "author": "刘长卿",
        "content": "何事东南客，忘机一钓竿。\n酒香开瓮老，湖色对门寒。\n向郭青山送，临池白鸟看。\n见君能浪迹，予亦厌微官。",
        "dynasty": "唐",
        "collection_info": null
    },
    {
        "uuid": "8010c73121310d76789f98c9e9a6d27f",
        "title": "从军六首 一",
        "author": "刘长卿",
        "content": "迴看虏骑合，城下汉兵稀。\n白刃两相向，黄云愁不飞。\n手中无尺铁，徒欲突重围。",
        "dynasty": "唐",
        "collection_info": null
    },
    {
        "uuid": "99fafa62f4ff5fb662441b03d1582a26",
        "title": "从军六首 二",
        "author": "刘长卿",
        "content": "目极鴈门道，青青边草春。\n一身事征战，匹马同苦辛。\n末路成白首，功归天下人。",
        "dynasty": "唐",
        "collection_info": null
    },
    {
        "uuid": "19b07e8850a9650319db9c1994cc58cd",
        "title": "从军六首 三",
        "author": "刘长卿",
        "content": "倚劒白日暮，望乡登戍楼。\n北风吹羌笛，此夜关山愁。\n迴首不无意，滹河空自流。",
        "dynasty": "唐",
        "collection_info": null
    },
    {
        "uuid": "e7e514571ff065c7f296958bae9e9c65",
        "title": "从军六首 四",
        "author": "刘长卿",
        "content": "黄沙一万里，白首无人怜。\n报国劒已折，归乡身幸全。\n单于古台下，边色寒苍然。",
        "dynasty": "唐",
        "collection_info": null
    },
    {
        "uuid": "e1123526403c09c0ae573e35a374800f",
        "title": "从军六首 五",
        "author": "刘长卿",
        "content": "落日更萧条，北风动枯草。\n将军追虏骑，夜失阴山道。\n战败仍树勋，韩彭但空老。",
        "dynasty": "唐",
        "collection_info": null
    },
    {
        "uuid": "c65ba6aa3e92f7f14c291b7b36c13682",
        "title": "从军六首 六",
        "author": "刘长卿",
        "content": "草枯秋塞上，望见渔阳郭。\n胡马嘶一声，汉兵泪双落。\n谁为吮疮者，此事今人薄。",
        "dynasty": "唐",
        "collection_info": null
    },
    {
        "uuid": "393c523585ffb39c7906ef12875c0be6",
        "title": "龙门八咏 阙口",
        "author": "刘长卿",
        "content": "秋山日摇落，秋水急波澜。\n独见鱼龙气，长令烟雨寒。\n谁穷造化力，空向两崖看。",
        "dynasty": "唐",
        "collection_info": null
    },
    {
        "uuid": "ab546d5f84392588c1263d082173e907",
        "title": "龙门八咏 水东渡",
        "author": "刘长卿",
        "content": "山叶傍崖赤，千峰秋色多。\n夜泉发清响，寒渚生微波。\n稍见沙上月，归人争渡河。",
        "dynasty": "唐",
        "collection_info": null
    },
    {
        "uuid": "506c03678c312014bda1b0d656b2cf7d",
        "title": "龙门八咏 福公塔",
        "author": "刘长卿",
        "content": "寂寞对伊水，经行长未还。\n东流自朝暮，千载空云山。\n谁见白鸥鸟，无心洲渚间。",
        "dynasty": "唐",
        "collection_info": null
    },
    {
        "uuid": "146575dadd57fc790ffc675b49901c90",
        "title": "龙门八咏 远公龛",
        "author": "刘长卿",
        "content": "松路向精舍，花龛归老僧。\n闲云随锡杖，落日低金绳。\n入夜翠微裏，千峰明一灯。",
        "dynasty": "唐",
        "collection_info": null
    },
    {
        "uuid": "19d5a682ce2d46ebab3fd9400b7a2e24",
        "title": "龙门八咏 石楼",
        "author": "刘长卿",
        "content": "隐隐见花阁，隔河映青林。\n水田秋鴈下，山寺夜钟深。\n寂寞羣动息，风泉清道心。",
        "dynasty": "唐",
        "collection_info": null
    },
    {
        "uuid": "ab0f9a6ce115c14e0e989c823b466adc",
        "title": "龙门八咏 下山",
        "author": "刘长卿",
        "content": "谁识往来意，孤云长自闲。\n风寒未渡水，日暮更看山。\n木落众峰出，龙宫苍翠间。",
        "dynasty": "唐",
        "collection_info": null
    },
    {
        "uuid": "a19871c8b23bd8e4fc9872ac6ff6bd07",
        "title": "龙门八咏 水西渡",
        "author": "刘长卿",
        "content": "伊水摇镜光，纤鳞如不隔。\n千龛道傍古，一鸟沙上白。\n何事还山云，能留向城客。",
        "dynasty": "唐",
        "collection_info": null
    },
    {
        "uuid": "66627493f1f08181f5b413495f843d94",
        "title": "龙门八咏 渡水",
        "author": "刘长卿",
        "content": "日暮下山来，千山暮钟发。\n不知波上棹，还弄山中月。\n伊水连白云，东南远明灭。",
        "dynasty": "唐",
        "collection_info": null
    },
    {
        "uuid": "9b946f75cdc32a61f78fa39698db349e",
        "title": "月下听砧",
        "author": "刘长卿",
        "content": "夜静掩寒城，清砧发何处？声声捣秋月，肠断卢龙戍。\n未得寄征人，愁霜復愁露。",
        "dynasty": "唐",
        "collection_info": null
    },
    {
        "uuid": "141db88834af083768ad8e0bdebe31fd",
        "title": "送丘为赴上都",
        "author": "刘长卿",
        "content": "帝乡何处是，歧路空垂泣。\n楚思愁暮多，川程带潮急。\n潮归人不归，独向空塘立。",
        "dynasty": "唐",
        "collection_info": null
    },
    {
        "uuid": "eb50e45da7b471be687de6d40443a874",
        "title": "题大理黄主簿湖上高斋",
        "author": "刘长卿",
        "content": "闭门湖水畔，自与白鸥亲。\n竟日窗中岫，终年林下人。\n俗轻儒服弊，家厌法官贫。\n多雨茅檐夜，空洲草径春。\n桃源君莫爱，且作汉朝臣。",
        "dynasty": "唐",
        "collection_info": null
    },
    {
        "uuid": "a6ae25e237f00d43ce72c91b77965e4c",
        "title": "平蕃曲三首 一",
        "author": "刘长卿",
        "content": "吹角报蕃营，迴军欲洗兵。\n已教青海外，自筑汉家城。",
        "dynasty": "唐",
        "collection_info": null
    },
    {
        "uuid": "3a7bed5217bb46dae11a5d3d2acb32b3",
        "title": "平蕃曲三首 二",
        "author": "刘长卿",
        "content": "渺渺戍烟孤，茫茫塞草枯。\n陇头那用闭，万里不防胡。",
        "dynasty": "唐",
        "collection_info": null
    },
    {
        "uuid": "ab904f440838e855095175770c35b23c",
        "title": "平蕃曲三首 三",
        "author": "刘长卿",
        "content": "绝漠大军还，平沙独戍闲。\n空留一片石，万古在燕山。",
        "dynasty": "唐",
        "collection_info": null
    },
    {
        "uuid": "cfaefce810b6da6b3c868c48ab3cd3f5",
        "title": "送郑说之歙州谒薛侍郎",
        "author": "刘长卿",
        "content": "漂泊来千里，讴谣满百城。\n汉家尊太守，鲁国重诸生。\n俗变人难理，江传水至清。\n船经危石住，路入乱山行。\n老得沧州趣，春伤白首情。\n尝闻马南郡，门下有康成。",
        "dynasty": "唐",
        "collection_info": null
    },
    {
        "uuid": "6cf008e3ecfd9c37116e1ddc945d9341",
        "title": "题独孤使君湖上林亭",
        "author": "刘长卿",
        "content": "出树倚朱阑，吹铙引上官。\n老农持锸拜，时稼捲帘看。\n水对登龙净，山当建隼寒。\n夕阳湖草动，秋色渚田宽。\n渤海人无事，荆州客独安。\n谢公何足比，来往石门难。",
        "dynasty": "唐",
        "collection_info": null
    },
    {
        "uuid": "62757e30a6cc1d4563503cdd1ac08e27",
        "title": "酬滁州李十六使君见赠",
        "author": "刘长卿",
        "content": "满镜悲华髮，空山寄此身。\n白云家自有，黄卷业长贫。\n懒任垂竿老，狂因酿黍春。\n桃花迷圣代，桂树狎幽人。\n幢盖方临郡，柴荆忝作邻。\n但愁千骑至，石路却生尘。",
        "dynasty": "唐",
        "collection_info": null
    },
    {
        "uuid": "dfd122a58fc0c39b934a72e5880999b5",
        "title": "送严维赴河南充严中丞幕府",
        "author": "刘长卿",
        "content": "久别耶溪客，来乘使者轩。\n用才荣入幕，扶病喜同樽。\n山屐留何处，江帆去独翻。\n暮情辞镜水，秋梦识云门。\n莲府开花萼，桃园寄子孙。\n何当举严助，徧沐汉朝恩。",
        "dynasty": "唐",
        "collection_info": null
    },
    {
        "uuid": "128316777f24894efb9fc1b88b49490e",
        "title": "酬包谏议佶见寄之什",
        "author": "刘长卿",
        "content": "佐郡媿顽疎，殊方亲里闾。\n家贫寒未度，身老岁将除。\n过雪山僧至，依阳野客舒。\n药陈随远宦，梅发对幽居。\n落日栖鸮鸟，行人遗鲤鱼。\n高文不可和，空媿学相如。",
        "dynasty": "唐",
        "collection_info": null
    },
    {
        "uuid": "4708054c71f12e8c9433cb273461c15f",
        "title": "栖霞寺东峰寻南齐明征君故居",
        "author": "刘长卿",
        "content": "山人今不见，山鸟自相从。\n长啸辞明主，终身卧此峰。\n泉源通石径，磵户掩尘容。\n古墓依寒草，前朝寄老松。\n片云生断壁，万壑遍疎钟。\n惆怅空归去，犹疑林下逢。",
        "dynasty": "唐",
        "collection_info": null
    },
    {
        "uuid": "9447d04bb36a7a004edd4a4128014ecf",
        "title": "奉和赵给事使君留赠李婺州舍人兼谢舍人别驾之什",
        "author": "刘长卿",
        "content": "便道访情亲，东方千骑尘。\n禁深分直夜，地远独行春。\n绛阙辞明主，沧洲识近臣。\n云山随候吏，鸡犬逐归人。\n庭顾婆娑老，邦传蔽芾新。\n玄晖翻佐理，闻到郡斋频。",
        "dynasty": "唐",
        "collection_info": null
    },
    {
        "uuid": "b1910991b681d8ce971b5e2d6d871349",
        "title": "行营酬吕侍御时尚书问罪襄阳军次汉东境上侍御以州邻寇贼復有水火迫于征税诗以见谕",
        "author": "刘长卿",
        "content": "不敢淮南卧，来趋汉将营。\n受辞瞻左钺，扶疾往前旌。\n井税鹑衣乐，壶浆鹤髮迎。\n水归余断岸，烽至掩孤城。\n晚日归千骑，秋风合五兵。\n孔璋才素健，早晚檄书成。",
        "dynasty": "唐",
        "collection_info": null
    },
    {
        "uuid": "a99f50262878f8869a1e2efe48b9c9d2",
        "title": "登迁仁楼酬子壻李穆",
        "author": "刘长卿",
        "content": "临风敞丽谯，落日听吹铙。\n归路空迴首，新章已在腰。\n非才受官谤，无政作人谣。\n俭岁安三户，余年寄六条。\n春芜生楚国，古树过隋朝。\n赖有东床客，池塘免寂寥。",
        "dynasty": "唐",
        "collection_info": null
    },
    {
        "uuid": "a0a8d17f99ebdb8869041578c6c0843e",
        "title": "别李氏女子",
        "author": "刘长卿",
        "content": "念尔嫁犹近，稚年那别亲。\n临歧方教诲，所贵和六姻。\n俛首戴荆钗，欲拜凄且嚬。\n本来儒家子，莫耻梁鸿贫。\n汉川若可涉，水清石磷磷。\n天涯远乡妇，月下孤舟人。",
        "dynasty": "唐",
        "collection_info": null
    },
    {
        "uuid": "186be60cabb85742ffc75ebf3be7041e",
        "title": "长沙早春雪后临湘水呈同游诸子",
        "author": "刘长卿",
        "content": "汀洲暖渐渌，烟景淡相和。\n举目方如此，归心岂奈何。\n日华浮野雪，春色染湘波。\n北渚生芳草，东风变旧柯。\n江山古思远，猨鸟暮情多。\n君问渔人意，沧浪自有歌。",
        "dynasty": "唐",
        "collection_info": null
    },
    {
        "uuid": "490f77e59ef8d4e04e1e61dca973bca7",
        "title": "自道林寺西入石路至麓山寺过法崇禅师故居",
        "author": "刘长卿",
        "content": "山僧候谷口，石路拂莓苔。\n深入泉源去，遥从树杪回。\n香随青霭散，钟过白云来。\n野雪空斋掩，山风古殿开。\n桂寒知自发，松老问谁栽。\n惆怅湘江水，何人更渡杯。",
        "dynasty": "唐",
        "collection_info": null
    },
    {
        "uuid": "cb1acc68a509838a0b13252d5957c8f9",
        "title": "和袁郎中破贼后军行过剡中山水谨上太尉",
        "author": "刘长卿",
        "content": "剡路除荆棘，王师罢鼓鼙。\n农归沧海畔，围解赤城西。\n赦罪春阳发，收兵太白低。\n远峰来马首，横笛入猨啼。\n兰渚催新幄，桃源识故蹊。\n已闻开阁待，谁许卧东溪。",
        "dynasty": "唐",
        "collection_info": null
    },
    {
        "uuid": "962a97849627edd5ca93fd92dd6b805a",
        "title": "送郑十二还庐山别业",
        "author": "刘长卿",
        "content": "浔阳数亩宅，归卧掩柴关。\n谷口何人待，门前秋草闲。\n忘机卖药罢，无语杖藜还。\n旧笋成寒竹，空斋向暮山。\n水流经舍下，云去到人间。\n桂树花应发，因行寄一攀。",
        "dynasty": "唐",
        "collection_info": null
    },
    {
        "uuid": "2f3b71eb85a28f67bd85afc72055bb79",
        "title": "至饶州寻陶十七不在寄赠",
        "author": "刘长卿",
        "content": "谪宦投东道，逢君已北辕。\n孤蓬向何处，五柳不开门。\n去国空迴首，怀贤欲诉冤。\n梅枝横岭峤，竹路过湘源。\n月下高秋雁，天南独夜猨。\n离心与流水，万里共朝昏。",
        "dynasty": "唐",
        "collection_info": null
    },
    {
        "uuid": "c74869355d373b6af570761e2ed0957b",
        "title": "奉陪郑中丞自宣州解印与诸侄宴余干后溪",
        "author": "刘长卿",
        "content": "迹远亲鱼鸟，功成厌鼓鼙。\n林中阮生集，池上谢公题。\n户牖垂藤合，藩离插槿齐。\n夕阳山向背，春草水东西。\n度雨诸峰出，看花几路迷。\n何劳问秦汉，更入武陵溪。",
        "dynasty": "唐",
        "collection_info": null
    },
    {
        "uuid": "2accf8e8e5cd0455c731297cf16a2574",
        "title": "同诸公袁郎中宴筵喜加章服",
        "author": "刘长卿",
        "content": "手诏来筵上，腰金向粉闱。\n勋名传旧阁，蹈舞着新衣。\n白社同游在，沧洲此会稀。\n寒笳发后殿，秋草送西归。\n世难常摧敌，时闲已息机。\n鲁连功可让，千载一相挥。",
        "dynasty": "唐",
        "collection_info": null
    },
    {
        "uuid": "85bae3f46d420e143cec98d1a8b0d40f",
        "title": "毘陵送邹结先赴河南充判官",
        "author": "刘长卿",
        "content": "王事相逢少，云山奈别何。\n芳年临水怨，瓜步上潮过。\n客路方经楚，乡心共渡河。\n凋残春草在，离乱故城多。\n罢战逢时泰，轻徭伫俗和。\n东西此分手，惆怅恨烟波。",
        "dynasty": "唐",
        "collection_info": null
    },
    {
        "uuid": "2a9d3df9cbc19e98ad75aa98dfd1c883",
        "title": "送徐大夫赴广州",
        "author": "刘长卿",
        "content": "上将坛场拜，南荒羽檄招。\n远人来百越，元老事三朝。\n雾绕龙山暗，山连象郡遥。\n路分江淼淼，军动马萧萧。\n画角知秋气，楼船逐暮潮。\n当令输贡赋，不使外夷骄。",
        "dynasty": "唐",
        "collection_info": null
    },
    {
        "uuid": "a86b365c049a9e200d6a61cca34d3bd3",
        "title": "九日题蔡国公主楼",
        "author": "刘长卿",
        "content": "主第人何在，重阳客暂寻。\n水余龙镜色，云罢凤箫音。\n暗牖藏昏晓，苍苔换古今。\n晴山卷幔出，秋草闭门深。\n篱菊仍新吐，庭槐尚旧阴。\n年年画梁燕，来去岂无心。",
        "dynasty": "唐",
        "collection_info": null
    },
    {
        "uuid": "ad1484af04ee441449d478084d56723f",
        "title": "送荀八过山阴旧县兼寄剡中诸官",
        "author": "刘长卿",
        "content": "访旧山阴县，扁舟到海涯。\n故林嗟满岁，春草忆佳期。\n晚景千峰乱，晴江一鸟迟。\n桂香留客处，枫暗泊舟时。\n旧石曹娥篆，空山夏禹祠。\n剡溪多隐吏，君去道相思。",
        "dynasty": "唐",
        "collection_info": null
    },
    {
        "uuid": "21c8a74f532179cc3f124f45e8d48978",
        "title": "奉饯元侍郎加豫章采访兼赐章服",
        "author": "刘长卿",
        "content": "任重兼乌府，时平偃豹韬。\n澄清湘水变，分别楚山高。\n花对彤襜发，霜和白雪操。\n黄金装旧马，青草换新袍。\n岭暗猿啼月，江寒鹭映涛。\n豫章生宇下，无使翳篷蒿。",
        "dynasty": "唐",
        "collection_info": null
    },
    {
        "uuid": "fd167b3a4c08197488db764d4240fe0d",
        "title": "奉饯郎中四兄罢余杭太守承恩加侍御史充行军司马赴汝南行营",
        "author": "刘长卿",
        "content": "星使三江上，天波万里通。\n权分金节重，恩借铁冠雄。\n梅吹前军发，棠阴旧府空。\n残春锦障外，初日羽旗东。\n岸柳遮浮鹢，江花隔避骢。\n离心在何处，芳草满吴宫。",
        "dynasty": "唐",
        "collection_info": null
    },
    {
        "uuid": "fc6167060e3d4512842625d89aa3f3ad",
        "title": "送贾侍御克復后入京",
        "author": "刘长卿",
        "content": "对酒心不乐，见君动行舟。\n回看暮帆隐，独向空江愁。\n晴云淡初夜，春塘深慢流。\n温颜风霜霁，喜气烟尘收。\n驰驲数千里，朝天十二楼。\n因之报亲爱，白髮生沧洲。",
        "dynasty": "唐",
        "collection_info": null
    },
    {
        "uuid": "7ed3a8ce46976033fdefbaebb702b797",
        "title": "会稽王处士草堂壁画衡霍诸山",
        "author": "刘长卿",
        "content": "粉壁衡霍近，羣峰如可攀。\n能令堂上客，见尽湖南山。\n青翠数千仞，飞来方丈间。\n归云无处灭，去鸟何时还？胜事日相对，主人常独闲。\n稍看林壑晚，佳气生重关。",
        "dynasty": "唐",
        "collection_info": null
    },
    {
        "uuid": "4d3741abc3eefc8d31f66748b1f2f745",
        "title": "惠福寺与陈留诸官茶会",
        "author": "刘长卿",
        "content": "到此机事遣，自嫌尘网迷。\n因知万法幻，尽与浮云齐。\n疎竹映高枕，空花随杖藜。\n香飘诸天外，日隐双林西。\n傲吏方见狎，真僧幸相携。\n能令归客意，不復还东溪。",
        "dynasty": "唐",
        "collection_info": null
    },
    {
        "uuid": "8134f11aab9a7735003396262b0c22a7",
        "title": "金陵西泊舟临江楼",
        "author": "刘长卿",
        "content": "萧条金陵郭，旧是帝王州。\n日暮望乡处，云边江树秋。\n楚云不可託，楚水只堪愁。\n行客千万里，沧波朝暮流。\n迢迢洛阳梦，独卧清川楼。\n异乡共如此，孤帆难久游。",
        "dynasty": "唐",
        "collection_info": null
    },
    {
        "uuid": "79ef169d39690b8adceb424381cc27a8",
        "title": "题灵佑上人法华院木兰花",
        "author": "刘长卿",
        "content": "庭种南中树，年华几度新。\n已依初地长，独发旧园春。\n映日成华盖，摇风散锦茵。\n色空荣落处，香醉往来人。\n菡萏千灯遍，芳菲一雨均。\n高柯傥为檝，渡海有良因。",
        "dynasty": "唐",
        "collection_info": null
    },
    {
        "uuid": "d87446c4a43acc28ec42d1ef601b5573",
        "title": "宿严维宅送包佶",
        "author": "刘长卿",
        "content": "江湖同避地，分首自依依。\n尽室今为客，惊秋空念归。\n岁储无别墅，寒服羡邻机。\n草色春桥晚，蝉声江树稀。\n夜深宜共醉，时难忍相违。\n何事随阳雁，汀洲忽背飞。",
        "dynasty": "唐",
        "collection_info": null
    },
    {
        "uuid": "2044f53e5a82b30ab57e762eeeb6d689",
        "title": "送从弟贬袁州",
        "author": "刘长卿",
        "content": "何事成迁客，思归不见乡。\n游吴经万里，弔屈向三湘。\n水与荆巫接，山通鄢郢长。\n名羞黄绶繫，身是白眉郎。\n独结南枝恨，应思北雁行。\n忧来沽楚酒，老鬓莫凝霜。",
        "dynasty": "唐",
        "collection_info": null
    },
    {
        "uuid": "b535ad00a7a5e4631c03a67c234e06d3",
        "title": "无锡东郭送友人游越",
        "author": "刘长卿",
        "content": "客路风霜晓，郊原春兴余。\n平芜不可望，游子去何如。\n烟水乘湖阔，云山适越初。\n旧都怀作赋，古穴觅藏书。\n碑缺曹娥宅，林荒逸少居。\n江湖无限意，非独为樵渔。",
        "dynasty": "唐",
        "collection_info": null
    },
    {
        "uuid": "a5d56fc4c4a2f28d6e9eba794b240ba9",
        "title": "送邵州判官往南",
        "author": "刘长卿",
        "content": "看君发原隰，驷牡志皇皇。\n始罢沧江令，还随粉署郎。\n海沂军未息，河兖岁仍荒。\n征税人全少，榛芜虏近亡。\n新知行宋远，相望隔淮长。\n早晚裁书寄，银钩伫八行。",
        "dynasty": "唐",
        "collection_info": null
    },
    {
        "uuid": "f00993a37a8359f2a5e285bc426af62c",
        "title": "出丰县界寄韩明府",
        "author": "刘长卿",
        "content": "迴首古原上，未能辞旧乡。\n西风收暮雨，隐隐分芒砀。\n贤友此为邑，令名满徐方。\n音容想在眼，暂若升琴堂。\n疲马顾春草，行人看夕阳。\n自非传尺素，谁为论中肠。",
        "dynasty": "唐",
        "collection_info": null
    },
    {
        "uuid": "b3410fbf34cc973f41efceaf0638861e",
        "title": "别陈留诸官",
        "author": "刘长卿",
        "content": "恋此东道主，能令西上迟。\n徘徊暮郊别，惆怅秋风时。\n上国邈千里，夷门难再期。\n行人望落日，归马嘶空陂。\n不愧宝刀赠，维怀琼树枝。\n音尘倘未接，梦寐徒相思。",
        "dynasty": "唐",
        "collection_info": null
    },
    {
        "uuid": "9c6f474a33f76e2b31805ae7f6c71526",
        "title": "观李凑所画美人障子",
        "author": "刘长卿",
        "content": "爱尔含天姿，丹青有殊智。\n无间已得象，象外更生意。\n西子不可见，千载无重还。\n空令浣沙态，犹在含毫间。\n一笑岂易得，双蛾如有情。\n窗风不举袖，但觉罗衣轻。\n华堂翠幕春风来，内阁金屏曙色开。\n此中一见乱人目，只疑行到云阳台。",
        "dynasty": "唐",
        "collection_info": null
    },
    {
        "uuid": "63029ae7a7f8bb792b799df18d659700",
        "title": "送史判官奏事之灵武兼寄巴西亲故",
        "author": "刘长卿",
        "content": "中州日纷梗，天地何时泰。\n独有西归心，遥悬夕阳外。\n故人奉章奏，此去论利害。\n阳雁南渡江，征骖去相背。\n因君欲寄远，何处问亲爱。\n空使沧洲人，相思减衣带。",
        "dynasty": "唐",
        "collection_info": null
    },
    {
        "uuid": "c0606f00dd0404b8701b55990c8972c6",
        "title": "自鄱阳还道中寄褚征君",
        "author": "刘长卿",
        "content": "南风日夜起，万里孤帆漾。\n元气连洞庭，夕阳落波上。\n故人烟水隔，復此遥相望。\n江信久寂寥，楚云独惆怅。\n爱君清川口，弄月时棹唱。\n白首无子孙，一生自疎旷。",
        "dynasty": "唐",
        "collection_info": null
    },
    {
        "uuid": "573d41e4903f959b3abbb83c5cae9401",
        "title": "石梁湖有寄",
        "author": "刘长卿",
        "content": "故人千里道，沧波一年别。\n夜上明月楼，相思楚天阔。\n潇潇清秋暮，袅袅凉风发。\n湖色淡不流，沙鸥远还灭。\n烟波日已远，音问日已绝。\n岁晏空含情，江皋绿芳歇。",
        "dynasty": "唐",
        "collection_info": null
    },
    {
        "uuid": "513ed938b238a23035c346ea7cfc16db",
        "title": "送沈少府之任淮南",
        "author": "刘长卿",
        "content": "惜君滞南楚，枳棘徒栖凤。\n独与千里帆，春风远相送。\n此行山水好，时物亦应众。\n一鸟飞长淮，百花满云梦。\n相期丹霄路，遥听清风颂。\n勿为州县卑，时来自为用。",
        "dynasty": "唐",
        "collection_info": null
    },
    {
        "uuid": "a1b3dd7da87ede321b6ce60ffc67adac",
        "title": "严子濑东送马处直归苏",
        "author": "刘长卿",
        "content": "望君舟已远，落日潮未退。\n目送沧海帆，人行白云外。\n江中远回首，波上生微霭。\n秋色姑苏台，寒流子陵濑。\n相送苦易散，动别知难会。\n从此日相思，空令减衣带。",
        "dynasty": "唐",
        "collection_info": null
    },
    {
        "uuid": "baec73fd94629b4141cb96da8da52666",
        "title": "宿怀仁县南湖寄东海荀处士",
        "author": "刘长卿",
        "content": "向夕敛微雨，晴开湖上天。\n离人正惆怅，新月愁婵娟。\n伫立白沙曲，相思沧海边。\n浮云自来去，此意谁能传。\n一水不相见，千峰随客船。\n寒塘起孤雁，夜色分盐田。\n时復一延首，忆君如眼前。",
        "dynasty": "唐",
        "collection_info": null
    },
    {
        "uuid": "de46da80bf75bb3a5a27c76960b39a34",
        "title": "初至洞庭怀灞陵别业",
        "author": "刘长卿",
        "content": "长安邈千里，日夕怀双阙。\n已是洞庭人，犹看灞陵月。\n谁堪去乡意，亲戚想天末。\n昨夜梦中归，烟波觉来阔。\n江皋见芳草，孤客心欲绝。\n岂讶青春来，但伤经时别。\n长天不可望，鸟与浮云没。",
        "dynasty": "唐",
        "collection_info": null
    },
    {
        "uuid": "0f5ee123603a68295a416e894fda33fd",
        "title": "题萧郎中开元寺新构幽寂亭",
        "author": "刘长卿",
        "content": "康乐爱山水，赏心千载同。\n结茅依翠微，伐木开蒙笼。\n孤峰倚青霄，一径去不穷。\n候客石苔上，礼僧云树中。\n旷然见沧洲，自远来清风。\n五马留谷口，双旌薄烟虹。\n沈沈众香积，眇眇诸天空。\n独往应未遂，苍生思谢公。",
        "dynasty": "唐",
        "collection_info": null
    },
    {
        "uuid": "71cdd712a1c777fe6ef374eb75949401",
        "title": "同姜浚题裴式微余干东斋",
        "author": "刘长卿",
        "content": "世事终成梦，生涯欲半过。\n白云心已矣，沧海意如何。\n藜杖全吾道，榴花养太和。\n春风骑马醉，江月钓鱼歌。\n散帙看虫蠹，开门见雀罗。\n远山终日在，芳草傍人多。\n吏体庄生傲，方言楚俗譌。\n屈平君莫弔，肠断洞庭波。",
        "dynasty": "唐",
        "collection_info": null
    },
    {
        "uuid": "94bfb14a4b6b582af14f27a8bbc04a29",
        "title": "赠元容州",
        "author": "刘长卿",
        "content": "拥旌临合浦，上印卧长沙。\n海徼长无戍，湘山独种畬。\n政传通岁贡，才惜过年华。\n万里依孤劒，千峰寄一家。\n累征期旦暮，未起恋烟霞。\n避世歌芝草，休官醉菊花。\n旧游如梦裏，此别是天涯。\n何事沧波上，漂漂逐海槎。",
        "dynasty": "唐",
        "collection_info": null
    },
    {
        "uuid": "ceb5f9b79ab435fa243f879da6697504",
        "title": "夏口送长宁杨明府归荆南因寄幕府诸公",
        "author": "刘长卿",
        "content": "关西杨太尉，千载德犹闻。\n白日俱终老，清风独至君。\n身承远祖遗，才出众人羣。\n举世贪荆玉，全家恋楚云。\n向烟帆杳杳，临水叶纷纷。\n草覆昭丘绿，江从夏口分。\n高名光盛府，异姓宠殊勋。\n百越今无事，南征欲罢军。",
        "dynasty": "唐",
        "collection_info": null
    },
    {
        "uuid": "02807398bd670630bebe0a870fe0ccc5",
        "title": "奉和杜相公新移长兴宅呈元相公",
        "author": "刘长卿",
        "content": "间世生贤宰，同心奉至尊。\n功高开北第，机静灌中园。\n入并蝉冠影，归分骑士喧。\n窗闻汉宫漏，家识杜陵源。\n献替常焚藁，优闲独对萱。\n花香逐荀令，草色对王孙。\n有地先开阁，何人不扫门。\n江湖难自退，明主託元元。",
        "dynasty": "唐",
        "collection_info": null
    },
    {
        "uuid": "45ec4008f06c99f1b9437a576b625237",
        "title": "湖南使还留辞辛大夫",
        "author": "刘长卿",
        "content": "王师劳近甸，兵食仰诸侯。\n天子无南顾，元勋在上游。\n大才生间气，盛业拯横流。\n风景随摇笔，山川入运筹。\n羽觞交饯席，旄节对归舟。\n莺识春深恨，猿知日去愁。\n别离花寂寂，南北水悠悠。\n唯有家兼国，终身共所忧。",
        "dynasty": "唐",
        "collection_info": null
    },
    {
        "uuid": "4148dcc69d1a49a73a5f69bd292bcf4c",
        "title": "泛曲阿后湖简同游诸公",
        "author": "刘长卿",
        "content": "元气浮积水，沈沈深不流。\n春风万顷绿，映带至徐州。\n为客难适意，逢君方暂游。\n夤缘白苹际，日暮沧浪舟。\n渡口微月进，林西残雨收。\n水云去仍湿，沙鹤鸣相留。\n且习子陵隐，能忘生事忧。\n此中深有意，非为钓鱼钩。",
        "dynasty": "唐",
        "collection_info": null
    },
    {
        "uuid": "8d3b367870d0d105dadfc88899331bc5",
        "title": "北游酬孟云卿见寄",
        "author": "刘长卿",
        "content": "忽忽忘前事，事愿能相乖。\n衣马日羸弊，谁辨行与才。\n善道居贫贱，洁服蒙尘埃。\n行行无定止，懔坎难归来。\n慈母忧疾疹，室家念栖莱。\n幸君夙姻亲，深见中外怀。\n俟子惜时节，怅望临高台。",
        "dynasty": "唐",
        "collection_info": null
    },
    {
        "uuid": "7b9ce9cd5a9aa1d1121fabada3a7a7f2",
        "title": "冬夜宿扬州开元寺烈公房送李侍御之江东",
        "author": "刘长卿",
        "content": "迁客投百越，穷阴淮海凝。\n中原驰困兽，万里栖饥鹰。\n寂寂连宇下，爱君心自弘。\n空堂来霜气，永夜清明灯。\n发后望烟水，相思劳寝兴。\n暮帆背楚郭，江色浮金陵。\n此去尔何恨，近名予未能。\n炉峰若便道，为访东林僧。",
        "dynasty": "唐",
        "collection_info": null
    },
    {
        "uuid": "2783c6402bf5e9806c68938dd9fb54fe",
        "title": "南楚怀古",
        "author": "刘长卿",
        "content": "南国久芜没，我来空郁陶。\n君看章华宫，处处生蓬蒿。\n但见陵与谷，岂知贤与豪。\n精魂托古木，宝劒捐江皋。\n倚棹下晴景，回舟随晚涛。\n碧云暮寥落，湖上秋天高。\n往事那堪问，此心徒自劳。\n独余湘水上，千载闻离骚。",
        "dynasty": "唐",
        "collection_info": null
    },
    {
        "uuid": "eef84e5f7db48aa5ccbde65de8e57aea",
        "title": "上湖田馆南楼忆朱晏",
        "author": "刘长卿",
        "content": "漂泊日復日，洞庭今更秋。\n白云如有意，万里望孤舟。\n何事爱成别，空令登此楼。\n天光映波动，月影随江流。\n鹤唳静寒渚，猿啼深夜洲。\n归期诚已促，清景仍相留。\n顷者慕独往，尔来悲远游。\n风波自此去，桂水空离忧。",
        "dynasty": "唐",
        "collection_info": null
    },
    {
        "uuid": "9c876df7307aeeb56d90ff40c6f7ba70",
        "title": "送姚八之句容旧任便归江南",
        "author": "刘长卿",
        "content": "故人还水国，春色动离忧。\n碧草千万里，沧江朝暮流。\n桃花迷旧路，萍叶荡归舟。\n远戍看京口，空城问石头。\n折芳佳丽地，望月西南楼。\n猨鸟共孤屿，烟波连数州。\n谁家过楚老，何处恋江鸥。\n尺素能相报，湖山若箇忧。",
        "dynasty": "唐",
        "collection_info": null
    },
    {
        "uuid": "d64dae76cee5a9ce762c0797c4bf7460",
        "title": "睢阳赠李司仓",
        "author": "刘长卿",
        "content": "白露变时候，蛬声暮啾啾。\n飘飘洛阳客，惆怅梁园秋。\n只为乏生计，尔来成远游。\n一身不家食，万事从人求。\n且喜接余论，足堪资小留。\n寒城落日后，砧杵令人愁。\n归路岁时尽，长河朝夕流。\n非君深意愿，谁復能相忧。",
        "dynasty": "唐",
        "collection_info": null
    },
    {
        "uuid": "7b2074ba6955d1618baba7d23f8183c8",
        "title": "杪秋洞庭中怀亡道士谢太虚",
        "author": "刘长卿",
        "content": "漂泊日復日，洞庭今更秋。\n青枫亦何意，此夜催人愁。\n惆怅客中月，徘徊江上楼。\n心知楚天远，目送沧波流。\n羽客久已殁，微言无处求。\n空余白云在，容与随孤舟。\n千里杳难望，一身当独游。\n故园復何许，江海徒迟留。",
        "dynasty": "唐",
        "collection_info": null
    },
    {
        "uuid": "12b902b66d73d469cdd6e0dedce8c78a",
        "title": "同郭参谋咏崔仆射淮南节度使厅前竹",
        "author": "刘长卿",
        "content": "昔种梁王苑，今移汉将坛。\n蒙笼低冕过，青翠捲帘看。\n得地移根远，经霜抱节难。\n开花成凤实，嫩笋长鱼竿。\n蔼蔼军容静，萧萧郡宇宽。\n细音和角暮，疎影上门寒。\n湘浦何年变，山阳几处残。\n不知轩屏侧，岁晚对袁安。",
        "dynasty": "唐",
        "collection_info": null
    },
    {
        "uuid": "dd306d35270ca6ffaf1bd408088f94f8",
        "title": "硖石遇雨宴前主簿从兄子英宅",
        "author": "刘长卿",
        "content": "县城苍翠裏，客路两崖开。\n硖石云漠漠，东风吹雨来。\n吾兄此为吏，薄宦知无媒。\n方寸抱秦镜，声名传楚材。\n折腰五斗间，僶俛随尘埃。\n秩满少余俸，家贫仍散财。\n谁言次东道，暂预倾金罍。\n虽欲少留此，其如归限催。",
        "dynasty": "唐",
        "collection_info": null
    },
    {
        "uuid": "4d541606c9c1e2031d3016793c48f2a5",
        "title": "江中晚钓寄荆南一二相识",
        "author": "刘长卿",
        "content": "楚郭微雨收，荆门遥在目。\n漾舟水云裏，日暮春江绿。\n霁华静洲渚，暝色连松竹。\n月出波上时，人归渡头宿。\n一身已无累，万事更何欲。\n渔父自夷犹，白鸥不羁束。\n既怜沧浪水，復爱沧浪曲。\n不见眼中人，相思心断续。",
        "dynasty": "唐",
        "collection_info": null
    },
    {
        "uuid": "8644f34575cd68de671dfae9d38bf82d",
        "title": "九日岳阳待黄遂张涣",
        "author": "刘长卿",
        "content": "别君颇已久，离念与时积。\n楚水空浮烟，江楼望归客。\n徘徊正伫想，髣髴如暂觌。\n心目徒自亲，风波尚相隔。\n青林泊舟处，猿鸟愁孤驿。\n遥见郭外山，苍然雨中夕。\n季鹰久疎旷，叔度早畴昔。\n反棹来何迟，黄花候君摘。",
        "dynasty": "唐",
        "collection_info": null
    },
    {
        "uuid": "f6829e025a39d366347d72adf979ed17",
        "title": "题王少府尧山隐处简陆鄱阳",
        "author": "刘长卿",
        "content": "故人沧洲吏，深与世情薄。\n解印二十年，委身在丘壑。\n买田楚山下，妻子自耕凿。\n羣动心有营，孤云本无着。\n因收溪上钓，遂接林中酌。\n对酒春日长，山村杏花落。\n陆生鄱阳令，独步建溪作。\n早晚休此官，随君永栖託。",
        "dynasty": "唐",
        "collection_info": null
    },
    {
        "uuid": "ce0f1bedf6454bc52fd09668c84e2c52",
        "title": "晚次湖口有怀",
        "author": "刘长卿",
        "content": "霭然空水合，目极平江暮。\n南望天无涯，孤帆落何处。\n顷为衡湘客，颇见湖山趣。\n朝气和楚云，夕阳映江树。\n帝乡劳想望，万里心来去。\n白髮生扁舟，沧波满归路。\n秋风今已至，日夜雁南度。\n木叶辞洞庭，纷纷落无数。",
        "dynasty": "唐",
        "collection_info": null
    },
    {
        "uuid": "77f4e470a9bec2d06e2352728e3c5c32",
        "title": "陪元侍御游支硎山寺",
        "author": "刘长卿",
        "content": "支公去已久，寂寞龙华会。\n古木闭空山，苍然暮相对。\n林峦非一状，水石有余态。\n密竹藏晦明，羣峰争向背。\n峰峰带落日，步步入青霭。\n香气空翠中，猿声暮云外。\n留连南台客，想像西方内。\n因逐溪水还，观心两无碍。",
        "dynasty": "唐",
        "collection_info": null
    },
    {
        "uuid": "3c1d0458cbd570fad9abb4c29c0905e7",
        "title": "桂阳西州晚泊古桥村住人",
        "author": "刘长卿",
        "content": "洛阳别离久，江上心可得。\n惆怅增暮情，潇湘復秋色。\n故山隔何处，落日羡归翼。\n沧海空自流，白鸥不相识。\n悲蛬满荆渚，辍棹徒沾臆。\n行客念寒衣，主人愁夜织。\n帝乡片云去，遥寄千里忆。\n南路随天长，征帆杳无极。",
        "dynasty": "唐",
        "collection_info": null
    },
    {
        "uuid": "8914cc24006fcab82f31ce631cc92ba2",
        "title": "夕次檐石湖梦洛阳亲故",
        "author": "刘长卿",
        "content": "天涯望不尽，日暮愁独去。\n万里云海空，孤帆向何处。\n寄身烟波裏，颇得湖山趣。\n江气和楚云，秋声乱枫树。\n如何异乡县，日復怀亲故。\n遥与洛阳人，相逢梦中路。\n不堪明月裏，更值清秋暮。\n倚棹对沧波，归心共谁语。",
        "dynasty": "唐",
        "collection_info": null
    },
    {
        "uuid": "752d708f06fbf0ed50b076c10f15cbcd",
        "title": "按覆后归睦州赠苗侍御",
        "author": "刘长卿",
        "content": "地远心难达，天高谤易成。\n羊肠留覆辙，虎口脱余生。\n直氏偷金枉，于家决狱明。\n一言知己重，片议杀身轻。\n日下人谁忆，天涯客独行。\n年光销蹇步，秋气入衰情。\n建德知何在，长江问去程。\n孤舟百口渡，万里一猿声。\n落日开乡路，空山向郡城。\n岂令冤气积，千古在长平。",
        "dynasty": "唐",
        "collection_info": null
    },
    {
        "uuid": "c35fa1f2ffa4c9f68442e400c1379d0a",
        "title": "奉寄婺州李使君舍人",
        "author": "刘长卿",
        "content": "建隼罢鸣珂，初传来暮歌。\n渔樵识太古，草树得阳和。\n东道诸生从，南依远客过。\n天清婺女出，土厚绛人多。\n永日空相望，流年復几何。\n崖开当夕照，叶去逐寒波。\n眼暗经难受，身闲劒懒磨。\n似鸮占贾谊，上马试廉颇。\n穷分安藜藿，衰容胜薜萝。\n只应随越鸟，南翥託高柯。",
        "dynasty": "唐",
        "collection_info": null
    },
    {
        "uuid": "7816411df5d914882a857c384b6ad312",
        "title": "哭魏兼遂",
        "author": "刘长卿",
        "content": "古今俱此去，修短竟谁分。\n樽酒空如在，絃琴肯重闻。\n一门同逝水，万事共浮云。\n旧馆何人宅，空山远客坟。\n艰危贫且共，少小秀而文。\n独行依穷巷，全身出乱军。\n岁时长寂寞，烟月自氛氲。\n壠树随人古，山门对日曛。\n泛舟悲向子，留劒赠徐君。\n来去云阳路，伤心江水濆。",
        "dynasty": "唐",
        "collection_info": null
    },
    {
        "uuid": "abc9b6f57bb8c35546637465b98d01ea",
        "title": "负谪后登干越亭作",
        "author": "刘长卿",
        "content": "天南愁望绝，亭上柳条新。\n落日独归鸟，孤舟何处人。\n生涯投越徼，世业陷胡尘。\n杳杳钟陵暮，悠悠鄱水春。\n秦台悲白首，楚泽怨青苹。\n草色迷征路，莺声伤逐臣。\n独醒空取笑，直道不容身。\n得罪风霜苦，全生天地仁。\n青山数行泪，沧海一穷鳞。\n牢落机心尽，惟怜鸥鸟亲。",
        "dynasty": "唐",
        "collection_info": null
    },
    {
        "uuid": "702723de77373c45be1f2977059cf549",
        "title": "留题李明府霅溪水堂",
        "author": "刘长卿",
        "content": "寥寥此堂上，幽意復谁论。\n落日无王事，青山在县门。\n云峰向高枕，渔钓入前轩。\n晚竹疎帘影，春苔双履痕。\n荷香随坐卧，湖色映晨昏。\n虚牖闲生白，鸣琴静对言。\n暮禽飞上下，春水带清浑。\n远岸谁家柳，孤烟何处村。\n谪居投瘴疠，离思过湘沅。\n从此扁舟去，谁堪江浦猿。",
        "dynasty": "唐",
        "collection_info": null
    },
    {
        "uuid": "cda1adafcd213e44d110aaae30326190",
        "title": "入白沙渚夤缘二十五里至石窟山下怀天台陆山人",
        "author": "刘长卿",
        "content": "远屿霭将夕，玩幽行自迟。\n归人不计日，流水闲相随。\n辍棹古崖口，扪萝春景迟。\n偶因回舟次，宁与前山期。\n对此瑶草色，怀君琼树枝。\n浮云去寂寞，白鸟相因依。\n何事爱高隐，但令劳远思。\n穷年卧海峤，永望愁天涯。\n吾亦从此去，扁舟何所之？迢迢江上帆，千里东风吹。",
        "dynasty": "唐",
        "collection_info": null
    },
    {
        "uuid": "3df0cc2d1271beaf1a0e29a029b4ea08",
        "title": "禅智寺上方怀演和尚寺即和尚所创",
        "author": "刘长卿",
        "content": "绝巘东林寺，高僧惠远公。\n买园隋苑下，持钵楚城中。\n斗极千灯近，烟波万井通。\n远山低月殿，寒木露花宫。\n绀宇焚香净，沧州摆雾空。\n鴈来秋色裏，曙起早潮东。\n飞锡今何在？苍生待发蒙。\n白云翻送客，庭树自辞风。\n舍筏追开士，迴舟狎钓翁。\n平生江海意，惟共白鸥同。",
        "dynasty": "唐",
        "collection_info": null
    },
    {
        "uuid": "38087f3e79b947ae1678d46872114761",
        "title": "贾侍郎自会稽使迴篇什盈卷兼蒙见寄一首与余有挂冠之期因书数事率成十韵",
        "author": "刘长卿",
        "content": "江上逢星使，南来自会稽。\n惊年一叶落，按俗五花嘶。\n上国悲芜梗，中原动鼓鼙。\n报恩看铁劒，衔命出金闺。\n风物催归绪，云峰发咏题。\n天长百越外，潮上小江西。\n鸟道通闽岭，山光落剡溪。\n暮帆千里思，秋夜一猨啼。\n柏树荣新壠，桃源忆故蹊。\n若能为休去，行復草萋萋。",
        "dynasty": "唐",
        "collection_info": null
    },
    {
        "uuid": "f7a9c13b0dcea5451225e89708544c7f",
        "title": "秋日夏口涉汉阳献李相公",
        "author": "刘长卿",
        "content": "日望衡门处，心知汉水濆。\n偶乘青雀舫，还在白鸥羣。\n间气生灵秀，先朝翼戴勋。\n藏弓身已退，焚藳事难闻。\n旧业成青草，全家寄白云。\n松萝长稚子，风景逐新文。\n山带寒城出，江依古岸分。\n楚歌悲远客，羌笛怨孤军。\n鼎罢调梅久，门看种药勤。\n十年犹去国，黄叶又纷纷。",
        "dynasty": "唐",
        "collection_info": null
    },
    {
        "uuid": "47ffebaa819e5ee6bf736e75178b9d8b",
        "title": "归沛县道中晚泊留侯城",
        "author": "刘长卿",
        "content": "访古此城下，子房安在哉？白云去不反，危堞空崔嵬。\n伊昔楚汉时，颇闻经济才。\n运筹风尘下，能使天地开。\n蔓草日已积，长松日已摧。\n功名满青史，祠庙唯苍苔。\n百里暮程远，孤舟川上迴。\n进帆东风便，转岸前山来。\n楚水澹相引，沙鸥闲不猜。\n扣舷从此去，延首仍裴回。",
        "dynasty": "唐",
        "collection_info": null
    },
    {
        "uuid": "6b87acc185f6e529c31bc7fe056a328c",
        "title": "关门望华山",
        "author": "刘长卿",
        "content": "客路瞻太华，三峰高际天。\n夏云亘百里，合沓遥相连。\n雷雨飞半腹，太阳在其巅。\n翠微关上近，瀑布林梢悬。\n爱此众容秀，能令西望偏。\n徘徊忘暝色，泱漭成阴烟。\n会是朝百灵，亦闻会羣仙。\n琼浆岂易挹，毛女非空传。\n髣髴仍伫想，幽期如眼前。\n金天有青庙，松柏隐苍然。",
        "dynasty": "唐",
        "collection_info": null
    },
    {
        "uuid": "e53787262ab30cf12dffff2b3e398102",
        "title": "奉陪萧使君入鲍达洞寻灵山寺",
        "author": "刘长卿",
        "content": "山居秋更鲜，秋江相映碧。\n独临沧洲路，如待挂帆客。\n遂使康乐侯，披榛着双屐。\n入云开岭道，永日寻泉脉。\n古寺隐青冥，空中寒磬夕。\n苍苔绝行径，飞鸟无去迹。\n树杪下归人，水声过幽石。\n任情趣逾远，移步奇屡易。\n萝木静蒙蒙，风烟深寂寂。\n徘徊未能去，畏共桃源隔。",
        "dynasty": "唐",
        "collection_info": null
    },
    {
        "uuid": "0c94daf8f7046c513120a0de55f34233",
        "title": "孙权故城下怀古兼送友人归建业",
        "author": "刘长卿",
        "content": "雄图争割据，神器终不守。\n上下武昌城，长江竟何有。\n古来壮台榭，事往悲陵阜。\n寥落几家人，犹依数株柳。\n威灵绝想像，芜没空林薮。\n野径春草中，郊扉夕阳后。\n逢君从此去，背楚方东走。\n烟际指金陵，潮时过湓口。\n行人已何在，临水徒挥手。\n惆怅不能归，孤帆没云久。",
        "dynasty": "唐",
        "collection_info": null
    },
    {
        "uuid": "f8a943e9d99188f1bfbfb790b1842e81",
        "title": "宿双峰寺寄卢七李十六",
        "author": "刘长卿",
        "content": "寥寥禅诵处，满室虫丝结。\n独与山中人，无心生復灭。\n徘徊双峰下，惆怅双峰月。\n杳杳暮猿深，苍苍古松列。\n玩奇不可尽，渐远更幽绝。\n林暗僧独归，石寒泉且咽。\n竹房响轻吹，萝径阴余雪。\n卧涧晓何迟，背岩春未发。\n此游诚多趣，独往共谁阅。\n得意空自归，非君岂能说。",
        "dynasty": "唐",
        "collection_info": null
    },
    {
        "uuid": "d0cda9450ba168e6833121eebe1bf3ad",
        "title": "京口怀洛阳旧居兼寄广陵二三知己",
        "author": "刘长卿",
        "content": "川阔悲无梁，蔼然沧波夕。\n天涯一飞鸟，日暮南徐客。\n气混京口云，潮吞海门石。\n孤帆候风进，夜色带江白。\n一水阻佳期，相望空脉脉。\n那堪岁芳尽，更使春梦积。\n故国胡尘飞，远山楚云隔。\n家人想何在，庭草为谁碧。\n惆怅空伤情，沧浪有余迹。\n严陵七里滩，携手同所适。",
        "dynasty": "唐",
        "collection_info": null
    },
    {
        "uuid": "9f6e0f8482b04d421bc5a0fe207d1e13",
        "title": "登扬州栖灵寺塔",
        "author": "刘长卿",
        "content": "北塔凌空虚，雄观压川泽。\n亭亭楚云外，千里看不隔。\n遥对黄金台，浮辉乱相射。\n盘梯接元气，半壁栖夜魄。\n稍登诸劫尽，若骋排霄翮。\n向是沧洲人，已为青云客。\n雨飞千栱霁，日在万家夕。\n鸟处高却低，天涯远如迫。\n江流入空翠，海峤现微碧。\n向暮期下来，谁堪復行役。",
        "dynasty": "唐",
        "collection_info": null
    },
    {
        "uuid": "7aae40b63fbedf77e3f8352224bcf6dd",
        "title": "湖上遇郑田",
        "author": "刘长卿",
        "content": "故人青云器，何意常窘迫。\n三十犹布衣，怜君头已白。\n谁言此相见，暂得话畴昔。\n旧业今已芜，还乡返为客。\n扁舟伊独往，斗酒君自适。\n沧洲不可涯，孤帆去无迹。\n杯中忽復醉，湖上生月魄。\n湛湛江色寒，蒙蒙水云夕。\n风波易迢遰，千里如咫尺。\n回首人已遥，南看楚天隔。",
        "dynasty": "唐",
        "collection_info": null
    },
    {
        "uuid": "0c4ce61809c4cec094416f47d2c0600e",
        "title": "雨中登沛县楼赠表兄郭少府",
        "author": "刘长卿",
        "content": "楚泽秋更远，云雷有时作。\n晚陂带残雨，白水昏漠漠。\n伫立收烟氛，洗然静寥廓。\n卷帘高楼上，万里看日落。\n为客频改弦，辞家尚如昨。\n故山今不见，此鸟那可託。\n小邑务常闲，吾兄宦何薄。\n高标青云器，独立沧江鹤。\n惠爱原上情，慇懃丘中诺。\n何当遂良愿，归卧青山郭。",
        "dynasty": "唐",
        "collection_info": null
    },
    {
        "uuid": "90fea4c671a1b3fb587e5d2e9526ae83",
        "title": "灞东晚晴简同行薛弃朱训",
        "author": "刘长卿",
        "content": "客心豁初霁，霁色暝玄灞。\n西向看夕阳，曈曈映桑柘。\n二贤诚逸足，千里陪征驾。\n古树枳道傍，人烟杜陵下。\n伊余在羁束，且復随造化。\n好道当有心，营生苦无暇。\n高贤幸兹偶，英达穷王霸。\n迢遰客王程，裴回主人夜。\n一薫知异质，片玉谁齐价。\n同结丘中缘，尘埃自兹谢。",
        "dynasty": "唐",
        "collection_info": null
    },
    {
        "uuid": "04b328b9e9d12531e1760ee3352d5029",
        "title": "对雨赠济阴马少府考城蒋少府兼献成武五兄南华二兄",
        "author": "刘长卿",
        "content": "繁云兼家思，弥望连济北。\n日暮微雨中，州城带秋色。\n萧条主人静，落叶飞不息。\n乡梦寒更频，虫声夜相逼。\n二贤纵横器，久滞徒劳职。\n笑语和风骚，雍容事文墨。\n吾兄即时彦，前路良未测。\n秋水百丈清，寒松一枝直。\n此心欲引託，谁为生羽翼。\n且復顿归鞍，杯中雪胸臆。",
        "dynasty": "唐",
        "collection_info": null
    },
    {
        "uuid": "6a3038d68c355b750d8285450acd021c",
        "title": "李侍御河北使回至东京相访",
        "author": "刘长卿",
        "content": "故人南台秀，夙擅中朝美。\n拥传从北来，飞霜日千里。\n贫居幸相访，顾我柴门裏。\n却讶绣衣人，仍交布衣士。\n王程遽尔迫，别恋从此始。\n浊酒未暇斟，清文颇垂示。\n回瞻骢马速，但见行尘起。\n日暮汀洲寒，春风渡流水。\n草色官道边，桃花御沟裏。\n天涯一鸟夕，惆怅知何已。",
        "dynasty": "唐",
        "collection_info": null
    },
    {
        "uuid": "21e32150bead8b69a478bcb88a6b7b46",
        "title": "吴中闻潼关失守因奉寄淮南萧判官",
        "author": "刘长卿",
        "content": "一鴈飞吴天，羁人伤暮律。\n松江风袅袅，波上片帆疾。\n木落姑苏台，霜收洞庭橘。\n萧条长洲外，唯见寒山出。\n胡马嘶秦云，汉兵乱相失。\n关中因窃据，天下共忧栗。\n南楚有琼枝，相思怨瑶瑟。\n一身寄沧洲，万里看白日。\n赴敌甘负戈，论兵勇投笔。\n临风但攘臂，择木将委质。\n不如归远山，云卧饭松栗。",
        "dynasty": "唐",
        "collection_info": null
    },
    {
        "uuid": "df41dd0a249091a81b6603147d5125de",
        "title": "哭张员外继",
        "author": "刘长卿",
        "content": "恸哭钟陵下，东流与别离。\n二星来不返，双劒没相随。\n独继先贤传，谁刊有道碑。\n故园荒岘曲，旅榇寄天涯。\n白简曾连拜，沧洲每共思。\n抚孤怜齿穉，叹逝顾身衰。\n泉壤成终古，云山若在时。\n秋风邻笛发，寒日寝门悲。\n世难愁归路，家贫缓葬期。\n旧宾伤未散，夕临咽常迟。\n自此辞张邵，何由见戴逵。\n独闻山吏部，流涕访孤儿。",
        "dynasty": "唐",
        "collection_info": null
    },
    {
        "uuid": "c729c43e90487cab11195ef7dcb86008",
        "title": "登东海龙兴寺高顶望海简演公",
        "author": "刘长卿",
        "content": "朐山压海口，永望开禅宫。\n元气远相合，太阳生其中。\n豁然万里余，独为百川雄。\n白波走雷电，黑雾藏鱼龙。\n变化非一状，晴明分众容。\n烟开秦帝桥，隐隐横残虹。\n蓬岛如在眼，羽人那可逢。\n偶闻真僧言，甚与静者同。\n幽意颇相惬，赏心殊未穷。\n花间午时梵，云外春山钟。\n谁念遽成别，自怜归所从。\n他时相忆处，惆怅西南峯。",
        "dynasty": "唐",
        "collection_info": null
    },
    {
        "uuid": "1a7a046318f6cbc8cdee7f7b45e92a6c",
        "title": "奉送从兄罢官之淮南",
        "author": "刘长卿",
        "content": "何事浮溟渤，元戎弃镆鎁。\n渔竿吾道在，鸥鸟世情赊。\n玄髮他乡换，沧洲此路遐。\n泝沿随桂檝，醒醉任松华。\n离别谁堪道，艰危更可嗟。\n兵锋摇海内，王命隔天涯。\n钟漏移长乐，衣冠接永嘉。\n还当拂氛祲，那復卧云霞。\n溪路漫冈转，夕阳归鸟斜。\n万艘江县郭，一树海人家。\n挥袂看朱绂，扬帆指白沙。\n春风独迴首，愁思极如麻。",
        "dynasty": "唐",
        "collection_info": null
    },
    {
        "uuid": "ab46364a03b495bef8d9d981db6e2172",
        "title": "落第赠杨侍御兼拜员外仍充安大夫判官赴范阳",
        "author": "刘长卿",
        "content": "职副旌旄重，才兼识量通。\n使车遥肃物，边策远和戎。\n掷地金声着，从军宝劒雄。\n官成稽古力，名达济时功。\n肃穆乌台上，雍容粉署中。\n含香初待漏，持简旧生风。\n黠吏偏惊隼，贪夫辄避骢。\n且知荣已隔，谁谓道仍同。\n念旧追连茹，谋生任转蓬。\n泣连三献玉，疮惧再伤弓。\n恋土函关外，瞻尘灞水东。\n他时书一札，犹冀问途穷。",
        "dynasty": "唐",
        "collection_info": null
    },
    {
        "uuid": "a1dd7c86e06c433b8c6ee533e19c8c39",
        "title": "初贬南巴至鄱阳题李嘉佑江亭",
        "author": "刘长卿",
        "content": "巴峤南行远，长江万里随。\n不才甘谪去，流水亦何之。\n地远明君弃，天高酷吏欺。\n清山独往路，芳草未归时。\n流落还相见，悲懽话所思。\n猜嫌伤薏苡，愁暮向江篱。\n柳色迎高坞，荷衣照下帷。\n水云初起重，暮鸟远来迟。\n白首看长劒，沧洲寄钓丝。\n沙鸥惊小吏，湖月上高枝。\n稚子能吴语，新文怨楚辞。\n怜君不得意，川谷自逶迤。",
        "dynasty": "唐",
        "collection_info": null
    },
    {
        "uuid": "071703646b4230c87f386c1b0c8a4e36",
        "title": "初贬南巴至鄱阳题李嘉佑江亭",
        "author": "刘长卿",
        "content": "南出巴人徼，长江万里随。\n不才甘谪去，流水亦何之。\n地逺明君弃，天髙酷吏欺。\n青山独往路，芳草未归时。\n流落还相见，悲欢话所思。\n猜谗伤薏苡，愁暮向江蓠。\n泪尽㸔长劔，心闲寄钓𢇁。\n水云初起重，暮鸟逺来迟。\n稚子能吴语，新文怨楚词。\n怜君不得意，客鬓老南枝。",
        "dynasty": "唐",
        "collection_info": null
    },
    {
        "uuid": "80ed86a3f7d23f6a6aa93de7ff0128dd",
        "title": "自紫阳观至华阳洞宿侯尊师草堂简同游李延年",
        "author": "刘长卿",
        "content": "石门媚烟景，句曲盘江甸。\n南向佳气浓，数峰遥隐见。\n渐临华阳口，云路入葱蒨。\n七曜悬洞宫，五云抱仙殿。\n银函竟谁发，金液徒堪荐。\n千载空桃花，秦人深不见。\n东溪喜相遇，贞白如会面。\n青鸟来去闲，红霞朝夕变。\n一从换仙骨，万里乘飞电。\n萝月延步虚，松花醉闲宴。\n幽人即长往，茂宰应交战。\n明发归琴堂，知君懒为县。",
        "dynasty": "唐",
        "collection_info": null
    },
    {
        "uuid": "f7c683115472113c473d718a47668569",
        "title": "奉使新安自桐庐县经严陵钓台宿七里滩下寄使院诸公",
        "author": "刘长卿",
        "content": "悠然钓台下，怀古时一望。\n江水自潺湲，行人独惆怅。\n新安从此始，桂檝方荡漾。\n回转百里间，青山千万状。\n连崖去不断，对岭遥相向。\n夹岸黛色愁，沈沈绿波上。\n夕阳留古木，水鸟拂寒浪。\n月下扣舷声，烟中采菱唱。\n犹怜负羁束，未暇依清旷。\n牵役徒自劳，近名非所向。\n何时故山裏，却醉松花酿。\n回首唯白云，孤舟復谁访。",
        "dynasty": "唐",
        "collection_info": null
    },
    {
        "uuid": "9c6bbb52440190025459b5b71b6deb3e",
        "title": "题虎丘寺",
        "author": "刘长卿",
        "content": "青林虎丘寺，林际翠微路。\n仰见山僧来，遥从飞鸟处。\n兹峰沦宝玉，千载唯丘墓。\n埋劒人空传，凿山龙已去。\n扪萝披翳荟，路转夕阳遽。\n虎啸崖谷寒，猿鸣杉松暮。\n裴回北楼上，江海穷一顾。\n日映千里帆，鸦归万家树。\n蹔因惬所适，果得损外虑。\n庭暗栖闲云，檐香滴甘露。\n久迷空寂理，多为繁华故。\n永欲投死生，余生岂能误。",
        "dynasty": "唐",
        "collection_info": null
    },
    {
        "uuid": "03e5d8b5ae733c2545ab43b2d7e9cdd3",
        "title": "奉饯郑中丞罢浙西节度还京",
        "author": "刘长卿",
        "content": "天上移将星，元戎罢龙节。\n三军含怨慕，横吹声断绝。\n五马嘶城隅，万人卧车辙。\n沧洲浮云暮，杳杳去帆发。\n回首不问家，归心遥向阙。\n烟波限吴楚，日夕事淮越。\n弔影失所依，侧身随下列。\n孤蓬飞不定，长劒光未灭。\n绿绮为谁弹，绿芳堪自撷。\n怅然江南春，独此湖上月。\n千里怀去思，百忧变华髮。\n颂声满江海，今古流不竭。",
        "dynasty": "唐",
        "collection_info": null
    },
    {
        "uuid": "8c802c14c498cd23abca9e7e6ea10584",
        "title": "送裴四判官赴河西军试",
        "author": "刘长卿",
        "content": "吏道岂易惬，如君谁与俦。\n逢时将骋骥，临事无全牛。\n鲍叔幸相知，田苏颇同游。\n英资挺孤秀，清论含古流。\n出塞佐持简，辞家拥鸣驺。\n宪台贵公举，幕府资良筹。\n武士伫明试，皇华难久留。\n阳关望天尽，洮水令人愁。\n万里看一鸟，旷然烟霞收。\n晚花对古戍，春雪含边州。\n道路难暂隔，音尘那可求。\n他时相望处，明月西南楼。",
        "dynasty": "唐",
        "collection_info": null
    },
    {
        "uuid": "4e06d2013f89f4ce6c1d0222437117c4",
        "title": "旅次丹阳郡遇康侍御宣慰召募兼别岑单父",
        "author": "刘长卿",
        "content": "客心暮千里，回首烟花繁。\n楚水渡归梦，春江连故园。\n羁人怀上国，骄虏窥中原。\n胡马暂为害，汉臣多负恩。\n羽书昼夜飞，海内风尘昏。\n双鬓日已白，孤舟心且论。\n绣衣从此来，汗马宣王言。\n忧愤激忠勇，悲欢动黎元。\n南徐争赴难，发卒如云屯。\n倚劒看太白，洗兵临海门。\n故人亦沧洲，少别堪伤魂。\n积翠下京口，归潮落山根。\n如何天外帆，又此波上尊。\n空使忆君处，莺声催泪痕。",
        "dynasty": "唐",
        "collection_info": null
    },
    {
        "uuid": "6cd43981fd4369627cc99312cea65d89",
        "title": "客舍赠别韦九建赴任河南韦十七造赴任郑县就便觐省",
        "author": "刘长卿",
        "content": "与子颇畴昔，常时仰英髦。\n弟兄尽公器，诗赋凌风骚。\n顷者游上国，独能光选曹。\n香名冠二陆，精鉴逢山涛。\n且副倚门望，莫辞趋府劳。\n桃花照綵服，草色连青袍。\n征马临素浐，离人倾浊醪。\n华山微雨霁，祠上残云高。\n而我倦栖屑，别君良郁陶。\n春风亦未已，旅思空滔滔。\n拙分甘弃置，穷居长蓬蒿。\n人生未鵾化，物议如鸿毛。\n迢递两乡别，殷勤一宝刀。",
        "dynasty": "唐",
        "collection_info": null
    },
    {
        "uuid": "b47b8c14df8e6d974090bb5593d58338",
        "title": "送元八游汝南",
        "author": "刘长卿",
        "content": "元生实奇迈，幸此论畴昔。\n刀笔素推高，锋铓久无敌。\n纵横济时意，跌宕过人蹟。\n破产供酒钱，盈门皆食客。\n田园顷失计，资用深相迫。\n生事诚可忧，严装远何适。\n世情薄恩义，俗态轻穷厄。\n四海金虽多，其如向人惜。\n迢递朗陵道，怅望都门夕。\n向别伊水南，行看楚云隔。\n繁蝉动高柳，疋马嘶平泽。\n潢潦今正深，陂湖未澄碧。\n人生不得已，自可甘形役。\n勿復尊前酒，离居剩悽戚。",
        "dynasty": "唐",
        "collection_info": null
    },
    {
        "uuid": "e172e8f96ff1fb9b457c6bf879488b44",
        "title": "奉和李大夫同吕评事太行苦热行兼寄院中诸公仍呈王员外",
        "author": "刘长卿",
        "content": "迢递太行路，自古称险恶。\n千骑俨欲前，羣峰望如削。\n火云从中出，仰视飞鸟落。\n汗马卧高原，危旌倚长薄。\n清风竟不至，赤日方煎铄。\n石枯山木燋，鳞穷水泉涸。\n九重今旰食，万里传明略。\n诸将候轩车，元凶愁鼎镬。\n何劳短兵接，自有长缨缚。\n通越事岂难，渡泸功未博。\n朝辞羊肠阪，夕望贝丘郭。\n漳水斜遶营，常山遥入幕。\n永怀姑苏下，遥寄建安作。\n白雪和难成，沧波意空託。\n陈琳书记好，王粲从军乐。\n早晚归汉廷，随公上麟阁。",
        "dynasty": "唐",
        "collection_info": null
    },
    {
        "uuid": "9cce0c8451275bea05e0e062c3815f0a",
        "title": "洛阳主簿叔知和驿承恩赴选伏辞一首",
        "author": "刘长卿",
        "content": "仲父王佐材，屈身仇香位。\n一从理京剧，万事皆容易。\n则知无不可，通变有余地。\n器宇溟渤宽，文锋镆铘利。\n憧憧洛阳道，日夕皇华使。\n二载出江亭，一心奉王事。\n功成良可录，道在知无愧。\n天府留香名，铨闱就明试。\n赋诗皆旧友，攀辙多新吏。\n綵服辞高堂，青袍拥征骑。\n此行季春月，时物正鲜媚。\n官柳阴相连，桃花色如醉。\n长安想在目，前路遥髣髴。\n落日看华山，关门逼青翠。\n行襜稍已隔，结恋无能慰。\n谁念尊酒间，裴回竹林意。",
        "dynasty": "唐",
        "collection_info": null
    },
    {
        "uuid": "abfa0cbd83c60dd4496bff8b804c9d22",
        "title": "题冤句宋少府厅留别",
        "author": "刘长卿",
        "content": "宋侯人之秀，独步南曹吏。\n世上无此才，天生一公器。\n尚甘黄绶屈，未适青云意。\n洞澈万顷陂，昂藏千里骥。\n从宦闻苦节，应物推高谊。\n薄俸不自资，倾家共人费。\n顾予倦栖託，终日忧穷匮。\n开口即有求，私心岂无愧。\n幸逢东道主，因辍西征骑。\n对话堪息机，披文欲忘味。\n壶觞招过客，几案无留事。\n绿树映层城，苍苔覆闲地。\n一言重然诺，累夕陪宴慰。\n何意秋风来，飒然动归思。\n留欢殊自惬，去念能为累。\n草色愁别时，槐花落行次。\n临期仍把手，此会良不易。\n他日琼树枝，相思劳梦寐。",
        "dynasty": "唐",
        "collection_info": null
    },
    {
        "uuid": "e79ef162b3d522e8ee828137693eab06",
        "title": "罢摄官后将还旧居留辞李侍御",
        "author": "刘长卿",
        "content": "江海今为客，风波失所依。\n白云心已负，黄绶计仍非。\n累辱羣公荐，频霑一尉微。\n去缘焚玉石，来为采葑菲。\n州县名何在，渔樵事亦违。\n故山桃李月，初服薜萝衣。\n熊轼分朝寄，龙韬解贼围。\n风谣传吏体，云物助兵威。\n白云飘辞律，青春发礼闱。\n引军横吹动，援翰捷书挥。\n草映翻营绿，花临檄羽飞。\n全吴争转战，狂虏怯知机。\n忆昨趋金节，临时废玉徽。\n俗流应不厌，静者或相讥。\n世难慵干谒，时闲喜放归。\n潘郎悲白髮，谢客爱清辉。\n樗散材因弃，交亲迹已稀。\n独愁看五柳，无事掩双扉。\n世累多行路，生涯向钓矶。\n榜连溪水碧，家羡渚田肥。\n旅食伤飘梗，岩栖忆采薇。\n悠然独归去，回首望旌旗。",
        "dynasty": "唐",
        "collection_info": null
    },
    {
        "uuid": "a377d5aac03dee7b602b172579a01e91",
        "title": "赠别于羣投笔赴安西",
        "author": "刘长卿",
        "content": "风流一才子，经史仍满腹。\n心镜万象生，文锋众人服。\n顷游灵台下，频弃荆山玉。\n蹭蹬空数年，裴回冀微禄。\n朅来投笔砚，长揖谢亲族。\n且欲图变通，安能守拘束。\n本持乡曲誉，肯料泥涂辱。\n谁谓命迍邅，还令计反覆。\n西戎今未弭，胡骑屯山谷。\n坐恃龙豹韬，全轻蜂虿毒。\n拂衣从此去，拥传一何速。\n元帅许提携，他人伫瞻瞩。\n出门寡俦侣，矧乃无僮仆。\n黠虏时相逢，黄沙暮愁宿。\n萧条远回首，万里如在目。\n汉境天西穷，[胡]山海边绿。\n想闻羌笛处，泪尽关山曲。\n地阔鸟飞迟，风寒马毛缩。\n边愁殊浩荡，离思空断续。\n塞上归限赊，尊前别期促。\n知君志不小，一举凌鸿鹄。\n且愿乐从军，功名在殊俗。",
        "dynasty": "唐",
        "collection_info": null
    },
    {
        "uuid": "0a42efd97eb932e64f3e46eddf13d19f",
        "title": "送薛据宰涉县",
        "author": "刘长卿",
        "content": "故人河山秀，独立风神异。\n人许白眉长，天姿青云器。\n雄辞变文名，高价喧时议。\n下笔盈万言，皆合古人意。\n一从负能名，数载犹卑位。\n宝劒诚可用，烹鲜是虚弃。\n昔闻在河上，高卧自无事。\n几案终日闲，蒲鞭使人畏。\n顷因岁月满，方谢风尘吏。\n颂德有舆人，荐贤逢八使。\n栖鸾往已屈，驯雀今可嗣。\n此道如不移，云霄坐应致。\n县前漳水绿，郭外晋山翠。\n日得谢客游，时堪陶令醉。\n前期今尚远，握手空宴慰。\n驿路疎柳长，春城百花媚。\n裴回白日隐，暝色含天地。\n一鸟向灞陵，孤云送行骑。\n夫君多述作，而我常讽味。\n赖有琼瑶资，能宽别离思。\n槐阴覆堂殿，苔色上阶砌。\n鸟倦自归飞，云闲独空㵝。\n既将慕幽绝，兼欲看定慧。\n遇物忘世缘，还家懒生计。\n无生妄已息，有妄心可制。\n心镜常虚明，时人自沦翳。",
        "dynasty": "唐",
        "collection_info": null
    },
    {
        "uuid": "31827be416f525e65238643739d3f370",
        "title": "早春赠别赵居士还江左时长卿下第归嵩阳旧居",
        "author": "刘长卿",
        "content": "见君风尘裏，意出风尘外。\n自有沧洲期，含情十余载。\n深居凤城曲，日预龙华会。\n果得僧家缘，能遗俗人态。\n一身今已适，万物知何爱。\n悟法电已空，看心水无碍。\n且将穷妙理，兼欲寻胜概。\n何独谢客游，当为远公辈。\n放舟驰楚郭，负杖辞秦塞。\n目送南飞云，令人想吴会。\n遥思旧游处，髣髴疑相对。\n夜火金陵城，春烟石头濑。\n沧波极天末，万里明如带。\n一片孤客帆，飘然向青霭。\n楚天合江气，云色常霮䨴。\n隐见湖中山，相连数州内。\n君行意可得，全与时人背。\n归路随枫林，还乡念莼菜。\n顾予尚羁束，何幸承眄睐。\n素愿徒自勤，清机本难逮。\n累幸忝宾荐，末路逢沙汰。\n濩落名不成，裴回意空大。\n逢时虽贵达，守道甘易退。\n逆旅乡梦频，春风客心碎。\n别君日已远，离念无明晦。\n予亦返柴荆，山田事耕耒。",
        "dynasty": "唐",
        "collection_info": null
    },
    {
        "uuid": "2358ddd84396fa390d09a59b4df3aa99",
        "title": "夜宴洛阳程九主簿宅送杨三山人往天台寻智者禅师隐居",
        "author": "刘长卿",
        "content": "东林问逋客，何处栖幽偏？满腹万余卷，息机三十年。\n志图良已久，鬓髮空苍然。\n调啸寄疎旷，形骸如弃捐。\n本家关西族，别业嵩阳田。\n云卧能独往，山栖幸周旋。\n垂竿不在鱼，卖药不为钱。\n藜杖闲倚壁，松花常醉眠。\n顷辞青溪隐，来访赤县仙。\n南亩自甘贱，中朝唯爱贤。\n仍空世谛法，远结天台缘。\n魏阙从此去，沧洲知所便。\n主人琼枝秀，宠别瑶华篇。\n落日扫尘榻，春风吹客船。\n此行颇自适，物外谁能牵。\n弄棹白苹裏，挂帆飞鸟边。\n落潮见孤屿，彻底观澄涟。\n雁过湖上月，猿声峰际天。\n羣峰趋海峤，千里黛相连。\n遥倚赤城上，曈曈初日圆。\n昔闻智公隐，此地常安禅。\n千载已如梦，一灯今尚传。\n云龛闭遗影，石窟无人烟。\n古寺暗乔木，春崖鸣细泉。\n流尘既寂寞，缅想增婵娟。\n山鸟怨庭树，门人思步莲。\n夷犹怀永路，怅望临清川。\n渔人来梦裏，沙鸥飞眼前。\n独游岂易惬，羣动多相缠。\n羡尔五湖夜，往来闲扣舷。",
        "dynasty": "唐",
        "collection_info": null
    },
    {
        "uuid": "e4eae5de69e7cb34aedbd6cd5d1cfd8e",
        "title": "瓜洲驿奉饯张侍御公拜膳部郎中却復宪台充贺兰大夫留后使之岭南时侍御先在淮南幕府",
        "author": "刘长卿",
        "content": "太华高标峻，青阳淑气盘。\n属辞倾渤澥，称价掩琅玕。\n杨叶频推中，芸香早拜官。\n后来惭辙迹，先达仰门阑。\n佐剧劳黄绶，提纲疾素餐。\n风生趋府步，笔偃触邪冠。\n骨鲠知难屈，锋铓岂易干。\n伫将调玉铉，翻自落金丸。\n异议那容直，专权本畏弹。\n寸心宁有负，三黜竟无端。\n适喜鸿私降，旋惊羽檄攒。\n国怜朝市易，人怨虎狼残。\n天地龙初见，风尘虏未殚。\n随川归少海，就日背长安。\n副相荣分寄，输忠义不刊。\n击胡驰汗马，迁蜀扈鸣銮。\n月罢名卿署，星悬上将坛。\n三军摇斾出，百越画图观。\n茅茹能相引，泥沙肯再蟠。\n兼荣知任重，交辟许才难。\n劲直随台柏，芳香动省兰。\n璧从全赵去，鹏自北溟抟。\n星象衔新宠，风霜带旧寒。\n是非生倚伏，荣辱繫悲欢。\n畴昔偏殊眄，屯蒙独永叹。\n不才成拥肿，失计似邯郸。\n江国伤移律，家山忆考槃。\n一为鸥鸟误，三见露华团。\n回首青云裏，应怜浊水澜。\n愧将生事托，羞向鬓毛看。\n知己伤愆素，他人自好丹。\n乡春连楚越，旅宿寄风湍。\n世路东流水，沧江一钓竿。\n松声伯禹穴，草色子陵滩。\n度岭情何遽，临流兴未阑。\n梅花分路远，扬子上潮宽。\n梦想怀依倚，烟波限渺漫。\n且愁无去雁，宁翼少回鸾。\n极浦春帆迥，空郊晚骑单。\n独怜南渡月，今夕送归鞍。",
        "dynasty": "唐",
        "collection_info": null
    },
    {
        "uuid": "25df96a44ce627a21a7dc523f018c83f",
        "title": "至德三年春正月时谬蒙差摄海盐令闻王师收二京因书事寄上浙西节度李侍郎中丞行营五十韵",
        "author": "刘长卿",
        "content": "天上胡星孛，人间反气横。\n风尘生汗马，河洛纵长鲸。\n本谓才非据，谁知祸已萌。\n食参将可待，诛错輙为名。\n万里兵锋接，三时羽檄惊。\n负恩殊鸟兽，流毒遍黎氓。\n朝市成芜没，干戈起战争。\n人心悬反覆，天道暂虚盈。\n略地侵中土，传烽到上京。\n王师陷魑魅，帝座逼欃枪。\n渭水嘶胡马，秦山泣汉兵。\n关原驰万骑，烟火乱千甍。\n凤驾瞻西幸，龙楼议北征。\n自将行破竹，谁学去吹笙。\n白日重轮庆，玄穹再造荣。\n鬼神潜释愤，夷狄远输诚。\n海内戎衣卷，关中贼垒平。\n山川随转战，草木困横行。\n区宇神功立，讴歌帝业成。\n天回万象庆，龙见五云迎。\n小苑春犹在，长安日更明。\n星辰归正位，雷雨发残生。\n文物登前古，箫韶下太清。\n未央新柳色，长乐旧钟声。\n八使推邦彦，中司案国程。\n苍生属伊吕，明主仗韩彭。\n凶丑将除蔓，姦豪已负荆。\n世危看柱石，时难识忠贞。\n薄伐征貔虎，长驱拥斾旌。\n吴山依重镇，江月带行营。\n金石悬词律，烟云动笔精。\n运筹初减竈，调鼎未和羹。\n北虏传初解，东人望已倾。\n池塘催谢客，花木待春卿。\n昔忝登龙首，能伤困骥鸣。\n艰难悲伏劒，提握喜悬衡。\n巴曲谁堪听，秦台自有情。\n遂令辞短褐，仍欲请长缨。\n久客田园废，初官印绶轻。\n榛芜上国路，苔藓北山楹。\n懒慢羞趋府，驱驰忆退耕。\n榴花无暇醉，蓬髮带愁萦。\n地僻方言异，身微俗虑幷。\n家怜双鲤断，才媿小鳞烹。\n沧海今犹滞，青阳岁又更。\n洲香生杜若，溪暖戏鵁鶄。\n烟水宜春候，褰关值晚晴。\n潮声来万井，山色映孤城。\n旅梦亲乔木，归心乱早莺。\n倘无知己在，今已访蓬瀛。",
        "dynasty": "唐",
        "collection_info": null
    },
    {
        "uuid": "7b66fd677dea1f77584b2f9719010b43",
        "title": "寻张逸人山居",
        "author": "刘长卿",
        "content": "危石纔通鸟道，空山更有人家。\n桃源定在深处，涧水浮来落花。",
        "dynasty": "唐",
        "collection_info": null
    },
    {
        "uuid": "ae7cbe19b4b9d46a7997e30ec0fac52a",
        "title": "发越州赴润州使院留别鲍侍御",
        "author": "刘长卿",
        "content": "对水看山别离，孤舟日暮行迟。\n江南江北春草，独向金陵去时。",
        "dynasty": "唐",
        "collection_info": null
    },
    {
        "uuid": "12b1e8eb44bacb0f38f7ccb4590bf1be",
        "title": "送陆[澧]还吴中",
        "author": "刘长卿",
        "content": "瓜步寒潮送客，杨柳暮雨沾衣。\n故山南望何处，秋草连天独归。",
        "dynasty": "唐",
        "collection_info": null
    },
    {
        "uuid": "81c087283a67fa4422059d2391f3c264",
        "title": "苕溪酬梁耿别后见寄",
        "author": "刘长卿",
        "content": "清川永路何极，落日孤舟解携。\n鸟向平芜远近，人随流水东西。\n白云千里万里，明月前溪后溪。\n惆怅长沙谪去，江潭芳草萋萋。",
        "dynasty": "唐",
        "collection_info": null
    },
    {
        "uuid": "584bf56cafa7cef152e7ae963242c75d",
        "title": "蛇浦桥下重送严维",
        "author": "刘长卿",
        "content": "秋风飒飒鸣条，风月相和寂寥。\n黄叶一离一别，青山暮暮朝朝。\n寒江渐出高岸，古木犹依断桥。\n明日行人已远，空余泪滴回潮。",
        "dynasty": "唐",
        "collection_info": null
    },
    {
        "uuid": "c06833b0c727f87f2c0a05d6d7185ddc",
        "title": "七里滩重送",
        "author": "刘长卿",
        "content": "秋江渺渺水空波，越客孤舟欲榜歌。\n手折衰杨悲老大，故人零落已无多。",
        "dynasty": "唐",
        "collection_info": null
    },
    {
        "uuid": "a85a6c1be14067591a390df74992115a",
        "title": "家园瓜熟是故萧相公所遗瓜种悽然感旧因赋此诗",
        "author": "刘长卿",
        "content": "事去人亡迹自留，黄花绿蒂不胜愁。\n谁能更向青门外，秋草茫茫觅故侯。",
        "dynasty": "唐",
        "collection_info": null
    },
    {
        "uuid": "730325d3da8a53b1e5706fdfe6a4bc55",
        "title": "重送裴郎中贬吉州",
        "author": "刘长卿",
        "content": "猿啼客散暮江头，人自伤心水自流。\n同作逐臣君更远，青山万里一孤舟。",
        "dynasty": "唐",
        "collection_info": null
    },
    {
        "uuid": "de199a874d3a82c5f8141f1708f3470a",
        "title": "寻盛禅师兰若",
        "author": "刘长卿",
        "content": "秋草黄花覆古阡，隔林何处起人烟。\n山僧独在山中老，唯有寒松见少年。",
        "dynasty": "唐",
        "collection_info": null
    },
    {
        "uuid": "babead1b73e54eb771afa5e83ce00edf",
        "title": "寄许尊师",
        "author": "刘长卿",
        "content": "独上云梯入翠微，蒙蒙烟雪映岩扉。\n世人知在中峰裏，遥礼青山恨不归。",
        "dynasty": "唐",
        "collection_info": null
    },
    {
        "uuid": "2909b163c89c05694adefb9c1e79a137",
        "title": "酬李穆见寄",
        "author": "刘长卿",
        "content": "孤舟相访至天涯，万转云山路更赊。\n欲扫柴门迎远客，青苔黄叶满贫家。",
        "dynasty": "唐",
        "collection_info": null
    },
    {
        "uuid": "2459206f56bf5430e6a826422fc7d62f",
        "title": "送王司马秩满西归",
        "author": "刘长卿",
        "content": "汉主何时放逐臣？江边几度送归人。\n同官岁岁先辞满，唯有青山伴老身。",
        "dynasty": "唐",
        "collection_info": null
    },
    {
        "uuid": "2a6f8df97ee181f0425ac8a7cee702c7",
        "title": "送王司马秩满西归",
        "author": "刘长卿",
        "content": "汉代何人访逐臣，江边几度送归人。\n同官岁岁先辞满，唯有青山伴老身。",
        "dynasty": "唐",
        "collection_info": null
    },
    {
        "uuid": "532c5c1e784f02cee0429c06b4607cf7",
        "title": "寄别朱拾遗",
        "author": "刘长卿",
        "content": "天书远召沧浪客，几度临岐病未能。\n江海茫茫春欲遍，行人一骑发金陵。",
        "dynasty": "唐",
        "collection_info": null
    },
    {
        "uuid": "e9ab407e1f0b222e9c8ef9781312d85e",
        "title": "会赦后酬主簿所问",
        "author": "刘长卿",
        "content": "江南海北长相忆，浅水深山独掩扉。\n重见太平身已老，桃源久住不能归。",
        "dynasty": "唐",
        "collection_info": null
    },
    {
        "uuid": "b6dbbe25e9450a451097f19ec0f3dbfc",
        "title": "赠秦系",
        "author": "刘长卿",
        "content": "向风长啸戴纱巾，野鹤由来不可亲。\n明日东归变名姓，五湖烟水觅何人。",
        "dynasty": "唐",
        "collection_info": null
    },
    {
        "uuid": "45d15720b97180816e9b4cc2778f40f9",
        "title": "酬灵彻公相招",
        "author": "刘长卿",
        "content": "石磵泉声久不闻，独临长路雪纷纷。\n如今渐欲生黄髮，愿脱头冠与白云。",
        "dynasty": "唐",
        "collection_info": null
    },
    {
        "uuid": "e30112ebee8f1ac95d2abcd503b7f5c4",
        "title": "赠崔九载华",
        "author": "刘长卿",
        "content": "怜君一见一悲歌，岁岁无如老去何。\n白屋渐看秋草没，青云莫道故人多。",
        "dynasty": "唐",
        "collection_info": null
    },
    {
        "uuid": "11eb0cb3b02c4d4057c432c7aac4acaa",
        "title": "同崔载华赠日本聘使",
        "author": "刘长卿",
        "content": "怜君异域朝周远，积水连天何处通。\n遥指来从初日外，始知更有扶桑东。",
        "dynasty": "唐",
        "collection_info": null
    },
    {
        "uuid": "3f17bb90f90be5d10700caec3824cf31",
        "title": "送建州陆使君",
        "author": "刘长卿",
        "content": "汉庭初拜建安侯，天子临轩寄所忧。\n从此向南无限路，双旌已去水悠悠。",
        "dynasty": "唐",
        "collection_info": null
    },
    {
        "uuid": "3515b9666fbc69f950755214699c6644",
        "title": "送秦侍御外甥张篆之福州谒鲍大夫秦侍御与大夫有旧",
        "author": "刘长卿",
        "content": "万里闽中去渺然，孤舟水上入寒烟。\n辕门拜首儒衣弊，貌似牢之岂不怜。",
        "dynasty": "唐",
        "collection_info": null
    },
    {
        "uuid": "47bc7599068a3fb9bcf088cfdcdfe713",
        "title": "闻奉迎皇太后使沈判官至因有此作",
        "author": "刘长卿",
        "content": "长乐宫人扫落花，君王正候五云车。\n万方臣妾同瞻望，疑在曾城阿母家。",
        "dynasty": "唐",
        "collection_info": null
    },
    {
        "uuid": "8c6b797473bc82efd8cf3bdcbb5f92ae",
        "title": "送刘萱之道州谒崔大夫",
        "author": "刘长卿",
        "content": "沅水悠悠湘水春，临岐南望一沾巾。\n信陵门下三千客，君到长沙见几人。",
        "dynasty": "唐",
        "collection_info": null
    },
    {
        "uuid": "9c5fe60dd354a17799e3c8a7fb24ebad",
        "title": "过郑山人所居",
        "author": "刘长卿",
        "content": "寂寂孤莺啼杏园，寥寥一犬吠桃源。\n落花芳草无寻处，万壑千峰独闭门。",
        "dynasty": "唐",
        "collection_info": null
    },
    {
        "uuid": "803c39731358001527c19a4918ac6e77",
        "title": "奉送贺若郎中贼退后之杭州",
        "author": "刘长卿",
        "content": "江上初收战马尘，莺声柳色待行春。\n双旌谁道来何暮，万井如今有几人。",
        "dynasty": "唐",
        "collection_info": null
    },
    {
        "uuid": "881a774607cc82b5e7450f86aa6d448a",
        "title": "瓜洲驿重送梁郎中赴吉州",
        "author": "刘长卿",
        "content": "渺渺云山去几重，依依独听广陵钟。\n明朝借问南来客，五马双旌何处逢。",
        "dynasty": "唐",
        "collection_info": null
    },
    {
        "uuid": "8ffa3bd26f796f362b676475f08bc448",
        "title": "奉使鄂渚至乌江道中作",
        "author": "刘长卿",
        "content": "沧洲不復恋鱼竿，白髮那堪戴铁冠。\n客路向南何处是，芦花千里雪漫漫。",
        "dynasty": "唐",
        "collection_info": null
    },
    {
        "uuid": "ca1be253afeb2b8dd352f27b86098144",
        "title": "新息道中作",
        "author": "刘长卿",
        "content": "萧条独向汝南行，客路多逢汉骑营。\n古木苍苍离乱后，几家同住一孤城。",
        "dynasty": "唐",
        "collection_info": null
    },
    {
        "uuid": "f892422f95dc0439e6832dabc58d9f56",
        "title": "春日宴魏万成湘水亭",
        "author": "刘长卿",
        "content": "何年家住此江滨，几度门前北渚春。\n白髮乱生相顾老，黄莺自语岂知人。",
        "dynasty": "唐",
        "collection_info": null
    },
    {
        "uuid": "e03050d942bd503896061dc701296c2a",
        "title": "重送道标上人",
        "author": "刘长卿",
        "content": "衡阳千里去人稀，遥逐孤云入翠微。\n春草青青新覆地，深山无路若为归。",
        "dynasty": "唐",
        "collection_info": null
    },
    {
        "uuid": "dde872ba535cb25c9fb32ecd5b284fcb",
        "title": "送李判官之润州行营",
        "author": "刘长卿",
        "content": "万里辞家事鼓鼙，今陵驿路楚云西。\n江春不肯留归客，草色青青送马蹄。",
        "dynasty": "唐",
        "collection_info": null
    },
    {
        "uuid": "e22eaee2852419f4512c0cea86a71459",
        "title": "将赴南巴至余干别李十二",
        "author": "刘长卿",
        "content": "江上花催问礼人，鄱阳莺报越乡春。\n谁怜此别悲欢异，万里青山送逐臣。",
        "dynasty": "唐",
        "collection_info": null
    },
    {
        "uuid": "7bb3c4fd2453e9e9c724d3e076bb43fa",
        "title": "时平后春日思归",
        "author": "刘长卿",
        "content": "一尉何曾及布衣，时平却忆卧柴扉。\n故园柳色催南客，春水桃花待北归。",
        "dynasty": "唐",
        "collection_info": null
    },
    {
        "uuid": "2abbb23cc7c551fca7ded2774fbe9567",
        "title": "送陶十赴杭州摄掾",
        "author": "刘长卿",
        "content": "莫叹江城一掾卑，沧洲未是阻心期。\n浙中山色千万状，门外潮声朝暮时。",
        "dynasty": "唐",
        "collection_info": null
    },
    {
        "uuid": "4f518b3365d5e80269954c6e7c8c0aff",
        "title": "使还七里濑上逢薛承规赴江西贬官",
        "author": "刘长卿",
        "content": "迁客归人醉晚寒，孤舟暂泊子陵滩。\n怜君更去三千里，落日青山江上看。",
        "dynasty": "唐",
        "collection_info": null
    },
    {
        "uuid": "6aea4f19938f0915bee36242e49354c1",
        "title": "使回赴苏州道中作",
        "author": "刘长卿",
        "content": "春风何事远相催，路尽天涯始却回。\n万里无人空楚水，孤帆送客到鱼台。",
        "dynasty": "唐",
        "collection_info": null
    },
    {
        "uuid": "84bf0f52b9382b8c8a2943ff2e2223d6",
        "title": "昭阳曲",
        "author": "刘长卿",
        "content": "昨夜承恩宿未央，罗衣犹带御衣香。\n芙蓉帐小云屏暗，杨柳风多水殿凉。",
        "dynasty": "唐",
        "collection_info": null
    },
    {
        "uuid": "85b03fde2cadbd851a7bbf98f176b9d8",
        "title": "罪所留繫每夜闻长洲军笛声",
        "author": "刘长卿",
        "content": "白日浮云闭不开，黄沙谁问冶长猜。\n只怜横笛关山月，知处愁人夜夜来。",
        "dynasty": "唐",
        "collection_info": null
    },
    {
        "uuid": "c4a52f91b9d33a86ee438bf15774266e",
        "title": "赠微上人",
        "author": "刘长卿",
        "content": "禅门来往翠微间，万里千峰在剡山。\n何时共到天台裏，身与浮云处处闲。",
        "dynasty": "唐",
        "collection_info": null
    },
    {
        "uuid": "9489e14fbe1e7abce07073bd567f6328",
        "title": "东湖送朱逸人归",
        "author": "刘长卿",
        "content": "山色湖光併在东，扁舟归去有樵风。\n莫道野人无外事，开田凿井白云中。",
        "dynasty": "唐",
        "collection_info": null
    },
    {
        "uuid": "47c7cb353063a1b099979307c1627618",
        "title": "舟中送李十八",
        "author": "刘长卿",
        "content": "释子身心无有分，独将衣钵去人羣。\n相思晚望西林寺，唯有钟声出白云。",
        "dynasty": "唐",
        "collection_info": null
    },
    {
        "uuid": "c729da9e6838758bf86ce8d16d11f58b",
        "title": "送李穆归淮南",
        "author": "刘长卿",
        "content": "扬州春草新年绿，未去先愁去不归。\n淮水问君来早晚，老人偏畏过芳菲。",
        "dynasty": "唐",
        "collection_info": null
    },
    {
        "uuid": "2d9c3716cddd68ddc56c7430bed68e6b",
        "title": "晚春归山居题窗前竹",
        "author": "刘长卿",
        "content": "溪上残春黄鸟稀，辛夷花尽杏花飞。\n始怜幽竹山窗下，不改清阴待我归。",
        "dynasty": "唐",
        "collection_info": null
    },
    {
        "uuid": "8a80cc1c828ee2ea78dccbfa7aef0730",
        "title": "送卢侍御赴河北",
        "author": "刘长卿",
        "content": "谪居为别倍伤情，何事从戎独远行。\n千里按图收故地，三军罢战及春耕。\n江天渺渺鸿初去，漳水悠悠草欲生。\n莫学仲连逃海上，田单空愧取聊城。",
        "dynasty": "唐",
        "collection_info": null
    },
    {
        "uuid": "aae095ab77729d15c46f3df93173e38c",
        "title": "送子壻崔真父归长城",
        "author": "刘长卿",
        "content": "送君巵酒不成欢，幼女辞家事伯鸾。\n桃叶宜人诚可咏，柳花如雪若为看。\n心怜稚齿鸣环去，身愧衰颜对玉难。\n惆怅暮帆何处落，青山无限水漫漫。",
        "dynasty": "唐",
        "collection_info": null
    },
    {
        "uuid": "a1adeb4f661c1aad8c79f86ede2cc575",
        "title": "送陆[澧]仓曹西上",
        "author": "刘长卿",
        "content": "长安此去欲何依，先达谁当荐陆机。\n日下凤翔双阙迥，雪中人去二陵稀。\n舟从故里难移棹，家住寒塘独掩扉。\n临水自伤流落久，赠君空有泪霑衣。",
        "dynasty": "唐",
        "collection_info": null
    },
    {
        "uuid": "778198f1135bcd7a5f0efbfec6186bfb",
        "title": "送柳使君赴袁州",
        "author": "刘长卿",
        "content": "宜阳出守新恩至，京口因家始愿违。\n五柳闭门高士去，三苗按节远人归。\n月明江路闻猨断，花暗山城见吏稀。\n惟有郡斋窗裏岫，朝朝空对谢玄晖。",
        "dynasty": "唐",
        "collection_info": null
    },
    {
        "uuid": "ef243e4d96bcafcffeedd3d2ce62d407",
        "title": "戏题赠二小男",
        "author": "刘长卿",
        "content": "异乡流落频生子，几许悲欢併在身。\n欲并老容羞白髮，每看儿戏忆青春。\n未知门户谁堪主，且免琴书别与人。\n何幸暮年方有后，举家相对却霑巾。",
        "dynasty": "唐",
        "collection_info": null
    },
    {
        "uuid": "f60e3d0174aa8fadc72773888c6e95a1",
        "title": "谪官后卧病官舍简贺兰侍郎",
        "author": "刘长卿",
        "content": "青春衣绣共称宜，白首垂丝恨不遗。\n江上几回今夜月，镜中无復少年时。\n生还北阙谁相引，老向南邦众所悲。\n岁岁任他芳草绿，长沙未有定归期。",
        "dynasty": "唐",
        "collection_info": null
    },
    {
        "uuid": "f33cb94c9e710a4cf34bdf2dc9b46a19",
        "title": "岁日见新历因寄都官裴郎中",
        "author": "刘长卿",
        "content": "青阳振蛰初颁历，白首衔冤欲问天。\n绛老更能经几岁，贾生何事又三年。\n愁占蓍草终难决，病对椒花倍自怜。\n若道平分四时气，南枝为底发春偏。",
        "dynasty": "唐",
        "collection_info": null
    },
    {
        "uuid": "250e117a5751003348840beae9dae8df",
        "title": "江州重别薛六柳八二员外",
        "author": "刘长卿",
        "content": "生涯岂料承优诏，世事空知学醉歌。\n江上月明胡鴈过，淮南木落楚山多。\n寄身且喜沧洲近，顾影无如白髮何。\n今日龙钟人共弃，媿君犹遣慎风波。",
        "dynasty": "唐",
        "collection_info": null
    },
    {
        "uuid": "433952b847d42fb66da935d7de51890b",
        "title": "青溪口送人归岳州",
        "author": "刘长卿",
        "content": "洞庭何处鴈南飞，江菼苍苍客去稀。\n帆带夕阳千里没，天连秋水一人归。\n黄花裛露开沙岸，白鸟衔鱼上钓矶。\n岐路相逢无可赠，老年空有泪霑衣。",
        "dynasty": "唐",
        "collection_info": null
    },
    {
        "uuid": "65090236ed41a1641bfc304822800631",
        "title": "送灵澈上人还越中",
        "author": "刘长卿",
        "content": "禅客无心杖锡还，沃洲深处草堂闲。\n身随敝屦经残雪，手绽寒衣入旧山。\n独向青溪依树下，空留白日在人间。\n那堪别后长相忆，云木苍苍但闭关。",
        "dynasty": "唐",
        "collection_info": null
    },
    {
        "uuid": "d621b5ff6388e6743ca0288b4d1a8d18",
        "title": "送耿拾遗归上都",
        "author": "刘长卿",
        "content": "若为天畔独归秦，对水看山欲暮春。\n穷海别离无限路，隔河征战几归人。\n长安万里传双泪，建德千峰寄一身。\n想到邮亭愁驻马，不堪西望见风尘。",
        "dynasty": "唐",
        "collection_info": null
    },
    {
        "uuid": "3bd32c95cec6c0e203d6c847855841fb",
        "title": "和樊使君登润州城楼",
        "author": "刘长卿",
        "content": "山城迢遰敞高楼，露冕吹铙居上头。\n春草连天随北望，夕阳浮水共东流。\n江田漠漠全吴地，野树苍苍故蒋州。\n王粲尚为南郡客，别来何处更销忧。",
        "dynasty": "唐",
        "collection_info": null
    },
    {
        "uuid": "ea5417982f4712d9f73393e5ea87efb7",
        "title": "饯王相公出牧括州",
        "author": "刘长卿",
        "content": "缙云讵比长沙远，出牧犹承明主恩。\n城对寒山开画戟，路飞秋叶转朱轓。\n江潮淼淼连天望，旌斾悠悠上岭翻。\n萧索庭槐空闭閤，旧人谁到翟公门。",
        "dynasty": "唐",
        "collection_info": null
    },
    {
        "uuid": "a87a5d8894b8c29459603997e3352652",
        "title": "题灵佑和尚故居",
        "author": "刘长卿",
        "content": "叹逝翻悲有此身，禅房寂寞见流尘。\n多时行径空秋草，几日浮生哭故人。\n风竹自吟遥入磬，雨花随泪共霑巾。\n残经窗下依然在，忆得山中问许询。",
        "dynasty": "唐",
        "collection_info": null
    },
    {
        "uuid": "162e42113c0476c5476b2e66ec4e161d",
        "title": "寻龙井杨老",
        "author": "刘长卿",
        "content": "柴门草舍绝风尘，空谷耕田学子真。\n泉咽恐劳经陇底，山深不觉有秦人。\n手栽松树苍苍老，身卧桃园寂寂春。\n唯有胡麻当鸡黍，白云来往未嫌贫。",
        "dynasty": "唐",
        "collection_info": null
    },
    {
        "uuid": "d1597192155af1547fe19f840d29db01",
        "title": "见故人李均所借古镜恨其未获归府斯人已亡怆然有作",
        "author": "刘长卿",
        "content": "故人留镜无归处，今日怀君试暂窥。\n岁久岂堪尘自入，夜长应待月相随。\n空怜琼树曾临匣，犹见菱花独映池。\n所恨平生还不早，如今始挂陇头枝。",
        "dynasty": "唐",
        "collection_info": null
    },
    {
        "uuid": "5f2775103f5db0d1c49900dc5c9b4766",
        "title": "闻虞沔州有替将归上都登汉东城寄赠",
        "author": "刘长卿",
        "content": "淮南摇落客心悲，涢水悠悠怨别离。\n早鴈初辞旧关塞，秋风先入古城池。\n腰章建隼皇恩赐，露冕临人白髮垂。\n惆怅恨君先我去，汉阳耆老忆旌麾。",
        "dynasty": "唐",
        "collection_info": null
    },
    {
        "uuid": "af202dd7e38cfd09fa64fff7fdf048bb",
        "title": "献淮宁军节度使李相公",
        "author": "刘长卿",
        "content": "建牙吹角不闻喧，三十登坛众所尊。\n家散万金酬士死，身留一剑答君恩。\n渔阳老将多迴席，鲁国诸生半在门。\n白马翩翩春草细，郊原西去猎平原。",
        "dynasty": "唐",
        "collection_info": null
    },
    {
        "uuid": "a9049a0d342aebe520162ac2f789742b",
        "title": "观校猎上淮西相公",
        "author": "刘长卿",
        "content": "龙骧校猎邵陵东，野火初烧楚泽空。\n师事黄公千战后，身骑白马万人中。\n笳随晚吹吟边草，箭没寒云落塞鸿。\n三十拥旄谁不羡，周郎少小立奇功。",
        "dynasty": "唐",
        "collection_info": null
    },
    {
        "uuid": "31a520dc84b8da623ed8ba50c177b41f",
        "title": "送皇甫曾赴上都",
        "author": "刘长卿",
        "content": "东游久与故人违，西去荒凉旧路微。\n秋草不生三径处，行人独向五陵归。\n离心日远如流水，迴首川长共落晖。\n楚客岂劳伤此别，沧江欲暮自霑衣。",
        "dynasty": "唐",
        "collection_info": null
    },
    {
        "uuid": "c0643709d4f8c900bfe441eae0a0f3ef",
        "title": "送李录事兄归襄邓",
        "author": "刘长卿",
        "content": "十年多难与君同，几处移家逐转蓬。\n白首相逢征战后，青春已过乱离中。\n行人杳杳看西月，归马萧萧向北风。\n汉水楚云千万里，天涯此别恨无穷。",
        "dynasty": "唐",
        "collection_info": null
    },
    {
        "uuid": "d6d1d2b90734cb7ca29c67274e3df177",
        "title": "汉阳献李相公",
        "author": "刘长卿",
        "content": "退身高卧楚城幽，独掩闲门汉水头。\n春草雨中行径没，暮山江上捲帘愁。\n几人犹忆孙弘阁，百口同乘范蠡舟。\n早晚却还丞相印，十年空被白云留。",
        "dynasty": "唐",
        "collection_info": null
    },
    {
        "uuid": "e3e748aab0d353f721fc1aaebdda80ec",
        "title": "长沙过贾谊宅",
        "author": "刘长卿",
        "content": "三年谪宦此栖迟，万古惟留楚客悲。\n秋草独寻人去后，寒林空见日斜时。\n汉文有道恩犹薄，湘水无情弔岂知。\n寂寂江山摇落处，怜君何事到天涯。",
        "dynasty": "唐",
        "collection_info": null
    },
    {
        "uuid": "9e905595c1e0e60607d00eaee3911d86",
        "title": "奉酬辛大夫喜湖南腊月连日降雪见示之作",
        "author": "刘长卿",
        "content": "长沙耆旧拜旌麾，喜见江潭积雪时。\n柳絮三冬先北地，梅花一夜徧南枝。\n初开窗阁寒光满，欲掩军城暮色迟。\n闾里何人不相庆，万家同唱郢中词。",
        "dynasty": "唐",
        "collection_info": null
    },
    {
        "uuid": "8661bda7590f158021a31e91fef3646d",
        "title": "登余干古县城",
        "author": "刘长卿",
        "content": "孤城上与白云齐，万古荒凉楚水西。\n官舍已空秋草绿，女墙犹在夜乌啼。\n平江渺渺来人远，落日亭亭向客低。\n沙鸟不知陵谷变，朝飞暮去弋阳溪。",
        "dynasty": "唐",
        "collection_info": null
    },
    {
        "uuid": "33c67214d493c5f88c8578a690272875",
        "title": "将赴岭外留题萧寺远公院",
        "author": "刘长卿",
        "content": "竹房遥闭上方幽，苔径苍苍访昔游。\n内史旧山空日暮，南朝古木向人秋。\n天香月色同僧室，叶落猨啼傍客舟。\n此去播迁明主意，白云何事欲相留。",
        "dynasty": "唐",
        "collection_info": null
    },
    {
        "uuid": "3beb019c37985170d24836dc7f515ceb",
        "title": "初闻贬谪续喜量移登干越亭赠郑校书",
        "author": "刘长卿",
        "content": "青青草色满江洲，万里伤心水自流。\n越鸟岂知南国远，江花独向北人愁。\n生涯已逐沧浪去，冤气初逢涣汗收。\n何事还邀迁客醉，春风日夜待归舟。",
        "dynasty": "唐",
        "collection_info": null
    },
    {
        "uuid": "33b42aff9e5028226ce6f0f149298608",
        "title": "北归入至德州界偶逢洛阳邻家李光宰",
        "author": "刘长卿",
        "content": "生涯心事已蹉跎，旧路依然此重过。\n近北始知黄叶落，向南空见白云多。\n炎州日日人将老，寒渚年年水自波。\n华髮相逢俱若是，故园秋草復如何。",
        "dynasty": "唐",
        "collection_info": null
    },
    {
        "uuid": "e688ca907325ef9ed44e37e9fbf072a2",
        "title": "自江西归至旧任官舍赠袁赞府",
        "author": "刘长卿",
        "content": "却见同官喜復悲，此生何幸有归期。\n空庭客至逢摇落，旧邑人稀经乱离。\n湘路来过迴鴈处，江城卧听捣衣时。\n南方风土劳君问，贾谊长沙岂不知。",
        "dynasty": "唐",
        "collection_info": null
    },
    {
        "uuid": "09e40e5c71d5090aeab4a6f4c5f0aae1",
        "title": "赴南中题褚少府湖上亭子",
        "author": "刘长卿",
        "content": "种田东郭傍春陂，万事无情把钓丝。\n绿竹放侵行径裏，青山常对卷帘时。\n纷纷花落门空闭，寂寂莺啼日更迟。\n从此别君千万里，白云流水忆佳期。",
        "dynasty": "唐",
        "collection_info": null
    },
    {
        "uuid": "3e5b5f80815eedfad3b550a3abd685b6",
        "title": "上巳日越中与鲍侍郎泛舟耶溪",
        "author": "刘长卿",
        "content": "兰桡缦转傍汀沙，应接云峰到若耶。\n旧浦满来移渡口，垂杨深处有人家。\n永和春色千年在，曲水乡心万里赊。\n君见渔船时借问，前洲几路入烟花。",
        "dynasty": "唐",
        "collection_info": null
    },
    {
        "uuid": "21a7f6e7efff8c9d9b637db397be9da6",
        "title": "双峰下哭故人李宥",
        "author": "刘长卿",
        "content": "怜君孤壠寄双峰，埋骨穷泉復几重。\n白露空霑九原草，青山犹闭数株松。\n图书经乱知何在，妻子因贫失所从。\n惆怅东皋却归去，人间无处更相逢。",
        "dynasty": "唐",
        "collection_info": null
    },
    {
        "uuid": "68a7683760c92e0b3968ae5437b19787",
        "title": "使次安陆寄友人",
        "author": "刘长卿",
        "content": "新年草色远萋萋，久客将归失路蹊。\n暮雨不知涢口处，春风只到穆陵西。\n孤城尽日空花落，三户无人自鸟啼。\n君在江南相忆否，门前五柳几枝低。",
        "dynasty": "唐",
        "collection_info": null
    },
    {
        "uuid": "9e25bd78179f08258835fb0f90fbd9b5",
        "title": "哭陈歙州",
        "author": "刘长卿",
        "content": "千秋万古葬平原，素业清风及子孙。\n旅榇归程伤道路，举家行哭向田园。\n空山寂寂开新壠，乔木苍苍掩旧门。\n儒行公才竟何在，独怜棠树一枝存。",
        "dynasty": "唐",
        "collection_info": null
    },
    {
        "uuid": "97695c1c4b73a1127f8e61ea93748435",
        "title": "酬屈突陜",
        "author": "刘长卿",
        "content": "落叶纷纷满四邻，萧条环堵绝风尘。\n乡看秋草归无路，家对寒江病且贫。\n藜杖懒迎征骑客，菊花能醉去官人。\n怜君计画谁知者，但见蓬蒿空没身。",
        "dynasty": "唐",
        "collection_info": null
    },
    {
        "uuid": "3e2c88ce6e2aa87520f86b27dcc326cd",
        "title": "送惠法师游天台因怀智大师故居",
        "author": "刘长卿",
        "content": "翠屏瀑水知何在，鸟道猨啼过几重。\n落日独摇金策去，深山谁向石桥逢。\n定攀岩下丛生桂，欲买云中若箇峰。\n忆想东林禅诵处，寂寥惟听旧时钟。",
        "dynasty": "唐",
        "collection_info": null
    },
    {
        "uuid": "1feca82210424db96ab74b7b81f71191",
        "title": "自夏口至鹦鹉洲夕望岳阳寄源中丞",
        "author": "刘长卿",
        "content": "[汀]洲无浪復无烟，楚客相思益渺然。\n汉口夕阳斜渡鸟，洞庭秋水远连天。\n孤城背岭寒吹角，独戍临江夜泊船。\n贾谊上书忧汉室，长沙谪去古今怜。",
        "dynasty": "唐",
        "collection_info": null
    },
    {
        "uuid": "90b586f3d3f00444acbea2b332152a07",
        "title": "送侯中丞流康州",
        "author": "刘长卿",
        "content": "长江极目带枫林，匹马孤云不可寻。\n迁播共知臣道枉，猜谗却为主恩深。\n辕门画角三军思，驿路青山万里心。\n北阙九重谁许屈，独看湘水泪霑襟。",
        "dynasty": "唐",
        "collection_info": null
    },
    {
        "uuid": "fa83a2441d885d3427e0daa260a37153",
        "title": "别严士元",
        "author": "刘长卿",
        "content": "春风倚棹阖闾城，水国春寒阴復晴。\n细雨湿衣看不见，闲花落地听无声。\n日斜江上孤帆影，草绿湖南万里情。\n东道若逢相识问，青袍今日误儒生。",
        "dynasty": "唐",
        "collection_info": null
    },
    {
        "uuid": "8d099a1a492fcf5db2ac9b17a1cebce4",
        "title": "避地江东留别淮南使院诸公",
        "author": "刘长卿",
        "content": "长安路绝鸟飞通，万里孤云西復东。\n旧业已应成茂草，余生只是任飘蓬。\n何辞向物开秦镜，却使他人得楚弓。\n此去行持一竿竹，等闲将狎钓渔翁。",
        "dynasty": "唐",
        "collection_info": null
    },
    {
        "uuid": "a5d582849229d215b0b2196e4104a015",
        "title": "罪所上御史惟则",
        "author": "刘长卿",
        "content": "误因微禄滞南昌，幽繫圜扉昼夜长。\n黄鹤翅垂同燕雀，青松心在任风霜。\n斗间谁与看冤气，盆下无由见太阳。\n贤达不能同感激，更于何处问苍苍。",
        "dynasty": "唐",
        "collection_info": null
    },
    {
        "uuid": "0effb2b6ceac35a777f8d691a30282e1",
        "title": "送台州李使君兼寄题国清寺",
        "author": "刘长卿",
        "content": "露冕新承明主恩，山城别是武陵源。\n花间五马时行县，山外千峰常在门。\n晴江洲渚带春草，古寺杉松深暮猨。\n知到应真飞锡处，因君一想已忘言。",
        "dynasty": "唐",
        "collection_info": null
    },
    {
        "uuid": "2244436624d52971a90c8ba2f23ab02d",
        "title": "狱中闻收东京有赦",
        "author": "刘长卿",
        "content": "传闻阙下降丝纶，为报关东灭虏尘。\n壮志已怜成白首，余生犹待发青春。\n风霜何事偏伤物，天地无情亦爱人。\n持法不须张密网，恩波自解惜枯鳞。",
        "dynasty": "唐",
        "collection_info": null
    },
    {
        "uuid": "132cd9c2f6d17f25ae613784f3e3ca2b",
        "title": "温汤客舍",
        "author": "刘长卿",
        "content": "冬狩温泉岁欲阑，宫城佳气晚宜看。\n汤熏仗裏千旗暖，雪照山边万井寒。\n君门献赋谁相达，客舍无钱輙自安。\n且喜礼闱秦镜在，还将妍丑付春官。",
        "dynasty": "唐",
        "collection_info": null
    },
    {
        "uuid": "4ec450d99553a6b558a4dc2c4e100a6d",
        "title": "送孙逸归庐山",
        "author": "刘长卿",
        "content": "鑪峰绝顶楚云衔，楚客东归栖此岩。\n彭蠡湖边香橘柚，浔阳郭外暗枫杉。\n青山不断三湘道，飞鸟空随万里帆。\n常爱此中多胜事，新诗他日伫开缄。",
        "dynasty": "唐",
        "collection_info": null
    },
    {
        "uuid": "d8e0f45712096240680ea23f3471123a",
        "title": "送马秀才落第归江南",
        "author": "刘长卿",
        "content": "南客怀归乡梦频，东门怅别柳条新。\n慇懃斗酒城阴暮，荡漾孤舟楚水春。\n湘竹旧斑思帝子，江蓠初绿怨骚人。\n怜君此去未得意，陌上愁看泪满巾。",
        "dynasty": "唐",
        "collection_info": null
    },
    {
        "uuid": "57618762649c1b3c86051d2b4d024722",
        "title": "送常十九归嵩少故林",
        "author": "刘长卿",
        "content": "迢迢此恨杳无涯，楚泽嵩丘千里赊。\n岐路别时惊一叶，云林归处忆三花。\n秋天苍翠寒飞鴈，古堞萧条晚噪鵶。\n他日山中逢胜事，桃源洞裏几人家。",
        "dynasty": "唐",
        "collection_info": null
    },
    {
        "uuid": "830a506985417f0be0f934e4a7fdc319",
        "title": "送宇文迁明府赴洪州张观察追摄丰城令",
        "author": "刘长卿",
        "content": "送君不復远为心，余亦扁舟湘水阴。\n路逐山光何处尽，春随草色向南深。\n陈蕃待客应悬榻，宓贱之官独抱琴。\n傥见主人论谪宦，尔来空有白头吟。",
        "dynasty": "唐",
        "collection_info": null
    },
    {
        "uuid": "41741502d8d0109826d91b37cd552f83",
        "title": "送李将军",
        "author": "刘长卿",
        "content": "征西诸将一如君，报德谁能不顾勋。\n身逐塞鸿来万里，手披荒草看孤坟。\n擒生绝漠经胡雪，怀旧长沙哭楚云。\n归去萧条灞陵上，几人看葬李将军。",
        "dynasty": "唐",
        "collection_info": null
    },
    {
        "uuid": "2047dc2dcc5e723cd0436026832ef38f",
        "title": "西陵寄一上人",
        "author": "刘长卿",
        "content": "东山访道成开士，南渡隋阳作本师。\n了义惠心能善诱，吴风越俗罢淫祠。\n室中时见天人命，物外长悬海岳期。\n多谢清言异玄度，悬河高论有谁持。",
        "dynasty": "唐",
        "collection_info": null
    },
    {
        "uuid": "1aacaf7f9cb56e6e66aa2757ad6bdbee",
        "title": "赋得",
        "author": "刘长卿",
        "content": "莺啼燕语报新年，马邑龙堆路几千。\n家住层城临汉苑，[心]随明月到胡天。\n机中锦字论长恨，楼上花枝笑独眠。\n为问元戎窦车骑，何时返斾勒燕然。",
        "dynasty": "唐",
        "collection_info": null
    },
    {
        "uuid": "7c475b9066d6b268be9628c08ae77228",
        "title": "三月李明府后亭泛舟",
        "author": "刘长卿",
        "content": "江南风景復如何，闻道新亭更欲过。\n处处纫兰春浦渌，萋萋籍草远山多。\n壶觞须就陶彭泽，时俗犹传晋永和。\n更待持桡徐转去，微风落日水增波。",
        "dynasty": "唐",
        "collection_info": null
    },
    {
        "uuid": "d95940da8c7b20bab7107a91d69ed08b",
        "title": "喜朱拾遗承恩拜命赴任上都",
        "author": "刘长卿",
        "content": "诏书征拜脱荷裳，身去东山闭草堂。\n阊阖九天通奏籍，华亭一鹤在朝行。\n沧洲离别风烟远，青琐幽深漏刻长。\n今日却迴垂钓处，海鸥相见已高翔。",
        "dynasty": "唐",
        "collection_info": null
    },
    {
        "uuid": "2dc181863786d03648c91db6d8e8370a",
        "title": "郧上送韦司士归上都旧业",
        "author": "刘长卿",
        "content": "前朝旧业想遗尘，今日他乡独尔身。\n郧地国除为过客，杜陵家在有何人。\n苍苔白露生三径，古木寒蝉满四邻。\n西去茫茫问归路，关河渐近泪盈巾。",
        "dynasty": "唐",
        "collection_info": null
    },
    {
        "uuid": "6f906a37efbc6e8f4c209f6189b97a60",
        "title": "感怀",
        "author": "刘长卿",
        "content": "秋风落叶正堪悲，黄菊残花欲待谁。\n水近偏逢寒气早，山深常见日光迟。\n愁中卜命看周易，梦裏招魂读楚词。\n自笑不如湘浦鴈，飞来即是北归时。",
        "dynasty": "唐",
        "collection_info": null
    },
    {
        "uuid": "2e4986c965f4379c60e1dff0758d38ff",
        "title": "送杨于陵归宋汴州别业",
        "author": "刘长卿",
        "content": "半山溪雨带斜晖，向水残花映客衣。\n旅食嗟余当岁晚，能文似汝少年稀。\n新河柳色千株暗，故国云帆万里归。\n离乱要知君到处，寄书须及鴈南飞。",
        "dynasty": "唐",
        "collection_info": null
    },
    {
        "uuid": "2c19d68a2dc1f593d1330067636eb830",
        "title": "送崔使君赴寿州",
        "author": "刘长卿",
        "content": "列郡专城分国忧，彤幨皂盖古诸侯。\n仲华遇主年犹少，公瑾论功位已酬。\n草色青青迎建隼，蝉声处处杂鸣驺。\n千里相思如可见，淮南木叶正惊秋。",
        "dynasty": "唐",
        "collection_info": null
    },
    {
        "uuid": "2e0f324ca48bda7f83ba6e5e8261feb4",
        "title": "上阳宫望幸",
        "author": "刘长卿",
        "content": "玉辇西巡久未还，春光犹入上阳间。\n万木长承新雨露，千门空对旧河山。\n深花寂寂宫城闭，细草青青御路闲。\n独见彩云飞不尽，只应来去候龙颜。",
        "dynasty": "唐",
        "collection_info": null
    },
    {
        "uuid": "bbfc7daa428177601a3d00397ed770ce",
        "title": "过裴舍人故居",
        "author": "刘长卿",
        "content": "惨惨天寒独掩扃，纷纷黄叶满空庭。\n孤坟何处依山木，百口无家学水萍。\n篱花犹及重阳发，邻笛那堪落日听。\n书幌无人长不捲，秋来芳草自为萤。",
        "dynasty": "唐",
        "collection_info": null
    },
    {
        "uuid": "e687c74fde59ce1ce769ecfd69b2aa1b",
        "title": "登松江驿楼北望故园",
        "author": "刘长卿",
        "content": "泪尽江楼北望归，田园已陷百重围。\n平芜万里无人去，落日千山空鸟飞。\n孤舟漾漾寒潮小，极浦苍苍远树微。\n白鸥渔父徒相待，未扫欃枪懒息机。",
        "dynasty": "唐",
        "collection_info": null
    },
    {
        "uuid": "bcc4346442d83d7f806799e9b798b152",
        "title": "秋夜有怀高三十五适兼呈空上人",
        "author": "刘长卿",
        "content": "晚节逢君趣道深，结茅栽树近东林。\n吾师几度曾摩顶，高士何年遂发心。\n北渚三更闻过鴈，西城万里动寒砧。\n不见支公与玄度，相思拥膝坐长吟。",
        "dynasty": "唐",
        "collection_info": null
    },
    {
        "uuid": "8356231240bd4fb522d9764fb8a0b5be",
        "title": "送孔巢父赴河南军",
        "author": "刘长卿",
        "content": "江南相送隔烟波，况復新秋一鴈过。\n闻道全军征北虏，又言诗将会南河。\n边心冉冉乡人绝，寒色青青战马多。\n共许陈琳工奏记，知君名行未蹉跎。",
        "dynasty": "唐",
        "collection_info": null
    },
    {
        "uuid": "00ebeb987df42419aa92c9af4bf3e5e5",
        "title": "登润州万岁楼",
        "author": "刘长卿",
        "content": "高楼独上思依依，极浦遥山合翠微。\n江客不堪频北望，寒鸿何事又南飞。\n垂山古渡寒烟积，瓜步空洲远树稀。\n闻道王师犹转战，更能谈笑解重围。",
        "dynasty": "唐",
        "collection_info": null
    },
    {
        "uuid": "56f5d790c4d0de3815f5a7056cdd2362",
        "title": "江楼送太康郭主簿赴岭南",
        "author": "刘长卿",
        "content": "对酒怜君安可论，当官爱士如平原。\n料钱用尽却为谤，食客空多谁报恩。\n万里孤舟向南越，苍梧云中暮帆灭。\n树色应无江北秋，天涯尚见淮阳月。\n驿路南随桂水流，猨声不绝到炎州。\n青山落日那堪望，谁见思君江上楼。",
        "dynasty": "唐",
        "collection_info": null
    },
    {
        "uuid": "3c570f5e41eb45e6f75fb8812fa0d7be",
        "title": "客舍喜郑三见寄",
        "author": "刘长卿",
        "content": "客舍逢君未换衣，闭门愁见桃花飞。\n遥想故园今已尔，家人应念行人归。\n寂寞垂杨映深曲，长安日暮灵台宿。\n穷巷无人鸟雀闲，空庭新雨莓苔绿。\n北中分与故交疎，何幸仍迴长者车。\n十年未称平生意，好得辛勤谩读书。",
        "dynasty": "唐",
        "collection_info": null
    },
    {
        "uuid": "22e764ec97b59a6c7f8e0d9bebb6578b",
        "title": "送贾三北游",
        "author": "刘长卿",
        "content": "贾生未达犹窘迫，身驰匹马邯郸陌。\n片云郊外遥送人，斗酒城边暮留客。\n顾予他日仰时髦，不堪此别相思劳。\n雨色新添漳水绿，夕阳远照苏门高。\n把袂相看衣共缁，穷愁只是惜良时。\n亦知到处逢下榻，莫滞秋风西上期。",
        "dynasty": "唐",
        "collection_info": null
    },
    {
        "uuid": "a4f647009f40e03cdb56cbd3abab5c12",
        "title": "齐一和尚影堂",
        "author": "刘长卿",
        "content": "一公住世忘世纷，暂来復去谁能分。\n身寄虚空如过客，心将生灭是浮云。\n萧散浮云往不还，凄凉遗教殁仍传。\n旧地愁看双树在，空堂只是一灯悬。\n一灯长照恆河沙，双树犹落诸天花。\n天花寂寂香深殿，苔藓苍苍閟虚院。\n昔余精念访禅扉，常接微言清道机。\n今来寂寞无所得，唯共门人泪满衣。",
        "dynasty": "唐",
        "collection_info": null
    },
    {
        "uuid": "33e4d4009e82b62ff1da44ca6cb5a2c6",
        "title": "颍川留别司仓李万",
        "author": "刘长卿",
        "content": "故人早负干将器，谁言未展平生意。\n想君畴昔高步时，肯料如今折腰事。\n且知投刃皆若虚，日挥案牍常有余。\n槐暗公庭趋小吏，荷香陂水脍鲈鱼。\n客裏相逢款话深，如何岐路剩霑襟。\n白云西上催归念，颍水东流是别心。\n落日征骖随去尘，含情挥手背城闉。\n已恨良时空此别，不堪秋草更愁人。",
        "dynasty": "唐",
        "collection_info": null
    },
    {
        "uuid": "a97dede8f182514c11fe2c3ec24d1240",
        "title": "听笛歌",
        "author": "刘长卿",
        "content": "旧游怜我长沙谪，载酒沙头送迁客。\n天涯望月自霑衣，江上何人復吹笛。\n横笛能令孤客愁，渌波淡淡如不流。\n商声寥亮羽声苦，江天寂历江枫秋。\n静听关山闻一叫，三湘月色悲猨啸。\n又吹杨柳激繁音，千里春色伤人心。\n随风飘向何处落，唯见曲尽平湖深。\n明发与君离别后，马上一声堪白首。",
        "dynasty": "唐",
        "collection_info": null
    },
    {
        "uuid": "ac5148e78d57462dae2df25f781b32cb",
        "title": "时平后送范伦归安州",
        "author": "刘长卿",
        "content": "昨闻战罢图麟阁，破虏收兵卷戎幕。\n沧海初看汉月明，紫微已见胡星落。\n忆昔扁舟此南渡，荆棘烟尘满归路。\n与君携手姑苏台，望乡一日登几迴。\n白云飞鸟去寂寞，吴山楚岫空崔嵬。\n事往时平还旧丘，青青春草近家愁。\n洛阳举目今谁在，颍水无情应自流。\n吴苑西人去欲稀，留连一日空知非。\n江潭岁尽愁不尽，鸿鴈春归身未归。\n万里遥悬帝乡忆，五年空带风尘色。\n却到长安逢故人，不道姓名应不识。",
        "dynasty": "唐",
        "collection_info": null
    },
    {
        "uuid": "4cfeb75779c50be1a447a5d700e77ae5",
        "title": "小鸟篇上裴尹",
        "author": "刘长卿",
        "content": "藩篱小鸟何甚微，翩翩日夕空此飞。\n只缘六翮不自致，长似孤云无所依。\n西城黯黯斜晖落，众鸟纷纷皆有託。\n独立虽轻燕雀羣，孤飞远惧鹰鹯搏。\n自怜天上青云路，弔影徘徊独愁暮。\n衔花纵有报恩时，择木谁容托身处。\n岁月蹉跎飞不进，羽毛鹪顇何人问。\n遶树空随乌鹊惊，巢林只有鹪鹩分。\n主人庭中荫乔木，爱此清阴欲栖宿。\n少年挟弹遥相猜，遂使惊飞往復迴。\n不辞奋翼向君去，唯怕金丸随后来。",
        "dynasty": "唐",
        "collection_info": null
    },
    {
        "uuid": "3d0967d56a05ef46b5c6fa86d2c35078",
        "title": "登吴古城歌",
        "author": "刘长卿",
        "content": "登古城兮思古人，感贤达兮同埃尘。\n望平原兮寄远目，叹姑苏兮聚麋鹿。\n黄池高会事未终，沧海横流人荡覆。\n伍员杀身谁不冤，竟看墓树如所言。\n越王尝胆安可敌，远取石田何所益。\n一朝空谢会稽人，万古犹伤甬东客。\n黍离离兮城坡坨，牛羊践兮牧竖歌。\n野无人兮秋草绿，园为墟兮古木多。\n白杨萧萧悲故柯，黄雀啾啾争晚禾。\n荒阡断兮谁重过，孤舟逝兮愁若何。\n天寒日暮江枫落，叶去辞风水自波。",
        "dynasty": "唐",
        "collection_info": null
    },
    {
        "uuid": "8071509a530d2347d62db5707c2b442e",
        "title": "疲兵篇",
        "author": "刘长卿",
        "content": "骄虏乘秋下蓟门，阴山日夕烟尘昏。\n三军疲马力已尽，百战残兵功未论。\n阵云泱漭屯塞北，羽书纷纷来不息。\n孤城望处增断肠，折剑看时可霑臆。\n元戎日夕且歌舞，不念关山久辛苦。\n自矜倚剑气凌云，却笑闻笳泪如雨。\n万里飘飖空此身，十年征战老胡尘。\n赤心报国无片赏，白首还家有几人。\n朔风萧萧动枯草，旌旗猎猎榆关道。\n汉月何曾照客心，胡笳只解催人老。\n军前仍欲破重围，闺裏犹应愁未归。\n小妇十年啼夜织，行人九月忆寒衣。\n饮马滹河晚更清，行吹羗笛远归营。\n只恨汉家多苦战，徒遗金镞满长城。",
        "dynasty": "唐",
        "collection_info": null
    },
    {
        "uuid": "35b1b85e157de2b2745439e2edd3406f",
        "title": "新安送陆[澧]归江阴",
        "author": "刘长卿",
        "content": "新安路，人来去。\n早潮復晚潮，明日知何处。\n潮水无情亦解归，自怜长在新安住。",
        "dynasty": "唐",
        "collection_info": null
    },
    {
        "uuid": "36ec1ac119460fd14b2544cfc846e92a",
        "title": "弄白鸥歌",
        "author": "刘长卿",
        "content": "泛泛江上鸥，毛衣皓如雪。\n朝飞潇湘水，夜宿洞庭月。\n归客正夷犹，爱此沧江闲白鸥。",
        "dynasty": "唐",
        "collection_info": null
    },
    {
        "uuid": "2bc26a6cc344bcbf7d0bce634d2c7be7",
        "title": "长沙赠衡岳祝融峰般若禅师",
        "author": "刘长卿",
        "content": "般若公，般若公，负钵何时下祝融。\n归路却看飞鸟外，禅房空掩白云中。\n桂花寥寥闲自落，流水无心西復东。",
        "dynasty": "唐",
        "collection_info": null
    },
    {
        "uuid": "7b092a39fcbc9c3b9f8c4519158db5d6",
        "title": "赠湘南渔父",
        "author": "刘长卿",
        "content": "闻君何所适，暮暮逢烟水。\n独与不繫舟，往来楚云裏。\n钓鱼非一岁，终日只如此。\n日落江清桂檝迟，纤鳞百尺深可窥。\n沈钩垂饵不在得，白首沧浪空自知。",
        "dynasty": "唐",
        "collection_info": null
    },
    {
        "uuid": "6d91a980ee6d209a005dcceea3263870",
        "title": "明月湾寻贺九不遇",
        "author": "刘长卿",
        "content": "楚水日夜绿，傍江春草滋。\n青青遥满目，万里伤心归。\n故人川上復何之，明月湾南空所思。\n故人不在明月在，谁见孤舟来去时。",
        "dynasty": "唐",
        "collection_info": null
    },
    {
        "uuid": "110c17fb5e48c8e3c26bcad0c7934b00",
        "title": "题曲阿三昧王佛殿前孤石",
        "author": "刘长卿",
        "content": "孤石自何处，对之疑旧游。\n氛氲岘首夕，苍翠剡中秋。\n迥出羣峰当殿前，雪山灵鹫惭贞坚。\n一片孤云长不去，莓苔古色空苍然。",
        "dynasty": "唐",
        "collection_info": null
    },
    {
        "uuid": "89673f486b7a4b969dfd538965181216",
        "title": "送友人东归",
        "author": "刘长卿",
        "content": "对酒灞亭暮，相看愁自深。\n河边草已绿，此别难为心。\n关路迢迢匹马归，垂杨寂寂数莺飞。\n怜君献策十余载，今日犹为一布衣。",
        "dynasty": "唐",
        "collection_info": null
    },
    {
        "uuid": "b4832d3186471cc82913258bc5d3f707",
        "title": "入桂渚次砂牛石穴",
        "author": "刘长卿",
        "content": "扁舟傍归路，日暮潇湘深。\n湘水清见底，楚云淡无心。\n片帆落桂渚，独夜依枫林。\n枫林月出猨声苦，桂渚天寒桂花吐。\n此中无处不堪愁，江客相看泪如雨。",
        "dynasty": "唐",
        "collection_info": null
    },
    {
        "uuid": "504b8821a69767d68f7e8d6b19f5585a",
        "title": "严陵钓台送李康成赴江东使",
        "author": "刘长卿",
        "content": "潺湲子陵濑，髣髴如在目。\n七里人已非，千年水空绿。\n新安江上孤帆远，应逐枫林万余转。\n古台落日共萧条，寒水无波更清浅。\n台上渔竿不復持，却令猨鸟向人悲。\n滩声山翠至今在，迟尔行舟晚泊时。",
        "dynasty": "唐",
        "collection_info": null
    },
    {
        "uuid": "a8fbb897caee6d5f264f0873844fdfd2",
        "title": "送姨子弟往南郊",
        "author": "刘长卿",
        "content": "一展慰久阔，寸心仍未伸。\n别时两童稚，及此俱成人。\n那堪适会面，遽已悲分首。\n客路向楚云，河桥对衰柳。\n送君匹马别河桥，汝南山郭寒萧条。\n今我单车復西上，郎去灞陵转惆怅。\n何处共伤离别心，明月亭亭两乡望。",
        "dynasty": "唐",
        "collection_info": null
    },
    {
        "uuid": "02b28ce7017a6b2a1915b1ae4dd75d93",
        "title": "铜雀台",
        "author": "刘长卿",
        "content": "娇爱更何日，高台空数层。\n含啼映双袖，不忍看西陵。\n漳河东流无復来，百花辇路为苍苔。\n[青]楼月夜长寂寞，碧云日暮空徘徊。\n君不见邺中万事非昔时，古人不在今人悲。\n春风不逐君王去，草色年年旧宫路。\n宫中歌舞已浮云，空指行人往来处。",
        "dynasty": "唐",
        "collection_info": null
    },
    {
        "uuid": "b999389c5e9cc869d8e3e144e3aeb54a",
        "title": "王昭君歌",
        "author": "刘长卿",
        "content": "自矜娇艳色，不顾丹青人。\n那知粉绘能相负，却使容华翻误身。\n上马辞君嫁骄虏，玉颜对人啼不语。\n北风鴈急浮云秋，万里独见黄河流。\n纤腰不復汉宫宠，双蛾长向胡天愁。\n琵琶弦中苦调多，萧萧羌笛声相和。\n谁怜一曲传乐府，能使千秋伤绮罗。",
        "dynasty": "唐",
        "collection_info": null
    },
    {
        "uuid": "17533eee58abb6e576fcd73b1f0c6bf6",
        "title": "送杜越江佐觐省往新安江",
        "author": "刘长卿",
        "content": "去帆楚天外，望远愁復积。\n想见新安江，扁舟一行客。\n清流数千丈，底下看白石。\n色混元气深，波连洞庭碧。\n鸣桹去未已，前路行可觌。\n猨鸟悲啾啾，杉松雨声夕。\n送君东赴归宁期，新安江水远相随。\n见说江中孤屿在，此行应赋谢公诗。",
        "dynasty": "唐",
        "collection_info": null
    },
    {
        "uuid": "89d804b4f80c9dff6380c6b405e23408",
        "title": "湘中忆归",
        "author": "刘长卿",
        "content": "终日空理棹，经年犹别家。\n顷来行已远，弥觉天无涯。\n白云意自深，沧海梦难隔。\n迢递万里帆，飘飖一行客。\n独怜西江外，远寄风波裏。\n平湖流楚天，孤鴈渡湘水。\n湘流澹澹空愁予，猨啼啾啾满南楚。\n扁舟泊处闻此声，江客相看泪如雨。",
        "dynasty": "唐",
        "collection_info": null
    },
    {
        "uuid": "5f6157a3c3a613fca6d5b01546414b08",
        "title": "送郭六侍从之武陵郡",
        "author": "刘长卿",
        "content": "常爱武陵郡，羡君将远寻。\n空怜世界迫，孤负桃源心。\n洛阳遥想桃源隔，野水闲流春自碧。\n花下常迷楚客船，洞中时见秦人宅。\n落日相看斗酒前，送君南望但依然。\n河梁马首随春草，江路猨声愁暮天。\n丈人别乘佐分忧，才子趋庭兼胜游。\n澧浦荆门行可见，知君诗兴满沧洲。",
        "dynasty": "唐",
        "collection_info": null
    },
    {
        "uuid": "70e5db60914a2ae2e662aa6d35b9abe3",
        "title": "山鸜鹆歌",
        "author": "刘长卿",
        "content": "山鸜鹆，长在此山吟古木。\n嘲唽相呼响空谷，哀鸣万变如成曲。\n江南逐臣悲放逐，倚树听之心断续。\n巴人峡裏自闻猨，燕客水头空击筑。\n山鸜鹆，一生不及双黄鹄。\n朝去秋田啄残粟，暮入寒林啸羣族。\n鸣相逐，啄残粟，食不足。\n青云杳杳无力飞，白露苍苍抱枝宿。\n不知何事守空山，万壑千峰自愁独。",
        "dynasty": "唐",
        "collection_info": null
    },
    {
        "uuid": "d46635064e1ca0a8a7bf6cb3ed9dc486",
        "title": "望龙山怀道士许法棱",
        "author": "刘长卿",
        "content": "心惆怅，望龙山。\n云之际，鸟独还。\n悬崖绝壁几千丈，绿萝袅袅不可攀。\n龙山高，谁能践。\n灵原中，苍翠晚。\n岚烟瀑水如向人，终日迢迢空在眼。\n中有一人披霓裳，诵经山顶飧琼浆。\n空林闲坐独焚香，真官列侍俨成行。\n朝入青霄礼玉堂，夜扫白云眠石床。\n桃花洞裏居人满，桂树山中住日长，龙山高高遥相望。",
        "dynasty": "唐",
        "collection_info": null
    },
    {
        "uuid": "7e7ba8d938a283786b7e2b5e70793305",
        "title": "戏赠干越尼子歌",
        "author": "刘长卿",
        "content": "鄱阳女子年十五，家本秦人今在楚。\n厌向春江空浣沙，龙宫落髮披袈裟。\n五年持戒长一食，至今犹自颜如花。\n亭亭独立青莲下，忍草禅枝绕精舍。\n自用黄金买地居，能嫌碧玉随人嫁。\n北客相逢疑姓秦，铅花抛却仍青春。\n一花一竹如有意，不语不笑能留人。\n黄鹂欲栖白日暮，天香未散经行处。\n却对香炉闲诵经，春泉漱玉寒泠泠。\n云房寂寂夜钟后，吴音清切令人听。\n人听吴音歌一曲，杳然如在诸天宿。\n谁堪世事更相牵，惆怅迴船江水渌。",
        "dynasty": "唐",
        "collection_info": null
    },
    {
        "uuid": "9539c8079813693cc6142b461895fd4e",
        "title": "游四窗",
        "author": "刘长卿",
        "content": "四明山绝奇，自古说登陆。\n苍崖倚天立，覆石如覆屋。\n玲珑开户牖，落落明四目。\n箕星分南野，有斗挂檐北。\n日月居东西，朝昏互出没。\n我来游其间，寄傲巾半幅。\n白云本无心，悠然伴幽独。\n对此脱尘鞅，顿忘荣与辱。\n长笑天地宽，仙风吹佩玉。",
        "dynasty": "唐",
        "collection_info": null
    },
    {
        "uuid": "e9b97b119589fdba6bbe5cfaa502f82f",
        "title": "和中丞出使恩命过终南别业",
        "author": "刘长卿",
        "content": "不过林园久，多因宠遇偏。\n故山长寂寂，春草过年年。\n花待朝衣间，云迎驿骑连。\n松萝深旧閤，樵木散闲田。\n拜阙贪摇佩，看琴懒更弦。\n君恩催早入，已梦[傅]岩边。",
        "dynasty": "唐",
        "collection_info": null
    },
    {
        "uuid": "7201b8b18a96b2998b922f9824fa291d",
        "title": "岳阳楼",
        "author": "刘长卿",
        "content": "行尽清溪日已蹉，云容山影两嵯峨。\n楼前归客怨秋梦，湖上美人疑夜歌。\n独坐高高风势急，平湖渺渺月明多。\n终期一艇载樵去，来往片帆愁白波。",
        "dynasty": "唐",
        "collection_info": null
    },
    {
        "uuid": "5da54df1fdfc19f831c5d054ab0fcd60",
        "title": "春望寄王涔阳",
        "author": "刘长卿",
        "content": "清明别后雨晴时，极浦空颦一望眉。\n湖畔春山烟点点，云中远树墨离离。\n依微水戍闻钲鼓，掩映沙村见酒旗。\n风暖草长愁自醉，行吟无处寄相思。",
        "dynasty": "唐",
        "collection_info": null
    },
    {
        "uuid": "bf9717f521475f36f9fbeae760b620e5",
        "title": "留辞",
        "author": "刘长卿",
        "content": "南楚迢迢通汉口，西江淼淼去扬州。\n春风已遣归心促，纵復芳菲不可留。",
        "dynasty": "唐",
        "collection_info": null
    },
    {
        "uuid": "e2b75013d9856e1955344010942bf5f6",
        "title": "题杼山癸亭得暮字",
        "author": "颜真卿",
        "content": "杼山多幽绝，胜事盈跬步。\n前者虽登攀，淹留恨晨暮。\n及兹纡胜引，曾是美无度。\n歘构三癸亭，实为陆生故。\n高贤能剏物，疏凿皆有趣。\n不越方丈间，居然云霄遇。\n巍峨倚修岫，旷望临古渡。\n左右苔石攒，低昂桂枝蠹。\n山僧狎猨狖，巢鸟来枳椇。\n俯视何楷台，傍瞻戴颙路。\n迟迴未能下，夕照明村树。",
        "dynasty": "唐",
        "collection_info": null
    },
    {
        "uuid": "9166dfd41a972160c6ba4dec242129be",
        "title": "谢陆处士杼山折青桂花见寄之什",
        "author": "颜真卿",
        "content": "羣子游杼山，山寒桂花白。\n绿荑含素蕚，采折自逋客。\n忽枉岩中诗，芳香润金石。\n全高南越蠹，岂谢东堂策。\n会惬名山期，从君恣幽觌。",
        "dynasty": "唐",
        "collection_info": null
    },
    {
        "uuid": "09f3d7e2ebfadf84bea6ab06e3771e87",
        "title": "赠裴将军",
        "author": "颜真卿",
        "content": "大君制六合，猛将清九垓。\n战马若龙虎，腾凌何壮哉。\n将军临八荒，烜赫耀英材。\n劒舞若游电，随风萦且迴。\n登高望天山，白云正崔巍。\n入阵破骄虏，威名雄震雷。\n一射百马倒，再射万夫开。\n匈奴不敢敌，相呼归去来。\n功成报天子，可以画麟台。",
        "dynasty": "唐",
        "collection_info": null
    },
    {
        "uuid": "b61b106d262eb48357300dafb9140155",
        "title": "赠僧皎然",
        "author": "颜真卿",
        "content": "秋意西山多，别岑萦左次。\n缮亭历三癸，趾趾邻什寺。\n元化隐灵踪，始君启高致。\n诛榛养翘楚，鞭草理芳穗。\n俯砌披水容，逼天扫峰翠。\n境新耳目换，物远风尘异。\n倚石忘世情，援云得真意。\n嘉林幸勿剪，禅侣欣可庇。\n卫法大臣过，佐游羣英萃。\n龙池护清激，虎节到深邃。\n徒想嵊顶期，于今没遗记。",
        "dynasty": "唐",
        "collection_info": null
    },
    {
        "uuid": "1968490289ba551b9b33a28c0b5f5638",
        "title": "咏陶渊明",
        "author": "颜真卿",
        "content": "张良思报韩，龚胜耻事新。\n狙击不肯就，舍生悲缙绅。\n呜呼陶渊明，奕叶为晋臣。\n自以公相后，每怀宗国屯。\n题诗庚子岁，自谓羲皇人。\n手持山海经，头戴漉酒巾。\n兴逐孤云外，心随还鸟泯。",
        "dynasty": "唐",
        "collection_info": null
    },
    {
        "uuid": "1a45ea39cc76eefa6bbe362ed5eb9227",
        "title": "三言拟五杂组二首 一",
        "author": "颜真卿",
        "content": "五杂组，绣与锦。\n往復还，兴又寝。\n不得已，病伏枕。",
        "dynasty": "唐",
        "collection_info": null
    },
    {
        "uuid": "c70467c91924543f4d89ca485e2d14b1",
        "title": "三言拟五杂组二首 二",
        "author": "颜真卿",
        "content": "五杂组，甘咸醋。\n往復还，乌与兔。\n不得已，韶光度。",
        "dynasty": "唐",
        "collection_info": null
    },
    {
        "uuid": "55d8a9e5c70e33f228184fe3032b6a3c",
        "title": "使过瑶台寺有怀圆寂上人",
        "author": "颜真卿",
        "content": "上人居此寺，不出三十年。\n万法元无着，一心唯趣禅。\n忽纡尘外轸，远访区中缘。\n及尔不復见，支提犹岌然。",
        "dynasty": "唐",
        "collection_info": null
    },
    {
        "uuid": "e6d1dda721d471a7f85bb6ef06c4f9e3",
        "title": "登平望桥下作",
        "author": "颜真卿",
        "content": "登桥试长望，望极与天平。\n际海蒹葭色，终朝凫鴈声。\n近山犹髣髴，远水忽微明。\n更览诸公作，知高题柱名。",
        "dynasty": "唐",
        "collection_info": null
    },
    {
        "uuid": "d20f2d9fc87d75eef6703f5979ac3202",
        "title": "刻清远道士诗因而继作",
        "author": "颜真卿",
        "content": "不到东西寺，于今五十春。\n朅来从旧赏，林壑宛相亲。\n吴子多藏日，秦王厌胜辰。\n劒池穿万仞，盘石坐千人。\n金气腾为虎，琴台化若神。\n登坛仰生一，舍宅叹珣珉。\n中岭分双树，迴峦绝四邻。\n窥临江海接，崇饰四时新。\n客有神仙者，于兹雅丽陈。\n名高清远峡，文聚斗牛津。\n迹异心宁间，声同质岂均。\n悠然千载后，知我揖光尘。",
        "dynasty": "唐",
        "collection_info": null
    },
    {
        "uuid": "bf0ed0520fabd0944a6619fa79a50569",
        "title": "杂诗六首 一",
        "author": "李华",
        "content": "黄钟扣元音，律吕更循环。\n邪气悖正声，郑卫生其间。\n典乐忽涓微，波浪与天浑。\n嘈嘈鸱枭动，好鸟徒绵蛮。\n王吉归乡里，甘心长闭关。",
        "dynasty": "唐",
        "collection_info": null
    },
    {
        "uuid": "f5a06bb7dc108a13458470da77e1a949",
        "title": "杂诗六首 二",
        "author": "李华",
        "content": "玄黄与丹青，五气之正色。\n圣人端其源，上下皆有则。\n齐侯好紫衣，魏帝妇人饰。\n女奴厌金翠，倾海未满臆。\n何忍严子陵，羊裘死荆棘。",
        "dynasty": "唐",
        "collection_info": null
    },
    {
        "uuid": "c93ce72adf5192b8f57bc8333d4e39b8",
        "title": "杂诗六首 三",
        "author": "李华",
        "content": "甘酸不私人，元和运五行。\n生人受其用，味正心亦平。\n爪牙相践伤，日与性命争。\n圣人不能绝，钻燧与炮烹。\n嗜慾乘此炽，百金资一倾。\n正销神耗衰，邪胜体充盈。\n颜子有余乐，瓢中寒水清。",
        "dynasty": "唐",
        "collection_info": null
    },
    {
        "uuid": "b97020155e3bb4ae05ea23efa06be00e",
        "title": "杂诗六首 四",
        "author": "李华",
        "content": "阴魄沦宇宙，太阳假其明。\n臣道不敢专，由此见亏盈。\n未闻东菑稼，一气嘉谷成。\n上天降寒暑，地利乃可生。\n葛藟附柔木，繁阴蔽曾原。\n风霜摧枝干，不復庇本根。\n女萝依松柏，然后得长存。",
        "dynasty": "唐",
        "collection_info": null
    },
    {
        "uuid": "deef94df3fd13ce67ddbd5daeeedf54c",
        "title": "杂诗六首 五",
        "author": "李华",
        "content": "孔光尊董贤，胡广惭李固。\n儒风冠天下，而乃败王度。\n绛侯与愽陆，忠朴受遗顾。\n求名不考实，文弊反成蠹。",
        "dynasty": "唐",
        "collection_info": null
    },
    {
        "uuid": "0f72dcfded1af56f60488ffb68ba9b10",
        "title": "杂诗六首 六",
        "author": "李华",
        "content": "结交得书生，书生钝且直。\n争权復争利，终不得其力。\n我逢纵横者，是我牙与翼。\n相旋如疾风，并命趋紫极。\n奔车得停轨，风火何相逼。\n仁义岂有常，肝胆反为贼。\n勿嫌书生直，钝直深可忆。",
        "dynasty": "唐",
        "collection_info": null
    },
    {
        "uuid": "bab49e041a40c35e8e62eac2f6c09725",
        "title": "咏史十一首 一",
        "author": "李华",
        "content": "昂藏獬豸兽，出自太平年。\n乱代乃潜伏，纵人为祸愆。\n尝闻断马劒，每壮朱云贤。\n身死名不灭，寒风吹[墓]田。\n精灵如有在，幽愤满松烟。",
        "dynasty": "唐",
        "collection_info": null
    },
    {
        "uuid": "777946e0d479663322d94f7f015b7609",
        "title": "咏史十一首 二",
        "author": "李华",
        "content": "汉皇修雅乐，乘舆临太学。\n三老与五更，天王亲割牲。\n一人调风俗，万国和且平。\n单于骤款塞，武库欲销兵。\n文物此朝盛，君臣何穆清。\n至今壝坛下，如有箫韶声。",
        "dynasty": "唐",
        "collection_info": null
    },
    {
        "uuid": "d232898bcdfe4a9b94a71bb543fa2a8a",
        "title": "咏史十一首 三",
        "author": "李华",
        "content": "巢许在嵩颍，陶唐不得臣。\n九州尚洗耳，一命安能亲。\n绵邈数千祀，丘中谁隐沦。\n朝游公卿府，夕是山林人。\n蒲帛扬侧陋，薜萝为缙绅。\n九重念入梦，三事思降神。\n且设庭中燎，宁窥泉下鳞。",
        "dynasty": "唐",
        "collection_info": null
    },
    {
        "uuid": "f5e57a1c5936ff1d370262a4e6e8753c",
        "title": "咏史十一首 四",
        "author": "李华",
        "content": "汉时征百粤，杨仆将楼船。\n幕府功未立，江湖已骚然。\n岛夷非敢乱，政暴地仍偏。\n得罪因怀璧，防身辄控弦。\n三军求裂土，万里讵闻天。\n魏阙心犹在，旗门首已悬。\n如何得良吏，一为制方圆。",
        "dynasty": "唐",
        "collection_info": null
    },
    {
        "uuid": "2d874705feaff3772396bb2f010524d4",
        "title": "咏史十一首 五",
        "author": "李华",
        "content": "秦灭汉帝兴，南山有遗老。\n危冠揖万乘，幸得厌征讨。\n当君逐鹿时，臣等已枯槁。\n宁知市朝变，但觉林泉好。\n高卧三十年，相看成四皓。\n帝言翁甚善，见顾何不早。\n咸称太子仁，重义亦尊道。\n侧闻骊姬事，申生不自保。\n暂出商山云，朅来趋洒扫。\n东宫成羽翼，楚舞伤怀抱。\n后代无其人，戾园满秋草。",
        "dynasty": "唐",
        "collection_info": null
    },
    {
        "uuid": "8487a35ff5663025a1870e37962b4658",
        "title": "咏史十一首 六",
        "author": "李华",
        "content": "日照昆崙上，羽人披羽衣。\n乘龙驾云雾，欲往心无违。\n此山在西北，乃是神仙国。\n灵气皆自然，求之不可得。\n何为汉武帝，精思徧羣山。\n糜费巨万计，宫车终不还。\n苍苍茂陵树，足以戒人间。",
        "dynasty": "唐",
        "collection_info": null
    },
    {
        "uuid": "d112894558f9fca9f1c0753926dee58b",
        "title": "咏史十一首 七",
        "author": "李华",
        "content": "天生忠与义，本以佐雍熙。\n何意李司隶，而当昏乱时。\n古坟襄城野，斜径横秋陂。\n况不禁樵采，茅莎无孑遗。\n高标尚可仰，精爽今何之。\n一忤中常侍，衔冤谁见知。\n尝观党锢传，抚卷不胜悲。",
        "dynasty": "唐",
        "collection_info": null
    },
    {
        "uuid": "7c36321fc35be969d2c81526c71b2226",
        "title": "咏史十一首 八",
        "author": "李华",
        "content": "文侯耽郑卫，一听一忘餐。\n白雪燕姬舞，朱弦赵女弹。\n淫声流不返，慆荡日无端。\n献岁受朝时，鸣钟讌百官。\n两床陈管磬，九奏殊未阑。\n对此唯恐卧，更能整衣冠。",
        "dynasty": "唐",
        "collection_info": null
    },
    {
        "uuid": "0cca974e8f3829f33f2cc5be119fb036",
        "title": "咏史十一首 九",
        "author": "李华",
        "content": "蜀主相诸葛，功高名亦尊。\n驱驰千万众，怒目瞰中原。\n曹伯任公孙，国亡身不存。\n社宫久芜没，白鴈犹飞翻。\n勿言君臣合，可以济黎元。\n为蜀谅不易，如曹难復论。",
        "dynasty": "唐",
        "collection_info": null
    },
    {
        "uuid": "b08dafb96250607fa009124e0771bbea",
        "title": "咏史十一首 十",
        "author": "李华",
        "content": "六国韩最弱，末年尤畏秦。\n郑生为韩计，且欲疲秦人。\n利物可分社，原情堪灭身。\n咸阳古城下，万顷稻苗新。",
        "dynasty": "唐",
        "collection_info": null
    },
    {
        "uuid": "e5607205d06b8d292a927828e7f00051",
        "title": "咏史十一首 十一",
        "author": "李华",
        "content": "沂水春可涉，泮宫映杨叶。\n丽色异人间，珊珊摇佩环。\n展禽恆独处，深巷生禾黍。\n城上飞海云，城中暗春雨。\n适来鸣佩者，復是谁家女。\n泥沾珠缀履，雨湿翠毛簪。\n电影开莲脸，雷声飞蕙心。\n自言沂水曲，采萍兼采菉。\n归径虽可寻，天阴光景促。\n怜君贞且独，愿许君家宿。\n徒劳惜衾枕，了不顾双蛾。\n艳质诚可重，淫风如礼何。\n周王惑襃姒，城阙成陂陁。",
        "dynasty": "唐",
        "collection_info": null
    },
    {
        "uuid": "189f2e2b1c909841f77c14265bd76b9e",
        "title": "云母泉诗",
        "author": "李华",
        "content": "晨登玄石岭，岭上寒松声。\n朗日风雨霁，高秋天地清。\n山门开古寺，石窦含纯精。\n洞彻净金界，夤缘流玉英。\n泽药滋畦茂，气染茶瓯馨。\n饮液尽眉寿，飡和皆体平。\n琼浆驻容髮，甘露莹心灵。\n岱谷谢巧妙，匡山徒有名。\n愿言构蓬荜，荷锸引泠泠。\n访道出人世，招贤依福庭。\n此心不能已，寤寐见吾兄。\n曾结颍阳契，穷年无所成。\n东西同放逐，蛇豕尚纵横。\n江汉阻携手，天涯万里情。\n恩光起憔悴，西上谒承明。\n秋色变江树，相思纷以盈。\n猨啼巴丘戍，月上武陵城。\n共恨川路永，无由会友生。\n云泉不可忘，何日遂躬耕。",
        "dynasty": "唐",
        "collection_info": null
    },
    {
        "uuid": "df0279d15065a6621de109b792eed180",
        "title": "寄赵七侍御",
        "author": "李华",
        "content": "摇桨曙江流，江清山復重。\n心惬赏未足，川迥失前峰。\n凌滩出极浦，旷若天池通。\n君阳青嵯峨，开拆混元中。\n九潭鱼龙窟，仙成羽人宫。\n阴奥潜鬼物，精光动烟空。\n玄猨啼深茏，白鸟戏葱蒙。\n飞湍鸣金石，激溜鼓雷风。\n雨濯万木鲜，霞照千山浓。\n草闲长余绿，花静落幽红。\n渚烟见晨钓，山月闻夜舂。\n覆溪窈窕波，涵石淘溶溶。\n丹丘忽聚散，素壁相奔衝。\n白日破昏霭，灵山出其东。\n势排昊苍上，气压吴越雄。\n迴头望云卿，此恨发吾衷。\n昔日萧邵游，四人纔成童。\n属词慕孔门，入仕希上公。\n纬卿陷非罪，折我昆吾锋。\n茂挺独先觉，拔身渡京虹。\n斯人谢明代，百代坠鹓鸿。\n世故坠横流，与君哀路穷。\n相顾无死节，蒙恩逐殊封。\n天波洗其瑕，朱衣备朝容。\n一别凡十年，岂期復相从。\n余生得携手，遗此两孱翁。\n羣迁失莺羽，后凋惜长松。\n衰旅难重别，悽悽满心胸。\n遇胜悲独游，贪奇怅孤逢。\n禽尚彼何人，胡为束樊笼。\n吾师度门教，投弁蹑遐踪。",
        "dynasty": "唐",
        "collection_info": null
    },
    {
        "uuid": "00050b9783b0d1dea3cbe1e26d7941df",
        "title": "仙游寺",
        "author": "李华",
        "content": "舍事入樵径，云木深谷口。\n万壑移晦明，千峰转前后。\n嶷然龙潭上，石势若奔走。\n开拆秋天光，崩腾夏雷吼。\n灵溪自兹去，纡直互纷纠。\n听声静復喧，望色无更有。\n冥冥翠微下，高殿映杉柳。\n滴滴洞穴中，悬泉响相扣。\n昔时秦王女，羽化年代久。\n日暮松风来，箫声生左右。\n早窥神仙箓，愿结芝朮友。\n安得羡门方，青囊繫吾肘。",
        "dynasty": "唐",
        "collection_info": null
    },
    {
        "uuid": "3dac7178c031f903cb7109a90132d657",
        "title": "春游吟",
        "author": "李华",
        "content": "初春遍芳甸，千里蔼盈瞩。\n美人摘新英，步步翫春绿。\n所思杳何处，宛在吴江曲。\n可怜不得共芳菲，日暮归来泪满衣。",
        "dynasty": "唐",
        "collection_info": null
    },
    {
        "uuid": "a963a0dea91886a9064568358e5f2d44",
        "title": "长门怨",
        "author": "李华",
        "content": "弱体鸳鸯荐，啼妆翡翠衾。\n鸦鸣秋殿晓，人静禁门深。\n每忆椒房宠，那堪永巷阴。\n自惊罗带缓，非復旧来心。",
        "dynasty": "唐",
        "collection_info": null
    },
    {
        "uuid": "d8c6b01fb4201709332ec3f74dc8b0a9",
        "title": "奉使朔方赠郭都护",
        "author": "李华",
        "content": "绝塞临光禄，孤营佐贰师。\n铁衣山月冷，金鼓朔风悲。\n都护征兵日，将军破虏时。\n扬鞭玉关道，回首望旌旗。",
        "dynasty": "唐",
        "collection_info": null
    },
    {
        "uuid": "a100fb69da5676885d352aba2ca7dba8",
        "title": "尚书都堂瓦松",
        "author": "李华",
        "content": "华省秘仙踪，高堂露瓦松。\n叶因春后长，花为雨来浓。\n影混鸳鸯色，光含翡翠容。\n天然斯所寄，地势太无从。\n接栋临双阙，连甍近九重。\n宁知深涧底，霜雪岁兼封。",
        "dynasty": "唐",
        "collection_info": null
    },
    {
        "uuid": "253f804953cfa70358abbfe404527622",
        "title": "海上生明月",
        "author": "李华",
        "content": "皎皎秋中月，团团海上生。\n影开金镜满，轮抱玉壶清。\n渐出三山岊，将凌一汉横。\n素娥尝药去，乌鹊遶枝惊。\n照水光偏白，浮云色最明。\n此时尧砌下，蓂荚自将荣。",
        "dynasty": "唐",
        "collection_info": null
    },
    {
        "uuid": "8a7f02b1f06d450ea7f4fa538baaeec5",
        "title": "晚日湖上寄所思",
        "author": "李华",
        "content": "与君为近别，不啻远相思。\n落日平湖上，看山对此时。",
        "dynasty": "唐",
        "collection_info": null
    },
    {
        "uuid": "ed64ae368a53b9bb8757433b07391814",
        "title": "寄从弟",
        "author": "李华",
        "content": "眼病身亦病，浮生已半空。\n迢迢千里月，应与惠连同。",
        "dynasty": "唐",
        "collection_info": null
    },
    {
        "uuid": "4b46e2548b42decb9bbc8fff36652cea",
        "title": "奉寄彭城公",
        "author": "李华",
        "content": "公子三千客，人人愿报恩。\n应怜抱关者，贫病老夷门。",
        "dynasty": "唐",
        "collection_info": null
    },
    {
        "uuid": "abfe7093b1b8a614cd44f9b29e25edad",
        "title": "春行寄兴",
        "author": "李华",
        "content": "宜阳城下草萋萋，涧水东流復向西。\n芳树无人花自落，春山一路鸟空啼。",
        "dynasty": "唐",
        "collection_info": null
    },
    {
        "uuid": "c7571557da9c43334b03bb4e2b7b1099",
        "title": "江有枫一篇十章 一",
        "author": "萧颖士",
        "content": "江有枫，其叶蒙蒙。\n我友自东，于以游从。",
        "dynasty": "唐",
        "collection_info": null
    },
    {
        "uuid": "dcb72077f28d31585e56dfec97befa60",
        "title": "江有枫一篇十章 二",
        "author": "萧颖士",
        "content": "山有槭，其叶漠漠。\n我友徂北，于以休息。",
        "dynasty": "唐",
        "collection_info": null
    },
    {
        "uuid": "e26a11466626045300ede8513478f575",
        "title": "江有枫一篇十章 三",
        "author": "萧颖士",
        "content": "想彼槭矣，亦类其枫。\n矧伊怀人，而忘其东。",
        "dynasty": "唐",
        "collection_info": null
    },
    {
        "uuid": "7dc30f4bbbba010df7d5d00a223105ca",
        "title": "江有枫一篇十章 四",
        "author": "萧颖士",
        "content": "东可游矣，会之丘矣。\n于山于水，于庙于寺。\n于亭于里，君子游焉。\n于以宴喜，其乐亹亹。",
        "dynasty": "唐",
        "collection_info": null
    },
    {
        "uuid": "39f2968fd315c4ff5711213dfc5f4fe9",
        "title": "江有枫一篇十章 五",
        "author": "萧颖士",
        "content": "粤东可居，彼吴之墟。\n有田有庭，有朋有书。\n有莼有鱼，君子居焉。\n惟以宴醑，其乐徐徐。",
        "dynasty": "唐",
        "collection_info": null
    },
    {
        "uuid": "70817d58a12e0599016c3821b1c88d5b",
        "title": "江有枫一篇十章 六",
        "author": "萧颖士",
        "content": "我朋在矣，彼陆之子。\n如松如杞，淑问不已。",
        "dynasty": "唐",
        "collection_info": null
    },
    {
        "uuid": "4b454d2a5e59ae5d5b3fdf6cc466f8c0",
        "title": "江有枫一篇十章 七",
        "author": "萧颖士",
        "content": "我友于征，彼郑之子。\n如琇如英，德音孔明。",
        "dynasty": "唐",
        "collection_info": null
    },
    {
        "uuid": "877bfd9e1ba63ddeec828038ebb23c95",
        "title": "江有枫一篇十章 八",
        "author": "萧颖士",
        "content": "我思震泽，菱芡幕幕。\n寤寐如觌，我思剡溪。\n杉篠萋萋，寤寐无迷。",
        "dynasty": "唐",
        "collection_info": null
    },
    {
        "uuid": "d449d4bef49b3059167e01e95668ea53",
        "title": "江有枫一篇十章 九",
        "author": "萧颖士",
        "content": "有鸟有鸟，粤鸥与鹭。\n浮湍戏渚，皓然洁素。\n忘其猜妒，彼何人斯，曾足伤惧。",
        "dynasty": "唐",
        "collection_info": null
    },
    {
        "uuid": "ecbf73a5f8be3d5609eb145a5488a930",
        "title": "江有枫一篇十章 十",
        "author": "萧颖士",
        "content": "此惧惟何，惧寘于罗。\n彼骄者子，谗言孔多。\n我闻先师，体命委和。\n公伯之愬，则如予何。\n怅然山河，惟以啸歌，其忧也哉。",
        "dynasty": "唐",
        "collection_info": null
    },
    {
        "uuid": "0253397af185272fea5ef07dfa0f8945",
        "title": "菊荣一篇五章 一",
        "author": "萧颖士",
        "content": "采采者菊，芬其荣斯。\n紫英黄萼，照灼丹墀。\n恺悌君子，佩服攸宜。\n王国是维，大君是毗。\n贻尔子孙，百禄萃之。",
        "dynasty": "唐",
        "collection_info": null
    },
    {
        "uuid": "08d5ed151f73769bf513762574c42c2b",
        "title": "菊荣一篇五章 二",
        "author": "萧颖士",
        "content": "采采者菊，于邑之城。\n旧根新茎，布叶垂英。\n彼美淑人，应家之祯。\n有弦既鸣，我政则平。\n宜尔栋崇，必復其庆。",
        "dynasty": "唐",
        "collection_info": null
    },
    {
        "uuid": "932c5bc958d97d89785a7e00961ae572",
        "title": "菊荣一篇五章 三",
        "author": "萧颖士",
        "content": "采采者菊，于邦之府。\n阴槐翳柳，迩楹近宇。\n彼劳者子，喧卑是处。\n慨其莫知，蕴结谁语。\n企彼高人，色斯遐举。",
        "dynasty": "唐",
        "collection_info": null
    },
    {
        "uuid": "26b82ab5a9dd58cd072ca18d93657fdf",
        "title": "菊荣一篇五章 四",
        "author": "萧颖士",
        "content": "采采者菊，于宾之馆。\n既低其枝，又弱其干。\n有斐君子，是焉披翫。\n良辰旨酒，宴饮无算。\n怆其仳别，终然永叹。",
        "dynasty": "唐",
        "collection_info": null
    },
    {
        "uuid": "1862c516749de2ea72798fc278e6d1b9",
        "title": "菊荣一篇五章 五",
        "author": "萧颖士",
        "content": "岁方晏矣，霜露残促。\n谁其荣斯，有英者菊。\n岂微春华，懿此贞色。\n人之侮我，混于薪棘。\n诗人有言，好是正直。",
        "dynasty": "唐",
        "collection_info": null
    },
    {
        "uuid": "4dfb0a49c52fbb91894d72fe9de7b309",
        "title": "凉雨一章",
        "author": "萧颖士",
        "content": "习习凉风，泠泠浮飙。\n君子乐胥，于其宾僚。\n有女斯夭，式歌且谣。\n欲言终宥，惟以招邀，于胥乐兮。",
        "dynasty": "唐",
        "collection_info": null
    },
    {
        "uuid": "447f6a16893f86b8394edcae0d561a21",
        "title": "有竹一篇七章",
        "author": "萧颖士",
        "content": "有竹斯竿，于阁之前。\n君子秉心，惟其贞坚兮。\n有竿斯竹，于阁之侧。\n君子秉操，惟其正直兮。\n彼蔚者竹，萧其森矣。\n有开者閤，宛其深矣。\n迴檐幽砌，如翼如齿。\n冬之霄，霰雪斯瀌。\n我有金鑪，熺其以歊。\n夏之日，炎景斯郁。\n我有珍簟，凄其以栗。\n彼纷者务，体其豫矣。\n有旨者酒，欢其且矣。\n友僚萃止，跗蕚载韡。\n彼美公之姓兮，那欤应积庆兮，期子惟去之柄兮。",
        "dynasty": "唐",
        "collection_info": null
    },
    {
        "uuid": "6843669ff3ee7a91af78a0a49da423eb",
        "title": "有竹一篇七章 一",
        "author": "萧颖士",
        "content": "有竹斯竿，于阁之前。\n君子秉心，惟其贞坚兮。",
        "dynasty": "唐",
        "collection_info": null
    },
    {
        "uuid": "4f87f62aa93b9c1a8e7a410657a2966d",
        "title": "有竹一篇七章 二",
        "author": "萧颖士",
        "content": "有竿斯竹，于阁之侧。\n君子秉操，惟其正直兮。",
        "dynasty": "唐",
        "collection_info": null
    },
    {
        "uuid": "cd1bfd4c37ae56ef53129cf34c8b0088",
        "title": "有竹一篇七章 三",
        "author": "萧颖士",
        "content": "彼蔚者竹，萧其森矣。\n有开者閤，宛其深矣。\n迴檐幽砌，如翼如齿。",
        "dynasty": "唐",
        "collection_info": null
    },
    {
        "uuid": "26745d71cf02f0ccddf1f8eeb44d4c9e",
        "title": "有竹一篇七章 四",
        "author": "萧颖士",
        "content": "冬之霄，霰雪斯瀌。\n我有金鑪，熺其以歊。",
        "dynasty": "唐",
        "collection_info": null
    },
    {
        "uuid": "6f127c9f7b5301a793caea2351287bb7",
        "title": "有竹一篇七章 五",
        "author": "萧颖士",
        "content": "夏之日，炎景斯郁。\n我有珍簟，凄其以栗。",
        "dynasty": "唐",
        "collection_info": null
    },
    {
        "uuid": "0b9fb8e6517c6ffbe4ace9f4d9d30cd0",
        "title": "有竹一篇七章 六",
        "author": "萧颖士",
        "content": "彼纷者务，体其豫矣。\n有旨者酒，欢其且矣。\n友僚萃止，跗蕚载韡。",
        "dynasty": "唐",
        "collection_info": null
    },
    {
        "uuid": "919e904c4fb8bb21a14d7e390cd97ee0",
        "title": "有竹一篇七章 七",
        "author": "萧颖士",
        "content": "彼美公之姓兮，那欤应积庆兮，期子惟去之柄兮。",
        "dynasty": "唐",
        "collection_info": null
    },
    {
        "uuid": "def4675a1833bcf996a0743e2a5c60c4",
        "title": "江有归舟三章 一",
        "author": "萧颖士",
        "content": "江有归舟，亦乱其流。\n之子言旋，嘉名孔修。\n扬于王庭，允焯其休。",
        "dynasty": "唐",
        "collection_info": null
    },
    {
        "uuid": "da261539264a8400a60ce7eebc517f49",
        "title": "江有归舟三章 二",
        "author": "萧颖士",
        "content": "舟既归止，人亦荣止。\n兄矣弟矣，孝斯践矣。\n称觞燕喜，于岵于屺。",
        "dynasty": "唐",
        "collection_info": null
    },
    {
        "uuid": "3881eda9986de1393aab831b16bc03bb",
        "title": "江有归舟三章 三",
        "author": "萧颖士",
        "content": "彼游惟帆，匪风不扬。\n有彬伊父，匪学不彰。\n予其怀而，勉尔无忘。",
        "dynasty": "唐",
        "collection_info": null
    },
    {
        "uuid": "c6f6720f579aa1f1d225b18894d18dcb",
        "title": "过河滨和文学张志尹",
        "author": "萧颖士",
        "content": "隆古日以远，举世丧其淳。\n慷慨怀黄虞，化理何由臻。\n步出城西门，裴回见河滨。\n当其侧陋时，河水清且潾。\n沧桑一以变，莽然翳荆榛。\n至化无苦窳，宇宙将陶甄。\n太息感悲泉，人往迹未湮。\n瑟瑟寒原暮，冷风吹衣巾。\n顾我谫劣质，希圣杳无因。\n且尽登临意，斗酒欢相亲。",
        "dynasty": "唐",
        "collection_info": null
    },
    {
        "uuid": "b28eb49e096b5e41f4b39229e81a251b",
        "title": "舟中遇陆棣兄西归数日得广陵二三子书知迟晚次沙垫西岸作",
        "author": "萧颖士",
        "content": "林乌遥岸鸣，早知东方曙。\n波上风雨歇，舟人叫将去。\n苍苍前洲日，的的回沙鹭。\n水气清晓阴，滩声隐川雾。\n旧山劳魂想，忆人阻洄泝。\n信宿千里余，佳期曷由遇。\n前程入楚乡，弭棹问维扬。\n但见土音异，始知程路长。\n寥寥晚空静，漫漫风淮凉。\n云景信可美，风潮殊未央。\n故人江皋上，永日念容光。\n中路枉尺书，谓余琼树芳。\n深期结晤语，竟夕恨相望。\n冀愿崇朝霁，吾其一苇航。",
        "dynasty": "唐",
        "collection_info": null
    },
    {
        "uuid": "2a8bb23de92bfbbc5c32e4f314f47c5c",
        "title": "重阳日陪元鲁山德秀登北城瞩对新霁因以赠别",
        "author": "萧颖士",
        "content": "山县遶古堞，悠悠快登望。\n雨余秋天高，目尽无隐状。\n绵连滍川迴，杳渺鸦路深。\n彭泽兴不浅，临风动归心。\n赖兹琴堂暇，傲睨倾菊酒。\n人和岁已登，从政復何有。\n远山十里碧，一道衔长云。\n青霞半落日，混合疑晴曛。\n渐闻惊栖羽，坐叹清夜月。\n中欢怆有违，行子念明发。\n仅能泯宠辱，未免伤别离。\n江湖不可忘，风雨劳相思。\n明时当盛才，短伎安所设。\n何日谢百里，从君汉之澨。",
        "dynasty": "唐",
        "collection_info": null
    },
    {
        "uuid": "b94630764e9ea5abf9e849b7bd57970e",
        "title": "留别二三子得韵字",
        "author": "萧颖士",
        "content": "二纪尚雌伏，徒然忝先进。\n英英尔众贤，名实郁双振。\n残春惜将别，清洛行不近。\n相与爱后时，无令孤逸韵。",
        "dynasty": "唐",
        "collection_info": null
    },
    {
        "uuid": "8005ec1106a10d34ca12155d9f3c354f",
        "title": "仰荅韦司业垂访五首 一",
        "author": "萧颖士",
        "content": "呦呦食苹鹿，常饮清泠川。\n但悦丰草美，宁知牢馔鲜。\n主人有幽意，将以充林泉。\n罗网幸免伤，蒙君復羁牵。\n高堂列众宾，广座鸣清絃。\n俯仰转惊惕，裴回独忧煎。\n缅怀云岩路，欲往无由缘。\n物各有所好，违之伤自然。",
        "dynasty": "唐",
        "collection_info": null
    },
    {
        "uuid": "4d7ca12b8713cfc25ec5df689fee744d",
        "title": "仰荅韦司业垂访五首 二",
        "author": "萧颖士",
        "content": "神龟在南国，缅邈湘川阴。\n游止莲叶上，岁时嘉树林。\n毒虫且不近，斤斧何由寻。\n错落负奇文，荧煌耀丹金。\n江山万里余，淮海阻且深。\n独保贞素质，不为寒暑侵。\n一逢盛明代，应见通灵心。",
        "dynasty": "唐",
        "collection_info": null
    },
    {
        "uuid": "5088fe81eb27f3284853dd606250533e",
        "title": "仰荅韦司业垂访五首 三",
        "author": "萧颖士",
        "content": "晋代有儒臣，当年富词藻。\n立言寄青史，将以赞王道。\n辽落缅岁时，辛勤历江岛。\n且言风波倦，探涉岂为宝。\n不遇庾征西，云谁展怀抱。\n士贫乏知己，安得成所好。",
        "dynasty": "唐",
        "collection_info": null
    },
    {
        "uuid": "27f40b661f7629af2ef57796a92a7afd",
        "title": "仰荅韦司业垂访五首 四",
        "author": "萧颖士",
        "content": "彭阳昔游说，愿谒南郢都。\n王果尚未达，况从夷节谟。\n岂知晋叔向，无罪婴囚拘。\n临难俟解纷，独知[祁]大夫。\n举讐且不弃，何必论亲疎。\n夫子觉者也，其能遗我乎。",
        "dynasty": "唐",
        "collection_info": null
    },
    {
        "uuid": "3607cb435efdeb28a36c53e938ec906e",
        "title": "仰荅韦司业垂访五首 五",
        "author": "萧颖士",
        "content": "关西一公子，年貌独青春。\n被褐来上京，翳然声未振。\n中郎何为者，倒屣惊座宾。\n词赋岂不佳，盛名亦相因。\n为君奏此曲，此曲多苦辛。\n千载不可诬，孰言今无人。",
        "dynasty": "唐",
        "collection_info": null
    },
    {
        "uuid": "5ce7dc586fafa1be457f095cbf866b0b",
        "title": "答邹象先",
        "author": "萧颖士",
        "content": "桂枝常共擢，茅茨冀同荐。\n一命何阻修，载驰各川县。\n壮图悲岁月，明代耻贫贱。\n回首无津梁，祗令二毛变。",
        "dynasty": "唐",
        "collection_info": null
    },
    {
        "uuid": "9f41f060f3cd807e807bdf916ff142dd",
        "title": "蒙山作",
        "author": "萧颖士",
        "content": "东蒙镇海沂，合沓余百里。\n清秋净氛霭，崖崿隐天起。\n于役劳往还，息徒暂攀跻。\n将穷绝迹处，偶得冥心理。\n云气杂虹霓，松声乱风水。\n微明绿林际，杳窱丹洞裏。\n仙鸟时可闻，羽人邈难视。\n此焉多深邃，贤达昔所止。\n子尚捐俗纷，季随蹑遐轨。\n蕴真道弥旷，怀古情未已。\n白鹿凡几游，黄精復奚似。\n顾予尚牵缠，家业重书史。\n少学务从师，壮年贵趋仕。\n方驰桂林誉，未暇桃源美。\n岁暮期再寻，幽哉羡门子。",
        "dynasty": "唐",
        "collection_info": null
    },
    {
        "uuid": "938e3fd4baea23a3c7655c909449de0f",
        "title": "早春过七岭寄题硖石裴丞厅壁",
        "author": "萧颖士",
        "content": "出硖寄趣少，晚行偏忆君。\n依然向来处，官路溪边云。\n兹路岂不剧，能无俗累纷。\n槐阴永未合，泉声细犹闻。\n弥叹春罢酒，牵卑从此分。\n登高望城入，斜影半风熏。",
        "dynasty": "唐",
        "collection_info": null
    },
    {
        "uuid": "576e21187e8605532fa6c8b58912968e",
        "title": "送张翚下第归江东",
        "author": "萧颖士",
        "content": "俱飞仍失路，綵服迩清波。\n地积东南美，朝遗甲乙科。\n客愁千里别，春色五湖多。\n明日旧山去，其如相望何。",
        "dynasty": "唐",
        "collection_info": null
    },
    {
        "uuid": "8261557e8228bd80dd93df77ce79e60d",
        "title": "越江秋曙",
        "author": "萧颖士",
        "content": "扁舟东路远，晓月下江濆。\n潋滟信潮上，苍茫孤屿分。\n林声寒动叶，水气曙连云。\n暾日浪中出，榜歌天际闻。\n伯鸾常去国，安道惜离羣。\n延首剡溪近，咏言怀数君。",
        "dynasty": "唐",
        "collection_info": null
    },
    {
        "uuid": "6901e819b6b98b0d456191de8fe077ec",
        "title": "山庄月夜作",
        "author": "萧颖士",
        "content": "献书嗟弃置，疲拙归田园。\n且事计然策，将符公冶言。\n桑榆清暮景，鸡犬应遥村。\n蚕罢里闾晏，麦秋田野喧。\n涧声连枕簟，峯势入阶轩。\n未奏东山妓，先倾北海尊。\n陇瓜香早熟，庭果落初繁。\n更惬野人意，农谈朝竟昏。",
        "dynasty": "唐",
        "collection_info": null
    },
    {
        "uuid": "8f225014175dcce5757671ed55ec0ea1",
        "title": "古意",
        "author": "崔曙",
        "content": "绿笋总成竹，红花亦成子。\n能当此时好，独自幽闺裏。\n夜夜苦更长，愁来不如死。",
        "dynasty": "唐",
        "collection_info": null
    },
    {
        "uuid": "ae5de0261bcf387bac65535576560ca8",
        "title": "宿大通和尚塔敬赠如上人兼呈常孙二山人",
        "author": "崔曙",
        "content": "支公已寂灭，影塔山上古。\n更有真僧来，道场救诸苦。\n一承微妙法，寓宿清净土。\n身心能自观，色相了无取。\n森森松映月，漠漠云近户。\n岭外飞电明，夜来前山雨。\n然灯见栖鸽，作礼闻信鼓。\n晓霁南轩开，秋华净天宇。\n愿言出世尘，谢尔申及甫。",
        "dynasty": "唐",
        "collection_info": null
    },
    {
        "uuid": "6f2e60da6fe35fc5d73f7d1d3c971736",
        "title": "送薛据之宋州",
        "author": "崔曙",
        "content": "无媒嗟失路，有道亦乘流。\n客处不堪别，异乡应共愁。\n我生早孤贱，沦落居此州。\n风土至今忆，山河皆昔游。\n一从文章事，两京春復秋。\n君去问相识，几人今白头。",
        "dynasty": "唐",
        "collection_info": null
    },
    {
        "uuid": "ad1cfbb0f6fbb07d0bdbee27359dfed1",
        "title": "山下晚晴",
        "author": "崔曙",
        "content": "寥寥远天净，溪路何空蒙。\n斜光照疎雨，秋气生白虹。\n云尽山色暝，萧条西北风。\n故林归宿处，一叶下梧桐。",
        "dynasty": "唐",
        "collection_info": null
    },
    {
        "uuid": "c553b28849637ada2f91e639711b7b56",
        "title": "颍阳东溪怀古",
        "author": "崔曙",
        "content": "灵溪氛雾歇，皎镜清心颜。\n空色不映水，秋声多在山。\n世人久疎旷，万物皆自闲。\n白鹭寒更浴，孤云晴未还。\n昔时让王者，此地闭玄关。\n无以蹑高步，凄凉岑壑间。",
        "dynasty": "唐",
        "collection_info": null
    },
    {
        "uuid": "6086b92c486ec746cf03c46130527aac",
        "title": "早发交崖山还太室作",
        "author": "崔曙",
        "content": "东林气微白，寒鸟急高翔。\n吾亦自兹去，北山归草堂。\n仲冬正三五，日月遥相望。\n萧萧过颍上，昽昽辨少阳。\n川冰生积雪，野火出枯桑。\n独往路难尽，穷阴人易伤。\n伤此无衣客，如何蒙雪霜。",
        "dynasty": "唐",
        "collection_info": null
    },
    {
        "uuid": "caf08de3afe63e57b592da6aa91bd3b9",
        "title": "奉试明堂火珠",
        "author": "崔曙",
        "content": "正位开重屋，凌空出火珠。\n夜来双月满，曙后一星孤。\n天净光难灭，云生望欲无。\n遥知太平代，国宝在名都。",
        "dynasty": "唐",
        "collection_info": null
    },
    {
        "uuid": "63995a00fc0717d44dfa57f152efd710",
        "title": "途中晓发",
        "author": "崔曙",
        "content": "晓霁长风裏，劳歌赴远期。\n云轻归海疾，月满下山迟。\n旅望因高尽，乡心遇物悲。\n故林遥不见，况在落花时。",
        "dynasty": "唐",
        "collection_info": null
    },
    {
        "uuid": "1785206a43a769facbada2e46cc089d2",
        "title": "缑山庙",
        "author": "崔曙",
        "content": "遗庙宿阴阴，孤峰映绿林。\n步随仙路远，意入道门深。\n涧水流年月，山云变古今。\n祗闻风竹裏，犹有凤笙音。",
        "dynasty": "唐",
        "collection_info": null
    },
    {
        "uuid": "4a615320746781058c8e8991df2ba0cb",
        "title": "同诸公谒启母祠",
        "author": "崔曙",
        "content": "閟宫凌紫微，芳草闭闲扉。\n帝子復何在，王孙游不归。\n春风鸣玉佩，暮雨拂灵衣。\n岂但湘江口，能令怀二妃。",
        "dynasty": "唐",
        "collection_info": null
    },
    {
        "uuid": "26ab68162b21015ee1d26848e0164943",
        "title": "九日登望仙台呈刘明府容",
        "author": "崔曙",
        "content": "汉文皇帝有高台，此日登临曙色开。\n三晋云山皆北向，二陵风雨自东来。\n关门令尹谁能识，河上仙翁去不回。\n且欲近寻彭泽宰，陶然共醉菊花杯。",
        "dynasty": "唐",
        "collection_info": null
    },
    {
        "uuid": "5f29f30e692d2d30c079566ac1269e96",
        "title": "奉酬中书相公至日圆丘摄事合于中书后阁宿斋移止于集贤院叙怀见寄之作",
        "author": "崔曙",
        "content": "典籍开书府，恩荣避鼎司。\n郊丘资有事，斋戒守无为。\n宿雾蒙琼树，余香覆玉墀。\n进经逢乙夜，展礼值明时。\n勋共山河列，名同竹帛垂。\n年年佐尧舜，相与致雍熙。",
        "dynasty": "唐",
        "collection_info": null
    },
    {
        "uuid": "b28d17c3aa9508adf00f6a809afa3c47",
        "title": "登水门楼见亡友张贞期题望黄河诗因以感兴",
        "author": "崔曙",
        "content": "吾友东南美，昔闻登此楼。\n人随川上逝，书向壁中留。\n严子好真隐，谢公耽远游。\n清风初作颂，暇日復销忧。\n时与文字古，迹将山水幽。\n已孤苍生望，空见黄河流。\n流落年将晚，悲凉物已秋。\n天高不可问，掩泣赴行舟。",
        "dynasty": "唐",
        "collection_info": null
    },
    {
        "uuid": "54bc84f8feb89c8adcb34baaf8fbb2c6",
        "title": "对雨送郑陵",
        "author": "崔曙",
        "content": "别愁復经雨，别泪还如霰。\n寄心海上云，千里常相见。",
        "dynasty": "唐",
        "collection_info": null
    },
    {
        "uuid": "a5724f75b6fe7fa3217cfc6a6029dde3",
        "title": "嵩山寻冯炼师不遇",
        "author": "崔曙",
        "content": "青溪访道凌烟曙，王子仙成已飞去。\n更值空山雷雨时，云林薄暮归何处。",
        "dynasty": "唐",
        "collection_info": null
    },
    {
        "uuid": "16acdbde23c3fdad98ece40b8fa57068",
        "title": "赠唐祖二子",
        "author": "王翰",
        "content": "鸿飞遵枉渚，鹿鸣思故羣。\n物情尚劳爱，况乃予别君。\n别时花始发，别后兰再熏。\n瑶觞滋白露，宝瑟凝凉氛。\n裴徊北林月，怅望南山云。\n云月渺千里，音徽不可闻。",
        "dynasty": "唐",
        "collection_info": null
    },
    {
        "uuid": "e378f02a0b91081a453154d65cd5ae58",
        "title": "飞燕篇",
        "author": "王翰",
        "content": "孝成皇帝本娇奢，行幸平阳公主家。\n可怜女儿三五许，䒠茸惜是一园花。\n歌舞向来人不贵，一旦逢君感君意。\n君心见赏不见忘，姊妹双飞入紫房。\n紫房綵女不得见，专荣固宠昭阳殿。\n红妆宝镜珊瑚台，青琐银簧云母扇。\n日夕风传歌舞声，祗扰长信忧人情。\n长信忧人气欲绝，君王歌吹终不歇。\n朝弄琼箫下綵云，夜踏金梯上明月。\n明月薄蚀阳精昏，娇妬倾城惑至尊。\n已见白虹横紫极，復闻飞燕啄皇孙。\n皇孙不死燕啄折，女弟一朝如火绝。\n明明天子咸戒之，赫赫宗周襃姒灭。\n古来贤圣叹狐裘，一国荒淫万国羞。\n安得上方断马劒，斩取朱门公子头。",
        "dynasty": "唐",
        "collection_info": null
    },
    {
        "uuid": "98a7fa53fabb3520a1c1037a4544ac7c",
        "title": "饮马长城窟行",
        "author": "王翰",
        "content": "长安少年无远图，一生惟羡执金吾。\n麒麟前殿拜天子，走马西击长城胡。\n胡沙猎猎吹人面，汉虏相逢不相见。\n遥闻鼙鼓动地来，传道单于夜犹战。\n此时顾恩宁顾身，为君一行摧万人。\n壮士挥戈迴白日，单于溅血染朱轮。\n归来饮马长城窟，长城道傍多白骨。\n问之耆老何代人，云是秦王筑城卒。\n黄昏塞北无人烟，鬼哭啾啾声沸天。\n无罪见诛功不赏，孤魂流落此城边。\n当昔秦王按劒起，诸侯膝行不敢视。\n富国强兵二十年，筑怨兴徭九千里。\n秦王筑城何太愚，天实亡秦非北胡。\n一朝祸起萧墻内，渭水咸阳不復都。",
        "dynasty": "唐",
        "collection_info": null
    },
    {
        "uuid": "b18472d135e0289a8302c4d421422a71",
        "title": "赋得明星玉女坛送廉察尉华阴",
        "author": "王翰",
        "content": "洪河之南曰秦镇，发地削成五千仞。\n三峰离地皆倚天，唯独中峰特修峻。\n上有明星玉女祠，祠坛高眇路逶迤。\n三十六梯入河汉，樵人往往见蛾眉。\n蛾眉婵娟又宜笑，一见樵人下灵庙。\n仙车欲驾五云飞，香扇斜开九华照。\n含情迟伫惜韶年，愿侍君边復中旋。\n江妃玉佩留为念，嬴女银箫空自怜。\n仙俗途殊两情遽，感君无尽辞君去。\n遥见明星是妾家，风飘雪散不知处。\n故人家在西长安，卖药往来投此山。\n綵云荡漾不可见，绿萝蒙茸鸟绵蛮。\n欲求玉女长生法，日夜烧香应自还。",
        "dynasty": "唐",
        "collection_info": null
    },
    {
        "uuid": "4e223f8e759584d3b98570b3a0e22a6f",
        "title": "春女行",
        "author": "王翰",
        "content": "紫台穹跨连绿波，红轩铪匝垂纤罗。\n中有一人金作面，隔幌玲珑遥可见。\n忽闻黄鸟鸣且悲，镜边含笑着春衣。\n罗袖婵娟似无力，行拾落花比容色。\n落花一度无再春，人生作乐须及辰。\n君不见楚王台上红颜子，今日皆成狐兔尘。",
        "dynasty": "唐",
        "collection_info": null
    },
    {
        "uuid": "c0ddf18e2ffa0752f5c93a8e891d887a",
        "title": "古娥眉怨",
        "author": "王翰",
        "content": "君不见宜春苑中九华殿，飞阁连连直如髮。\n白日全含朱鸟窓，流云半入苍龙阙。\n宫中綵女夜无事，学凤吹箫弄清越。\n珠帘北卷待凉风，绣户南开向明月。\n忽闻天子忆蛾眉，宝凤衔花揲两螭。\n传声走马开金屋，夹路鸣环上玉墀。\n长乐彤庭宴华寝，三千美人曳花锦。\n灯前含笑更罗衣，帐裏承恩荐瑶枕。\n不意君心半路迴，求仙别作望仙台。\n琳琅禁闼遥相忆，紫翠岩房昼不开。\n欲向人间种桃实，先从海底觅蓬莱。\n蓬来可求不可上，孤舟飘缈知何往。\n黄金作盘铜作茎，青天白露掌中擎。\n王母嫣然感君意，云车羽斾欲相迎。\n飞廉观前空怨慕，少君何事须相误。\n一朝埋没茂陵田，贱妾蛾眉不重顾。\n宫车晚出向南山，仙卫逶迤去不还。\n朝晡泣对麒麟树，树下苍苔日渐斑。\n人生百年夜将半，对酒长歌莫长叹。\n情知白日不可私，一死一生何足筭。",
        "dynasty": "唐",
        "collection_info": null
    },
    {
        "uuid": "9789a97593f8a713d7b03bd1df8fc892",
        "title": "子夜春歌",
        "author": "王翰",
        "content": "春气满林香，春游不可忘。\n落花吹欲尽，垂柳折还长。\n桑女淮南曲，金鞍塞北装。\n行行小垂手，日暮渭川阳。",
        "dynasty": "唐",
        "collection_info": null
    },
    {
        "uuid": "0bf37eb3932df1e491fa31e80b8663e3",
        "title": "奉和圣制同二相已下羣官乐游园宴",
        "author": "王翰",
        "content": "未极人心畅，如何帝道明。\n仍嫌酺宴促，復宠乐游行。\n陆海披珍藏，天河直斗城。\n四关青霭合，数处白云生。\n饪餗调元气，歌钟溢雅声。\n空惭尧舜日，至德杳难名。",
        "dynasty": "唐",
        "collection_info": null
    },
    {
        "uuid": "e382b1694641683a67309014cf762a1b",
        "title": "奉和圣制送张说上集贤院学士赐宴得筵字",
        "author": "王翰",
        "content": "东堂起集贤，贵得从神仙。\n首命台阶老，将崇御府员。\n送人锵玉佩，中使拂琼筵。\n和乐熏风解，湛恩时雨连。\n长材成磊落，短翮强翩翾。\n徒仰蓬莱地，何阶不让缘。",
        "dynasty": "唐",
        "collection_info": null
    },
    {
        "uuid": "9856a176477e61213b31e4d5424a5689",
        "title": "奉和圣制送张尚书巡边",
        "author": "王翰",
        "content": "紫绶尚书印，朱軿丞相车。\n登朝身许国，出阃将辞家。\n不惮炎蒸苦，亲尝走集赊。\n选徒军有政，誓卒尔无譁。\n帝乐风初起，王城日半斜。\n宠行流圣作，寅饯照台华。\n骑历河南树，旌摇塞北沙。\n荣怀应尽服，严杀已先加。\n业峻灵祇保，功成道路嗟。\n宁如凿空使，远致石榴花。",
        "dynasty": "唐",
        "collection_info": null
    },
    {
        "uuid": "f3f87a943c2720e37b518ed1eea579ef",
        "title": "凉州词二首 一",
        "author": "王翰",
        "content": "葡萄美酒夜光杯，欲饮琵琶马上催。\n醉卧沙场君莫笑，古来征战几人回。",
        "dynasty": "唐",
        "collection_info": null
    },
    {
        "uuid": "10d15e9c708e3c02407700ed93ffd017",
        "title": "凉州词二首 二",
        "author": "王翰",
        "content": "秦中花鸟已应阑，塞外风沙犹自寒。\n夜听胡笳折杨柳，教人意气忆长安。",
        "dynasty": "唐",
        "collection_info": null
    },
    {
        "uuid": "d653410f1fc5a94153c611e1f06ee6c5",
        "title": "春日归思",
        "author": "王翰",
        "content": "杨柳青青杏发花，年光误客转思家。\n不知湖上菱歌女，几箇春舟在若耶。",
        "dynasty": "唐",
        "collection_info": null
    },
    {
        "uuid": "817ded1aa8396a9b7cb2d78c26d13cdf",
        "title": "观蛮童为伎之作",
        "author": "王翰",
        "content": "长裙锦带还留客，广额青蛾亦效嚬。\n共惜不成金谷妓，虚令看杀玉车人。",
        "dynasty": "唐",
        "collection_info": null
    },
    {
        "uuid": "467ae8214dd93efc97c0399e32dd0519",
        "title": "古别离",
        "author": "孟云卿",
        "content": "朝日上高台，离人怨秋草。\n但见万里天，不见万里道。\n君行本迢远，苦乐良难保。\n宿昔梦同衾，忧心常倾倒。\n含酸欲谁诉，展转伤怀抱。\n结髮年已迟，征行去何早。\n寒暄有时谢，憔悴难再好。\n人皆算年寿，死者何曾老。\n少壮无见期，水深风浩浩。",
        "dynasty": "唐",
        "collection_info": null
    },
    {
        "uuid": "886fbf3247c730c54d43b6b8b0996d2c",
        "title": "今别离",
        "author": "孟云卿",
        "content": "结髮生别离，相思復相保。\n如何日已久，五变庭中草。\n渺渺大海途，悠悠吴江岛。\n但恐不出门，出门无远道。\n远道行既难，家贫衣復单。\n严风吹积雪，晨起鼻何酸。\n人生各有志，岂不怀所安。\n分明天上日，生死愿同欢。",
        "dynasty": "唐",
        "collection_info": null
    },
    {
        "uuid": "1f2e25435723bf85029b6cb9041e68a8",
        "title": "悲哉行",
        "author": "孟云卿",
        "content": "孤儿去慈亲，远客丧主人。\n莫吟苦辛曲，此曲谁忍闻。\n可闻不可说，去去无期别。\n行人念前程，不待参辰没。\n朝亦常苦饥，暮亦常苦饥。\n飘飘万余里，贫贱多是非。\n少年莫远游，远游多不归。",
        "dynasty": "唐",
        "collection_info": null
    },
    {
        "uuid": "77be9cc407f3346f4fcf853d92c0cc76",
        "title": "行行且游猎篇",
        "author": "孟云卿",
        "content": "少年多武力，勇气冠幽州。\n何以纵心赏，马啼春草头。\n迟迟平原上，狐兔奔林丘。\n猛虎忽前逝，俊鹰连下鞴。\n俯身逐南北，轻捷固难俦。\n所发无不中，失之如我讐。\n岂唯务驰骋，猗尔暴田畴。\n残杀非不痛，古来良有由。",
        "dynasty": "唐",
        "collection_info": null
    },
    {
        "uuid": "b679269a32e8a70e44c18c4eca9d12e1",
        "title": "古挽歌",
        "author": "孟云卿",
        "content": "草草闾巷喧，涂车俨成位。\n冥冥何所须，尽我生人意。\n北邙路非远，此别终天地。\n临穴频抚棺，至哀反无泪。\n尔形未衰老，尔息纔童稚。\n骨肉安可离，皇天若容易。\n房帷即灵帐，庭宇为哀次。\n薤露歌若斯，人生尽如寄。",
        "dynasty": "唐",
        "collection_info": null
    },
    {
        "uuid": "e81418fe947dd9f028e0dd9f336d7a35",
        "title": "放歌行",
        "author": "孟云卿",
        "content": "吾观天地图，世界亦可小。\n落落大海中，飘浮数洲岛。\n贤愚与蚁蝨，一种同草草。\n地脉日夜流，天衣有时扫。\n东山谒居士，了我生死道。\n目见难噬脐，心通可亲脑。\n轩皇竟磨灭，周孔亦衰老。\n永谢当时人，吾将宝非宝。",
        "dynasty": "唐",
        "collection_info": null
    },
    {
        "uuid": "b268b6fa346921289d6ae07f41ed1a0e",
        "title": "伤怀赠故人",
        "author": "孟云卿",
        "content": "稍稍晨鸟翔，淅淅草上霜。\n人生早罹苦，寿命恐不长。\n二十学已成，三十名不彰。\n岂无同门友，贵贱易中肠。\n驱马行万里，悠悠过帝乡。\n幸因弦歌末，得上君子堂。\n众乐互喧奏，独子备笙簧。\n坐中无知音，安得神扬扬。\n愿因高风起，上感白日光。",
        "dynasty": "唐",
        "collection_info": null
    },
    {
        "uuid": "e848cdb789fb158953d3c93d3b7b7c58",
        "title": "邺城怀古",
        "author": "孟云卿",
        "content": "朝发淇水南，将寻北燕路。\n魏家旧城阙，寥落无人住。\n伊昔天地屯，曹公独中据。\n羣臣将北面，白日忽西暮。\n三台竟寂寞，万事良难固。\n雄图安在哉？衰草霑霜露。\n崔嵬长河北，尚见应刘墓。\n古树藏龙蛇，荒茅伏狐兔。\n永怀故池馆，数子连章句。\n逸兴驱山河，雄词变云雾。\n我行覩遗迹，精爽如可遇。\n斗酒将酹君，悲风白杨树。",
        "dynasty": "唐",
        "collection_info": null
    },
    {
        "uuid": "a8de73f30b94b3cff28681dff11d6e1d",
        "title": "伤情",
        "author": "孟云卿",
        "content": "为长心易忧，早孤意常伤。\n出门先踌躇，入户亦彷徨。\n此生一何苦，前事安可忘。\n兄弟先我没，孤幼盈我傍。\n旧居近东南，河水新为梁。\n松柏今在兹，安忍思故乡。\n四时与日月，万物各有常。\n秋风已一起，草木无不霜。\n行行当自勉，不忍再思量。",
        "dynasty": "唐",
        "collection_info": null
    },
    {
        "uuid": "6cde2c6ea2fa67daa7b3b501159af40b",
        "title": "伤时二首 一",
        "author": "孟云卿",
        "content": "徘回宋郊上，不覩平生亲。\n独立正伤心，悲风来孟津。\n大方载羣物，生死有常伦。\n虎豹不相食，哀哉人食人。\n岂伊逢世运，天道亮云云。",
        "dynasty": "唐",
        "collection_info": null
    },
    {
        "uuid": "642c15754671f62687e191ac6817d2f6",
        "title": "伤时二首 二",
        "author": "孟云卿",
        "content": "太空流素月，三五何明明。\n光耀侵白日，贤愚迷至精。\n四时更变化，天道有亏盈。\n常恐今夜没，须臾还復生。",
        "dynasty": "唐",
        "collection_info": null
    },
    {
        "uuid": "0867ed304e86d60057d87ec452e9b6f1",
        "title": "田园观雨兼晴后作",
        "author": "孟云卿",
        "content": "贫贱少情欲，借荒种南陂。\n我非老农圃，安得良土宜。\n秋成不廉俭，岁余多馁饥。\n顾视仓廪间，有粮不成炊。\n晨登南园上，暮歇清蝉悲。\n早苗既芃芃，晚田尚离离。\n五行孰堪废，万物当及时。\n贤哉数夫子，开翅慎勿迟。",
        "dynasty": "唐",
        "collection_info": null
    },
    {
        "uuid": "d423e18dc619564b3f1d4eb41ac4dce0",
        "title": "汴河阻风",
        "author": "孟云卿",
        "content": "清晨自梁宋，挂席之楚荆。\n出浦风渐恶，傍滩舟欲横。\n大河喷东注，羣动皆窅冥。\n白雾鱼龙气，黑云牛马形。\n苍茫迷所适，危安惧暂宁。\n信此天地内，孰为身命轻。\n丈夫苟未达，所向须存诚。\n前路舍舟去，东南仍晓晴。",
        "dynasty": "唐",
        "collection_info": null
    },
    {
        "uuid": "ee7f27ff018561adf4fa698dbb4d6de3",
        "title": "行路难",
        "author": "孟云卿",
        "content": "君不见高山万仞连苍旻，天长地久成埃尘。\n君不见长松百尺多劲节，狂风暴雨终摧折。\n古今何事无圣贤，吾爱伯阳真乃天。\n金堂玉阙朝羣仙，拍手东海成桑田。\n海中之水慎勿枯，乌鸢啄蚌伤明珠。\n行路难，艰险莫踟蹰。",
        "dynasty": "唐",
        "collection_info": null
    },
    {
        "uuid": "1475e0f71ba6b182d31243c2166a8469",
        "title": "途中寄友人",
        "author": "孟云卿",
        "content": "昔时闻远路，谓是等闲行。\n及到求人地，始知为客情。\n事将公道背，尘遶马蹄生。\n傥使长如此，便堪休去程。",
        "dynasty": "唐",
        "collection_info": null
    },
    {
        "uuid": "9fdefa5f2fbbc6054ea87b8f7a1e031d",
        "title": "寒食",
        "author": "孟云卿",
        "content": "二月江南花满枝，他乡寒食远堪悲。\n贫居往往无烟火，不独明朝为子推。",
        "dynasty": "唐",
        "collection_info": null
    },
    {
        "uuid": "5c6a343d0b76f57c9559414180ac48f1",
        "title": "新安江上寄处士",
        "author": "孟云卿",
        "content": "深潭与浅滩，万转出新安。\n人远禽鱼静，山空水木寒。\n啸起青苹末，吟瞩白云端。\n即事遂幽赏，何必挂儒冠。",
        "dynasty": "唐",
        "collection_info": null
    },
    {
        "uuid": "abe77d745d27d6089ac1114f464c54a3",
        "title": "句",
        "author": "孟云卿",
        "content": "羣物归大化，六龙颓西荒。\n安知浮云外，日月不运行。",
        "dynasty": "唐",
        "collection_info": null
    },
    {
        "uuid": "cfb3471401edcc0e2f42237065b530db",
        "title": "闻笛",
        "author": "张巡",
        "content": "岧嶤试一临，虏骑附城阴。\n不辨风尘色，安知天地心。\n营开边月近，战苦阵云深。\n旦夕更楼上，遥闻横笛音。",
        "dynasty": "唐",
        "collection_info": null
    },
    {
        "uuid": "770ffc684df99ab497c92212575f301e",
        "title": "守睢阳作",
        "author": "张巡",
        "content": "接战春来苦，孤城日渐危。\n合围侔月晕，分守若鱼丽。\n屡厌黄尘起，时将白羽挥。\n裹疮犹出阵，饮血更登陴。\n忠信应难敌，坚贞谅不移。\n无人报天子，心计欲何施。",
        "dynasty": "唐",
        "collection_info": null
    },
    {
        "uuid": "d0a26d89593c23e9e0af49e391eff924",
        "title": "题衡阳泗州寺",
        "author": "张抃",
        "content": "一水悠悠百粤通，片帆无奈信秋风。\n几层峡浪寒舂月，尽日江天雨打篷。\n漂泊渐摇青草外，乡关谁念雪园东。\n未知今夜依何处，一点渔灯出苇丛。",
        "dynasty": "唐",
        "collection_info": null
    },
    {
        "uuid": "1bb06bfba47f73ba77be10683c5bfeec",
        "title": "古意二首 一",
        "author": "贺兰进明",
        "content": "秦庭初指鹿，羣盗满山东。\n忤意皆诛死，所言谁肯忠。\n武关犹未启，兵入望夷宫。\n为祟非泾水，人君道自穷。",
        "dynasty": "唐",
        "collection_info": null
    },
    {
        "uuid": "5eca14a15782c2bd826fd6013a24b143",
        "title": "古意二首 二",
        "author": "贺兰进明",
        "content": "崇兰生涧底，香气满幽林。\n采采欲为赠，何人是同心。\n日暮徙盈把，裴回忧思深。\n慨然纫杂佩，重奏丘中琴。",
        "dynasty": "唐",
        "collection_info": null
    },
    {
        "uuid": "0048af92f54c3105d5dc3fda6f4f7f9b",
        "title": "行路难五首 一",
        "author": "贺兰进明",
        "content": "君不见岩下井，百尺不及泉。\n君不见山上苗，数寸凌云烟。\n人生赋命亦如此，何苦太息自忧煎。\n但愿亲友长含笑，相逢不乏杖头钱。\n寒夜邀欢须秉烛，岂得常思花柳年。",
        "dynasty": "唐",
        "collection_info": null
    },
    {
        "uuid": "3340c24d60c0745b792e2efcc13c15cb",
        "title": "行路难五首 二",
        "author": "贺兰进明",
        "content": "君不见门前柳，荣耀暂时萧索久。\n君不见陌上花，狂风吹去落谁家。\n邻家思妇见之叹，蓬首不梳心历乱。\n盛年夫壻长别离，岁暮相逢色已换。",
        "dynasty": "唐",
        "collection_info": null
    },
    {
        "uuid": "8236851b62f972db9057c9fa18936853",
        "title": "行路难五首 三",
        "author": "贺兰进明",
        "content": "君不见芳树枝，春花落尽蜂不窥。\n君不见梁上泥，秋风始高燕不栖。\n荡子从军事征战，[蛾]眉婵娟守空闺。\n独宿自然堪下泪，况復时闻乌夜啼。",
        "dynasty": "唐",
        "collection_info": null
    },
    {
        "uuid": "7d594c88284c233ac134ef47f41e4a89",
        "title": "行路难五首 四",
        "author": "贺兰进明",
        "content": "君不见云中月，暂盈还復缺。\n君不见林下风，声远意难穷。\n亲故平生或聚散，欢娱未尽尊酒空。\n叹息青青陵上柏，岁寒能有几人同。",
        "dynasty": "唐",
        "collection_info": null
    },
    {
        "uuid": "725094194d2b33ab38c3dab612414214",
        "title": "行路难五首 五",
        "author": "贺兰进明",
        "content": "君不见东流水，一去无穷已。\n君不见西郊云，日夕空氛氲。\n羣鴈裴回不能去，一鴈悲鸣復失羣。\n人生结交在终始，莫以升沈中路分。",
        "dynasty": "唐",
        "collection_info": null
    },
    {
        "uuid": "09cc961739a8fd59b90df762f50a6d38",
        "title": "夜渡江",
        "author": "闾丘晓",
        "content": "舟人自相报，落日下芳潭。\n夜火连淮市，春风满客帆。\n水穷沧海畔，路尽小山南。\n且喜乡园近，言荣意未甘。",
        "dynasty": "唐",
        "collection_info": null
    },
    {
        "uuid": "4feaad433845f7e2b6af0316a34b824b",
        "title": "奉和刘采访缙云南岭作",
        "author": "庾光先",
        "content": "百越城池枕海圻，永嘉山水復相依。\n悬萝弱篠垂清浅，宿雨朝暾和翠微。\n鸟讶山经传不尽，花随月令数仍稀。\n幸陪谢客题诗句，谁与王孙此地归。",
        "dynasty": "唐",
        "collection_info": null
    },
    {
        "uuid": "f5874cb4cf41a7538d2cb06dc414769f",
        "title": "思归寄东林澈上人",
        "author": "韦丹",
        "content": "王事纷纷无暇日，浮生冉冉只如云。\n已为平子归休计，五老岩前必共闻。",
        "dynasty": "唐",
        "collection_info": null
    },
    {
        "uuid": "7cf29243a2b35e708baec73045d60b4f",
        "title": "荅澈公",
        "author": "韦丹",
        "content": "空山泉落松窗静，闲地草生春日迟。\n白髮渐多身未退，依依常在永禅师。",
        "dynasty": "唐",
        "collection_info": null
    },
    {
        "uuid": "f36b26e0aff8e81a066efe3f15041adc",
        "title": "洛出书",
        "author": "萧昕",
        "content": "海内昔凋瘵，天网斯浡潏。\n龟灵启圣图，龙马负书出。\n大哉明德盛，远矣彝伦秩。\n地敷作乂功，人免为鱼恤。\n既彰千国理，岂止百川溢。\n永赖至于今，畴庸未云毕。",
        "dynasty": "唐",
        "collection_info": null
    },
    {
        "uuid": "b9e3d5b4c50b2ea427c068082cef8b34",
        "title": "临风舒锦",
        "author": "萧昕",
        "content": "丽锦疋云终，襜襜展向风。\n花开翻覆翠，色乱动摇红。\n缕散悠扬裏，文迴照灼中。\n低垂疑步障，吹起作晴虹。\n既与丘迟梦，深知卓氏功。\n还乡将制服，从此表亨通。",
        "dynasty": "唐",
        "collection_info": null
    },
    {
        "uuid": "17079226411ebc082742b613cf2671ba",
        "title": "东皇太一词",
        "author": "李希仲",
        "content": "吉日初齐戒，灵巫穆上皇。\n焚香布瑶席，鸣佩奠椒浆。\n缓舞花飞满，清歌水去长。\n迴波送神曲，云雨满潇湘。",
        "dynasty": "唐",
        "collection_info": null
    },
    {
        "uuid": "8dd1367f2d5195b3d74cef748ee9626d",
        "title": "蓟北行二首 一",
        "author": "李希仲",
        "content": "旄头有精芒，胡骑猎秋草。\n羽檄南渡河，边庭用兵早。\n汉家爱征战，宿将今已老。\n辛苦羽林儿，从戎榆关道。",
        "dynasty": "唐",
        "collection_info": null
    },
    {
        "uuid": "0441817e88f377cec7f84cc8fa0cbae6",
        "title": "蓟北行二首 二",
        "author": "李希仲",
        "content": "一身救边速，烽火通蓟门。\n前军飞鸟断，格鬬尘沙昏。\n寒日鼓声急，单于夜将奔。\n当须徇忠义，身死报国恩。",
        "dynasty": "唐",
        "collection_info": null
    },
    {
        "uuid": "090d6bb30073efe432d56fec4cdfd32b",
        "title": "送妻",
        "author": "杨志坚",
        "content": "平生志业在琴诗，头上如今有二丝。\n渔父尚知溪谷暗，山妻不信出身迟。\n荆钗任意撩新鬓，明镜从他别画眉。\n今日便同行路客，相逢即是下山时。",
        "dynasty": "唐",
        "collection_info": null
    },
    {
        "uuid": "5da40336eaa8889e37f92629d53335b2",
        "title": "从张丞相游南纪城猎戏赠裴迪张参军",
        "author": "孟浩然",
        "content": "从禽非吾乐，不好云梦田。\n岁暮登城望，偏令相思悬。\n公卿有几几，车骑何翩翩。\n世禄金张贵，官曹幕府贤。\n顺时行杀气，飞刃争割鲜。\n十里届宾馆，征声匝妓筵。\n高标回落日，平楚散芳烟。\n何意狂歌客，从公亦在旃。",
        "dynasty": "唐",
        "collection_info": null
    },
    {
        "uuid": "98a857f06289ab16c91229fd7a6ada2e",
        "title": "登江中孤屿赠白云先生王迥",
        "author": "孟浩然",
        "content": "悠悠清水江，水落沙屿出。\n回潭石下深，绿篠岸傍密。\n鲛人潜不见，渔父歌自逸。\n忆与君别时，泛舟如昨日。\n夕阳开返照，中坐兴非一。\n南望鹿门山，归来恨如失。",
        "dynasty": "唐",
        "collection_info": null
    },
    {
        "uuid": "f876c204af95326f6a26debade6db574",
        "title": "晚春卧病寄张八",
        "author": "孟浩然",
        "content": "南陌春将晚，北窗犹卧病。\n林园久不游，草木一何盛。\n狭径花障迷，闲庭竹扫净。\n翠羽戏兰苕，赪鳞动荷柄。\n念我平生好，江乡远从政。\n云山阻梦思，衾枕劳歌咏。\n歌咏復何为，同心恨别离。\n世途皆自媚，流俗寡相知。\n贾谊才空逸，安仁鬓欲丝。\n遥情每东注，奔晷復西驰。\n常恐填沟壑，无由振羽仪。\n穷通若有命，欲向论中推。",
        "dynasty": "唐",
        "collection_info": null
    },
    {
        "uuid": "777aeb211e97d6d3188d34453089d8fb",
        "title": "秋登兰山寄张五",
        "author": "孟浩然",
        "content": "北山白云裏，隐者自怡悦。\n相望试登高，心飞逐鸟灭。\n愁因薄暮起，兴是清秋发。\n时见归村人，沙行渡头歇。\n天边树若荠，江畔舟如月。\n何当载酒来，共醉重阳节。",
        "dynasty": "唐",
        "collection_info": null
    },
    {
        "uuid": "00bc102854a5c314f79a9971c3e445c0",
        "title": "入峡寄弟",
        "author": "孟浩然",
        "content": "吾昔与尔辈，读书常闭门。\n未尝冒湍险，岂顾垂堂言。\n自此历江湖，辛勤难具论。\n往来行旅弊，开凿禹功存。\n壁立千峰峻，潨流万壑奔。\n我来凡几宿，无夕不闻猿。\n浦上摇归恋，舟中失梦魂。\n泪沾明月峡，心断鹡鸰原。\n离阔星难聚，秋深露已繁。\n因君下南楚，书此示乡园。",
        "dynasty": "唐",
        "collection_info": null
    },
    {
        "uuid": "d0f6e4d2b027d166985fc2e91eb0af6a",
        "title": "湖中旅泊寄阎九司户防",
        "author": "孟浩然",
        "content": "桂水通百越，扁舟期晓发。\n荆云蔽三巴，夕望不见家。\n襄王梦行雨，才子谪长沙。\n长沙饶瘴疠，胡为苦留滞。\n久别思款颜，承欢怀接袂。\n接袂杳无由，徒增旅泊愁。\n清猿不可听，沿月下湘流。",
        "dynasty": "唐",
        "collection_info": null
    },
    {
        "uuid": "6963fa66f8ad4620ae5dc4e9fb80f27a",
        "title": "大堤行寄万七",
        "author": "孟浩然",
        "content": "大堤行乐处，车马相驰突。\n岁岁春草生，踏青二三月。\n王孙挟珠弹，游女矜罗袜。\n携手今莫同，江花为谁发。",
        "dynasty": "唐",
        "collection_info": null
    },
    {
        "uuid": "515a32339e61fa2565b43bb6171636f3",
        "title": "仲夏归汉南园寄京邑耆旧",
        "author": "孟浩然",
        "content": "尝读高士传，最嘉陶征君。\n日耽田园趣，自谓羲皇人。\n予復何为者，栖栖徒问津。\n中年废丘壑，上国旅风尘。\n忠欲事明主，孝思侍老亲。\n归来当炎夏，耕稼不及春。\n扇枕北窗下，采芝南涧滨。\n因声谢同列，吾慕颍阳真。",
        "dynasty": "唐",
        "collection_info": null
    },
    {
        "uuid": "c9a8c1e87e4c7bddaa5a83afa2f5c3ee",
        "title": "题云门山寄越府包户曹徐起居",
        "author": "孟浩然",
        "content": "我行适诸越，梦寐怀所欢。\n久负独往愿，今来恣游盘。\n台岭践磴石，耶溪泝林湍。\n舍舟入香界，登阁憩旃檀。\n晴山秦望近，春水镜湖宽。\n远怀伫应接，卑位徒劳安。\n白云日夕滞，沧海去来观。\n故国眇天末，良朋在朝端。",
        "dynasty": "唐",
        "collection_info": null
    },
    {
        "uuid": "604c8e8b261fe7e132ff32cd296b5b25",
        "title": "宿扬子津寄润州长山刘隐士",
        "author": "孟浩然",
        "content": "所思在建业，欲往大江深。\n日夕望京口，烟波愁我心。\n心驰茅山洞，目极枫树林。\n不见少微星，星霜劳夜吟。",
        "dynasty": "唐",
        "collection_info": null
    },
    {
        "uuid": "cbe602cf2512025008e8f6a0778f0ccf",
        "title": "书怀贻京邑同好",
        "author": "孟浩然",
        "content": "维先自邹鲁，家世重儒风。\n诗体袭遗训，趋庭霑末躬。\n昼夜常自强，词翰颇亦工。\n三十既成立，嗟吁命不通。\n慈亲向羸老，喜惧在深衷。\n甘脆朝不足，箪瓢夕屡空。\n执鞭慕夫子，捧檄怀毛公。\n感激遂弹冠，安能守固穷。\n当途诉知己，投剌匪求蒙。\n秦楚邈离异，飜飞何日同。",
        "dynasty": "唐",
        "collection_info": null
    },
    {
        "uuid": "935b802d808e6c1b300a46ec11eb7f8f",
        "title": "还山贻湛法师",
        "author": "孟浩然",
        "content": "幼闻无生理，常欲观此身。\n心迹罕兼遂，[崎岖]多在尘。\n晚途归旧壑，偶与支公邻。\n导以微妙法，结为清净因。\n烦恼业顿舍，山林情转殷。\n朝来问疑义，夕话得清真。\n墨妙称古绝，词华惊世人。\n禅房闭虚静，花药连冬春。\n平石籍琴砚，落泉洒衣巾。\n欲知冥灭意，朝夕海鸥驯。",
        "dynasty": "唐",
        "collection_info": null
    },
    {
        "uuid": "99db46b59f97fa6e0ac8f28d35c1a7bb",
        "title": "夏日南亭怀辛大",
        "author": "孟浩然",
        "content": "山光忽西落，池月渐东上。\n散髮乘夕凉，开轩卧闲敞。\n荷风送香气，竹露滴清响。\n欲取鸣琴弹，恨无知音赏。\n感此怀故人，中宵劳梦想。",
        "dynasty": "唐",
        "collection_info": null
    },
    {
        "uuid": "05af495f838a02922edafc85c0bf0195",
        "title": "秋宵月下有怀",
        "author": "孟浩然",
        "content": "秋空明月悬，光彩露霑湿。\n惊鹊栖未定，飞萤捲帘入。\n庭槐寒影疎，邻杵夜声急。\n佳期旷何许，望望空伫立。",
        "dynasty": "唐",
        "collection_info": null
    },
    {
        "uuid": "69f8caa74d59eacd8366420d786502d2",
        "title": "将适天台留别临安李主簿",
        "author": "孟浩然",
        "content": "枳棘君尚栖，匏瓜吾岂繫。\n念离当夏首，漂泊指炎裔。\n江海非堕游，田园失归计。\n定山既早发，渔浦亦宵济。\n泛泛随波澜，行行任舻枻。\n故林日已远，羣木坐成翳。\n羽人在丹丘，吾亦从此逝。",
        "dynasty": "唐",
        "collection_info": null
    },
    {
        "uuid": "307b77e0584e6fc0cb175ffa1ced78b5",
        "title": "送丁大凤进士赴举呈张九龄",
        "author": "孟浩然",
        "content": "吾观鹪鹩赋，君负王佐才。\n惜无金张援，十上空归来。\n弃置乡园老，翻飞羽翼摧。\n故人今在位，歧路莫迟回。",
        "dynasty": "唐",
        "collection_info": null
    },
    {
        "uuid": "930a0caaf8863d57b0c3f641d7c0993c",
        "title": "送吴悦游韶阳",
        "author": "孟浩然",
        "content": "五色怜凤雏，南飞适鹧鸪。\n楚人不相识，何处求椅梧。\n去去日千里，茫茫天一隅。\n安能与斥鷃，决起但枪榆。",
        "dynasty": "唐",
        "collection_info": null
    },
    {
        "uuid": "928362870019c669cc7f9b4f40fd3c3a",
        "title": "适越留别谯县张主簿申屠少府",
        "author": "孟浩然",
        "content": "朝乘汴河流，夕次谯县界。\n幸值西风吹，得与故人会。\n君学梅福隐，余从伯鸾迈。\n别后能相思，浮云在吴会。",
        "dynasty": "唐",
        "collection_info": null
    },
    {
        "uuid": "39fd24b9d0b5e35ecb9dbec1d376767c",
        "title": "送陈七赴西军",
        "author": "孟浩然",
        "content": "吾观非常者，碌碌在目前。\n君负鸿鹄志，蹉跎书劒年。\n一闻边烽动，万里忽争先。\n余亦赴京国，何当献凯还。",
        "dynasty": "唐",
        "collection_info": null
    },
    {
        "uuid": "ac8d9a79bff9b7365ce7b6b210bf3498",
        "title": "送从弟邕下第后寻会稽",
        "author": "孟浩然",
        "content": "疾风吹征帆，倏尔向空没。\n千里在俄顷，三江坐超忽。\n向来共欢娱，日夕成楚越。\n落羽更分飞，谁能不惊骨。",
        "dynasty": "唐",
        "collection_info": null
    },
    {
        "uuid": "ddadb7e304729e1c85ded78f1f30de80",
        "title": "送辛大之鄂渚不及",
        "author": "孟浩然",
        "content": "送君不相见，日暮独愁绪。\n江上空裴回，天边迷处所。\n郡邑经樊邓，山河入嵩汝。\n蒲轮去渐遥，石径徒延伫。",
        "dynasty": "唐",
        "collection_info": null
    },
    {
        "uuid": "081a9c35d317e64b2d81ad1894a27a47",
        "title": "江上别流人",
        "author": "孟浩然",
        "content": "以我越乡客，逢君谪居者。\n分飞黄鹤楼，流落苍梧野。\n驿使乘云去，征帆沿溜下。\n不知从此分，还袂何时把。",
        "dynasty": "唐",
        "collection_info": null
    },
    {
        "uuid": "f105bcf64a2c9cb457e42237b40965eb",
        "title": "宴包二融宅",
        "author": "孟浩然",
        "content": "闲居枕清洛，左右接大野。\n门庭无杂宾，车辙多长者。\n是时方盛夏，风物自潇洒。\n五日休沐归，相携竹林下。\n开襟成欢趣，对酒不能罢。\n烟暝栖鸟迷，余将归白社。",
        "dynasty": "唐",
        "collection_info": null
    },
    {
        "uuid": "1fc62be82f06c2ed6306e22409bc5086",
        "title": "与王昌龄宴王道士房",
        "author": "孟浩然",
        "content": "归来卧青山，常梦游清都。\n漆园有傲吏，惠好在招呼。\n书幌神仙箓，画屏山海图。\n酌霞復对此，宛似入蓬壶。",
        "dynasty": "唐",
        "collection_info": null
    },
    {
        "uuid": "12e02bfb7506107354f4d268ffa899bd",
        "title": "襄阳公宅饮",
        "author": "孟浩然",
        "content": "窈窕夕阳佳，䒠茸春色好。\n欲觅淹留处，无过狭斜道。\n绮席卷龙鬚，香杯浮码碯。\n北林积修树，南池生别岛。\n手拨金翠花，心迷玉红草。\n谈笑光六义，发论明三倒。\n座非陈子惊，门还魏公扫。\n荣辱应无间，欢娱当共保。",
        "dynasty": "唐",
        "collection_info": null
    },
    {
        "uuid": "7fe34ce435315a83757cbfd5ceb2e9c6",
        "title": "寻香山湛上人",
        "author": "孟浩然",
        "content": "朝游访名山，山远在空翠。\n氛氲亘百里，日入行始至。\n杖策寻故人，解鞭暂停骑。\n石门殊豁险，篁径转森邃。\n法侣欣相逢，清谈晓不寐。\n平生慕真隐，累日探奇异。\n野老朝入田，山僧暮归寺。\n松泉多逸响，苔壁饶古意。\n谷口闻钟声，林端识香气。\n愿言投此山，身世两相弃。",
        "dynasty": "唐",
        "collection_info": null
    },
    {
        "uuid": "d45d082baf3accc0546c24fb041fe203",
        "title": "云门寺西六七里闻符公兰若最幽与薛八同往",
        "author": "孟浩然",
        "content": "谓予独迷方，逢子亦在野。\n结交指松柏，问法寻兰若。\n小溪劣容舟，怪石屡惊马。\n所居最幽绝，所住皆静者。\n云簇兴座隅，天空落阶下。\n上人亦何闻，尘念都已舍。\n四禅合真如，一切是虚假。\n愿承甘露润，喜得惠风洒。\n依止託山门，谁能效丘也。",
        "dynasty": "唐",
        "collection_info": null
    },
    {
        "uuid": "95e8827ba9fcc86acf98568a44675f97",
        "title": "宿天台桐柏观",
        "author": "孟浩然",
        "content": "海行信风帆，夕宿逗云岛。\n缅寻沧洲趣，近爱赤城好。\n扪萝亦践苔，辍棹恣探讨。\n息阴憩桐柏，采秀弄芝草。\n鹤唳清露垂，鸡鸣信潮早。\n愿言解缨绂，从此去烦恼。\n高步凌四明，玄踪得三老。\n纷吾远游意，学彼长生道。\n日夕望三山，云涛空浩浩。",
        "dynasty": "唐",
        "collection_info": null
    },
    {
        "uuid": "f32d0ca819409fa80e347126ddf44b73",
        "title": "岘潭作",
        "author": "孟浩然",
        "content": "石潭傍隈隩，沙岸晓夤缘。\n试垂竹竿钓，果得槎头鳊。\n美人骋金错，纤手脍红鲜。\n因谢陆内史，莼羹何足传。",
        "dynasty": "唐",
        "collection_info": null
    },
    {
        "uuid": "fed6cacdb66cc5ce37297ead1799fa39",
        "title": "题终南翠微寺空上人房",
        "author": "孟浩然",
        "content": "翠微终南裏，雨后宜返照。\n闭关久沈冥，杖策一登眺。\n遂造幽人室，始知静者妙。\n儒道虽异门，云林颇同调。\n两心相喜得，毕景共谈笑。\n暝还高窗眠，时见远山烧。\n缅怀赤城标，更忆临海峤。\n风泉有清音，何必苏门啸。",
        "dynasty": "唐",
        "collection_info": null
    },
    {
        "uuid": "6025d24cb7bf905d67ee884919e8c5d0",
        "title": "初春汉中漾舟",
        "author": "孟浩然",
        "content": "羊公岘山下，神女汉皋曲。\n雪罢冰復开，春潭千丈绿。\n轻舟恣来往，探翫无厌足。\n波影摇妓钗，沙光逐人目。\n倾杯鱼鸟醉，联句鸎花续。\n良会难再逢，日入须秉烛。",
        "dynasty": "唐",
        "collection_info": null
    },
    {
        "uuid": "204aefeff284d6c3b8446d507192a801",
        "title": "宿业师山房期丁大不至",
        "author": "孟浩然",
        "content": "夕阳度西岭，羣壑倏已暝。\n松月生夜凉，风泉满清听。\n樵人归欲尽，烟鸟栖初定。\n之子期宿来，孤琴候萝径。",
        "dynasty": "唐",
        "collection_info": null
    },
    {
        "uuid": "1953c0b0703be45e21264fa1ad7af640",
        "title": "耶溪泛舟",
        "author": "孟浩然",
        "content": "落景馀清辉，轻桡弄溪渚。\n澄明爱水物，临泛何容与。\n白首垂钓翁，新妆浣纱女。\n相看似相识，脉脉不得语。",
        "dynasty": "唐",
        "collection_info": null
    },
    {
        "uuid": "d7ba9af452bc565ebc46aa7e280800a8",
        "title": "彭蠡湖中望庐山",
        "author": "孟浩然",
        "content": "太虚生月晕，舟子知天风。\n挂席候明发，眇漫平湖中。\n中流见匡阜，势压九江雄。\n黤黕容霁色，峥嵘当晓空。\n香炉初上日，瀑布喷成虹。\n久欲追尚子，况兹怀远公。\n我来限于役，未暇息微躬。\n淮海途将半，星霜岁欲穷。\n寄言岩栖者，毕趣当来同。",
        "dynasty": "唐",
        "collection_info": null
    },
    {
        "uuid": "82f51af61dd6d9f4b79cf3164a7c061e",
        "title": "登鹿门山",
        "author": "孟浩然",
        "content": "清晓因兴来，乘流越江岘。\n沙禽近方识，浦树遥莫辨。\n渐至鹿门山，山明翠微浅。\n岩潭多屈曲，舟檝屡回转。\n昔闻庞德公，采药遂不返。\n金涧饵芝朮，石床卧苔藓。\n纷吾感耆旧，结揽事攀践。\n隐迹今尚存，高风邈已远。\n白云何时去，丹桂空偃蹇。\n探讨意未穷，回艇夕阳晚。",
        "dynasty": "唐",
        "collection_info": null
    },
    {
        "uuid": "06b8087febb630b64ef8dbeba076074e",
        "title": "游明禅师西山兰若",
        "author": "孟浩然",
        "content": "西山多奇状，秀出倚前楹。\n停午收彩翠，夕阳照分明。\n吾师住其下，禅坐证无生。\n结庐就嵌窟，剪苕通往行。\n谈空对樵叟，授法与山精。\n日暮方辞去，田园归冶城。",
        "dynasty": "唐",
        "collection_info": null
    },
    {
        "uuid": "85107ace5a7167116a1f62fe990671ba",
        "title": "登望楚山最高顶",
        "author": "孟浩然",
        "content": "山水观形胜，襄阳美会稽。\n最高唯望楚，曾未一攀跻。\n石壁疑削成，众山比全低。\n晴明试登陟，目极无端倪。\n云梦掌中小，武陵花处迷。\n暝还归骑下，萝月映深溪。",
        "dynasty": "唐",
        "collection_info": null
    },
    {
        "uuid": "343bdb951fc8e0ef3f2edf9f9d43d0f5",
        "title": "疾愈过龙泉寺精舍呈易业二公",
        "author": "孟浩然",
        "content": "停午闻山钟，起行散愁疾。\n寻林采芝去，转谷松翠密。\n傍见精舍开，长廊饭僧毕。\n石渠流雪水，金子耀霜橘。\n竹房思旧游，过憩终永日。\n入洞窥石髓，傍崖采蜂蜜。\n日暮辞远公，虎溪相送出。",
        "dynasty": "唐",
        "collection_info": null
    },
    {
        "uuid": "d5566565157665f11f0689405da9f946",
        "title": "万山潭作",
        "author": "孟浩然",
        "content": "垂钓坐盘石，水清心亦闲。\n鱼行潭树下，猿挂岛藤间。\n游女昔解佩，传闻于此山。\n求之不可得，沿月棹歌还。",
        "dynasty": "唐",
        "collection_info": null
    },
    {
        "uuid": "785a60af1dee7852648681d4311c91ee",
        "title": "与黄侍御北津泛舟",
        "author": "孟浩然",
        "content": "津无蛟龙患，日夕常安流。\n本欲避骢马，何如同鹢舟。\n岂伊今日幸，曾是昔年游。\n莫奏琴中鹤，且随波上鸥。\n堤缘九里郭，山面百城楼。\n自顾躬耕者，才非管乐俦。\n闻君荐草泽，从此泛沧洲。",
        "dynasty": "唐",
        "collection_info": null
    },
    {
        "uuid": "81c563b9e0212afdfd2ce82b4c268bf3",
        "title": "洗然弟竹亭",
        "author": "孟浩然",
        "content": "吾与二三子，平生结交深。\n俱怀鸿鹄志，昔有鹡鸰心。\n逸气假毫翰，清风在竹林。\n达是酒中趣，琴上偶然音。",
        "dynasty": "唐",
        "collection_info": null
    },
    {
        "uuid": "6ab50e81299c4d5bca5dd9ee21282792",
        "title": "山中逢道士云公",
        "author": "孟浩然",
        "content": "春余草木繁，耕种满田园。\n酌酒聊自劝，农夫安与言。\n忽闻荆山子，时出桃花源。\n采樵过北谷，卖药来西村。\n村烟日云夕，榛路有归客。\n杖策前相逢，依然是畴昔。\n邂逅欢觏止，殷勤叙离隔。\n谓予搏扶桑，轻举振六翮。\n奈何偶昌运，独见遗草泽。\n既笑接舆狂，仍怜孔丘厄。\n物情趋势利，吾道贵闲寂。\n偃息西山下，门庭罕人迹。\n何时还清溪，从尔炼丹液。",
        "dynasty": "唐",
        "collection_info": null
    },
    {
        "uuid": "13bd7247081d18a946329639ab091b3f",
        "title": "越中逢天台太乙子",
        "author": "孟浩然",
        "content": "仙穴逢羽人，停舻向前拜。\n问余涉风水，何处远行迈。\n登陆寻天台，顺流下吴会。\n兹山夙所尚，安得问灵怪。\n上逼青天高，俯临沧海大。\n鸡鸣见日出，常觌仙人斾。\n往来赤城中，逍遥白云外。\n莓苔异人间，瀑布当空界。\n福庭长自然，华顶旧称最。\n永此从之游，何当济所届。",
        "dynasty": "唐",
        "collection_info": null
    },
    {
        "uuid": "09b53adc8f7860de5493122352420a48",
        "title": "家园卧疾毕太祝曜见寻",
        "author": "孟浩然",
        "content": "伏枕旧游旷，笙簧劳梦思。\n平生重交结，迨此令人疑。\n冰室无暖气，炎云空赫曦。\n隙驹不暂驻，日听凉蝉悲。\n壮图哀未立，斑白恨吾衰。\n夫子自南楚，缅怀嵩汝期。\n顾予衡茅下，兼致禀物资。\n脱分趋庭礼，殷勤伐木诗。\n脱君车前鞅，设我园中葵。\n斗酒须寒兴，明朝难重持。",
        "dynasty": "唐",
        "collection_info": null
    }
]