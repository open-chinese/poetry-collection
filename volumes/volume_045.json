[
    {
        "uuid": "806bf0193465140d6d2aafd9ccdd21a5",
        "title": "柳 五",
        "author": "孙鲂",
        "content": "小眉初展绿条稠，露压烟蒙不自由。\n莫是折来偏属意，依稀相似是风流。",
        "dynasty": "唐",
        "collection_info": null
    },
    {
        "uuid": "f805ed1b65c70c4c784c1088fe2b1b55",
        "title": "柳 六",
        "author": "孙鲂",
        "content": "九衢春霁湿云凝，着地𣯶𣯶碍马行。\n拟折无端抛又恋，乱穿来去羡黄莺。",
        "dynasty": "唐",
        "collection_info": null
    },
    {
        "uuid": "a7c42f2e05a68df39543020ff80cebfc",
        "title": "柳 七",
        "author": "孙鲂",
        "content": "千树阴阴盖御沟，雪花金穗思悠悠。\n先朝事后应无也，惟是荒根逐碧流。",
        "dynasty": "唐",
        "collection_info": null
    },
    {
        "uuid": "7523907dce4c7f1bfcfbeaf1267344d3",
        "title": "柳 八",
        "author": "孙鲂",
        "content": "摇荡和风恃赖春，蘸流遮路逐年新。\n颠狂絮落还堪恨，分外欺凌寂寞人。",
        "dynasty": "唐",
        "collection_info": null
    },
    {
        "uuid": "365fda5c37b2ca31555661368fb39588",
        "title": "柳 九",
        "author": "孙鲂",
        "content": "暖催春促吐芳芽，伴雨从风处处斜。\n莫道玄功无定配，不然争得见桃花。",
        "dynasty": "唐",
        "collection_info": null
    },
    {
        "uuid": "c390f689f7c9605e8d7e027c81c5d130",
        "title": "柳 十",
        "author": "孙鲂",
        "content": "小池前后碧江滨，窣翠抛青烂熳春。\n不是和风为抬举，可能开眼向行人。",
        "dynasty": "唐",
        "collection_info": null
    },
    {
        "uuid": "8e1cb6ef5ab14aa67da85a50cc01c79e",
        "title": "柳 十一",
        "author": "孙鲂",
        "content": "深绿依依配浅黄，两般颜色一般香。\n到头嬝娜成何事，秪解年年断客肠。",
        "dynasty": "唐",
        "collection_info": null
    },
    {
        "uuid": "d3a5ea770dac978c9f059acbf1b104be",
        "title": "看桑",
        "author": "孙鲂",
        "content": "簇簇互相遮，闲看实可嗟。\n藉多虽是叶，栽盛不如花。\n春绿暗连麦，秋干暮立鸦。\n旧乡曾种得，经乱属谁家。",
        "dynasty": "唐",
        "collection_info": null
    },
    {
        "uuid": "5820d9be7cc4b0c0e40c58640868081f",
        "title": "僊都山留题",
        "author": "刘昭禹",
        "content": "林下事无非，尘中竟不知。\n白云深拥我，青石合眠谁。\n山静捣灵药，夜闲论古诗。\n此来亲羽客，何日变枯髭。",
        "dynasty": "唐",
        "collection_info": null
    },
    {
        "uuid": "f4fd1d8e0be8f8ff3ac6987f9fbec5e8",
        "title": "晚霁望岳𪋤",
        "author": "刘昭禹",
        "content": "湘西斜日边，峭入几寻天。\n翠落重城内，屏开万户前。\n崖崚危溅瀑，林罅静通仙。\n谁肯功成后，相携扫石眠。",
        "dynasty": "唐",
        "collection_info": null
    },
    {
        "uuid": "86dd2bbecd1549472cc66268f920703f",
        "title": "石笋",
        "author": "刘昭禹",
        "content": "千古海门石，移归吟叟居。\n窍腥蛟出后，形瘦浪衝余。\n工语宁无玉，僧知忽有书。\n好期仙者叱，变化向庭隅。",
        "dynasty": "唐",
        "collection_info": null
    },
    {
        "uuid": "0bc5f38e89c10aec69e8871ae7335a6f",
        "title": "伤雨后牡丹",
        "author": "刘昭禹",
        "content": "废功看不已，醉起又持杯。\n数日帘常卷，中宵雨忽来。\n凄凉无戏蝶，零落在苍苔。\n造化根难问，令人首可迴。",
        "dynasty": "唐",
        "collection_info": null
    },
    {
        "uuid": "9571a94b8b8a916fa2cd822c7a94c2c0",
        "title": "送人红花栽",
        "author": "刘昭禹",
        "content": "世上红蕉异，因移万里根。\n艰难离瘴土，潇洒入朱门。\n叶战青云韵，花零宿露痕。\n长安多未识，谁想动吟魂。",
        "dynasty": "唐",
        "collection_info": null
    },
    {
        "uuid": "227a8d62b7c6417df0a4f9be8d2e0d3f",
        "title": "晓望",
        "author": "刘乙",
        "content": "地祇逃秀境，神化或殷雷。\n裂汉娲补合，高峰劒跃开。\n即今新定业，何世不遗才。\n若是浮名道，须言有祸胎。",
        "dynasty": "唐",
        "collection_info": null
    },
    {
        "uuid": "89ba33508d268e38e013e21af2920749",
        "title": "山中早起",
        "author": "刘乙",
        "content": "鸡调扶桑枝，秋空隐少微。\n阔云霞并曜，高日月争辉。\n若厥开天道，同初发帝机。\n以言当代事，闲闢紫宸扉。",
        "dynasty": "唐",
        "collection_info": null
    },
    {
        "uuid": "face6e7fbbaea92c1f03673796d34a35",
        "title": "晚步",
        "author": "姚揆",
        "content": "陋巷贫疑本姓颜，晚来闲步出林间。\n数声长笛吹沈日，一片残云点破山。\n岛寺渐疎敲石磬，渔家方半掩柴关。\n迟迴从此搜吟久，待得溪头月上还。",
        "dynasty": "唐",
        "collection_info": null
    },
    {
        "uuid": "9a25d9be19d0e0115c0485845df9db0e",
        "title": "秋日江东晚行",
        "author": "姚揆",
        "content": "迢迢驱马过江东，此际令人恨莫穷。\n一撮秋烟堤上白，半轮残日岭头红。\n路岐滋味犹如旧，乡曲声音渐不同。\n含思看看到梁苑，画楼丝竹彻遥空。",
        "dynasty": "唐",
        "collection_info": null
    },
    {
        "uuid": "8f3a1161f00710b88088213a01b30f54",
        "title": "题陶渊明醉石",
        "author": "陈光",
        "content": "片石露寒色，先生遗素风。\n醉眠芳草合，吟起白云空。\n道出干坤外，声齐日月中。\n我知彭泽后，千载与谁同。",
        "dynasty": "唐",
        "collection_info": null
    },
    {
        "uuid": "7c9578b56a4eb018676b2b4130379a0f",
        "title": "长安新柳",
        "author": "陈光",
        "content": "九陌云初霁，皇衢柳已新。\n不同天苑景，先得日边春。\n色浅微含露，丝轻未惹尘。\n一枝方欲折，归去及兹晨。",
        "dynasty": "唐",
        "collection_info": null
    },
    {
        "uuid": "01052c8826c618fe195d64f541681b8c",
        "title": "雪晴",
        "author": "杨凝式",
        "content": "春来冰未泮，冬至雪初晴。\n为报方袍客，丰年瑞已成。",
        "dynasty": "唐",
        "collection_info": null
    },
    {
        "uuid": "44aa532584bd60fda94d3c1346f7630a",
        "title": "上安禄山",
        "author": "卢言",
        "content": "象曰云雷屯，大君理经纶。\n马上取天下，雪中朝海神。",
        "dynasty": "唐",
        "collection_info": null
    },
    {
        "uuid": "fc05bca8d6ca4c5cfa37d3949ab08fe5",
        "title": "储潭庙",
        "author": "裴谞",
        "content": "江水上源急如箭，潭北转急令目眩。\n中间十里澄漫漫，龙蛇若见若不见。\n老农老圃望天语，储潭之神可致雨。\n质明斋服躬往奠，牢醴丰洁精诚举。\n女巫纷纷堂下儛，色似授兮意似与。\n云在山兮风在林，风云忽起潭更深。\n气霾祠宇连江阴，朝日不復照翠岑。\n迴溪口兮棹清流，好风带雨送到州。\n吏人雨立喜再拜，神兮灵兮如献酬。\n城上楼兮危架空，登四望兮暗蒙蒙。\n不知兮千万里，惠泽愿兮与之同。\n我有言兮报匪徐，车骑復往礼如初。\n高垣墉兮大其门，洒扫丹雘壮神居。\n使过庙者之加敬，酒食货财而有余。\n神兮灵，神兮灵，匪享慢，享克诚。",
        "dynasty": "唐",
        "collection_info": null
    },
    {
        "uuid": "ef373615bb24274229fedfc8da11e0ba",
        "title": "腊月中与韦户曹游发生洞裴回之际见双白蝙蝠三飞洞门时多异之同为口号",
        "author": "任要",
        "content": "山翠羃灵洞，洞深玄想微。\n一双白蝙蝠，三度向明飞。\n虽然有两翅，了自无毛衣。\n若非饱石髓，那得凌□□。\n偶见归堪说，殊胜不见归。",
        "dynasty": "唐",
        "collection_info": null
    },
    {
        "uuid": "b9b79f383b618c733920f8ba6b84e2f6",
        "title": "腊月中游发生洞裴回之际见双白蝙蝠三飞洞门时多异之同为口号",
        "author": "韦洪",
        "content": "欲验发生洞，先开冰雪行。\n窥临见二翼，色素飞无声。\n状类白蝙蝠，幽感腾化精。\n应知五马来，启蛰迎春荣。\n露冕□之久，鸣驺还慰情。",
        "dynasty": "唐",
        "collection_info": null
    },
    {
        "uuid": "ead34e6d45f7f032cd15ebca603a97d0",
        "title": "蜀中经蛮后寄陶雍",
        "author": "马乂",
        "content": "酋马渡泸水，北来如鸟轻。\n几年期凤阙，一日破龟城。\n此地有征战，谁家无死生。\n人悲还旧里，鸟喜下空营。\n弟侄意初定，交朋心尚惊。\n自从经难后，吟苦似猨声。",
        "dynasty": "唐",
        "collection_info": null
    },
    {
        "uuid": "9881282533e728dfb6b6a3b2e3e3fce7",
        "title": "冲佑观",
        "author": "张绍",
        "content": "大始未形，混沌无际。\n上下开运，干坤定位。\n日月丽天，山川镇地。\n万彙犹屯，三才始备。\n肇有神化，初生蒸民。\n上惟立德，下无疎亲。\n皇风荡荡，黔首淳淳。\n天下有道，谁非圣人。\n开源嗜慾，浇漓俗盛。\n贤者避世，真人华命。\n八极神乡，十州异境。\n翠阜丹丘，潜伏灵圣。\n惟彼武夷，实曰洞天。\n峰峦黛染，岩岫霞鲜。\n金房玉室，羽盖云軿。\n葬日风雨，会有神仙。\n国步多艰，皇纲中绝。\n四海九州，瓜分幅裂。\n稔祸陬隅，阻兵瓯越。\n寂寞玄风，荒凉绛阙。\n赫赫烈祖，再造丕基。\n拱揖高让，神人乐推。\n明明我后，允协昌基。\n功崇下武，德茂重熙。\n睿哲英断，雄畧神智。\n拓土开疆，经天纬地。\n五岭来庭，三湘清彻。\n四海震威，羣生怀惠。\n犹劳宵旰，犹混马车。\n贪狼俟静，害焉方除。\n淹留骏驭，想像鹑居。\n心悬真洞，梦到华胥。\n乃眷名山，追惟圣迹。\n内库颁金，元侯奉职。\n三境求规，五灵取则。\n跨谷弥冈，张霄架极。\n珠宫宝殿，璇台玉堂。\n凤翔高甍，龙转迴廊。\n错落金碧，玲珑璧珰。\n云生林楚，雷绕藩墙。\n七圣斯严，三君如在。\n八景灵[舆]，九华神盖。\n清霄莫胥，明霜匪对。\n彷佛壶中，依稀物外。\n众真之宇，拟之无伦。\n会僊之类，名之惟新。\n高峰为壑，区谷成垧。\n皇献颂声，永绝淄磷。",
        "dynasty": "唐",
        "collection_info": null
    },
    {
        "uuid": "75d19daba104f75681146f5293110403",
        "title": "彻云涧",
        "author": "郑露",
        "content": "延绵不可穷，寒光彻云际。\n落石早雷鸣，溅空春雨细。",
        "dynasty": "唐",
        "collection_info": null
    },
    {
        "uuid": "f4ba5dc8e8274d67b6c0c759ddf1dbe0",
        "title": "秋气尚高凉",
        "author": "林披",
        "content": "秋气尚高凉，寒笛吹万木。\n故人入我庭，相照不出屋。\n[山]川虽远观，高怀不能掬。",
        "dynasty": "唐",
        "collection_info": null
    },
    {
        "uuid": "3e6f306ab86a5c25bb35588e3b2f8787",
        "title": "五言赠诸法师",
        "author": "公孙杲",
        "content": "驾鹤排朱雾，乘鸾入紫烟。\n凌晨味潭菊，薄暮翫峰莲。\n玉叶低梁下，金飗引窗前。\n啸傲云霞际，留情鳞羽年。",
        "dynasty": "唐",
        "collection_info": null
    },
    {
        "uuid": "38b5a17830b2021dcf62da56a12c9ead",
        "title": "恆岳晨望有怀",
        "author": "李敻",
        "content": "二仪均四序，五岳分九州。\n灵造良难测，神功匪易酬。\n恆山北临岱，秀崿东跨幽。\n澒洞镇河朔，嵯峨冠嵩丘。\n禋祠彰旧典，坛庙列平畴。\n古树侵云密，飞泉界道流。\n从官叨佐理，衔命奉珍羞。\n荐玉申诚效，锵金谅有由。\n郊原照初日，林薄委徂秋。\n塞近风声厉，川长雾气收。\n他乡饶感激，归望切祈求。\n景福如光愿，私门当復侯。",
        "dynasty": "唐",
        "collection_info": null
    },
    {
        "uuid": "d2149d49c7f41b00006b6de63550f745",
        "title": "偶宴西蜀摩诃池",
        "author": "畅甫",
        "content": "珍木郁清池，风荷左右披。\n浅觞宁及醉，慢舸不知移。\n荫林簟光冷，照流簪影攲。\n胡为独羁者，雪涕向涟漪。",
        "dynasty": "唐",
        "collection_info": null
    },
    {
        "uuid": "8c421604a2357da6c8b1e68d3c9b98e4",
        "title": "饮后献时相",
        "author": "吴士矩",
        "content": "一夕心期一种欢，那知疎散负杯盘。\n尊前数片朝云在，不许冯公子细看。",
        "dynasty": "唐",
        "collection_info": null
    },
    {
        "uuid": "05766f1113764bdd20645f309420495d",
        "title": "失题",
        "author": "吴黔",
        "content": "故国海云端，归宁便整鞍。\n里荣身上蒨，省罢手中兰。\n烧急平芜广，风悲古木寒。\n谢公山色在，朝夕共谁观。",
        "dynasty": "唐",
        "collection_info": null
    },
    {
        "uuid": "d26c03725bc0819b67a4ce0ef3c5ede7",
        "title": "平望赠蚊",
        "author": "钱信",
        "content": "安得神仙术，试为施康济。\n使此平望村，如吾江子汇。",
        "dynasty": "唐",
        "collection_info": null
    },
    {
        "uuid": "21ea8e31692873c5bedf1e46f91e2b54",
        "title": "武康碧落观",
        "author": "胡传美",
        "content": "仙宫碧落太微书，遗蹟依然掩故居。\n幢节不归天杳邈，烟霞空锁日幽虚。\n不逢金简扳云洞，可惜瑶台迭藓除。\n欲脱儒衣陪羽客，伤心齿髮已凋疎。",
        "dynasty": "唐",
        "collection_info": null
    },
    {
        "uuid": "b2ee4f444e57cb0fc052b8704a88703c",
        "title": "白云寺",
        "author": "许宏",
        "content": "踏破苔痕一径斑，白云飞处见青山。\n不知浮世尘中客，几箇能知物外闲。",
        "dynasty": "唐",
        "collection_info": null
    },
    {
        "uuid": "cfa584fafcf6aa4b23b6b1fd4cd18e40",
        "title": "罗浮山",
        "author": "文丙",
        "content": "罗浮多胜境，梦到固无因。\n知有长生药，谁为不死人。\n根虽盘地脉，势自倚天津。\n未便甘休去，须栖老此身。",
        "dynasty": "唐",
        "collection_info": null
    },
    {
        "uuid": "08a9630b763e2804b046814df5b1cf47",
        "title": "牡丹",
        "author": "文丙",
        "content": "万物承春各鬬奇，百花分贵近亭池。\n开时若也姮娥见，落日那堪公子知。\n诗客筵中金琖满，美人头上玉钗垂。\n不同寒菊舒重九，只拟清香泛酒巵。",
        "dynasty": "唐",
        "collection_info": null
    },
    {
        "uuid": "9dcedc0debb4e76ce6aa3856e7753dc2",
        "title": "藓花",
        "author": "文丙",
        "content": "寂寞人偏重，无心媿牡丹。\n秋风凋不得，流水泛应难。\n怪石从教徧，幽庭一任盘。\n若逢公子顾，重迭是朱栏。",
        "dynasty": "唐",
        "collection_info": null
    },
    {
        "uuid": "cb6929eaea6f0656aeea306d21b9962c",
        "title": "新栽松",
        "author": "文丙",
        "content": "可怜同百草，况负雪霜姿。\n歌舞地不尚，岁寒人自移。\n阶除添冷淡，毫末入思惟。\n尽道生云洞，谁知露崄巇。",
        "dynasty": "唐",
        "collection_info": null
    },
    {
        "uuid": "54b827a748f90ab4f7ae14009db4800f",
        "title": "柳",
        "author": "文丙",
        "content": "何事动吟哦，长□翠色和。\n垂阴千树少，送别一枝多。\n带雾笼彭泽，摇风舞汴河。\n只因隋帝植，民力几销磨。",
        "dynasty": "唐",
        "collection_info": null
    },
    {
        "uuid": "0687137bea089123648351ea25f75ffd",
        "title": "仙岩四瀑布即事寄上秘书包监侍郎七兄吏部李侍郎十七兄婺州赵中丞处州齐谏议明州李九郎十四韵",
        "author": "路应",
        "content": "绝境久蒙蔽，芟萝方迨兹。\n樵苏尚未及，冠冕谁能知。\n缘崖开径小，架木度空危。\n水激千雷发，珠联万贯垂。\n阴晴状非一，昏旦势多奇。\n井识轩辕迹，坛余汉武基。\n猨声响深洞，岩影倒澄池。\n想像虬龙去，依稀羽客随。\n翫奇目岂倦，寻异神忘疲。\n干云松作盖，积翠薜成帷。\n含意攀丹桂，凝情顾紫芝。\n芸香蔼芳气，冰镜彻圆规。\n胥念沧波远，徒怀魏阙期。\n征黄应计日，莫鄙北山移。",
        "dynasty": "唐",
        "collection_info": null
    },
    {
        "uuid": "815151fbca8e402bd93d9ffd02e52615",
        "title": "奉和郎中游仙岩四瀑布寄包秘监李吏部赵婺州中丞齐处州谏议十四韵",
        "author": "李缜",
        "content": "符守分珪组，放情在丘峦。\n悠然造云族，忽尔登天坛。\n求古理方赜，翫奇物不殚。\n晴光散崖壁，瑞气生芝兰。\n中有四瀑水，奔流状千般。\n风云隐岩底，雨雪霏林端。\n晶晶含古色，飕飕引晨寒。\n澄潭见猨饮，潜穴知龙盘。\n坐憩苔石遍，仰窥杉桂攒。\n幽蹊创高躅，灵药余仙飱。\n携赏喜康乐，示文惊建安。\n缣缃炳珠宝，中外贻同官。\n末调亦何为，辄陪高唱难。\n惭非御徒者，还得依门栏。",
        "dynasty": "唐",
        "collection_info": null
    },
    {
        "uuid": "1681ec1452923ed4e662b1e224c3b43e",
        "title": "奉和郎中游仙山四瀑泉兼寄李吏部包秘监赵婺州齐处州",
        "author": "戴公怀",
        "content": "今日永嘉守，復追山水游。\n因寻莽苍野，遂得轩辕丘。\n访古事难究，览新情屡周。\n溪垂绿篠暗，岩度白云幽。\n过石奇不尽，出林香更浮。\n凭高拥虎节，搏险窥龙湫。\n淙潨泻三四，奔腾千万秋。\n寒惊殷雷动，暑骇繁霜流。\n沫溅羣鸟外，光摇数峰头。\n丛崖散滴沥，近谷藏飕飗。\n况此特形胜，自余非等俦。\n灵光掩五岳，仙气均十洲。\n书以谢羣彦，永将叙徽猷。\n当思共攀陟，东南看斗牛。",
        "dynasty": "唐",
        "collection_info": null
    },
    {
        "uuid": "4c12d7b78527d7491dbdae2c7bcbddb4",
        "title": "奉和郎中游仙山四瀑布兼寄李吏部包秘监判官",
        "author": "孟翔",
        "content": "昔人恣探讨，飞流称石门。\n安知郡城侧，别有神泉源。\n疏凿意大禹，勤求闻轩辕。\n悠悠几千岁，翳荟羣木繁。\n奇状出蔽蔓，胜概毕讨论。\n沿崖百丈落，奔注当空翻。\n下如散雨足，上拟屯云根。\n变态凡几处，静神竟朝昏。\n渴贤寄珠玉，受馥寻兰荪。\n萝茑罥紫绶，岩隈驻朱轓。\n方思谢康乐，好事名空存。",
        "dynasty": "唐",
        "collection_info": null
    },
    {
        "uuid": "bee9e27a3222d263c9548e27a5f350c5",
        "title": "晚眺",
        "author": "崔耿",
        "content": "江溶流落景，山色凝暮烟。\n衰髮照秋日，壮心减昔年。\n愁吟长抱膝，孰诉高高天。",
        "dynasty": "唐",
        "collection_info": null
    },
    {
        "uuid": "cdcb5d46532a4fcf88994f4213120a9b",
        "title": "山下泉",
        "author": "宇文鼎",
        "content": "可致清川广，难量利物功。\n涓流此山下，谁识去无穷。",
        "dynasty": "唐",
        "collection_info": null
    },
    {
        "uuid": "127e6aa3f5ba2f1613ad40376e547f05",
        "title": "永嘉经谢公石门山作",
        "author": "郭密之",
        "content": "绵境经耳目，未尝旷跻登。\n一窥石门险，再涤心神懵。\n洞壑閟金涧，欹崖盘石楞。\n阴潭下羃羃，秀岭上层层。\n千丈瀑流蹇，半溪风雨絚。\n兴余志每惬，心远道自弘。\n乘轺广储峙，祇命媿才能。\n辍棹周气象，扪条历骞崩。\n忽如生羽翼，怳若将起腾。\n谢客今已矣，我来谁与朋。",
        "dynasty": "唐",
        "collection_info": null
    },
    {
        "uuid": "08e82af385bf48cc0a1e8de720b59de3",
        "title": "芳草",
        "author": "扈载",
        "content": "幽芳无处无，幽处恨何如。\n倦客伤归思，春风满旧居。\n晚烟迷杳霭，朝露健扶疎。\n省傍灵光看，残阳少皡区。",
        "dynasty": "唐",
        "collection_info": null
    },
    {
        "uuid": "59ab5b8b3ed15b49fbe4e925a3546dde",
        "title": "任阆中下乡检田登艾萧山北望",
        "author": "薛光谦",
        "content": "观农巡井邑，长望历山川。\n拥涧开新耨，缘崖指火田。\n荒村无径陌，古戍有风烟。\n瓠叶萦篱长，藤花绕架悬。\n岸高攒树石，水净写云天。\n迴首乡关路，行歌犹喟然。",
        "dynasty": "唐",
        "collection_info": null
    },
    {
        "uuid": "e2865a7a4c7dc14867ab39e459871624",
        "title": "府尹王侍郎准制拜岳因状嵩高灵胜寄呈三十韵",
        "author": "尉迟汾",
        "content": "雄雄天之中，峻极闻维嵩。\n作镇盛标格，出云为雨风。\n瑞时物不疠，顺泽年多丰。\n加高冠四方，视秩居三公。\n明朝虔昭报，颁祀岁严恭。\n署祝纡御札，诏贤导宸衷。\n皇皇三川守，馨德清明躬。\n肃徒奉兰沐，竟夕玉华东。\n星汉耿斋户，松泉寒寿宫。\n具修谅蠲吉，曙色犹葱曚。\n端仪大圭立，兴俛声玲珑。\n挹瓒椒桂馥，奏金岩壑空。\n灵歆若有荅，彷佛传祝工。\n卒事不遑偃，胜奇纷四丛。\n朝霞破灵嶂，错落间苍红。\n动息形似蚁，玄黄气如笼。\n奔倾千万状，羣岳安比崇。\n日月襟袖捧，人天道路通。\n冥搜必殚竭，跻览忘崎穹。\n踏翠徧诸剎，趣绵步难终。\n浮丘仙袂接，谢公屐齿穷。\n龙潭应下瞰，九曲当骇容。\n龙门计东豁，三台有何踪。\n金象语奚应，玉人光想融。\n瑶浆与石髓，清骨宜遭逢。\n况是降神处，迹惟申甫同。\n周翰已洽论，伊衡亦期功。\n诚富东山兴，须陟中台庸。\n勉促旋騑軨，未可恋云松。\n散材事即异，期为卜一峰。",
        "dynasty": "唐",
        "collection_info": null
    },
    {
        "uuid": "a0a3f10ff8cccdb72834a429e63f9910",
        "title": "早春陪敕使麻先生祭岳",
        "author": "马令",
        "content": "我皇盛文物，道化天地先。\n鞭挞走神鬼，玉帛礼山川。\n忽下袁州使，来游紫洞前。\n青羊得处所，白鹤□时年。\n虔恳飞龙记，昭彰化鸟篇。\n□风半山水，□气总云烟。\n光抱昇中日，霞明五色天。\n山横翠微外，室在绿潭边。\n缇幕灰初庪，焚林火欲然。\n年光着草树，春色换山泉。\n伊水来何日，嵩岩去几千。\n山疑小天下，人是会神仙。\n叶令乘凫入，浮丘驾鹤旋。\n麻姑几年岁，三见海成田。",
        "dynasty": "唐",
        "collection_info": null
    },
    {
        "uuid": "3f3bcc008a83b0143a34e99a97f55394",
        "title": "奉和郎中题仙岩瀑布十四韵",
        "author": "灵澈",
        "content": "致闲在一郡，民安已三年。\n每怀贞士心，孙许犹差肩。\n采异百代后，得之古人前。\n扪险路坱圠，临深闻潺湲。\n上有千岁树，下飞百丈泉。\n清谷长雷雨，丹青凝霜烟。\n遥将大壑近，闇与方壶连。\n白石颜色寒，老藤花叶鲜。\n轩皇自兹去，乔木空依然。\n碧山东极海，明月高昇天。\n平野生竹柏，虽远地不偏。\n永愿酬国恩，自将布金田。\n穆穆早朝人，英英丹陛贤。\n谁思沧洲意，方欲涉臣川。",
        "dynasty": "唐",
        "collection_info": null
    },
    {
        "uuid": "309f15bc727bc952eb4f071b659acf41",
        "title": "过商山",
        "author": "贯休",
        "content": "吟缘横翠忆天台，啸狖啼猨见尽猜。\n四箇老人何处去，一声仙鹤过溪来。\n皇城宫阙迴头尽，紫阁烟霞为我开。\n天际峰峰尽堪住，红尘中去大悠哉。",
        "dynasty": "唐",
        "collection_info": null
    },
    {
        "uuid": "f48b024c4629b635982754785eb8495b",
        "title": "过西塞山",
        "author": "齐己",
        "content": "空江平野流，风岛苇飕飕。\n残日衔西塞，孤帆向北洲。\n边鸿渡汉口，楚树出吴头。\n终日高云裏，身依片石休。",
        "dynasty": "唐",
        "collection_info": null
    },
    {
        "uuid": "a86dc5a3cebef3f7af6f84223f660417",
        "title": "中秋月",
        "author": "可朋",
        "content": "登楼仍喜此宵晴，圆魄纔观思便清。\n海面乍浮犹隐映，天心高挂最分明。\n片云想有神仙出，迴野应无鬼魅形。\n曾向洞庭湖上看，君山半雾水初平。",
        "dynasty": "唐",
        "collection_info": null
    },
    {
        "uuid": "966c98e46e8598bb5120ab765b9a0c2c",
        "title": "僧院泉",
        "author": "修睦",
        "content": "澄澈照人胆，深山只一般。\n来难穷处所，心去助波澜。\n砌曲夜声苦，窗虚客梦阑。\n无心谁肯爱，时有老僧看。",
        "dynasty": "唐",
        "collection_info": null
    },
    {
        "uuid": "0f2884b993a19d5e00e8a630a3caed29",
        "title": "题僧院泉",
        "author": "修睦",
        "content": "何处云根新布得，归仍半日在烟萝。\n莫轻竹引经窗小，须信更深入耳多。\n绕砌虽然清自别，出门长恐浊相和。\n从此无心恋沧海，沧海无风亦起波。",
        "dynasty": "唐",
        "collection_info": null
    },
    {
        "uuid": "fefad3b789c512d602b6c071082a28f5",
        "title": "岳上作",
        "author": "修睦",
        "content": "始好步青苔，蝉声且莫催。\n辛勤来到此，容易便言迴。\n远水月未上，四方云正开。\n更堪逢道侣，特地话天台。",
        "dynasty": "唐",
        "collection_info": null
    },
    {
        "uuid": "379a01c91c662bbd40c66b06a0bba761",
        "title": "望西山",
        "author": "修睦",
        "content": "积翠异诸岳，令人看莫休。\n有时经暮雨，独得倚高楼。\n云外僧应老，林间水正秋。\n到头归隐处，岂在问嵩丘。",
        "dynasty": "唐",
        "collection_info": null
    },
    {
        "uuid": "5dac4c4c9e24197ae36a47a37053be75",
        "title": "题虎掊泉",
        "author": "修睦",
        "content": "一自虎掊得，清声四远流。\n众人怜尔处，长夜洗心头。\n出谷花随去，背岩猨下偷。\n林边落江徼，风起雨翛翛。",
        "dynasty": "唐",
        "collection_info": null
    },
    {
        "uuid": "6362c85bcf2a41c1059a3a96cf0100c5",
        "title": "松",
        "author": "修睦",
        "content": "细韵飕飕入骨凉，影兼巢鹤过高墙。\n盘根一种依平地，自是梧桐不久长。",
        "dynasty": "唐",
        "collection_info": null
    },
    {
        "uuid": "fa612409af9eab9fe51c49796f731578",
        "title": "岳阳对柳",
        "author": "修睦",
        "content": "谁此种秋色，令人看莫穷。\n正垂云梦雨，不奈洞庭风。\n昔出长安道，独游隋苑东。\n当时今日思，须信苦相同。",
        "dynasty": "唐",
        "collection_info": null
    },
    {
        "uuid": "c6b9136f7cd9154e8c6620f23360796e",
        "title": "归山吟",
        "author": "清豁",
        "content": "聚如浮沫散如云，聚不相将散不分。\n入郭当时君是我，归山今日我非君。",
        "dynasty": "唐",
        "collection_info": null
    },
    {
        "uuid": "ca697ea527aa9d6f71a8322dd2b31503",
        "title": "游倚帝山二首 一",
        "author": "吴筠",
        "content": "山间非吾心，物表翼所託。\n振衣超烦滓，策杖追岑壑。\n绝地穷㟏岈，造天究盘礴。\n迩临烟霞积，逖睇宇宙廓。\n俯惊白云涌，仰骇飞泉落。\n苔浓鲜翠屏，松古丽丹崿。\n目冀覩乔羡，心希驭龙鹤。\n乃知巢由情，岂伊猨鸟乐。",
        "dynasty": "唐",
        "collection_info": null
    },
    {
        "uuid": "9820a67136757a192d45d644df84d805",
        "title": "游倚帝山二首 二",
        "author": "吴筠",
        "content": "兹山何独秀，万仞倚昊苍。\n晨跻烟霞趾，夕憩灵仙场。\n俯观海上月，坐弄浮云翔。\n松风振雅音，桂露含晴光。\n不出六合外，超然万累忘。\n信彼古来士，岩栖道弥彰。",
        "dynasty": "唐",
        "collection_info": null
    },
    {
        "uuid": "07cb8f324ec1e581798c4d81e06a822d",
        "title": "翰林院望终南山 一",
        "author": "吴筠",
        "content": "窃慕隐沦道，所欢岩穴居。\n谁言忝休命，遂入承明庐。\n物情不可易，幽中未尝摅。\n幸见终南山，岧峣凌太虚。",
        "dynasty": "唐",
        "collection_info": null
    },
    {
        "uuid": "51183d84b63a1d3e6dae89fadc17451f",
        "title": "翰林院望终南山 二",
        "author": "吴筠",
        "content": "青霭长不灭，白云闲卷舒。\n悠然相探讨，延望空踌蹰。\n迹繫心无极，神超兴有余。\n何当解维絷，永託逍遥墟。",
        "dynasty": "唐",
        "collection_info": null
    },
    {
        "uuid": "a6a5ec42f9ab625c3d8c67cb615838b9",
        "title": "秋日彭蠡湖中观庐山",
        "author": "吴筠",
        "content": "泛舟太湖上，迴瞰兹山隈。\n万顷沧波中，千峰郁崔嵬。\n凉烟发炉峤，秋日明帝台。\n绝巅凌大漠，悬流泻昭回。\n穹崇石梁引，岈豁天门开。\n飞鸟屡隐见，白云时往来。\n超然契清赏，目醉心悠哉。\n董氏出六合，王君升九垓。\n谁言旷遐祀，庶可相追陪。\n从此永栖託，拂衣谢浮埃。",
        "dynasty": "唐",
        "collection_info": null
    },
    {
        "uuid": "fc1e534f0b8a7b5ba66e0bc121f43176",
        "title": "秋日望倚帝山",
        "author": "吴筠",
        "content": "楚服多奇山，灵表先倚帝。\n孤秀白云裏，青冥何崇丽。\n秋天已晴朗，晚日更澄霁。\n远峰列在目，杳与神襟契。\n倏忽遗世间，宛如再登诣。\n伊予抱斯志，代处人烟闭。\n何事牵俗网，悠然负芝桂。\n朅来从隐沦，式保羡门计。",
        "dynasty": "唐",
        "collection_info": null
    },
    {
        "uuid": "301262bd4ab07b3bc5251b4726c0c847",
        "title": "蔷薇花",
        "author": "李冶",
        "content": "翠融红绽浑无力，斜倚栏干似诧人。\n深处最宜香惹蝶，摘时兼恐焰烧春。\n当空巧结玲珑帐，着地能铺锦绣裀。\n最好凌晨和露看，碧纱窗外一枝新。",
        "dynasty": "唐",
        "collection_info": null
    },
    {
        "uuid": "3e8c580c407ffe23394dfc105fea7526",
        "title": "柳",
        "author": "李冶",
        "content": "最爱纤纤曲水滨，夕阳移影过青苹。\n东风又染一年绿，楚客更伤千里春。\n低叶已藏依岸棹，高枝应闭上楼人。\n舞腰渐重烟光老，散作飞绵惹翠裀。",
        "dynasty": "唐",
        "collection_info": null
    },
    {
        "uuid": "c79c746b497d9093551220127b6ee771",
        "title": "好时光",
        "author": "明皇帝",
        "content": "宝髻偏宜宫样，莲脸嫩，体红香。\n眉黛不须张敞画，天教入鬓长。\n莫倚倾国貌，嫁取箇，有情郎。\n彼此当年少，莫负好时光。",
        "dynasty": "唐",
        "collection_info": null
    },
    {
        "uuid": "938382bf8c097d0efda45c09281aa6b8",
        "title": "巫山一段云 一",
        "author": "昭宗皇帝",
        "content": "缥缈云间质，盈盈波上身。\n袖罗斜举动埃尘，明艳不胜春。\n翠鬓晚妆烟重，寂寂阳台一梦。\n冰眸莲脸见长新，巫峡更何人。",
        "dynasty": "唐",
        "collection_info": null
    },
    {
        "uuid": "21cca3798d61e6e2edf35f0c5323eca9",
        "title": "巫山一段云 二",
        "author": "昭宗皇帝",
        "content": "蝶舞棃园雪，莺啼柳带烟。\n小池残日艳阳天，苎萝山又山。\n青鸟不来愁绝，忍看鸳鸯双结。\n春风一等少年心，闲情恨不禁。",
        "dynasty": "唐",
        "collection_info": null
    },
    {
        "uuid": "d98539a2b9c73ad21eea35a35435eb2a",
        "title": "菩萨蛮 一",
        "author": "昭宗皇帝",
        "content": "登楼遥望秦宫殿，茫茫只见双飞燕。\n渭水一条流，千山与万丘。\n远烟笼碧树，陌上行人去。\n安得有英雄，迎归大内中。",
        "dynasty": "唐",
        "collection_info": null
    },
    {
        "uuid": "b5150b5b701a81913f6ad744aff6e433",
        "title": "菩萨蛮 二",
        "author": "昭宗皇帝",
        "content": "飘飘且在三峰下，秋风往往堪霑洒。\n肠断忆仙宫，朦胧烟雾中。\n思梦时时睡，不语长如醉。\n早晚是归期，苍穹知不知。",
        "dynasty": "唐",
        "collection_info": null
    },
    {
        "uuid": "0ab48d26795c84ee6342a2febb89c08e",
        "title": "一叶落",
        "author": "后唐庄宗",
        "content": "一叶落，搴朱箔，此时景物正萧索。\n画楼月影寒，西风吹罗幕。\n吹罗幕，往事思量着。",
        "dynasty": "唐",
        "collection_info": null
    },
    {
        "uuid": "c3f2353f430e291bad30b055c1cf0e0b",
        "title": "如梦令",
        "author": "后唐庄宗",
        "content": "曾宴桃源深洞，一曲清歌舞凤。\n长记别伊时，和泪出门相送。\n如梦，如梦，残月落花烟重。",
        "dynasty": "唐",
        "collection_info": null
    },
    {
        "uuid": "afff0bae9a4cc563952b1db318de4a31",
        "title": "阳台梦",
        "author": "后唐庄宗",
        "content": "薄罗衫子金泥缝，困纤腰怯铢衣重。\n笑迎移步小兰丛，亸金翘玉凤。\n娇多情脉脉，羞把同心捻弄。\n楚天云雨却相和，又入阳台梦。",
        "dynasty": "唐",
        "collection_info": null
    },
    {
        "uuid": "f80b4cb953b846d44a208db996599a80",
        "title": "歌头",
        "author": "后唐庄宗",
        "content": "赏芳春，暖风飘箔。\n莺啼绿树，轻烟笼晚阁。\n杏桃红，开繁萼。\n灵和殿，禁柳千行斜，金丝络。\n夏云多，奇峰如削，纨扇动微凉，轻绡薄。\n梅雨霁，火云烁。\n临水槛，永日逃繁暑，泛觥酌。\n露华浓，冷高梧。\n雕万叶，一霎晚风。\n蝉声新雨歇，惜惜此光阴，如流水，东篱菊残时，叹萧索。\n繁阴积，岁时暮。\n景难留，不觉朱颜失却。\n好容光，且且须呼宾友。\n西园长宵，讌云谣。\n歌皓齿，且行乐。",
        "dynasty": "唐",
        "collection_info": null
    },
    {
        "uuid": "d9bab9028f4bbcd2571dc51b022b42e3",
        "title": "浣溪沙",
        "author": "南唐嗣主李璟",
        "content": "风压轻云贴水飞，乍晴池馆燕争泥，沈郎多病不胜衣。\n沙上未闻鸿雁信，竹间时听鹧鸪啼，此情惟有落花知。",
        "dynasty": "唐",
        "collection_info": null
    },
    {
        "uuid": "b619aedd8555d2bf23987010737b5f5f",
        "title": "摊破浣溪沙 一",
        "author": "南唐嗣主李璟",
        "content": "菡萏香销翠叶残，西风愁起绿波间。\n还与韶光共顦顇，不堪看。\n细雨梦回鸡塞远，小楼吹彻玉笙寒。\n多少泪珠何限恨，倚阑干。",
        "dynasty": "唐",
        "collection_info": null
    },
    {
        "uuid": "8e7122034f1759fa6c3c634b912bbb77",
        "title": "摊破浣溪沙 二",
        "author": "南唐嗣主李璟",
        "content": "手卷真珠上玉钩，依前春恨锁重楼。\n风裏落花谁是主，思悠悠。\n青鸟不传云外信，丁香空结雨中愁。\n回首渌波三峡暮，接天流。",
        "dynasty": "唐",
        "collection_info": null
    },
    {
        "uuid": "c6f8447e369cc6e2a7cff6d4fbdc2161",
        "title": "渔父 一",
        "author": "后主煜",
        "content": "浪花有意千里雪，桃花无言一队春。\n一壶酒，一竿身，快活如侬有几人。",
        "dynasty": "唐",
        "collection_info": null
    },
    {
        "uuid": "dda95638cbe2ffb9a32c6b56efa3278f",
        "title": "渔父 二",
        "author": "后主煜",
        "content": "一棹春风一叶舟，一纶茧缕一轻钩。\n花满渚，酒满瓯，万顷波中得自由。",
        "dynasty": "唐",
        "collection_info": null
    },
    {
        "uuid": "4f9f1a3c588e69307ae839afd18a4ea3",
        "title": "忆江南 一",
        "author": "后主煜",
        "content": "多少恨，昨夜梦魂中。\n还似旧时游上苑，车如流水马如龙，花月正春风。",
        "dynasty": "唐",
        "collection_info": null
    },
    {
        "uuid": "97bebcdf8da92f8c62f1b7b896f9995a",
        "title": "忆江南 二",
        "author": "后主煜",
        "content": "多少泪，霑袖復横颐。\n心事莫将和泪滴，凤笙休向月明吹，肠断更无疑。",
        "dynasty": "唐",
        "collection_info": null
    },
    {
        "uuid": "3292ba3709ff97f7ef53cdd88c7e448d",
        "title": "忆江南 三",
        "author": "后主煜",
        "content": "闲梦远，南国正芳春。\n船上管弦江面绿，满城飞絮混轻尘，愁杀看花人。",
        "dynasty": "唐",
        "collection_info": null
    },
    {
        "uuid": "1cf9d74ce02daf952c2a6de464679e52",
        "title": "忆江南 四",
        "author": "后主煜",
        "content": "闲梦远，南国正清秋。\n千里江山寒色暮，芦花深处泊孤舟，笛在月明楼。",
        "dynasty": "唐",
        "collection_info": null
    },
    {
        "uuid": "2cae77df5e2fa76f757091c7f375bed5",
        "title": "捣练子 一",
        "author": "后主煜",
        "content": "深院静，小庭空，断续寒砧断续风。\n无奈夜长人不寐，数声和月到帘栊。",
        "dynasty": "唐",
        "collection_info": null
    },
    {
        "uuid": "9f64e53cc8252507499967f36e8a4fb8",
        "title": "捣练子 二",
        "author": "后主煜",
        "content": "云鬟乱，晚妆残，带恨眉儿远岫攒。\n斜托香顋春笋懒，为谁和泪倚阑干。",
        "dynasty": "唐",
        "collection_info": null
    },
    {
        "uuid": "964689fe0c2effe99f196feb657a7411",
        "title": "相见欢 一",
        "author": "后主煜",
        "content": "林花谢了春红，太悤悤。\n无奈朝来寒雨，晚来风。\n胭脂泪，相留醉，几时重。\n自是人生长恨，水长东。",
        "dynasty": "唐",
        "collection_info": null
    },
    {
        "uuid": "89cfabc98dbe686147ddbbe843a442b3",
        "title": "相见欢 二",
        "author": "后主煜",
        "content": "无言独上西楼，月如钩。\n寂寞梧桐深院，锁清秋。\n翦不断，理还乱，是离愁。\n别是一般滋味，在心头。",
        "dynasty": "唐",
        "collection_info": null
    },
    {
        "uuid": "47441c013f1d51564f4b452b801514fb",
        "title": "长相思 一",
        "author": "后主煜",
        "content": "一重山，两重山。\n山远天高烟水寒，相思枫叶丹。\n菊花开，菊花残。\n塞雁高飞人未还，一帘风月闲。",
        "dynasty": "唐",
        "collection_info": null
    },
    {
        "uuid": "531cbae8fbb803f4d8f3841a1cf34832",
        "title": "长相思 二",
        "author": "后主煜",
        "content": "云一緺，玉一梭。\n澹澹衫儿薄薄罗，轻颦双黛螺。\n秋风多，雨如和。\n帘外芭蕉三两窠，夜长人奈何。",
        "dynasty": "唐",
        "collection_info": null
    },
    {
        "uuid": "645251ec109995dedf8192c2ee565f37",
        "title": "浣溪沙 一",
        "author": "后主煜",
        "content": "红日已高三丈透，金鑪次第添香兽，红锦地衣随步皱。\n佳人舞点金钗溜，酒恶时拈花蘂齅，别殿遥闻箫鼓奏。",
        "dynasty": "唐",
        "collection_info": null
    },
    {
        "uuid": "432e5b2cc6ce523aaf454e42771c48c4",
        "title": "浣溪沙 二",
        "author": "后主煜",
        "content": "转烛飘蓬一梦归，欲寻陈迹怅人非，天教心愿与身违。\n待月池台空逝水，荫花楼阁漫斜晖，登临不惜更霑衣。",
        "dynasty": "唐",
        "collection_info": null
    },
    {
        "uuid": "2b6f43ddbeddaf9f54671bb44aeb848a",
        "title": "采桑子 一",
        "author": "后主煜",
        "content": "辘轳金井梧桐晚，几树惊秋，昼雨如愁，百尺虾鬚上玉钩。\n琼窗春断双蛾皱，回首边头，欲寄鳞游，九曲寒波不泝流。",
        "dynasty": "唐",
        "collection_info": null
    },
    {
        "uuid": "a0eba4ac516bf642ae991553c9e89936",
        "title": "采桑子 二",
        "author": "后主煜",
        "content": "亭前春逐红英尽，舞态徘徊，细雨霏微，不放双眉时暂开。\n绿窗冷静芳音断，香印成灰，可奈情怀，欲睡朦胧入梦来。",
        "dynasty": "唐",
        "collection_info": null
    },
    {
        "uuid": "3507cd0a7ee929ae8aa97dc371c4849c",
        "title": "菩萨蛮 一",
        "author": "后主煜",
        "content": "花明月暗笼轻雾，今宵好向郎边去。\n刬韤步香阶，手提金缕鞋。\n画堂南畔见，一晌偎人颤。\n好为出来难，教君恣意怜。",
        "dynasty": "唐",
        "collection_info": null
    },
    {
        "uuid": "9c32677e9d28ec9088e72daff16fb029",
        "title": "菩萨蛮 二",
        "author": "后主煜",
        "content": "蓬莱院闭天台女，画堂昼寝无人语。\n抛枕翠云光，绣衣闻异香。\n潜来珠锁动，惊觉鸳鸯梦。\n慢脸笑盈盈，相看无限情。",
        "dynasty": "唐",
        "collection_info": null
    },
    {
        "uuid": "71070782b8d7927fc3ea0cd5e1d4342c",
        "title": "菩萨蛮 三",
        "author": "后主煜",
        "content": "铜簧韵脆锵寒竹，新声慢奏移纤玉。\n眼色暗相钩，秋波横欲流。\n雨云深绣户，来便谐衷素。\n宴罢又成空，梦迷春睡中。",
        "dynasty": "唐",
        "collection_info": null
    },
    {
        "uuid": "46541f36a93aab585f877f2822728e21",
        "title": "菩萨蛮 四",
        "author": "后主煜",
        "content": "人生愁恨何能免，消魂独我情何限。\n故国梦重归，觉来双泪垂。\n高楼谁与上，长记秋晴望。\n往事已成空，还如一梦中。",
        "dynasty": "唐",
        "collection_info": null
    },
    {
        "uuid": "7f2dc49f2ef6b3b916f003247056513f",
        "title": "清平乐",
        "author": "后主煜",
        "content": "别来春半，触目愁肠断。\n砌下落梅如雪乱，拂了一身还满。\n雁来音信无凭，路遥归梦难成。\n离恨却如春草，更行更远还生。",
        "dynasty": "唐",
        "collection_info": null
    },
    {
        "uuid": "53ff532555449071843d549858d357b8",
        "title": "喜迁莺",
        "author": "后主煜",
        "content": "晓月坠，宿云微，无语枕频欹。\n梦回芳草思依依，天远雁声稀。\n啼莺散，余花乱，寂寞画堂深院。\n片红休埽尽从伊，留待舞人归。",
        "dynasty": "唐",
        "collection_info": null
    },
    {
        "uuid": "1b25d929d050985cf73789abb656c9fe",
        "title": "阮郎归",
        "author": "后主煜",
        "content": "东风吹水日衔山，春来长是闲。\n落花狼藉酒阑珊，笙歌醉梦间。\n春睡觉，晚妆残，无人整翠鬟。\n留连光景惜朱颜，黄昏独倚阑。",
        "dynasty": "唐",
        "collection_info": null
    },
    {
        "uuid": "1e315a284be52880f038c330c3e867fa",
        "title": "锦堂春",
        "author": "后主煜",
        "content": "昨夜风兼雨，帘帏飒飒秋声。\n烛残漏滴频欹枕，起坐不能平。\n世事漫随流水，算来一梦浮生。\n醉乡路稳宜频到，此外不堪行。",
        "dynasty": "唐",
        "collection_info": null
    },
    {
        "uuid": "ba110a24af7294cb5a1ddca0189fc485",
        "title": "应天长",
        "author": "后主煜",
        "content": "一钩初月临妆镜，蝉鬓凤钗慵不整。\n重帘静，层楼迥，惆怅落花风不定。\n柳堤芳草径，梦断辘轳金井。\n昨夜更阑酒醒，春愁过却病。",
        "dynasty": "唐",
        "collection_info": null
    },
    {
        "uuid": "6d1a584411347c19aebf4523a801e8a4",
        "title": "望远行",
        "author": "后主煜",
        "content": "碧砌花光照眼明，朱扉长日镇长扃。\n余寒欲去梦难成，炉香烟冷自亭亭。\n辽阳月，秣陵砧，不传消息但传情。\n黄金台下忽然惊，征人归日二毛生。",
        "dynasty": "唐",
        "collection_info": null
    },
    {
        "uuid": "ff19cb40fc8f3b567d36f872432b93c4",
        "title": "浪淘沙 一",
        "author": "后主煜",
        "content": "帘外雨潺潺，春意阑珊。\n罗衾不耐五更寒，梦裏不知身是客，一晌贪欢。\n独自暮凭阑，无限江山。\n别时容易见时难，流水落花春去也，天上人间。",
        "dynasty": "唐",
        "collection_info": null
    },
    {
        "uuid": "beb802932c932c3297c118498af94dab",
        "title": "浪淘沙 二",
        "author": "后主煜",
        "content": "往事只堪哀，对景难排。\n秋风庭院藓侵阶，一桁珠帘闲不卷，终日谁来。\n金劒已沈埋，壮气蒿莱。\n晚凉天净月华开，想得玉楼瑶殿影，空照秦淮。",
        "dynasty": "唐",
        "collection_info": null
    },
    {
        "uuid": "b433a2aa1faf4a27bab2c414f63d61c8",
        "title": "木兰花",
        "author": "后主煜",
        "content": "晓妆初了明肌雪，春殿嫔娥鱼贯列。\n凤箫声断水云闲，重按霓裳歌徧彻。\n临风谁更飘香屑，醉拍阑干情未切。\n归时休放烛花红，待蹋马蹄清夜月。",
        "dynasty": "唐",
        "collection_info": null
    },
    {
        "uuid": "57878863e9563c2c3c1761767a4247bc",
        "title": "虞美人 一",
        "author": "后主煜",
        "content": "风回小院庭芜绿，柳眼春相续。\n凭阑半日独无言，依旧竹声新月，似当年。\n笙歌未散尊罍在，池面冰初解。\n烛明香暗画楼深，满鬓清霜残雪，思难禁。",
        "dynasty": "唐",
        "collection_info": null
    },
    {
        "uuid": "589c79a5da22dc2a19c8ecccb742c1b8",
        "title": "虞美人 二",
        "author": "后主煜",
        "content": "春花秋月何时了，往事知多少。\n小楼昨夜又东风，故国不堪回首，月明中。\n雕阑玉砌应犹在，只是朱颜改。\n问君能有几多愁，恰似一江春水，向东流。",
        "dynasty": "唐",
        "collection_info": null
    },
    {
        "uuid": "388446fcc947a0c58e6f2261e2ff1fdb",
        "title": "一斛珠",
        "author": "后主煜",
        "content": "晚妆初过，沈檀轻注些儿箇，向人微露丁香颗。\n一曲清歌，暂引樱桃破。\n罗袖裛残殷色可，杯深旋被香醪涴，绣床斜凭娇无那。\n烂嚼红茸，笑向檀郎唾。",
        "dynasty": "唐",
        "collection_info": null
    },
    {
        "uuid": "f668ab0c9fd5fc2775115f9a92362fe4",
        "title": "临江仙",
        "author": "后主煜",
        "content": "樱桃落尽春归去，蝶飜轻粉双飞。\n子规啼月小楼西，玉钩罗幕，惆怅暮烟垂。\n别巷寂寥人散后，望残烟草低迷。\n炉香闲袅凤皇儿，空持罗带，回首恨依依。",
        "dynasty": "唐",
        "collection_info": null
    },
    {
        "uuid": "78d17b406e9a0767ed5212fdf7636899",
        "title": "蝶恋花",
        "author": "后主煜",
        "content": "遥夜亭皋闲信步，纔过清明，渐觉伤春暮。\n数点雨声风约住，朦胧澹月云来去。\n桃李依依香暗度，谁在秋韆，笑裏轻轻语。\n一片芳心千万绪，人间没箇安排处。",
        "dynasty": "唐",
        "collection_info": null
    },
    {
        "uuid": "a55ce1aa875866d4566d9c3962cffc93",
        "title": "破陈子",
        "author": "后主煜",
        "content": "四十年来家国，三千里地山河。\n凤阙龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓销磨。\n最是苍黄辞庙日，教坊独奏别离歌，垂泪对宫娥。",
        "dynasty": "唐",
        "collection_info": null
    },
    {
        "uuid": "9b11ff9e1d5b211e142a18287991345e",
        "title": "甘州曲",
        "author": "蜀主王衍",
        "content": "画罗裙，能解束。\n称腰身，柳眉桃脸不胜春。\n薄媚足精神，可惜沦落在风尘。",
        "dynasty": "唐",
        "collection_info": null
    },
    {
        "uuid": "546f3f260f569a78c925fe0e936a4b9e",
        "title": "木兰花",
        "author": "后蜀主孟昶",
        "content": "冰肌玉骨清无汗，水殿风来暗香满。\n绣帘一点月窥人，欹枕钗横云鬓乱。\n起来琼户启无声，时见疎星渡河汉。\n屈指西风几时来，只恐流年暗中换。",
        "dynasty": "唐",
        "collection_info": null
    },
    {
        "uuid": "f71a1eb32002d62bec1a61ebe11c15e8",
        "title": "回波乐",
        "author": "沈佺期",
        "content": "回波尔时佺期，流向岭外生归。\n身名已蒙齿录，袍笏未復牙绯。",
        "dynasty": "唐",
        "collection_info": null
    },
    {
        "uuid": "5d7788d3f3b630d86452c35648060e27",
        "title": "回波乐",
        "author": "裴谈",
        "content": "回波尔时栲栳，怕妇也是大好。\n外边祗有裴谈，内裏无过李老。",
        "dynasty": "唐",
        "collection_info": null
    },
    {
        "uuid": "0b20e5c78d2edcdf85e692bba4b8642a",
        "title": "舞马词 一",
        "author": "张说",
        "content": "万玉朝宗凤扆，千金率领龙媒。\n眄鼓凝骄蹀躞，听歌弄影徘徊。",
        "dynasty": "唐",
        "collection_info": null
    },
    {
        "uuid": "5b51bb484f8c2dd647127010bdf11c16",
        "title": "舞马词 二",
        "author": "张说",
        "content": "天鹿遥征卫叔，日龙上借羲和。\n将共两骖争舞，来随八骏齐歌。",
        "dynasty": "唐",
        "collection_info": null
    },
    {
        "uuid": "f636a68460dd61b3bca4ed0c4373467a",
        "title": "舞马词 四",
        "author": "张说",
        "content": "帝皁龙驹沛艾，星阑骥子权奇。\n腾倚骧洋应节，繁骄接迹不移。",
        "dynasty": "唐",
        "collection_info": null
    },
    {
        "uuid": "3edd123f019f20f9431881d32be4f265",
        "title": "舞马词 六",
        "author": "张说",
        "content": "圣君出震应箓，神马浮河献图。\n足蹋天庭鼓舞，心将帝乐踟蹰。",
        "dynasty": "唐",
        "collection_info": null
    },
    {
        "uuid": "9c38597a680c8c81e8d72302d06b1bae",
        "title": "蹋歌词 二",
        "author": "崔液",
        "content": "庭际花微落，楼前汉已横。\n金壶催夜尽，罗袖舞寒轻。\n乐笑畅欢情，未半着天明。",
        "dynasty": "唐",
        "collection_info": null
    },
    {
        "uuid": "1dcea8c5e78ddd4c0b8691fbf0c28664",
        "title": "桂殿秋 一",
        "author": "李白",
        "content": "仙女下，董双成，汉殿夜凉吹玉笙。\n曲终却从仙官去，万户千门惟月明。",
        "dynasty": "唐",
        "collection_info": null
    },
    {
        "uuid": "a12c7da8431ae6f4d7ca62f1e1b9dfb1",
        "title": "桂殿秋 二",
        "author": "李白",
        "content": "河汉女，玉炼颜，云軿往往在人间。\n九霄有路去无迹，袅袅香风生佩环。",
        "dynasty": "唐",
        "collection_info": null
    },
    {
        "uuid": "3008dc22e6988076d6b8e006cecf871e",
        "title": "清平调 三",
        "author": "李白",
        "content": "名花倾国两相欢，常得君王带笑看。\n解得春风无限恨，沈香亭北倚阑干。",
        "dynasty": "唐",
        "collection_info": null
    },
    {
        "uuid": "b6d3f877de7c95b9a321531f99310817",
        "title": "连理枝 一",
        "author": "李白",
        "content": "雪盖宫楼闭，罗幕昏金翠。\n鬬压阑干，香心澹薄，梅梢轻倚。\n喷宝猊香烬麝烟浓，馥红绡翠被。",
        "dynasty": "唐",
        "collection_info": null
    },
    {
        "uuid": "681c22ee322000bf15af86cc1ed745f9",
        "title": "连理枝 二",
        "author": "李白",
        "content": "浅画云垂帔，点滴昭阳泪。\n咫尺宸居，君恩断绝，似遥千里。\n望水晶帘外竹枝寒，守羊车未至。",
        "dynasty": "唐",
        "collection_info": null
    },
    {
        "uuid": "b4dff55b22098a71e5574c50641e02db",
        "title": "菩萨蛮",
        "author": "李白",
        "content": "平林漠漠烟如织，寒山一带伤心碧。\n暝色入高楼，有人楼上愁。\n玉阶空伫立，宿鸟归飞急。\n何处是归程，长亭更短亭。",
        "dynasty": "唐",
        "collection_info": null
    },
    {
        "uuid": "6aa5150f6baa38d5a044618c35774710",
        "title": "忆秦娥",
        "author": "李白",
        "content": "箫声咽，秦娥梦断秦楼月。\n秦楼月，年年柳色，灞陵伤别。\n乐游原上清秋节，咸阳古道音尘绝。\n音尘绝，西风残照，汉家陵阙。",
        "dynasty": "唐",
        "collection_info": null
    },
    {
        "uuid": "fcbfab2b316457117e3211bbc79573d1",
        "title": "清平乐 一",
        "author": "李白",
        "content": "禁庭春昼，莺羽披新绣。\n百草巧求花下鬬，祗赌珠玑满斗。\n日晚却理残妆，御前闲舞霓裳。\n谁道腰肢窈窕，折旋笑得君王。",
        "dynasty": "唐",
        "collection_info": null
    },
    {
        "uuid": "4a06702de5384320efcd99a93e4f2d41",
        "title": "清平乐 二",
        "author": "李白",
        "content": "禁闱秋夜，月探金窗罅。\n玉帐鸳鸯喷兰麝，时落银灯香灺。\n女伴莫话孤眠，六宫罗绮三千。\n一笑皆生百媚，宸衷教在谁边。",
        "dynasty": "唐",
        "collection_info": null
    },
    {
        "uuid": "20ed3c10e740238a7e958deeaaf82837",
        "title": "清平乐 三",
        "author": "李白",
        "content": "烟深水阔，音信无由达。\n惟有碧天云外月，偏照悬悬离别。\n尽日感事伤怀，愁眉似锁难开。\n夜夜长留半被，待君魂梦归来。",
        "dynasty": "唐",
        "collection_info": null
    },
    {
        "uuid": "ac7e06d97c0f66147d496f8f19e1efaf",
        "title": "清平乐 四",
        "author": "李白",
        "content": "鸾衾凤褥，夜夜常孤宿。\n更被银台红蜡烛，学妾泪珠相续。\n花貌些子时光，抛人远泛潇湘。\n欹枕悔听寒漏，声声滴断愁肠。",
        "dynasty": "唐",
        "collection_info": null
    },
    {
        "uuid": "3eb7b458c20d26686b5634d0b16a1561",
        "title": "清平乐 五",
        "author": "李白",
        "content": "画堂晨起，来报雪花坠。\n高卷帘栊看佳瑞，皓色远迷庭砌。\n盛气光引炉烟，素草寒生玉佩。\n应是天仙狂醉，乱把白云揉碎。",
        "dynasty": "唐",
        "collection_info": null
    },
    {
        "uuid": "65ecd234ceeae3ab450b49b884942c80",
        "title": "欸乃曲 三",
        "author": "元结",
        "content": "千里枫林烟雨深，无朝无暮有猨吟。\n倚桡静听曲中意，好似云山韶濩音。",
        "dynasty": "唐",
        "collection_info": null
    },
    {
        "uuid": "6f0a04b4bbb3a5ea022e9fe461512a52",
        "title": "欸乃曲 五",
        "author": "元结",
        "content": "下泷船似入深渊，上泷船似欲升天。\n泷南始到九疑郡，应绝高人乘兴船。",
        "dynasty": "唐",
        "collection_info": null
    },
    {
        "uuid": "2bcfcc1639d255d6e400f1f801e4a1dc",
        "title": "渔父 一",
        "author": "张志和",
        "content": "西塞山前白鹭飞，桃花流水鳜鱼肥。\n青箬笠，绿蓑衣，斜风细雨不须归。",
        "dynasty": "唐",
        "collection_info": null
    },
    {
        "uuid": "3a1102932919251804c61ee67b0e1194",
        "title": "渔父 三",
        "author": "张志和",
        "content": "霅溪湾裏钓鱼翁，舴艋为家西復东。\n江上雪，浦边风，笑着荷衣不叹穷。",
        "dynasty": "唐",
        "collection_info": null
    },
    {
        "uuid": "caad7adaa1f2ffe2dc38d0684b3b1974",
        "title": "渔父",
        "author": "张松龄",
        "content": "乐是风波钓是闲，草堂松桧已胜攀。\n太湖水，洞庭山，狂风浪起且须还。",
        "dynasty": "唐",
        "collection_info": null
    },
    {
        "uuid": "83babce06b353df39d390b677bbd886e",
        "title": "章台柳",
        "author": "韩翃",
        "content": "章台柳，章台柳，往日依依今在否？纵使长条似旧垂，也应攀折他人手。",
        "dynasty": "唐",
        "collection_info": null
    },
    {
        "uuid": "b8a91f2a6621232786f7ab884c223740",
        "title": "三台 二",
        "author": "韦应物",
        "content": "冰泮寒塘水绿，雨余百草皆生。\n朝来衡门无事，晚下高斋有情。",
        "dynasty": "唐",
        "collection_info": null
    },
    {
        "uuid": "e20056f2825fa89ce29981a16e48ca9d",
        "title": "调笑令 一",
        "author": "韦应物",
        "content": "胡马，胡马，远放燕支山下。\n跑沙跑雪独嘶，东望西望路迷。\n迷路，迷路，边草无穷日暮。",
        "dynasty": "唐",
        "collection_info": null
    },
    {
        "uuid": "78d29c3ea3fcc534d6fd4ffb9f44fa25",
        "title": "调笑令 二",
        "author": "韦应物",
        "content": "河汉，河汉，晓挂秋城漫漫。\n愁人起望相思，塞北江南别离。\n离别，离别，河汉虽同路绝。",
        "dynasty": "唐",
        "collection_info": null
    },
    {
        "uuid": "db7e7bfa095639dbc0a40c07eb961e8e",
        "title": "三台 一",
        "author": "王建",
        "content": "鱼藻池边射鸭，芙蓉苑裏看花。\n日色柘袍相似，不着红鸾扇遮。",
        "dynasty": "唐",
        "collection_info": null
    },
    {
        "uuid": "f5eecaa4cbf1c4deb8bea8cc24527602",
        "title": "三台 二",
        "author": "王建",
        "content": "池北池南草绿，殿前殿后花红。\n天子千秋万岁，未央明月清风。",
        "dynasty": "唐",
        "collection_info": null
    },
    {
        "uuid": "500aeb1811859ea94ace84e0dc245859",
        "title": "三台 六",
        "author": "王建",
        "content": "鬬身彊健且为，头白齿落难追。\n准拟百年千岁，能得几许多时。",
        "dynasty": "唐",
        "collection_info": null
    },
    {
        "uuid": "f58dd755a17c7838770f8b35733c3a08",
        "title": "调笑令 一",
        "author": "王建",
        "content": "团扇，团扇，美人并来遮面。\n玉颜顦顇三年，谁復商量管弦。\n弦管，弦管，春草昭阳路断。",
        "dynasty": "唐",
        "collection_info": null
    },
    {
        "uuid": "e22c22634fa5d10d45d0be0a5bcd2fcd",
        "title": "调笑令 二",
        "author": "王建",
        "content": "胡蝶，胡蝶，飞上金枝玉叶。\n君前对舞春风，百叶桃花树红。\n红树，红树，燕语莺啼日暮。",
        "dynasty": "唐",
        "collection_info": null
    },
    {
        "uuid": "7e82a0691fe6d39f10da0ccd8655807c",
        "title": "纥那曲 二",
        "author": "刘禹锡",
        "content": "蹋曲兴无穷，调同辞不同。\n愿郎千万寿，长作主人翁。",
        "dynasty": "唐",
        "collection_info": null
    },
    {
        "uuid": "afa6942486d468a0a1d90ee196779001",
        "title": "忆江南 二",
        "author": "刘禹锡",
        "content": "春去也，共惜艳阳年。\n犹有桃花流水上，无辞竹叶醉尊前，惟待见青天。",
        "dynasty": "唐",
        "collection_info": null
    },
    {
        "uuid": "af1b49315b8ffe53a9c9e6401bc9be02",
        "title": "潇湘神 一",
        "author": "刘禹锡",
        "content": "湘水流，湘水流，九疑云物至今愁。\n若问二妃何处所，零陵芳草露中秋。",
        "dynasty": "唐",
        "collection_info": null
    },
    {
        "uuid": "304c65ca14880edd9c44a9bdde9a913d",
        "title": "抛毬乐 一",
        "author": "刘禹锡",
        "content": "五色绣团圆，登君玳瑁筵。\n最宜红烛下，偏称落花前。\n上客如先起，应须赠一船。",
        "dynasty": "唐",
        "collection_info": null
    },
    {
        "uuid": "a1a8b9416e758f25d4d67efc652f9451",
        "title": "花非花",
        "author": "白居易",
        "content": "花非花，雾非雾，夜半来，天明去。\n来如春梦不多时，去似朝云无觅处。",
        "dynasty": "唐",
        "collection_info": null
    },
    {
        "uuid": "59d6dc026097da6c7bd4b69e8c83bb86",
        "title": "忆江南 一",
        "author": "白居易",
        "content": "江南好，风景旧曾谙。\n日出江花红胜火，春来江水绿如蓝，能不忆江南。",
        "dynasty": "唐",
        "collection_info": null
    },
    {
        "uuid": "dbeede0ec79fef954f3fdfec7015f81c",
        "title": "忆江南 二",
        "author": "白居易",
        "content": "江南忆，最忆是杭州。\n山寺月中寻桂子，郡亭枕上看潮头，何日更重游。",
        "dynasty": "唐",
        "collection_info": null
    },
    {
        "uuid": "893b609cbf13f162c2ff35827307dc3b",
        "title": "忆江南 三",
        "author": "白居易",
        "content": "江南忆，其次忆吴宫。\n吴酒一杯春竹叶，吴娃双舞醉芙蓉，早晚得相逢。",
        "dynasty": "唐",
        "collection_info": null
    },
    {
        "uuid": "6aced88d03bacc3747e523652a8b0f11",
        "title": "如梦令 一",
        "author": "白居易",
        "content": "前度小花静院，不比寻常时见。\n见了又还休，愁却等闲分散。\n肠断，肠断，记取钗横鬓乱。",
        "dynasty": "唐",
        "collection_info": null
    },
    {
        "uuid": "d0a7f67bd172c5b2c02aaa5b4130fb0e",
        "title": "如梦令 二",
        "author": "白居易",
        "content": "落月西窗惊起，好箇怱怱些子。\n鬒鬓亸轻松，凝了一双秋水。\n告你，告你，休向人间整理。",
        "dynasty": "唐",
        "collection_info": null
    },
    {
        "uuid": "0ac93d748f228bc826af7323d06ccf95",
        "title": "如梦令 三",
        "author": "白居易",
        "content": "频日雅欢幽会，打得来来越晒。\n说着暂分飞，蹙损一双眉黛。\n无奈，无奈，两箇心儿总待。",
        "dynasty": "唐",
        "collection_info": null
    },
    {
        "uuid": "a649bfdae0c49a0232d7c2985061c68c",
        "title": "长相思 一",
        "author": "白居易",
        "content": "汴水流，泗水流，流到瓜洲古渡头，吴山点点愁。\n思悠悠，恨悠悠，恨到归时方始休，月明人倚楼。",
        "dynasty": "唐",
        "collection_info": null
    },
    {
        "uuid": "1edc736a6325906cce352e17410eb094",
        "title": "长相思 二",
        "author": "白居易",
        "content": "深画眉，浅画眉，蝉鬓鬅鬙云满衣，阳台行雨回。\n巫山高，巫山低，暮雨潇潇郎不归，空房独守时。",
        "dynasty": "唐",
        "collection_info": null
    },
    {
        "uuid": "5bac8675705e04a73732cbf42e79dbe6",
        "title": "谪仙怨",
        "author": "刘长卿",
        "content": "晴川落日初低，惆怅孤舟解携。\n鸟向平芜远近，人随流水东西。\n白云千里万里，明月前溪后溪。\n独恨长沙谪去，江潭春草萋萋。",
        "dynasty": "唐",
        "collection_info": null
    },
    {
        "uuid": "f8f5b52fb55859ee75071ac3bc957e51",
        "title": "广谪仙怨",
        "author": "窦弘余",
        "content": "胡尘犯阙衝关，金辂提携玉颜。\n云雨此时萧散，君王何日归还。\n伤心朝恨暮恨，回首千山万山。\n独望天边初月，蛾眉犹自弯弯。",
        "dynasty": "唐",
        "collection_info": null
    },
    {
        "uuid": "2ce8f2ece87f7a9c6513caa0ae3af74f",
        "title": "广谪仙怨",
        "author": "康骈",
        "content": "晴山碍目横天，绿迭君王马前。\n銮辂西巡蜀国，龙颜东望秦川。\n曲江魂断芳草，妃子愁凝暮烟。\n长笛此时吹罢，何言独为婵娟。",
        "dynasty": "唐",
        "collection_info": null
    },
    {
        "uuid": "5c0b86ebe1dc23bf0a1b7cf286aa4198",
        "title": "八六子",
        "author": "杜牧",
        "content": "洞房深，画屏灯照，山色凝翠沈沈。\n听夜雨，冷滴芭蕉，惊断红窗好梦，龙烟细飘绣衾。\n辞恩久归长信，凤帐萧疎，椒殿闲扃。\n辇路苔侵，绣帘垂，迟迟漏传丹禁。\n蕣华偷悴，翠鬟羞整，愁坐望处，金舆渐远。\n何时綵仗重临，正消魂，梧桐又移翠阴。",
        "dynasty": "唐",
        "collection_info": null
    },
    {
        "uuid": "f5e1e78cf22dff1024b36556864f1149",
        "title": "忆江南",
        "author": "崔怀宝",
        "content": "平生愿，愿作乐中筝。\n得近玉人纤手子，砑罗裙上放娇声，便死也为荣。",
        "dynasty": "唐",
        "collection_info": null
    },
    {
        "uuid": "f2977dfdc37c2feb85887d48b536a9d7",
        "title": "闲中好",
        "author": "郑符",
        "content": "闲中好，尽日松为侣。\n此趣人不知，轻风度僧语。",
        "dynasty": "唐",
        "collection_info": null
    },
    {
        "uuid": "8d4c0510cccf5446f232c8e22d89491e",
        "title": "闲中好",
        "author": "段成式",
        "content": "闲中好，尘务不萦心。\n坐对当窗木，看移三面阴。",
        "dynasty": "唐",
        "collection_info": null
    },
    {
        "uuid": "c55651f62ee79745c4e2f6f172cfcf4e",
        "title": "闲中好",
        "author": "张希復",
        "content": "闲中好，幽磬度声迟。\n卷上论题肇，画尽僧姓支。",
        "dynasty": "唐",
        "collection_info": null
    },
    {
        "uuid": "18f36513d728f433f545b353e970cd30",
        "title": "南歌子 一",
        "author": "温庭筠",
        "content": "手裏金鹦鹉，胸前绣凤凰。\n偷眼暗形相。\n不如从嫁与，作鸳鸯。",
        "dynasty": "唐",
        "collection_info": null
    },
    {
        "uuid": "9888e9f14caa6668d2c2939b8e4285b5",
        "title": "南歌子 二",
        "author": "温庭筠",
        "content": "似带如丝柳，团酥握雪花。\n帘卷玉钩斜。\n九衢尘欲暮，逐香车。",
        "dynasty": "唐",
        "collection_info": null
    },
    {
        "uuid": "3bb5c39f589c4ffa4bc63775e5e634f5",
        "title": "南歌子 三",
        "author": "温庭筠",
        "content": "倭堕低梳髻，连娟细扫眉。\n终日两相思。\n为君憔悴尽，百花时。",
        "dynasty": "唐",
        "collection_info": null
    },
    {
        "uuid": "b0cec32f8351724e08a02cc8f59fb214",
        "title": "南歌子 四",
        "author": "温庭筠",
        "content": "脸上金霞细，眉间翠钿深。\n欹枕覆鸳衾。\n隔帘鸎百转，感君心。",
        "dynasty": "唐",
        "collection_info": null
    },
    {
        "uuid": "301886c7dd91d89e915ee3a817fe5117",
        "title": "南歌子 五",
        "author": "温庭筠",
        "content": "扑蘂添黄子，呵花满翠鬟。\n鸳枕映屏山。\n月明三五夜，对芳颜。",
        "dynasty": "唐",
        "collection_info": null
    },
    {
        "uuid": "e30cd7d45fc9c3af906ce490b575057e",
        "title": "南歌子 六",
        "author": "温庭筠",
        "content": "转盼如波眼，娉婷似柳腰。\n花裏暗相招。\n忆君肠欲断，恨春宵。",
        "dynasty": "唐",
        "collection_info": null
    },
    {
        "uuid": "7c1581679af817356439616d6287a7a9",
        "title": "南歌子 七",
        "author": "温庭筠",
        "content": "懒拂鸳鸯枕，休缝翡翠裙。\n罗帐罢炉熏。\n近来心更切，为思君。",
        "dynasty": "唐",
        "collection_info": null
    },
    {
        "uuid": "af97372681a86348ee03f0fcc6d65b6d",
        "title": "荷叶杯 一",
        "author": "温庭筠",
        "content": "一点露珠凝冷，波影，满池塘。\n绿茎红艳两相乱，肠断，水风凉。",
        "dynasty": "唐",
        "collection_info": null
    },
    {
        "uuid": "4663c78da3c9ef86895c4aaf53a17ddb",
        "title": "荷叶杯 二",
        "author": "温庭筠",
        "content": "镜水夜来秋月，如雪，采莲时。\n小娘红粉对寒浪，惆怅，正思惟。",
        "dynasty": "唐",
        "collection_info": null
    },
    {
        "uuid": "a6362a1fef15e46e51b1019812c72fcb",
        "title": "荷叶杯 三",
        "author": "温庭筠",
        "content": "楚女欲归南浦，朝雨，湿愁红。\n小船摇漾入花裏，波起，隔西风。",
        "dynasty": "唐",
        "collection_info": null
    },
    {
        "uuid": "1a5755a84679f156318fb53cd1f4d66c",
        "title": "忆江南 一",
        "author": "温庭筠",
        "content": "千万恨，恨极在天涯。\n山月不知心裏事，水风空落眼前花，摇曳碧云斜。",
        "dynasty": "唐",
        "collection_info": null
    },
    {
        "uuid": "f8f4b98ee498ae15cc3d37f23e0dab80",
        "title": "忆江南 二",
        "author": "温庭筠",
        "content": "梳洗罢，独倚望江楼。\n过尽千帆皆不是，斜晖脉脉水悠悠，肠断白苹洲。",
        "dynasty": "唐",
        "collection_info": null
    },
    {
        "uuid": "a43d9789a503b5ad14be319916deca9a",
        "title": "蕃女怨 一",
        "author": "温庭筠",
        "content": "万枝香雪开已遍，细雨双燕。\n钿蝉筝，金雀扇，画梁相见。\n鴈门消息不归来，又飞回。",
        "dynasty": "唐",
        "collection_info": null
    },
    {
        "uuid": "94aeac4095acb4fe5b9ee07af6615864",
        "title": "蕃女怨 二",
        "author": "温庭筠",
        "content": "碛南沙上惊鴈起，飞雪千里。\n玉连环，金镞箭，年年征战。\n画楼离恨锦屏空，杏花红。",
        "dynasty": "唐",
        "collection_info": null
    },
    {
        "uuid": "b6b841aa72a30450f7466f6a4954e9aa",
        "title": "遐方怨 一",
        "author": "温庭筠",
        "content": "凭绣槛，解罗帏。\n未得君书，断肠潇湘春鴈飞。\n不知征马几时归。\n海棠花谢也，雨霏霏。",
        "dynasty": "唐",
        "collection_info": null
    },
    {
        "uuid": "d479c3c0bb3dd7b20e21da9e2c52d998",
        "title": "遐方怨 二",
        "author": "温庭筠",
        "content": "花半拆，雨初晴。\n未卷珠帘，梦残惆怅闻晓鸎。\n宿妆眉浅粉山横。\n约鬟鸾镜裏，绣罗轻。",
        "dynasty": "唐",
        "collection_info": null
    },
    {
        "uuid": "52803d8327fc7b90ad3e11bf848feb91",
        "title": "诉衷情",
        "author": "温庭筠",
        "content": "鸎语，花舞，春昼午，雨霏微。\n金带枕，宫锦，凤凰帷。\n柳弱燕交飞，依依。\n辽阳音信稀，梦中归。",
        "dynasty": "唐",
        "collection_info": null
    },
    {
        "uuid": "bb9d36e628e46fb41c434389cc0f584d",
        "title": "定西番 一",
        "author": "温庭筠",
        "content": "汉使昔年离别，攀弱柳，折寒梅，上高台。\n千里玉关春雪，鴈来人不来。\n羌笛一声愁绝，月裴回。",
        "dynasty": "唐",
        "collection_info": null
    },
    {
        "uuid": "7e29b137bf6b47e93ded8a121f6fdeb6",
        "title": "定西番 二",
        "author": "温庭筠",
        "content": "海燕欲飞调羽，萱草绿，杏花红，隔帘栊。\n双鬓翠霞金缕，一枝春艳浓。\n楼上月明三五，琐窗中。",
        "dynasty": "唐",
        "collection_info": null
    },
    {
        "uuid": "f3f6433e3dbf55a86cb1137a4be51878",
        "title": "定西番 三",
        "author": "温庭筠",
        "content": "细雨晓鸎春晚，人似玉，柳如眉，正相思。\n罗幕翠帘初卷，镜中花一枝。\n肠断塞门消息，鴈来稀。",
        "dynasty": "唐",
        "collection_info": null
    },
    {
        "uuid": "6aa65de5753d569f084109135019cb68",
        "title": "思帝乡",
        "author": "温庭筠",
        "content": "花花，满枝红似霞。\n罗袖画帘肠断，卓香车。\n回面共人闲语，战箆金凤斜。\n惟有阮郎春尽，不归家。",
        "dynasty": "唐",
        "collection_info": null
    },
    {
        "uuid": "106fe22872bbe97d25b19b56389b08d2",
        "title": "酒泉子 一",
        "author": "温庭筠",
        "content": "花映柳条，闲向绿萍池上。\n凭栏干，窥细浪，雨萧萧。\n近来音信两疎索，洞房空寂寞。\n掩银屏，垂翠箔，度春宵。",
        "dynasty": "唐",
        "collection_info": null
    },
    {
        "uuid": "769e14669c06f54f4a6bb314f66a1171",
        "title": "酒泉子 二",
        "author": "温庭筠",
        "content": "日映纱窗，金鸭小屏山碧。\n故乡春，烟霭隔，背兰釭。\n宿妆惆怅倚高阁，千里云影薄。\n草初齐，花又落，燕双飞。",
        "dynasty": "唐",
        "collection_info": null
    },
    {
        "uuid": "dc68ab579a960c02ca197bc0b97f28ea",
        "title": "酒泉子 三",
        "author": "温庭筠",
        "content": "楚女不归，楼枕小河春水。\n月孤明，风又起，杏花稀。\n玉钗斜篸云鬟重，裙上金缕凤。\n八行书，千里梦，鴈南飞。",
        "dynasty": "唐",
        "collection_info": null
    },
    {
        "uuid": "b36896218335c8a6db003d76034ab0f7",
        "title": "酒泉子 四",
        "author": "温庭筠",
        "content": "罗带惹香，犹繫别时红豆。\n泪痕新，金缕旧，断离肠。\n一双娇燕语雕梁，还是去年时节。\n绿杨浓，芳草歇，柳花狂。",
        "dynasty": "唐",
        "collection_info": null
    },
    {
        "uuid": "c96516fc581f483427492c50f8759517",
        "title": "玉蝴蝶",
        "author": "温庭筠",
        "content": "秋风凄切伤离，行客未归时。\n塞外草先衰，江南鴈到迟。\n芙蓉凋嫩脸，杨柳堕新眉。\n摇落使人悲，断肠谁得知。",
        "dynasty": "唐",
        "collection_info": null
    },
    {
        "uuid": "657f13c98c0cd3ff0efde623ca3e23ea",
        "title": "女冠子 一",
        "author": "温庭筠",
        "content": "含娇含笑，宿翠残红窈窕，鬓如蝉。\n寒玉簪秋水，轻纱卷碧烟。\n雪胸鸾镜裏，琪树凤楼前。\n寄语青娥伴，早求仙。",
        "dynasty": "唐",
        "collection_info": null
    },
    {
        "uuid": "67d143864c8a65f322270ba2fb9a10a7",
        "title": "女冠子 二",
        "author": "温庭筠",
        "content": "霞帔云髮，钿镜仙容似雪，画愁眉。\n遮语回轻扇，含羞下绣帏。\n玉楼相望久，花洞恨来迟。\n早晚乘鸾去，莫相遗。",
        "dynasty": "唐",
        "collection_info": null
    },
    {
        "uuid": "6609c4c26f863abb5350e4f07dfac202",
        "title": "归国遥 一",
        "author": "温庭筠",
        "content": "香玉，翠凤宝钗垂{罒/彔}𦌉，钿筐交胜金粟，越罗春水绿。\n画堂照帘残烛，梦余更漏促。\n谢娘无限心曲，晓屏山断续。",
        "dynasty": "唐",
        "collection_info": null
    },
    {
        "uuid": "eeb24619f43f504daecc3699e57951b4",
        "title": "归国遥 二",
        "author": "温庭筠",
        "content": "双脸，小凤战箆金飐艳，舞衣无力风敛，藕丝秋色染。\n锦帐绣帏斜掩，露珠清晓簟。\n粉心黄蘂花靥，黛眉山两点。",
        "dynasty": "唐",
        "collection_info": null
    },
    {
        "uuid": "0c686077179c8160f4aae0758928fdea",
        "title": "菩萨蛮 一",
        "author": "温庭筠",
        "content": "小山重迭金明灭，鬓云欲度香顋雪。\n懒起画蛾眉，弄妆梳洗迟。\n照花前后镜，花面交相映。\n新帖绣罗襦，双双金鹧鸪。",
        "dynasty": "唐",
        "collection_info": null
    },
    {
        "uuid": "ecd367f1501c226dc2040af81e11ce91",
        "title": "菩萨蛮 二",
        "author": "温庭筠",
        "content": "水精帘裏颇黎枕，暖香惹梦鸳鸯锦。\n江上柳如烟，鴈飞残月天。\n藕丝秋色浅，人胜参差翦。\n双鬓隔香红，玉钗头上风。",
        "dynasty": "唐",
        "collection_info": null
    },
    {
        "uuid": "d3a627bcca2e39c057df9dd0962b422c",
        "title": "菩萨蛮 三",
        "author": "温庭筠",
        "content": "蘂黄无限当山额，宿妆隐笑纱窗隔。\n相见牡丹时，暂来还别离。\n翠钗金作股，钗上蝶双舞。\n心事竟谁知，月明花满枝。",
        "dynasty": "唐",
        "collection_info": null
    },
    {
        "uuid": "3ccf2d965a9bb7025ac475aa04c4ab70",
        "title": "菩萨蛮 四",
        "author": "温庭筠",
        "content": "翠翘金缕双鸂鶒，水文细起春池碧。\n池上海棠梨，雨晴红满枝。\n绣衫遮笑靥，烟草黏飞蝶。\n青琐对芳菲，玉关音信稀。",
        "dynasty": "唐",
        "collection_info": null
    },
    {
        "uuid": "3ef9c0fa4dce43c2707fcc8930deb765",
        "title": "菩萨蛮 五",
        "author": "温庭筠",
        "content": "杏花含露团香雪，绿杨陌上多离别。\n灯在月胧明，觉来闻晓鸎。\n玉钩褰翠幕，妆浅旧眉薄。\n春梦正关情，镜中蝉鬓轻。",
        "dynasty": "唐",
        "collection_info": null
    },
    {
        "uuid": "3828d1d493e74b40f7443ed82cf7a504",
        "title": "菩萨蛮 六",
        "author": "温庭筠",
        "content": "玉楼明月长相忆，柳丝袅娜春无力。\n门外草萋萋，送君闻马嘶。\n画罗金翡翠，香烛销成泪。\n花落子规啼，绿窗残梦迷。",
        "dynasty": "唐",
        "collection_info": null
    },
    {
        "uuid": "ae27fba54034008348ddf8178dc9bdb1",
        "title": "菩萨蛮 七",
        "author": "温庭筠",
        "content": "凤凰相对盘金缕，牡丹一夜经微雨。\n明镜照新妆，鬓轻双脸长。\n画楼相望久，阑外垂丝柳。\n音信不归来，社前双燕回。",
        "dynasty": "唐",
        "collection_info": null
    },
    {
        "uuid": "0e898e1e5b60d84e5f758bb1b7e7fadc",
        "title": "菩萨蛮 八",
        "author": "温庭筠",
        "content": "牡丹花谢鸎声歇，绿杨满院中庭月。\n相忆梦难成，背窗灯半明。\n翠钿金压脸，寂寞香闺掩。\n人远泪阑干，燕飞春又残。",
        "dynasty": "唐",
        "collection_info": null
    },
    {
        "uuid": "c96cb04e6d2da65a836cd769d7efd175",
        "title": "菩萨蛮 九",
        "author": "温庭筠",
        "content": "满宫明月梨花白，故人万里关山隔。\n金鴈一双飞，泪痕霑绣衣。\n小园芳草绿，家住越溪曲。\n杨柳色依依，燕归君不归。",
        "dynasty": "唐",
        "collection_info": null
    },
    {
        "uuid": "ca16ce55a225e3076efe58f1706ea095",
        "title": "菩萨蛮 十",
        "author": "温庭筠",
        "content": "宝函钿雀金鸂鶒，沈香阁上吴山碧。\n杨柳又如丝，驿桥春雨时。\n画楼音信断，芳草江南岸。\n鸾镜与花枝，此情谁得知。",
        "dynasty": "唐",
        "collection_info": null
    },
    {
        "uuid": "1293b83a087e91b55b812c4bd8ec947e",
        "title": "菩萨蛮 十一",
        "author": "温庭筠",
        "content": "南园满地堆轻絮，愁闻一霎清明雨。\n雨后却斜阳，杏花零落香。\n无言匀睡脸，枕上屏山掩。\n时节欲黄昏，无憀独倚门。",
        "dynasty": "唐",
        "collection_info": null
    },
    {
        "uuid": "fcaca490513f495a8dc137d11bb1e059",
        "title": "菩萨蛮 十二",
        "author": "温庭筠",
        "content": "夜来皓月纔当午，重帘悄悄无人语。\n深处麝烟长，卧时留薄妆。\n当年还自惜，往事那堪忆。\n花露月明残，锦衾知晓寒。",
        "dynasty": "唐",
        "collection_info": null
    },
    {
        "uuid": "419fff7fa9ae41252ed777ba699b254f",
        "title": "菩萨蛮 十三",
        "author": "温庭筠",
        "content": "雨晴夜合玲珑日，万枝香袅红丝拂。\n闲梦忆金堂，满庭萱草长。\n绣帘垂{罒/彔}𦌉，眉黛远山绿。\n春水渡溪桥，凭阑魂欲消。",
        "dynasty": "唐",
        "collection_info": null
    },
    {
        "uuid": "8bf06fa118a73704c39e5bc8ceb6e670",
        "title": "菩萨蛮 十四",
        "author": "温庭筠",
        "content": "竹风轻动庭除冷，珠帘月上玲珑影。\n山枕隐浓妆，绿檀金凤凰。\n两蛾愁黛浅，故国吴宫远。\n春恨正关情，画楼残点声。",
        "dynasty": "唐",
        "collection_info": null
    },
    {
        "uuid": "d22d6da217f5d153288c739bc976cd37",
        "title": "菩萨蛮 十五",
        "author": "温庭筠",
        "content": "玉纤弹处真珠落，流多暗湿铅华薄。\n春露浥朝花，秋波浸晚霞。\n风流心上物，本为风流出。\n看取薄情人，罗衣无此痕。",
        "dynasty": "唐",
        "collection_info": null
    },
    {
        "uuid": "6c4862e065cb02fa0d564a5611134e04",
        "title": "清平乐 一",
        "author": "温庭筠",
        "content": "上阳春晚，宫女愁蛾浅。\n新岁清平思同辇，争奈长安路远。\n凤帐鸳被徒熏，寂寞花琐千门。\n竞把黄金买赋，为妾将上明君。",
        "dynasty": "唐",
        "collection_info": null
    },
    {
        "uuid": "61539a7d1b22eb063130fa26cc919e2c",
        "title": "清平乐 二",
        "author": "温庭筠",
        "content": "洛阳愁绝，杨柳花飘雪。\n终日行人争攀折，桥下水流呜咽。\n上马争劝离觞，南浦鸎声断肠。\n愁杀平原年少，回首挥泪千行。",
        "dynasty": "唐",
        "collection_info": null
    },
    {
        "uuid": "d04d9e8bb6e35b2f9984162f17c1b923",
        "title": "更漏子 一",
        "author": "温庭筠",
        "content": "柳丝长，春雨细，花外漏声迢递。\n惊塞鴈，起城乌，画屏金鹧鸪。\n香雾薄，透帘幕，惆怅谢家池阁。\n红烛背，绣帘垂，梦长君不知。",
        "dynasty": "唐",
        "collection_info": null
    },
    {
        "uuid": "414df964fe1b1e52ac290fdfd66ee74f",
        "title": "更漏子 二",
        "author": "温庭筠",
        "content": "星斗稀，钟鼓歇，帘外晓鸎残月。\n兰露重，柳风斜，满庭堆落花。\n虚阁上，倚阑望，还似去年惆怅。\n春欲暮，思无穷，旧欢如梦中。",
        "dynasty": "唐",
        "collection_info": null
    },
    {
        "uuid": "e5e79ff42af5d6555ad21e41150712c4",
        "title": "更漏子 三",
        "author": "温庭筠",
        "content": "金雀钗，红粉面，花裏暂时相见。\n知我意，感君怜，此情须问天。\n香作穗，蜡成泪，还似两人心意。\n山枕腻，锦衾寒，觉来更漏残。",
        "dynasty": "唐",
        "collection_info": null
    },
    {
        "uuid": "8a57d2a1de224c42d7bc73879da0709c",
        "title": "更漏子 四",
        "author": "温庭筠",
        "content": "相见稀，相忆久，眉浅淡烟如柳。\n垂翠幕，结同心，待郎熏绣衾。\n城上月，白如雪，蝉鬓美人愁绝。\n宫树暗，鹊桥横，玉籤初报明。",
        "dynasty": "唐",
        "collection_info": null
    },
    {
        "uuid": "f669f24cc559da5eefa7473e5ab52675",
        "title": "更漏子 五",
        "author": "温庭筠",
        "content": "背江楼，临海月，城上角声呜咽。\n堤柳动，岛烟昏，两行征鴈分。\n京口路，归帆渡，正是芳菲欲度。\n银烛尽，玉绳低，一声村落鸡。",
        "dynasty": "唐",
        "collection_info": null
    },
    {
        "uuid": "a525f363b349921cca935638603d633e",
        "title": "更漏子 六",
        "author": "温庭筠",
        "content": "玉炉香，红蜡泪，偏照画堂秋思。\n眉翠薄，鬓云残，夜长衾枕寒。\n梧桐树，三更雨，不道离情正苦。\n一叶叶，一声声，空阶滴到明。",
        "dynasty": "唐",
        "collection_info": null
    },
    {
        "uuid": "2d8fa1f4945f4f4a5264cebdc450ef4d",
        "title": "河渎神 一",
        "author": "温庭筠",
        "content": "河上望丛祠，庙前春雨来时。\n楚山无限鸟飞迟，兰棹空伤别离。\n何处杜鹃啼不歇，艳红开尽如血。\n蝉鬓美人愁绝，百花芳草佳节。",
        "dynasty": "唐",
        "collection_info": null
    },
    {
        "uuid": "f7245e84e44a2872ad1715a4e5755ffd",
        "title": "河渎神 二",
        "author": "温庭筠",
        "content": "孤庙对寒潮，西陵风雨潇潇。\n谢娘惆怅倚兰桡，泪流玉筯千条。\n暮天愁听思归乐，早梅香满山郭。\n回首两情萧索，离魂何处飘泊。",
        "dynasty": "唐",
        "collection_info": null
    },
    {
        "uuid": "80a1c7b0d0e3b95586db99f7c648194a",
        "title": "河渎神 三",
        "author": "温庭筠",
        "content": "铜鼓赛神来，满庭幡盖裴回。\n水村江浦过风雷，楚山如画烟开。\n离别艣声空萧索，玉容惆怅妆薄。\n青麦燕飞落落，卷帘愁对珠阁。",
        "dynasty": "唐",
        "collection_info": null
    },
    {
        "uuid": "8bd88e107dfa6b83d189df1d329f01c1",
        "title": "河传 一",
        "author": "温庭筠",
        "content": "江畔，相唤。\n晓妆鲜，仙景箇女采莲。\n请君莫向那岸边，少年，好花新满船。\n红袖摇曳逐风輭，垂玉腕，肠向柳丝断。\n浦南归，浦北归，莫知，晚来人已稀。",
        "dynasty": "唐",
        "collection_info": null
    },
    {
        "uuid": "2bc69d2aca4de8354ee783fae188fc32",
        "title": "河传 二",
        "author": "温庭筠",
        "content": "湖上，闲望。\n雨萧萧，烟浦花桥路遥。\n谢娘翠蛾愁不销，终朝，梦魂迷晚潮。\n荡子天涯归棹远，春已晚，鸎语空肠断。\n若耶溪，溪水西，柳堤，不闻郎马嘶。",
        "dynasty": "唐",
        "collection_info": null
    },
    {
        "uuid": "e1b29e25b142536a5a2ec8bae1fb43d2",
        "title": "河传 三",
        "author": "温庭筠",
        "content": "同伴，相唤。\n杏花稀，梦裏每愁依违。\n仙客一去燕已飞，不归，泪痕空满衣。\n天际云鸟引情远，春已晚，烟霭渡南苑。\n雪梅香，柳带长，小娘，转令人意伤。",
        "dynasty": "唐",
        "collection_info": null
    },
    {
        "uuid": "a3fe7fd37a071a7890d610fb025b9600",
        "title": "木兰花",
        "author": "温庭筠",
        "content": "家临长信往来道，乳燕双双拂烟草。\n油壁车轻金犊肥，流苏帐晓春鸡早。\n笼中娇鸟暖犹睡，帘外落花闲不扫。\n衰桃一树近前池，似惜容颜镜中老。",
        "dynasty": "唐",
        "collection_info": null
    },
    {
        "uuid": "3a8c15e37c715cc9ec8e93b538b45a3f",
        "title": "竹枝 一",
        "author": "皇甫松",
        "content": "槟榔花发鹧鸪啼，雄飞烟瘴雌亦飞。",
        "dynasty": "唐",
        "collection_info": null
    },
    {
        "uuid": "3b23edca921f818e616e850bb76d1cfc",
        "title": "竹枝 二",
        "author": "皇甫松",
        "content": "木棉花尽荔支垂，千花万花待郎归。",
        "dynasty": "唐",
        "collection_info": null
    },
    {
        "uuid": "b09befac55a072e227041526ec8d6361",
        "title": "竹枝 三",
        "author": "皇甫松",
        "content": "芙蓉并蔕一心连，花侵槅子眼应穿。",
        "dynasty": "唐",
        "collection_info": null
    },
    {
        "uuid": "e8c754b24a2755c7c7c3b5cd2a8c24b1",
        "title": "竹枝 四",
        "author": "皇甫松",
        "content": "筵中蜡烛泪珠红，合欢桃核两人同。",
        "dynasty": "唐",
        "collection_info": null
    },
    {
        "uuid": "2702c651239e6dbe93487ad8017e433d",
        "title": "竹枝 五",
        "author": "皇甫松",
        "content": "斜江风起动横波，劈开莲子苦心多。",
        "dynasty": "唐",
        "collection_info": null
    },
    {
        "uuid": "3140a6962aadea80aea4bd489eab241a",
        "title": "竹枝 六",
        "author": "皇甫松",
        "content": "山头桃花谷底杏，两花窈窕遥相映。",
        "dynasty": "唐",
        "collection_info": null
    },
    {
        "uuid": "3a4ffae7485d079f7b89ac90ecc7033b",
        "title": "摘得新 一",
        "author": "皇甫松",
        "content": "酌一巵，须教玉笛吹。\n锦筵红蜡烛，莫来迟。\n繁红一夜经风雨，是空枝。",
        "dynasty": "唐",
        "collection_info": null
    },
    {
        "uuid": "0b78fe8c12d6abc715ebddf50baff2da",
        "title": "摘得新 二",
        "author": "皇甫松",
        "content": "摘得新，枝枝叶叶春。\n管弦兼美酒，最关人。\n平生都得几十度，展香茵。",
        "dynasty": "唐",
        "collection_info": null
    },
    {
        "uuid": "b3d49d5231bf9583a4753ca1a5837fe2",
        "title": "抛毬乐 一",
        "author": "皇甫松",
        "content": "红拨一声飘，轻裘坠越绡。\n带翻金孔雀，香满绣蜂腰。\n少少抛分数，花枝正索饶。",
        "dynasty": "唐",
        "collection_info": null
    },
    {
        "uuid": "66f1041428113e0739a0049c028153da",
        "title": "抛毬乐 二",
        "author": "皇甫松",
        "content": "金蹙花毬小，真珠绣带垂。\n几回衝蜡烛，千度入香怀。\n上客终须醉，觥盂且乱排。",
        "dynasty": "唐",
        "collection_info": null
    },
    {
        "uuid": "d043cfc73696c12a0db4810f967e99bf",
        "title": "忆江南 一",
        "author": "皇甫松",
        "content": "兰烬落，屏上暗红蕉。\n闲梦江南梅熟日，夜船吹笛雨潇潇，人语驿边桥。",
        "dynasty": "唐",
        "collection_info": null
    },
    {
        "uuid": "c345e26f2339f4acee98dc50e7d0d8c2",
        "title": "忆江南 二",
        "author": "皇甫松",
        "content": "楼上寝，残月下帘旌。\n梦见秣陵惆怅事，桃花柳絮满江城，双髻坐吹笙。",
        "dynasty": "唐",
        "collection_info": null
    },
    {
        "uuid": "fed6c2a547e1de710b06a63a4340ec95",
        "title": "天仙子 一",
        "author": "皇甫松",
        "content": "晴野鹭鸶飞一隻，水葓花发秋江碧。\n刘郎此日别天仙，登绮席，泪珠滴，十二晚峰青历历。",
        "dynasty": "唐",
        "collection_info": null
    },
    {
        "uuid": "1608e515bad99814e1f646419f5c8c70",
        "title": "天仙子 二",
        "author": "皇甫松",
        "content": "踯躅花开红照水，鹧鸪飞遶青山觜。\n行人经岁始归来，千万里，错相倚，懊恼天仙应有以。",
        "dynasty": "唐",
        "collection_info": null
    },
    {
        "uuid": "78967e862bfc3579b9227f38e7dda819",
        "title": "怨回纥 一",
        "author": "皇甫松",
        "content": "白首南朝女，愁听异域歌。\n收兵颉利国，饮马胡卢河。\n毳布腥膻久，穹庐岁月多。\n雕窠城上宿，吹笛泪滂沱。",
        "dynasty": "唐",
        "collection_info": null
    },
    {
        "uuid": "cd05db316ca1abdb159674165ca175c9",
        "title": "酒泉子",
        "author": "司空图",
        "content": "买得杏花，十载归来方始坼。\n假山西畔药阑东，满枝红。\n旋开旋落旋成空，白髮多情人更惜。\n黄昏把酒祝东风，且从容。",
        "dynasty": "唐",
        "collection_info": null
    },
    {
        "uuid": "1b6eafefe76cf9e786e2c1f3d237b20b",
        "title": "生查子 一",
        "author": "韩偓",
        "content": "侍女动妆奁，故故惊人睡。\n那知本未眠，背面偷垂泪。",
        "dynasty": "唐",
        "collection_info": null
    },
    {
        "uuid": "f92756672390a309a811cc4bebb0eb9a",
        "title": "生查子 二",
        "author": "韩偓",
        "content": "懒卸凤凰钗，羞入鸳鸯被。\n时復见残灯，和烟坠金穗。",
        "dynasty": "唐",
        "collection_info": null
    },
    {
        "uuid": "00ae662d5d1f82d685f417a2856f6d92",
        "title": "浣溪沙 一",
        "author": "韩偓",
        "content": "拢鬓新收玉步摇，背灯初解绣裙腰，枕寒衾冷异香焦。\n深院不关春寂寂，落花和雨夜迢迢，恨情残醉却无聊。",
        "dynasty": "唐",
        "collection_info": null
    },
    {
        "uuid": "b4b9fec9c07e96e88da1213f238ced68",
        "title": "浣溪沙 二",
        "author": "韩偓",
        "content": "宿醉离愁慢髻鬟，六铢衣薄惹轻寒，慵红闷翠掩青鸾。\n罗韈况兼金菡萏，雪肌仍是玉琅玕，骨香腰细更沈檀。",
        "dynasty": "唐",
        "collection_info": null
    },
    {
        "uuid": "3655536055aa76d3dc21104ab1f754e2",
        "title": "浣溪沙",
        "author": "张曙",
        "content": "枕障熏炉隔绣帷，二年终日苦相思，杏花明月始应知。\n天上人间何处去，旧欢新梦觉来时，黄昏微雨画帘垂。",
        "dynasty": "唐",
        "collection_info": null
    },
    {
        "uuid": "ac4e856546d4bdaaa35b476127ccd0f1",
        "title": "卜算子慢",
        "author": "钟辐",
        "content": "桃花院落，烟重露寒，寂寞禁烟晴昼。\n风拂珠帘，还记去年时候，惜春心，不喜闲窗绣。\n倚屏山，和衣睡觉，醺醺暗消残酒。\n独倚危阑久，把玉笋偷弹，黛蛾轻鬬。\n一点相思，万般自家甘受，抽金钗，欲买丹青手。\n写别来，容颜寄与，使知人清瘦。",
        "dynasty": "唐",
        "collection_info": null
    },
    {
        "uuid": "519d9c6a074bac65a3a87acc77c8eab9",
        "title": "诉衷情 一",
        "author": "韦庄",
        "content": "烛烬香残帘半卷，梦初惊。\n花欲谢，深夜，月笼明。\n何处按歌声，轻轻。\n舞衣尘暗生，负春情。",
        "dynasty": "唐",
        "collection_info": null
    },
    {
        "uuid": "d65eb4c43c581a84a8cd5078ec81ec6f",
        "title": "诉衷情 二",
        "author": "韦庄",
        "content": "碧沼红芳烟雨静，倚兰桡。\n垂玉佩，交带，袅纤腰。\n鸳梦隔星桥，迢迢。\n越罗香暗销，坠花翘。",
        "dynasty": "唐",
        "collection_info": null
    },
    {
        "uuid": "37730ea8a2c6ac7a4892d90c57d8490e",
        "title": "天仙子 一",
        "author": "韦庄",
        "content": "怅望前回梦裏期，看花不语苦寻思。\n露桃宫裏小腰肢。\n眉眼细，鬓云垂，惟有多情宋玉知。",
        "dynasty": "唐",
        "collection_info": null
    },
    {
        "uuid": "89b453c84237989a58675a9db90e6dee",
        "title": "天仙子 二",
        "author": "韦庄",
        "content": "深夜归来长酩酊，扶入流苏犹未醒。\n醺醺酒气麝兰和。\n惊睡觉，笑呵呵，长笑人生能几何。",
        "dynasty": "唐",
        "collection_info": null
    },
    {
        "uuid": "638cec2c8fc67e1ca5b42c1f7ebf0c6b",
        "title": "天仙子 三",
        "author": "韦庄",
        "content": "蟾彩霜华夜不分，天外鸿声枕上闻。\n绣衾香冷懒重熏。\n人寂寂，叶纷纷，纔睡依前梦见君。",
        "dynasty": "唐",
        "collection_info": null
    },
    {
        "uuid": "8a912eefe948f9fa39afd14262d3bbcd",
        "title": "天仙子 四",
        "author": "韦庄",
        "content": "梦觉云屏依旧空，杜鹃声咽隔帘栊。\n玉郎薄倖去无踪。\n一日日，恨重重，泪界莲顋两线红。",
        "dynasty": "唐",
        "collection_info": null
    },
    {
        "uuid": "b24ef4cab722658f6a9bf803171ff6ae",
        "title": "天仙子 五",
        "author": "韦庄",
        "content": "金似衣裳玉似身，眼如秋水鬓如云。\n霞帬月帔一羣羣。\n来洞口，望烟分，刘阮不归春日曛。",
        "dynasty": "唐",
        "collection_info": null
    },
    {
        "uuid": "6dbb1efd822bcd27861d8305513489cd",
        "title": "江城子 一",
        "author": "韦庄",
        "content": "恩重娇多情易伤，漏更长，解鸳鸯。\n朱唇未动，先觉口脂香。\n缓揭绣衾抽皓腕，移凤枕，枕檀郎。",
        "dynasty": "唐",
        "collection_info": null
    },
    {
        "uuid": "1a66fc4ed3b34bf78d6434e864bd89e4",
        "title": "江城子 二",
        "author": "韦庄",
        "content": "髻鬟狼藉黛眉长，出兰房，别檀郎。\n角声呜咽，星斗渐微茫。\n露冷月残人未起，留不住，泪千行。",
        "dynasty": "唐",
        "collection_info": null
    },
    {
        "uuid": "5bd58e582d2863182a6f3c8998e5cb09",
        "title": "定西番 一",
        "author": "韦庄",
        "content": "挑尽金灯红烬，人灼灼，漏迟迟，未眠时。\n斜倚银屏无语，闲愁上翠眉。\n闷杀梧桐残雨，滴相思。",
        "dynasty": "唐",
        "collection_info": null
    },
    {
        "uuid": "baa12526ad968b524a88cbeb65d26bd5",
        "title": "定西番 二",
        "author": "韦庄",
        "content": "芳草丛生缕结，花艳艳，雨蒙蒙，晓庭中。\n塞远久无音问，愁销镜裏红。\n紫燕黄鹂犹至，恨何穷。",
        "dynasty": "唐",
        "collection_info": null
    },
    {
        "uuid": "7c7aae69b10e1116e6468d2a42648f44",
        "title": "思帝乡 一",
        "author": "韦庄",
        "content": "云髻坠，凤钗垂。\n髻坠钗垂无力，枕函欹。\n翡翠屏深月落，漏依依。\n说尽人间天上，两心知。",
        "dynasty": "唐",
        "collection_info": null
    },
    {
        "uuid": "10cfcf8ba0fe39b0830084f21486d424",
        "title": "思帝乡 二",
        "author": "韦庄",
        "content": "春日游，杏花吹满头。\n陌上谁家年少，足风流。\n妾拟将身嫁与，一生休。\n纵被无情弃，不能羞。",
        "dynasty": "唐",
        "collection_info": null
    },
    {
        "uuid": "fe5d01563b59fd286edfa08a2032e081",
        "title": "上行杯 一",
        "author": "韦庄",
        "content": "芳草灞陵春岸，柳烟深，满楼弦管，一曲离声肠寸断。\n今日送君千万，红缕玉盘金镂盏。\n须劝，珍重意，莫辞满。",
        "dynasty": "唐",
        "collection_info": null
    },
    {
        "uuid": "c0313f8fc5cd800d40c51f456ef4e8dd",
        "title": "上行杯 二",
        "author": "韦庄",
        "content": "白马玉鞭金辔，少年郎，离别容易，迢遰去程千万里。\n惆怅异乡云水，满酌一杯劝和泪。\n须愧，珍重意，莫辞醉。",
        "dynasty": "唐",
        "collection_info": null
    },
    {
        "uuid": "a9cc2266bf93265a353427376ee871d8",
        "title": "酒泉子",
        "author": "韦庄",
        "content": "月落星沈，楼上美人春睡。\n绿云欹，金枕腻，画屏深。\n子规啼破相思梦，曙色东方纔动。\n柳烟轻，花露重，思难任。",
        "dynasty": "唐",
        "collection_info": null
    },
    {
        "uuid": "7a0bf8c751659e83afb898050be3e6cd",
        "title": "女冠子 一",
        "author": "韦庄",
        "content": "四月十七，正是去年今日。\n别君时。\n忍泪佯低面，含羞半敛眉。\n不知魂已断，空有梦相随。\n除却天边月，没人知。",
        "dynasty": "唐",
        "collection_info": null
    },
    {
        "uuid": "46c71cf550abaf2f7bc594e522267ea8",
        "title": "女冠子 二",
        "author": "韦庄",
        "content": "昨夜夜半，枕上分明梦见。\n语多时。\n依旧桃花面，频低柳叶眉。\n半羞还半喜，欲去又依依。\n觉来知是梦，不胜悲。",
        "dynasty": "唐",
        "collection_info": null
    },
    {
        "uuid": "1a79fbadf3b7041fe958ce82e9315dbb",
        "title": "浣溪沙 一",
        "author": "韦庄",
        "content": "清晓妆成寒食天，柳毬斜袅间花钿，卷帘直出画堂前。\n指点牡丹初绽朵，日高犹自凭朱阑，含嚬不语恨春残。",
        "dynasty": "唐",
        "collection_info": null
    },
    {
        "uuid": "062bc4358d598ab0d50aee7b05577e6e",
        "title": "浣溪沙 二",
        "author": "韦庄",
        "content": "欲上秋韆四体慵，拟交人送又心忪，画堂帘幕月明风。\n此夜有情谁不极，隔墙梨雪又玲珑，玉容憔悴惹微红。",
        "dynasty": "唐",
        "collection_info": null
    },
    {
        "uuid": "534ace2c168fcce0b29a99f9d7c433e6",
        "title": "浣溪沙 三",
        "author": "韦庄",
        "content": "惆怅梦余山月斜，孤灯照壁背红纱，小楼高阁谢娘家。\n暗想玉容何所似，一枝春雪冻梅花，满身香雾簇朝霞。",
        "dynasty": "唐",
        "collection_info": null
    },
    {
        "uuid": "67e042384564bd2518b0c70470e83b75",
        "title": "浣溪沙 四",
        "author": "韦庄",
        "content": "绿树藏莺莺正啼，柳丝斜拂白铜鞮，弄珠江上草萋萋。\n日暮饮归何处客，绣鞍骢马一声嘶，满身兰麝醉如泥。",
        "dynasty": "唐",
        "collection_info": null
    },
    {
        "uuid": "6913a1ad417b0ea5a49df1cc57ec2392",
        "title": "浣溪沙 五",
        "author": "韦庄",
        "content": "夜夜相思更漏残，伤心明月凭阑干，想君思我锦衾寒。\n咫尺画堂深似海，忆来惟把旧书看，几时携手入长安。",
        "dynasty": "唐",
        "collection_info": null
    },
    {
        "uuid": "c5ecf40edee219e160d163c9083067a9",
        "title": "归国遥 一",
        "author": "韦庄",
        "content": "春欲暮，满地落花红带雨。\n惆怅玉笼鹦鹉，单栖无伴侣。\n南望去程何许，问花花不语。\n早晚得同归去，恨无双翠羽。",
        "dynasty": "唐",
        "collection_info": null
    },
    {
        "uuid": "c932f9c3f64f0a4df6c41ff50c166508",
        "title": "归国遥 二",
        "author": "韦庄",
        "content": "金翡翠，为我南飞传我意。\n罨画桥边春水，几年花下醉。\n别后只知相愧，泪珠难远寄。\n罗幕绣帏鸳被，旧欢如梦裏。",
        "dynasty": "唐",
        "collection_info": null
    },
    {
        "uuid": "1883490c505beca5232ba5e79293464c",
        "title": "归国遥 三",
        "author": "韦庄",
        "content": "春欲晚，戏蝶游蜂花烂熳。\n日落谢家池馆，柳丝金缕断。\n睡觉绿鬟风乱，画屏云雨散。\n闲倚博山长叹，泪流霑皓腕。",
        "dynasty": "唐",
        "collection_info": null
    },
    {
        "uuid": "cc5f743ad47502bfbc95816824654b8d",
        "title": "菩萨蛮 一",
        "author": "韦庄",
        "content": "红楼别夜堪惆怅，香灯半卷流苏帐。\n残月出门时，美人和泪辞。\n琵琶金翠羽，弦上黄莺语。\n劝我早归家，绿窗人似花。",
        "dynasty": "唐",
        "collection_info": null
    },
    {
        "uuid": "7e97b05cf86b5a541725a05e58d08b8a",
        "title": "菩萨蛮 二",
        "author": "韦庄",
        "content": "人人尽说江南好，游人只合江南老。\n春水碧于天，画船听雨眠。\n垆边人似月，皓腕凝双雪。\n未老莫还乡，还乡须断肠。",
        "dynasty": "唐",
        "collection_info": null
    },
    {
        "uuid": "45094a91e84261742fe665cccc7bd715",
        "title": "菩萨蛮 三",
        "author": "韦庄",
        "content": "如今却忆江南乐，当时年少春衫薄。\n骑马倚斜桥，满楼红袖招。\n翠屏金屈曲，醉入花丛宿。\n此度见花枝，白头誓不归。",
        "dynasty": "唐",
        "collection_info": null
    },
    {
        "uuid": "06b8e429217857c4489c3c9f93fb9982",
        "title": "菩萨蛮 四",
        "author": "韦庄",
        "content": "劝君今夜须沈醉，尊前莫话明朝事。\n珍重主人心，酒深情亦深。\n须愁春漏短，莫诉金杯满。\n遇酒且呵呵，人生能几何。",
        "dynasty": "唐",
        "collection_info": null
    },
    {
        "uuid": "a84688899a7d5d3c438b3af92a43d7f4",
        "title": "菩萨蛮 五",
        "author": "韦庄",
        "content": "洛阳城裏春光好，洛阳才子他乡老。\n柳暗魏王堤，此时心转迷。\n桃花春水渌，水上鸳鸯浴。\n凝恨对残晖，忆君君不知。",
        "dynasty": "唐",
        "collection_info": null
    },
    {
        "uuid": "3917a40509bf817b73cf8329be5c9888",
        "title": "更漏子",
        "author": "韦庄",
        "content": "钟鼓寒，楼阁暝，月照古桐金井。\n深院闭，小庭空，落花香露红。\n烟柳重，春雾薄，灯背水窗高阁。\n闲倚户，暗霑衣，待郎郎不归。",
        "dynasty": "唐",
        "collection_info": null
    },
    {
        "uuid": "ac43667dc70252c48811eb72af0632e1",
        "title": "谒金门 一",
        "author": "韦庄",
        "content": "春雨足，染就一溪新绿。\n柳外飞来双羽玉，弄晴相对浴。\n楼外翠帘高轴，倚遍阑干几曲。\n云淡水平烟树簇，寸心千里目。",
        "dynasty": "唐",
        "collection_info": null
    },
    {
        "uuid": "b8fbfca77e23d19772fa7a5d3c8b948f",
        "title": "谒金门 二",
        "author": "韦庄",
        "content": "春漏促，金烬暗挑残烛。\n一夜帘前风撼竹，梦魂相断续。\n有箇娇饶如玉，夜夜绣屏孤宿。\n闲抱琵琶寻旧曲，远山眉黛绿。",
        "dynasty": "唐",
        "collection_info": null
    },
    {
        "uuid": "49243270ad9792ee3be772667b0aa077",
        "title": "谒金门 三",
        "author": "韦庄",
        "content": "空相忆，无记得传消息。\n天上嫦娥人不识，寄书何处觅。\n新睡觉来无力，不忍把君书迹。\n满院落花春寂寂，断肠芳草碧。",
        "dynasty": "唐",
        "collection_info": null
    },
    {
        "uuid": "73ac4ac51c627b73bc8a8cf5a36be179",
        "title": "清平乐 一",
        "author": "韦庄",
        "content": "春愁南陌，故国音书隔。\n细雨霏霏梨花白，燕拂画帘金额。\n尽日相望王孙，尘满衣上泪痕。\n谁向桥边吹笛，驻马西望销魂。",
        "dynasty": "唐",
        "collection_info": null
    },
    {
        "uuid": "e20a6bc1346ba0aadee99830040f1bf9",
        "title": "清平乐 二",
        "author": "韦庄",
        "content": "野花芳草，寂寞关山道。\n柳吐金丝莺语早，惆怅香闺暗老。\n罗带悔结同心，独凭朱阑思深。\n梦觉半床斜月，小窗风触鸣琴。",
        "dynasty": "唐",
        "collection_info": null
    },
    {
        "uuid": "646742005fdc9cb200cbde052a4ee3f2",
        "title": "清平乐 三",
        "author": "韦庄",
        "content": "何处游女，蜀国多云雨。\n云解有情花解语，窣地绣罗金缕。\n妆成不整金钿，含羞待月秋韆。\n住在绿槐阴裏，门临春水桥边。",
        "dynasty": "唐",
        "collection_info": null
    },
    {
        "uuid": "387b36e08ec02d6a1b49040af108d5ef",
        "title": "清平乐 四",
        "author": "韦庄",
        "content": "莺啼残月，绣阁香灯灭。\n门外马嘶郎欲别，正是落花时节。\n妆成不画蛾眉，含愁独倚金扉。\n去路香尘莫扫，扫即郎去归迟。",
        "dynasty": "唐",
        "collection_info": null
    },
    {
        "uuid": "2628ca23057272b7696b5d7dd3cc8062",
        "title": "清平乐 五",
        "author": "韦庄",
        "content": "琐窗春暮，满地梨花雨。\n君不归来情又去，红泪散霑金缕。\n梦魂飞断烟波，伤心不奈春何。\n空把金针独坐，鸳鸯愁绣双窠。",
        "dynasty": "唐",
        "collection_info": null
    },
    {
        "uuid": "c98707f006b24f5e93928276e957f460",
        "title": "清平乐 六",
        "author": "韦庄",
        "content": "绿杨春雨，金线飘千缕。\n花拆香枝黄鹂语，玉勒雕鞍何处。\n碧窗望断燕鸿，翠帘睡眼溟蒙。\n宝瑟谁家弹罢，含悲斜倚屏风。",
        "dynasty": "唐",
        "collection_info": null
    },
    {
        "uuid": "d0fc8643c9e6156301614db9e2dc9ae8",
        "title": "喜迁莺 一",
        "author": "韦庄",
        "content": "人汹汹，鼓𪔜𪔜，襟袖五更风。\n大罗天上月朦胧，骑马上虚空。\n香满衣，云满路，鸾凤遶身飞舞。\n霓旌绛节一羣羣，引见玉华君。",
        "dynasty": "唐",
        "collection_info": null
    },
    {
        "uuid": "7c68743d802c5133168f42e91f1afa1a",
        "title": "喜迁莺 二",
        "author": "韦庄",
        "content": "街鼓动，禁城开，天上探人回。\n凤衔金牓出云来，平地一声雷。\n莺已迁，龙已化，一夜满城车马。\n家家楼上簇神仙，争看鹤冲天。",
        "dynasty": "唐",
        "collection_info": null
    },
    {
        "uuid": "4015feac82b8f2af3fe70b7eafcb4b81",
        "title": "应天长 一",
        "author": "韦庄",
        "content": "绿槐阴裏黄莺语，深院无人春昼午。\n画帘垂，金凤舞，寂寞绣屏香一炷。\n碧天云，无定处。\n空有梦魂来去，夜夜绿窗风雨，断肠君信否。",
        "dynasty": "唐",
        "collection_info": null
    },
    {
        "uuid": "04187f4282f8c18384ac1ba92dfce593",
        "title": "应天长 二",
        "author": "韦庄",
        "content": "别来半岁音书绝，一寸离肠千万结。\n难相见，易相别，又是玉楼花似雪。\n暗相思，无处说。\n惆怅夜来烟月，想得此时情切，泪霑红袖黦。",
        "dynasty": "唐",
        "collection_info": null
    },
    {
        "uuid": "a5a8eae99f1d0f0975d0df1a2ce799b3",
        "title": "荷叶杯 一",
        "author": "韦庄",
        "content": "绝代佳人难得，倾国，花下见无期。\n一双愁黛远山眉，不忍更思惟。\n闲掩翠屏金凤，残梦，罗幕画堂空。\n碧天无路信难通，惆怅旧房栊。",
        "dynasty": "唐",
        "collection_info": null
    },
    {
        "uuid": "daf229c17815d20b50901744829e8856",
        "title": "荷叶杯 二",
        "author": "韦庄",
        "content": "记得那年花下，深夜，初识谢娘时。\n水堂西面画帘垂，携手暗相期。\n惆怅晓莺残月，相别，从此隔音尘。\n如今俱是异乡人，相见更无因。",
        "dynasty": "唐",
        "collection_info": null
    },
    {
        "uuid": "1800337ca8dab1ee4a48d78c76a7cf82",
        "title": "河传 一",
        "author": "韦庄",
        "content": "何处，烟雨。\n隋堤春暮，柳色葱茏。\n画桡金缕，翠旗高飐香风，水光融。\n青娥殿脚春妆媚，轻云裏，绰约司花妓。\n江都宫阙，清淮月映迷楼，古今愁。",
        "dynasty": "唐",
        "collection_info": null
    },
    {
        "uuid": "bb097639a3b8bc3c68f9e80d8700563e",
        "title": "河传 二",
        "author": "韦庄",
        "content": "春晚，风暖。\n锦城花满，狂杀游人。\n玉鞭金勒寻胜，驰骤轻尘，惜良辰。\n翠蛾争劝临邛酒，纤纤手，拂面垂丝柳。\n归时烟裏钟鼓，正是黄昏，暗销魂。",
        "dynasty": "唐",
        "collection_info": null
    },
    {
        "uuid": "d6e5be001fba559f9da7a118f7da0988",
        "title": "河传 三",
        "author": "韦庄",
        "content": "锦浦，春女。\n绣衣金缕，雾薄云轻。\n花深柳暗，时节正是清明，雨初晴。\n玉鞭魂断烟霞路，莺莺语，一望巫山雨。\n香尘隐映，遥望翠槛红楼，黛眉愁。",
        "dynasty": "唐",
        "collection_info": null
    },
    {
        "uuid": "320e4d25678c3ef83e3b664417d1c7b7",
        "title": "怨王孙",
        "author": "韦庄",
        "content": "锦里，蚕市。\n满街珠翠，千万红妆。\n玉蝉金雀，宝髻花簇鸣珰，绣衣长。\n日斜归去人难见，青楼远，队队行云散。\n不知今夜，何处深锁兰房，隔仙乡。",
        "dynasty": "唐",
        "collection_info": null
    },
    {
        "uuid": "e43125b485f971fbecab526a2d37121b",
        "title": "木兰花",
        "author": "韦庄",
        "content": "独上小楼春欲暮，愁望玉关芳草路。\n消息断，不逢人，却敛细眉归绣户。\n坐看落花空叹息，罗袂湿班红泪滴。",
        "dynasty": "唐",
        "collection_info": null
    },
    {
        "uuid": "8fba1ddbb040082eb89b6fa010098a4f",
        "title": "小重山",
        "author": "韦庄",
        "content": "一闭昭阳春又春，夜寒宫漏永，梦君恩。\n卧思陈事暗消魂，罗衣湿，红袂有啼痕。\n歌吹隔重阍，遶庭芳草绿，倚长门。\n万般惆怅向谁论，凝情立，宫殿欲黄昏。",
        "dynasty": "唐",
        "collection_info": null
    },
    {
        "uuid": "73d099faca220f97f9ca9dbc651c5a65",
        "title": "望远行",
        "author": "韦庄",
        "content": "欲别无言倚画屏，含恨暗伤情。\n谢家庭树锦鸡鸣，残月落边城。\n人欲别，马频嘶，绿槐千里长堤。\n出门芳草路萋萋，云雨别来易东西。\n不忍别君后，却入旧香闺。",
        "dynasty": "唐",
        "collection_info": null
    },
    {
        "uuid": "a15066d4b71d7256abe4bb452d778bec",
        "title": "忆江南 一",
        "author": "牛峤",
        "content": "衔泥燕，飞到画堂前。\n占得杏梁安稳处，体轻惟有主人怜，堪羡好因缘。",
        "dynasty": "唐",
        "collection_info": null
    },
    {
        "uuid": "209c8c4335b7264a7ce9ee173c3f65bf",
        "title": "忆江南 二",
        "author": "牛峤",
        "content": "红绣被，两两间鸳鸯。\n不是鸟中偏爱尔，为缘交颈睡南塘，全胜薄情郎。",
        "dynasty": "唐",
        "collection_info": null
    },
    {
        "uuid": "28098b5bacda2272792368b74ab3da8c",
        "title": "西溪子",
        "author": "牛峤",
        "content": "捍拨双盘金凤，蝉鬓玉钗摇动。\n画堂前，人不语，弦解语。\n弹到昭君怨处，翠蛾愁，不抬头。",
        "dynasty": "唐",
        "collection_info": null
    },
    {
        "uuid": "a2523121d8e757fd89517856e47a110e",
        "title": "江城子 一",
        "author": "牛峤",
        "content": "鵁鶄飞起郡城东，碧江空，半滩风。\n越王宫殿，苹叶藕花中。\n帘卷水楼鱼浪起，千片雪，雨蒙蒙。",
        "dynasty": "唐",
        "collection_info": null
    },
    {
        "uuid": "7b4ca10c056bfa709c26ede7c2f9b8cf",
        "title": "江城子 二",
        "author": "牛峤",
        "content": "极浦烟消水鸟飞，离筵分手时，送金巵。\n渡口杨花，狂雪任风吹。\n日暮空江波浪急，芳草岸，柳如丝。",
        "dynasty": "唐",
        "collection_info": null
    },
    {
        "uuid": "7845b497ef9a8424fd42263a33949af4",
        "title": "定西番",
        "author": "牛峤",
        "content": "紫塞月明千里，金甲冷，戍楼寒，梦长安。\n乡思望中天阔，漏残星亦残。\n画角数声呜咽，雪漫漫。",
        "dynasty": "唐",
        "collection_info": null
    },
    {
        "uuid": "ea5cce77f35e4c275df429adca3b7e93",
        "title": "望江怨",
        "author": "牛峤",
        "content": "东风急，惜别花时手频执。\n罗帏愁独入，马嘶残雨春芜湿。\n倚门立，寄语薄情郎，粉香和泪泣。",
        "dynasty": "唐",
        "collection_info": null
    },
    {
        "uuid": "a4eda29a5d2552ee31f16f707e5d7156",
        "title": "女冠子 一",
        "author": "牛峤",
        "content": "绿云高髻，点翠匀红时世。\n月如眉，浅笑含双靥，低声唱小词。\n眼看惟恐化，魂荡欲相随。\n玉趾回娇步，约佳期。",
        "dynasty": "唐",
        "collection_info": null
    },
    {
        "uuid": "2192908d499d0b42f569a46916c5d508",
        "title": "女冠子 二",
        "author": "牛峤",
        "content": "锦江烟水，卓女烧春浓美。\n小檀霞，绣带芙蓉帐，金钗芍药花。\n额黄侵腻髮，臂钏透红纱。\n柳暗莺啼处，认郎家。",
        "dynasty": "唐",
        "collection_info": null
    },
    {
        "uuid": "33b6b055b19da60fba7fe30c121f2020",
        "title": "女冠子 三",
        "author": "牛峤",
        "content": "星冠霞帔，住在蘂珠宫裏。\n佩丁当，明翠摇蝉翼，纤珪理宿妆。\n醮坛春[草]昼绿，药院杏花香。\n青鸟传心事，寄刘郎。",
        "dynasty": "唐",
        "collection_info": null
    },
    {
        "uuid": "8eb6af04242fa54dca7f2ba856c7ced7",
        "title": "女冠子 四",
        "author": "牛峤",
        "content": "双飞双舞，春昼后园莺语。\n卷罗帏，锦字书封了，银河雁过迟。\n鸳鸯排宝帐，豆蔻绣连枝。\n不语匀珠泪，落花时。",
        "dynasty": "唐",
        "collection_info": null
    },
    {
        "uuid": "377a0a0dd4e93bf8998f47a6a8ed7994",
        "title": "酒泉子",
        "author": "牛峤",
        "content": "记得去年，烟暖杏园花正发，雪飘香。\n江草绿，柳丝长。\n钿车纤手卷帘望，眉学春山样。\n凤钗低袅翠鬟上，落梅妆。",
        "dynasty": "唐",
        "collection_info": null
    },
    {
        "uuid": "58cd99613ead66e242897de33905a7cb",
        "title": "菩萨蛮 一",
        "author": "牛峤",
        "content": "舞帬香暖金泥凤，画梁语燕惊残梦。\n门外柳花飞，玉郎犹未归。\n愁匀红粉泪，眉翦春山翠。\n何处是辽阳，锦屏春昼长。",
        "dynasty": "唐",
        "collection_info": null
    },
    {
        "uuid": "599a477f72b6d8c8340858a6c8ff7deb",
        "title": "菩萨蛮 二",
        "author": "牛峤",
        "content": "柳花飞处莺声急，晴街春色香车立。\n金凤小帘开，脸波和恨来。\n今宵求梦想，难到青楼上。\n赢得一场愁，鸳衾谁并头。",
        "dynasty": "唐",
        "collection_info": null
    },
    {
        "uuid": "2e43824a038f4dd6d593c3a99cc045c5",
        "title": "菩萨蛮 三",
        "author": "牛峤",
        "content": "玉钗风动春幡急，交枝红杏笼烟泣。\n楼上望卿卿，窗寒新雨晴。\n熏炉蒙翠被，绣帐鸳鸯睡。\n何处有相知，羡他初画眉。",
        "dynasty": "唐",
        "collection_info": null
    },
    {
        "uuid": "3124cdad3d790ffd7305dca4570eec71",
        "title": "菩萨蛮 四",
        "author": "牛峤",
        "content": "画屏重迭巫阳翠，楚神尚有行云意。\n朝暮几般心，向他情谩深。\n风流今古隔，虚作瞿塘客。\n山月照山花，梦回灯影斜。",
        "dynasty": "唐",
        "collection_info": null
    },
    {
        "uuid": "87fdda99367c0adf4f18e686a00f0830",
        "title": "菩萨蛮 五",
        "author": "牛峤",
        "content": "风帘燕舞莺啼柳，妆台约鬓低纤手。\n钗重髻盘珊，一枝红牡丹。\n门前行乐客，白马嘶春色。\n故故坠金鞭，回头应眼穿。",
        "dynasty": "唐",
        "collection_info": null
    },
    {
        "uuid": "75ed1121df89f802a09873a6d741dd30",
        "title": "菩萨蛮 六",
        "author": "牛峤",
        "content": "绿云鬓上飞金雀，愁眉敛翠春烟薄。\n香阁掩芙蓉，画屏山几重。\n窗寒天欲曙，犹结同心苣。\n啼粉涴罗衣，问郎何日归。",
        "dynasty": "唐",
        "collection_info": null
    },
    {
        "uuid": "a243335c1e5110caea20efe2c7fe8599",
        "title": "菩萨蛮 七",
        "author": "牛峤",
        "content": "玉炉冰簟鸳鸯锦，粉融香汗流山枕。\n帘外辘轳声，敛眉含笑惊。\n柳阴烟漠漠，低鬓蝉钗落。\n须作一生拌，尽君今日欢。",
        "dynasty": "唐",
        "collection_info": null
    },
    {
        "uuid": "3561b5f3ecf4058e5aa34580fb7ce8de",
        "title": "更漏子 一",
        "author": "牛峤",
        "content": "星渐稀，漏频转，何处轮台声怨？香阁掩，杏花红，月明杨柳风。\n挑锦字，记情事，惟愿两心相似。\n收泪语，背灯眠，玉钗横枕边。",
        "dynasty": "唐",
        "collection_info": null
    },
    {
        "uuid": "00ca30feaad25850a142e1e355b24319",
        "title": "更漏子 二",
        "author": "牛峤",
        "content": "春夜阑，更漏促，金烬暗挑残烛。\n惊梦断，锦屏深，两乡明月心。\n闺草碧，望归客，还是不知消息。\n孤负我，悔怜君，告天天不闻。",
        "dynasty": "唐",
        "collection_info": null
    },
    {
        "uuid": "6e4e0e5ac7b9863f4e6f6ac26d7cdd72",
        "title": "更漏子 三",
        "author": "牛峤",
        "content": "南浦情，红粉泪，争奈两人深意。\n低翠黛，卷征衣，马嘶霜叶飞。\n招手别，寸肠结，还是去年时节。\n书託鴈，梦归家，觉来江月斜。",
        "dynasty": "唐",
        "collection_info": null
    },
    {
        "uuid": "208a7493c5d8f3512397817e3c8140ab",
        "title": "感恩多 一",
        "author": "牛峤",
        "content": "两条红粉泪，多少香闺意。\n彊攀桃李枝，敛愁眉。\n陌上莺啼蝶舞，柳花飞。\n柳花飞，愿得郎心，忆家还早归。",
        "dynasty": "唐",
        "collection_info": null
    },
    {
        "uuid": "66f98c7f32f7abf9b6411be8372d49a5",
        "title": "感恩多 二",
        "author": "牛峤",
        "content": "自从南浦别，愁见丁香结。\n近来情转深，忆鸳衾。\n几度将书託烟雁，泪盈襟。\n泪盈襟，礼月求天，愿君知我心。",
        "dynasty": "唐",
        "collection_info": null
    },
    {
        "uuid": "5217eca77ff200df87ac4ca52761295e",
        "title": "应天长 一",
        "author": "牛峤",
        "content": "玉楼春望晴烟灭，舞衫斜卷金条脱。\n黄鹂娇转声初歇，杏花飘尽龙山雪。\n凤钗低赴节，筵上王孙愁绝。\n鸳鸯对衔罗结，两情深夜月。",
        "dynasty": "唐",
        "collection_info": null
    },
    {
        "uuid": "1eacb1740a3a5d2635ccb1b2227a9b67",
        "title": "应天长 二",
        "author": "牛峤",
        "content": "双眉澹薄藏心事，清夜背灯娇又醉。\n玉钗横，山枕腻，宝帐鸳鸯春睡美。\n别经时，无限意，虚道相思憔悴。\n莫信綵笺书裏，赚人肠断字。",
        "dynasty": "唐",
        "collection_info": null
    },
    {
        "uuid": "e5b8f4f38d164f1d9102ccbd6ea2c20b",
        "title": "木兰花",
        "author": "牛峤",
        "content": "春入横塘摇浅浪，花落小园空惆怅。\n此情谁信为狂夫，恨翠愁红流枕上。\n小玉窗前嗔燕语，红泪滴穿金线缕。\n雁归不见报郎归，织成锦字封过与。",
        "dynasty": "唐",
        "collection_info": null
    },
    {
        "uuid": "1169d1edb515d6b1b39b814443759245",
        "title": "西溪子",
        "author": "毛文锡",
        "content": "昨夜西溪游赏，芳树奇花千样。\n锁春光，金尊满，听弦管，娇妓舞衫香暖。\n不觉到斜晖，马驮归。",
        "dynasty": "唐",
        "collection_info": null
    },
    {
        "uuid": "2ff72d58de692791cffb58e052dc3881",
        "title": "何满子",
        "author": "毛文锡",
        "content": "红粉楼前月照，碧纱窗外莺啼。\n梦断辽阳音信，那堪独守空闺。\n恨对百花时节，王孙绿草萋萋。",
        "dynasty": "唐",
        "collection_info": null
    },
    {
        "uuid": "07ee692270bdf79e31ca9e876d37436b",
        "title": "诉衷情 一",
        "author": "毛文锡",
        "content": "桃花流水漾纵横，春昼彩霞明。\n刘郎去，阮郎行，惆怅恨难平。\n愁坐对云屏，筭归程。\n何时携手洞边迎，诉衷情。",
        "dynasty": "唐",
        "collection_info": null
    },
    {
        "uuid": "2aabb790c2a9e4d7efa32b97808bacb0",
        "title": "诉衷情 二",
        "author": "毛文锡",
        "content": "鸳鸯交颈绣衣轻，碧沼藕花馨。\n偎藻荇，映兰汀，和雨浴浮萍。\n思妇对心惊，想边庭。\n何时解佩掩云屏，诉衷情。",
        "dynasty": "唐",
        "collection_info": null
    },
    {
        "uuid": "16dcdfe149f135844abf06599296b2a7",
        "title": "中兴乐",
        "author": "毛文锡",
        "content": "豆蔻花繁烟艳深，丁香輭结同心。\n翠鬟女，相与，共淘金。\n红蕉叶裏猩猩语，鸳鸯浦。\n镜中鸾舞，丝雨，隔荔枝阴。",
        "dynasty": "唐",
        "collection_info": null
    },
    {
        "uuid": "57ddaef1ada9d156eae7c4916d8c0218",
        "title": "醉花间 一",
        "author": "毛文锡",
        "content": "休相问，怕相问，相问还添恨。\n春水满塘生，鸂鶒还相趂。\n昨夜雨霏霏，临明寒一阵。\n偏忆戍楼人，久绝边庭信。",
        "dynasty": "唐",
        "collection_info": null
    },
    {
        "uuid": "97db2b0c8cdf219998e2e8dacd0467e8",
        "title": "醉花间 二",
        "author": "毛文锡",
        "content": "深相忆，莫相忆，相忆情难极。\n银汉是红墙，一带遥相隔。\n金盘珠露滴，两岸榆花白。\n风摇玉佩清，今夕为何夕。",
        "dynasty": "唐",
        "collection_info": null
    },
    {
        "uuid": "950c1206d4139ecfab72daf2c1224668",
        "title": "酒泉子",
        "author": "毛文锡",
        "content": "绿树春深，燕语莺啼声断续，惠风飘荡入芳丛，惹残红。\n柳丝无力袅烟空，金盏不辞须满酌，海棠花下思朦胧，醉春风。",
        "dynasty": "唐",
        "collection_info": null
    },
    {
        "uuid": "7dbf646d8ee7aab937763795d80c90c8",
        "title": "纱窗恨 一",
        "author": "毛文锡",
        "content": "新春燕子还来至，一双飞。\n垒巢泥湿时时坠，涴人衣。\n后园裏看百花发，香风拂，绣户金扉。\n月照纱窗，恨依依。",
        "dynasty": "唐",
        "collection_info": null
    },
    {
        "uuid": "853e4474b59243389b5eaa101371df1f",
        "title": "纱窗恨 二",
        "author": "毛文锡",
        "content": "双双蝶翅涂铅粉，咂花心。\n绮窗绣户飞来稳，画堂阴。\n二三月，爱随风絮，伴落花，来拂衣襟。\n更剪轻罗片，傅黄金。",
        "dynasty": "唐",
        "collection_info": null
    },
    {
        "uuid": "d342ba57d6256cdb233be041a0dd5f86",
        "title": "恋情深 一",
        "author": "毛文锡",
        "content": "滴滴铜壶寒漏咽，醉红楼月。\n宴余香殿会鸳衾，荡春心。\n真珠帘下晓光侵，莺语隔琼林。\n宝帐欲开慵起，恋情深。",
        "dynasty": "唐",
        "collection_info": null
    },
    {
        "uuid": "c37eb8a998adea56da7d219e007fac2b",
        "title": "恋情深 二",
        "author": "毛文锡",
        "content": "玉殿春浓花烂熳，簇神仙伴。\n罗帬窣地缕黄金，奏清音。\n酒阑歌罢两沈沈，一笑动君心。\n永愿作鸳鸯伴，恋情深。",
        "dynasty": "唐",
        "collection_info": null
    },
    {
        "uuid": "5a98e85d6eee512795173790e67b1726",
        "title": "浣溪沙",
        "author": "毛文锡",
        "content": "七夕年年信不违，银河清浅白云微，蟾光鹊影伯劳飞。\n每恨蟪蛄怜婺女，几回娇妒下鸳机，今宵嘉会两依依。",
        "dynasty": "唐",
        "collection_info": null
    },
    {
        "uuid": "c018e888d7b8c37a446cd3bd10ce290e",
        "title": "摊破浣溪沙",
        "author": "毛文锡",
        "content": "春水轻波浸绿苔，枇杷洲上紫檀开。\n晴日眠沙鸂鶒稳，暖相偎。\n罗韈生尘游女过，有人逢着弄珠回。\n兰麝飘香初解佩，忘归来。",
        "dynasty": "唐",
        "collection_info": null
    },
    {
        "uuid": "31e184f0df2c9114bf900bf1caf34457",
        "title": "赞浦子",
        "author": "毛文锡",
        "content": "锦帐添香睡，金炉换夕熏。\n懒结芙蓉带，慵拖翡翠帬。\n正是柳夭桃媚，那堪暮雨朝云。\n宋玉高唐意，裁琼欲赠君。",
        "dynasty": "唐",
        "collection_info": null
    },
    {
        "uuid": "bdd2ce25d4d1150625a25560f3cbadc6",
        "title": "巫山一段云 一",
        "author": "毛文锡",
        "content": "雨霁巫山上，云轻映碧天。\n远风吹散又相连，十二晚峰前。\n暗湿啼猨树，高笼过客船。\n朝朝暮暮楚江边，几度降神仙。",
        "dynasty": "唐",
        "collection_info": null
    },
    {
        "uuid": "12583d73a80099c4b6f9f9cba13ca9b1",
        "title": "巫山一段云 二",
        "author": "毛文锡",
        "content": "貌掩巫山色，才过濯锦波。\n阿谁提笔上银河，月裏写嫦娥。\n薄薄施铅粉，盈盈挂绮罗。\n菖蒲花役梦魂多，年代属元和。",
        "dynasty": "唐",
        "collection_info": null
    },
    {
        "uuid": "172ae08007cfc8c699ab0f498b6500e2",
        "title": "柳含烟 一",
        "author": "毛文锡",
        "content": "隋堤柳，汴河旁。\n夹岸绿阴千里，龙舟凤舸木兰香。\n锦帆张。\n因梦江南春景好，一路流苏羽葆。\n笙歌未尽起横流，锁春愁。",
        "dynasty": "唐",
        "collection_info": null
    },
    {
        "uuid": "e38c3fcab1e947954bc2d2c2fc0a12a4",
        "title": "柳含烟 二",
        "author": "毛文锡",
        "content": "河桥柳，占芳春。\n映水含烟拂路，几回攀折赠行人。\n暗伤神。\n乐府吹为横笛曲，能使离肠断续。\n不如移植在金门，近天恩。",
        "dynasty": "唐",
        "collection_info": null
    },
    {
        "uuid": "9128c1c866dcb21d3e848f858beaf005",
        "title": "柳含烟 三",
        "author": "毛文锡",
        "content": "章台柳，近垂旒。\n低拂往来冠盖，朦胧春色满皇州。\n瑞烟浮。\n直与路边江畔别，免被离人攀折。\n最怜京兆画蛾眉，叶纤时。",
        "dynasty": "唐",
        "collection_info": null
    },
    {
        "uuid": "b46a36000f1497d88eaac148be9d77b6",
        "title": "柳含烟 四",
        "author": "毛文锡",
        "content": "御沟柳，占春多。\n半出宫墙婀娜，有时倒景醮轻罗。\n曲尘波。\n昨日金銮巡上苑，风亚舞腰纤輭。\n栽培得地近皇宫，瑞烟浓。",
        "dynasty": "唐",
        "collection_info": null
    },
    {
        "uuid": "53560175e5c1fe13716c8c2723508c8b",
        "title": "更漏子",
        "author": "毛文锡",
        "content": "春夜阑，春恨切，花外子规啼月。\n人不见，梦难凭，红纱一点灯。\n偏怨别，是芳节，庭下丁香千结。\n宵雾散，晓霞晖，梁间双燕飞。",
        "dynasty": "唐",
        "collection_info": null
    },
    {
        "uuid": "e7982ac0378bf24fbcad83cba7ea8eaf",
        "title": "喜迁莺",
        "author": "毛文锡",
        "content": "芳春景，暧晴烟。\n乔木见莺迁，传枝偎叶语关关，飞过绮丛间。\n锦翼鲜，金毳輭。\n百转千娇相唤，碧纱窗晓怕闻声，惊破鸳鸯暖。",
        "dynasty": "唐",
        "collection_info": null
    },
    {
        "uuid": "0408de57e3693263681d61fe1f7c7ed5",
        "title": "应天长",
        "author": "毛文锡",
        "content": "平江波暖鸳鸯语，两两钓船归极浦。\n芦洲一夜风和雨，飞起浅沙翘雪鹭。\n渔灯明远渚，兰棹今宵何处。\n罗袂从风轻举，愁杀采莲女。",
        "dynasty": "唐",
        "collection_info": null
    },
    {
        "uuid": "98691fbce9b70e76732caf3f0244b33b",
        "title": "月宫春",
        "author": "毛文锡",
        "content": "水晶宫裏桂花开，神仙探几回。\n红芳金蘂绣重台，低倾玛瑙杯。\n玉兔银蟾争守护，姮娥姹女戏相偎。\n遥听钧天九奏，玉皇亲看来。",
        "dynasty": "唐",
        "collection_info": null
    },
    {
        "uuid": "0c57fc04c0935738b269013a1d2922ff",
        "title": "虞美人 一",
        "author": "毛文锡",
        "content": "鸳鸯对浴银塘暖，水面蒲梢短。\n垂杨低拂曲尘波，蛛丝结网露珠多，滴圆荷。\n遥思桃叶吴江碧，便是天河隔。\n锦鳞红鬣影沈沈，想思空有梦相寻，意难任。",
        "dynasty": "唐",
        "collection_info": null
    },
    {
        "uuid": "101621f64bd638d6035fcaa82d555739",
        "title": "虞美人 二",
        "author": "毛文锡",
        "content": "宝檀金缕鸳鸯枕，绶带盘宫锦。\n夕阳低映小窗明，南园绿树语莺莺，梦难成。\n玉炉香暖频添炷，满地飘轻絮。\n珠帘不卷度沈烟，庭前闲立画秋韆，艳阳天。",
        "dynasty": "唐",
        "collection_info": null
    },
    {
        "uuid": "09cb9413095371f388def69f42b37747",
        "title": "临江仙",
        "author": "毛文锡",
        "content": "暮蝉声尽落斜阳，银蟾影挂潇湘。\n黄陵庙侧水茫茫，楚山红树，烟雨隔高唐。\n岸泊渔灯风飐碎，白苹远散浓香。\n灵娥鼓瑟韵清商，朱弦凄切，云散碧天长。",
        "dynasty": "唐",
        "collection_info": null
    },
    {
        "uuid": "fe10eb02678dabc8880b26fbb620e8ce",
        "title": "接贤宾",
        "author": "毛文锡",
        "content": "香鞯镂襜五色骢，值春景初融。\n流珠喷沫躞蹀，汗血流红。\n少年公子能乘驭，金镳玉辔珑璁。\n为惜珊瑚鞭不下，骄生百步千踪。\n信穿花，从拂柳，向九陌追风。",
        "dynasty": "唐",
        "collection_info": null
    },
    {
        "uuid": "d52581e8c962d2418a9b177df7e6bcc7",
        "title": "赞成功",
        "author": "毛文锡",
        "content": "海棠未坼，万点深红，香包缄结一重重。\n似含羞态，邀勒春风，蜂来蝶去，任遶芳丛。\n昨夜微雨，飘洒庭中，忽闻声滴井边桐。\n美人惊起，坐听晨钟，快教折取，戴玉珑璁。",
        "dynasty": "唐",
        "collection_info": null
    },
    {
        "uuid": "641b4682cc5c14e6dae0edf8b17b3939",
        "title": "甘州遍 一",
        "author": "毛文锡",
        "content": "春光好，公子爱闲游，足风流。\n金鞍白马，雕弓宝劒，红缨锦襜出长楸。\n花蔽膝，玉衔头。\n寻芳逐胜欢宴，丝竹不曾休。\n美人唱，揭调是甘州。\n醉红楼，尧年舜日，乐圣永无忧。",
        "dynasty": "唐",
        "collection_info": null
    },
    {
        "uuid": "a5732ce3382b5ba05c40d3ea7720428c",
        "title": "甘州遍 二",
        "author": "毛文锡",
        "content": "秋风紧，平碛雁行低，阵云齐。\n萧萧飒飒，边声四起，愁闻戍角与征鼙。\n青冢北，黑山西。\n沙飞聚散无定，往往路人迷。\n铁衣冷，战马血霑蹄。\n破蕃奚，凤皇诏下，步步蹑丹梯。",
        "dynasty": "唐",
        "collection_info": null
    },
    {
        "uuid": "5b8a8a2e62d490b85e5745fd4d3e3a29",
        "title": "渔父",
        "author": "和凝",
        "content": "白芷汀寒立鹭鸶，苹风轻翦浪花时。\n烟幂幂，日迟迟，香引芙蓉惹钓丝。",
        "dynasty": "唐",
        "collection_info": null
    },
    {
        "uuid": "009637802cc1d80610b81a63bb2fbe01",
        "title": "天仙子 一",
        "author": "和凝",
        "content": "柳色披衫金缕凤，纤手轻拈红豆弄。\n翠蛾双敛正含情，桃花洞，瑶台梦，一片春愁谁与共。",
        "dynasty": "唐",
        "collection_info": null
    },
    {
        "uuid": "5e6a7de74f67304a8d7b243d23d7dc3d",
        "title": "天仙子 二",
        "author": "和凝",
        "content": "洞口春红飞䔩䔩，仙子含愁眉黛绿。\n阮郎何事不归来，懒烧金，慵篆玉，流水桃花空断续。",
        "dynasty": "唐",
        "collection_info": null
    },
    {
        "uuid": "f86083a1a46b389f6c932c0851d2d6f5",
        "title": "江城子 一",
        "author": "和凝",
        "content": "初夜含娇入洞房，理残妆，柳眉长。\n翡翠屏中，亲爇玉炉香。\n整顿金钿呼小玉，排红烛，待潘郎。",
        "dynasty": "唐",
        "collection_info": null
    },
    {
        "uuid": "61f1ff6731f57f82a1c4f7ef377766c1",
        "title": "江城子 二",
        "author": "和凝",
        "content": "竹裏风生月上门，理秦筝，对云屏。\n轻拨朱弦，恐乱马嘶声。\n含恨含娇独自语，今夜约，太迟生。",
        "dynasty": "唐",
        "collection_info": null
    },
    {
        "uuid": "403a3d6e28b08d0e565ceee21d42ba9c",
        "title": "江城子 三",
        "author": "和凝",
        "content": "斗转星移玉漏频，已三更，对栖莺。\n历历花间，似有马蹄声。\n含笑整衣开绣户，斜敛手，下阶迎。",
        "dynasty": "唐",
        "collection_info": null
    },
    {
        "uuid": "432216b566715894c02a08d1f7610d4b",
        "title": "江城子 四",
        "author": "和凝",
        "content": "迎得郎来入绣闱，语相思，连理枝。\n鬓乱钗垂，梳堕印山眉。\n娅姹含情娇不语，纤玉手，抚郎衣。",
        "dynasty": "唐",
        "collection_info": null
    },
    {
        "uuid": "9eba50db1b5bf4c7b0a9c17b4abd0f9d",
        "title": "江城子 五",
        "author": "和凝",
        "content": "帐裏鸳鸯交颈情，恨鸡声，天已明。\n愁见街前，还是说归程。\n临上马时期后会，待梅绽，月初生。",
        "dynasty": "唐",
        "collection_info": null
    },
    {
        "uuid": "7385ada8f7ece4c17d90ffbdb26a5bd0",
        "title": "何满子 一",
        "author": "和凝",
        "content": "正是破瓜年几，含情惯得人饶。\n桃李精神鹦鹉舌，可堪虚度良宵。\n却爱蓝罗帬子，羡他长束纤腰。",
        "dynasty": "唐",
        "collection_info": null
    },
    {
        "uuid": "e95d14d02c325696eb8873648d7585f8",
        "title": "何满子 二",
        "author": "和凝",
        "content": "写得鱼笺无限，其如花锁春晖。\n目断巫山云雨，空教残梦依依。\n却爱熏香小鸭，羡他长在屏帷。",
        "dynasty": "唐",
        "collection_info": null
    },
    {
        "uuid": "82d2801a0915c2f63599e9962e586350",
        "title": "望梅花",
        "author": "和凝",
        "content": "春草全无消息，腊雪犹余踪迹。\n越岭寒枝香自折，冷艳奇芳堪惜。\n何事寿阳无处觅，吹入谁家横笛。",
        "dynasty": "唐",
        "collection_info": null
    },
    {
        "uuid": "6ca901abdc57b81eb68387c825dc0640",
        "title": "薄命女",
        "author": "和凝",
        "content": "天欲晓，宫漏穿花声缭绕。\n窗裏星光少。\n冷露寒侵帐额，残月光沈树杪。\n梦断锦帷空悄悄，彊起愁眉小。",
        "dynasty": "唐",
        "collection_info": null
    },
    {
        "uuid": "50cdd4eb079221928aaf580ec701a69f",
        "title": "春光好 一",
        "author": "和凝",
        "content": "纱窗暖，画屏闲，亸云鬟。\n睡起四肢无力，半春[间]。\n玉指翦裁罗胜，金盘点缀酥山。\n窥宋深心无限事，小眉弯。",
        "dynasty": "唐",
        "collection_info": null
    },
    {
        "uuid": "3edff858abf6c823a144e47ee5d60563",
        "title": "春光好 二",
        "author": "和凝",
        "content": "苹叶輭，杏花明，画船轻。\n双浴鸳鸯出绿汀，棹歌声。\n春水无风无浪，春天半雨半晴。\n红粉相随南浦晚，几含情。",
        "dynasty": "唐",
        "collection_info": null
    },
    {
        "uuid": "6389798ccec66e87fd9544eea1ae4d0d",
        "title": "采桑子",
        "author": "和凝",
        "content": "蝤蛴领上诃梨子，绣带双垂。\n椒户闲时，竞学摴蒲赌荔支。\n丛头鞋子红编细，帬窣金丝。\n无事嚬眉，春思翻教阿母疑。",
        "dynasty": "唐",
        "collection_info": null
    },
    {
        "uuid": "a75b93ee47341507524562b7da3aa1a7",
        "title": "菩萨蛮",
        "author": "和凝",
        "content": "越梅半拆轻寒裏，冰清澹薄笼蓝水。\n暖觉杏梢红，游丝狂惹风。\n闲阶莎径碧，远梦犹堪惜。\n离恨又迎春，相思难重陈。",
        "dynasty": "唐",
        "collection_info": null
    },
    {
        "uuid": "d9a97c6e07ddaff3f91f55f1466b675a",
        "title": "喜迁莺",
        "author": "和凝",
        "content": "晓月坠，宿云披，银烛锦屏帷。\n建章钟动玉绳低，宫漏出花迟。\n春态浅，来双燕，红日渐长一线。\n严妆欲罢转黄鹂，飞上万年枝。",
        "dynasty": "唐",
        "collection_info": null
    },
    {
        "uuid": "8b4ec20656386e4f3d9327042715da74",
        "title": "山花子 一",
        "author": "和凝",
        "content": "莺锦蝉縠馥麝脐，轻裾花草晓烟迷。\n鸂鶒战金红掌坠，翠云低。\n星靥笑偎霞脸畔，蹙金开襜衬银泥。\n春思半和芳草嫩，碧萋萋。",
        "dynasty": "唐",
        "collection_info": null
    },
    {
        "uuid": "e007c97db487492212e0de1231c6e784",
        "title": "山花子 二",
        "author": "和凝",
        "content": "银字笙寒调正长，水文簟冷画屏凉。\n玉腕重，金扼臂，淡梳妆。\n几度试香纤手暖，一回尝酒绛唇光。\n佯弄红丝绳拂子，打檀郎。",
        "dynasty": "唐",
        "collection_info": null
    },
    {
        "uuid": "2e72e24c049cf3a6746f91b12242055a",
        "title": "临江仙 一",
        "author": "和凝",
        "content": "海棠香老春江晚，小楼雾縠空蒙。\n翠鬟初出绣帘中，麝烟鸾佩惹苹风。\n碾玉钗摇鸂鶒战，雪肌云鬓将融。\n含情遥指碧波东，越王台殿蓼花红。",
        "dynasty": "唐",
        "collection_info": null
    },
    {
        "uuid": "8da68c79ab6ce9fcff4622d0446ed2a7",
        "title": "临江仙 二",
        "author": "和凝",
        "content": "披袍窣地红宫锦，莺语时转轻音。\n碧罗冠子稳犀簪，凤凰双飐步摇金。\n肌骨细匀红玉輭，脸波微送春心。\n娇羞不肯入鸳衾，兰膏光裏两情深。",
        "dynasty": "唐",
        "collection_info": null
    },
    {
        "uuid": "4682bd1dde6d21d7b9249306f82a5662",
        "title": "小重山 一",
        "author": "和凝",
        "content": "春入神京万木芳，禁林莺语滑，蝶飞狂。\n晓花擎露妒啼妆，红日永，风和百花香。\n烟锁柳丝长，御沟澄碧水，转池塘。\n时时微雨洗风光，天衢远，到处引笙篁。",
        "dynasty": "唐",
        "collection_info": null
    },
    {
        "uuid": "0a02c79e9fffa0855d1e4a9542b9f024",
        "title": "小重山 二",
        "author": "和凝",
        "content": "正是神京烂熳时，羣仙初折得，郄诜枝。\n乌犀白纻最相宜，精神出，御陌袖鞭垂。\n柳色展愁眉，管弦分响亮，探花期。\n光阴占断曲江池，新牓上，名姓彻丹墀。",
        "dynasty": "唐",
        "collection_info": null
    },
    {
        "uuid": "a0fb41c5e9fb20e48a9e96bae07f87ed",
        "title": "麦秀两岐",
        "author": "和凝",
        "content": "凉簟铺斑竹，鸳枕并红玉。\n脸莲红，眉柳绿。\n胸雪宜新浴，淡黄衫子裁春縠，异香芬馥。\n羞道交回烛，未惯双双宿。\n树连枝，鱼比目。\n掌上腰如束，娇娆不争人拳跼，黛眉微蹙。",
        "dynasty": "唐",
        "collection_info": null
    },
    {
        "uuid": "7a762e5e1fdc4901b6423f8bbe66790d",
        "title": "生查子 一",
        "author": "牛希济",
        "content": "春山烟欲收，天澹星稀小。\n残月脸边明，别泪临清晓。\n语已多，情未了，回首犹重道。\n记得绿罗帬，处处怜芳草。",
        "dynasty": "唐",
        "collection_info": null
    },
    {
        "uuid": "041a14018176c51a07d85e4dad2521d5",
        "title": "生查子 二",
        "author": "牛希济",
        "content": "新月曲如眉，未有团圞意。\n红豆不堪看，满眼相思泪。\n终日劈桃穰，人在心儿裏。\n两朵隔墙花，早晚成连理。",
        "dynasty": "唐",
        "collection_info": null
    },
    {
        "uuid": "1339be3556c8d55da53be5dc40d0ffab",
        "title": "中兴乐",
        "author": "牛希济",
        "content": "池塘暖碧浸晴晖，蒙蒙柳絮轻飞。\n红蘂凋来，醉梦还稀。\n春云空有雁归，珠帘垂。\n东风寂寞，恨郎抛掷，泪湿罗衣。",
        "dynasty": "唐",
        "collection_info": null
    },
    {
        "uuid": "af3bf9cf04aa9f35cda94345afc53a8c",
        "title": "酒泉子",
        "author": "牛希济",
        "content": "枕转簟凉，清晓远钟残梦。\n月光斜，帘影动，旧炉香。\n梦中说尽相思事，纤手匀双泪。\n去年书，今日意，断人肠。",
        "dynasty": "唐",
        "collection_info": null
    },
    {
        "uuid": "51876eb2724ba8c969fc9821ff04335f",
        "title": "谒金门",
        "author": "牛希济",
        "content": "秋已暮，重迭关山岐路。\n嘶马摇鞭何处去，晓禽霜满树。\n梦断禁城钟鼓，泪滴枕檀无数。\n一点凝红和薄雾，翠蛾愁不语。",
        "dynasty": "唐",
        "collection_info": null
    },
    {
        "uuid": "09b1da1ba990833989835a773aa731ad",
        "title": "临江仙 一",
        "author": "牛希济",
        "content": "峭碧参差十二峰，冷烟寒树重重。\n瑶姬宫殿是仙踪。\n金炉珠帐，香霭昼偏浓。\n一自楚王惊梦断，人间无路相逢。\n至今云雨带愁容。\n月斜江上，征棹动晨钟。",
        "dynasty": "唐",
        "collection_info": null
    },
    {
        "uuid": "69290f6b1d3ba3607fa5e332babcec1e",
        "title": "临江仙 二",
        "author": "牛希济",
        "content": "谢家仙观寄云岑，嵒萝拂地成阴。\n洞房不闭白云深。\n当时丹竈，一粒化黄金。\n石壁霞衣犹半挂，松风长似鸣琴。\n时闻唳鹤起前林。",
        "dynasty": "唐",
        "collection_info": null
    },
    {
        "uuid": "6f950da0dcab8162d02b8735c01461b2",
        "title": "临江仙 三",
        "author": "牛希济",
        "content": "渭阙宫城秦树凋，玉楼独上无憀。\n含情不语自吹箫。\n调清和恨，天路逐风飘。\n何事乘龙人忽降，似知深意相招。\n三清携手路非遥。\n世间屏障，彩笔画娇饶。",
        "dynasty": "唐",
        "collection_info": null
    },
    {
        "uuid": "cc4e4b3bd77f1d8787045827eec1b5df",
        "title": "临江仙 四",
        "author": "牛希济",
        "content": "江绕黄陵春庙闲，娇莺独语关关。\n满庭重迭绿苔斑。\n阴云无事，四散自归山。\n箫鼓声稀香烬冷，月娥敛尽弯环。\n风流皆道胜人间。\n须知狂客，判死为红颜。",
        "dynasty": "唐",
        "collection_info": null
    },
    {
        "uuid": "4c5df944ac2fa3a68baa5ae8687befce",
        "title": "临江仙 五",
        "author": "牛希济",
        "content": "素洛春光潋滟平，千重媚脸初生。\n凌波罗韈势轻轻。\n烟笼日照，珠翠半分明。\n风引宝衣疑欲舞，鸾回凤翥堪惊。\n也知心许恐无成。\n陈王辞赋，千载有声名。",
        "dynasty": "唐",
        "collection_info": null
    },
    {
        "uuid": "e8e8584544c51f36a0d2e0a97ced6796",
        "title": "临江仙 六",
        "author": "牛希济",
        "content": "柳带摇风汉水滨，平芜两岸争匀。\n鸳鸯对浴浪痕新。\n弄珠游女，微笑自含春。\n轻步暗移蝉鬓动，罗帬风惹轻尘。\n水精宫殿岂无因。\n空劳纤手，解佩赠情人。",
        "dynasty": "唐",
        "collection_info": null
    },
    {
        "uuid": "dd03210c5b6bb0cfd07272ecc0e04940",
        "title": "临江仙 七",
        "author": "牛希济",
        "content": "洞庭波浪飐晴天，君山一点凝烟。\n此中真境属神仙。\n玉楼珠殿，相映月轮边。\n万里平湖秋色冷，星辰垂影参然。\n橘林霜重更红鲜。\n罗浮山下，有路暗相连。",
        "dynasty": "唐",
        "collection_info": null
    },
    {
        "uuid": "9b9e5b497eef9762d4fc911156fe4cc1",
        "title": "相见欢",
        "author": "薛昭藴",
        "content": "罗襦绣袂香红，画堂中。\n细草平沙蕃马，小屏风。\n卷罗幕，凭妆阁，思无穷。\n暮雨轻烟魂断，隔帘栊。",
        "dynasty": "唐",
        "collection_info": null
    },
    {
        "uuid": "73d55221e18b2714749c5e95aa408059",
        "title": "醉公子",
        "author": "薛昭藴",
        "content": "慢绾青丝髮，光砑吴绫韈。\n床上小熏笼，韶州新退红。\n叵耐无端处，捻得从头污。\n恼得眼慵开，问人闲事来。",
        "dynasty": "唐",
        "collection_info": null
    },
    {
        "uuid": "d6bf7505b3149b6b836313a9b2338309",
        "title": "女冠子 一",
        "author": "薛昭藴",
        "content": "求仙去也，翠钿金箆尽舍，入嵒峦。\n雾卷黄罗帔，云雕白玉冠。\n野烟溪洞冷，林月石桥寒。\n静夜松风下，礼天坛。",
        "dynasty": "唐",
        "collection_info": null
    },
    {
        "uuid": "56ee3377f422c3c339365ab092f23145",
        "title": "女冠子 二",
        "author": "薛昭藴",
        "content": "云罗雾縠，新授明威法箓，降真函。\n髻绾青丝髮，冠抽碧玉篸。\n往来云过五，去住岛经三。\n正遇刘郎使，启瑶缄。",
        "dynasty": "唐",
        "collection_info": null
    },
    {
        "uuid": "3b3965932dc5113a27a525175937a594",
        "title": "浣溪沙 一",
        "author": "薛昭藴",
        "content": "红蓼渡头秋正雨，印沙鸥迹自成行，整鬟飘袖野风香。\n不语含嚬深浦裏，几回愁煞棹船郎，燕归帆尽水茫茫。",
        "dynasty": "唐",
        "collection_info": null
    },
    {
        "uuid": "b386b473f5fe4f3d95de765ff858e23c",
        "title": "浣溪沙 二",
        "author": "薛昭藴",
        "content": "钿匣菱花锦带垂，静临兰槛卸头时，约鬟低珥算归期。\n花茂草青湘渚阔，梦余空有漏依依，二年终日损芳菲。",
        "dynasty": "唐",
        "collection_info": null
    },
    {
        "uuid": "d3891df68a432fa922722ab4b4be6b5d",
        "title": "浣溪沙 三",
        "author": "薛昭藴",
        "content": "粉上依稀有泪痕，郡庭花落欲黄昏，远情深恨与谁论。\n记得去年寒食日，延秋门外卓金轮，日斜人散暗销魂。",
        "dynasty": "唐",
        "collection_info": null
    },
    {
        "uuid": "1002e813b35d23c6021637f785ce8ee3",
        "title": "浣溪沙 四",
        "author": "薛昭藴",
        "content": "握手河桥柳似金，蜂鬚轻惹百花心，蕙风兰思寄清琴。\n意满便同春水满，情深还似酒杯深，楚烟湘月两沈沈。",
        "dynasty": "唐",
        "collection_info": null
    },
    {
        "uuid": "d69325270708fb5c536bc7267663f94b",
        "title": "浣溪沙 五",
        "author": "薛昭藴",
        "content": "帘外三间出寺墙，满街垂柳绿阴长，嫩红轻翠间浓妆。\n瞥地见时犹可可，却来闲处暗思量，如今情事隔仙乡。",
        "dynasty": "唐",
        "collection_info": null
    },
    {
        "uuid": "b83103d2f5bd8547b6a21f851f73c5e9",
        "title": "浣溪沙 六",
        "author": "薛昭藴",
        "content": "江馆清秋缆客船，故人相送夜开筵，麝烟兰燄簇花钿。\n正是断魂迷楚雨，不堪离恨咽湘弦，月高霜白水连天。",
        "dynasty": "唐",
        "collection_info": null
    },
    {
        "uuid": "f535eb0566e8514bc3c578a59c3723e8",
        "title": "浣溪沙 七",
        "author": "薛昭藴",
        "content": "倾国倾城恨有余，几多红泪泣姑苏，倚风凝睇雪肌肤。\n吴主山河空落日，越王宫殿半平芜，藕花菱蔓满平湖。",
        "dynasty": "唐",
        "collection_info": null
    },
    {
        "uuid": "abd5a11aa5e3ac497683d52f973a4c1e",
        "title": "浣溪沙 八",
        "author": "薛昭藴",
        "content": "越女淘金春水上，步摇云鬓佩鸣珰，渚风江草又清香。\n不为远山凝翠黛，只应含恨向斜阳，碧桃花谢忆刘郎。",
        "dynasty": "唐",
        "collection_info": null
    },
    {
        "uuid": "354ac8ba05feb38b9c329b57ad045fb6",
        "title": "谒金门",
        "author": "薛昭藴",
        "content": "春满院，迭损罗衣金线。\n睡觉水精帘未卷，帘前双语燕。\n斜掩金铺一扇，满地落花千片。\n早是相思肠欲断，忍教频梦见。",
        "dynasty": "唐",
        "collection_info": null
    },
    {
        "uuid": "ab9a16b90f2d71b65e7d57a2c88e059f",
        "title": "喜迁莺 一",
        "author": "薛昭藴",
        "content": "残蟾落，晓钟鸣，羽化觉身轻。\n乍无春睡有余酲，杏苑雪初晴。\n紫陌长，襟袖冷，不是人间风景。\n回看尘土似前生，休羡谷中鸎。",
        "dynasty": "唐",
        "collection_info": null
    },
    {
        "uuid": "c9d7556aca8d26eb8c406067fff2868c",
        "title": "喜迁莺 二",
        "author": "薛昭藴",
        "content": "金门晓，玉京春，骏马骤轻尘。\n桦烟深处白衫新，认得化龙身。\n九陌喧，千户启，满袖桂香风细。\n杏园欢宴曲江滨，自此占芳辰。",
        "dynasty": "唐",
        "collection_info": null
    },
    {
        "uuid": "d0a8235fb59e0589f9d0723e589350de",
        "title": "喜迁莺 三",
        "author": "薛昭藴",
        "content": "清明节，雨晴天，得意正当年。\n马骄泥輭锦连干，香袖半笼鞭。\n花色融，人竞赏，尽是绣鞍朱鞅。\n日斜无计更留连，归路草和烟。",
        "dynasty": "唐",
        "collection_info": null
    },
    {
        "uuid": "5ab8343fd1e34698834036f809cd6bec",
        "title": "小重山 一",
        "author": "薛昭藴",
        "content": "春到长门春草青，玉阶华露滴，月胧明。\n东风吹断紫箫声，宫漏促，帘外晓啼鸎。\n愁极梦难成，红妆流宿泪，不胜情。\n手挼裙带遶花行，思君切，罗幌暗尘生。",
        "dynasty": "唐",
        "collection_info": null
    },
    {
        "uuid": "beb73bd37233f87e5862c134ea17116b",
        "title": "小重山 二",
        "author": "薛昭藴",
        "content": "秋到长门秋草黄，画梁双燕去，出宫墙。\n玉箫无復理霓裳，金蝉坠，鸾镜掩休妆。\n忆昔在昭阳，舞衣红绶带，绣鸳鸯。\n至今犹惹御炉香，魂梦断，愁听漏更长。",
        "dynasty": "唐",
        "collection_info": null
    },
    {
        "uuid": "279d27a6345bc313eb6699947a81bf80",
        "title": "离别难",
        "author": "薛昭藴",
        "content": "宝马晓鞴雕鞍，罗帏乍别情难。\n那堪春景媚，送君千万里。\n半妆珠翠落，露华寒。\n红蜡烛，青丝曲，偏能钩引泪阑干。\n良夜促，香尘绿，魂欲迷，檀眉半敛愁低。\n未别心先咽，欲语情难说。\n出芳草，路东西，摇袖立。\n春风急，樱花杨柳雨凄凄。",
        "dynasty": "唐",
        "collection_info": null
    },
    {
        "uuid": "09aecda6ba37391709e6d2b5e330a253",
        "title": "荷叶杯 一",
        "author": "顾敻",
        "content": "春尽小庭花落，寂寞，凭槛敛双眉。\n忍教成病忆佳期，知摩知，知摩知。",
        "dynasty": "唐",
        "collection_info": null
    },
    {
        "uuid": "35706dd5fd76a93b3c1e8fb67e1af877",
        "title": "荷叶杯 二",
        "author": "顾敻",
        "content": "歌发谁家筵上，寥亮，别恨正悠悠。\n兰釭背帐月当楼，愁摩愁，愁摩愁。",
        "dynasty": "唐",
        "collection_info": null
    },
    {
        "uuid": "c71365df8b5f2481601e751aaecbeb05",
        "title": "荷叶杯 三",
        "author": "顾敻",
        "content": "弱柳好花尽拆，晴陌，陌上少年郎。\n满身兰麝扑人香，狂摩狂，狂摩狂。",
        "dynasty": "唐",
        "collection_info": null
    },
    {
        "uuid": "2bc9503466cba92de91d80b2a9fb3a23",
        "title": "荷叶杯 四",
        "author": "顾敻",
        "content": "记得那时相见，胆战，鬓乱四肢柔。\n泥人无语不抬头，羞摩羞，羞摩羞。",
        "dynasty": "唐",
        "collection_info": null
    },
    {
        "uuid": "f7fd0cfd274965f9c6a60df55f8d8331",
        "title": "荷叶杯 五",
        "author": "顾敻",
        "content": "夜久歌声怨咽，残月，菊冷露微微。\n看看湿透缕金衣，归摩归，归摩归。",
        "dynasty": "唐",
        "collection_info": null
    },
    {
        "uuid": "ba1b46ce7c863687f9889498d7784907",
        "title": "荷叶杯 六",
        "author": "顾敻",
        "content": "我忆君诗最苦，知否，字字尽关心。\n红笺写寄表情深，吟摩吟，吟摩吟。",
        "dynasty": "唐",
        "collection_info": null
    },
    {
        "uuid": "0ea62961bde0e38338d32d5dd5fd7116",
        "title": "荷叶杯 七",
        "author": "顾敻",
        "content": "金鸭香浓鸳被，枕腻，小髻簇花钿。\n腰如细柳脸如莲，怜摩怜，怜摩怜。",
        "dynasty": "唐",
        "collection_info": null
    },
    {
        "uuid": "9619243644aceab462bfc04a6747d435",
        "title": "荷叶杯 八",
        "author": "顾敻",
        "content": "曲砌蝶飞烟暖，春半，花发柳垂条。\n花如双脸柳如腰，娇摩娇，娇摩娇。",
        "dynasty": "唐",
        "collection_info": null
    },
    {
        "uuid": "8d934d18bda952107234a02af5a27510",
        "title": "荷叶杯 九",
        "author": "顾敻",
        "content": "一去又乖期信，春尽，满院长莓苔。\n手挼裙带独裴回，来摩来，来摩来。",
        "dynasty": "唐",
        "collection_info": null
    },
    {
        "uuid": "3f444311c7508fedb59970f8ad0a9329",
        "title": "甘州子 一",
        "author": "顾敻",
        "content": "一炉龙麝锦帷傍，屏掩映，烛荧煌。\n禁楼刁斗喜初长，罗荐绣鸳鸯。\n山枕上，私语口脂香。",
        "dynasty": "唐",
        "collection_info": null
    },
    {
        "uuid": "7bd838d813d0a2b47deb7bc3d6d8c9eb",
        "title": "甘州子 二",
        "author": "顾敻",
        "content": "每逢清夜与良晨，多怅望，足伤神。\n云迷水隔意中人，寂寞绣罗茵。\n山枕上，几点泪痕新。",
        "dynasty": "唐",
        "collection_info": null
    },
    {
        "uuid": "4a090c76a995b42a66a8b994c5c59c0a",
        "title": "甘州子 三",
        "author": "顾敻",
        "content": "曾如刘阮访仙踪，深洞客，此时逢。\n绮筵散后绣衾同，款曲见韶容。\n山枕上，长是怯晨钟。",
        "dynasty": "唐",
        "collection_info": null
    },
    {
        "uuid": "a79311268d2d8c16c0b87f39fb18cd9c",
        "title": "甘州子 四",
        "author": "顾敻",
        "content": "露桃花裏小楼深，持玉盏，听瑶琴。\n醉归青琐入鸳衾，月色照衣襟。\n山枕上，翠钿镇眉心。",
        "dynasty": "唐",
        "collection_info": null
    },
    {
        "uuid": "9073cc8e7b77b23e06ece4bccd9550f6",
        "title": "甘州子 五",
        "author": "顾敻",
        "content": "红炉深夜醉调笙，敲拍处，玉纤轻。\n小屏古画岸低平，烟月满闲庭。\n山枕上，灯背脸波横。",
        "dynasty": "唐",
        "collection_info": null
    },
    {
        "uuid": "5798bbf4ca2510e33895a3c8348359bb",
        "title": "遐方怨",
        "author": "顾敻",
        "content": "帘影细，簟文平。\n象纱笼玉指，缕金罗扇轻。\n嫩红双脸似花明，两条眉黛远山横。\n凤箫歇，镜尘生。\n辽塞音书绝，梦魂长暗惊。\n玉郎经岁负娉婷，教人争不恨无情。",
        "dynasty": "唐",
        "collection_info": null
    },
    {
        "uuid": "07b9bda5a5064c207fb829a587966ae1",
        "title": "诉衷情 一",
        "author": "顾敻",
        "content": "香灭帘垂春漏永，整鸳衾。\n罗带重，双凤，缕黄金。\n窗外月光临，沈沈。\n断肠无处寻，负春心。",
        "dynasty": "唐",
        "collection_info": null
    },
    {
        "uuid": "ad3353afdaea47107c194d67b8a18a4d",
        "title": "诉衷情 二",
        "author": "顾敻",
        "content": "永夜抛人何处去，绝来音。\n香阁掩，眉敛，月将沈。\n争忍不相寻，怨孤衾。\n换我心，为你心，始知相忆深。",
        "dynasty": "唐",
        "collection_info": null
    },
    {
        "uuid": "4aa645785df89747ecbd73f76ceecba8",
        "title": "杨柳枝",
        "author": "顾敻",
        "content": "秋夜香闺思寂寥，漏迢迢。\n鸳帏罗幌麝烟销，烛光摇。\n正忆玉郎游荡去，无寻处。\n更闻帘外雨潇潇，滴芭蕉。",
        "dynasty": "唐",
        "collection_info": null
    },
    {
        "uuid": "841347fdfa0a6f3d715dd8b3da8b63bf",
        "title": "醉公子 一",
        "author": "顾敻",
        "content": "漠漠秋云澹，红藕香侵槛。\n枕倚小山屏，金铺向晚扃。\n睡起横波慢，独望情何限。\n衰柳数声蝉，魂销似去年。",
        "dynasty": "唐",
        "collection_info": null
    },
    {
        "uuid": "7d08d5007cc234cf38565b0681d4e36f",
        "title": "醉公子 二",
        "author": "顾敻",
        "content": "岸柳垂金线，雨晴鸎百转。\n家住绿杨边，往来多少年。\n马嘶芳草远，高楼帘半卷。\n敛袖翠蛾攒，相逢尔许难。",
        "dynasty": "唐",
        "collection_info": null
    },
    {
        "uuid": "b052c3405ec9fa262a6b79fb12713f9b",
        "title": "酒泉子 一",
        "author": "顾敻",
        "content": "杨柳舞风，轻惹春烟残雨。\n杏花愁，鸎正语，画楼东。\n锦屏寂寞思无穷，还是不知消息。\n镜尘生，珠泪滴，损仪容。",
        "dynasty": "唐",
        "collection_info": null
    },
    {
        "uuid": "e4d90428124035a0e83030d7d772327b",
        "title": "酒泉子 二",
        "author": "顾敻",
        "content": "罗带缕金，兰麝烟凝魂断。\n画屏欹，云鬓乱，恨难任。\n几回垂泪滴鸳衾，薄情何处去？月临窗，花满树，信沈沈。",
        "dynasty": "唐",
        "collection_info": null
    },
    {
        "uuid": "8d4b156ba15f586bd2172ffafe1b18bf",
        "title": "酒泉子 三",
        "author": "顾敻",
        "content": "小槛日斜，风度绿窗人悄悄，翠帏闲掩舞双鸾，旧香寒。\n别来情绪转难判，韶颜看却老，依稀粉上有啼痕，暗销魂。",
        "dynasty": "唐",
        "collection_info": null
    },
    {
        "uuid": "0aa42979e33dd383455f1256e52241f5",
        "title": "酒泉子 四",
        "author": "顾敻",
        "content": "黛薄红深，约掠绿鬟云腻。\n小鸳鸯，金翡翠，称人心。\n锦鳞无处传幽意，海燕兰堂春又去。\n隔年书，千点泪，恨难任。",
        "dynasty": "唐",
        "collection_info": null
    },
    {
        "uuid": "421e723b1fb80b6425e2fa9593ccb11f",
        "title": "酒泉子 五",
        "author": "顾敻",
        "content": "掩却菱花，收拾翠钿休上面，金虫玉燕锁香奁，恨厌厌。\n云鬟半坠懒重篸，泪侵山枕湿，银灯背帐梦方酣，鴈飞南。",
        "dynasty": "唐",
        "collection_info": null
    },
    {
        "uuid": "6cca3352297f14bbdfd2274dd359fef0",
        "title": "酒泉子 六",
        "author": "顾敻",
        "content": "水碧风清，入槛细香红藕腻，谢娘敛翠恨无涯，小屏斜。\n堪憎荡子不还家，谩留罗带结，帐深枕腻炷沈烟，负当年。",
        "dynasty": "唐",
        "collection_info": null
    },
    {
        "uuid": "1f3937904a862c3a74324ac37b21dd41",
        "title": "酒泉子 七",
        "author": "顾敻",
        "content": "黛怨红羞，掩映画堂春欲暮，残花微雨隔青楼，思悠悠。\n芳菲时节看将度，寂寞无人还独语。\n画罗襦，香粉污，不胜愁。",
        "dynasty": "唐",
        "collection_info": null
    },
    {
        "uuid": "f1c38e0e0159ee8c765c663518d47fbe",
        "title": "浣溪沙 一",
        "author": "顾敻",
        "content": "春色迷人恨正赊，可堪荡子不还家，细风轻露着梨花。\n帘外有情双燕扬，槛前无力绿杨斜，小屏狂梦极天涯。",
        "dynasty": "唐",
        "collection_info": null
    },
    {
        "uuid": "4900dfa30eb80d95f9bcf4ba4ed96849",
        "title": "浣溪沙 二",
        "author": "顾敻",
        "content": "红藕香寒翠渚平，月笼虚阁夜蛩清，塞鸿惊梦两牵情。\n宝帐玉炉残麝冷，罗衣金缕暗尘生，小窗孤烛泪纵横。",
        "dynasty": "唐",
        "collection_info": null
    },
    {
        "uuid": "9745415215f432c870eecee633addf40",
        "title": "浣溪沙 三",
        "author": "顾敻",
        "content": "荷芰风轻帘幕香，绣衣鸂鶒泳回塘，小屏闲掩旧潇湘。\n恨入空帏鸾影独，泪凝双脸渚莲光，薄情年少悔思量。",
        "dynasty": "唐",
        "collection_info": null
    },
    {
        "uuid": "adcd64a25eb01fa62a5567e471923977",
        "title": "浣溪沙 四",
        "author": "顾敻",
        "content": "惆怅经年别谢娘，月窗花院好风光，此时相望最情伤。\n青鸟不来传锦字，瑶姬何处锁兰房，忍教魂梦两茫茫。",
        "dynasty": "唐",
        "collection_info": null
    },
    {
        "uuid": "66c5f7a1339708a38ecda5137c43a8c5",
        "title": "浣溪沙 五",
        "author": "顾敻",
        "content": "庭菊飘黄玉露浓，冷莎偎砌隐鸣蛩，何期良夜得相逢。\n背帐风摇红蜡滴，惹香暖梦绣衾重，觉来枕上怯晨钟。",
        "dynasty": "唐",
        "collection_info": null
    },
    {
        "uuid": "409a973b0dbba578b4b0f69ef6945fa5",
        "title": "浣溪沙 六",
        "author": "顾敻",
        "content": "云澹风高叶乱飞，小庭寒雨绿苔微，深闺人静掩屏帷。\n粉黛暗愁金带枕，鸳鸯空绕画罗衣，那堪孤负不思归。",
        "dynasty": "唐",
        "collection_info": null
    },
    {
        "uuid": "ac20617954f84f3e92ba3e53af1024eb",
        "title": "浣溪沙 七",
        "author": "顾敻",
        "content": "鴈响遥天玉漏清，小纱窗外月胧明，翠帏金鸭炷香平。\n何处不归音信断，良宵空使梦魂惊，簟凉枕冷不胜情。",
        "dynasty": "唐",
        "collection_info": null
    },
    {
        "uuid": "07079209eda0681c5db0922a775533df",
        "title": "浣溪沙 八",
        "author": "顾敻",
        "content": "露白蟾明又到秋，佳期幽会两悠悠，梦牵情役几时休。\n记得泥人微敛黛，无言斜倚小书楼，暗思前事不胜愁。",
        "dynasty": "唐",
        "collection_info": null
    },
    {
        "uuid": "bf4829cebbb0c3b7ca0a535713ef18fc",
        "title": "更漏子",
        "author": "顾敻",
        "content": "旧欢娱，新怅望，拥鼻含嚬楼上。\n浓柳翠，晚霞微，江鸥接翼飞。\n帘半卷，屏斜掩，远岫参差迷眼。\n歌满耳，酒盈尊，前非不要论。",
        "dynasty": "唐",
        "collection_info": null
    },
    {
        "uuid": "39e6c021a010ada27bcdd9d144e4df85",
        "title": "应天长",
        "author": "顾敻",
        "content": "瑟瑟罗裙金线缕，轻透鹅黄香画袴。\n垂交带，盘鹦鹉，袅袅翠翘移玉步。\n背人匀檀注，慢转娇波偷觑。\n敛黛春情暗许，倚屏慵不语。",
        "dynasty": "唐",
        "collection_info": null
    },
    {
        "uuid": "6c3f1e8d6d30316deddbc73e0416ae95",
        "title": "渔歌子",
        "author": "顾敻",
        "content": "晓风清，幽沼绿，倚阑凝望珍禽浴。\n画帘垂，翠屏曲，满袖荷香馥郁。\n好摅怀，堪寓目，身闲心静平生足。\n酒杯深，光影促，名利无心较逐。",
        "dynasty": "唐",
        "collection_info": null
    },
    {
        "uuid": "ea9f8d50063e98fdd3948f8677546e04",
        "title": "河传 一",
        "author": "顾敻",
        "content": "燕扬，晴景。\n小窗屏暖，鸳鸯交颈。\n菱花掩却翠鬟欹，慵整，海棠帘外影。\n绣帏香断金鸂鶒，无消息。\n心事空相忆，倚东风。\n春正浓，愁红，泪痕衣上重。",
        "dynasty": "唐",
        "collection_info": null
    },
    {
        "uuid": "3e5f0c5aed6aaf21862c7efd27109443",
        "title": "河传 二",
        "author": "顾敻",
        "content": "曲槛，春晚。\n碧流纹细，绿杨丝輭。\n露华鲜，杏枝繁，鸎转，野芜平似翦。\n直是人间到天上，堪游赏。\n醉眼疑屏障，对池塘。\n惜韶光，断肠，为花须尽狂。",
        "dynasty": "唐",
        "collection_info": null
    },
    {
        "uuid": "773d93005fb17596fea160db70ddc9d1",
        "title": "河传 三",
        "author": "顾敻",
        "content": "棹举，舟去。\n波光渺渺，不知何处。\n岸花汀草共依依，雨微，鹧鸪相逐飞。\n天涯离恨江声咽，啼猿切。\n此意向谁说，倚兰桡。\n独无憀，魂销，小炉香欲焦。",
        "dynasty": "唐",
        "collection_info": null
    },
    {
        "uuid": "e092182507923878ca1e6cf58925309d",
        "title": "木兰花 一",
        "author": "顾敻",
        "content": "月照玉楼春漏促，飒飒风摇庭砌竹。\n梦惊鸳被觉来时，何处管弦声断续。\n惆怅少年游冶去，枕上两蛾攒细绿。\n晓莺帘外语花枝，背帐犹残红蜡烛。",
        "dynasty": "唐",
        "collection_info": null
    },
    {
        "uuid": "6ebcd00eb4aa0c96549d616d5b49a97e",
        "title": "木兰花 二",
        "author": "顾敻",
        "content": "柳映玉楼春日晚，雨细风轻烟草輭。\n画堂鹦鹉语雕笼，金粉小屏犹半掩。\n香灭绣帏人寂寂，倚槛无言愁思远。\n恨郎何处纵疎狂，长使含啼眉不展。",
        "dynasty": "唐",
        "collection_info": null
    },
    {
        "uuid": "776c6d9bcfff9ba0628d46d924fac8d4",
        "title": "木兰花 三",
        "author": "顾敻",
        "content": "月皎露华窗影细，风送菊香黏绣袂。\n博山炉冷水沈微，惆怅金闺终日闭。\n懒展罗衾垂玉筯，羞对菱花篸宝髻。\n良宵好事枉教休，无计那他狂耍壻。",
        "dynasty": "唐",
        "collection_info": null
    },
    {
        "uuid": "f6c4cfe3802099acabd17eceb4415da5",
        "title": "木兰花 四",
        "author": "顾敻",
        "content": "拂水双飞来去燕，曲槛小屏山六扇。\n春愁凝思结眉心，绿绮懒调红锦荐。\n话别情多声欲战，玉筯痕留红粉面。\n镇长独立到黄昏，却怕良宵频梦见。",
        "dynasty": "唐",
        "collection_info": null
    },
    {
        "uuid": "9a93144e636c539f6b38eda7cb037d33",
        "title": "虞美人 一",
        "author": "顾敻",
        "content": "晓莺啼破相思梦，帘卷金泥凤。\n宿妆犹在酒初醒，翠翘慵整倚云屏，转娉婷。\n香檀细画侵桃脸，罗袂轻轻敛。\n佳期堪恨再难寻，绿芜满院柳成阴，负春心。",
        "dynasty": "唐",
        "collection_info": null
    },
    {
        "uuid": "58523170e667e7dcb6c172b7d4d29d0d",
        "title": "虞美人 二",
        "author": "顾敻",
        "content": "触帘风送景阳钟，鸳被绣花重。\n晓帏初卷冷烟浓，翠匀粉黛好仪容，思娇慵。\n起来无语理朝妆，宝匣镜凝光。\n绿荷相倚满池塘，露清枕簟藕花香，恨悠扬。",
        "dynasty": "唐",
        "collection_info": null
    },
    {
        "uuid": "50b5c96dee8785c0bc1f7ac8d485654d",
        "title": "虞美人 三",
        "author": "顾敻",
        "content": "翠屏闲掩垂珠箔，丝雨笼池阁。\n露黏红藕咽清香，谢娘娇极不成狂，罢朝妆。\n小金鸂鶒沈烟细，腻枕堆云髻。\n浅眉微敛注檀轻，旧欢时有梦魂惊，悔多情。",
        "dynasty": "唐",
        "collection_info": null
    },
    {
        "uuid": "84e47e6baff808de0224bbc7a809e28c",
        "title": "虞美人 四",
        "author": "顾敻",
        "content": "碧梧桐映纱窗晚，花谢莺声懒。\n小屏屈曲掩青山，翠帏香粉玉炉寒，两蛾攒。\n颠狂年少轻离别，孤负春时节。\n画罗红袂有啼痕，魂销无语倚闺门，欲黄昏。",
        "dynasty": "唐",
        "collection_info": null
    },
    {
        "uuid": "1f92f7cc8759eb899639e21c601065a8",
        "title": "虞美人 五",
        "author": "顾敻",
        "content": "深闺春色劳思想，恨共春芜长。\n黄鹂娇转泥芳妍，杏枝如画倚轻烟，锁窗前。\n凭阑愁立双蛾细，柳影斜摇砌。\n玉郎还是不还家，教人魂梦逐杨花，绕天涯。",
        "dynasty": "唐",
        "collection_info": null
    },
    {
        "uuid": "2b89b445a249f4d52d6722da67d67382",
        "title": "虞美人 六",
        "author": "顾敻",
        "content": "少年艳质胜琼英，早晚别三清。\n莲冠稳篸钿箆横，飘飘罗袖碧云轻，画难成。\n迟迟少转腰身袅，翠靥眉心小。\n醮坛风急杏枝香，此时恨不驾鸾皇，访刘郎。",
        "dynasty": "唐",
        "collection_info": null
    },
    {
        "uuid": "3037cf5c03451f857140d7fcf06c1ba6",
        "title": "临江仙 一",
        "author": "顾敻",
        "content": "碧染长空池似镜，倚楼闲望凝情。\n满衣红藕细香清。\n象床珍簟，山障掩，玉琴横。\n暗想昔时欢笑事，如今赢得愁生。\n博山炉暖澹烟轻。\n蝉吟人静，残日傍，小窗明。",
        "dynasty": "唐",
        "collection_info": null
    },
    {
        "uuid": "30deac32e2ee09d7ccc720af38e4ae9e",
        "title": "临江仙 二",
        "author": "顾敻",
        "content": "幽闺小槛春光晚，柳浓花澹莺稀。\n旧欢思想尚依依。\n翠嚬红敛，终日损芳菲。\n何事狂夫音信断，不如梁燕犹归。\n画堂深处麝烟微。\n屏虚枕冷，风细雨霏霏。",
        "dynasty": "唐",
        "collection_info": null
    },
    {
        "uuid": "d47660831239f30bbe8ad246468f11fa",
        "title": "临江仙 三",
        "author": "顾敻",
        "content": "月色穿帘风入竹，倚屏双黛愁时。\n砌花含露两三枝。\n如啼恨脸，魂断损容仪。\n香烬暗销金鸭冷，可堪孤负前期。\n绣襦不整鬓鬟攲。\n几多惆怅，情绪在天涯。",
        "dynasty": "唐",
        "collection_info": null
    },
    {
        "uuid": "0ece2addb91107504cf1917dc8009935",
        "title": "献衷心",
        "author": "顾敻",
        "content": "绣鸳鸯帐暖，画孔雀屏欹。\n人悄悄，月明时。\n想昔年欢笑，恨今日分离。\n银釭背，铜漏永，阻佳期。\n小炉烟细，虚阁帘垂。\n几多心事，暗地思惟。\n被娇娥牵役，魂梦如痴。\n金闺裏，山枕上，始应知。",
        "dynasty": "唐",
        "collection_info": null
    },
    {
        "uuid": "6378198efc3c174d6177cbc3b14b817c",
        "title": "女冠子 一",
        "author": "鹿虔扆",
        "content": "凤楼琪树，惆怅刘郎一去，正春深。\n洞裏愁空结，人间信莫寻。\n竹疎斋殿迥，松密醮坛阴。\n倚云低首望，可知心。",
        "dynasty": "唐",
        "collection_info": null
    },
    {
        "uuid": "853105483deeeff92b21fa37d494ca61",
        "title": "女冠子 二",
        "author": "鹿虔扆",
        "content": "步虚坛上，绛节霓旌相向，引真仙。\n玉佩摇蟾影，金炉袅麝烟。\n露浓霜简湿，风紧羽衣偏。\n欲留难得住，却归天。",
        "dynasty": "唐",
        "collection_info": null
    },
    {
        "uuid": "6d3253d58f64896cbe6c3de7a1fe4527",
        "title": "思越人",
        "author": "鹿虔扆",
        "content": "翠屏欹，银烛背，漏残清夜迢迢。\n双带绣窠盘锦荐，泪侵花暗香销。\n珊瑚枕腻鸦鬟乱，玉纤慵整云散。\n苦是适来新梦见，离肠争不千断。",
        "dynasty": "唐",
        "collection_info": null
    },
    {
        "uuid": "32ff92726e116e39ac9894dff4936b56",
        "title": "虞美人",
        "author": "鹿虔扆",
        "content": "卷荷香澹浮烟渚，绿嫩擎新雨。\n琐窗疎透晓风清，象床珍簟冷光轻，水文平。\n九疑黛色屏斜掩，枕上眉心敛。\n不堪相望病将成，钿昏檀粉泪纵横，不胜情。",
        "dynasty": "唐",
        "collection_info": null
    },
    {
        "uuid": "c30d14a8fc3e46da96e6d6d08290f6d9",
        "title": "临江仙 一",
        "author": "鹿虔扆",
        "content": "金锁重门荒苑静，绮窗愁对秋空。\n翠华一去寂无踪。\n玉楼歌吹，声断已随风。\n烟月不知人事改，夜阑还照深宫。\n藕花相向野塘中。\n暗伤亡国，清露泣香红。",
        "dynasty": "唐",
        "collection_info": null
    },
    {
        "uuid": "603082ef697e47f596e36724ea95cba7",
        "title": "临江仙 二",
        "author": "鹿虔扆",
        "content": "无赖晓莺惊梦断，起来残酒初醒。\n映窗丝柳袅烟青。\n翠帘慵卷，约砌杏花零。\n一自玉郎游冶去，莲凋月惨仪形。\n暮天微雨洒闲庭。\n手挼裙带，无语倚云屏。",
        "dynasty": "唐",
        "collection_info": null
    },
    {
        "uuid": "88fec0448a650530d94a8c50b5a55da2",
        "title": "诉衷情 一",
        "author": "魏承班",
        "content": "高歌宴罢月初盈，诗情引恨情。\n烟露冷，水流轻，思想梦难成。\n罗帐袅香平，恨频生。\n思君无计睡还醒，隔层城。",
        "dynasty": "唐",
        "collection_info": null
    },
    {
        "uuid": "8ae7af5bed11266e80e43e4ff9c14534",
        "title": "诉衷情 二",
        "author": "魏承班",
        "content": "春深花簇小楼台，风飘锦绣开。\n新睡觉，步香阶，山枕印红顋。\n鬓乱坠金钗，语檀偎。\n临行执手重重属，几千回。",
        "dynasty": "唐",
        "collection_info": null
    },
    {
        "uuid": "4a63c156cadd9f49bd119409ea45d3d6",
        "title": "诉衷情 三",
        "author": "魏承班",
        "content": "银汉云情玉漏长，蛩声悄画堂。\n筠簟冷，碧窗凉，红蜡泪飘香。\n皓月泻寒光，割人肠。\n那堪独自步池塘，对鸳鸯。",
        "dynasty": "唐",
        "collection_info": null
    },
    {
        "uuid": "1a62bb24af1d1b97e9b0b8a85e0cd88e",
        "title": "诉衷情 四",
        "author": "魏承班",
        "content": "金风轻透碧窗纱，银釭燄影斜。\n欹枕卧，恨何赊，山掩小屏霞。\n云雨别吴娃，想容华。\n梦成几度遶天涯，到君家。",
        "dynasty": "唐",
        "collection_info": null
    },
    {
        "uuid": "b8cf95f993bb9e106c3e92ae5aa3c534",
        "title": "诉衷情 五",
        "author": "魏承班",
        "content": "春情满眼脸红消，娇妒索人饶。\n星靥小，玉珰摇，几共醉春朝。\n别后忆纤腰，梦魂劳。\n如今风叶又萧萧，恨迢迢。",
        "dynasty": "唐",
        "collection_info": null
    },
    {
        "uuid": "2b7b722340bbe210a2bc577e869cd5bd",
        "title": "生查子 一",
        "author": "魏承班",
        "content": "烟雨晚晴天，零落花无语。\n难话此时心，梁燕双来去。\n琴韵对熏风，有恨和情抚。\n肠断断弦频，泪滴黄金缕。",
        "dynasty": "唐",
        "collection_info": null
    },
    {
        "uuid": "dfc68820ef820dccd1aac693d24ddfbf",
        "title": "生查子 二",
        "author": "魏承班",
        "content": "寂寞画堂空，深夜垂罗幕。\n灯暗锦屏欹，月冷珠帘薄。\n愁恨梦难成，何处贪欢乐。\n看看又春来，还是长萧索。",
        "dynasty": "唐",
        "collection_info": null
    },
    {
        "uuid": "bc3b9b692a3c72620aa437da18f4715b",
        "title": "生查子 三",
        "author": "魏承班",
        "content": "离别又经年，独对芳菲景。\n嫁得薄情夫，长抱相思病。\n花红柳绿间晴空，蝶舞双双影。\n羞看绣罗衣，为有金鸾并。",
        "dynasty": "唐",
        "collection_info": null
    },
    {
        "uuid": "a02da5a4a88f623e684db71f00c16074",
        "title": "菩萨蛮 一",
        "author": "魏承班",
        "content": "罗裾薄薄秋波染，眉间画得山两点。\n相见绮筵时，深情暗共知。\n翠翘云鬓动，敛态弹金凤。\n宴罢入兰房，邀人解佩珰。",
        "dynasty": "唐",
        "collection_info": null
    },
    {
        "uuid": "f3b546d6acf953af9fa1e36176d792fe",
        "title": "菩萨蛮 二",
        "author": "魏承班",
        "content": "罗衣隐约金泥画，玳筵一曲当秋夜。\n声颤觑人娇，[云]鬟袅翠翘。\n酒醺红玉輭，眉翠秋山远。\n绣幌麝烟沈，谁人知两心。",
        "dynasty": "唐",
        "collection_info": null
    },
    {
        "uuid": "f29f89376264519fa7fa26d5cd9912f9",
        "title": "菩萨蛮 三",
        "author": "魏承班",
        "content": "玉容光照菱花影，沈沈脸上秋波冷。\n白雪一声新，雕梁起暗尘。\n宝钗摇翡翠，香惹芙蓉醉。\n携手入鸳衾，谁人知此心。",
        "dynasty": "唐",
        "collection_info": null
    },
    {
        "uuid": "6aa9b63039a6b058237bdefbba0d270c",
        "title": "渔歌子",
        "author": "魏承班",
        "content": "柳如眉，云似髮，鲛绡雾縠笼香雪。\n梦魂惊，钟漏歇，窗外晓莺残月。\n几多情，无处说，落花飞絮清明节。\n少年郎，容易别，一去音书断绝。",
        "dynasty": "唐",
        "collection_info": null
    },
    {
        "uuid": "ff9f08eb30cf300aa0e91c6999ebf36b",
        "title": "满宫花 一",
        "author": "魏承班",
        "content": "雪霏霏，风凛凛。\n玉郎何处狂饮，醉时想得纵风流，罗帐香帏鸳寝。\n春朝秋夜思君甚，愁见绣屏孤枕。\n少年何事负初心，泪滴缕金双袵。",
        "dynasty": "唐",
        "collection_info": null
    },
    {
        "uuid": "6bfc88985a44fcac34ecf5ae0b602644",
        "title": "满宫花 二",
        "author": "魏承班",
        "content": "寒夜长，更漏永。\n愁见透帘月影，王孙何处不归来，应在倡楼酩酊。\n金鸭无香罗帐冷，羞更双鸾交颈。\n梦中几度见儿夫，不忍駡伊薄倖。",
        "dynasty": "唐",
        "collection_info": null
    },
    {
        "uuid": "90fd6777a733a7da39fc813614265002",
        "title": "谒金门 一",
        "author": "魏承班",
        "content": "烟水阔，人值清明时节。\n雨细花零莺语切，愁肠千万结。\n鴈去音徽断绝，有恨欲凭谁说。\n无事伤心犹不彻，春时容易别。",
        "dynasty": "唐",
        "collection_info": null
    },
    {
        "uuid": "730d471a59b807ef21674707c802a48e",
        "title": "谒金门 二",
        "author": "魏承班",
        "content": "春欲半，堆砌落花千片。\n早是潘郎长不见，忍听双语燕。\n飞絮晴空扬远，风送谁家弦管。\n愁倚画屏凡事懒，泪霑金缕线。",
        "dynasty": "唐",
        "collection_info": null
    },
    {
        "uuid": "11d45a0eb74618deafafe0085a9fd616",
        "title": "谒金门 三",
        "author": "魏承班",
        "content": "长思忆，思忆佳辰轻掷。\n霜月透帘澄夜色，小屏山凝碧。\n恨恨君何太极，记得娇娆无力。\n独坐思量愁似织，断肠烟水隔。",
        "dynasty": "唐",
        "collection_info": null
    },
    {
        "uuid": "2a550c8eb22219d8c0f23adc3ac67e64",
        "title": "木兰花",
        "author": "魏承班",
        "content": "小芙蓉，香旖旎，碧玉堂深清似水。\n闭宝匣，掩金铺，倚屏拖袖愁如醉。\n迟迟好景烟花媚，曲渚鸳鸯眠锦翅。\n凝然愁望静相思，一双笑靥嚬香蘂。",
        "dynasty": "唐",
        "collection_info": null
    },
    {
        "uuid": "6ad22ef009e52b1688cd6a427b12990b",
        "title": "玉楼春 一",
        "author": "魏承班",
        "content": "寂寂画堂梁上燕，高卷翠帘横数扇。\n一庭春色恼人来，满地落花红几片。\n愁倚锦屏低雪面，泪滴绣罗金缕线。\n好天凉月尽伤心，为是玉郎长不见。",
        "dynasty": "唐",
        "collection_info": null
    },
    {
        "uuid": "2a5539771cc35fd22fb8f286f8d08a9b",
        "title": "玉楼春 二",
        "author": "魏承班",
        "content": "轻敛翠蛾呈皓齿，莺转一枝花影裏。\n声声清迥遏行云，寂寂画梁尘暗起。\n玉斝满斟情未已，促坐王孙公子醉。\n春风筵上贯珠匀，艳色韶颜娇旖旎。",
        "dynasty": "唐",
        "collection_info": null
    },
    {
        "uuid": "1297142073543f6de15a40dde58e41e9",
        "title": "黄钟乐",
        "author": "魏承班",
        "content": "池塘烟暖草萋萋，惆怅闲宵含恨。\n愁坐思堪迷，遥想玉人情事远，音容浑似隔桃溪。\n偏记同欢秋月低，帘外论心花畔。\n和醉暗相携，何事春来君不见，梦魂长在锦江西。",
        "dynasty": "唐",
        "collection_info": null
    },
    {
        "uuid": "031611b4994e51e434b23a61ff281085",
        "title": "江城子",
        "author": "尹鹗",
        "content": "帬拖碧，步飘香，纤腰束素长。\n鬓云光，拂面珑璁，腻玉碎凝妆。\n宝柱秦筝弹向晚，弦促雁，更思量。",
        "dynasty": "唐",
        "collection_info": null
    },
    {
        "uuid": "c0e5cb77ba54c8aa6bfaca3ad91d13ec",
        "title": "何满子",
        "author": "尹鹗",
        "content": "云雨常陪胜会，笙歌惯逐闲游。\n锦里风光应占，玉鞭金勒骅骝。\n戴月潜穿深曲，和香醉脱轻裘。\n方喜正同鸳帐，又言将往皇州。\n每忆良宵公子伴，梦魂长挂红楼。\n欲表伤离情味，丁香结在心头。",
        "dynasty": "唐",
        "collection_info": null
    },
    {
        "uuid": "3a779dda9e4f9cf1dcd92d654376a6e7",
        "title": "醉公子",
        "author": "尹鹗",
        "content": "暮烟笼藓砌，戟门犹未闭。\n尽日醉寻春，归来月满身。\n离鞍偎绣袂，坠巾花乱缀。\n何处恼佳人，檀痕衣上新。",
        "dynasty": "唐",
        "collection_info": null
    },
    {
        "uuid": "268718fbdc4bb14b7f48e614bae1df0d",
        "title": "女冠子",
        "author": "尹鹗",
        "content": "双成伴侣，去去不知何处，有佳期。\n霞帔金丝薄，花冠玉叶危。\n懒乘丹凤子，学跨小龙儿。\n叵耐天风紧，挫腰肢。",
        "dynasty": "唐",
        "collection_info": null
    },
    {
        "uuid": "ec1faa55f94ae8bdb7ee2a845dcc4414",
        "title": "菩萨蛮 一",
        "author": "尹鹗",
        "content": "陇云暗合秋天白，俯窗独坐窥烟陌。\n楼际角重吹，黄昏方醉归。\n荒唐难共语，明日还应去。\n上马出门时，金鞭莫与伊。",
        "dynasty": "唐",
        "collection_info": null
    },
    {
        "uuid": "7cc4946af680c3612f010d57ae559c58",
        "title": "菩萨蛮 二",
        "author": "尹鹗",
        "content": "呜呜晓角调如语，画楼三会喧雷鼓。\n枕上梦方残，月光铺水寒。\n蛾眉应敛翠，咫尺同千里。\n宿酒未全消，满怀离恨饶。",
        "dynasty": "唐",
        "collection_info": null
    },
    {
        "uuid": "045f8b3cb36ca34c4ef354b71fe39640",
        "title": "菩萨蛮 三",
        "author": "尹鹗",
        "content": "锦茵闲衬丁香枕，银釭烬落犹慵寝。\n颙坐遍红炉，谁知情绪孤。\n少年狂荡惯，花曲长牵绊。\n去便不归来，空教骏马回。",
        "dynasty": "唐",
        "collection_info": null
    },
    {
        "uuid": "3102f2b1de260a2ff7fd38bf62f8628e",
        "title": "杏园芳",
        "author": "尹鹗",
        "content": "严妆嫩脸花明，教人见了关情。\n含羞举步越罗轻，称娉婷。\n终朝咫尺窥香阁，迢遥似隔层城。\n何时休遣梦相萦，入云屏。",
        "dynasty": "唐",
        "collection_info": null
    },
    {
        "uuid": "a8957a600351e4c730d5cb9d1c9e71a7",
        "title": "清平乐 一",
        "author": "尹鹗",
        "content": "偎红敛翠，尽日思闲事。\n髻滑凤皇钗欲坠，雨打梨花满地。\n绣衣独倚阑干，玉容似怯春寒。\n应待少年公子，鸳帏深处同欢。",
        "dynasty": "唐",
        "collection_info": null
    },
    {
        "uuid": "4ff2405849aa7c5930224b256bc2f9ca",
        "title": "清平乐 二",
        "author": "尹鹗",
        "content": "芳年妙妓，淡拂铅华翠。\n轻笑自然生百媚，争那尊前人意。\n酒倾琥珀杯时，更堪能唱新词。\n赚得王孙狂处，断肠一搦腰肢。",
        "dynasty": "唐",
        "collection_info": null
    },
    {
        "uuid": "850fa1ea42ccdb18ee94ab82480054de",
        "title": "满宫花",
        "author": "尹鹗",
        "content": "月沈沈，人悄悄，一炷后庭香袅。\n风流帝子不归来，满地禁花慵扫。\n离恨多，相见少，何处醉迷三岛。\n漏清宫树子规啼，愁锁碧窗春晓。",
        "dynasty": "唐",
        "collection_info": null
    },
    {
        "uuid": "3844bd51841a3aa9fd4790db6eb4cf5f",
        "title": "临江仙 一",
        "author": "尹鹗",
        "content": "一番荷芰生池沼，槛前风送馨香。\n昔年于此伴萧娘。\n相偎伫立，牵惹叙衷肠。\n时逞笑容无限态，还如菡萏争芳。\n别来虚遣思悠扬。\n慵窥往事，金锁小兰房。",
        "dynasty": "唐",
        "collection_info": null
    },
    {
        "uuid": "d159ee4da2bff1082f4230321ae1bfad",
        "title": "临江仙 二",
        "author": "尹鹗",
        "content": "深秋寒夜银河静，月明深院中庭。\n西窗幽梦等闲成。\n逡巡觉后，特地恨难平。\n红烛半条残焰短，[依]稀暗背银屏。\n枕前何事最伤情。\n梧桐叶上，点点露珠零。",
        "dynasty": "唐",
        "collection_info": null
    },
    {
        "uuid": "65cdd8663ab7c44f40ce8fbc11c00d8c",
        "title": "拨棹子 一",
        "author": "尹鹗",
        "content": "风切切，深秋月。\n十朵芙蓉繁艳歇，小槛细腰无力。\n空赢得，目断魂飞何处说。\n寸心恰似丁香结，看看瘦尽胸前雪。\n偏挂恨，少年抛掷。\n羞覩见，绣被堆红闲不彻。",
        "dynasty": "唐",
        "collection_info": null
    },
    {
        "uuid": "c306f44524c36f2616de2b2a4faf7dd1",
        "title": "拨棹子 二",
        "author": "尹鹗",
        "content": "丹脸腻，双靥媚。\n冠子缕金装翡翠，将一朵，琼花堪比。\n窠窠绣，鸾凤衣裳香窣地。\n银台蜡烛滴红泪，醁酒劝人教半醉。\n帘幕外，月华如水。\n特地向，宝帐颠狂不肯睡。",
        "dynasty": "唐",
        "collection_info": null
    },
    {
        "uuid": "abf9e5c45432e175a00566866a223dbb",
        "title": "秋夜月",
        "author": "尹鹗",
        "content": "三秋佳节，罥晴空，凝碎露，茱萸千结。\n菊蘂和烟轻捻，酒浮金屑。\n征云雨，调丝竹，此时难辍。\n欢极，一片艳歌声揭。\n黄昏慵别，炷沈烟，熏绣被，翠帷同歇。\n醉并鸳鸯双枕，暖偎春雪。\n语丁宁，情委曲，论心正切。\n夜深，窗透数条斜月。",
        "dynasty": "唐",
        "collection_info": null
    },
    {
        "uuid": "c42515c690534ea6e67aa2219bf8ec65",
        "title": "金浮图",
        "author": "尹鹗",
        "content": "繁华地，王孙富贵。\n玳瑁筵开，下朝无事。\n压红茵，凤舞黄金翅。\n玉立纤腰，一片揭天歌吹。\n满目绮罗珠翠，和风淡荡，偷散沈檀气。\n堪判醉，韶光正媚。\n折尽牡丹，艳迷人意。\n金张许史应难比，贪恋欢娱，不觉金乌坠。\n还惜会难别易，金船更劝，勒住花骢辔。",
        "dynasty": "唐",
        "collection_info": null
    },
    {
        "uuid": "bd6094509695fe87b0beebfb920cb404",
        "title": "定西番",
        "author": "毛熙震",
        "content": "苍翠浓阴满院，莺对语。\n蝶交飞，戏蔷薇。\n斜日倚阑风好，余香出绣衣。\n未得玉郎消息，几时归。",
        "dynasty": "唐",
        "collection_info": null
    },
    {
        "uuid": "f1a068d6df085b90eaf29f67ec22d497",
        "title": "何满子 一",
        "author": "毛熙震",
        "content": "寂寞芳菲暗度，岁华如箭堪惊。\n缅想旧欢多少事，转添春思难平。\n曲槛丝垂金柳，小窗弦断银筝。\n深院空闻燕语，满园闲落花轻。\n一片相思休不得，忍教长日愁生。\n谁见夕阳孤梦，觉来无限伤情。",
        "dynasty": "唐",
        "collection_info": null
    },
    {
        "uuid": "3e63b586e5bcf2305fff4b86380dd10b",
        "title": "何满子 二",
        "author": "毛熙震",
        "content": "无语残妆澹薄，含羞亸袂轻盈。\n几度香闺眠过晓，绮窗疎日微明。\n云母帐中偷惜，水精枕上初惊。\n笑靥嫩疑花拆，愁眉翠敛山横。\n相望只教添怅恨，整鬟时见纤琼。\n独倚朱扉闲立，谁知别有深情。",
        "dynasty": "唐",
        "collection_info": null
    },
    {
        "uuid": "77dd136a8d2774634c044ce25348b9d4",
        "title": "女冠子 一",
        "author": "毛熙震",
        "content": "碧桃红杏，迟日媚笼光影，綵霞深。\n香暖熏莺语，风清引鹤音。\n翠鬟冠玉叶，霓袖捧瑶琴。\n应共吹箫侣，暗相寻。",
        "dynasty": "唐",
        "collection_info": null
    },
    {
        "uuid": "bb05d480235dabd7888f8bc5ac03a8f0",
        "title": "女冠子 二",
        "author": "毛熙震",
        "content": "修蛾慢脸，不语檀心一点，小山妆。\n蝉鬓低含绿，罗衣澹拂黄。\n[闷]来深院裏，闲步落花傍。\n纤手轻轻整，玉炉香。",
        "dynasty": "唐",
        "collection_info": null
    },
    {
        "uuid": "ac780e0668149f27e9fcb9137d802cbd",
        "title": "酒泉子 一",
        "author": "毛熙震",
        "content": "闲卧绣帏，慵想万般情宠。\n锦檀偏，翘股重，翠云欹。\n暮天屏上春山碧，映香烟雾隔。\n蕙兰心，魂梦役，敛蛾眉。",
        "dynasty": "唐",
        "collection_info": null
    },
    {
        "uuid": "9fd219f0d03c19f54ef74a9cc4c0c33d",
        "title": "酒泉子 二",
        "author": "毛熙震",
        "content": "钿匣舞鸾，隐映艳红修碧。\n月梳斜，云鬓腻，粉香寒。\n晓花微敛轻呵展，袅钗金燕輭。\n日初升，帘半卷，对妆残。",
        "dynasty": "唐",
        "collection_info": null
    },
    {
        "uuid": "ee5b68802064a961bdc9f729818b65d8",
        "title": "浣溪沙 一",
        "author": "毛熙震",
        "content": "春暮黄莺下砌前，水精帘影露珠悬，绮霞低映晚晴天。\n弱柳万条垂翠带，残红满地碎香钿，蕙风飘荡散轻烟。",
        "dynasty": "唐",
        "collection_info": null
    },
    {
        "uuid": "b89ed6f1b7f57f335f70740629e30069",
        "title": "浣溪沙 二",
        "author": "毛熙震",
        "content": "花榭香红烟景迷，满庭芳草绿萋萋，金铺闲掩绣帘底。\n紫燕一双娇语碎，翠屏十二晚峰齐，梦魂消散醉空闺。",
        "dynasty": "唐",
        "collection_info": null
    },
    {
        "uuid": "a55fe7cfacf5638626e0756a19277a0a",
        "title": "浣溪沙 三",
        "author": "毛熙震",
        "content": "晚起红房醉欲消，绿鬟云散袅金翘，雪香花语不胜娇。\n好是向人柔弱处，玉纤时急绣帬腰，春心牵惹转无憀。",
        "dynasty": "唐",
        "collection_info": null
    },
    {
        "uuid": "02fdaf0522e192f3f84ad18bb7436af4",
        "title": "浣溪沙 四",
        "author": "毛熙震",
        "content": "一隻横钗坠髻丛，静眠珍簟起来慵，绣罗红嫩抹苏胸。\n羞敛细蛾魂暗断，因迷无语思犹浓，小屏香霭碧山重。",
        "dynasty": "唐",
        "collection_info": null
    },
    {
        "uuid": "362ad422f70b7c8bd26893bbfc3c0f48",
        "title": "浣溪沙 五",
        "author": "毛熙震",
        "content": "云薄罗帬绶带长，满身新裛瑞龙香，翠钿斜映艳梅妆。\n佯不觑人空婉约，笑和娇语太猖狂，忍教牵恨暗形相。",
        "dynasty": "唐",
        "collection_info": null
    },
    {
        "uuid": "082576672a8cdc42f526f29c744dac3a",
        "title": "浣溪沙 六",
        "author": "毛熙震",
        "content": "碧玉冠轻袅燕钗，捧心无语步香阶，缓移弓底绣罗鞋。\n暗想欢娱何计好，岂堪期约有时乖，日高深院正忘怀。",
        "dynasty": "唐",
        "collection_info": null
    },
    {
        "uuid": "93e26d5b8d26f12701ecae7ef280cd04",
        "title": "浣溪沙 七",
        "author": "毛熙震",
        "content": "半醉凝情卧绣茵，睡容无力卸罗裙，玉笼鹦鹉厌听闻。\n慵整落钗金翡翠，象梳欹鬓月生云，锦屏绡幌麝烟熏。",
        "dynasty": "唐",
        "collection_info": null
    },
    {
        "uuid": "ab2af73bf6a8a6e9664d42637002bc5c",
        "title": "后庭花 一",
        "author": "毛熙震",
        "content": "莺啼燕语芳菲节，瑞庭花发。\n昔时欢宴歌声揭，管弦清越。\n自从陵谷追游歇，画梁尘黦。\n伤心一片如珪月，闲锁宫阙。",
        "dynasty": "唐",
        "collection_info": null
    },
    {
        "uuid": "649432373a4e74f72c6821ed7fe48ef1",
        "title": "后庭花 二",
        "author": "毛熙震",
        "content": "轻盈舞伎含芳艳，竞妆新脸。\n步摇珠翠修蛾敛，腻鬟云染。\n歌声慢发开檀点，绣衫斜掩。\n时将纤手匀红脸，笑拈金靥。",
        "dynasty": "唐",
        "collection_info": null
    },
    {
        "uuid": "694a7399a103c89732032c3825e0acb7",
        "title": "后庭花 三",
        "author": "毛熙震",
        "content": "越罗小袖新香蒨，薄笼金钏。\n倚阑无语摇轻扇，半遮匀面。\n春残日暖莺娇懒，满庭花片。\n争不教人长相见，画堂深院。",
        "dynasty": "唐",
        "collection_info": null
    },
    {
        "uuid": "0ec10f89ce6c8e2c6e21c4cc4d3b5af1",
        "title": "菩萨蛮 一",
        "author": "毛熙震",
        "content": "梨花满院飘香雪，高楼夜静风筝咽。\n斜月照帘帷，忆君和梦稀。\n小窗灯影背，燕语惊愁态。\n屏掩断香飞，行云山外归。",
        "dynasty": "唐",
        "collection_info": null
    },
    {
        "uuid": "caab304e0b40672cba9be1925a927705",
        "title": "菩萨蛮 二",
        "author": "毛熙震",
        "content": "绣帘高轴临塘看，雨翻荷芰真珠散。\n残暑晚初凉，轻风渡水香。\n无憀悲往事，争那牵情思。\n光影暗相催，等闲秋又来。",
        "dynasty": "唐",
        "collection_info": null
    },
    {
        "uuid": "6f4c592c4e9409ee47d2f43e7091d605",
        "title": "菩萨蛮 三",
        "author": "毛熙震",
        "content": "天含残碧融春色，五陵薄倖无消息。\n尽日掩朱门，离愁暗断魂。\n莺啼芳树暖，燕拂回塘满。\n寂寞对屏山，相思醉梦间。",
        "dynasty": "唐",
        "collection_info": null
    },
    {
        "uuid": "b901af3244b8c9f2bfddd4cc997d4289",
        "title": "清平乐",
        "author": "毛熙震",
        "content": "春光欲暮，寂寞闲庭户。\n粉蝶双双穿槛舞，帘卷晚天疎雨。\n含愁独倚闺帏，玉炉烟断香微。\n正是销魂时节，东风满院花飞。",
        "dynasty": "唐",
        "collection_info": null
    },
    {
        "uuid": "d30a60fb1d3772b86f6146e9b47b6082",
        "title": "更漏子 一",
        "author": "毛熙震",
        "content": "秋色清，河影淡，深户烛寒光暗。\n绡幌碧，锦衾红，博山香炷融。\n更漏咽，蛩鸣切，满院霜华如雪。\n新月上，薄云收，映帘悬玉钩。",
        "dynasty": "唐",
        "collection_info": null
    },
    {
        "uuid": "7fa250b979ef87c0df3fdc9b39d60095",
        "title": "更漏子 二",
        "author": "毛熙震",
        "content": "烟月寒，秋夜静，漏转金壶初永。\n罗幕下，绣屏空，灯花结碎红。\n人悄悄，愁无了，思梦不成难晓。\n长忆得，与郎期，窃香私语时。",
        "dynasty": "唐",
        "collection_info": null
    },
    {
        "uuid": "3b4e6ab06f892ffa2932e3454ec9a937",
        "title": "南歌子 一",
        "author": "毛熙震",
        "content": "远山愁黛碧，横波慢脸明，腻香红玉茜罗轻。\n深院晚堂人静，理银筝。\n鬓动行云影，帬遮点屐声，娇羞爱问曲中名。\n杨柳杏花时节，几多情。",
        "dynasty": "唐",
        "collection_info": null
    },
    {
        "uuid": "c544c7f016e51e35ec4d70a48915b5d2",
        "title": "南歌子 二",
        "author": "毛熙震",
        "content": "惹恨还添恨，牵肠即断肠，凝情不语一枝芳。\n独映画帘闲立，绣衣香。\n暗想为云女，应怜傅粉郎，晚来轻步出闺房。\n髻慢钗横无力，纵猖狂。",
        "dynasty": "唐",
        "collection_info": null
    },
    {
        "uuid": "d705615e573fabd5ef5242bb1455e766",
        "title": "木兰花",
        "author": "毛熙震",
        "content": "掩朱扉，钩翠箔，满院莺声春寂寞。\n匀粉泪，恨檀郎，一去不归花又落。\n对斜晖，临小阁，前事岂堪重想着。\n金带冷，画屏幽，宝帐慵熏兰麝薄。",
        "dynasty": "唐",
        "collection_info": null
    },
    {
        "uuid": "c4e6647a7ecf70611a9694b40fffe7c3",
        "title": "小重山",
        "author": "毛熙震",
        "content": "梁燕双飞画阁前，寂寥多少恨，懒孤眠。\n晓来闲处想君怜，红罗帐，金鸭冷沈烟。\n谁信损婵娟，倚屏啼玉筯，湿香钿。\n四支无力上秋韆，羣花谢，愁对艳阳天。",
        "dynasty": "唐",
        "collection_info": null
    },
    {
        "uuid": "81b23f38e888838aa9130d508fc4dedd",
        "title": "临江仙 一",
        "author": "毛熙震",
        "content": "南齐天子宠婵娟，六宫罗绮三千，潘妃娇艳独芳妍。\n椒房兰洞，云雨降神仙。\n纵态迷欢心不足，风流可惜当年，纤腰婉约步金莲。\n妖君倾国，犹自至今传。",
        "dynasty": "唐",
        "collection_info": null
    },
    {
        "uuid": "24348281e964fe2e0ba7972e356f69cf",
        "title": "临江仙 二",
        "author": "毛熙震",
        "content": "幽闺欲曙闻莺转，红窗月影微明，好风频谢落花声。\n隔帏残烛，犹照绮屏筝。\n绣被锦茵眠玉暖，炷香斜袅烟轻，淡蛾羞敛不胜情。",
        "dynasty": "唐",
        "collection_info": null
    },
    {
        "uuid": "67f01c69fdd5759bbec8dbbbdd736601",
        "title": "渔父 三",
        "author": "李珣",
        "content": "棹警鸥飞水溅袍，影随潭面柳垂縚。\n终日醉，绝尘劳，曾见钱塘八月涛。",
        "dynasty": "唐",
        "collection_info": null
    },
    {
        "uuid": "642226bab7799584857b89f622fed93e",
        "title": "南乡子 一",
        "author": "李珣",
        "content": "烟漠漠，雨凄凄，岸花零落鹧鸪啼。\n远客扁舟临野渡，思乡处，潮退水平春色暮。",
        "dynasty": "唐",
        "collection_info": null
    },
    {
        "uuid": "9a170cfa5fabf9050ffefe219a1a8efd",
        "title": "南乡子 二",
        "author": "李珣",
        "content": "兰桡举，水文开，竞携藤笼采莲来。\n回塘深处遥相见，邀同宴，渌酒一巵红上面。",
        "dynasty": "唐",
        "collection_info": null
    },
    {
        "uuid": "c696c0185bc2919f86fb781ad478755d",
        "title": "南乡子 三",
        "author": "李珣",
        "content": "归路近，扣舷歌，采真珠处水风多。\n曲岸小桥山月过，烟深锁，豆蔻花垂千万朵。",
        "dynasty": "唐",
        "collection_info": null
    },
    {
        "uuid": "bb513194b7c3888ff2d85b7a8e1d063f",
        "title": "南乡子 四",
        "author": "李珣",
        "content": "乘綵舫，过莲塘，棹歌惊起睡鸳鸯。\n带香游女偎伴笑，争窈窕，竞折团荷遮晚照。",
        "dynasty": "唐",
        "collection_info": null
    },
    {
        "uuid": "7d503c69cba1b284cfce136d8fe4cee7",
        "title": "南乡子 五",
        "author": "李珣",
        "content": "倾绿蚁，泛红螺，闲邀女伴簇笙歌。\n避暑信船轻浪裏，闲游戏，夹岸荔支红蘸水。",
        "dynasty": "唐",
        "collection_info": null
    },
    {
        "uuid": "7dd008d80ef730bbd51e59cb49e2bb24",
        "title": "南乡子 六",
        "author": "李珣",
        "content": "云带雨，浪迎风，钓翁回棹碧湾中。\n春酒香熟鲈鱼美，谁同醉，缆却扁舟篷底睡。",
        "dynasty": "唐",
        "collection_info": null
    },
    {
        "uuid": "994668be776191b529cdb58e53f11e10",
        "title": "南乡子 七",
        "author": "李珣",
        "content": "沙月静，水烟轻，芰荷香裏夜船行。\n绿鬟红脸谁家女，遥相顾，缓唱棹歌极浦去。",
        "dynasty": "唐",
        "collection_info": null
    },
    {
        "uuid": "c945df579b72aa43f3ced08d43b47812",
        "title": "南乡子 八",
        "author": "李珣",
        "content": "渔市散，渡船稀，越南云树望中微。\n行客待潮天欲暮，送春浦，愁听猩猩啼瘴雨。",
        "dynasty": "唐",
        "collection_info": null
    },
    {
        "uuid": "65af7b82129ad7054a140cddbc7fb2eb",
        "title": "南乡子 九",
        "author": "李珣",
        "content": "拢云髻，背犀梳，焦红衫映绿罗裾。\n越王台下春风暖，花盈岸，游赏每邀邻女伴。",
        "dynasty": "唐",
        "collection_info": null
    },
    {
        "uuid": "80bd97daf0ea06e5db17848eb2c52665",
        "title": "南乡子 十",
        "author": "李珣",
        "content": "相见处，晚晴天，刺桐花下越台前。\n暗裏回眸深属意，遗双翠，骑象背人先过水。",
        "dynasty": "唐",
        "collection_info": null
    },
    {
        "uuid": "73e8c1ce7e524b866701b157b5942034",
        "title": "南乡子 十一",
        "author": "李珣",
        "content": "携笼去，采菱归，碧波风起雨霏霏。\n趁岸小船齐棹急，罗衣湿，出向桄榔树下立。",
        "dynasty": "唐",
        "collection_info": null
    },
    {
        "uuid": "034a2de77df0bef2366cd14313ce7cbd",
        "title": "南乡子 十二",
        "author": "李珣",
        "content": "云髻重，葛衣轻，见人微笑亦多情。\n拾翠采珠能几许，来还去，争及村居织机女。",
        "dynasty": "唐",
        "collection_info": null
    },
    {
        "uuid": "7defe4d759a883b32bcd8122b9c960d6",
        "title": "南乡子 十三",
        "author": "李珣",
        "content": "登画舸，泛清波，采莲时唱采莲歌。\n拦棹声齐罗袖敛，池光飐，惊起沙鸥八九点。",
        "dynasty": "唐",
        "collection_info": null
    },
    {
        "uuid": "7a90cb8aa6339cefcf03667135d9ac16",
        "title": "南乡子 十四",
        "author": "李珣",
        "content": "双髻坠，小眉弯，笑随女伴下春山。\n玉纤遥指花深处，争回顾，孔雀双双迎日舞。",
        "dynasty": "唐",
        "collection_info": null
    },
    {
        "uuid": "e3cdf0fac43344c59fdc379ba41c19ea",
        "title": "南乡子 十五",
        "author": "李珣",
        "content": "红豆蔻，紫玫瑰，谢娘家接越王台。\n一曲乡歌齐抚掌，堪游赏，酒酌螺杯流水上。",
        "dynasty": "唐",
        "collection_info": null
    },
    {
        "uuid": "df77d009fe6d97733c09c35c3766d07e",
        "title": "南乡子 十六",
        "author": "李珣",
        "content": "山果熟，水花香，家家风景有池塘。\n木兰舟上珠帘卷，歌声远，椰子酒倾鹦鹉醆。",
        "dynasty": "唐",
        "collection_info": null
    },
    {
        "uuid": "8e06ccb5cbe15e5885c7d6735c28ffc2",
        "title": "南乡子 十七",
        "author": "李珣",
        "content": "新月上，远烟开，惯随潮水采珠来。\n棹穿花过归溪口，酤春酒，小艇缆牵垂岸柳。",
        "dynasty": "唐",
        "collection_info": null
    },
    {
        "uuid": "78ee23136229492023312e995afe5db9",
        "title": "西溪子 一",
        "author": "李珣",
        "content": "金缕翠钿浮动，妆罢小窗圆梦。\n日高时，春已老，人来到，满地落花慵埽。\n无语倚屏风，泣残红。",
        "dynasty": "唐",
        "collection_info": null
    },
    {
        "uuid": "33773ca408a0b4fe22b9b3fb0de99d0e",
        "title": "西溪子 二",
        "author": "李珣",
        "content": "马上见时如梦，认得脸波相送。\n柳堤长，无限意，夕阳裏，醉把金鞭欲坠。\n归去想娇娆，暗魂销。",
        "dynasty": "唐",
        "collection_info": null
    },
    {
        "uuid": "2fe1fb8969e4fe1030ec595ccfb0d457",
        "title": "女冠子 一",
        "author": "李珣",
        "content": "星高月午，丹桂青松深处，醮坛开。\n金磬敲清露，珠幢立翠苔。\n步虚声缥缈，相像思徘徊。\n晓天归去路，指蓬莱。",
        "dynasty": "唐",
        "collection_info": null
    },
    {
        "uuid": "d10edbd8ec30870ed594732867a5feee",
        "title": "女冠子 二",
        "author": "李珣",
        "content": "春山夜静，愁闻洞天疎磬，玉堂虚。\n细雾垂珠佩，轻烟曳翠裾。\n对花情脉脉，望月步徐徐。\n刘阮今何处，绝来书。",
        "dynasty": "唐",
        "collection_info": null
    },
    {
        "uuid": "e1f383c9f02ce73ffb35575423de878a",
        "title": "中兴乐",
        "author": "李珣",
        "content": "后庭寂寂日初长，翩翩蝶舞红芳。\n绣帘垂地，金鸭无香，谁知春思如狂，忆萧郎。\n等闲一去，程遥信断，五岭三湘。\n休开鸾镜学宫妆，可能更理笙簧。\n倚屏凝睇，泪落成行，手寻裙带鸳鸯，暗思量。\n忍孤前约，教人花貌，虚老风光。",
        "dynasty": "唐",
        "collection_info": null
    },
    {
        "uuid": "f831dbb9110066b93d8f9ff7c21354eb",
        "title": "酒泉子 一",
        "author": "李珣",
        "content": "寂寞青楼，风触绣帘珠碎撼。\n月朦胧，花暗澹，锁春愁。\n寻思往事依稀梦，泪脸露桃红色重。\n鬓欹蝉，钗坠凤，思悠悠。",
        "dynasty": "唐",
        "collection_info": null
    },
    {
        "uuid": "863eefa3eaee68631694becddef9048a",
        "title": "酒泉子 二",
        "author": "李珣",
        "content": "雨渍花零，红散香凋池两岸。\n别情遥，春歌断，掩银屏。\n孤帆早晚离三楚，闲理钿筝愁几许。\n曲中情，弦上语，不堪听。",
        "dynasty": "唐",
        "collection_info": null
    },
    {
        "uuid": "a6d6535acc28fd428a77af31fb600bbf",
        "title": "酒泉子 三",
        "author": "李珣",
        "content": "秋雨连绵，声散败荷丛裏。\n那堪深夜枕前听，酒初醒。\n牵愁惹思更无停，烛暗香凝天欲曙。\n细和烟，冷和雨，透帘旌。",
        "dynasty": "唐",
        "collection_info": null
    },
    {
        "uuid": "59f21de6c3025d060cf20654829df432",
        "title": "酒泉子 四",
        "author": "李珣",
        "content": "秋月婵娟，皎洁碧纱窗外。\n照花穿竹冷沈沈，印池心。\n凝露滴，砌蛩吟。\n惊觉谢娘残梦，夜深斜傍枕前来，影徘徊。",
        "dynasty": "唐",
        "collection_info": null
    },
    {
        "uuid": "5d9ba5c97c38997e47184c04e325d85f",
        "title": "浣溪沙 一",
        "author": "李珣",
        "content": "入夏偏宜澹薄妆，越罗衣褪郁金黄，翠钿檀注助容光。\n相见无言还有恨，几回判却又思量，月窗香径梦悠扬。",
        "dynasty": "唐",
        "collection_info": null
    },
    {
        "uuid": "194d6b4e71da2b762ed5b1abd87d2d5d",
        "title": "浣溪沙 二",
        "author": "李珣",
        "content": "晚出闲庭看海棠，风流学得内家妆，小钗横戴一枝芳。\n镂玉梳斜云鬓腻，缕金衣透雪肌香，暗思何事立残阳。",
        "dynasty": "唐",
        "collection_info": null
    },
    {
        "uuid": "392363f49ea4faab2b51de587c920757",
        "title": "浣溪沙 三",
        "author": "李珣",
        "content": "访旧伤离欲断魂，无因重见玉楼人，六街微雨镂香尘。\n早为不逢巫峡梦，那堪虚度锦江春，遇花倾酒莫辞频。",
        "dynasty": "唐",
        "collection_info": null
    },
    {
        "uuid": "b0e650bd807eb9198e936c5f2696fe27",
        "title": "浣溪沙 四",
        "author": "李珣",
        "content": "红藕花香到槛频，可堪闲忆似花人，旧欢如梦绝音尘。",
        "dynasty": "唐",
        "collection_info": null
    },
    {
        "uuid": "7624080fc6a17089092197eac2b55b70",
        "title": "巫山一段云 一",
        "author": "李珣",
        "content": "有客经巫峡，停桡向水湄。\n楚王曾此梦瑶姬，一梦杳无期。\n尘暗珠帘卷，香销翠幄垂。\n西风回首不胜悲，暮雨洒空祠。",
        "dynasty": "唐",
        "collection_info": null
    },
    {
        "uuid": "a2af490f377796544b170c15bd5e9ea5",
        "title": "巫山一段云 二",
        "author": "李珣",
        "content": "古庙依青嶂，行宫枕碧流。\n水声山色锁妆楼，往事思悠悠。\n云雨朝还暮，烟花春復秋。\n啼猨何必近孤舟，行客自多愁。",
        "dynasty": "唐",
        "collection_info": null
    },
    {
        "uuid": "46cd3df1806df2d038e41830a10b911a",
        "title": "菩萨蛮 一",
        "author": "李珣",
        "content": "回塘风起波文细，刺桐花裏门斜闭。\n残日照平芜，双双飞鹧鸪。\n征帆何处客，相见还相隔。\n不语欲魂销，望中烟水遥。",
        "dynasty": "唐",
        "collection_info": null
    },
    {
        "uuid": "7d13afd98936253d756fc2d3fcd92810",
        "title": "菩萨蛮 二",
        "author": "李珣",
        "content": "等闲将度三春景，帘垂碧砌参差影。\n曲槛日初斜，杜鹃啼落花。\n恨君容易处，又话潇湘去。\n凝思倚屏山，泪流红脸斑。",
        "dynasty": "唐",
        "collection_info": null
    },
    {
        "uuid": "d28c8315621d96a4efabc0e8be560f56",
        "title": "菩萨蛮 三",
        "author": "李珣",
        "content": "隔帘微雨双飞燕，砌花零落红深浅。\n捻得宝筝调，心随征棹遥。\n楚天云外路，动便经年去。\n香断画屏深，旧欢何处寻。",
        "dynasty": "唐",
        "collection_info": null
    },
    {
        "uuid": "25250d39e9527a87a652e0113d42f412",
        "title": "渔歌子 一",
        "author": "李珣",
        "content": "楚山青，湘水渌，春风澹荡看不足。\n草芊芊，花簇簇，渔艇棹歌相续。\n信浮沈，无管束，钓回乘月归湾曲。\n酒盈尊，云满屋，不见人间荣辱。",
        "dynasty": "唐",
        "collection_info": null
    },
    {
        "uuid": "736ab05486c746776794998bf26d47b0",
        "title": "渔歌子 二",
        "author": "李珣",
        "content": "荻花秋，潇湘夜，橘洲佳景如屏画。\n碧烟中，明月下，小艇垂纶初罢。\n水为乡，蓬作舍，鱼羹稻饭常飡也。\n酒盈杯，书满架，名利不将心挂。",
        "dynasty": "唐",
        "collection_info": null
    },
    {
        "uuid": "415fe9220c8171c8a4f385dcfa94ad56",
        "title": "渔歌子 三",
        "author": "李珣",
        "content": "柳垂丝，花满树，莺啼楚岸春天暮。\n棹轻舟，出深浦，缓唱渔郎归去。\n罢垂纶，还酌醑，孤村遥指云遮处。\n下长汀，临深渡，惊起一行沙鹭。",
        "dynasty": "唐",
        "collection_info": null
    },
    {
        "uuid": "20dcbd841651571ec7101062b9bcf191",
        "title": "渔歌子 四",
        "author": "李珣",
        "content": "九疑山，三湘水，芦花时节秋风起。\n水云间，山月裏，棹月穿云游戏。\n鼓清琴，倾渌蚁，扁舟自得逍遥志。\n任东西，无定止，不议人间醒醉。",
        "dynasty": "唐",
        "collection_info": null
    },
    {
        "uuid": "d67d75b4bd861e13fa271ac8d2bb8966",
        "title": "望远行 一",
        "author": "李珣",
        "content": "春日迟迟思寂寥，行客关山路遥。\n琼窗时听语莺娇，柳丝牵恨一条条。\n休晕绣，罢吹箫，貌逐残花暗凋。\n同心犹结旧帬腰，忍孤风月度良宵。",
        "dynasty": "唐",
        "collection_info": null
    },
    {
        "uuid": "30151eb47ad0c3aa0333e27c064d4330",
        "title": "望远行 二",
        "author": "李珣",
        "content": "露滴幽庭落叶时，愁聚萧娘柳眉。\n玉郎一去负佳期，水云迢遰雁书迟。\n屏半掩，枕斜欹，蜡泪无言对垂。\n吟蛩断续漏频移，入窗明月鉴空帏。",
        "dynasty": "唐",
        "collection_info": null
    },
    {
        "uuid": "98cbcc132017a8f4fa9738bbc7dc6025",
        "title": "河传 一",
        "author": "李珣",
        "content": "去去，何处。\n迢迢巴楚，山水相连。\n朝云暮雨，依旧十二峰前，猨声到客船。\n愁肠岂异丁香结，因离别，故国音书绝。\n想佳人花下，对明月春风，恨应同。",
        "dynasty": "唐",
        "collection_info": null
    },
    {
        "uuid": "84d55655a3c966f3d42f6eb7599093f1",
        "title": "河传 二",
        "author": "李珣",
        "content": "春暮，微雨。\n送君南浦，愁敛双蛾。\n落花深处，啼鸟似逐离歌，粉檀珠泪和。\n临流更把同心结，情哽咽，后会何时节。\n不堪回首相望，已隔汀洲，橹声幽。",
        "dynasty": "唐",
        "collection_info": null
    },
    {
        "uuid": "6d1f6154617423e706cf2fa64eba45fa",
        "title": "虞美人",
        "author": "李珣",
        "content": "金笼莺报天将曙，惊起分飞处。\n夜来潜与玉郎期，多情不觉酒醒迟，失归期。\n映花避月遥相送，腻髻偏垂凤。\n却回娇步入香闺，倚屏无语捻云箆，翠眉低。",
        "dynasty": "唐",
        "collection_info": null
    },
    {
        "uuid": "b6dd48cdd83988d534ff5fbc3b0cc9d6",
        "title": "临江仙 一",
        "author": "李珣",
        "content": "帘卷池心小阁虚，暂凉闲步徐徐。\n芰荷经雨半凋疎，拂堤垂柳，蝉噪夕阳余。\n不语低鬟幽思远，玉钗斜坠双鱼。\n几回偷看寄来书，离情别恨，相隔欲何如。",
        "dynasty": "唐",
        "collection_info": null
    },
    {
        "uuid": "e75542d850ccd8e8e1029f6c111c1da0",
        "title": "临江仙 二",
        "author": "李珣",
        "content": "莺报帘前暖日红，玉炉残麝犹浓。\n起来闺思尚疎慵，[别]愁春梦，谁解此情悰。\n彊整娇姿临宝镜，小池一朵芙蓉。\n旧欢无处再寻踪，更堪回顾，屏画九疑峰。",
        "dynasty": "唐",
        "collection_info": null
    },
    {
        "uuid": "2706440933b6300fc2e8528aa1ebb72a",
        "title": "定风波 一",
        "author": "李珣",
        "content": "志在烟霞慕隐沦，功成归看五湖春。\n一叶舟中吟復醉，云水，此时方认自由身。\n花岛为邻鸥作侣，深处，经年不见市朝人。\n已得希夷微妙旨，潜喜，荷衣蕙带绝纤尘。",
        "dynasty": "唐",
        "collection_info": null
    },
    {
        "uuid": "3cd432ba7a67d07a2635a5def6482156",
        "title": "定风波 二",
        "author": "李珣",
        "content": "十载逍遥物外居，白云流水似相于。\n乘兴有时携短棹，江岛，谁知求道不求鱼。\n到处等闲邀鹤伴，春岸，野花香气扑琴书。\n更饮一杯红霞酒，回首，半钩新月贴清虚。",
        "dynasty": "唐",
        "collection_info": null
    },
    {
        "uuid": "bcb60c3ad553471e1bfabf062bbea233",
        "title": "定风波 三",
        "author": "李珣",
        "content": "又见辞巢燕子归，阮郎何事绝音徽。\n帘外西风黄叶落，池阁，隐莎蛩叫雨霏霏。\n愁坐算程千万里，频跂，等闲经岁两相违。\n听鹊凭龟无定处，不知，泪痕流在画罗衣。",
        "dynasty": "唐",
        "collection_info": null
    },
    {
        "uuid": "841c8b9d6aeb0dfbd2c7540a73cddb41",
        "title": "定风波 四",
        "author": "李珣",
        "content": "雁过秋空夜未央，隔窗烟月锁莲塘。\n往事岂堪容易想，惆怅，故人迢遰在潇湘。\n纵有回文重迭意，谁寄，解鬟临镜泣残妆。\n沈水香消金鸭冷，愁永，候虫声接杵声长。",
        "dynasty": "唐",
        "collection_info": null
    },
    {
        "uuid": "705e47610d6274d8a76f6221335327d6",
        "title": "定风波 五",
        "author": "李珣",
        "content": "帘外烟和月满庭，此时闲坐若为情。\n小阁拥炉残酒醒，愁听，寒风叶落一声声。\n惟恨玉人芳信阻，云雨，屏帷寂寞梦难成。\n斗转更阑心杳杳，将晓，银釭斜照绮琴横。",
        "dynasty": "唐",
        "collection_info": null
    },
    {
        "uuid": "61cf34b1cccb552b6bc0e38ccdbf7a78",
        "title": "南歌子",
        "author": "欧阳炯",
        "content": "锦帐银灯影，纱窗玉漏声，迢迢永夜梦难成。\n愁对小庭秋色，月空明。",
        "dynasty": "唐",
        "collection_info": null
    },
    {
        "uuid": "ea0d5dc3491dd9c1ee020920f75c624a",
        "title": "渔父 二",
        "author": "欧阳炯",
        "content": "风浩寒溪照胆明，小君山上玉蟾生。\n荷露坠，翠烟轻，拨剌游鱼几箇惊。",
        "dynasty": "唐",
        "collection_info": null
    },
    {
        "uuid": "9cc926b74288885f3c959840918d91f4",
        "title": "巫山一段云 一",
        "author": "欧阳炯",
        "content": "绛阙登真子，飘飘御綵鸾。\n碧虚风雨佩光寒，敛袂下云端。\n月帐朝霞薄，星冠玉蘂攒。\n远游蓬岛降人间，特地拜龙颜。",
        "dynasty": "唐",
        "collection_info": null
    },
    {
        "uuid": "ab69bdd8ae3b1f443154abd2cf3eb9e9",
        "title": "巫山一段云 二",
        "author": "欧阳炯",
        "content": "春去秋来也，愁心似醉醺。\n去时邀约早回轮，及去又何曾。\n歌扇花光[黦]，衣珠滴泪新。\n恨身飜不作车尘，万里得随君。",
        "dynasty": "唐",
        "collection_info": null
    },
    {
        "uuid": "2de3b4a7db6c15529e32ba6a0d90cd7d",
        "title": "春光好 一",
        "author": "欧阳炯",
        "content": "天初暖，日初长，好春光。\n万彙此时皆得意，竞芬芳。\n笋迸苔钱嫩绿，花偎雪坞浓香。\n谁把金丝裁翦却，挂斜阳。",
        "dynasty": "唐",
        "collection_info": null
    },
    {
        "uuid": "d777e70d55f13fbd57969d21cf73fe9e",
        "title": "春光好 二",
        "author": "欧阳炯",
        "content": "花滴露，柳摇烟，艳阳天。\n雨霁山樱红欲烂，谷莺迁。\n饮处交飞玉斝，游时倒把金鞭。\n风飐九衢榆叶动，簇青钱。",
        "dynasty": "唐",
        "collection_info": null
    },
    {
        "uuid": "38d7b7d4638110bedeb9a4f9f9bd6de1",
        "title": "春光好 三",
        "author": "欧阳炯",
        "content": "胸铺雪，脸分莲，理繁弦。\n纤指飞飜金凤语，转婵娟。\n嘈囋如敲玉佩，清泠似滴香泉。\n曲罢问郎名箇甚，想夫怜。",
        "dynasty": "唐",
        "collection_info": null
    },
    {
        "uuid": "31b68e161073d9284278e655b5f128e2",
        "title": "春光好 四",
        "author": "欧阳炯",
        "content": "碛香散，渚冰融，暖空蒙。\n飞絮悠扬徧虚空，惹轻风。\n柳眼烟来点绿，花心日与妆红。\n黄雀锦鸾相对舞，近帘栊。",
        "dynasty": "唐",
        "collection_info": null
    },
    {
        "uuid": "c82d100b7d2773a416f090c0782c7250",
        "title": "春光好 五",
        "author": "欧阳炯",
        "content": "鸡树绿，凤池清，满神京。\n玉兔宫前金牓出，列仙名。\n迭雪罗袍接武，团花骏马娇行。\n开宴锦江游烂熳，柳烟轻。",
        "dynasty": "唐",
        "collection_info": null
    },
    {
        "uuid": "0839714f8e3482e9b139491ee89e4660",
        "title": "春光好 六",
        "author": "欧阳炯",
        "content": "芳丛绣，绿筵张，两心狂。\n空遣横波传意绪，对笙簧。\n虽似安仁掷果，未闻韩寿分香。\n流水桃花情不已，待刘郎。",
        "dynasty": "唐",
        "collection_info": null
    },
    {
        "uuid": "5945c78d0fc380413055f8c2bc3add79",
        "title": "春光好 七",
        "author": "欧阳炯",
        "content": "垂绣幔，掩云屏，思盈盈。\n双枕珊瑚无限情，翠钗横。\n几见纤纤动处，时闻款款娇声。\n却出锦屏妆面了，理秦筝。",
        "dynasty": "唐",
        "collection_info": null
    },
    {
        "uuid": "fce0c7484d48591b3db8c755949c7d0d",
        "title": "春光好 八",
        "author": "欧阳炯",
        "content": "金辔响，玉鞭长，映垂杨。\n堤上采花筵上醉，满衣香。\n无处不携弦管，直应占断春光。\n年少王孙何处好，竞寻芳。",
        "dynasty": "唐",
        "collection_info": null
    },
    {
        "uuid": "176c49052bdddf08e0e2a73db5d7a354",
        "title": "春光好 九",
        "author": "欧阳炯",
        "content": "苹叶嫩，杏花明，画船轻。\n双浴鸳鸯出绿汀，棹歌声。\n春水无风无浪，春来半雨半晴。\n红粉相随南浦晚，莫辞行。",
        "dynasty": "唐",
        "collection_info": null
    },
    {
        "uuid": "0b6dc89548a51968ff00f9f0f04ee773",
        "title": "西江月 一",
        "author": "欧阳炯",
        "content": "月映长江秋水，分明冷浸星河。\n浅沙汀上白云多，雪散几丛芦苇。\n扁舟倒影寒潭，烟光远罩轻波。\n笛声何处响渔歌，两岸苹香暗起。",
        "dynasty": "唐",
        "collection_info": null
    },
    {
        "uuid": "6b89e1e04255fd598aee2bcbff643cdb",
        "title": "西江月 二",
        "author": "欧阳炯",
        "content": "水上鸳鸯比翼，巧将绣作罗衣。\n镜中重画远山眉，春睡起来无力。\n细雀稳簪云髻，含羞时想佳期。\n脸边红艳对花枝，犹占凤楼春色。",
        "dynasty": "唐",
        "collection_info": null
    },
    {
        "uuid": "e0a8fcb174b90d9208fbcee775a2f4e1",
        "title": "赤枣子 一",
        "author": "欧阳炯",
        "content": "夜悄悄，烛荧荧，金炉香尽酒初醒。\n春睡起来回雪面，含羞不语倚云屏。",
        "dynasty": "唐",
        "collection_info": null
    },
    {
        "uuid": "0a85bd35a14422846eb0afb8bcd1fca3",
        "title": "赤枣子 二",
        "author": "欧阳炯",
        "content": "莲脸薄，柳眉长，等闲无事莫思量。\n每一见时明月夜，损人情思断人肠。",
        "dynasty": "唐",
        "collection_info": null
    },
    {
        "uuid": "e173dccb50eaaf95fa80b6334b10c96f",
        "title": "女冠子 一",
        "author": "欧阳炯",
        "content": "薄妆桃脸，满面纵横花靥，艳情多。\n绶带盘金缕，轻帬透碧罗。\n含羞眉[乍]敛，微语笑相和。\n不会频偷眼，意如何。",
        "dynasty": "唐",
        "collection_info": null
    },
    {
        "uuid": "bf2601c0d47cb044428e4c89e410e283",
        "title": "女冠子 二",
        "author": "欧阳炯",
        "content": "秋宵秋月，一朵荷花初发，照前池。\n摇曳熏香夜，婵娟对镜时。\n蘂中千点泪，心裏万条丝。\n恰似轻盈女，好风姿。",
        "dynasty": "唐",
        "collection_info": null
    },
    {
        "uuid": "ce07b2204cf1f2a9f326dfdb5ad97b3c",
        "title": "更漏子 一",
        "author": "欧阳炯",
        "content": "玉阑干，金甃井，月照碧梧桐影。\n独自箇，立多时，露华浓湿衣。\n一向，凝情望，待得不成模样。\n虽叵耐，又寻思，争生嗔得伊。",
        "dynasty": "唐",
        "collection_info": null
    },
    {
        "uuid": "56f3fec9aa209fe88057391358bca2b3",
        "title": "更漏子 二",
        "author": "欧阳炯",
        "content": "三十六宫秋夜永，露华点滴高梧。\n丁丁玉漏咽铜壶，明月上金铺。\n红线毯，博山炉，香风暗触流苏。\n羊车一去长青芜，镜尘鸾綵孤。",
        "dynasty": "唐",
        "collection_info": null
    },
    {
        "uuid": "36008c3f1601f0c309ba988eaecf0490",
        "title": "定风波",
        "author": "欧阳炯",
        "content": "暖日闲窗映碧纱，小池春水浸晴霞。\n数树海棠红欲尽，争忍，玉闺深掩过年华。\n独凭绣床方寸乱，肠断，泪珠穿破脸边花。\n邻舍女郎相借问，音信，教人羞道未还家。",
        "dynasty": "唐",
        "collection_info": null
    },
    {
        "uuid": "204137af3f3d80b5b2e2e76f2b4e8546",
        "title": "木兰花 一",
        "author": "欧阳炯",
        "content": "儿家夫婿心容易，身又不来书不寄。\n闲庭独立鸟关关，争忍抛奴深院裏。\n闷向绿纱窗下睡，睡又不成愁已至。\n今年却忆去年春，同在木兰花下醉。",
        "dynasty": "唐",
        "collection_info": null
    },
    {
        "uuid": "a51c0417bcd3f9a842e547061b779fa2",
        "title": "木兰花 二",
        "author": "欧阳炯",
        "content": "日照玉楼花似锦，楼上醉和春色寝。\n绿杨风送小莺声，残梦不成离玉枕。\n堪爱晚来韶景甚，宝柱秦筝方再品。\n青蛾红脸笑来迎，又向海棠花下饮。",
        "dynasty": "唐",
        "collection_info": null
    },
    {
        "uuid": "17c141ad344a7cd1e470366311534ed4",
        "title": "木兰花 三",
        "author": "欧阳炯",
        "content": "春早玉楼烟雨夜，帘外樱桃花半谢。\n锦屏香冷绣衾寒，怊怅忆君无计舍。\n侵晓鹊声来砌下，鸾镜残妆红粉罢。\n黛眉双点不成描，留待玉郎归日画。",
        "dynasty": "唐",
        "collection_info": null
    },
    {
        "uuid": "eed0cbcc2f6e6688548d3c85e2d36783",
        "title": "清平乐",
        "author": "欧阳炯",
        "content": "春来街砌，春雨如丝细。\n春地满飘红杏蔕，春燕舞随风势。\n春幡细缕春缯，春闺一点春灯。\n自是春心撩乱，非干春梦无凭。",
        "dynasty": "唐",
        "collection_info": null
    },
    {
        "uuid": "e21667bbf9deea4e0ef4d63fb7919606",
        "title": "菩萨蛮 一",
        "author": "欧阳炯",
        "content": "晓来中酒和春睡，四支无力云鬟坠。\n斜卧脸波春，玉郎休恼人。\n日高犹未起，为恋鸳鸯被。\n鹦鹉语金笼，道儿还是慵。",
        "dynasty": "唐",
        "collection_info": null
    },
    {
        "uuid": "1077140303a48da35e0e0c841c962be3",
        "title": "菩萨蛮 二",
        "author": "欧阳炯",
        "content": "红炉暖阁佳人睡，隔帘飞雪添寒气。\n小院奏笙歌，香风簇绮罗。\n酒倾金醆满，兰烛重开宴。\n公子醉如泥，天街闻马嘶。",
        "dynasty": "唐",
        "collection_info": null
    },
    {
        "uuid": "f9684f331ae8c0b57aaba8f6c9336ead",
        "title": "菩萨蛮 三",
        "author": "欧阳炯",
        "content": "翠眉双脸新妆薄，幽闺斜卷青罗幕。\n寒食百花时，红繁香满枝。\n双双梁燕语，蝶舞相随去。\n肠断正思君，闲眠冷绣茵。",
        "dynasty": "唐",
        "collection_info": null
    },
    {
        "uuid": "b9ebbd2b571304c69523ca9428f44c8d",
        "title": "菩萨蛮 四",
        "author": "欧阳炯",
        "content": "画屏绣阁三秋雨，香唇腻脸偎人语。\n语罢欲天明，娇多梦不成。\n晓街钟鼓绝，嗔道如今别。\n特地气长吁，倚屏弹泪珠。",
        "dynasty": "唐",
        "collection_info": null
    },
    {
        "uuid": "7f6cffb91f992d5d9768588c5da5487e",
        "title": "浣溪沙 一",
        "author": "欧阳炯",
        "content": "落絮残莺半日天，玉柔花醉只思眠，惹窗映竹满炉烟。\n独掩画屏愁不语，斜欹瑶枕髻鬟偏，此时心在阿谁边。",
        "dynasty": "唐",
        "collection_info": null
    },
    {
        "uuid": "7e60eba69236e179b6a7e110172d511f",
        "title": "浣溪沙 二",
        "author": "欧阳炯",
        "content": "天碧罗衣拂地垂，美人初着更相宜，宛风如舞透香肌。\n独坐含嚬吹凤竹，园中缓步折花枝，有情无力泥人时。",
        "dynasty": "唐",
        "collection_info": null
    },
    {
        "uuid": "0c14b7a2b75ad5eadca41ab2ad65824c",
        "title": "浣溪沙 三",
        "author": "欧阳炯",
        "content": "相见休言有泪珠，酒阑重得叙欢娱，凤屏鸳枕宿金铺。\n兰麝细香闻喘息，绮罗纤缕见肌肤，此时还恨薄情无。",
        "dynasty": "唐",
        "collection_info": null
    },
    {
        "uuid": "29a48999163d4a69dbf6b031a3aeb230",
        "title": "三字令",
        "author": "欧阳炯",
        "content": "春欲尽，日迟迟。\n牡丹时，罗幌卷。\n翠帘垂，綵笺书。\n红粉泪，两心知。\n人不在，燕空归。\n负佳期，香烬落。\n枕函欹，月分明。\n花澹薄，惹相思。",
        "dynasty": "唐",
        "collection_info": null
    },
    {
        "uuid": "c28d332b3519a60106620c8664b95040",
        "title": "南乡子 一",
        "author": "欧阳炯",
        "content": "嫩草如烟，石榴花发海南天。\n日暮江亭春影渌，鸳鸯浴，水远山长看不足。",
        "dynasty": "唐",
        "collection_info": null
    },
    {
        "uuid": "24137a799dd48e254d9cd2d28787b54d",
        "title": "南乡子 二",
        "author": "欧阳炯",
        "content": "画舸停桡，槿花篱外竹横桥。\n水上游人沙上女，回顾，笑指芭蕉林裏住。",
        "dynasty": "唐",
        "collection_info": null
    },
    {
        "uuid": "af0fcdaf4fb6c3d7926491180a1f9c18",
        "title": "南乡子 三",
        "author": "欧阳炯",
        "content": "岸远沙平，日斜归路晚霞明。\n孔雀自怜金翠尾，临水，认得行人惊不起。",
        "dynasty": "唐",
        "collection_info": null
    },
    {
        "uuid": "7633f0982d305d78ad0dda185eacb37d",
        "title": "南乡子 四",
        "author": "欧阳炯",
        "content": "洞口谁家，木兰船繫木兰花。\n红袖女郎相引去，游南浦，笑倚春风相对语。",
        "dynasty": "唐",
        "collection_info": null
    },
    {
        "uuid": "7a4a0007f8ec5315058e44dd861e6534",
        "title": "南乡子 五",
        "author": "欧阳炯",
        "content": "二八花钿，胸前如雪脸如莲。\n耳坠金[镮]穿瑟瑟，霞衣窄，笑倚江头招远客。",
        "dynasty": "唐",
        "collection_info": null
    },
    {
        "uuid": "4c37d8490d64f82b4e63e8f8e14b3156",
        "title": "南乡子 六",
        "author": "欧阳炯",
        "content": "路入南中，桄榔叶暗蓼花红。\n两岸人家微雨后，收红豆，树底纤纤抬素手。",
        "dynasty": "唐",
        "collection_info": null
    },
    {
        "uuid": "9d79c9ad6c717eec8e2f68e46b0ececc",
        "title": "南乡子 七",
        "author": "欧阳炯",
        "content": "袖敛鲛绡，采香深洞笑相邀。\n藤杖枝头芦酒滴，铺葵席，豆蔻花间趖晚日。",
        "dynasty": "唐",
        "collection_info": null
    },
    {
        "uuid": "e261b82a35018dbbda4c01dcc4350430",
        "title": "南乡子 八",
        "author": "欧阳炯",
        "content": "翡翠鵁鶄，白苹香裏小沙汀。\n岛上阴阴秋雨色，芦花扑，数隻渔船何处宿。",
        "dynasty": "唐",
        "collection_info": null
    },
    {
        "uuid": "6e59f89ca9175d1fbd28cac0948786ea",
        "title": "献衷心",
        "author": "欧阳炯",
        "content": "见好花颜色，争笑东风。\n双脸上，晚妆同。\n闭小楼深阁，春景重重。\n三五夜，偏有恨，月明中。\n情未已，信曾通，满衣犹自染檀红。\n恨不如双燕，飞舞帘栊。\n春欲暮，残絮尽，柳条空。",
        "dynasty": "唐",
        "collection_info": null
    },
    {
        "uuid": "4b0cb48e89a08df956786fc41ad6eaed",
        "title": "贺明朝 一",
        "author": "欧阳炯",
        "content": "忆昔花间初识面，红袖半遮妆脸。\n轻转石榴帬带，故将纤纤玉指，偷捻双凤金线。\n碧梧桐锁深深院，谁料得两情，何日教缱绻？羡春来双燕，飞到玉楼，朝暮相见。",
        "dynasty": "唐",
        "collection_info": null
    },
    {
        "uuid": "40c5f26385588f2922254ad6852ca3a4",
        "title": "贺明朝 二",
        "author": "欧阳炯",
        "content": "忆昔花间相见后，只凭纤手，暗抛红豆。\n人前不解，巧传心事，别来依旧，孤负春昼。\n碧罗衣上蹙金绣，覩对对鸳鸯，空裛泪痕透。\n想韶颜非久，终是为伊，只[恁]偷瘦。",
        "dynasty": "唐",
        "collection_info": null
    },
    {
        "uuid": "321cfda0425f174caa12944981eb3f0b",
        "title": "江城子",
        "author": "欧阳炯",
        "content": "晚日金陵岸草平，落霞明，水无情。\n六代繁华，暗逐逝波声。\n空有姑苏台上月，如西子镜，照江城。",
        "dynasty": "唐",
        "collection_info": null
    },
    {
        "uuid": "ab9697c187b0350bc13694c87e1f5e23",
        "title": "凤楼春",
        "author": "欧阳炯",
        "content": "凤髻绿云丛，深掩房栊。\n锦书通，梦中相见觉来慵。\n匀面泪，脸珠融。\n因想玉郎何处去，对淑景谁同。\n小楼中，春思无穷。\n倚阑凝望，闇牵愁绪，柳花飞起东风。\n斜日照帘，罗幌香冷粉屏空。\n海棠零落，莺语残红。",
        "dynasty": "唐",
        "collection_info": null
    },
    {
        "uuid": "05fe5be636e2994b00981f29dc28af53",
        "title": "生查子",
        "author": "欧阳彬",
        "content": "竟日画堂欢，入夜重开宴。\n翦烛蜡烟香，促席花光颤。\n待得月华来，满院如铺练。\n门外簇骅骝，直待更深散。",
        "dynasty": "唐",
        "collection_info": null
    },
    {
        "uuid": "d1cf3fb37917d4d584de556a07aebf37",
        "title": "虞美人 一",
        "author": "阎选",
        "content": "粉融红腻莲房绽，脸动双波慢。\n小鱼衔玉鬓钗横，石榴裙染象纱轻，转娉婷。\n偷期锦浪荷深处，一梦云兼雨。\n臂留檀印齿痕香，深秋不寐漏初长，尽思量。",
        "dynasty": "唐",
        "collection_info": null
    },
    {
        "uuid": "fbe6614c2e3194ff6a8718d7cb0d8409",
        "title": "虞美人 二",
        "author": "阎选",
        "content": "楚腰蛴领团香玉，鬓迭深深绿。\n月蛾星眼笑微频，柳夭桃艳不胜春，晚妆匀。\n水纹簟映青纱帐，雾罩秋波上。\n一枝娇卧醉芙蓉，良宵不得与君同，恨忡忡。",
        "dynasty": "唐",
        "collection_info": null
    },
    {
        "uuid": "8e529efcf38100f99bb2d07163baae9c",
        "title": "临江仙 一",
        "author": "阎选",
        "content": "雨停荷芰逗浓香，岸边蝉噪垂杨。\n物华空有旧池塘，不逢仙子，何处梦襄王。\n珍簟对欹鸳枕冷，此来尘暗凄凉。\n欲凭危槛恨偏长，藕花珠缀，犹似汗凝妆。",
        "dynasty": "唐",
        "collection_info": null
    },
    {
        "uuid": "aa41ef0078d91afec5bc8e6d8adf7754",
        "title": "临江仙 二",
        "author": "阎选",
        "content": "十二高峰天外寒，竹梢轻拂仙坛。\n宝衣行雨在云端，画帘深殿，香雾冷风残。\n欲问楚王何处去，翠屏犹掩金鸾。\n猨啼明月照空滩，孤舟行客，惊梦亦艰难。",
        "dynasty": "唐",
        "collection_info": null
    },
    {
        "uuid": "269545b2a6522b774bf76a1d45ce3307",
        "title": "浣溪沙",
        "author": "阎选",
        "content": "寂寞流苏冷绣茵，倚屏山枕惹香尘，小庭花露泣浓春。\n刘阮信非仙洞客，嫦娥终是月中人，此生无路访东邻。",
        "dynasty": "唐",
        "collection_info": null
    },
    {
        "uuid": "5ac2a7539ed687b83d9e1abfba46bcdd",
        "title": "八拍蛮 一",
        "author": "阎选",
        "content": "云锁嫩黄烟柳细，风吹红蔕雪梅残。\n光影不胜闺阁恨，行行坐坐黛眉攒。",
        "dynasty": "唐",
        "collection_info": null
    },
    {
        "uuid": "c9f36c69f9d3ba50206466bba677421e",
        "title": "八拍蛮 二",
        "author": "阎选",
        "content": "愁锁黛眉烟易惨，泪飘红脸粉难匀。\n憔悴不知缘底事，遇人推道不宜春。",
        "dynasty": "唐",
        "collection_info": null
    },
    {
        "uuid": "d9e86fcbc39e22fe64308025a7eff10c",
        "title": "河传",
        "author": "阎选",
        "content": "秋雨，秋雨。\n无昼无夜，滴滴霏霏。\n暗灯凉簟怨分离，妖姬不胜悲。\n西风稍急喧窗竹，停又续，腻脸悬双玉。\n几回邀约雁来时，违期，雁归，人不归。",
        "dynasty": "唐",
        "collection_info": null
    },
    {
        "uuid": "c3c05e02f941ca8e9fc997a9471fe999",
        "title": "谒金门",
        "author": "阎选",
        "content": "美人浴，碧沼莲开芬馥。\n双髻绾云颜似玉，素娥辉淡绿。\n雅态芳姿闲淑，雪映钿装金斛。\n水溅青丝珠断续，酥融香透肉。",
        "dynasty": "唐",
        "collection_info": null
    },
    {
        "uuid": "51b9c87c1e5e0e948d56d5cf1e97aaf5",
        "title": "定风波",
        "author": "阎选",
        "content": "江水沈沈帆影过，游鱼到晚透寒波。\n渡口双双飞白鸟，烟袅，芦花深处隐渔歌。\n扁舟短棹归兰浦，人去，萧萧竹径透青莎。\n深夜无风新雨歇，凉月，露迎珠颗入圆荷。",
        "dynasty": "唐",
        "collection_info": null
    },
    {
        "uuid": "f42d8842c484b3c1cebc742f188b6645",
        "title": "竹枝 一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神鵶。",
        "dynasty": "唐",
        "collection_info": null
    },
    {
        "uuid": "d992d108eaf2f74d42f70f39fab94bb9",
        "title": "浣溪沙 一",
        "author": "孙光宪",
        "content": "蓼岸风多橘柚香，江边一望楚天长，片帆烟际闪孤光。\n目送征鸿飞杳杳，思随流水去茫茫，兰红波碧忆潇湘。",
        "dynasty": "唐",
        "collection_info": null
    },
    {
        "uuid": "bacb5200d5af43e4b0ddd25a7824d7d4",
        "title": "浣溪沙 二",
        "author": "孙光宪",
        "content": "桃杏风香帘幕闲，谢家门户约花关，画梁幽语燕初还。\n绣阁数行题了壁，晓屏一枕酒醒山，却疑身是梦云间。",
        "dynasty": "唐",
        "collection_info": null
    },
    {
        "uuid": "169dfe4c3c008b7cf32b230a3f69644f",
        "title": "浣溪沙 三",
        "author": "孙光宪",
        "content": "花渐凋疎不耐风，画帘垂地晚堂空，堕阶萦藓舞愁红。\n腻粉半黏金靥子，残香犹暖绣熏笼，蕙心无处与人同。",
        "dynasty": "唐",
        "collection_info": null
    },
    {
        "uuid": "5679ed2e99d21c85ba99dd27483a787c",
        "title": "浣溪沙 四",
        "author": "孙光宪",
        "content": "揽镜无言泪欲流，凝情半日懒梳头，一庭疎雨湿春愁。\n杨柳祗知伤怨别，杏花应信损娇羞，泪霑魂断轸离忧。",
        "dynasty": "唐",
        "collection_info": null
    },
    {
        "uuid": "6768b9099e31e9449729a7f6b7d971d5",
        "title": "浣溪沙 五",
        "author": "孙光宪",
        "content": "半踏长裾宛约行，晚帘疎处见分明，此时堪恨昧平生。\n早是[销]魂残烛影，更愁闻着品弦声，杳无消息若为情。",
        "dynasty": "唐",
        "collection_info": null
    },
    {
        "uuid": "ffcd8482eca203034065839978641fbc",
        "title": "浣溪沙 六",
        "author": "孙光宪",
        "content": "兰沐初休曲槛前，暖风迟日洗头天，湿云新敛未梳蝉。\n翠袂半将遮粉臆，宝钗长欲坠香肩，此时模样不禁怜。",
        "dynasty": "唐",
        "collection_info": null
    },
    {
        "uuid": "859e48db8cac2914041120c8c692ba3f",
        "title": "浣溪沙 七",
        "author": "孙光宪",
        "content": "风递残香出绣帘，团窠金凤舞襜襜，落花微雨恨相兼。\n何处去来狂太甚，空推宿酒睡无厌，争教人不别猜嫌。",
        "dynasty": "唐",
        "collection_info": null
    },
    {
        "uuid": "c9c70ccf69c6f352de137fd7e87a70c4",
        "title": "浣溪沙 八",
        "author": "孙光宪",
        "content": "轻打银筝坠燕泥，断丝高罥画楼西，花冠闲上午墙啼。\n粉箨半开新竹径，红苞尽落旧桃蹊，不堪终日闭深闺。",
        "dynasty": "唐",
        "collection_info": null
    },
    {
        "uuid": "d3c7565dc98f2cf3db3678b5cfa7c272",
        "title": "浣溪沙 九",
        "author": "孙光宪",
        "content": "乌帽斜欹倒佩鱼，静街偷步访仙居，隔墙应认打门初。\n将见客时微掩敛，得人怜处且生疎，低头羞问壁边书。",
        "dynasty": "唐",
        "collection_info": null
    },
    {
        "uuid": "f33df71bea816168808a781c3c97b26b",
        "title": "浣溪沙 十",
        "author": "孙光宪",
        "content": "风撼芳菲满院香，四帘慵卷日初长，鬓云垂枕嚮微锽。\n春梦未成愁寂寂，佳期难会信茫茫。\n万般心，千点泪，泣兰堂。",
        "dynasty": "唐",
        "collection_info": null
    },
    {
        "uuid": "bbc2e48d1b0ef418420e2764567799be",
        "title": "浣溪沙 十一",
        "author": "孙光宪",
        "content": "碧玉衣裳白玉人，翠眉红脸小腰身，瑞云飞雨逐行云。\n除却弄珠兼解佩，便随西子与东邻，是谁容易比真真。",
        "dynasty": "唐",
        "collection_info": null
    },
    {
        "uuid": "f5cbdbe978b3f9b385cd57c3ec78bf0e",
        "title": "浣溪沙 十二",
        "author": "孙光宪",
        "content": "何事相逢不展眉，苦将情分恶猜疑，眼前行止想应知。\n半恨半嗔回面处，和娇和泪泥人时，万般饶得为怜伊。",
        "dynasty": "唐",
        "collection_info": null
    },
    {
        "uuid": "38d5327c01d8e355a9288ed5d556c6db",
        "title": "浣溪沙 十三",
        "author": "孙光宪",
        "content": "落絮飞花满帝城，看看春尽又伤情，岁华频度想堪惊。\n风月岂惟今日恨，烟霄终待此身荣，未甘虚老负平生。",
        "dynasty": "唐",
        "collection_info": null
    },
    {
        "uuid": "0d0e35468134f5366e0f6719a02f61d6",
        "title": "浣溪沙 十四",
        "author": "孙光宪",
        "content": "静想离愁暗泪零，欲栖云雨计难成，少年多是薄情人。",
        "dynasty": "唐",
        "collection_info": null
    },
    {
        "uuid": "36a6ed323500a207b6fffb6ed188cfc1",
        "title": "浣溪沙 十五",
        "author": "孙光宪",
        "content": "试问于谁分最多，便随人意转横波，缕金衣上小双鹅。\n醉后爱称娇姐姐，夜来留得好哥哥，不知情事久长么。",
        "dynasty": "唐",
        "collection_info": null
    },
    {
        "uuid": "4e7373b72ec4b77b0d22268d2cbf1674",
        "title": "浣溪沙 十六",
        "author": "孙光宪",
        "content": "叶坠空阶折早秋，细烟轻雾锁妆楼，寸心双泪惨娇羞。\n风月但牵魂梦苦，岁华偏感别离愁，恨和相忆两难酬。",
        "dynasty": "唐",
        "collection_info": null
    },
    {
        "uuid": "2babb1b5a462c7fd84d3dc653514461b",
        "title": "浣溪沙 十七",
        "author": "孙光宪",
        "content": "月淡风和画阁深，露桃烟柳影相侵，敛眉凝绪夜沈沈。",
        "dynasty": "唐",
        "collection_info": null
    },
    {
        "uuid": "81e70bdbdad1568b91d220169c0c1a9b",
        "title": "浣溪沙 十八",
        "author": "孙光宪",
        "content": "自入春来月夜稀，今宵蟾彩倍凝辉，强开襟抱出帘帷。\n囓指暗思花下约，凭阑羞覩泪痕衣，薄情狂荡几时归。",
        "dynasty": "唐",
        "collection_info": null
    },
    {
        "uuid": "e2f0835a589ee600ba202387ba5130b7",
        "title": "浣溪沙 十九",
        "author": "孙光宪",
        "content": "十五年来锦岸游，未曾行处不风流，好花长与万金酬。\n满眼利名浑信运，一生狂荡恐难休，且陪烟月醉红楼。",
        "dynasty": "唐",
        "collection_info": null
    },
    {
        "uuid": "595f020af3e56f0eb286ef1f43ffd081",
        "title": "河传 一",
        "author": "孙光宪",
        "content": "太平天子，等闲游戏，疏河千里。\n柳如丝，偎倚，绿波春水，长淮风不起。\n如花殿脚三千女，争云雨，何处留人住？锦帆风，烟际红，烧空，魂迷大业中。",
        "dynasty": "唐",
        "collection_info": null
    },
    {
        "uuid": "dbf0326aa84a35777ae1cdd568777408",
        "title": "河传 二",
        "author": "孙光宪",
        "content": "柳拖金缕，着烟笼雾，蒙蒙落絮。\n凤皇舟上楚女，妙舞，雷喧波上鼓。\n龙争虎战分中土，人无主，桃叶江南渡。\n襞花笺，艳思牵，成篇，宫娥相与传。",
        "dynasty": "唐",
        "collection_info": null
    },
    {
        "uuid": "8aa435c2f9151f6a1482e33c52ab0406",
        "title": "河传 三",
        "author": "孙光宪",
        "content": "花落，烟薄，谢家池阁，寂寞春深。\n翠蛾轻敛意沈吟，霑襟，无人知此心。\n玉炉香断霜灰冷，帘铺影，梁燕归红杏。\n晚来天，空悄然，孤眠，枕檀云髻偏。",
        "dynasty": "唐",
        "collection_info": null
    },
    {
        "uuid": "0e6e643bd9938d05de07584f6a0a70e9",
        "title": "河传 四",
        "author": "孙光宪",
        "content": "风飐，波敛，团荷闪闪，珠倾露点。\n木兰舟上，何处吴娃越艳，藕花红照脸。\n大堤狂杀襄阳客，烟波隔，渺渺湖光白。\n身已归，心不归，斜晖，远汀鸂鶒飞。",
        "dynasty": "唐",
        "collection_info": null
    },
    {
        "uuid": "715788683590909cdde2f4efcb87119a",
        "title": "菩萨鬘 一",
        "author": "孙光宪",
        "content": "月华如水笼香砌，金镮碎撼门初闭。\n寒影堕高檐，钩垂一面帘。\n碧烟轻袅袅，红战灯花笑。\n即此是高唐，掩屏秋梦长。",
        "dynasty": "唐",
        "collection_info": null
    },
    {
        "uuid": "76c5bd2f66716279cc28d2418c9507f2",
        "title": "菩萨鬘 二",
        "author": "孙光宪",
        "content": "花冠频鼓墙头翼，东方澹白连窗色。\n门外早莺声，背楼残月明。\n薄寒笼醉态，依旧铅华在。\n握手送人归，半拖金缕衣。",
        "dynasty": "唐",
        "collection_info": null
    },
    {
        "uuid": "fc73f246350022809c566902c78227e4",
        "title": "菩萨鬘 三",
        "author": "孙光宪",
        "content": "小庭花落无人扫，疎香满地东风老。\n春晚信沈沈，天涯何处寻。\n晓堂屏六扇，眉共湘山远。\n争奈别离心，近来尤不禁。",
        "dynasty": "唐",
        "collection_info": null
    },
    {
        "uuid": "48c98a4f4d2d5cc3d4f72c21b16de903",
        "title": "菩萨鬘 四",
        "author": "孙光宪",
        "content": "青嵒碧洞经朝雨，隔花相唤南溪去。\n一隻木兰船，波平远浸天。\n扣船惊翡翠，嫩玉抬香臂。\n红日欲沈西，烟中遥解觿。",
        "dynasty": "唐",
        "collection_info": null
    },
    {
        "uuid": "abea4c70db4ea3c991959a03996527a6",
        "title": "菩萨鬘 五",
        "author": "孙光宪",
        "content": "木绵花映丛祠小，越禽声裏春光晓。\n铜鼓与蛮歌，南人祈赛多。\n客帆风正急，茜袖偎樯立。\n极浦几回头，烟波无限愁。",
        "dynasty": "唐",
        "collection_info": null
    },
    {
        "uuid": "74313b729b8aab46db6ecd77ca77ceb2",
        "title": "河渎神 一",
        "author": "孙光宪",
        "content": "汾水碧依依，黄云落叶初飞。\n翠娥一去不言归，庙门空掩斜晖。\n四壁阴森排古画，依旧琼轮羽驾。\n小殿沈沈清夜，银灯飘落香灺。",
        "dynasty": "唐",
        "collection_info": null
    },
    {
        "uuid": "6d0be06590124b1aa4ad8ba8bf5cfb09",
        "title": "河渎神 二",
        "author": "孙光宪",
        "content": "江上草芊芊，春晚湘妃庙前。\n一方卵色楚南天，数行斜雁联翩。\n独倚朱阑情不极，魂断终朝相忆。\n两桨不知消息，远汀时起鸂鶒。",
        "dynasty": "唐",
        "collection_info": null
    },
    {
        "uuid": "2c9c526e369eca001e0fca20949593b6",
        "title": "虞美人 一",
        "author": "孙光宪",
        "content": "红窗寂寂无人语，暗淡棃花雨。\n绣罗纹地粉新描，博山香炷旋抽条，睡魂销。\n天涯一去无消息，终日长相忆。\n教人相忆几时休，不堪枨触别离愁，泪还流。",
        "dynasty": "唐",
        "collection_info": null
    },
    {
        "uuid": "19663a9abdb20f5942c686145068e31e",
        "title": "虞美人 二",
        "author": "孙光宪",
        "content": "好风微揭帘旌起，金翼鸾相倚。\n翠檐愁听乳禽声，此时春态暗关情，独难平。\n画堂流水空相翳，一穗香摇曳。\n教人无处寄相思，落花芳草过前期，没人知。",
        "dynasty": "唐",
        "collection_info": null
    },
    {
        "uuid": "ee2c4f975ba93983fcb5baa3206cfdf0",
        "title": "后庭花 一",
        "author": "孙光宪",
        "content": "景阳钟动宫莺转，露凉金殿。\n轻飙吹起琼花绽，玉叶如剪。\n晚来高阁上，珠帘卷。\n见坠香千片，修蛾慢脸陪雕辇，后庭新宴。",
        "dynasty": "唐",
        "collection_info": null
    },
    {
        "uuid": "5ec73fd71bb23d796de3ff227866c048",
        "title": "后庭花 二",
        "author": "孙光宪",
        "content": "石城依旧空江国，故宫春色。\n七尺青丝芳草绿，绝世难得。\n玉英凋落尽，更何人识。\n野棠如织，只是教人添怨忆，怅望无极。",
        "dynasty": "唐",
        "collection_info": null
    },
    {
        "uuid": "2161b0796cd27cbd302ec7142a505781",
        "title": "生查子 一",
        "author": "孙光宪",
        "content": "寂寞掩朱门，正是天将暮。\n暗澹小庭中，滴滴梧桐雨。\n绣工夫，牵心绪，配尽鸳鸯缕。\n待得没人时，偎倚论私语。",
        "dynasty": "唐",
        "collection_info": null
    },
    {
        "uuid": "5794c47b6a8e8fb647d2f670ca9d40e7",
        "title": "生查子 二",
        "author": "孙光宪",
        "content": "暖日策花骢，亸鞚垂杨陌。\n芳草惹烟青，落絮随风白。\n谁家绣毂动香尘，隐映神仙客。\n狂杀玉鞭郎，咫尺音容隔。",
        "dynasty": "唐",
        "collection_info": null
    },
    {
        "uuid": "388f680d659ca517fb7cdbfff1c3696a",
        "title": "生查子 三",
        "author": "孙光宪",
        "content": "金井堕高梧，玉殿笼斜月。\n永巷寂无人，敛态愁堪绝。\n玉炉寒，香烬灭，还似君恩歇。\n翠辇不归来，幽恨将谁说。",
        "dynasty": "唐",
        "collection_info": null
    },
    {
        "uuid": "a2f3c2faeb8cb4139dca886468d46556",
        "title": "生查子 四",
        "author": "孙光宪",
        "content": "春病与春愁，何事年年有。\n半为枕前人，半为花间酒。\n醉金尊，携玉手，共作鸳鸯偶。\n倒载卧云屏，雪面腰如柳。",
        "dynasty": "唐",
        "collection_info": null
    },
    {
        "uuid": "c239f673ce2debcd675507db049dc4b0",
        "title": "生查子 五",
        "author": "孙光宪",
        "content": "为惜美人娇，长有如花笑。\n半醉倚红妆，转语传青鸟。\n眷方深，怜恰好，唯恐相逢少。\n似这一般情，肯信春光老。",
        "dynasty": "唐",
        "collection_info": null
    },
    {
        "uuid": "1913542c8dac1b5db093e1ffd544332c",
        "title": "生查子 六",
        "author": "孙光宪",
        "content": "清晓牡丹芳，红艳凝金蘂。\n乍占锦江春，永认笙歌地。\n感人心，为物瑞，烂熳烟花裏。\n戴上玉钗时，迥与凡花异。",
        "dynasty": "唐",
        "collection_info": null
    },
    {
        "uuid": "412f7bfceb023fa27e58d5e1003dafcb",
        "title": "生查子 七",
        "author": "孙光宪",
        "content": "密雨阻佳期，尽日凝然坐。\n帘外正淋漓，不觉愁如锁。\n梦难裁，心欲破，泪逐檐声坠。\n想得玉人情，也合思量我。",
        "dynasty": "唐",
        "collection_info": null
    },
    {
        "uuid": "008d1b4def8b69edb88873318da7e1b6",
        "title": "临江仙 一",
        "author": "孙光宪",
        "content": "霜拍井梧干叶堕，翠帏雕槛初寒。\n薄铅残黛称花冠，含情无语，延伫倚阑干。\n杳杳征轮何处去，离愁别恨千般。\n不堪心绪正多端，镜奁长掩，无意对孤鸾。",
        "dynasty": "唐",
        "collection_info": null
    },
    {
        "uuid": "f1a633b14d97457971b0742f76ada38e",
        "title": "临江仙 二",
        "author": "孙光宪",
        "content": "暮雨凄凄深院闭，灯前凝坐初更。\n玉钗低压鬓云横，半垂罗幕，相映烛光明。\n终是有心投汉佩，低头但理秦筝。\n燕双鸾偶不胜情，只愁明发，将逐楚云行。",
        "dynasty": "唐",
        "collection_info": null
    },
    {
        "uuid": "38a91c8eb37a63ab65b030b425f6bfbe",
        "title": "酒泉子 一",
        "author": "孙光宪",
        "content": "空碛无边，万里阳关道路。\n马萧萧，人去去，陇云愁。\n香貂旧制戎衣窄，胡霜千里白。\n绮罗心，魂梦隔，上高楼。",
        "dynasty": "唐",
        "collection_info": null
    },
    {
        "uuid": "66feacb5fe2265598b4ad73bf46882e9",
        "title": "酒泉子 二",
        "author": "孙光宪",
        "content": "曲槛小楼，正是莺花二月。\n思无憀，愁欲绝，郁离襟。\n展屏空对潇湘水，眼前千万里。\n泪掩红，眉敛翠，恨沈沈。",
        "dynasty": "唐",
        "collection_info": null
    },
    {
        "uuid": "2f3f283038ea837ef6cebeb3d7275cac",
        "title": "酒泉子 三",
        "author": "孙光宪",
        "content": "敛态窗前，袅袅雀钗抛颈。\n燕成双，鸾对影，偶新知。\n玉纤澹拂眉山小，镜中嗔共照。\n翠连娟，红缥缈，早妆时。",
        "dynasty": "唐",
        "collection_info": null
    },
    {
        "uuid": "856570d286b6c51e3030dd26289c3986",
        "title": "清平乐 一",
        "author": "孙光宪",
        "content": "愁肠欲断，正是青春半。\n连理分枝鸾失伴，又是一场离散。\n掩镜无语眉低，思随芳草凄凄。\n凭仗东风吹梦，与郎终日东西。",
        "dynasty": "唐",
        "collection_info": null
    },
    {
        "uuid": "55cbfcb4b0d648fdad83996f25962057",
        "title": "清平乐 二",
        "author": "孙光宪",
        "content": "等闲无语，春恨如何去。\n终是疎狂留不住，花暗柳浓何处。\n尽日目断魂飞，晚窗斜界残晖。\n长恨朱门薄暮，绣鞍骢马空归。",
        "dynasty": "唐",
        "collection_info": null
    },
    {
        "uuid": "61e5b2adf77f831b2773f4ec966621f2",
        "title": "更漏子 一",
        "author": "孙光宪",
        "content": "听寒更，闻远雁，半夜萧娘深院。\n扃绣户，下珠帘，满庭喷玉蟾。\n人语静，香闺冷，红幕半垂清影。\n云雨态，蕙兰心，此情江海深。",
        "dynasty": "唐",
        "collection_info": null
    },
    {
        "uuid": "197c32836ddfea022828d60d8830b38e",
        "title": "更漏子 二",
        "author": "孙光宪",
        "content": "今夜期，来日别，相对祗堪愁绝。\n偎粉面，捻瑶簪，无言泪满襟。\n银箭落，霜华薄，墙外晓鸡咿喔。\n听付属，恶情悰，断肠西復东。",
        "dynasty": "唐",
        "collection_info": null
    },
    {
        "uuid": "6150aa9899a0259a3cd17d5dfdbce1a9",
        "title": "更漏子 三",
        "author": "孙光宪",
        "content": "烛荧煌，香旖旎，闲放一堆鸳被。\n慵就寝，独无憀，相思魂欲销。\n不会得，这心力，判了依前还忆。\n空自怨，奈伊何，别来情更多。",
        "dynasty": "唐",
        "collection_info": null
    },
    {
        "uuid": "32c6d90bd8e3b136addd5035516175b0",
        "title": "更漏子 四",
        "author": "孙光宪",
        "content": "掌中珠，心上气，爱惜岂将容易。\n花下月，枕前人，此生谁更亲。\n交颈语，合欢身，便同比目金鳞。\n连绣枕，卧红茵，霜天似暖春。",
        "dynasty": "唐",
        "collection_info": null
    },
    {
        "uuid": "46ea8d9fd90ffbdd4e1118544946d550",
        "title": "更漏子 五",
        "author": "孙光宪",
        "content": "对秋深，离恨苦，数夜满庭风雨。\n凝想坐，敛愁眉，孤心似有违。\n红窗静，画帘垂，魂消地角天涯。\n和泪听，断肠窥，漏移灯暗时。",
        "dynasty": "唐",
        "collection_info": null
    },
    {
        "uuid": "64353e8ededad3f186a40130d4ed37f1",
        "title": "更漏子 六",
        "author": "孙光宪",
        "content": "求君心，风韵别，浑似一团烟月。\n歌皓齿，舞红筹，花时醉上楼。\n能婉媚，解娇羞，王孙忍不攀留。\n惟我恨，未绸缪，相思魂梦愁。",
        "dynasty": "唐",
        "collection_info": null
    },
    {
        "uuid": "4b49cf58e86404aa195d1291e2f3361c",
        "title": "女冠子 一",
        "author": "孙光宪",
        "content": "蕙风芝露，坛际残香轻度，蘂珠宫。\n苔点分圆碧，桃花践破红。\n品流巫峡外，名籍紫微中。\n真侣墉城会，梦魂通。",
        "dynasty": "唐",
        "collection_info": null
    },
    {
        "uuid": "d5054415b6fb7eeb03d7f1210ac96f18",
        "title": "女冠子 二",
        "author": "孙光宪",
        "content": "淡花瘦玉，依约神仙妆束，佩琼文。\n瑞露通宵贮，幽香尽日焚。\n碧纱笼绛节，黄藕冠浓云。\n勿以吹箫伴，不同羣。",
        "dynasty": "唐",
        "collection_info": null
    },
    {
        "uuid": "f4d54d9e118b9d9761b1bb633e2e7c1c",
        "title": "风流子 一",
        "author": "孙光宪",
        "content": "茅舍槿篱溪曲，鸡犬自南自北。\n菰叶长，水葓开，门外春波涨渌。\n听织，声促，轧轧鸣梭穿屋。",
        "dynasty": "唐",
        "collection_info": null
    },
    {
        "uuid": "70239b2ae6bb2a055cfd2f1beaf3adc5",
        "title": "风流子 二",
        "author": "孙光宪",
        "content": "楼倚长衢欲暮，瞥见神仙伴侣。\n微傅粉，拢梳头，隐映画帘开处。\n无语，无绪，慢曳罗帬归去。",
        "dynasty": "唐",
        "collection_info": null
    },
    {
        "uuid": "7ea12bd780ebbb0197b5fd00b9bc120a",
        "title": "风流子 三",
        "author": "孙光宪",
        "content": "金络玉衔嘶马，繫向绿杨阴下。\n朱户掩，绣帘垂，曲院水流花谢。\n欢罢，归也，犹在九衢深夜。",
        "dynasty": "唐",
        "collection_info": null
    },
    {
        "uuid": "c9f8a9487ecd351bd8981e81ded1d4ba",
        "title": "定西番 一",
        "author": "孙光宪",
        "content": "鸡禄山前游骑，边草白，朔天明，马蹄轻。\n鹊面弓离短韔，弯来月欲成，一隻鸣𩩉云外，晓鸿惊。",
        "dynasty": "唐",
        "collection_info": null
    },
    {
        "uuid": "dba4abc71a7dffbb93d9628d9ce87763",
        "title": "定西番 二",
        "author": "孙光宪",
        "content": "帝子枕前秋夜，霜幄冷，月华明，正三更。\n何处戍楼寒笛，梦残闻一声，遥想汉关万里，泪纵横。",
        "dynasty": "唐",
        "collection_info": null
    },
    {
        "uuid": "4d78ba9b4aca4cf7f63b92e5e4dd3d06",
        "title": "何满子",
        "author": "孙光宪",
        "content": "冠劒不随君去，江河还共恩深。\n歌袖半遮眉黛惨，泪珠旋滴衣襟。",
        "dynasty": "唐",
        "collection_info": null
    },
    {
        "uuid": "8fa6428b5a07b1e851930ccb8de4aba7",
        "title": "玉胡蝶",
        "author": "孙光宪",
        "content": "春欲尽，景仍长，满园花正黄。\n粉翅两悠扬，翩翩过短墙。\n鲜飙暖，牵游伴，飞去立残芳。\n无语对萧娘，舞衫沈麝香。",
        "dynasty": "唐",
        "collection_info": null
    },
    {
        "uuid": "d8a588ced812002fb670a82cc2435975",
        "title": "思帝乡",
        "author": "孙光宪",
        "content": "如何，遣情情更多。\n永日水堂帘下，敛羞蛾。\n六幅罗帬窣地，微行曳碧波。\n看尽满池疎雨，打团荷。",
        "dynasty": "唐",
        "collection_info": null
    },
    {
        "uuid": "a30391437de8690a5eb6c098f1821c31",
        "title": "上行杯 一",
        "author": "孙光宪",
        "content": "草草离亭鞍马，从远道，此地分襟。\n燕宋秦吴千万里，无辞一醉。\n野棠开，江草湿。\n伫立，霑泣，征骑骎骎。",
        "dynasty": "唐",
        "collection_info": null
    },
    {
        "uuid": "0f3929ee4c517a73da87925e6daae660",
        "title": "上行杯 二",
        "author": "孙光宪",
        "content": "离棹逡巡欲动，临极浦，故人相送。\n去住心情知不共，金船满捧。\n绮罗愁，丝管咽。\n回别，帆影灭，江浪如雪。",
        "dynasty": "唐",
        "collection_info": null
    },
    {
        "uuid": "52cb67bd732caa21cc654faece4b9a1b",
        "title": "谒金门",
        "author": "孙光宪",
        "content": "留不得，留得也应无益。\n白纻春衫如雪色，扬州初去日。\n轻别离，甘抛掷，江上满帆风疾。\n却羡綵鸳三十六，孤鸾还一隻。",
        "dynasty": "唐",
        "collection_info": null
    },
    {
        "uuid": "b5159526ae0ab6529cd7a69a5e5ced01",
        "title": "思越人 一",
        "author": "孙光宪",
        "content": "古台平，芳草远，馆娃宫外春深。\n翠黛空留千载恨，教人何处相寻？绮罗无復当时事，露花点滴香泪。\n惆怅遥天横渌水，鸳鸯对对飞起。",
        "dynasty": "唐",
        "collection_info": null
    },
    {
        "uuid": "19664c52019487fcccfa1d73f0f6260a",
        "title": "思越人 二",
        "author": "孙光宪",
        "content": "渚莲枯，宫树老，长洲废苑萧条。\n想像玉人空处所，月明独上溪桥。\n经春初败秋风起，红兰绿蕙愁死。\n一片风流伤心地，魂销目断西子。",
        "dynasty": "唐",
        "collection_info": null
    },
    {
        "uuid": "800d14e4e98b64ce3145a3ff0350e872",
        "title": "望梅花",
        "author": "孙光宪",
        "content": "数枝开与短墙平，见雪萼。\n红跗相映，引起谁人边塞情。\n帘外欲三更，吹断离愁月正明，空听隔江声。",
        "dynasty": "唐",
        "collection_info": null
    },
    {
        "uuid": "ff3362545680de985317af35ed5a113f",
        "title": "渔歌子 一",
        "author": "孙光宪",
        "content": "草芊芊，波漾漾，湖边草色连波涨。\n沿蓼岸，泊枫汀，天际玉轮初上。\n扣舷歌，联极望，桨声伊轧知何向。\n黄鹄叫，白鸥眠，谁似侬家疎旷。",
        "dynasty": "唐",
        "collection_info": null
    },
    {
        "uuid": "fa1237da9b74b62d70335c4b454b7fcf",
        "title": "渔歌子 二",
        "author": "孙光宪",
        "content": "泛流萤，明又灭，夜凉水冷东湾阔。\n风浩浩，笛寥寥，万顷金波重迭。\n杜若洲，香郁烈，一声宿雁霜时节。\n经霅水，过松江，尽属侬家日月。",
        "dynasty": "唐",
        "collection_info": null
    },
    {
        "uuid": "104244328dce7f750295b17c74f93a35",
        "title": "定风波",
        "author": "孙光宪",
        "content": "帘拂疎香断碧丝，泪衫还滴绣黄鹂。\n上国献书人不在，凝黛，晚庭又是落红时。\n春日自长心自促，翻覆，年来年去负前期。\n应是秦云兼楚雨，留住，向花枝夸说月中枝。",
        "dynasty": "唐",
        "collection_info": null
    },
    {
        "uuid": "4202cec8f1bbbb2ddda1956073ca94e2",
        "title": "南歌子 一",
        "author": "孙光宪",
        "content": "艳冶青楼女，风流似楚真。\n骊珠美玉未为珍，窈窕一枝芳柳，入腰身。\n舞袖频回雪，歌声几动尘。\n慢凝秋水顾情人，祗缘倾国，着处觉生春。",
        "dynasty": "唐",
        "collection_info": null
    },
    {
        "uuid": "0018c784a153e9aaa3509222f5ec61b3",
        "title": "南歌子 二",
        "author": "孙光宪",
        "content": "映月论心处，偎花见面时。\n倚郎和袖抚香肌，遥指画堂深院，许相期。\n解佩君非晚，虚襟我未迟。\n愿如连理合欢枝，不似五陵狂荡，薄情儿。",
        "dynasty": "唐",
        "collection_info": null
    },
    {
        "uuid": "363223ac6d017692e7cb6fb5253d093c",
        "title": "应天长",
        "author": "孙光宪",
        "content": "翠凝仙艳非凡有，窈窕年华方十九。\n鬓如云，腰似柳，妙对绮弦歌醁酒。\n醉瑶台，携玉手。\n共燕此宵相偶，魂断晚窗分首，泪霑金缕袖。",
        "dynasty": "唐",
        "collection_info": null
    },
    {
        "uuid": "b706d1ab232f5a716d21a542a1246e7f",
        "title": "遐方怨",
        "author": "孙光宪",
        "content": "红绶带，锦香囊。\n为表花前意，慇懃赠玉郎。\n此时更役心肠，转添秋夜梦魂狂。\n思艳质，想娇妆。\n愿早传金盏，同欢卧醉乡。\n任人猜妬恶猜防，到头须使似鸳鸯。",
        "dynasty": "唐",
        "collection_info": null
    },
    {
        "uuid": "e7c527af275c63735f9bf0aee0e04a35",
        "title": "浣溪沙 一",
        "author": "张泌",
        "content": "钿毂香车过柳堤，桦烟分处马频嘶，为他沈醉不成泥。\n花满驿亭香露细，杜鹃声断玉蟾低，含情无语倚楼西。",
        "dynasty": "唐",
        "collection_info": null
    },
    {
        "uuid": "21e271ea7a91bd062fc273e442fc1ce0",
        "title": "浣溪沙 二",
        "author": "张泌",
        "content": "马上凝情忆旧游，照花淹竹小溪流，钿筝罗幕玉搔头。\n早是出门长带月，可堪分袂又经秋，晚风斜日不胜愁。",
        "dynasty": "唐",
        "collection_info": null
    },
    {
        "uuid": "a513f02ef7ebe85c1a29e156262897e9",
        "title": "浣溪沙 三",
        "author": "张泌",
        "content": "独立寒阶望月华，露浓香泛小庭花，绣屏愁背一灯斜。\n云雨自从分散后，人间无路到仙家，但凭魂梦访天涯。",
        "dynasty": "唐",
        "collection_info": null
    },
    {
        "uuid": "19a91c51f16d60b12dbf24d291169b90",
        "title": "浣溪沙 四",
        "author": "张泌",
        "content": "依约残眉理旧黄，翠鬟抛掷一簪长，暖风晴日罢朝妆。\n闲折海棠看又捻，玉纤无力惹余香，此情谁会倚斜阳。",
        "dynasty": "唐",
        "collection_info": null
    },
    {
        "uuid": "02623791f16615592864cac7bf54b5fd",
        "title": "浣溪沙 五",
        "author": "张泌",
        "content": "翡翠屏开绣幄红，谢娥无力晓妆慵，锦帷鸳被宿香浓。\n微雨小庭春寂寞，燕飞莺语隔帘栊，杏花凝恨倚东风。",
        "dynasty": "唐",
        "collection_info": null
    },
    {
        "uuid": "e4f50a9d2fbea4d0cbad80ef9f52d4c5",
        "title": "浣溪沙 六",
        "author": "张泌",
        "content": "花月香寒悄夜尘，绮筵幽会暗伤神，婵娟依约画屏人。\n人不见时还暂语，令纔抛后爱微嚬，越罗巴锦不胜春。",
        "dynasty": "唐",
        "collection_info": null
    },
    {
        "uuid": "6190067de19768d5779d8555c0b92427",
        "title": "浣溪沙 七",
        "author": "张泌",
        "content": "偏戴花冠白玉簪，睡容新起意沈吟，翠钿金缕镇眉心。\n小槛日斜风悄悄，隔帘零落杏花阴，断香轻碧锁愁深。",
        "dynasty": "唐",
        "collection_info": null
    },
    {
        "uuid": "1ffa7f095292306040ed599f55841a84",
        "title": "浣溪沙 八",
        "author": "张泌",
        "content": "晚逐香车入凤城，东风斜揭绣帘轻，慢回娇眼笑盈盈。\n消息未通何计是，便须佯醉且随行，依稀闻道太狂生。",
        "dynasty": "唐",
        "collection_info": null
    },
    {
        "uuid": "c3f3e5c2b9b424f1bc1badab565a19b3",
        "title": "浣溪沙 九",
        "author": "张泌",
        "content": "小市东门欲雪天，众中依约见神仙，蘂黄香画贴金蝉。\n饮散黄昏人草草，醉容无语立门前，马嘶尘烘一街烟。",
        "dynasty": "唐",
        "collection_info": null
    },
    {
        "uuid": "d1fb0a14a1bf82ae33a4bc9de2d1bba3",
        "title": "临江仙",
        "author": "张泌",
        "content": "烟收湘渚秋江静，蕉花露泣愁红。\n五云双鹤去无踪，几回魂断，凝望向长空。\n翠竹暗留珠泪怨，闲调宝瑟波中。\n花鬟月鬓绿云重，古祠深殿，香冷雨和风。",
        "dynasty": "唐",
        "collection_info": null
    },
    {
        "uuid": "cf6368828b81b0b4c9b2d34bf9357e2d",
        "title": "女冠子",
        "author": "张泌",
        "content": "露花烟草，寂寞五云三岛。\n正春深，貌减潜销玉，香残尚惹襟。\n竹疎虚槛静，松密醮坛阴。\n何事刘郎去，信沈沈。",
        "dynasty": "唐",
        "collection_info": null
    },
    {
        "uuid": "1fe955e75699431b3c392db60b507e97",
        "title": "河传 一",
        "author": "张泌",
        "content": "渺莽云水，惆怅暮帆。\n去程迢递，夕阳芳草。\n千里万里，雁声无限起。\n梦魂悄断烟波裏，心如醉。\n相见何处是，锦屏香冷无睡，被头多少泪。",
        "dynasty": "唐",
        "collection_info": null
    },
    {
        "uuid": "e90bff06c8640931fe3f48925a38ba9f",
        "title": "河传 二",
        "author": "张泌",
        "content": "红杏，交枝相映，密密蒙蒙。\n一庭浓艳倚东风，香融，透帘栊。\n斜阳似共春光语，蝶争舞，更引流莺妒。\n魂销千片玉罇前，神仙，瑶池醉暮天。",
        "dynasty": "唐",
        "collection_info": null
    },
    {
        "uuid": "5dc4c17375856bc914b0ef41b8b870bf",
        "title": "酒泉子 一",
        "author": "张泌",
        "content": "春雨打窗，惊梦觉来天气晓。\n画堂深，红燄小，背兰缸。\n酒香喷鼻懒开缸，惆怅更无人共醉。\n旧巢中，新燕子，语双双。",
        "dynasty": "唐",
        "collection_info": null
    },
    {
        "uuid": "fed0205aefe6ace2512600d139246c2b",
        "title": "酒泉子 二",
        "author": "张泌",
        "content": "紫陌青门，三十六宫春色。\n御沟辇路暗相通，杏园风。\n咸阳沽酒宝钗空，笑指未央归去。\n插花走马落残红，月明中。",
        "dynasty": "唐",
        "collection_info": null
    },
    {
        "uuid": "d758a039071b9185386e6376f0630598",
        "title": "生查子",
        "author": "张泌",
        "content": "相见稀，喜相见，相见还相远。\n檀画荔支红，金蔓蜻蜓輭。\n鱼雁疎，芳信断，花落庭阴晚。\n可惜玉肌肤，消瘦成慵懒。",
        "dynasty": "唐",
        "collection_info": null
    },
    {
        "uuid": "fa40c7ba23bf7d140d2e2b4994a852ca",
        "title": "思越人",
        "author": "张泌",
        "content": "燕双飞，莺百转，越波堤下长桥。\n鬬钿花筐金匣恰，舞衣罗薄纤腰。\n东风澹荡慵无力，黛眉愁聚春碧。\n满地落花无消息，月明肠断空忆。",
        "dynasty": "唐",
        "collection_info": null
    },
    {
        "uuid": "f52abe8d2154f3993888eb5240d66286",
        "title": "满宫花",
        "author": "张泌",
        "content": "花正芳，楼似绮，寂寞上阳宫裏。\n钿笼金锁睡鸳鸯，帘冷露华珠翠。\n娇艳轻盈香雪腻，细雨黄莺双起。\n东风惆怅欲清明，公子桥边沈醉。",
        "dynasty": "唐",
        "collection_info": null
    },
    {
        "uuid": "e376a8686417279fe8a9eee6d6c490c1",
        "title": "柳枝",
        "author": "张泌",
        "content": "腻粉琼妆透碧纱，雪休夸。\n金凤搔头坠鬓斜，髮交加。\n倚着云屏新睡觉，思梦笑。\n红顋隐出枕函花，有些些。",
        "dynasty": "唐",
        "collection_info": null
    },
    {
        "uuid": "82ed51620deea54f212647f9cd98feb8",
        "title": "南歌子 一",
        "author": "张泌",
        "content": "柳色遮楼暗，桐花落砌香。\n画堂开处远风凉，高卷水精帘额，衬斜阳。",
        "dynasty": "唐",
        "collection_info": null
    },
    {
        "uuid": "21b9693167e66dcfdc2ac732455a6bb4",
        "title": "南歌子 二",
        "author": "张泌",
        "content": "岸柳拖烟绿，庭花照日红。\n数声蜀魄入帘栊，惊断碧窗残梦，画屏空。",
        "dynasty": "唐",
        "collection_info": null
    },
    {
        "uuid": "4309f950175bec0bbe11713002b4e1f3",
        "title": "南歌子 三",
        "author": "张泌",
        "content": "锦荐红鸂鶒，罗衣绣凤皇。\n绮疎飘雪北风狂，帘幕尽垂无事，郁金香。",
        "dynasty": "唐",
        "collection_info": null
    },
    {
        "uuid": "2b4227d75723d61f9d3f6c65c989a497",
        "title": "江城子 一",
        "author": "张泌",
        "content": "碧阑干外小中庭，雨初晴，晓莺声。\n飞絮落花，时节近清明。\n睡起卷帘无一事，匀面了，没心情。",
        "dynasty": "唐",
        "collection_info": null
    },
    {
        "uuid": "bc28f6037f97a0e6181820d4e4761bfb",
        "title": "江城子 二",
        "author": "张泌",
        "content": "浣花溪上见卿卿，脸波秋水明，黛眉轻。\n绿云高绾，金簇小蜻蜓。\n好[是]问他来得么，和笑道，莫多情。",
        "dynasty": "唐",
        "collection_info": null
    },
    {
        "uuid": "cb6b4d95331cccafc166b3d01d67256d",
        "title": "江城子 三",
        "author": "张泌",
        "content": "窄罗衫子薄罗裙，小腰身，晚妆新。\n每到花时，长是不宜春。\n蚤是自家无气力，更被你，恶怜人。",
        "dynasty": "唐",
        "collection_info": null
    },
    {
        "uuid": "45923348ab8ebe281a64e6f529d2b6fc",
        "title": "河渎神",
        "author": "张泌",
        "content": "古树噪寒鸦，满庭枫叶芦花。\n昼灯当午隔轻纱，画阁珠帘影斜。\n门外往来祈赛客，翩翩帆落天涯。\n回首隔江烟火，渡头三两人家。",
        "dynasty": "唐",
        "collection_info": null
    },
    {
        "uuid": "abd440edc2102a52abc558ab65358bc0",
        "title": "胡蝶儿",
        "author": "张泌",
        "content": "胡蝶儿，晚春时。\n阿娇初着淡黄衣，倚窗学画伊。\n还似花间见，双双对对飞。\n无端和泪拭燕脂，惹教双翅垂。",
        "dynasty": "唐",
        "collection_info": null
    },
    {
        "uuid": "d5186930710d64527b40a2350191432b",
        "title": "如梦令",
        "author": "冯延巳",
        "content": "尘拂玉台鸾镜，凤髻不堪重整。\n绡帐泣流苏，愁掩玉屏人静。\n多病，多病，自是行云无定。",
        "dynasty": "唐",
        "collection_info": null
    },
    {
        "uuid": "315bff46a052875c9f449620c1734a5a",
        "title": "三台令 一",
        "author": "冯延巳",
        "content": "春色，春色，依旧青门紫陌。\n日斜柳暗花嫣，醉卧春色少年。\n年少，年少，行乐直须及早。",
        "dynasty": "唐",
        "collection_info": null
    },
    {
        "uuid": "fd4d7b4cb9607ccf67c001665a32a751",
        "title": "三台令 二",
        "author": "冯延巳",
        "content": "明月，明月，照得离人愁绝。\n更深影入空床，不道帷屏夜长。\n长夜，长夜，梦到庭花阴下。",
        "dynasty": "唐",
        "collection_info": null
    },
    {
        "uuid": "a33d51a898e81876cb5a4658700f3db5",
        "title": "三台令 三",
        "author": "冯延巳",
        "content": "南浦，南浦，翠鬟离人何处？当时携手高楼，依旧楼前水流。\n流水，流水，中有伤心双泪。",
        "dynasty": "唐",
        "collection_info": null
    },
    {
        "uuid": "d15f5b0f5cb11b5384c5b2b59b6f8f81",
        "title": "归国谣 一",
        "author": "冯延巳",
        "content": "何处笛，深夜梦回情脉脉。\n竹风檐雨寒窗隔，离人几岁无消息。\n今头白，不眠特地重相忆。",
        "dynasty": "唐",
        "collection_info": null
    },
    {
        "uuid": "886e18e8bc646bc5a3a8144f498240b6",
        "title": "归国谣 二",
        "author": "冯延巳",
        "content": "春艳艳，江上晚山三四点。\n柳丝如剪花如染，香闺寂寂门半掩。\n愁眉敛，泪珠滴破臙脂脸。",
        "dynasty": "唐",
        "collection_info": null
    },
    {
        "uuid": "45fbd213fb6939912e6ebf32007141d3",
        "title": "归国谣 三",
        "author": "冯延巳",
        "content": "江水碧，江上何人吹玉笛。\n扁舟远送潇湘客，芦花千里霜月白。\n伤行色，来朝便是关山隔。",
        "dynasty": "唐",
        "collection_info": null
    },
    {
        "uuid": "f965fb282635dfe12a70fcc5abfaea1b",
        "title": "长相思",
        "author": "冯延巳",
        "content": "红满枝，绿满枝，宿雨厌厌睡起迟，闲庭花影移。\n忆归期，数归期，梦见虽多相见稀，相逢知几时。",
        "dynasty": "唐",
        "collection_info": null
    },
    {
        "uuid": "8dd5b58ead7dd504f8995920ae297693",
        "title": "相见欢",
        "author": "冯延巳",
        "content": "晓窗梦到昭华，向琼家。\n欹枕残妆一朵，卧枝花。\n情极处，却无语，玉钗斜。\n翠阁银屏回首，已天涯。",
        "dynasty": "唐",
        "collection_info": null
    },
    {
        "uuid": "be7bcafc5c2383fadf2884fe5b0bec9f",
        "title": "抛毬乐 一",
        "author": "冯延巳",
        "content": "酒罢歌余兴未阑，小桥清水共盘桓。\n波摇梅蘂伤心白，风入罗衣贴体寒。\n且莫思归去，须尽笙歌此夕欢。",
        "dynasty": "唐",
        "collection_info": null
    },
    {
        "uuid": "334dc5d8c19a4d1c1f43d26437eb6f7f",
        "title": "抛毬乐 二",
        "author": "冯延巳",
        "content": "逐胜归来雨未晴，楼前风重草烟轻。\n谷莺语輭花边过，水调声长醉裏听。\n欵举金觥劝，谁是当筵最有情。",
        "dynasty": "唐",
        "collection_info": null
    },
    {
        "uuid": "4249f7e510e0a842d31a9952b7300a57",
        "title": "抛毬乐 三",
        "author": "冯延巳",
        "content": "梅落新春入后庭，眼前风物可无情。\n曲池波晚冰还合，芳草迎船绿未成。\n且上高楼望，相共凭阑看月生。",
        "dynasty": "唐",
        "collection_info": null
    },
    {
        "uuid": "cd308bc15ce2dcc128fe87dfe1e494ba",
        "title": "抛毬乐 四",
        "author": "冯延巳",
        "content": "霜积秋山万树红，倚岩楼上挂朱栊。\n白云天远重重恨，黄叶烟深淅淅风。\n髣髴梁州曲，吹在谁家玉笛中。",
        "dynasty": "唐",
        "collection_info": null
    },
    {
        "uuid": "4d9a5cb20330d2ddaf08862f0ec2e888",
        "title": "抛毬乐 五",
        "author": "冯延巳",
        "content": "尽日登高兴未残，红楼人散独盘桓。\n一钩冷雾悬珠箔，满面西风凭玉阑。\n归去须沈醉，小院新池月乍寒。",
        "dynasty": "唐",
        "collection_info": null
    },
    {
        "uuid": "e16fb4591ff035f18f4e06766767356b",
        "title": "抛毬乐 六",
        "author": "冯延巳",
        "content": "坐对高楼千万山，鴈飞秋色满阑干。\n烧残红烛暮云合，飘尽碧梧金井寒。\n咫尺人千里，犹忆笙歌昨夜欢。",
        "dynasty": "唐",
        "collection_info": null
    },
    {
        "uuid": "6dfadb130e3759ce58efae805cbce1fe",
        "title": "点绛唇",
        "author": "冯延巳",
        "content": "荫绿围红，梦琼家在桃源住。\n画桥当路，临水开朱户。\n柳径春深，行到关情处。\n颦不语，意凭风絮，吹向郎边去。",
        "dynasty": "唐",
        "collection_info": null
    },
    {
        "uuid": "50fde541ea494756d404cdf09229a81d",
        "title": "酒泉子 一",
        "author": "冯延巳",
        "content": "庭下花飞，月照妆楼春事晚。\n珠帘风，兰烛烬，怨空闺。\n迢迢何处寄相思，玉筯零零肠断。\n屏帏深，更漏永，梦魂迷。",
        "dynasty": "唐",
        "collection_info": null
    },
    {
        "uuid": "5e41496dc42a5a315f02662035ac28fb",
        "title": "酒泉子 二",
        "author": "冯延巳",
        "content": "芳草长川，柳映危桥桥下路。\n归鸿飞，行人去，碧山边。\n风微烟淡雨萧然，隔岸马嘶何处？九回肠，双脸泪，夕阳天。",
        "dynasty": "唐",
        "collection_info": null
    },
    {
        "uuid": "13f591ce4e7e8a39bf4715d8a7f7c63c",
        "title": "酒泉子 三",
        "author": "冯延巳",
        "content": "[春]色融融，飞燕乍来莺未语。\n小桃寒，垂柳晚，玉楼空。\n天长烟远恨重重，消息燕鸿归去。\n枕前灯，窗外月，闭朱笼。",
        "dynasty": "唐",
        "collection_info": null
    },
    {
        "uuid": "1a31bfcbcae9ec9ba2c6305c6d29c0ec",
        "title": "酒泉子 四",
        "author": "冯延巳",
        "content": "深院空帏，廊下风帘惊宿燕。\n香印灰，兰烛灺，觉来时。\n月明人自捣寒衣，刚爱无端惆怅。\n阶前行，阑外立，欲鸡啼。",
        "dynasty": "唐",
        "collection_info": null
    },
    {
        "uuid": "02c198e24bf3f8e3e8b9a768ce3b10ee",
        "title": "采桑子 一",
        "author": "冯延巳",
        "content": "小庭雨过春将尽，片片花飞，独折残枝，无语凭阑秪自知。\n玉堂香暖珠帘卷，双燕来归，君约佳期，肯信韶华得几时。",
        "dynasty": "唐",
        "collection_info": null
    },
    {
        "uuid": "9fb5556e8a9eb4930e236c500fd7e4cd",
        "title": "采桑子 二",
        "author": "冯延巳",
        "content": "马嘶人语春风岸，芳草绵绵，杨柳桥边，落日高楼酒斾悬。\n旧愁新恨知多少，目断遥天，独立花前，更听笙歌满画船。",
        "dynasty": "唐",
        "collection_info": null
    },
    {
        "uuid": "d84ec8236ddf0fe68cd2a691d517bd5d",
        "title": "采桑子 三",
        "author": "冯延巳",
        "content": "西风半夜帘栊冷，远梦初归，梦过金扉，花谢窗前夜合枝。\n昭阳殿裏新翻曲，未有人知，偷取笙吹，惊觉寒蛩到晓啼。",
        "dynasty": "唐",
        "collection_info": null
    },
    {
        "uuid": "0a374306f1345e28daf78af4abb0279e",
        "title": "采桑子 四",
        "author": "冯延巳",
        "content": "酒阑睡觉天香暖，绣户慵开，香印成灰，独背寒屏理旧眉。\n朦胧却向灯前卧，窗月徘徊，晓梦初回，一夜东风绽早梅。",
        "dynasty": "唐",
        "collection_info": null
    },
    {
        "uuid": "9e3d23a747650aa4e9bab2c011c63541",
        "title": "采桑子 五",
        "author": "冯延巳",
        "content": "小堂深静无人到，满院春风，惆怅墙东，一树樱桃带雨红。\n愁心似醉兼如病，欲语还慵，日暮疎钟，双燕归栖画阁中。",
        "dynasty": "唐",
        "collection_info": null
    },
    {
        "uuid": "ae3e963a0ce676d76149ff66f0ff84df",
        "title": "采桑子 六",
        "author": "冯延巳",
        "content": "画堂灯暖帘栊卷，禁漏丁丁，雨罢寒生，一夜西窗梦不成。\n玉娥重起添香印，回倚孤屏，不语含情，水调何人吹笛声。",
        "dynasty": "唐",
        "collection_info": null
    },
    {
        "uuid": "a8ae72f866c722e8808bb3bf191c5f34",
        "title": "采桑子 七",
        "author": "冯延巳",
        "content": "笙歌放散人归去，独宿江楼，月上云收，一半珠帘挂玉钩。\n起来检点经游地，处处新愁，凭仗东流，将取离心过橘州。",
        "dynasty": "唐",
        "collection_info": null
    },
    {
        "uuid": "d9dfe89de66e7f583d9673993e4fc70c",
        "title": "采桑子 八",
        "author": "冯延巳",
        "content": "昭阳记得神仙侣，独自承恩，水殿灯昏，罗幕轻寒夜正春。\n如今别馆添萧索，满面啼痕，旧约犹存，忍把金环别与人。",
        "dynasty": "唐",
        "collection_info": null
    },
    {
        "uuid": "cedf1b2bef4e65feda9d26a964b96991",
        "title": "采桑子 九",
        "author": "冯延巳",
        "content": "微风帘幕清明近，花落春残，尊酒留欢，添尽罗衣怯夜寒。\n愁颜恰似烧残烛，珠泪阑干，也欲高拌，争奈相逢情万般。",
        "dynasty": "唐",
        "collection_info": null
    },
    {
        "uuid": "08251caef3fcefbf41b0c36bcffcf0e1",
        "title": "采桑子 十",
        "author": "冯延巳",
        "content": "画堂昨夜愁无睡，风雨凄凄，林鹊争栖，落尽灯花鸡未啼。\n年光往事如流水，休说情迷，玉筯双垂，祗是金笼鹦鹉知。",
        "dynasty": "唐",
        "collection_info": null
    },
    {
        "uuid": "27f8fce2a09c14b29f3f2d737f4bd0b2",
        "title": "采桑子 十一",
        "author": "冯延巳",
        "content": "寒蝉欲报三秋候，寂静幽居，叶落闲阶，月透帘栊远梦回。\n昭阳旧恨依前在，休说当时，玉笛纔吹，满袖猩猩血又垂。",
        "dynasty": "唐",
        "collection_info": null
    },
    {
        "uuid": "addb35e4b192a7a520f766472f57efe7",
        "title": "采桑子 十二",
        "author": "冯延巳",
        "content": "洞房深夜笙歌散，帘幕重重，斜月朦胧，雨过残花落地红。\n昔年无限伤心事，依旧东风，独倚梧桐，闲想闲思到晓钟。",
        "dynasty": "唐",
        "collection_info": null
    },
    {
        "uuid": "8e6b64af806f9ac1e68f20b952593aa7",
        "title": "采桑子 十三",
        "author": "冯延巳",
        "content": "花前失却游春侣，极目寻芳，满眼悲凉，纵有笙歌亦断肠。\n林间戏蝶帘间燕，各自双双，忍更思量，绿树青苔半夕阳。",
        "dynasty": "唐",
        "collection_info": null
    },
    {
        "uuid": "3ee963a490947d129069d8b917369b7e",
        "title": "菩萨蛮 一",
        "author": "冯延巳",
        "content": "金波远逐行云去，疎星时作银河渡。\n花影卧秋千，更长人不眠。\n玉筝弹未彻，凤髻黄钗脱。\n忆梦翠蛾低，微风吹绣衣。",
        "dynasty": "唐",
        "collection_info": null
    },
    {
        "uuid": "88f55e746b42dd29960d7d6d534e93e0",
        "title": "菩萨蛮 二",
        "author": "冯延巳",
        "content": "画堂昨夜西风过，绣帘时拂朱门锁。\n惊梦不成云，双蛾枕上颦。\n金炉烟袅袅，烛暗纱窗晓。\n残日尚弯环，玉筝和泪弹。",
        "dynasty": "唐",
        "collection_info": null
    },
    {
        "uuid": "033d4f74e56004466d8ecab3d00425e2",
        "title": "菩萨蛮 三",
        "author": "冯延巳",
        "content": "梅花吹入谁家笛，行云半夜凝空碧。\n欹枕不成眠，关山人未还。\n声随幽怨绝，空断澄霜月。\n月影下重檐，轻风花满帘。",
        "dynasty": "唐",
        "collection_info": null
    },
    {
        "uuid": "d86d6829e0481b6e5e612da67ce7fa6f",
        "title": "菩萨蛮 四",
        "author": "冯延巳",
        "content": "回廊远砌生秋草，梦魂千里青门道。\n鹦鹉怨长更，碧笼金锁横。\n罗帏中夜起，霜月清如水。\n玉露不成圆，宝筝悲断弦。",
        "dynasty": "唐",
        "collection_info": null
    },
    {
        "uuid": "e413da2636955f8bfd9c68076b632782",
        "title": "菩萨蛮 五",
        "author": "冯延巳",
        "content": "娇鬟堆枕钗横凤，溶溶春水杨花梦。\n红烛泪阑干，翠屏烟浪寒。\n锦壶催画箭，玉佩天涯远。\n和泪试严妆，落梅飞夜霜。",
        "dynasty": "唐",
        "collection_info": null
    },
    {
        "uuid": "b9617fb5d83c33cebccc345c2ea2d37f",
        "title": "菩萨蛮 六",
        "author": "冯延巳",
        "content": "西风袅袅凌歌扇，秋期正与行云远。\n花叶脱霜红，流萤残月中。\n兰闺人在否，千里重楼暮。\n翠被已销香，梦随寒漏长。",
        "dynasty": "唐",
        "collection_info": null
    },
    {
        "uuid": "e224a8bf5a9c231fbab31dfbb3ff2f85",
        "title": "菩萨蛮 七",
        "author": "冯延巳",
        "content": "沈沈朱户横金锁，纱窗月影随花过。\n烛泪欲阑干，落梅生晚寒。\n宝钗横翠凤，千里香屏梦。\n云雨已荒凉，江南春草长。",
        "dynasty": "唐",
        "collection_info": null
    },
    {
        "uuid": "05137a2208403214a69790b4ebbca762",
        "title": "菩萨蛮 八",
        "author": "冯延巳",
        "content": "欹鬟堕髻摇双桨，采莲晚出清江上。\n顾影约流萍，楚歌娇未成。\n相逢颦翠黛，笑把珠珰解。\n家住柳阴中，画桥东復东。",
        "dynasty": "唐",
        "collection_info": null
    },
    {
        "uuid": "5e4f251d98ea0e363256d5cd6f2115a6",
        "title": "谒金门 一",
        "author": "冯延巳",
        "content": "风乍起，吹皱一池春水。\n闲引鸳鸯芳径裏，手挼红杏蘂。\n鬬鸭阑干独倚，碧玉搔头斜坠。\n终日望君君不至，举头闻鹊喜。",
        "dynasty": "唐",
        "collection_info": null
    },
    {
        "uuid": "fbb5320c2d15040f2e0de0b0a67623fa",
        "title": "谒金门 二",
        "author": "冯延巳",
        "content": "杨柳陌，宝马嘶空无迹。\n新着荷衣人未识，年年江海客。\n梦觉巫山春色，醉眼飞花狼藉。\n起舞不辞无气力，爱君吹玉笛。",
        "dynasty": "唐",
        "collection_info": null
    },
    {
        "uuid": "26c38ca30280c0d322b307961bea29a5",
        "title": "清平乐 一",
        "author": "冯延巳",
        "content": "深冬寒月，庭户凝霜雪。\n风鴈过时魂断绝，塞管数声呜咽。\n披衣独立披香，流苏乱结愁肠。\n往事总堪惆怅，前欢休更思量。",
        "dynasty": "唐",
        "collection_info": null
    },
    {
        "uuid": "f02334c7f6fdbdae28704fe7d219dae3",
        "title": "清平乐 二",
        "author": "冯延巳",
        "content": "雨晴烟晚，绿水新池满。\n双燕飞来垂柳院，小阁画帘高卷。\n黄昏独倚朱阑，西南新月眉弯。\n砌下落花风起，罗衣特地春寒。",
        "dynasty": "唐",
        "collection_info": null
    },
    {
        "uuid": "d5f49dea128c129db3876ce40b6c9570",
        "title": "清平乐 三",
        "author": "冯延巳",
        "content": "西园春早，夹径抽新草。\n冰散漪澜生碧沼，寒在梅花先老。\n与君同饮金杯，饮余相取徘徊。\n次第小桃将发，轩车莫厌频来。",
        "dynasty": "唐",
        "collection_info": null
    },
    {
        "uuid": "add8b8c45f29f1618e692030ef957767",
        "title": "更漏子 一",
        "author": "冯延巳",
        "content": "风带寒，枝正好，兰蕙无端先老。\n情悄悄，梦依依，离人殊未归。\n褰罗幕，凭朱阁，不独堪悲摇落。\n月东出，雁南飞，谁家夜捣衣。",
        "dynasty": "唐",
        "collection_info": null
    },
    {
        "uuid": "a89db1da064017a8e89c36c4c836a3ce",
        "title": "更漏子 二",
        "author": "冯延巳",
        "content": "夜初长，人近别，梦觉一窗残月。\n鹦鹉卧，蟪蛄鸣，西风寒未成。\n红蜡烛，弹棋局，床上画屏山绿。\n褰绣幌，倚瑶琴，前欢泪滴襟。",
        "dynasty": "唐",
        "collection_info": null
    },
    {
        "uuid": "02a6a6eaa088887bf219e342288ab3a1",
        "title": "更漏子 三",
        "author": "冯延巳",
        "content": "玉炉烟，红烛泪，偏对画堂秋思。\n眉翠薄，鬓云残，夜长衾枕寒。\n梧桐树，三更雨，不道离情最苦。\n一叶叶，一声声，空阶滴到明。",
        "dynasty": "唐",
        "collection_info": null
    },
    {
        "uuid": "82982b6f7be70e0b2977a8c5a6f1ed78",
        "title": "喜迁莺 一",
        "author": "冯延巳",
        "content": "宿莺啼，乡梦断。\n春树晓朦胧，残灯和烬闭朱栊，人语隔屏风。\n香已寒，灯已绝。\n忽忆去年离别，石城花雨倚江楼，波上木兰舟。",
        "dynasty": "唐",
        "collection_info": null
    },
    {
        "uuid": "9cef6627ef38c784df18942ee6abd746",
        "title": "喜迁莺 二",
        "author": "冯延巳",
        "content": "雾蒙蒙，风淅淅。\n杨柳带疎烟，飘飘轻絮满南园，墙下草芊绵。\n燕初飞，莺已老。\n拂面春风长好，相逢携酒且高歌，人生得几何。",
        "dynasty": "唐",
        "collection_info": null
    },
    {
        "uuid": "e9c6b5fd31bb5a5154fddca8d23530c2",
        "title": "阮郎归 一",
        "author": "冯延巳",
        "content": "南园春半踏青时，风和闻马嘶。\n青梅如豆柳如丝，日长蝴蝶飞。\n花露重，草烟低，人家帘幕垂。\n秋韆慵困解罗衣，画梁双燕栖。",
        "dynasty": "唐",
        "collection_info": null
    },
    {
        "uuid": "24a911d72f7193bdea3663bc650daec4",
        "title": "阮郎归 二",
        "author": "冯延巳",
        "content": "角声吹断陇梅枝，孤窗月影低。\n塞鸿无限欲惊飞，城乌休夜啼。\n寻断梦，掩深闺，行人去路迷。\n门前杨柳绿阴齐，何时闻马嘶。",
        "dynasty": "唐",
        "collection_info": null
    },
    {
        "uuid": "ebc595b492f0d0e789b3406435e9a5f4",
        "title": "贺圣朝",
        "author": "冯延巳",
        "content": "金丝帐暖牙床稳，怀香方寸。\n轻颦轻笑，汗珠微透，柳霑花润。\n云鬟斜坠，春应未已，不胜娇困。\n半欹犀枕，乱缠珠被，转羞人问。",
        "dynasty": "唐",
        "collection_info": null
    },
    {
        "uuid": "c7d8c5542976b95760f0621079ee7da8",
        "title": "应天长",
        "author": "冯延巳",
        "content": "石城山下桃花绽，宿雨初晴云未散。\n南去棹，北飞鴈，水阔山遥肠欲断。\n倚楼情绪懒，[惆怅]春心无限。\n燕度蒹葭风晚，欲归愁满面。",
        "dynasty": "唐",
        "collection_info": null
    },
    {
        "uuid": "4fb2aac647825d8fb5fa284a60eb34c0",
        "title": "醉花间 一",
        "author": "冯延巳",
        "content": "独立阶前星又月，帘栊偏皎洁。\n霜树尽空枝，肠断丁香结。\n夜深寒不寐，疑恨何曾歇，凭阑干欲折。\n两条玉筯为君垂，此宵情，谁共说。",
        "dynasty": "唐",
        "collection_info": null
    },
    {
        "uuid": "4093d377c3f207a60eff82a78a11e835",
        "title": "醉花间 二",
        "author": "冯延巳",
        "content": "月落霜繁深院闭，洞房人正睡。\n桐树倚雕檐，金井临瑶砌。\n晓风寒不啻，独立成顦顇，闲愁浑未已。\n离人心绪自无端，莫思量，休退悔。",
        "dynasty": "唐",
        "collection_info": null
    },
    {
        "uuid": "0fa2f156e9813640ad9d5db67e7cce64",
        "title": "芳草渡",
        "author": "冯延巳",
        "content": "梧桐落，蓼花秋。\n烟初冷，雨纔收。\n萧条风物正堪愁，人去后，多少恨，在心头。\n燕鸿远，羌笛怨，渺渺澄波一片。\n山如黛，月如钩。\n笙歌散，梦魂断，倚高楼。",
        "dynasty": "唐",
        "collection_info": null
    },
    {
        "uuid": "d7e89f586ce847ec3a6d1032b11b8857",
        "title": "南乡子 一",
        "author": "冯延巳",
        "content": "细雨湿流光，芳草年年与恨长。\n烟锁凤楼无限事，茫茫，鸾镜鸳衾两断肠。\n魂梦任悠扬，睡起杨花满绣床。\n薄倖不来门半掩，斜阳，负你残春泪几行。",
        "dynasty": "唐",
        "collection_info": null
    },
    {
        "uuid": "708be830f986c8383cec5ab3072eb362",
        "title": "南乡子 二",
        "author": "冯延巳",
        "content": "细雨泣秋风，金凤花[残]满地红。\n闲[蹙]黛眉慵不语，情绪，寂寞相思知几许。\n玉枕拥孤衾，挹恨还闻岁月深。\n帘卷曲房谁共醉，顦顇，惆怅秦楼弹粉泪。",
        "dynasty": "唐",
        "collection_info": null
    },
    {
        "uuid": "4364ab1c72f2b8cbaa5f2633e892a228",
        "title": "舞春风",
        "author": "冯延巳",
        "content": "严妆纔罢怨春风，粉墙画壁宋家东。\n蕙兰有恨枝尤绿，桃李无言花自红。\n燕燕巢儿罗幕卷，莺莺啼处凤楼空。\n少年薄倖知何处，每夜归来春梦中。",
        "dynasty": "唐",
        "collection_info": null
    },
    {
        "uuid": "b90c6086690a27d82a95bb8d989a8987",
        "title": "虞美人 一",
        "author": "冯延巳",
        "content": "玉钩鸾柱调鹦鹉，宛转留春语。\n云屏冷落画堂空，薄晚春寒，无奈落花风。\n搴帘燕子低飞去，拂镜尘鸾舞。\n不知今夜月眉弯，谁佩同心双结，倚阑干。",
        "dynasty": "唐",
        "collection_info": null
    },
    {
        "uuid": "9f4e57a4b88eb2d7a6687d6feb2be9c5",
        "title": "虞美人 二",
        "author": "冯延巳",
        "content": "春风拂拂横秋水，掩映遥相对。\n秪知长作碧窗期，谁信东风，吹散彩云飞。\n银屏梦与飞鸾远，秪有珠帘卷。\n杨花零落月溶溶，尘掩玉筝弦柱，画堂空。",
        "dynasty": "唐",
        "collection_info": null
    },
    {
        "uuid": "f760cd9654fb7a5070e8eed4b441403d",
        "title": "临江仙",
        "author": "冯延巳",
        "content": "冷红飘起桃花片，青春意绪阑珊。\n高楼帘幕卷轻寒，酒余人散，独自倚阑干。\n夕阳千里连芳草，风光愁杀王孙。\n徘徊飞尽碧天云，凤城何处，明月照黄昏。",
        "dynasty": "唐",
        "collection_info": null
    },
    {
        "uuid": "89e0922b0c06f16f89b943cbc948dd14",
        "title": "蝶恋花 一",
        "author": "冯延巳",
        "content": "窗外寒鸡天欲曙，香印成灰，坐起浑无绪。\n庭际高梧凝宿雾，卷帘双鹊惊飞去。\n屏上罗衣闲绣缕，一晌关情，忆遍江南路。\n夜夜梦魂休谩语，已知前事无情处。",
        "dynasty": "唐",
        "collection_info": null
    },
    {
        "uuid": "16ec8fe5dc78d0096a22fd2c6769824a",
        "title": "蝶恋花 二",
        "author": "冯延巳",
        "content": "萧索清秋珠泪坠，枕簟微凉，展转浑无寐。\n残酒欲醒中夜起，月明如练天如水。\n阶下寒声啼络纬，庭树金风，悄悄重门闭。\n可惜旧欢携手地，思量一夕成憔悴。",
        "dynasty": "唐",
        "collection_info": null
    },
    {
        "uuid": "1335e71878f9e36cfee2bd426f9a5c7a",
        "title": "蝶恋花 三",
        "author": "冯延巳",
        "content": "几度凤楼同饮宴，此夕相逢，却胜当时见。\n低语前欢频转面，双眉敛恨春山远。\n蜡烛泪流羌笛怨，偷整罗衣，欲唱情犹懒。\n醉裏不辞金爵满，阳关一曲肠千断。",
        "dynasty": "唐",
        "collection_info": null
    },
    {
        "uuid": "14412d720e236f9dda2f4fceb417a2f4",
        "title": "蝶恋花 四",
        "author": "冯延巳",
        "content": "几日行云何处去，忘了归来，不道春将暮。\n百草千花寒食路，香车繫在谁家树。\n泪眼倚楼频独语，双燕飞来，陌上相逢否。\n撩乱春愁如柳絮，悠悠梦裏无寻处。",
        "dynasty": "唐",
        "collection_info": null
    },
    {
        "uuid": "517d25e577c17b68f963e1f8f133eb70",
        "title": "蝶恋花 五",
        "author": "冯延巳",
        "content": "六曲阑干偎碧树，杨柳风轻，展尽黄金缕。\n谁把钿筝移玉柱，穿帘海燕双飞去。\n满眼游丝兼落絮，红杏开时，一霎清明雨。\n浓醉觉来莺乱语，惊残好梦无寻处。",
        "dynasty": "唐",
        "collection_info": null
    },
    {
        "uuid": "b7320dbba31496ffa68a47eb8030e763",
        "title": "蝶恋花 六",
        "author": "冯延巳",
        "content": "谁道闲情抛弃久，每到春来，惆怅还依旧。\n日日花前常病酒，不辞镜裏朱颜瘦。\n河畔青芜堤上柳，为问新愁，何事年年有。\n独立小楼风满袖，平林新月人归后。",
        "dynasty": "唐",
        "collection_info": null
    },
    {
        "uuid": "624634ad64a4d9071857234d9522df94",
        "title": "寿山曲",
        "author": "冯延巳",
        "content": "铜壶滴漏初尽，高閤鸡鸣半空。\n[催启]五门金锁，犹垂三殿帘栊。\n阶前御柳摇绿，仗下宫花散红。\n鸳瓦数行晓日，[鸾]旗百尺春风。\n侍臣舞蹈重拜，圣寿南山永同。",
        "dynasty": "唐",
        "collection_info": null
    },
    {
        "uuid": "4dc26f48028579f3dc9ba99a62923dce",
        "title": "思越人",
        "author": "冯延巳",
        "content": "酒醒情怀恶，金缕褪，玉肌如削。\n寒食过却，海棠零落。\n乍倚遍，阑干烟淡薄，翠幕帘栊画阁。\n春睡着，觉来失，秋韆期约。",
        "dynasty": "唐",
        "collection_info": null
    },
    {
        "uuid": "036444f73febcb328d32f6ec2ebff5a3",
        "title": "上行杯",
        "author": "冯延巳",
        "content": "落梅暑雨消残粉，云重烟深寒食近。\n罗幕遮香，柳外秋韆出画墙。\n春山颠倒钗横凤，飞絮入帘春睡重。\n梦裏佳期，秪许庭花与月知。",
        "dynasty": "唐",
        "collection_info": null
    },
    {
        "uuid": "d4d47c5eadc27610d364ad98db6435e2",
        "title": "薄命妾",
        "author": "冯延巳",
        "content": "春日宴，绿酒一杯歌一遍，再拜陈三愿。\n一愿郎君千岁，二愿妾身长健，三愿如同梁上燕，岁岁长相见。",
        "dynasty": "唐",
        "collection_info": null
    },
    {
        "uuid": "9315128a7b0db8b0f25c017f52100724",
        "title": "金错刀 一",
        "author": "冯延巳",
        "content": "双玉斗，百琼壶，佳人欢饮笑喧呼。\n麒麟欲画时难偶，鸥鹭何猜兴不孤。\n歌婉转，醉模糊，高烧银烛卧流苏。\n只销几觉懵腾睡，身外功名任有无。",
        "dynasty": "唐",
        "collection_info": null
    },
    {
        "uuid": "4c1cf9ed74b4f6e6268d78f828bfb713",
        "title": "金错刀 二",
        "author": "冯延巳",
        "content": "日融融，草芊芊，黄莺求友啼林前。\n柳条袅袅拖金线，花蘂茸茸簇锦毡。\n鸠逐妇，燕穿帘，狂蜂浪蝶相翩翩。\n春光堪赏还堪翫，恼杀东风悞少年。",
        "dynasty": "唐",
        "collection_info": null
    },
    {
        "uuid": "49fa55153b46c870d64ca6626712df4c",
        "title": "忆江南 一",
        "author": "冯延巳",
        "content": "去岁迎春楼上月，正是西窗，夜凉时节。\n玉人贪睡坠钗云，粉消妆薄见天真。\n人非风月长依旧，破镜尘筝一梦经年瘦。\n今宵帘幕扬花阴，空余枕泪独伤心。",
        "dynasty": "唐",
        "collection_info": null
    },
    {
        "uuid": "8c712f1126b49149308038da053d438b",
        "title": "忆江南 二",
        "author": "冯延巳",
        "content": "今日相逢花未发，正是去年，别离时节。\n东风次第有花开，恁时须约却重来。\n重来不怕花堪折，秪恐明年花发人离别。\n别离若向百花时，东风弹泪有谁知。",
        "dynasty": "唐",
        "collection_info": null
    },
    {
        "uuid": "c5e2355a875fb4243a078c5796e135e5",
        "title": "木兰花",
        "author": "徐昌图",
        "content": "沈檀烟起盘红雾，一箭霜风吹绣户。\n汉宫花面学梅妆，谢女雪诗栽柳絮。\n长垂夹幕孤鸾舞，旋炙银笙双凤语。\n红窗酒病嚼寒冰，冰损相思无梦处。",
        "dynasty": "唐",
        "collection_info": null
    },
    {
        "uuid": "30e62ad6db7edfd25bfef07bd67946a8",
        "title": "临江仙",
        "author": "徐昌图",
        "content": "饮散离亭西去，浮生常恨飘蓬。\n回头烟柳渐重重，淡云孤鴈远，寒日暮天红。\n今夜画船何处，潮平淮月朦胧。\n酒醒人静奈愁浓，残灯孤枕梦，轻浪五更风。",
        "dynasty": "唐",
        "collection_info": null
    },
    {
        "uuid": "57e03799d6bc89d7876f1a597fef79b1",
        "title": "河传",
        "author": "徐昌图",
        "content": "秋光满目，风清露白，莲红水绿。\n何处梦回，弄珠拾翠盈盈。\n倚阑桡，眉黛蹙。\n采莲调稳，吴侣声相续，倚棹吴江曲。\n鹭起暮天，几双交颈鸳鸯，入芦花深处宿。",
        "dynasty": "唐",
        "collection_info": null
    },
    {
        "uuid": "3ff194a69fd8a9cfa57ccb393b12e4a1",
        "title": "抛毬乐 一",
        "author": "徐铉",
        "content": "歌舞送飞毬，金觥碧玉筹。\n管弦桃李月，帘幕凤皇楼。\n一笑千场醉，浮生任白头。",
        "dynasty": "唐",
        "collection_info": null
    },
    {
        "uuid": "d2108baf8a7182067e70c709093331b3",
        "title": "抛毬乐 二",
        "author": "徐铉",
        "content": "灼灼傅花枝，纷纷度画旗。\n不知红烛下，照见彩毬飞。\n借势因期克，巫山暮雨归。",
        "dynasty": "唐",
        "collection_info": null
    },
    {
        "uuid": "66c03e7e5699c1ca453f4dc493419074",
        "title": "木兰花",
        "author": "庾传素",
        "content": "木兰红艳多情态，不似凡花人不爱。\n移来孔雀槛边栽，折向凤皇钗上戴。\n是何芍药争风彩，自共[牡]丹长作对。\n若教为女嫁东风，除却黄莺难匹配。",
        "dynasty": "唐",
        "collection_info": null
    },
    {
        "uuid": "4b5d5a33a1ed93ffad2d1a85ef589519",
        "title": "生查子",
        "author": "刘侍读",
        "content": "深秋更漏长，滴尽银台烛。\n独步出幽闺，月晃波澄绿。\n菱荷风乍触，一对鸳鸯宿。\n虚棹玉钗惊，惊起还相续。",
        "dynasty": "唐",
        "collection_info": null
    },
    {
        "uuid": "6c53befa792a7525f9b77bd5ffe3fab9",
        "title": "木兰花 一",
        "author": "许岷",
        "content": "小庭日晚花零落，倚户无聊妆脸薄。\n宝筝金鸭任生尘，绣画工夫全放却。\n有时觑着同心结，万恨千愁无处说。\n当初不合尽饶伊，赢得如今长恨别。",
        "dynasty": "唐",
        "collection_info": null
    },
    {
        "uuid": "08c36f100c106f19ea393ffa1660e298",
        "title": "木兰花 二",
        "author": "许岷",
        "content": "江南日暖芭蕉展，美人折得亲裁翦。\n画成小简寄情人，临行更把轻轻捻。\n其中捻破相思字，却恐郎疑踪不似。\n若还猜妾倩人书，误了平生多少事。",
        "dynasty": "唐",
        "collection_info": null
    },
    {
        "uuid": "b28a2883d46aae5193d690327bd584e9",
        "title": "菩萨蛮",
        "author": "林楚翘",
        "content": "画堂春昼垂珠箔，卧来揉惹金钗落。\n簟滑枕头移，鬓蝉狂欲飞。\n笑拖娇眼慢，罗袖笼花面。\n重道好郎君，人前莫恼人。",
        "dynasty": "唐",
        "collection_info": null
    },
    {
        "uuid": "0cf4e30542a6d8e8942bb049cd3696e8",
        "title": "醉公子",
        "author": "无名氏",
        "content": "门外猧儿吠，知是萧郎至。\n刬袜下香阶，冤家今夜醉。\n扶得入罗帏，不肯脱罗衣。\n醉则从他醉，还胜独睡时。",
        "dynasty": "唐",
        "collection_info": null
    },
    {
        "uuid": "0844474e37b079ecc0ff7712096c6aca",
        "title": "菩萨蛮",
        "author": "无名氏",
        "content": "牡丹含露真珠颗，美人折向庭前过。\n含笑问檀郎，花强妾貌强。\n檀郎故相恼，须道花枝好。\n一面发娇嗔，碎挼花打人。",
        "dynasty": "唐",
        "collection_info": null
    },
    {
        "uuid": "98e75dce93de8bb1e7289d472c1e7558",
        "title": "贺圣朝",
        "author": "无名氏",
        "content": "白露点，晓星明灭，秋风落叶。\n故址颓垣，冷烟衰草，前朝宫阙。\n长安道上行客，依旧利深名切。\n改变容颜，消磨今古，陇头残月。",
        "dynasty": "唐",
        "collection_info": null
    },
    {
        "uuid": "f3bbaffb958e115a9612a92af195da74",
        "title": "虞美人",
        "author": "无名氏",
        "content": "帐中草草军情变，月下旌旗乱。\n褫衣推枕怆离情，远风吹下楚歌声，正三更。\n抚骓欲下重相顾，艳态花无主。\n手中莲锷凛秋霜，九泉归去是仙乡，恨茫茫。",
        "dynasty": "唐",
        "collection_info": null
    },
    {
        "uuid": "20fbcdd8ce2be90ef7597a248b24eeff",
        "title": "后庭宴",
        "author": "无名氏",
        "content": "千里故乡，十年华屋，乱魂飞过屏山簇。\n眼重眉褪不胜春，菱花知我销香玉。\n双双燕子归来，应解笑人幽独。\n断歌零舞，遗恨清江曲。\n万树绿低迷，一庭红{艹/扑}𫂙。",
        "dynasty": "唐",
        "collection_info": null
    },
    {
        "uuid": "e43f1a48e11d97710d106035852df0f3",
        "title": "撷芳词",
        "author": "无名氏",
        "content": "风摇荡，雨蒙茸，翠条柔弱花头重。\n春衫窄，香肌湿，记得年时，共伊曾[摘]。\n都如梦，何曾共，可怜孤似钗头凤。\n关山隔，晚云碧，燕儿来也，又无消息。",
        "dynasty": "唐",
        "collection_info": null
    },
    {
        "uuid": "cb7675abc341056105250638932c1ac2",
        "title": "鱼游春水",
        "author": "无名氏",
        "content": "秦楼东风裏，燕子还来寻旧垒。\n余寒犹峭，红日薄侵罗绮。\n嫩草方抽碧玉茵，媚柳轻窣黄金缕。\n莺转上林，鱼游春水。\n几曲阑干遍倚，又是一番新桃李。\n佳人应怪归迟，梅妆泪洗。\n凤箫声绝沈孤鴈，望断清波无双鲤。\n云山万重，寸心千里。",
        "dynasty": "唐",
        "collection_info": null
    },
    {
        "uuid": "a12d3656daa0714d74209adf9e5497f5",
        "title": "阿那曲",
        "author": "杨贵妃",
        "content": "罗袖动香香不已，红蕖袅袅秋烟裏。\n轻云岭下乍摇风，嫩柳池塘初拂水。",
        "dynasty": "唐",
        "collection_info": null
    },
    {
        "uuid": "ce71d039e2d2d4168de2dcf47e06f179",
        "title": "乐游曲 一",
        "author": "闽后陈氏",
        "content": "龙舟摇曳东復东，采莲湖上红更红。\n波淡淡，水溶溶，奴隔荷花路不通。",
        "dynasty": "唐",
        "collection_info": null
    },
    {
        "uuid": "6e36ae572dd041c7d1090b88f8769e71",
        "title": "乐游曲 二",
        "author": "闽后陈氏",
        "content": "西湖南湖鬬綵舟，青蒲紫蓼满中洲。\n波渺渺，水悠悠，长奉君王万岁游。",
        "dynasty": "唐",
        "collection_info": null
    },
    {
        "uuid": "e57f5f7af827ea0fc5d05c213595d642",
        "title": "字字双",
        "author": "王丽真女郎",
        "content": "床头锦衾斑復斑，架上朱衣殷復殷。\n空庭明月闲復闲，夜长路远山復山。",
        "dynasty": "唐",
        "collection_info": null
    },
    {
        "uuid": "05f0524d9d43f049e268b37e0a5a4464",
        "title": "菩萨蛮",
        "author": "耿玉真",
        "content": "玉京人去秋萧索，画檐鹊起梧桐落。\n欹枕悄无言，月和残梦圆。\n背灯唯暗泣甚处砧声急眉黛远山攒芭蕉生暮寒。",
        "dynasty": "唐",
        "collection_info": null
    },
    {
        "uuid": "8a67de856c05b207dc3f57c8837e0276",
        "title": "句 一",
        "author": "耿玉真",
        "content": "庭空客散人归后，画堂半掩朱帘。\n林风[淅淅]夜厌厌，小楼新月，回首自纤纤。",
        "dynasty": "唐",
        "collection_info": null
    },
    {
        "uuid": "2ae4ddba4e66331481f029467e1165ea",
        "title": "句 二",
        "author": "耿玉真",
        "content": "春光镇在人空老，新愁往恨何穷。\n金窗力困起还慵，一声羌笛，惊起醉怡容。",
        "dynasty": "唐",
        "collection_info": null
    },
    {
        "uuid": "fcd7fab49becee26c31ac6d8c9f5aeec",
        "title": "句 三",
        "author": "耿玉真",
        "content": "寻春须是阳春早，看花莫待花枝老。",
        "dynasty": "唐",
        "collection_info": null
    },
    {
        "uuid": "f04176a232c3cfc6c4cb3c27f268de2e",
        "title": "句 四",
        "author": "耿玉真",
        "content": "帝乡烟雨锁春愁，故国山川空泪眼。",
        "dynasty": "唐",
        "collection_info": null
    },
    {
        "uuid": "b394096f3b13025415bb86c849506f64",
        "title": "句 五",
        "author": "耿玉真",
        "content": "金凤欲飞遭掣搦，情脉脉，看即玉楼云雨隔。",
        "dynasty": "唐",
        "collection_info": null
    },
    {
        "uuid": "876090d27ddeb0b4a19c655be6f47faa",
        "title": "句 六",
        "author": "耿玉真",
        "content": "桃李不须夸烂熳，已输了风吹一半。",
        "dynasty": "唐",
        "collection_info": null
    },
    {
        "uuid": "b18ee0d1b8cf5e085db92c59ba98a93d",
        "title": "句 七",
        "author": "耿玉真",
        "content": "学着荷衣还可喜，年少多来有几，自古闲愁无际。",
        "dynasty": "唐",
        "collection_info": null
    },
    {
        "uuid": "1bd72f78daa38e525e102d0a9570ae77",
        "title": "句 八",
        "author": "耿玉真",
        "content": "初离蜀道心将碎，离恨绵绵，春日如年，马上时时闻杜鹃。",
        "dynasty": "唐",
        "collection_info": null
    },
    {
        "uuid": "d71ab9f795dd0338b5ae94bd4f875061",
        "title": "梧桐影",
        "author": "吕岩",
        "content": "落日斜，秋风冷。\n今夜故人来不来，教人立尽梧桐影。",
        "dynasty": "唐",
        "collection_info": null
    },
    {
        "uuid": "66929284e054f8772a4fdeaf1f407bb7",
        "title": "忆江南 一",
        "author": "吕岩",
        "content": "淮南法，秋石最堪夸。\n位应干坤白露节，象移寅卯紫河车，子午结朝霞。",
        "dynasty": "唐",
        "collection_info": null
    },
    {
        "uuid": "0699303b63b216ab2c7bc69aef7badeb",
        "title": "忆江南 二",
        "author": "吕岩",
        "content": "王阳术，得秘是黄牙。\n万蘂初生将此类，黄钟应律始归家，十月定君夸。",
        "dynasty": "唐",
        "collection_info": null
    },
    {
        "uuid": "13c796297aa11fd830debf7599713704",
        "title": "忆江南 三",
        "author": "吕岩",
        "content": "黄帝术，玄妙美金花。\n玉液初凝红粉见，干坤覆载暗交加，龙虎变成砂。",
        "dynasty": "唐",
        "collection_info": null
    },
    {
        "uuid": "bb1af4e5b70e0f5cafd9bbe2316a9668",
        "title": "忆江南 四",
        "author": "吕岩",
        "content": "长生术，玄要补泥丸。\n彭祖得之年八百，世人因此转伤残，谁是识阴丹。",
        "dynasty": "唐",
        "collection_info": null
    },
    {
        "uuid": "5f5d5192e09ff3f3287a8cc83cd6f4e8",
        "title": "忆江南 五",
        "author": "吕岩",
        "content": "阴丹诀，三五合玄图。\n二八应机堪采运，玉琼回首免荣枯，颜貌胜凡姝。",
        "dynasty": "唐",
        "collection_info": null
    },
    {
        "uuid": "c29ee087d73f10c13509512c2a958001",
        "title": "忆江南 六",
        "author": "吕岩",
        "content": "长生术，初九秘潜龙。\n慎勿从高宜作客，丹田流注气交通，耆老反婴童。",
        "dynasty": "唐",
        "collection_info": null
    },
    {
        "uuid": "8a06ad51a73b0ad436b15753779ea990",
        "title": "忆江南 七",
        "author": "吕岩",
        "content": "修身客，莫误入迷津。\n气术金丹传在世，象天象地象人身，不用问东邻。",
        "dynasty": "唐",
        "collection_info": null
    },
    {
        "uuid": "b80fa28da9e82d1707f41cfe4f4c5b88",
        "title": "忆江南 八",
        "author": "吕岩",
        "content": "还丹诀，九九最幽玄。\n三性本同一体内，要烧灵药切寻铅，寻得是神仙。",
        "dynasty": "唐",
        "collection_info": null
    },
    {
        "uuid": "058f946d86b35197a94ddb9f294af4aa",
        "title": "忆江南 九",
        "author": "吕岩",
        "content": "长生药，不用问他人。\n八卦九宫看掌上，五行四象在人身，明了自通神。",
        "dynasty": "唐",
        "collection_info": null
    },
    {
        "uuid": "da707be3128b8b37fdf33a0b9a5f3cbc",
        "title": "忆江南 十",
        "author": "吕岩",
        "content": "学道客，修养莫迟迟。\n光景斯须如梦裏，还丹粟粒变金姿，死去莫回归。",
        "dynasty": "唐",
        "collection_info": null
    },
    {
        "uuid": "8a46de15d26077954a35ae53898e5515",
        "title": "忆江南 十一",
        "author": "吕岩",
        "content": "治生客，审细察微言。\n百岁梦中看即过，劝君修炼保尊年，不久是神仙。",
        "dynasty": "唐",
        "collection_info": null
    },
    {
        "uuid": "8ee50dbbe90017ac75aa13a6d86e80fa",
        "title": "忆江南 十二",
        "author": "吕岩",
        "content": "瑶池上，瑞雾霭羣仙。\n素练金童锵凤板，青衣玉女啸鸾弦，身在大罗天。\n沉醉处，缥渺玉京山。\n唱彻步虚清燕罢，不知今夕是何年，海水又桑田。",
        "dynasty": "唐",
        "collection_info": null
    },
    {
        "uuid": "53e15986f9a687df7fb6d5d62d6542e6",
        "title": "西江月 一",
        "author": "吕岩",
        "content": "着意黄庭岁久，留心金碧年深。\n为忧白髮鬓相侵，仙诀朝朝讨论。\n秘要俱皆览过，神仙奥旨重吟。\n至人亲指水中金，不负平生志性。",
        "dynasty": "唐",
        "collection_info": null
    },
    {
        "uuid": "030b7b10e9a09a1e1d28ba14cca163c7",
        "title": "西江月 二",
        "author": "吕岩",
        "content": "任是聪明志士，常迷东竈黄庭。\n参同大易事分明，不晓醉眠难醒。\n若遇高人指引，都来不费功程。\n北方坎子是金精，忍得黄牙方盛。",
        "dynasty": "唐",
        "collection_info": null
    },
    {
        "uuid": "ab48b13129b9769b2c5b9d15bcca9817",
        "title": "沁园春 一",
        "author": "吕岩",
        "content": "七返还丹，在我先须，炼已待时。\n正一阳初动，中宵漏永。\n温温铅鼎，光透帘帏。\n造化争驰，虎龙交媾，进火功夫牛斗危。\n曲江上，看月华莹净，有箇乌飞。\n当时，自饮刀圭，又谁信无中就养儿。\n辨水源清浊，木金间隔。\n不因师指，此事难知。\n道要玄微，天机深远，下手忙修犹太迟。\n蓬莱路，待三千行满，独步云归。",
        "dynasty": "唐",
        "collection_info": null
    },
    {
        "uuid": "27eef478c45b1ce03fb4f34e28276d94",
        "title": "沁园春 二",
        "author": "吕岩",
        "content": "火宅牵缠，夜去明来，早晚担忧。\n奈今日茫然，不知明日。\n波波劫劫，有甚来由。\n人世风灯，草头珠露，我见伤心眼泪流。\n不坚久，似石中迸火，水上浮沤。\n休休，及早回头，把往日风流一笔钩。\n但麤衣淡饭，随缘度日。\n任人笑我，我又何求。\n限到头来，不论贫富，着甚干忙日夜忧。\n劝年少，把家缘弃了，海上来游。",
        "dynasty": "唐",
        "collection_info": null
    },
    {
        "uuid": "018f70bc7c9d7c467863bbc7dd352768",
        "title": "沁园春 三",
        "author": "吕岩",
        "content": "诗曲文章，任汝空留，数千万篇。\n奈日推一日，月推一月。\n今年不了，又待来年。\n有限光阴，无涯火院，只恐蹉跎老却贤。\n贪痴汉，望成家学道，两事双全。\n凡间，只恋尘缘，又谁信壶中别有天。\n这道本无情，不亲富贵。\n不疎贫贱，只要心坚。\n不在劳神，不须苦行，息虑忘机合自然。\n长生事，待明公放下，方可相传。",
        "dynasty": "唐",
        "collection_info": null
    },
    {
        "uuid": "4ee5de6b9c4fcf68606a374654ac7330",
        "title": "卜算子",
        "author": "吕岩",
        "content": "心空道亦空，风静林还静。\n卷尽浮云月自明，中有山河影。\n供养及修行，旧话成重省。\n豆爆生莲火裏时，痛拨寒灰冷。",
        "dynasty": "唐",
        "collection_info": null
    },
    {
        "uuid": "e1d1c31b66411c1b1735f41205c88bc2",
        "title": "步蟾宫",
        "author": "吕岩",
        "content": "坎离干兑逢子午，须认取，自家根祖。\n地雷震动山头雨，要洗濯黄牙土。\n捉得金精牢闭锢，炼甲庚，要生龙虎。\n待他问汝甚人传，但说道，先生姓吕。",
        "dynasty": "唐",
        "collection_info": null
    },
    {
        "uuid": "f238d69fa71ce6e69ec1b1dd7108dfcf",
        "title": "满庭芳",
        "author": "吕岩",
        "content": "大道渊源，高真隐秘，风流岂可知闻。\n先天一气，清浊自然分。\n不识坎离颠倒，谁能辨，金木浮沈。\n幽微处，无中产有，涧畔虎龙吟。\n壶中，真造化，天精地髓，阴魄阳魂。\n运周天水火，燮理寒温。\n十月脱胎丹就，除此外，皆是傍门。\n君知否，尘寰走徧，端的少知音。",
        "dynasty": "唐",
        "collection_info": null
    },
    {
        "uuid": "4fcb650f987c31ec00c37c2dbc647fa3",
        "title": "酹江月",
        "author": "吕岩",
        "content": "仙风道骨，颠倒运干坤，平分时节。\n金木相交坎离位，一粒刀圭凝结。\n水虎潜形，火龙伏体，万丈毫光烈。\n仙花朵秀，圣男灵女扳折。\n霄汉此夜中秋，银蟾离海，浪卷千层雪。\n此是天关地轴，谁解推穷圆缺。\n片晌功夫，霎时丹聚，到此凭何诀。\n倚天长啸，洞中无限风月。",
        "dynasty": "唐",
        "collection_info": null
    },
    {
        "uuid": "741ea5ef59f66b11c3621eeba041be9c",
        "title": "水龙吟",
        "author": "吕岩",
        "content": "目前咫尺长生路，多少愚人不悟。\n爱河浪阔，洪波风紧，舟船难渡。\n略听仙师语，到彼岸。\n只消一句，炼金丹换了，凡胎浊骨。\n免轮迴，三涂苦。\n万事澄心定意，聚真阳，都归一处。\n分明认得，灵光真趣，本来面目。\n此箇幽微理，莫容易，等闲分付。\n知蓬莱自有，神仙伴侣，同携手，朝天去。",
        "dynasty": "唐",
        "collection_info": null
    },
    {
        "uuid": "aae0c2188626a99d7194a08a92e125f5",
        "title": "豆叶黄",
        "author": "吕岩",
        "content": "二月江南山水路，李花零落春无主。\n一箇鱼儿无觅处，风和雨，玉龙生甲归天去。",
        "dynasty": "唐",
        "collection_info": null
    },
    {
        "uuid": "f6acdd65a82fb924309ecad3e208564d",
        "title": "浪淘沙",
        "author": "吕岩",
        "content": "我有屋三椽，住在灵源。\n无遮四壁任萧然，万象森罗为斗拱，瓦盖青天。\n无漏得多年，结就因缘。\n修成功行满三千，降得火龙伏得虎，陆路神仙。",
        "dynasty": "唐",
        "collection_info": null
    },
    {
        "uuid": "2b23cd374cbea82da7a5faba3195929e",
        "title": "苏幙遮",
        "author": "吕岩",
        "content": "天不高，地不大，惟有真心，物物俱含载。\n不用之时全体在，用即拈来，万象周沙界。\n虚无中，尘色内，尽是还丹，历历堪收采。\n这箇鼎鑪解不解，养就灵乌，飞出光明海。",
        "dynasty": "唐",
        "collection_info": null
    },
    {
        "uuid": "82268c25acf9cb3568a8ce21cdbcf43f",
        "title": "雨中花",
        "author": "吕岩",
        "content": "三百年间，功标青史，几多俱委埃尘。\n悟黄粱弃事，厌世藏身。\n将我一枝丹桂，换他千载青春。\n岳阳楼上，纶巾羽扇，谁识天人。\n蓬莱愿应仙举，谁知会合仙宾。\n遥想望，吹笙玉殿，奏舞鸾裀。\n风驭云軿不散，碧桃紫奈长新。\n愿逢一粒，九霞光裏，相继朝真。",
        "dynasty": "唐",
        "collection_info": null
    },
    {
        "uuid": "80667157a7d4338bcba5e9f6560f1d24",
        "title": "促拍满路花",
        "author": "吕岩",
        "content": "西风吹渭水，落叶满长安。\n茫茫尘世裏，独清闲。\n自然鑪鼎，虎绕与龙盘。\n九转丹砂就，一粒刀圭，便成陆地神仙。\n任万钉宝带貂蝉，富贵欲熏天。\n黄粱炊未熟，梦惊残。\n是非海裏，直道作人难。\n袖手江南去，白苹红蓼，又寻湓浦庐山。",
        "dynasty": "唐",
        "collection_info": null
    },
    {
        "uuid": "6c826e0386c08df8693d89a1fadb3a1a",
        "title": "六么令",
        "author": "吕岩",
        "content": "东与西，眼与眉。\n偃月炉中运坎离，灵砂且上飞。\n最幽微，是天机。\n你休痴，你不知。",
        "dynasty": "唐",
        "collection_info": null
    },
    {
        "uuid": "bb40774efa671d335e2ccb6aed373c5f",
        "title": "汉宫春",
        "author": "吕岩",
        "content": "横笛声沉，倚危楼红日，江转天斜。\n黄尘边火澒洞，何处吾家。\n胎禽怨夜，来乘风，玄露丹霞。\n先生笑，飞空一劒，东风犹自天涯。\n情知道山中好，早翠嚣含隐，瑶草新芽。\n青溪故人信断，梦[逐]飙车。\n干坤星火，归来了，煮石煎沙。\n回首处，幅巾蒲帐，云边独是桃花。",
        "dynasty": "唐",
        "collection_info": null
    },
    {
        "uuid": "573ac3cd4411a13481824d8557f0f9ed",
        "title": "减兰",
        "author": "吕岩",
        "content": "暂游大庾，白鹤飞来谁共语。\n岭畔人家，曾见寒梅几度花。\n春来春去，人在落花流水处。\n花满前蹊，藏尽神仙人不知。",
        "dynasty": "唐",
        "collection_info": null
    },
    {
        "uuid": "1dad6ca385475a261da99d90fa01048c",
        "title": "送日本使",
        "author": "明皇帝",
        "content": "日下非殊俗，天中嘉会朝。\n念余怀义远，矜尔畏途遥。\n涨海宽秋月，归帆[驶]夕飙。\n因惊彼君子，王化远昭昭。",
        "dynasty": "唐",
        "collection_info": null
    },
    {
        "uuid": "9f814e1926ad2db7addc0903bc80241d",
        "title": "赐新罗王",
        "author": "明皇帝",
        "content": "四维分景纬，万象含中枢。\n玉帛遍天下，梯杭归上都。\n缅怀阻青陆，岁月勤黄图。\n漫漫穷地际，苍苍连海隅。\n兴言名义国，岂谓山河殊。\n使去传风教，人来习典谟。\n衣冠知奉礼，忠信识尊儒。\n诚矣天其鉴，贤哉德不孤。\n拥旄同作牧，厚贶比生蒭。\n益重青青志，风霜恆不渝。",
        "dynasty": "唐",
        "collection_info": null
    },
    {
        "uuid": "41567cd54f2d04adf37f308bb1b777ce",
        "title": "句",
        "author": "德宗皇帝",
        "content": "玉殿笙歌宜此夜，更看明月照高楼。",
        "dynasty": "唐",
        "collection_info": null
    },
    {
        "uuid": "29b10ef63d35f95061bbac7a88997721",
        "title": "采莲",
        "author": "杨师道",
        "content": "采莲江浦觅同心，日暮风生江水深。\n莫言花重船应没，自解凌波不畏沈。",
        "dynasty": "唐",
        "collection_info": null
    },
    {
        "uuid": "c8904863bb2dad0a69eb612e7741b60e",
        "title": "句",
        "author": "上官仪",
        "content": "曙色随行漏，早吹入繁笳。\n旗文萦桂叶，骑影拂桃华。\n碧潭写春照，青山笼雪花。\n池牑风月清，閒居游客情。\n兰泛樽中色，松今弦上声。",
        "dynasty": "唐",
        "collection_info": null
    },
    {
        "uuid": "5fdbd4e2c1544d6f5982a93db880e466",
        "title": "句",
        "author": "张谔",
        "content": "天上姮娥遥解意，偏教月向踏歌明。\n共待山头明月上，照君行棹出长川。",
        "dynasty": "唐",
        "collection_info": null
    },
    {
        "uuid": "5dadda533595a1c08c7dbda73366edb9",
        "title": "句",
        "author": "丁仙芝",
        "content": "雨鸣鸳瓦收炎气，风卷珠帘送晓凉。",
        "dynasty": "唐",
        "collection_info": null
    },
    {
        "uuid": "2289f24238417ee0759d694292fad0bf",
        "title": "句",
        "author": "殷遥",
        "content": "归心静对萤飞月，远梦长惊角满楼。",
        "dynasty": "唐",
        "collection_info": null
    },
    {
        "uuid": "de07d221402d85dc99a6c6589e2e34dd",
        "title": "句",
        "author": "王维",
        "content": "自恨开迟还落早，纵横只是怨春风。",
        "dynasty": "唐",
        "collection_info": null
    },
    {
        "uuid": "40373d83d960766179d0d9a60e9b0a96",
        "title": "句",
        "author": "李颀",
        "content": "巴路千山秋水上，江村独树夕阳时。",
        "dynasty": "唐",
        "collection_info": null
    },
    {
        "uuid": "2c957e038d27c489387766f66b54fe98",
        "title": "旅次盩厔过韩士别业",
        "author": "王昌龄",
        "content": "春烟桑柘林，落日隐荒墅。\n泱漭平原夕，清吟久延伫。\n故人家于此，招我渔樵所。",
        "dynasty": "唐",
        "collection_info": null
    },
    {
        "uuid": "fafcd01b294f8ca4751e70e9192f59ab",
        "title": "上侍御士兄",
        "author": "王昌龄",
        "content": "天人俟明路，益稷分尧心。\n利器必先举，非贤安可任。\n吾兄执严宪，时佐能钓深。",
        "dynasty": "唐",
        "collection_info": null
    },
    {
        "uuid": "98e1d161cd3b460decb712db33dfc186",
        "title": "上同州使君伯",
        "author": "王昌龄",
        "content": "大贤本孤立，有时起丝纶。\n伯父自天禀，元功载生人。",
        "dynasty": "唐",
        "collection_info": null
    },
    {
        "uuid": "1d5655f3f3e59dd76ec5a17cd6646abc",
        "title": "留别",
        "author": "王昌龄",
        "content": "桑林映陂水，雨过宛城西。\n留醉楚山别，阴云暮霋霋。",
        "dynasty": "唐",
        "collection_info": null
    },
    {
        "uuid": "20ac195c3855a1b3bfcb5f7fba24b8d0",
        "title": "赠李侍御",
        "author": "王昌龄",
        "content": "青冥孤云去，终当暮归山。\n志士杖苦节，何时见龙颜。",
        "dynasty": "唐",
        "collection_info": null
    },
    {
        "uuid": "aea76df6d424b3dba58cb896bbd8b7f5",
        "title": "又赠李侍御",
        "author": "王昌龄",
        "content": "渺然客子魂，倏铄川上晖。\n还云惨知暮，九月仍未归。",
        "dynasty": "唐",
        "collection_info": null
    },
    {
        "uuid": "631b5b953609fd73a44e76857bf46e8b",
        "title": "送别",
        "author": "王昌龄",
        "content": "春江愁送君，蕙草生氤氲。\n醉后不能语，乡山雨雰雰。",
        "dynasty": "唐",
        "collection_info": null
    },
    {
        "uuid": "f9870c687bd68c61bbfbbf9eaf2c8726",
        "title": "失题",
        "author": "王昌龄",
        "content": "时与醉林壑，因之堕农桑。\n槐烟渐含夜，楼月深苍茫。",
        "dynasty": "唐",
        "collection_info": null
    },
    {
        "uuid": "d4399b7203318280a64cb8ca6894be51",
        "title": "失题",
        "author": "王昌龄",
        "content": "桑叶下墟落，鵾鸡鸣渚田。\n物情每衰极，吾道方渊然。",
        "dynasty": "唐",
        "collection_info": null
    },
    {
        "uuid": "5fc5ee9b914d525b792daf2b9395d3f6",
        "title": "句",
        "author": "王昌龄",
        "content": "与君远相知，不道云海深。\n得罪由己招，本性易然诺。\n黄叶乱秋雨，空斋愁暮心。\n通经彼上人，无迹任勤苦。\n枫桥延海岸，客帆归富春。\n寒江映村林，亭上纳高洁。\n陵薮寒苍茫，登城遂怀古。\n孤烟曳长林，春水聊一望。\n河口饯南客，进帆清江水。\n迁客又相送，风悲蝉更号。\n微雨随云收，蒙蒙傍山去。\n海客时独飞，永然沧洲意。\n日夕辨灵药，空山松桂香。\n墟落有怀县，长烟溪树边。\n青桂花未吐，江中独鸣琴。\n还家望炎海，楚叶下秋水。",
        "dynasty": "唐",
        "collection_info": null
    },
    {
        "uuid": "72ff0087edc377fb6f084b055d9366ba",
        "title": "句",
        "author": "刘长卿",
        "content": "春苔满地无行处，深映桃花独闭门。",
        "dynasty": "唐",
        "collection_info": null
    },
    {
        "uuid": "41a899b106e867a2ed766f99a092a3f7",
        "title": "句",
        "author": "崔曙",
        "content": "夜台一闭无时尽，逝水东流何处还？田家收已尽，苍苍只白茅。",
        "dynasty": "唐",
        "collection_info": null
    },
    {
        "uuid": "157a6b17065a24fd753ba5c04e70b8b0",
        "title": "句",
        "author": "李白",
        "content": "玉阶一夜留明月，金殿三春满落花。",
        "dynasty": "唐",
        "collection_info": null
    },
    {
        "uuid": "ee3a03a33838c418593a26617174e22d",
        "title": "题故人别业",
        "author": "张谓",
        "content": "平子归田处，园林接汝濆。\n落花开户入，啼鸟隔窗闻。\n池净流春水，山明敛霁云。\n昼游仍不厌，乘月夜寻君。",
        "dynasty": "唐",
        "collection_info": null
    },
    {
        "uuid": "9c35885cd32857706f32b506ae8511d8",
        "title": "句",
        "author": "李嘉佑",
        "content": "巴峡猿声催客泪，铜梁山翠入江楼。\n千峰鸟路含梅雨，五月蝉声送麦秋。",
        "dynasty": "唐",
        "collection_info": null
    },
    {
        "uuid": "eef6d115e3a7726f559bf1cc3236d303",
        "title": "失题",
        "author": "钱起",
        "content": "胡风迎马首，汉月学蛾眉。\n久戍人将老，长征马不肥。",
        "dynasty": "唐",
        "collection_info": null
    },
    {
        "uuid": "42ab5559b2ea5b844bb9789f3bcb5e90",
        "title": "句",
        "author": "顾况",
        "content": "野人误向人閒老，为谢金华洞裏云。\n莫言归去无人伴，自有中天月正明。",
        "dynasty": "唐",
        "collection_info": null
    },
    {
        "uuid": "b3639c97fbf353eb61f65e213262e562",
        "title": "句",
        "author": "陈润",
        "content": "两岸杨花风作雪，一池荷叶雨成珠。\n暮猿啼处三声绝，寒雁归时一叶秋。\n一双泪滴黄河水，愿得东流入汉宫。",
        "dynasty": "唐",
        "collection_info": null
    },
    {
        "uuid": "26fe45d49a66e2731719378296038a92",
        "title": "句",
        "author": "崔膺",
        "content": "不随暮雨苍江去，且向朝云白雪歌。\n欲于北阙辞苍海，却望东山愧白云。",
        "dynasty": "唐",
        "collection_info": null
    },
    {
        "uuid": "3d8cc95f71bb7494b5c0b51325ebbf5e",
        "title": "句",
        "author": "冯宿",
        "content": "九衢车马传佳句，万户莺花接胜游。",
        "dynasty": "唐",
        "collection_info": null
    },
    {
        "uuid": "4947d8245e2758dd27a0098bca520bc3",
        "title": "句",
        "author": "于鹄",
        "content": "曾读列仙王母传，九天未胜此中游。",
        "dynasty": "唐",
        "collection_info": null
    },
    {
        "uuid": "0f211bdb23522c93a1c36eb2f126059d",
        "title": "句",
        "author": "杨巨源",
        "content": "鸣鞭秋色诗情远，拂匣寒花劒力多。\n籍通莲阙秋光遍，诗答蓬山晚思遥。\n青门日暖尘光动，紫陌花晴风色来。\n艳欺藤蔓莺无限，香压荆花蝶不飞。\n内史旧山空日暮，南朝古木向人秋。\n梦中乡信惊秋鴈，窗下林声带夜蝉。\n独向晓山知露湿，远临秋水爱云明。\n新河柳色千株暗，故国云帆万里归。\n一院绿钱童子拂，千竿青玉主人栽。\n露凝丹地初疑雨，烟着红楼半是霞。\n空门水定埃尘远，真偈金书世界稀。",
        "dynasty": "唐",
        "collection_info": null
    },
    {
        "uuid": "d8120f223ee5dfa290eab0d6120a308e",
        "title": "句",
        "author": "刘禹锡",
        "content": "烟波半落新沙地，鸟雀羣飞欲雪天。\n樱桃带雨胭脂湿，杨柳当风绿线低。\n山似屏风江似簟，叩舷来往月明中。\n晴日碧空云脚断，一条如练挂山尖。\n飞文鬬疾敲铜器，陪宴会欢吐锦茵。",
        "dynasty": "唐",
        "collection_info": null
    },
    {
        "uuid": "fa82c6839528d9e10299a55d9a0b27f4",
        "title": "奉和白舍人游镜湖夜归",
        "author": "周元范",
        "content": "风前酒醒看山笑，湖上诗成共客吟。\n画烛满堤烧月色，澄江绕树浸城阴。",
        "dynasty": "唐",
        "collection_info": null
    },
    {
        "uuid": "81610d80e10ceb090ee256df5a3ab8b9",
        "title": "句",
        "author": "周元范",
        "content": "路出胥门深浅浪，月残吴苑两三星。\n石桥路上千峯月，山殿云中半夜钟。",
        "dynasty": "唐",
        "collection_info": null
    },
    {
        "uuid": "1ec1e2b35d7e29e99b82bd5040f2422e",
        "title": "水楼",
        "author": "王鲁復",
        "content": "山衔落日溪光动，岸转回风槛影浮。\n座内数声来远鹤，烟中一派辨孤舟。",
        "dynasty": "唐",
        "collection_info": null
    },
    {
        "uuid": "ab2763b1ad3e16c45b591410ba6a2c06",
        "title": "句",
        "author": "王鲁復",
        "content": "清泉遶屋澄心远，曙月衔山出定迟。",
        "dynasty": "唐",
        "collection_info": null
    },
    {
        "uuid": "c0125b10938357b55dbbcb92d16b7528",
        "title": "句",
        "author": "陆畅",
        "content": "满手香传金菊酒，漏声遥滴上阳宫。",
        "dynasty": "唐",
        "collection_info": null
    },
    {
        "uuid": "87b138ce17a91f6068205da251181725",
        "title": "句",
        "author": "鲍溶",
        "content": "径草渐生长短绿，庭花欲绽浅深红。\n夜瑟絃惊绿流水，暖松花放碧香烟。\n窗间夜学凝残烛，轩下朝吟向暖风。\n幽客携琴好归去，七丝闲和百泉声。\n野寺访僧归带月，芳林携客醉眠花。",
        "dynasty": "唐",
        "collection_info": null
    },
    {
        "uuid": "57c4b49724902e6ee768e379759396cd",
        "title": "句",
        "author": "张萧远",
        "content": "须臾满寺泉声合，百尺飞檐挂玉绳。\n座客醉来云雨散，一行高鸟万山秋。\n绮罗香裏春长在，丝管声中水暗流。\n何事不归巫峡去，故来人世断人肠。\n身居晓嶂红霞外，书读秋窗紫竹间。\n瀑布水高清汉冷，莓苔桥滑碧烟虚。\n日月在天常照耀，了无尘垢污清光。",
        "dynasty": "唐",
        "collection_info": null
    },
    {
        "uuid": "e3a74ec98febce3492d20a9655baaeaf",
        "title": "句",
        "author": "殷尧藩",
        "content": "云收碧海连天水，风动红蕉滴露光。",
        "dynasty": "唐",
        "collection_info": null
    },
    {
        "uuid": "879d55cef0e2e70c7375b56169205b41",
        "title": "句",
        "author": "施肩吾",
        "content": "空岩雨暴泉声乱，幽径苔深鸟迹重。",
        "dynasty": "唐",
        "collection_info": null
    },
    {
        "uuid": "4141aeff71e1ff70605fc0ea64072309",
        "title": "送张孝廉归吴",
        "author": "章孝标",
        "content": "吴将勤苦见高科，艺至春官不奈何。\n想得江南诸父老，因君鞭鞑子孙多。",
        "dynasty": "唐",
        "collection_info": null
    },
    {
        "uuid": "709035266b3e550d3cad0dec70700101",
        "title": "夜笛词",
        "author": "章孝标",
        "content": "皎洁西楼月未斜，笛声寥亮入东家。\n顿令灯下裁衣妇，误翦同心一片依。",
        "dynasty": "唐",
        "collection_info": null
    },
    {
        "uuid": "dac4c329acd817a06c73d808fb6f0c55",
        "title": "题碧山寺塔",
        "author": "章孝标",
        "content": "六时佛火明珠缀，午后茶烟出翠微。\n萦砌乳泉梳石髮，滴松银露洗墙衣。",
        "dynasty": "唐",
        "collection_info": null
    },
    {
        "uuid": "7150f9a3043b53ad9b67a59e38d0f0d7",
        "title": "翫月遇云",
        "author": "章孝标",
        "content": "无端玉叶连天起，不放金波到晓流。\n暗惜蚌胎沈海面，仰思鹏翼破风头。",
        "dynasty": "唐",
        "collection_info": null
    },
    {
        "uuid": "5c1660f5765dbad63c2b2917eb40f279",
        "title": "句",
        "author": "章孝标",
        "content": "钱塘去国三千里，一道风光任意看。\n珠呈夜浦萤无影，鹘坐秋林鸟失行。\n昨日见君亲下笔，五花笺上黑龙飞。\n何人枉折教狼籍，孤负春风长养情。\n梅花带雪飞琴上，柳色和烟入酒中。\n阮籍啸场人步月，子猷看处鸟栖烟。\n白练鸟迷山芍药，红妆妓妒水林檎。\n今日华山秋顶上，闻天长叫在长空。\n天风更送新声出，不放行云过凤楼。\n昨日天宫吹乐府，六官絃管一时新。\n通传胜事因风月，打破愁肠是酒杯。\n姑苏台上烟花月，宁负春风箫管声。\n玉轮低月中天晓，金铎纵风上界秋。\n萧洒竹房尘境外，满天云月共清虚。\n言若浚川流巨海，戒如秋月挂长空。\n金殿月中看捣药，玉楼风裏听吹笙。",
        "dynasty": "唐",
        "collection_info": null
    },
    {
        "uuid": "b8e8d0cc71991af5060e348aac3d250c",
        "title": "句",
        "author": "陈标",
        "content": "长把酒杯凭夜月，每将诗思泥春风。\n襄阳乐事经过尽，岘首烟花倒泻空。\n犹疑波底鲛人泪，滴在衣裳半欲零。\n春明门外襄阳路，落日秋风送客归。",
        "dynasty": "唐",
        "collection_info": null
    },
    {
        "uuid": "b5afaf0b576344534828e207de3f3abb",
        "title": "入洞庭望岳阳",
        "author": "杨收",
        "content": "飞鸥撒浪三千里，暮草摇风一万畦。\n黛色浅深山远近，碧烟浓淡树高低。",
        "dynasty": "唐",
        "collection_info": null
    },
    {
        "uuid": "b10f7ca820f641360a2cd9d57e913dcb",
        "title": "句",
        "author": "许浑",
        "content": "蒹葭水暗萤知夜，杨柳风高鴈送秋。\n露滴晓花疑锦绣，风吹寒竹认笙簧。",
        "dynasty": "唐",
        "collection_info": null
    },
    {
        "uuid": "630d6f8cb195df1ba725a4d8d92b9e31",
        "title": "句",
        "author": "喻凫",
        "content": "虹横布水台南雨，鴈返炉峰顶北霞。\n闲卧东风灯渐晓，溪南花气雨中来。\n一别山阴诗酒客，水风花片梦兰亭。",
        "dynasty": "唐",
        "collection_info": null
    },
    {
        "uuid": "524e6486645703b0f55422fb5619dde8",
        "title": "句",
        "author": "祝元膺",
        "content": "却觅终南山色看，倚天横展玉屏风。\n杜甫一生怜李白，应缘孔圣道才难。\n终南山脚盘龙势，紫阁云心望鹤归。",
        "dynasty": "唐",
        "collection_info": null
    },
    {
        "uuid": "4bdedd2768546fccc0331f7e802bf8b2",
        "title": "句",
        "author": "赵嘏",
        "content": "池上昔游夫子凤，云间初起武侯龙。\n亭分楚寺依依树，水应公台夜夜琴。\n鸲鹆舞酣人自醉，琵琶声缓客初来。\n高鸟过时秋色动，征帆落处暮烟生。\n夜吟孤枕潮声近，晚过千山雪气寒。\n望腊早花缘路见，随岩寒水隔林闻。\n宿处客尘随夜静，坐中烟水向人闲。",
        "dynasty": "唐",
        "collection_info": null
    },
    {
        "uuid": "43052109b8a59426da5845a75d7dbe31",
        "title": "句",
        "author": "崔澹",
        "content": "九重城裏春来早，百尺楼头日落迟。",
        "dynasty": "唐",
        "collection_info": null
    },
    {
        "uuid": "0d9b81c88766184a00268f55d581f4f5",
        "title": "句",
        "author": "贾岛",
        "content": "莫是上天宫裏唱，歌声飘下玉梁尘。",
        "dynasty": "唐",
        "collection_info": null
    },
    {
        "uuid": "935f8c7033a34ed259e7c19a0ce01c33",
        "title": "句",
        "author": "温庭筠",
        "content": "沿涧水声喧户外，卷帘山色入窗来。\n自有晚风推楚浪，不劳春色染湘烟。\n卓氏垆前金綫柳，隋家堤畔锦帆风。\n门外白云何处雨，一条清涧遶溪流。",
        "dynasty": "唐",
        "collection_info": null
    },
    {
        "uuid": "8156f54fb3c42f6f1a6c21196e346ea4",
        "title": "句",
        "author": "方干",
        "content": "岩溜喷空晴似雨，林萝碍日夏多寒。",
        "dynasty": "唐",
        "collection_info": null
    },
    {
        "uuid": "47f4c19065868c14682e973385eac47e",
        "title": "句",
        "author": "罗隐",
        "content": "庾楼宴罢三更月，宏阁谈时一座风。",
        "dynasty": "唐",
        "collection_info": null
    },
    {
        "uuid": "9ac97e7e551c797ef4e68e93a8cbe8e7",
        "title": "过友人故居",
        "author": "罗虬",
        "content": "堤草袅空垂露眼，渚浦穿浪凑烟芽。\n晴楼谈罢山横黛，夜局碁酣烛坠花。",
        "dynasty": "唐",
        "collection_info": null
    },
    {
        "uuid": "cb0f9a441816e649510d8dcd265557bf",
        "title": "句",
        "author": "罗虬",
        "content": "雪中放马朝寻迹，云外闻鸿夜射声。\n龙鳞柳弱垂朝露，麈尾松高挥夜风。\n猿隔乱云啼暮岭，鴈和微雨下寒湖。\n夜渡酒酣千顷月，昼楼碁罢一窗山。",
        "dynasty": "唐",
        "collection_info": null
    },
    {
        "uuid": "7398e26584cf3d7b09dad54871234d02",
        "title": "句",
        "author": "杜荀鹤",
        "content": "千嶂雪消溪影绿，几家梅绽酒波清。\n风拂乱灯山磬曙，露沾仙杏石坛春。",
        "dynasty": "唐",
        "collection_info": null
    },
    {
        "uuid": "1620784828525fb2a4250e3f7428f749",
        "title": "句",
        "author": "神颖",
        "content": "手边云起何时雨，笔下波生不待风。",
        "dynasty": "唐",
        "collection_info": null
    },
    {
        "uuid": "265c8f5c408bb29651c3bd065513be82",
        "title": "句",
        "author": "惠文太子",
        "content": "渭水桥边春已渡，灞陵原上雨初晴。\n清冷池裏冰初合，红粉楼中月未圆。\n可惜韶年三日暮，风光由绕碧燕觞。\n晚日半衔西苑树，晴云直卷上天风。\n离筵风日三晡晚，归路云霞一道开。",
        "dynasty": "唐",
        "collection_info": null
    },
    {
        "uuid": "23c4d3a338fcf8e3229f536391da9381",
        "title": "蓬州野望",
        "author": "元兢",
        "content": "飘飖宕渠域，旷望蜀门隈。\n水共三巴远，山随八阵开。\n桥形疑汉接，石势似烟迴。\n欲下他乡泪，猿声几处催。",
        "dynasty": "唐",
        "collection_info": null
    },
    {
        "uuid": "f339d4d076cdb4f5907bf43531b8ca7c",
        "title": "赠日本僧空海离合诗",
        "author": "马总",
        "content": "仍可万里来，可非衒其才。\n增学助元机，土人如子稀。",
        "dynasty": "唐",
        "collection_info": null
    },
    {
        "uuid": "de8e463a09530fb1a8c8e65ad97bfd41",
        "title": "赠释空海歌",
        "author": "胡伯崇",
        "content": "说四句，演毘尼，凡夫听者尽归依。\n天假吾师多伎术，就中草圣最狂逸。",
        "dynasty": "唐",
        "collection_info": null
    },
    {
        "uuid": "16acaeec7a5bc3ba7512546bdb876d23",
        "title": "因使日本愿谒鉴真和尚既灭度不觐尊颜嗟而述怀",
        "author": "高鹤林",
        "content": "上方传佛灯，名僧号鉴真。\n怀藏通邻国，真如转付民。\n早嫌居五浊，寂灭离嚣尘。\n禅院从今古，青松遶塔新。\n斯法留千载，名记万年春。",
        "dynasty": "唐",
        "collection_info": null
    },
    {
        "uuid": "650e6888bd3aca9d6301d0c8dbc8fb98",
        "title": "句",
        "author": "朱千乘",
        "content": "锦缆扁舟花岸静，玉壶春酒管絃清。",
        "dynasty": "唐",
        "collection_info": null
    },
    {
        "uuid": "1f7c87cde83adb6299bddc1e9f4ec6fc",
        "title": "句",
        "author": "清观",
        "content": "叡山新月冷，台峤古风清。",
        "dynasty": "唐",
        "collection_info": null
    },
    {
        "uuid": "9258decfa9b690aec1959c185d2bdfcb",
        "title": "罢官后却归旧居",
        "author": "陈闰",
        "content": "不归江畔久，旧业已凋残。\n露草虫丝湿，湖泥鸟迹干。\n买山开客舍，选竹作渔竿。\n何必劳州县，驱驰効一官。",
        "dynasty": "唐",
        "collection_info": null
    },
    {
        "uuid": "a31dd8ab3e68a7ab02c9cf660c718d69",
        "title": "句",
        "author": "李堪",
        "content": "此心復何已，新月清江长。\n云归石壁尽，月照霜林清。",
        "dynasty": "唐",
        "collection_info": null
    },
    {
        "uuid": "399f628afe72f5442f648225ee3f1998",
        "title": "兖州留献李员外",
        "author": "崔致远",
        "content": "芙蓉零落秋池雨，杨柳萧疎晓岸风。\n神思只劳书卷上，年光任过酒杯中。",
        "dynasty": "唐",
        "collection_info": null
    },
    {
        "uuid": "42d4d82ba3a0e52e42983ee273ea4a8c",
        "title": "句",
        "author": "崔致远",
        "content": "画角声中朝暮浪，青山影裏古今人。\n烟低紫陌千行柳，日暮朱楼一曲歌。\n洛水波声新草树，嵩山云影旧楼台。\n云布长天龙势逸，风高秋月雁行齐。\n风递莺声喧座上，日移花影倒林中。\n芳园醉散花盈袖，幽径吟归月在帷。\n极目远山烟外暮，伤心归棹月边迟。",
        "dynasty": "唐",
        "collection_info": null
    },
    {
        "uuid": "d5e18bc434d3e33a9cc91519f2502c86",
        "title": "句",
        "author": "金立之",
        "content": "烟破树头惊宿鸟，露凝苔上暗流萤。\n山人见月宁思寝，更掬寒泉满手霜。\n绀殿雨晴松色冷，禅林风起竹声余。\n风过古殿香烟散，月到前林竹露清。\n更有闲宵清净境，曲江澄月对心虚。\n寒露已催鸿北去，火云渐散月西流。\n园梅坼甲迎春笑，庭草抽心待节芳。",
        "dynasty": "唐",
        "collection_info": null
    },
    {
        "uuid": "4a90f010d87294ca433af55b08c11ca1",
        "title": "句",
        "author": "金可纪",
        "content": "波衝乱石长如雨，风激疎松镇似秋。",
        "dynasty": "唐",
        "collection_info": null
    },
    {
        "uuid": "0f56016fee16404c4d56639bfd103a05",
        "title": "寻幽居不遇",
        "author": "庄翱",
        "content": "满庭花落迷行路，遶院泉声写半山。\n向暮此中回首去，洞门深处鸟关关。",
        "dynasty": "唐",
        "collection_info": null
    },
    {
        "uuid": "7f0bd5959316455f527c8967276b6fad",
        "title": "句",
        "author": "庄翱",
        "content": "天外夜深风渐远，高松长似水流声。\n焚香暮入飜花殿，凈手秋开贝叶经。\n野性本怜松下月，幽情唯爱洞中春。\n慇懃笑喻人间事，遥指庭花对夕阳。",
        "dynasty": "唐",
        "collection_info": null
    },
    {
        "uuid": "80314f281d1280608ca8a9b63d36ef56",
        "title": "春日",
        "author": "陆翚",
        "content": "莺归树顶繁声转，雁去天边细影斜。\n雨拂青青行处草，烟含灼灼望中花。",
        "dynasty": "唐",
        "collection_info": null
    },
    {
        "uuid": "af3cc2bf19bae94b2e06bb32fc18f202",
        "title": "句",
        "author": "陆翚",
        "content": "三尺寒光冰在手，一张弓势月当心。\n岩下光阴生户牗，涧边形势入池台。\n孤帆影入江烟尽，百舌声流浦树新。",
        "dynasty": "唐",
        "collection_info": null
    },
    {
        "uuid": "9bfab8eb0db0e6ca249b9995ef5d0241",
        "title": "夜泊越州逢北使",
        "author": "沈佺期",
        "content": "天地降雷雨，放逐还国都。\n重以风潮事，年月戒回舻。\n容颜荒外老，心想域中愚。\n憩泊在兹夜，炎云逐斗枢。\n䬓{风兪}萦海若，霹雳耿天吴。\n鳌抃羣岛失，鲸吞众流输。\n偶逢金华使，握手泪相濡。\n饥共噬齐枣，眠共席秦蒲。\n既北思攸济，将南睿所图。\n往来固无咎，何忽惮前桴。",
        "dynasty": "唐",
        "collection_info": null
    },
    {
        "uuid": "73a84564267e8afa62844e6b8fc98006",
        "title": "绍隆寺",
        "author": "沈佺期",
        "content": "吾从释迦久，无上师涅槃。\n探道三十载，得道天南端。\n非胜适殊方，起諠归理难。\n放弃乃良缘，世虑不曾干。\n香界萦北渚，花龛隐南峦。\n危昂阶下石，演漾窗中澜。\n云盖看木秀，天空见藤盘。\n处俗勒宴坐，居贫业行坛。\n试将有漏躯，聊作无生观。\n了然究诸品，弥觉静者安。",
        "dynasty": "唐",
        "collection_info": null
    },
    {
        "uuid": "03945f485d8b3ded27b2251033c7d140",
        "title": "神龙初废逐南荒途出郴口北望苏耽山",
        "author": "沈佺期",
        "content": "少曾读仙史，知有苏耽君。\n流望来南国，依然会昔闻。\n泊舟问耆老，遥指孤山云。\n孤山郴郡北，不与众山羣。\n重崖下萦映，嶛峣上乣纷。\n碧峰泉附落，红壁树傍分。\n选地今方尔，昇天因可云。\n不才予窜迹，羽化子遗芬。\n将览成麟凤，旋惊御鬼文。\n此中迷出处，含思独氛氲。",
        "dynasty": "唐",
        "collection_info": null
    },
    {
        "uuid": "f2870fd2a5f0b7ce0689fc52de757eed",
        "title": "初达驩州",
        "author": "沈佺期",
        "content": "流子一十八，命予偏不偶。\n配远天遂穷，到迟日最后。\n水行儋耳国，陆行雕题薮。\n魂魄游鬼门，骸骨遗鲸口。\n夜则忍饥卧，朝则抱病走。\n搔首向南荒，拭泪看北斗。\n何年赦书来？重饮洛阳酒。",
        "dynasty": "唐",
        "collection_info": null
    },
    {
        "uuid": "709722bde89ae92963851f7f6ebdc5ca",
        "title": "被弹",
        "author": "沈佺期",
        "content": "知人昔不易，举非贵易失。\n尔何按国章，无罪见呵叱。\n平生守直道，遂为众所嫉。\n少以文作吏，手不曾开律。\n一旦法相持，荒忙意如漆。\n幼子双囹圄，老夫一念室。\n昆弟两三人，相次俱囚桎。\n万铄当众怒，千谤无片实。\n庶以白黑谗，显此泾渭质。\n劾吏何咆哮，晨夜闻扑抶。\n事间拾虚证，理外存枉笔。\n怀痛不见伸，抱冤竟难悉。\n穷囚多垢腻，愁坐饶虮虱。\n三日唯一饭，两旬不再栉。\n是时盛夏中，暵赫多瘵疾。\n瞪目眠欲闭，暗呜气不出。\n有风自扶摇，鼓荡无伦匹。\n安得吹浮云，令我见白日。",
        "dynasty": "唐",
        "collection_info": null
    },
    {
        "uuid": "952963fb1f673423304839f888317d93",
        "title": "枉繫二首 一",
        "author": "沈佺期",
        "content": "吾怜曾家子，昔有投杼疑。\n吾怜姬公旦，非无鸱鸮诗。\n臣子竭忠孝，君亲惑谗欺。\n萋斐离骨肉，含愁兴此辞。",
        "dynasty": "唐",
        "collection_info": null
    },
    {
        "uuid": "352a250f31ff6876a751b746817d53d0",
        "title": "枉繫二首 二",
        "author": "沈佺期",
        "content": "昔日公冶长，非罪遇缧绁。\n圣人降其子，古来叹独绝。\n我无毫髪瑕，苦心怀冰雪。\n今代多秀士，谁能继明辙。",
        "dynasty": "唐",
        "collection_info": null
    },
    {
        "uuid": "b7e4880896b47bbaabfa9161b17a4b04",
        "title": "黄鹤",
        "author": "沈佺期",
        "content": "黄鹤佐丹凤，不能羣白鷴。\n拂云游四海，弄影到三山。\n遥忆君轩上，来下天池间。\n明珠世不重，知有报恩环。",
        "dynasty": "唐",
        "collection_info": null
    },
    {
        "uuid": "efbcbb6c66dfc47e37ae69b8a8c6cffd",
        "title": "伤王学土",
        "author": "沈佺期",
        "content": "闭囚断外事，昧坐半余朞。\n有言颕叔子，亡来已一时。\n初闻宛不信，中话涕涟洏。\n痛哉玄夜重，何遽青春姿。\n忆汝曾旅食，屡空瀍涧湄。\n吾徒禄未厚，筲斗愧相贻。\n原宪贫无愁，颜回乐自持。\n诏书择才善，君为王子师。\n宠儒名可尚，论秩官犹欺。\n化往不復见，情来安可思。\n目绝毫翰洒，耳无歌讽期。\n灵柩寄何处，精魂今何之？恨予在丹棘，不得看素旗。\n孀妻知己叹，幼子路人悲。\n感游值商日，绝弦留此词。",
        "dynasty": "唐",
        "collection_info": null
    },
    {
        "uuid": "94a44d37d9ceeeab36027139d5e766cc",
        "title": "古镜",
        "author": "沈佺期",
        "content": "莓苔翳清池，虾蟆蚀明月。\n埋落今如此，照心未尝歇。\n愿垂拂拭恩，为君鉴玄髪。",
        "dynasty": "唐",
        "collection_info": null
    },
    {
        "uuid": "2685d06504a0e4ad5bb54d4e97ac3292",
        "title": "凤箫曲",
        "author": "沈佺期",
        "content": "八月凉风动高阁，千金丽人捲绡幕。\n已怜池上歇芳菲，不念君恩坐摇落。\n世上荣华如转蓬，朝随阡陌暮云中。\n飞燕侍寝昭阳殿，班姬饮恨长信宫。\n长信宫，昭阳殿，春来歌舞妾自知，秋至帘栊君不见。\n昔时嬴女厌世纷，学吹凤箫乘彩云。\n含情转睐向萧史，千载红颜持赠君。",
        "dynasty": "唐",
        "collection_info": null
    },
    {
        "uuid": "cb0a38dd7e174aaf89c9b3454f4aebf8",
        "title": "古歌",
        "author": "沈佺期",
        "content": "落叶流风向玉台，夜寒秋思洞房开。\n水晶帘外金波下，云母窗前银汉回。\n玉阶阴阴苔藓色，君王屡綦难再得。\n璇闺窈窕秋夜长，绣户徘徊明月光。\n燕姬綵帐芙蓉色，秦女金炉兰麝香。\n北斗七星横夜半，清歌一曲断君肠。",
        "dynasty": "唐",
        "collection_info": null
    },
    {
        "uuid": "30228edeadee2167610fdb57c9085d58",
        "title": "七夕曝衣篇",
        "author": "沈佺期",
        "content": "君不见昔日宜春太液边，披香画阁与天连。\n灯火灼烁九微暎，香气氛氲百和然。\n此夜星繁河正白，人传织女牵牛客。\n宫中扰扰曝衣楼，天上娥娥红粉席。\n曝衣何许曛半黄，宫中綵女提玉箱。\n珠履奔腾上兰砌，金梯宛转出梅梁。\n绛河裏，碧烟上，双花伏兔画屏风，四子盘龙擎斗帐。\n舒罗散縠云雾开，缀玉垂珠星汉回。\n朝霞散彩羞衣架，晚月分光劣镜台。\n上有仙人长命绺，中看玉女迎欢绣。\n玳瑁帘中别作春，珊瑚窗裏翻成昼。\n椒房金屋宠新流，意气娇奢不自由。\n汉文宜惜露台费，晋武须焚前殿裘。",
        "dynasty": "唐",
        "collection_info": null
    },
    {
        "uuid": "7e5e57e81e69875c42935df8f0292acf",
        "title": "入少密溪",
        "author": "沈佺期",
        "content": "云峯苔壁绕溪斜，江路香风夹岸花。\n树密不言通鸟道，鸡鸣始觉有人家。\n人家更在深岩口，涧水周流宅前后。\n游鱼瞥瞥双钓童，伐木丁丁一樵叟。\n自言避喧非避秦，薜衣耕凿帝尧人。\n相留且待鸡黍熟，夕卧深山萝月春。",
        "dynasty": "唐",
        "collection_info": null
    }
]